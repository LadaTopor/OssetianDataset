Хуыгаты Сергей 
Сæнæфснры 
иупæаттæ 

Хуыгаты Сергей 
Радзырдтæ æмæ уацаутæ 
% 
Дзæуджыхъæу 
2014 

ББК84(2Рос=Осе) 
Х-82 
Хуыгаты С. 
X—82 Сæнæфсиры цупæлттæ [Текст]: радзырдтæ æмæ уацаутæ/ 
С. Хуыгаты — Дзæуджыхъæу: Ир, 2014 — 479 ф. 
Хугаев С.З. 
Гроздья винограда 
15ВЫ 978-5-7534-1429-8 
Главные герои большинства рассказов и повестей, вошедшнх в эту кни- 
гу, — молодые люди, влюбленные в жизнь, полные надежд, открытые миру 
и ищущие в нем свое место. 
© ГУП РСО-Алания «Издательство «Ир», оригинал-макет, 2014 
© Хугаев С.З.. 2014 
15ВЫ 978-5-7534-1429-8 © Григорян В.С., оформление, 2014 

Радзырдтæ 
ЗÆРОНД ЧИНГУЫТÆ 
Рагзанæ райхъал, фæлæ ма стынæн раджы уыд — уæртæ ру- 
дзынг нырма зына-нæзына урс дары, æндæр нæ. Æмæ хъæу куы 
уаид, уæд ацафон дæр фест — кæрт афснай, уынг амæрз, ног 
чындзæн куыд æмбæлы, афтæ. Фæлæ хъæу нæу, горæт у. Горæ- 
ты та уынгтæн мæрзджытæ ис. Талынг ма вæййы, афтæмæй сæ 
уисæйтты хыртт-хыртт хъуысын райдайы уынгæй мидæмæ. Мызд 
сын фидынц, æмæ сæ куыст кæнынц уыдон дæр. 
Хæринаггæнæнмæ бакæсид, уым исты ми уаид, фæлæ йæ зы- 
ланг-мылунг куы ссæуа æмæ бинонты куы райхъал кæна. Цæй, 
уыйфæстæ февналдзæни митæм, бинонтæ куы базмæлой, уæд. 
Цас митæ ис горæтаг хæдзары! Авгау æрттывдтытæ куы калынц 
сæ къуымтæ. Уæдæ уыцы асдæрд у, æмæ дзы лæг йæхи уыны. 
Куы йæм фæкæсай, уæд кæм къуымтæ-къуымтæ абадынц уыцы 
асдæрды фæйнæджы гæппæлтæ, кæм — тигътæ. Йæ къах айса, 
уый нал фæуæнды — искуы йæ тигъыл куы скъуыра, кæнæ йæ 
уыцы къуымтæй искæм куы фæтъысса, уымæй фæтæрсы. 
Æцæг — уыцы чингуытæ! Уыдонæй цы зæгъыс, уый зæгъ. 
Уыдон æфснаинаг сты. Тынг æфснаинаг сты уыдон. Æмæ сæ иу 
февнæлдæй нæ афснайдзынæ. Цас сты! Скъаппыты — чингуытæ, 
тæрхæджытыл — чингуытæ, уыйæппæт тæрхæджытыл. Иæхæ- 
дæг кæм фæбады фыд, уым та стъолыл дæр — чингуытæ, бан- 
дæттыл дæр, къуымты дæр. Чингуытæ æмæ чингуытæ. Æндæр 
ницы. Æмæ йæ ныр цымæ иууылдæр хъæуынц уыйæппæт чингуы- 
тæ? Æмæ йæ цæмæн хъуамæ хъæуой иууылдæр?! Æмæ сæ цымæ 
ныр кæсгæ дæр бакодта иууылдæр? Иууыл, иууыл? Æмæ йын 
кæд хъуамæ фæуыдаиккой каст? Æмæ дзы цы рæсугъд чингуы- 
тæ ис! Цы хъæбæр цъæрттæ сын ис, æмæ сын цы æрттиваг фыс- 
тытæ ис уыцы хъæбæр цъæрттыл! Сызгъæрин фыстыты хуы- 
зæн. Фæлæ дзы фыдуынд чингуытæ дæр бирæ ис, тынг бирæ. 
Зæронд чингуытæ. Сæ цъæрттæ ныскъуыдтæ сты. Сæ сыфтæ 
сæ хуылфытæй разындтытæ кодтой, зæу-зæу кæнынц, хъазæн 
йæ систæ куыд фелвæсой сæ бынæттæй æмæ ма бумбулитыл 
куыд фæхæцой, уый хуызæн. Цæст сæм бакæсын нæ уарзы. 
Иннæты дæр фыдуынд кæнынц. Ныр цымæ æппаргæ цæмæннæ 
акæны уыцы фыдуынд чингуыты, чи базæронд и, уыдон? Базæ- 
ронд и чиныг, йæ сыфтæ йæ уæлæ зæу-зæу кæнынц Сысчъерт- 
5 

тымханы пысултау — аппар æй æмæ уа! Сызгъæрины къæртт 
куы нæ у, мыййаг. Фæлæ йæ, æвæццæгæн, не ’вдæлы. Уыдон 
ракъах-бакъах æмæ ракал-бакалæн гыццыл рæстæг хъæуы! Ныр 
ын сæ, иубон куы уа, уæд дзæбæх бафснай, хæрзæфснайд ын сæ 
бакæн. Фыццаг уал сæ зæхмæ фæис уыцы скъаппытæ ’мæ тæр- 
хæджытæй, уым сæ, чи куыд æмыйас у, афтæ кæрæдзийы уæлæ 
фæцамай, уыйфæстæ сæ афтæ сæртæ-сæртæй сис æмæ сæ ра- 
рæгъ кæн сæ бынæтты. Сæ чъылдымтæ сын æддæмæ сыздах, сæ 
фыстытæ куыд зыной, афтæ. Сæ зæрæдтæ чи сты, сæ зæрæдтæ, 
уыдон уал сын иуварс æвæр, стæй куы сбирæ уой, уæд сæ голджы- 
тæм сæвгæн æмæ сæ далæ бырондонмæ ахæсс. Æндæр ма дзы 
исты ис! Хæрзаг æхсызгон уаид фыдæн, уыцы зæронд чингуы- 
тæй йæ фервæзын кæн, уæд! 
Уыцы хъуыдытæ куыд кодта, афтæ бакаст Уырызмæгмæ — 
мæнæ адджын фынæй кæны. Хъыпп-сыпп дæр дзы нæ хъуысы. 
Йæ дæргъæлвæст тымбылзылд цæсгом, йæ гуыбыргомау фындз, 
йæ фыды фындзы хуызæн. Фæлæ фыды фындзæй — къаддæр. Æмæ 
йæхæдæг дæр къаддæр у йæ фыдæй Урикк. Ныллæгдæр æмæ 
тæнтъихæгдæр. Фыд стыр у. Æмæ æниу пайда та цы у уыцы 
стыр? Уриккы, кæй йас у, уымæй стырдæр æппындæр ницæмæн 
хъæуы. Æмæ та аздæхти Рагзанæ Уырызмæджы ’рдæм. Кæсы 
йын йæ дæргъæццон тымбылзылд цæсгоммæ. Мæт йе ’мгæрæтты 
дæр никуы ацыд, æвæццæгæн. Иу тыхсты мур ыл никуыцæй 
зыны. Сабыр, æвæлмон. Уæд-иу æм фыдуынд касти йæ цæсгом 
Рагзанæмæ. Лæппуйы цæсгомы хуызæн дæр æм нæ касти. Йæ 
нана ма ’гас куы уыди, уæд-иу Ногбоны цы дедатæ скодта, суанг- 
иу Доныскъæфæнтæм таройыл рæгъ-рæгъы чи лæууыд, уыцы 
дедаты цæсгæмтты хуызæн — дæргъæлвæс, тымбылзылд цæс- 
гæмттæ. Таройæ-иу кастысты уыцы худындзастæй. Æмæ йæм 
уыдоны цæсгæмтты хуызæн зынд Уырызмæджы цæсгом — цыма 
фæлмæн уыди, дедатæ кæмæй сарæзта йæ нана, уыцы хыссæйы 
хуызæн, цыма дзы туг нæ уыди. Æмæ йæ нæ уарзта. Æппындæр 
æй нæ уарзта. Куыд æй уарзтаид?! 
Рагзанæ йæ сæр ныттылдта, хъæццулы кæроныл уæлæмæ 
фæхæцыд, йæ цыбыр хæдон гобанæмбæрзæны лæгъзыл фæбы- 
рыд æмæ рахызти сынтæгæй. Ногæлхæд гауызы хъæбæр хъис 
къæхтыбынтæ хъыдзы кодта, æхсызгон уыди уыцы хъыдзы Раг- 
занæйæн, æмæ рацу-бацу кæнын байдыдта гауызыл. Рацу-бацу 
кодта ’мæ-иу куы йæ къæхтыбынмæ æркаст, куы-иу сынтæгмæ 
Уырызмæджы цæсгоммæ бакаст. Цæсгом цы вæййы, уый у. Уый 
карæн лæппу-лæджы цæсгом. Бæргæ, гыццыл ма хъомысджын- 
дæр куы уаид, уыцы фæлмæн-сæбæкгъуыз куы нæ уаид гыццыл. 
Фæлæ йын афтæмæй дæр мур дæр нæу. Дзæбæх цæсгом у, хæрз- 
гъуыз цæсгом. Уæд æй нæ уарзта. Æмæ йæ иннæ чызджытæй 
дæр нрчи уарзта. Уыцы хæрзхуыз æмæ хæрзарæзт. Иннæтæй 
хицæн кодта. Тынг нæ хицæн кодта, фæлæ йыл уæддæр бæрæг 
зынд, хъæууон кæй нæ уыд, уый. Æмæ-иу хъуамæ йæ къух сдард- 
таид, стæй-иу рацыдаид фæйнæгмæ æмæ-иу уыцы даргъ хынци- 
6 

наг аразыныл схæцыдаид. Æмæ дзы макуы фæрæдыдаид хъуа- 
мæ! Арæзтаид æй æмæ йæ арæзтаид! Æнæхъæн чиныджы, æвæц- 
цæгæн, иу хынцинаг нæ баззад, уый кæй нæ сарæзта. Уый дæр 
сæ зæрдæмæ нæ цыди чызджытæн — хынцинæгтæ афтæ дзæбæх 
кæй арæзта, уый. 
Далæ хъæуыбинаг Хула чи у, уый иу бон бавдæлд æмæ скъо- 
лайы агьуысты дондзæуæн хæтæлмæ схызти, бырын ыл байдыд- 
та уæлæмæ, бырын ыл байдыдта æмæ йæ тæккæ сæрмæ схæццæ 
хæтæлæн. Уым агъуыстмæ бахызт æмæ йæ былтыл рацу-бацу бай- 
дыдта агъуыстæн, йæ тæккæ былтыл, цыма, кæрдæджы астæу цы 
къахвæндæгтæ вæййы, уыдонæй искæуыл рацу-бацу кодта, уый 
хуызæн. Иннæ лæппутæ йæм бынæй хæлæггæнгæ кастысты. Æмæ 
скъолайыдзаг чызджытæ ныммадзуратæ сты Хулайы тыххæй. 
Кæрæдзийы дзыккутæм чи бавнæлдта, ахæмтæ дæр дзы разынди, 
цыма. Æмæ цæй тыххæй? Æнæчетар митæ кæй кодта Хула, уый 
тыххæй. Цы не смбæлы, ахæм митæ бакæн æмæ — сахъхъ! Чыз- 
джыты цæсты дæ ном Гуры номау айхъуыса! Уæд, хæтæлтæ сты, 
тасмачъи хæтæлтæ, кæрæдзийæ фæиртæсдзысты, æмæ туг ныу- 
уардзæн дæ мæгуыр хæдзарыл. Стæй-иу йæхæдæг дæр, цыма Хъар- 
сы фидар басаста, уый лæудтытæ ’мæ уый цыдтытæ кодта Хула. 
Æмæ-иу уымæн дæр йæ зæрдæ бадзортт-дзортт кодта йæ риуы, 
Рагзанæйæн. Хулайыл-иу афтæмæй йæ цæстытæ куы ’рхæцыды- 
сты, уæд. Бынтон уæнгæлад ын уæд байдыдтой кæнын Уырыз- 
мæджы кæстытæ. Уый-иу æм кæсгæ кодта, Уырызмæг, уымæн 
та-иу баст къæбылайау йæ риуæй йæ масты хъуыргъуындæг хъуыст, 
Рагзанæйæн. Цалдæр хатты уромгæ дæр нал бакодта уыцы хъуыр- 
гъуындæг, ратыдта-иу: 
— Цы мæм ныджджыгъгъытт вæййыс алыхатт?! Дæ цæстытæ 
мæм цы ныццаразыс?! 
Цы йæм сдзырдтаид лæппу, йæхæдæг дæр-иу æй куы нæ ба- 
зыдта, кæд æм ныджджыгъгъытт и æмæ йæм куыд ныдж- 
джыгъгъытт и, уый. Цъылын дæр ыл уæд фæкодта. Урокты 
фæстæ кълас æфснайдтой — радæй-иу æфснайдтой кълас цып- 
пæргæйттæй: уый цъылынæй марзта, Рагзанæ, уыдон та-иу партæ 
схъил кодтой, Уырызмæг æмæ йе ’мбал лæппу, стæй-иу ын йæ 
бын куы рамарзта Рагзанæ, уæд та-иу æй сабыргай ауагътой йæ 
бынатмæ. Иннæ чызг та сæ уымæл хæцъилæй сæрфгæ кодта 
партæты. Уырызмæг-иу кæсгæйæ аззад Рагзанæмæ, цалынмæ-иу 
æм йе ’мбал нæ бадзырдта, уæдмæ. Æмæ чи бафæрæзтаид кæ- 
сын уыцы уæнгты фезмæлдмæ! Уыцы дыууæ зæнджы-иу куы 
фæтасыдысты, стæй та-иу куы фæраст сты! Арт æфтыдтой лæп- 
пуйы зæрдæйыл. Йæхæдæг дæр раджы базыдта чызг, йæ зæнгтæ 
рæсугъд кæй сты, æмæ ма æвдæмты ахуыр кодта, афтæ райдыд- 
та йæ къабайы бынтыл уæлæмæ хæцын. Уæлдæр къласмæ-иу 
куы схызти, уæд та-иу къабайы бынтыл дæр гыццыл фæхæцыд 
уæлæмæ. Æцæг фарæстæмтæм куы схызти, уæд ма уæлæмæ 
фæхæца къабайы бынтыл, уымæн ницуал амал уыд æмæ, фарæс- 
тæмты куыд дардта йæ къаба, дæсæмтæм дæр æй афтæмæй фæ- 
7 

дардта. Уæдæ-иу йæ мидбылты куы бахудт, уæд-иу уыцы был- 
тæм чи нæ бакасти! Цæсгомæй хæрзхуыз нæ уыд, уæд уыцы пух 
былтæ кæцæй æрцыдысты уыцы цæсгоммæ! Уымæй дæр, цыма, 
гыццыл раздæр хъæлæрдзыйы дон йæ былтæй кæмæн скалд, 
уыцы агуывзæйæ ахуыпп кодта, æмæ хъæлæрдзыйы кæлæнтæй 
ацахуырстысты йæ былтæ. 
Æмæ йæ уынгæ нæ кодта чызг, афтæмæй хатыдта — кæсы та 
йæм! Æмæ нал баурæдта йæхи, фестъæлфыд, раст алæууыд æмæ 
ныззылдта цъылын. Атахти цъылын æмæ лæппуйы риумæ цæх- 
гæрмæ бацыд, цыма искæмæн афтæ амыдта — мæнæ ауылты, ай, 
раст ацы тæккæ рæтты, гъе, стæй зæххы абадт цъылын. Иннæ 
лæппу кæсгæйæ аззад Уырызмæгмæ. Йæхи иргъæвынмæ æрцæттæ 
кодта. Уырызмæг йæ риумæ иу уæзбын каст æркодта, стæй ныв- 
нæлдта зæхмæ, систа цъылын æмæ йæ бадардта Рагзанæмæ. Æмæ 
айста цъылын Рагзанæ. 
Йæ сæр ныттылдта Рагзанæ. Сæ сынтæджы фарсмæ къулы 
’нцой цы дæргъæй-дæргъмæ кæсæн уыд, уый раз алæууыд, уыр- 
дæм бакаст йæхимæ æмæ та уым дæр ныттылдта йæ сæр. Стæй, 
цыма йæхицæн фыдæнæн ми кодта, уыйау, йæ уæлæ цы цыбыр 
хæдон уыд, уый фелвæста, бандонмæ йæ баппæрста. Йæ зæрды 
уыд — Уырызмæджы фарсмæ алæса, райхъал æй кæна, бацинтæ 
йыл кæна, фæлæ уыдæттæн æрæджы уыд. Æмæ исдуг дывæнд- 
гæнгæ аззад лæппуйы уæлхъус, стæй йæ цæстытæ æрхæцыдыс- 
ты йæ уæлæдарæсыл Уырызмæгæн, хæдзары кæй фæдары, уыдо- 
ныл. Сынтæджы фарсмæ бандоныл лæууыдысты. Уæд сæм æрæв- 
нæлдта æмæ сæ йæ уæлæ скодта. Бандоны фæстæмæ æнцайæ- 
ныл дыдæгътæй лæууыд йæ цъындабыд худ. Йæ дзыккутæ йæ 
тылмæ батымбыл кодта æмæ сыл худ æркодта. Уыйфæстæ йæ 
къухтæ радыгай йæ тæртты атъыста, йæ риутæ бараст кодта сæ 
бынæтты æмæ та кæсæны акаст. Бахудти йæхимæ — стыртæ йын 
уыдысты Уырызмæджы хæдон æмæ хæлаф, фæлæ йыл фидаугæ 
хорз кодтой — афтæ йæм фæзынд. Уæд фæфæнд кодта — афтæ- 
мæй ахиза, афтæмæй бауайа хæринаггæнæнмæ дæр. Кæд дзы исты 
афснаинаг уа, уæд æй афтæмæй афснайа, Уырызмæджы уæлæда- 
рæсы. Уыцы фæнд æм хорз фæзынд æмæ дуарыл ахæцыд. Раст 
уыцы тæккæ байгом и хистæрты уаты дуар дæр, æмæ дзы Уыт- 
тырман рахызт. Рагзанæйы куы ауыдта, уæд æм йæ къух бадард- 
та, ома, байхъус-ма æмæ йæм уый хæдуæлвæд бадзырдта: 
— Мæн нæ равдæлдзæн, махмæ абон ахсджиаг æмбырд и, 
æмæ мын дзы раныхас и. Фæлæ ды æнæ ныццæугæ ма фæу 
зианмæ. Стæй-иу истæмæ фæкæс, — йе стыр къух æм батилæгау 
кодта Уыттырман. — Æцæгæлоны лæуд-иу ма скæн! Чырыныл 
дæр-иу схæц, дæ син нæ фелвæсдзæн. Уæлмæрдмæ дæр-иу ацу. 
Бæхтынджери махæн къабаз баххæссыд, æмæ йын нæ хъуамæ 
исчи |бафыдæбон кæна йæ фæстаг фæндагыл. 
Цырагъ нæ сыгъд æмæ, кæд бон дзæбæх æрбарухс, уæддæр 
æрбахизæны талынггомау уыд — рухс æм комкоммæ æдде нæ 
цыди, фæлæ хæринаггæнæнæй, æмæ хæринаггæнæны рухсæй 
8 

уыцы уæрæх æрбахизæны фаг рухс куыд æрбагуылф кодтаид! 
Æниу уыйбæрц рухс хъæугæ дæр ницæмæн кодта Уыттырма- 
ны — йæ къам ын куы нæ иста! Æнæуи хорз уыд æмæ раджы 
сыстад æмæ æддæмæ рахызт. Æндæра. фынæйыл куы схæцыда- 
ид, уæд æм хатджытæ æрвыстаид — райхъал-ма у æмæ æддæмæ 
рахиз, æз дын цыдæртæ афæдзæхсон. Æмæ йæм æниу куыд бар- 
выстаид æмæ йæм кæй барвыстаид æниу! Афтæ хъуыдытæгæнгæ 
хихсæнмæ бараст и. Рухс ссыгъта, йæхимæ бакаст. Уæртæ йæ 
гуыбыр фындз, фындз йæ сынæг кæдæм бахаста, уыцы рæбыны 
сæрмæ фæйнæрдæм фæцыдысты йæ хъуынджын æрфгуытæ. Ра- 
нæй-рæтты сæ урс хилтæ фæзынди. Урс æмæ ставд хилтæ. Сау- 
тæй ставддæртæ. Сæхи æвдисынц æддæмæ. Хъуамæ сæ алчидæр 
фена. Æрфгуыты сæрмæ — йæ фæтæн ных. Сæвнæлдта йæ ныхмæ, 
йæ уырзтæ йыл ауагъта иуæрдæм-иннæрдæм, æмæ уæд йæ зæр- 
дыл æрбалæууыд — куыд ницы сдзургæ фæци лæппу? Куы нæ- 
дæр «о» загъта, куы нæдæр «нæ». Æмæ йæм цæуылнæ исты 
сдзырдта цымæ? Нæ та йæ фæнддзæн. Ма йæ зианмæ арвит, ма 
йæ цинмæ арвит, ма йæ хиуæттæй искæмæ бауайын кæ! Нæ йæ 
фæнды. Ницы йæ фæнды. Хорз у, æмæ ахуырыл фæхæст и æмæ 
ахуыры дæр уый фæдыл нæ, арæхдæр куыд вæййы, афтæ — йæ 
фыды фæдыл. Фæлæ — иннæрдæм. Æмæ чингуытимæ нæ ба- 
хъæрмуд и. Хынцын æмæ нымайынмæ фæци! Цардæй иртæст 
фæлтæр! Хъуамæ царды гуылфæны уыдон уаиккой, уыдон, уартæ 
æртынæм азты куыд уыди, афтæ. Æмæ сын цытæ ’нтысти! Уæд 
нæ ныры хицауадæй иу афтæ цæуылнæ зæгъы — алæ-ма! Æви сæ 
цæстытæ сау хæцъилтæй баст сты! Уыйæппæт тых сæфы, уый 
сæ куыд ничи уыны?! Цардæн йæ уазал бынæттæ хъарм чи хъуа- 
мæ кæна, йæ талынг бынæттæ рухс — уый фæсивæды тых у. 
Æмæ уыдæттæ чи не ’мбары, уыдон куыд рабæттынц сæ гæрзтæ 
хицауы бынаты рабадынмæ, цæмæн рабæттынц сæ гæрзтæ?! 
Сывæллон-иу йæ мады хъæбысæй рахызт, æмæ-иу йæ бынат 
цæттæ уыд царды змæлды: октябронтæ, ногдзаутæ, фæскомцæ- 
дис. Алыран дæр — иумæ. Кæм рæдыдаис, уым дын загътаиккой 
дæ рæдыд, кæм фæцудыдтаис, уым де ’нцой балæууыдаиккой. 
Иумæ цыдысты иу гуылфæнæй, иуварс аздæхай, уый гæнæн дзы 
нæ уыди. Æмæ бахуыссын кодтой уыйæппæт хъуыддæгтæ. Мы- 
дыцъар доны куыд нытътъыссай æмæ уыйæппæт мыдыбындз куыд 
бахуыссын кæнай, афтæ сæ бахуыссын кодтой. Диссаг нæу! Гъа, 
коммунизм нал аразæм — уыцы мæтæй æрæнцой ут — фæлæ уым 
цы хъомыладон мадзæлттæ уыд, советон дуджы, уыдон та нæ 
цы хъыгдарынц?! Æмæ, дам, сæрибар хъæуы рæзгæ фæлтæры, 
æмæ, дам, уым сæрибар нæ уыди. Уæгъдибар дзы нæ уыди, уæгъ- 
дибар, мæнæ ныр цы уæгъдибар сси нæ царды хицау, уый. Æндæр 
дзы алцыдæр уыди. 
Йæ уадултæ дзæбæх æрфынк кодта. Ныр фынкгæнæн æрæ- 
вæра æмæ сæрдасæн райса, куы загъта, уæд хихсæны дуар, куыд 
дзы бацæуа, афтæ базыхъхъыр кодта æмæ дзы бахызт мидæмæ 
Милуан. Милуан кæл-кæлæй худт æмæ йæ кæл-кæл æддæмæ 
9 

куыд нæ хъуыстаид, афтæ дуар æнгом рахгæдта. Уыцы худгæ- 
худын йæхи хъарм æмæ фæлмæн уагъд бакодта Уыттырманыл. 
— Цы хъал балхæдтай æхсæвы тæппæлæгæй, уæ, мæ урсба- 
зыр зæрватыкк, — аздæхти усмæ лæг, æрбахъæбыс æй кодта 
æмæ, усæн йæ зæрин дæндæгтæ куыд ферттив-ферттив кодтой 
цырагъы рухсмæ йæ былты ’хсæн, уымæ касти. 
Стæй банцади йæ кæл-кæлæй Милуан. Уæддæр йæ пыррыч- 
чытæ нæ урæдта æмæ иу пыррыккæй иннæйы ’хсæн бамбарын 
кодта лæгæн: кæд Бæхтынджерийы хистмæ ныццæуын лæппуйы 
бæсты нæ ныффæдзæхста чындзæн! 
Уыттырманы цæстыты уæлтъыфæлттæ тыбар-тыбурæн бахъуы- 
дысты. 
— Йæ чырыныл та, дам, мæ кæдæм хæцын кæны, уæд та, дам, 
мæ цыргъ зæвæт искуы дзыхъхъы фæтьыстон æмæ, дам, фæкалд- 
тæн, уæд, дам, мæ уæлæ нæ рахаудзæни кæйдæр мард?! Мæ гæрстæ 
скæнон, уымæ дæр мæм нал фæкаст, бамидæг мæм и уыцы тыхстæй. 
Уыттырман йæ уырзтæ йæ фынкæйдзаг уадулыл æруагъта. 
— Гъомæ йæ Уырызмæг фенхъæлдтон, уый куыд нæ бамбæр- 
ста? Куыд хъуамæ хæссын кодтаин нæ ног чындзæн Бæхтын- 
джерийы чырын?! Æрра сдæн?! 
— Æмæ цы — нæ фæхæссынц кадджын хистæры чырын йæ 
чындзытæ? Тынг дзæбæх æй фæхæссынц. 
— Тынг хæстæг ын чи вæййы, уыцы чындзытæ! 
— Æмæ йæ нæ чындз цæмæй зоны — тынг хæстæг нын у 
Бæхтынджери, æви нын тынг хæстæг нæу? 
— Мæнæ цы цъысымы смидæг дæн! — Уыттырман йæ сæр йæ 
риуыл æрæппæрста, афтæ алæууыд иуцасдæр. Ницуал гæнæн 
ын и. — Хатыр мын ракур чындзæй. Уымæн цы загътон, чын- 
дзæн, уыдон та-иу лæппуйæн бамбарын кæн! Уриккæн! — Фæс- 
таг дзырд фыдæнæнгæнæгау цыдæр риуыгъгæ загъдæй загъта 
Уыттырман. — Мæгуыр нæ уыдысты нæ фыдæлтæ — уыцы «икк» 
чи нæ зыдта! Сывæллоныл-иу лæджы ном сæвæрдтой, æмæ-иу 
дзы лæг рауади. Хъулагъар, Хъараман, Парсадан! Нæргæ куыд 
рацæуынц комарынгты. Ныр та — Тузик, Пусик, Русик! Цæй 
лæг хъуамæ рауайа, ахæм номы бын цы сывæллон схъомыл уа, 
уымæй! Куыд дзы хъуамæ рауайа лæг, лæджы ном кæуыл нæ 
сæвæрай, уымæй! Æмæ, дам, фæстæмæ фæкæсынæн у ном. Фæ- 
стæмæ фæкæсынæн, уæдæ! Æмæ уæд æхситмæ куыдфæкæса 
лæг фæстæмæ, афтæ ницæмæ фæкæсы, æмæ æхситт кодтаиккой 
кæрæдзимæ адæм, нæмттæ ма сæ цæмæн хъуыди! Фæлæ фæс- 
тæмæ фæкæсынæн нæу ном. Номы фарн и. Номгæнæг у ном. 
Æмæ фæзылдтæн номагурæг, Иратаманы æрзылдтæн, аргъау-бир- 
гъауы бæстæм афтыдтæн, равзæрстон зæрдæйы фаг ном, загъ- 
тон, уымæ дæр ма бафтауой уыцы æнæхайыры «икк»? Уырыз- 
мæгикк — уанцон нæу?! Фæлæ йын адон схос кодтой. Афтæмæй 
сын ыл куы нæ ныхæст сæ «икк», уæд йæ фылдæр æрдæг аха- 
уын кодтой номæн. Сатана куыд фæрæзта цымæ æнæ уыцы 
«икк»?! Уый цæуылнæ дзырдта Уырызмæгмæ «Урикк»?! 
10 

— Нартæ æндæр дуджы цардысты, мах та æндæр дуджы цæрæм. 
— Гъе, гъе, Нартæ Уырызмæджы дуджы цардысты. Мах та 
Уриккы дуджы цæрæм. Уырызмæг æмæ Урикк куыд хицæн кæ- 
нынц кæрæдзийæ, Нарты дуг æмæ мах дуг дæр афтæ хицæн кæ- 
нынц кæрæдзийæ, гье! Ныр ацу, хатыр ракур чындзæй, æндæра 
куы фæцагайа æмæ куы балæууа Бæхтынджерийы зианы. Но- 
джы иу дзырд йеддæмæ нæ хъæуы ныры кæстæртæн æмæ. 
— Уый, æвæдза, нæ чындз цуматæ-йедтæм — афтæ исты амонд 
куы уаид мæ хæдзары. Арт у, арт, цы у, уымæй. Цы къуыммæ 
февналы, уый цæстыфæныкъуылдмæ цæхæртæ скалы. 
Уыттырман йе ’рфгуытыл уæлæмæ схæцыд, цыма кæдæмдæр 
дзæбæх ныккæсынмæ хъавыд, уый хуызæн. 
— Æцæг у, æцæг. Цырд у. Ирвæзтытæ кæны. — Уыттырман 
кæсæны акаст, йæхи куы федта, уæд цыма йæхицæн дзырдта, 
уыйау ма бафтыдта йæ ныхасмæ: — Ныр уæнгтæй цас цырд у, 
уыйас æнæуи та уæзбындæр куы уаид. Уыйас бирæ у, гыццыл- 
гыццыл уæзбындæр. Ехх! — Уыттырман ма иу арф улæфт нык- 
кодта, стæй аздæхт сылгоймагмæ. — Ныр æз мæхи барæвдз кæ- 
нон, ды та бавдæл æмæ мын исты фен, кæннæуæд абон æрæгмæ 
æрбацæудзынæн æмæ дын фæндагыл искуы мæ зонгуытæ мæ 
быны куы ацæвон. 
Цалынмæ Уыттырман ацыд, уæдмæ нал байгом чындз æмæ 
лæппуйы дуар. Стæй рахызтысты — разæй чындз, иу къахдзæф 
раздæр. Фæсте — лæппу. Цыдæр æнарæхст цыд кодтой, цыма 
сæ къæхтыл рæхыс баст уыд, даргъ рæхыс, цыма йæ сæ фæдыл 
ластой æмæ куы фæзыланг кæна, уымæй тарстысты. Бацыдыс- 
ты афтæ, фынджы ныхмæ æрбадтысты фæрсæй-фæрстæм. Раг- 
занæйы уæлæ — йæ тары къæртт дæлиау кæмæн æрцыд, йæ ас- 
тæуы нарæгмæ ма гыццыл кæй бахъуыд, хæрз гыццыл, ахæм 
урс-урсид къаба. Къабайы къæрттæй сæ иугай фæрстæ радард- 
той дыууæ тымбыл къуыппы, сæ урс-урсид бынæттæ сыл ныт- 
тынг сты, афтæмæй. Йæ сау дзыккутæ уæгъд калд уыдысты йæ 
уæхсчытыл. Уыцы пух-пухидæй рæуæг ызмæлд кодтой, æмæ 
æнæвдæлонгъуыз уыди, тынг æнæвдæлонгъуыз. Милуан та йе 
’ннæ ныхмæ бадти фынгæн. Сæ чеппы не сты чындз æмæ лæппу, 
уый уайтагъд бамбæрста Милуан, æмæ уæд ууыл уыдзæни сæ 
тыхст — лæппуйы йæ фыд зианмæ кæй æрвиты, ууыл. 
Бадтысты. Уыдон дæр ницы дзырдтой, Милуан дæр ницы 
дзырдта. Афтæмæй бæрæг уыд: уыдонмæ дæр ис цыдæр зæгъи- 
наг, æмæ Милуанмæ дæр ис цыдæр дзуринаг. Æниу Милуанæн 
æддæмæ нæ хъуысти йæ ныхас, уыййеддæмæ йæхимæ хорз хъуыс- 
ти. Стæй йæм рагæй хъуысти — куыддæр Уыттырман къæсæрæй 
ахызт, афтæ йæм райдыдта хъуысын, гъе! Куыд уыдзæни ацы 
лæппу афтæмæй?! Цæмæй тæрсы адæмы ’хсæнмæ цæуьшæй? 
Зивæг кæна, æмæ уанцон зивæг нæу! Нæ, зивæггæнагæй йæм 
никуы фехсайдта йæ зæрдæ. Уæдæ цы уа уый? Низ уа, æмæ 
дохтыртæ ахæм низ нæ зонынц. Кæд буары низ нæу, кæд æндæр 
истыгъуызон низ у? Зæрдæ кæмæй мæлы, ахæм низ? Рисгæ дзы 
11 

нæ кæны зæрдæ — мæлгæ дзы кæны. Йæ куыстæй нæ ныллæууы, 
æнæуи амæлы. Цин кæнын æмæ дис кæнын нал фæзоны, æмæ 
уый мард у, уæдæ циу! Æвæццæгæн-иу фыццагæттæ ахæмæй загь- 
той — йæ зæрдæ амарди. 
Милуан сыстади. Рудзынгмæ бацыди йæ сабыр, йæ уæззау цы- 
дæй. Уым слæууыд æмæ æддæмæ касти рудзынгæй. Уыдта — дыу- 
уæрдæм кодгой адæм æмæ машинæтæ. Цыма кæрæдзийы сырдтой, 
не ’ййæфтой кæрæдзийы æмæ знæт кодгой. Æмæ æнæвдæлонгьуыз 
уыдысты адæм дæр æмæ машинæтæ дæр. Фæлæ йæ ’мбары Мил- 
уан, хорз æй æмбары — уый зынгæ афтæ кæны, цыма æнæвдæлон 
сты. Æнæуи та æвдæлон сты, тынг æвдæлон сты. Афтæ æвдæлон 
сты æмæ, сæ фырæвдæлонæй сæхи цы фæкæной, уый нæ зонынц. 
Уыцы рауай-бауай дæр æмæ раскъæр-баскъæр дæр уымæн кæнынц 
уынгты. Уый дуне у æнæвдæлон, ацы стыр дуне. Стæй ноджы дуг. 
Уыдон æнæвдæлон сты, афтæ æнæвдæлон сты æмæ сæ фæстæмæ 
фæкæсынмæ дæр не ’вдæлы. Æмæ царды, æвæццæгæн, дызгьуын 
æмæ æххæл бынæтгæ уымæн зыны: адæм — æвдæлон, дуне æмæ 
дуг — æнæвдæлон. Афтæмæй сæ цыд нæ иу кæны, кæрæдзийыл нæ 
бады сæ цыд. Æмæ, цымæ, иууылдæр афтæ уыди — адæм адæм 
хуыйнын куы байдыдтой, уæдæй фæстæмæ иууылдæр афтæ æвдæ- 
лон сты? Афтæ уыдзæни — дунейы иугæндзон змæлдимæ æмдзу 
кæнын нæ бауыдзæн адæмы бон. Адæм тæссонд сты, æнахъом сты 
адæм. Сæхиуыл дæр куы нæ цæуы сæ бон. 
Æмæ уым, рудзынджы раз лæууыди Милуан, афтæмæй йæ 
зæрдыл æрбалæууыд, æрæджы сæ институтмæ куы бауади цы- 
дæр хъуыддаджы тыххæй æмæ кæрты Сырмæйыл куы амбæлд. 
Иумæ ахуыр кодтой, æмбæлттæ уыдысты. Ныр Сырмæ уым кусы, 
институты, ахуыргæнæгæй дзы кусы. Лæууыдысты, ныхæстæ 
кодтой. Иуафон, кæм лæууыдысты, уым йæ зæвæты цыргъæй 
асфальт æрхоста Сырмæ: 
— Нал хъуыды кæныс, мæнæ-иу ацы ранмæ куы рахæццæ и, 
уартæ кæсæндонмæ рады чи лæууыди, уыдоны кæрон? Кæсæн- 
донмæ баирвæз, уæд ма-иу лæг йæхи мæгуыр хуыдта! 
Æмæ Милуан дæр йæ сæр æхсызгон æнкъуыст ныккодта уæле 
бынмæ. 
— Уæдæ, уæдæ! Лæууыдыстæм-иу æмæ-иу нæ уды джитæнтæ 
цыди: мыййаг, нæ бацыдмæ уыцы чингуытæ куы райсой. Кæм 
уыди зæрдæйы фаг чиныг?! 
— Ныр ам кæсæндон искуы ис, уый зонгæ дæр нæ к&нынц 
бирæ студенттæ. 
— Уанцон нæу! — йæ дис фергом и Милуанæн. — Афтæмæй 
куыд ахуыр кæнынц? 
— Ахуыр кæнынц! — мæстæлгъæд худт бакодта Сырмæ. 
— Æмæ ма махæн Хайнæ дæр куы уыди кæсæндоны æдде. 
Нал хъуыды кæныс Хайнæйы?! — Сырмæйы уæхскыл цы æртти- 
ваг хызын ауыгъд уыд, уый бæттæнмæ бавнæлдта Милуан. — 
Зæрдæйы низты чиныг æм куы уыди æмæ-иу нæм æй кæсынмæ 
куы лæвæрдта. Æхцайыл. 
12 

— Куыд нæ йæ хъуыды кæнын! — йæ ныхас æгæр хъæрæй 
дзырд фæци Сырмæйæн æмæ фæйнæрдæм аракæс-бакæс кодта. 
— Гъæ, бындары Хайнæ фæуа, кæд кæм ссардта уыцы чиныг! 
Æмæ-иу уыцы тæнæг-тæнæг уыцы хъуыддаггъуызæй куыд фæ- 
цæйцыди студентты ’хсæн, йæ чиныг йæ дæларм, афтæмæй! Уыцы 
дзæбæх, цыппæрдигъон тыхт-иу æй бакодта газеты. 
— Бæгуыдæр-иу æй батыхта — уыцы чиныг æй дардта. Иу 
æхсæв æй кæмæ радтаид, уымæй — туман. Æмæ уæд туманæй 
цытæ ’лхæдта лæг! 
— Фæззæг хорыл дæр æй лæвæрдта, — бахудти та Сырмæ. — 
Уыцы хъенлæугæ дамгъæтæй-иу дын ныффыстаид дæ мыггаг, 
стæй йæ ныхмæ — цас дарыс, уый.— Æмæ диссаг цы уыди! Уыцы 
номхыгъдæн йæхи дæр кæд нæ дардта чиныджы хуылфы. 
— Ныр ма йæ дзы бавæрид! Йæ номхыгъд нæ, фæлæ йæ чи- 
ныг дæр нал ауынид. Хъæугæ сæ ницæмæн кæны, æнæуи йæ- 
амбæхсиккой. 
Арф ныуулæфыд, стæй фæстæмæ ракасти йæ уæхсчы сæрты 
Милуан. 
Лæппу æмæ чындз бадтысты се ’дзæм бадтæй. Сæ цæсгæмттæ 
гыццыл кæрæдзийы ’рдæм здæхт уыдысты, æмæ афтæ зынд, 
цыма кæрæдзийы размæ кæсынц. Æмæ бадис кодта Милуан — 
кæрæдзийы размæ цæмæн кæсой, алчи сæ йæхи размæ цæуылнæ 
кæсы? Уæд разылд æмæ, йæ фæлмæн дзабыртæ фæлмæн æвæрд- 
та, афтæмæй бацыд сæ цурмæ, сæ уæлхъус æрлæууыд. Исдуг йæ 
зæрды æндæр цыдæртæ зæгъын уыд, фæлæ уал уыдон иуварс 
фæуагъта, уыцы зæгъинæгтæ. Æмæ æрдзырдта лæппумæ: 
— Зианмæ цæуын дæ нæ фæнды, цыдæр у, мæнæ лæппу, 
зæхмæ куы ныхъхъуыстай. 
Уырызмæг йæ уæнгтыл схæцыд, арф ныуулæфыд æмæ, тæр- 
хондоны йæ азым кæмæн сбæрæг вæййы æмæ ма фæстаг ныхас 
чи фæкæны, уый хуызæн загъта йæ хауд хъæлæсæй: 
— Ныццæудзынæн. 
— Ныццæуай, ныццæуай. Сывæллон нал дæ, лæг дæ. Æмæ, 
царды мидæг лæгмæ цы хæстæ хауы, уыдонæй хи тылиф кæнын 
цæсгомы хос нæу. Стæй дыл иубон ма æруæз кæной, уый гæнæн 
нæй. Æмæ сæм фæлтау развæлгъау бадар де уæхск, цæмæй ма 
фехæла де уæхск, уый тыххæй. 
Æмæ та уæд загъта Уырызмæг, цыма зæрдаивæй дзырдта, 
уый хуызæн: 
— Ныццæудзынæн. Уырдыг дæр балæудзынæн. Уæлмæрдмæ 
дæр ацæудзынæн. Чырыныл дæр схæцдзынæн. 
— Абабау! — сонт зылд ныккодта Уырызмæгмæ Рагзанæ. Йæ 
къабайы къæртт иуæрдыгæй фæтынг и, иннæрдыгæй — уæгъд 
абадт, æмæ уыцырдыгæй риуы тымбыл æддæмæ разынд йæ урс- 
урсид бынаты мидæг. Æндæр хатт æм февнæлдтаид йæ цырд 
æвнæлдæй Рагзанæ, къабайы тары йæ амбæхстаид, фæлæ йæ 
ныр йæ тыхстæй нæ бафиппайдта. — Абабау! Æз мардæй тæрсгæ 
кæнын! 
13 

Милуан бахудти. Мæсты худт бакодта. 
— Æмæ йыл дæу куы ничи хæцын кæны, — æрдзырдта дæ- 
лæмæ чындзмæ. 
— Мæн ыл ничи хæцын кæны, уый зонын, фæлæ йыл Урик- 
кы дæр ничи хæцын кæны?! 
— Гъомæ Урикк лæг у. /Емæ лæг хъуамæ схæца мардыл. Лæг 
хъуамæ ма тæрса мардæй. 
— Уо, ма тæрса! Мардæй чи нæ тæрсы! 
Милуан та бахудти. 
— Уæдæ нырма уæлмæрдмæ йæхи къахæй никуы никæй мард 
ацыди. Схæцын ыл фæхъæуы æмæ йæ ахæссын фæхъæуы. 
— Иннæтæ-иу ыл схæцæд. Адæм бирæ сты. 
— Иннæтæй дæр йæ былыцъæрттæ ничи хæры искæй мардыл 
схæцыны мондагæй. Фæлæ йыл исчитæ схæца хъуамæ. Уый сæ 
хæс у удыгæстæн. 
Рагзанæ ницуал загъта, фæлæ бæрæг уыд — тыххæй хæцыд 
йæхиуыл. Милуан ыл йæ цæстытæ æрхаста. Исдуг æм, дæхимæ 
æркæс, чындз, æрдзурын уыд йæ зæрды, фæлæ йæм не ’рдзыр- 
дта. Йæ къухтæ йæ халаты дзыппыты æртъыста æмæ цыдæр 
ивазгæ къахдзæфтæй рудзынджы размæ бацыд, цыма, фынгæй 
рудзынгмæ цал къахдзæфы ис, уый барста. Уым æрлæууыд ру- 
дзынджы раз æмæ, æххæст нæ разылдта йе ’ргом лæппу ’мæ 
чындзмæ, афтæмæй сæм радзырдта: 
— Уæд та иумæ ацæуиккат? Тынг дзæбæх уаид. Иумæ ныц- 
цæуиккат, иумæ ссæуиккат. Адæмы дæр фениккат, адæм дæр уæ 
фениккой. 
Уырызмæг Рагзанæмæ бакаст — куыд цæуы йæ зæрдæмæ ацы 
ног фæнд? Фæлæ уый ницы загъта. Тарст кастæй касти Уырыз- 
мæджы размæ, цыма уым фынг йæ фырлæгъзæй куы ныттæпп 
кæна ’мæ куы ссудза, уымæй тарсти. Йæ къабайы къæртт дæр 
афтæ зылынæй лæууыд, æмæ дзы йæ тымбыл риу уыцы урс- 
урсидæй касти æддæмæ. Рагзанæ-иу куы сулæфыд, уæд-иу 
æддæмæ рахæцыд йæхиуыл, цыма афтæ зæгъынмæ хъавыд — 
ныууадзут-ма уæ ницы-мацы ныхæстæ æмæ-ма ардæм ракæсут — 
мæнæ куыд дзæбæх дæн, мæнæ! 
— Уæд та æз æмæ ды ацæуæм, Урикк, — уыдонæй куы ничи 
ницы дзырдта, уæд та йæхæдæг загъта Милуан. 
— Ацæуæм, — йæ уæхсчытыл иу æнæбары хæст фæкодта 
Уырызмæг. 
— Стæй æз та?! — фестъæлфыди та Рагзанæ. — Æз иунæгæй 
ницы ныллæудзынæн. Уæд та истæмæй фæтарстæн. 
Милуан та бахудти. Цыма ныр хъæлдзæгдæр уыди гыццыл 
йæ бахудт, фæлæ йын цыма ныр та цыдæр гуырысхойы азæлд 
бадти йæ бахудтыл. 
— |Цæмæй хъуамæ фæтæрсай? 
— Цæмæйзон, цæмæй! 
— Нæ фæтæрсдзынæ. 
— Фæтæрсдзынæн! 
14 

Милуан раздæхт рудзынджы разæй, фынджы цур æрлæууыд, 
йæ къухтæ йæ дзыппытæй систа, йæ дæлæрмтты сæ бакодта. 
— Уæддæр куыд бакæнæм? Уæд та хæлттæ сæппарæм æмæ 
кæй хал схауа, уый ацæуæд Бæхтынджерийы зианмæ. 
— Æз ацæудзынæн, — загъта та Уырызмæг уыцы æвæрæз 
хъæлæсæй. 
Æмæ уæд лæппумæ аздæхта йе ’ргом Милуан. 
— Тыхцыдæй цыд нæй, нæ, мæнæ лæппу. Зианмæ адæм сæхи- 
цæн удыбæстæ кæнынмæ цæуынц. Æмæ тыхцыды удыбæстæ нæй. 
Æмæ дæ мах хъæумæ дæр уымæн куы фервыстам, кæд нæхи 
адæмы ’хсæн схъомыл уаис æмæ сын сæ хъæр бамбарис нæхи 
адæмæн. Æмæ-иу йæ хойæн дæр уый куы фæдзæхста дæ фыд — 
хъæубæсты исты хабар кæм уа, уырдæм æй æрвит. Фезмæла 
дзы, хиды æртах дзы рацæуа. Пайда у уыцы хиды æртах, кæ- 
мæй рацæуа, уымæн. Æмæ та-иу нæ асайдта Бурдухан, асайын 
та-иу нæ кæнын кодтай. Адæмы ’хсæнмæ нæ ракастæ уым дæр. 
Ам дæр афтæ — де знагæн йæ уд ысцæйхауы, кæрты исты хабар 
куы вæййы, уæд, марадз, дын куы зæгъæм, уый адæргæй. Ибон- 
ты мын дæлæ Терчыхъоты лæг мæхи фарста, йæ лæдзæг дæм 
ныддардта, афтæмæй, уæртæ, дам, уый кæй лæппу у, уæртæ?! 
Æмæ, дам, æй адæмы ’хсæнмæ цæуылнæ æрвитынц, кæд, дам, 
ын хицæуттæ ис, уæд? Цæстыйæ, дам, ын тæрсынц?! Ды уый 
зоныс, æмæ зæхх куы аскъуыдаид мæ быны æмæ уым куы ных- 
хаудаин, уый мæ бафæндыди?! Æмæ æниу, чындзæхсæв куы 
кодтам, уæд мæм цалæй æрбацыдысты нæхиуæттæ, алæ-ма, уæ 
лæппу, дам, цы хуызæн у, фенæм, дам, уын уæ лæппуйы. Нæ 
чындзы уынынмæ нын афтæ нæ’ цыдысты, дæу уынынмæ куыд 
цыдысты. Æмæ цы ми кæндзынæ, хæдзары хицауæй куы базза- 
йай, уæд? Цы хуызæн хæдзар уыдзынæ?! Чи дæ зондзæн, кæй 
зондзынæ?! Нæ зæрдæ ма ууыл дардтам — чындз нæм куы ’рцæуа, 
уæд дыл кæд уый ахæцид æддæмæ-æддæмæ, фæлæ, куыд кæ- 
сын, афтæмæй уымæй дæр ницы рауад. 
Уырызмæг бадти йæ гуыбыр бадтæй æмæ та-иу алыг кодта — 
сыста æмæ ацæуа. Ныртæккæ йæхиуыл схæца, мæнæ ацы тæккæ, 
йæ гæрстæ фелваса, иннæты акæна æмæ дуарæй федде уа. Фæлæ 
йæ удæй æмбæрста, цæуын æй куыд никуыдæм фæнды, уый. 
Милуан ма сыл фæйнæ хасты æркодта йæ цæстытæ æмæ ра- 
цыди хæринаггæнæнæй. Уыдон бадтысты. Рагзанæ фестынæв- 
вонг зынд, фæлæ Уырызмæг цыма стынхъом нал у, уыйау гуы- 
бырæй бадт. Йæ цæстæнгас фынджы лæгъзæй фынджы фæрсты 
астæрдмæ æрæргъæвта æмæ æнкъардæй каст астæрдмæ, цыма, 
цы нарæг фæйнæджы гæппæлтæй уыд, уыдон афтæ нарджытæ 
æмæ цыбыртæ кæй уыдысты, уый тыххæй сын тæригъæл кодта. 
Стæй Милуан ацыди. Рагзанæ къуымтæ æфснайынмæ фæци. 
Уырызмæджы нæ фæндыд Рагзанæйы змæлдмæ кæсын. Йæхи- 
уыл схæцыд æмæ сæ уатмæ рацыд. Уым рудзынджы раз æрлæу- 
уыд æмæ йæ цæстытæ æрхæцыдысты мадыл — далæ фæцæуы 
йæ иугæндзон цыдæй кæрты дæлæмæ, автобустæ кæуылты цæ- 
15 

уынц, уыцы стыр уынджы ’рдæм. Касти мады фæдыл æмæ йæм 
афтæ зынын байдыдта, цыма бынтондæр фæцæуы мад, цыма фæ- 
стæмæ никуыуал раздæхдзæн. Стæй Бахтынджеритæм дæр нæ 
баздæхдзæн, автобусы дæр не сбаддзæн, афтæ цæудзæн æмæ 
цæудзæн. Уæд цыма йæ улæфæнты исты фæбадт, уыйау ын улæ- 
фын фæзындæр æмæ рудзынг гом кæнынмæ фæци. Рудзынг ба- 
кодта, æмæ далæ кæрты дæллаг кæронмæ ’ввахс мады раз йæ 
хæбæцц лæудæй лæууы иу лæг, йæ лæдзæг уартæ кæрты фаллаг 
кæрон, йæ иу фарсыл фæлдæхтæй цы сау машинæ лæууы, уымæ 
ныццарæзта. Мад гуыбырæй лæууы, уæлæмæ кæсы лæджы лæ- 
дзæгмæ, æмæ тыхсы Уырызмæг: чи у уыцы лæг æмæ цы ныхъ- 
хъил кодта йæ лæдзæг! Науæд мад цы лæууы уыцы гуыбырæй?! 
Цыма йыл куы ’рхауа уыцы лæдзæг, уымæй тæрсы, уыйау?! 
Ныр уымæ ныццу, уыцы лæгмæ, æмæ йын йæ лæдзæг йæ къух- 
тæй сыскъуын! Сыскъуын ын æй йæ къухтæй, стæй йæ дæ 
уæрагмæ фæцараз æмæ йæ йæ астæуыл æрбакъæрцц кæн дæ 
уæрагмæ! Уæдæ йæ цы ныхъхъил кодта! Уыцы хъуыдытæ нæма 
фæци конд, афтæ йæ зæрдæ цыдæр æнæмбаргæ змæлд бакодта 
йæ риуы, æмæ йæ цæнгтæ æрхаудысты — уый ма уа, уæд Уырыз- 
мæгæн йæхимæ чи ныддардта йæ лæдзæг, афтæмæй чи фарста 
мады, уартæ, дам, уый кæй лæппу у, уартæ?! Уый уыдзæни, 
уыцы лæг, афтæ гуыбырæй уымæн лæууы мад. Уæд-уымæ ныд- 
дардта йæ лæдзæг, ныр та йæ хæлд машинæмæ дары. Ныр та, 
æвæццæгæн, уыцы хæлд машинæйæ фæрсы Милуаны, ома, уартæ 
уый кæй машинæ у, уартæ?! Æмæ йын кæд хицау и, уæд æй 
афтæ фæлдæхтæй кæдмæ дардзæни? Аразгæ йæ цæуылнæ кæны. 
Ам æй фæлдæхтæй цы дары кæрты мидæг?! Уæд уымæ ныддар- 
дта йæ лæдзæг, ныр — хæлд машинæмæ. Йæ иу фарсыл фæл- 
дæхтæй чи лæууы, уыцы машинæмæ. 
Æрæджиау æруагъта лæг йæ лæдзæг, æмæ ацыди мад. Ацы- 
ди, ацыди, хæдзары тигъы аууон фæци, æмæ афтидæй баззади 
кæрт — Уырызмæджы цæст дзы ницæуылуал хæцыди. Уæддæр 
касти афтид хæдзары фисынмæ æмæ йæ цæстытæй дыууæ тым- 
был цæссыджы куыд фæхицæн æмæ йæ уадултыл куыд æртыл- 
дысты, уый нæ бафиппайдта. Æмæ уым лæууыд рудзынджы раз, 
афтæмæй йæм æрцыди иу хъуыды: йæ дарæс раива æмæ ацæуа. 
Ныццæуа Бæхтынджеритæм. Фыццаг уал мадмæ равдисдзæн йæхи, 
уадз æмæ æрсабыр уа йæ зæрдæ мадæн. Стæй фыдæбонгæнджы- 
тимæ фæиу уыдзæн, агтæм артгæнæг фæкæндзæн йæхи. Уыцы 
хъуыдытæй дзæбæх сулæфыд йæ риуы дзаг, æмæ раст уæд йæ 
къухтæ асагъта йæ сæрыхъуынты — æмæ кæм цæрынц Бæхтын- 
джеритæ?! Кæуылты сæм ацæудзæн, кæм сæ агурдзæн?! Æмæ 
нал бафæрæзта лæууын. Аздæхти æмæ йæ къухты йæ сæрыхъуын- 
тæ æрбатымбылтæ кодта, афтæмæй сынтæгыл ныххауд дæлгоммæ. 
Хуыссыди æмæ æмбæрста: æххормаг лæгмæ хæрын куыд фæ- 
цæуы, афтæ йæм кæд нæ цыди кæуын. Æмæ йæ æрфæндыд — 
дард искуы куы фестид, кæм æй ничи бахъыгдара, ахæм искуы 
æмæ йæ фаг куы фæкæуид! Афтæ дæлгоммæ ныххау, мæнæ ам 
16 

куыд ныххауд сынтæгыл, афтæ æмæ ку мæ ку! Ам нæй кæуæн, 
ацы æрмахуыр къуымты куыд хъуамæ ныккæуа? Стæй йæ Раг- 
занæ фæрсынтæ куы сиса, уæд ын цы зæгьдзæн — цæуыл кæуы?! 
Нæ, ам кæуæн нæй. 
Иуафон йæ хъустыл æрбамбæлд фæндыры цагъд. Хъуысти 
йæм уыцы иугæндзонæй æмæ йæм хъуысти, æмæ йæм афтæ фæ- 
зынд, цыма йæм рагæй хъуысы, тынг рагæй. Хонгæ кафты цагъд 
у, уый зыдта. Арæх æй фæцæгъды Рагзанæ. Фыд æмæ мад дæр 
бирæ уарзынц уыцы цагъд, уæлдайдæр фыд. Йæхæдæг дæр æй 
ацæгъдын кæны. Афтæ йæ сæхицæн дæр ацæгъдын кæны. Уаз- 
джытæ сæм куы вæййы, уæддæр. Æмæ дзы бирæтæ сæхи нал 
бауромынц, кафын сæм æрцæуы уыцы цагъдмæ. Æмæ кæд сы- 
лыстæг кафæг дзаг вæййы, уæд йæхæдæг фесты æд фæндыр 
Рагзанæ æмæ йæ фæндыримæ зылдтытæ сисы уазæджы разæй. 
Æмæ дзы тынг феппæлынц уазджытæ. Бирæ уазджытæ сæм куы 
вæййы, уæд сæхæдæг дæр ракафынц. Фыд дæр ракафы, мад 
дæр. Кæддæр сæ иумæ дæр ракафын кодтой уазджытæ. Рагзанæ 
слæууыд æмæ афтæмæй цагъта. 
Ныр йæхицæн цæгъды. Уым цæгъды, хæринаггæнæны. Уыр- 
дæм бахаста йæ фæндыр, æвæццæгæн, стыр уатæй. Æмæ дзы, 
æвæццæгæн, йæ маст суры йæ фæндыры цагъдæй. Æви йæ маст 
ссыди æмæ æнæуи цæгъды. 
Хуыссыди дæлгоммæ, хъуыста фæндыры цагъдмæ æмæ ха- 
тыдта: хъæццулы цъарæй цыдæр уазал æмбæлди йæ цæсгомыл 
æмæ бамбæрста — хуылыдз уыд хъæццулы цъар. Æмæ хуылыдз 
уæд, фæлæ уазал та цæмæн уыди? Ау, цæссыг афтæ тагъд уазал 
кæны?! Диссаг нæу — нæма ныххæццæ вæййы хъæццулмæ æмæ 
ауазал вæййы. Афтæмæй уыцы хъармæй куы рацæйтулынц цæс- 
тытæй цæстысыгтæ! Цыдæриддæр ис хъарм цæстыты, уый сæ 
уæлæ куы рацæйхæссынц. 
— Ури-икк! — цыма заргæ кæны уыцы дзырд, уыйау æй даргъ 
ивазы Рагзанæ. — Кæм дæ, .Урикк? 
Ныртæккæ йын æнæ ’рбамидæг нæй æмæ йæ афтæмæй куы 
’рбаййафа! Йæ цæстытæ асæрфта йе ’рмтты фæлмæнтæй æмæ 
дзуры Рагзанæмæ — хъæды йе ’мбæлттæ кæй фæагурынц, уый 
сæм куыд фæдзуры, афтæ: 
— Мæнæ дæн. 
Йæ зæрды фестын дæр уыди, фæлæ йæ бон нæ баци æмæ 
афтæмæй, сынтæгыл дæлгоммæ хаудæй æнхъæлмæ каст, Рагзанæ 
кæд æрбацæудзæн, уымæ. Стæй фæцыди дуары хъæр. Уымæй 
чысыл фæстæдæр йæ цæсты кæронæй ауыдта гом зæнгтæ — дæлæ 
раст лæууынц фæрсæй-фæрстæм, уыцы рæсугъд зæнгтæ — тым- 
был æмæ бæрзонд, æмæ цыма судзгæ цырæгътæ сты, уыйау ага- 
йынц зæрдæ. Æмæ сæм аздæхта, йе ’ргом цыдæриддæр уыди, 
уый Уырызмæг, кæсы сæм æмæ сæм къухæй куы бавналид, уый 
йæ æрфæндыд. 
— Базон-базон, ныртæккæ цы ми кæклзыстæм æз æмæ ды? — 
йæ хъæлæс тас æмæ тыхстæ афтæ сыгъдæг уыд æмæ зыланг 
2 Хуыгаты Сергей 
17 

кодта. Уырызмæг йæ цæнгтыл фæйнæрдæм ахæцыд, йе уæнгтæ 
аивæзта æмæ уыцы æхсызгон хъыдзы ацыди кæрæй-кæронмæ 
йæ уæнгты, стæй фалдæр бахæцыд йæхиуыл уаты мидæг. Уæд 
ныккæл-кæл кодта Рагзанæ. 
— Нæ йæ базыдтай! — æмæ дзуры уыцы кæлкæлгæнгæ но- 
джы: — Мах æфснайдзыстæм чингуытæ. 
Уырызмæг уæлгоммæ æрзылд, Рагзанæмæ скаст. 
— Чингуытæ, зæгъыс? Æмæ чингуытæн цæй æфснайæн ис? 
— Ис сын, ис, æфснайæн цæмæн нæй, ахæмæй зæххыл æппын- 
дæр ницы ис, — хъуыддаг хорз чи фæзоны, уый куыд баргæ 
фæдзуры, афтæ дзырдта Рагзанæ. — Мах сæ афтæ бафснайдзы- 
стæм, æмæ цæхæртæ куыд скалой. Кæннод ма сæм бакæс, кæд- 
дæра, æнæрывдæй цы цæхæрадон баззайы, уый куыд схæмпæл 
уа, афтæ не схæмпæл сты. Скъаппæй, зæгъай, тæрхæгæй, зæгъай. 
Уырызмæг йæ иу тыхстæй нæма ’рсабыр æмæ, дам, чингуытæ 
бафснайæм! Ахæм ныхас никуы уыд сæ хæдзары — чингуытæ 
бафснайæм. Уæд æй уый кæцæй æрхаста, Рагзанæ. Уыдонмæ 
чингуытæ дæр куы никуы уыди! Æмæ рабадти йæ уаты Уырызмæг. 
— Чингуытæ, зæгъыс? 
Рагзанæ йæм бакаст, æмæ йæ цæстыты уæлтъыфæлттæ хъи- 
лæй баззадысты. 
— Мæгуыры бонтæ! Уый та цыхуызæн дæ?! Дæ цæстытæ 
туджы куы зилынц?! Цы кодтай, Урикк?! 
Уырызмæг та йæ армы фæлмæнтæй асæрфта йæ цæстытæ. 
— Цы кодтай, Урикк?! Кæугæ кодтай? Æмæ цæуыл куыдтай, 
Урикк? — йæ фарсмæ сынтæгыл æрбадт Рагзанæ. 
Уырызмæг ницы дзырдта — иуæй, цы загътаид, уый дæр нæ 
зыдта, иннæмæй йæм дзурын дæр нæ цыд. 
Æмæ уæд февнæлдта йæ тæрттæм Рагзанæ, фæйнæрдæм сыл 
ахæцыд, йæ урс-урсид риутæ феуæгъд кодта сæ урс-урсид бы- 
нæттæй, стæй Уырызмæгыл ахæцыд, сынтæгыл æй ауæлгом кодта, 
риуты цъуппытæ йын йæ цæстыты къуырфытæм ныххаста, æрæл- 
хъывта сæ цæстытæм: 
— Кæсгæ-ма фæкæн, кæддæра дын сæ сырх куыд фелвасик- 
кой дæ цæстытæн! 
Стæй ныссабыр и Рагзанæ. Сабыр уыд Уырызмæг дæр, æмæ 
æдде, æрбахизæны рæбинаг къулы ’мбуар цы бæрзонд хъæдкъул 
даргъдзедзро сахат уыд, уый йæ фæлмæн къуырццытæ куыд 
нымадта, уый сæм дзæбæх хъуысти. 
Рагзанæ-иу æрысгæрста къухæй — риуты цъуппытæ ма фæ- 
иртæсой цæстыты къуырфытæй æмæ-иу уæд ацахстой йæ хъустæ: 
дзидзи чи фæдæйы, уыцы саби куыд фæсым -сым кæны, афтæ 
йæ сым-сым цыд Уырызмæгæн. Стæй æрæджиау, тынг æрæджиау, 
йæ, сывæллоны фынæй чи фæкæны, уыцы мад ын зарæгау ис- 
ты*æ куыд фæдзуры, афтæ райдыдта дзурын Рагзанæ — йæ алы 
дзырд дæр, ивазæн ын цас уыд, уыйбæрц ивæзта, афтæмæй: 
— Уæдмæ нын сывæллæттæ гуырын байдайдзæн, бирæ сы- 
вæллæттæ, бирæ, æмæ-иу сын зæронд мад æмæ фыд сæ гуккы- 
18 

тыл ныххæцдзысты æмæ сæ ракæн-бакæн кæндзысты. Рæсугъд 
сывæллæттæ уыдзæни махæн — коцораджын лæппутæ æмæ дзык- 
куджын чызджытæ. Чингуытæ бирæ уарздзысты уыдон дæр. Æмæ 
кæсдзысты чингуытæ, рагон чингуытæ дæр æмæ иырыккон чин- 
гуытæ дæр. Стæй сæхæдæг дæр фысдзысты чингуытæ, уымæн 
æмæ зондджын уыдзысты æмæ, зондджын чи вæййы, уыдон чин- 
гуытæ фæфыссынц. 
— Фæлæуу-ма, Рагзанæ, æмæ сæ куыд æфснайынмæ хъавыс? 
— йæ сым-сым фæурæдта иуафон Уырызмæг. 
Рагзанæйы, æвæццæгæн, афтæ цæхгæр фæзилын нæ фæндыд 
йæ ныхас — иуцасдæр ницы сдзырдта. Стæй бафарста: 
— Чингуытæй зæгъыс? 
— Гъо. 
— Куыд, куы, зæхмæ уал сæ æрисдзыстæм æмæ сæ зæххыл 
æмыйасгай-æмыйасгай кæрæдзийыл фæцамайдзыстæм. Стæй сæ 
сисдзыстæм æмæ сæ афтæ æмыйасгай равæрдзыстæм тæрхæ- 
джытыл дæр æмæ скъаппыты дæр. Уыцы дзæбæх рæгъ-рæгъы 
сæ равæрдзыстæм, гъе! Сæ зæрæдты уал сын хицæнæй æвæр- 
дзыстæм, стæй сæ голджыты сæвгæндзыстæм æмæ сæ уартæ бы- 
рæтты асыччытæм ахæсдзыстæм. Фендзынæ, кæддæра куыд цин 
кæндзæни фыд, афтæ рæсугъд æфснайдæй сæ куы фена, уæд! 
— Кæдæм сæ ахæсдзыстæм?! Бырæтты асыччытæм?! Æмæ 
куыд ахæсдзыстæм чингуытæ бырæтты асыччытæм? Стæй цы 
ми хъуамæ кæной бырæтты асыччыты чингуытæ?! 
— Се ’взæртæй зæгъын, сæ зæрæдтæй, чи нал бæззы, уыдо- 
нæй. Мæнæ цы и, мæнæ! 
— Нæ, цалынмæ сæ баба йæхæдæг фена... 
— Бирæ куы дзурай, уæд дæ афтæ нылхъивдзынæн, æмæ фæ- 
хуыдуг уыдзынæ. Фæндид дæ — куы дæ нылхъивин æмæ куы 
фæхуыдуг уаис, уый! Бирæ кæйдæрты фæндыди. Куы-иу фæ- 
цæйцыдтæн уынгты, уæд-иу мæм сæгъдзаст кæнын байдыдтой 
фæйнæрдыгæй. Сæ уæлтъыфæлттæ сæ цæстытыл æруадзой, уый- 
иу сæ бон нал уыди. Æз та-иу, симджытæ бигæ цыд куыд акæ- 
нынц кæрæдзийы ’хсæнты, афтæ ацыдтæн се ’хсæнты, ацыдтæн 
æмæ-иу хъæухæдз институты размæ æрцыдтæн. 
Æмæ та йæ зæрдыл æрбалæууыд уыцы бон Уырызмæгæн. 
Хъæлдзæг бон уыди. Ахæм хъæлдзæг бон ыл, æвæццæгæн, уымæй 
размæ дæр никуы æрцыд æмæ уымæй фæстæмæ дæр. Фæстаг 
фæлварæн лæвæрдта аспирантурæмæ. Æнхъæл куыд нæ уыд, 
афтæ хорз сфæрæзта фæлварæн. Къамисы уæнгтæ йын йæ къух 
райстой — аспирант! Афтæмæй рауади æддæмæ — сæхимæ атагъд 
кæна! Кæртæй уынгмæ кæуылты рахизынц, уырдæм æххæст нæма 
ахæццæ и, афтæ банкъардта — чидæр æм кæсы, кæцæйдæр æм 
комкоммæ кæсы чидæр. Цæхгæр фæлæууыди, æмæ йæ цæстытæ 
андæгъдысты Рагзанæйыл, цыма ацы дунейы мидæг æндæр ничи 
уыди — уæртæ лæууы æрбахизæн дуарæй иуварс æмæ кæсы гом 
дуарыл мидæмæ. Кæсы йæ æдзæм кастæй мидæмæ институты 
кæртмæ, цыма хъæуæй уый тыххæй ссыди, цæмæй ам бирæ фæ- 
19 

кæса ацы уæрæх бахизæнæй. Фæкæсдзæн, <^тæй фæстæмæ аз- 
дæхдзæн. Уырызмæг цыма фынæй уыд æмæ йæ зæрдæйы гуыпп- 
гуыппмæ райхъал и — хоста йæхи къултыл зæрдæ, цыма йын 
афтæ дзырдта: мауал лæуу иу ран, фезмæл! Фæлæ не змæлыди 
йæ бынатæй — кæд Рагзанæ нæу, уæд та?! Кæд æндæр исчи у, 
Рагзанæйы æнгæс чи у, ахæм исчи? Уæдæ кæцæй хъуамæ æрхауд- 
таид Рагзанæ ардæм?! Куыд хъуамæ æрхаудтаид?! Лæууыдыс- 
ты ’мæ кастысты кæрæдзимæ — уый æдде каст, æрбахизæнæй 
чысыл иуварс лæууыди ’мæ уырдыгæй, Рагзанæ, уый та мидæ- 
гæй касти, куыд рацæйцыди, афтæмæй цæхгæр кæм фæлæууы- 
ди, уырдыгæй, Уырызмæг. Æмæ уыдта уыцы æрфгуытæ æмæ 
дис кодта: куыд æрæгмæ фелхынцъытæ вæййынц, науæд куыд 
æрæгмæ фæцæуы йæ хъæр: «Цы мæм ныджджыгъгъитт дæ?!» 
Æмæ йыл гуырысхо бафты — кæд уыдон не сты, уыцы æрфгуы- 
тæ? Нæ, не ’лхынцъ кæнынц, æлхынцъ нæ кæнынц — ныссабыр 
сты, сæ фырсабырæй лæгъз дарынц кæрæй-кæронмæ, цыма сыл 
ныртæккæ, цалынмæ уый нæ федта, Уырызмæджы, уæдмæ йæ 
уымæл къухы зæрдæ ауагъта фæйнæрдæм — уыцы лæгъз æмæ 
сабырæй æрттывдтытæ калынц фæйнæрдæм, сатæгсау æрттывд- 
тытæ, стæй аууон дарынц уыцы æрттывдтытæ цæсгоммæ, æмæ 
фидауы цæсгом уыцы аууонæй. Æмæ дис кæны Уырызмæг — 
кæцæй æрхауди?! Стæй та уый хæдуæлвæд фæзыны иннæ фарст 
— кæд уый нæу?! Уæддæр æм исты сдзурын хъæуы, кæннæуæд 
æгæр кæсынц кæрæдзимæ! Фæлæ йæм цы сдзура? Цы хуызæн 
ныхæстæ сфидауой се ’хсæн? Хъуыды кæнын нæ фæразы, аф- 
тæмæй хъуыды кæны æмæ фæллайы, цыма тыххæст скодта цæ- 
уылдæр, систа йæ æмæ нал, æрæвæра ма йæ, уымæ арæхсы, нал 
æй уромгæ кæны. Æрæджиау загъта, уыцы иунæг дзырд сфæ- 
рæзта зæгъын: 
— Рагзанæ?! 
Загъта афтæ, æмæ бæрæг нæ уыд, фæрсгæ йæ кодта, Раг- 
занæ кæй у, уымæй, æви йын амонгæ кодта, Рагзанæ кæй у, уый. 
— Рагзанæ, — загъта уый дæр, æмæ уымæн та афтæ рауад, 
цыма рæдигæ скодта уыцы дзырд, уыййеддæмæ зæгъынмæ æндæр 
цыдæр хъавыд, бынтондæр æндæр цыдæр. 
Уæд феггуырсти йæ бынатæй Уырызмæг, ацыди, ацыди, цыма 
цæуын нырма æрæджы базыдта, ахæм цыдæй, куы йæм бахæс- 
тæг, уæд æрлæууыди. 
— Æмæ ам цы ми кæныс, Рагзанæ? 
Уæд та чызг фезмæлыд йæ бынат/ей. Хæстæг æм бауади, 
хæрз хæстæг, цыма йæ къæхтæ зæххыл афтæ фæтчыгъæдæн 
ныдзæвыдысты, уыййеддæмæ йыл æнцай^æ æппындæр нæ код- 
та. Йæ къабайы бынтæ уæраджы сæртæм не ’ххæстысты, æмæ 
уыцы тымбыл уæрджытæ бæрзрнд хæцыдысты сæхиуыл, æмæ 
афтЬе зынд, цыма ацы стыр дунейы уыдон кæдæм нæ фæхæццæ 
уой, ахæм ран æппындæр никуы и. Куыддæр фæлæууыд, афтæ 
базмæлыдысты йæ пух былтæ: 
— Мæнмæ куы кæсис, уый дæ нал фæнды, Урикк? 
20 

— Фæнды, — загьта Уырызмæг. 
— Тынг дæ фæнды? 
— Гъо. 
— Алыбон мæм куы кæсис, афтæ дæ фæнды? 
— Фæнды. 
— Алы изæр дæр æмæ алы райсом дæр? 
— Гъо. 
— Мæн дæр фæнды. 
— Цы фæнды дæу дæр? 
— Ды мæнмæ куы кæсис æмæ æз та, ды мæнмæ куыд кæсыс, 
уымæ куы кæсин. Дæу нæ фæнды афтæ? 
— Æмæ-иу мæ уæд куы нæ уагътай дæхимæ кæсын, нал æй 
хъуыды кæныс? 
— Хъуыды йæ кæнын. 
— Сусæгæй-иу дæм куы кастæн æмæ мæ сусæгæй кæсын дæр 
куы нæ уагътай дæхимæ. 
Рагзанæйы былтыл æхсызгон мидбылхудт базмæлыди, фæлæ 
уайтагъд æрсабыр. 
— Уый раджы уыд. Тынг раджы уыди уый. Æмæ ацыди. Уадз 
æмæ ацæуа. Уæд ма гыццыл уыдтæн. Ныр та стыр дæн. Æмæ 
куы сыстыр дæн, уæд бамбæрстон — дæу агурын мæ фæнды. 
Исдуг нæ кастæн мæ зæрдæйы коммæ, стæй нал баурæдтон мæхи 
æмæ дæ байдыдтон агурын. Ам дæ агуырдтон. Лæууыдтæн æмæ 
мидæмæ кастæн. Ныр цалдæр боны. Райсом слæууын æмæ изæрмæ 
фæлæууын. Цалынмæ дуар сæхгæнынц, уæдмæ. Стæй ацæуын 
æмæ та райсом æрбацæуын нæуæгæй. Æмæ дæ цас æрæгмæдæр 
ардтон, уыйас мæ агурын фылдæр фæндыд. 
— Фæлæуу-ма, Рагзанæ, æмæ йæ цæмæй зыдтай, ам дæн, уый?! 
Чызг æм йæ цæсгом базылдта. 
— Куыд цæмæй? Дæхæдæг мын нæ дзырдтай? 
— Цы дын дзырдтон мæхæдæг? 
— Хъæухæдз институтмæ цæудзынæ, уый. Мæн дæр ма куы 
кодтай, цом, дам, хъæухæдз институтмæ. 
Æмæ Уырызмæджы цæстытыл ауад се скъолайы дæргъæй- 
дæргъмæ тыргъ. Тыргъы дæргъæй-дæргъмæ къулыл цы бирæ 
фæрсæгтæ и, уыдонæй иуы раз лæууы Рагзанæ. Йæ фарсмæ 
рудзынджы дæлвæйнæгыл та — йæ фæндыр. Уырдыг лæууы, 
цыма æрхъæцмæ нал хъæцы — кæд æй сисдзæн йæ хъæбысмæ 
æмæ йын йæ арæхстджын æнгуылдзтæ йæ амонæнтыл радугъ- 
бадугъ кæд райдайдзысты. Йæхæдæг йæ сах лæудæй лæууы ру- 
дзынджы раз, йæ гæххæтт айтынг кодта йæ дыууæ къухы æмæ 
йæм æдзынæг кæсы. Æмæ йæ былтæ сæхимидæг змæлынц, æвæц- 
цæгæн, цæмæй йын цы бæрæггæнæн ис, уый кæсы. Зонгæ сæ 
кодта, куыд нæ сæ зыдта! Фæлæ сæ уæддæр каст. Йæхицæн сæ 
каст, цалынмæ фынг нæма райдыдта, уæдмæ йын рæстæг уыди 
’мæ, стæй райдайдзæни фынг, рабаддзысты хъæуы хицауад, 
ахуыргæнджытæ, уыдон та сын хъуамæ лæггад кæной, фынджы 
фарсмæ сын хъазт саразой. 
21 

Уæд æм уырдæм, рудзынджы размæ йæхи байста УырЫзмæг, 
йæ фарсмæ æрлæууыд, йæ гæххæтмæ дæр ын бакаст. Стæй йæм 
бадзырдта, йæ ныхасыл фæстæмæ фæхæц-фæхæц кодта, афтæмæй: 
— Цом хъæухæдз институтмæ. 
Чызгæн йæ былтæ æрлæууыдысты се змæлынæй, фæлæ йæ 
цæстытæ гæххæттæй нæ фæхицæн сты, сæхимидæг æрбакъад- 
дæртæ сты, афтæмæй бафарста: 
— Кæдæм, зæгъыс? 
Лæппу гыццыл æддæдæр алæууыд: 
— Хъæухæдз институтмæ. 
— Цæмæ? 
— Ахуыр кæнынмæ. 
Рагзанæ йæ цæстытæ ратыдта гæххæттæй, цыдæр фыдсыл 
цæстыты змæлд фæкодтой, лæппумæ фæкомкоммæ сты. Дзæ- 
бæх куы ’рхæцыдысты цæстытæ лæппуйыл, уæд æм дзуры бус- 
тæгæнæгау: 
— Цæмæ, зæгъыс? 
— Ахуыр кæнынмæ. Æндæр цæмæ фæцæуынц институтмæ. 
Чызг йæ гæххæтт фæндыры уæлæ æрæвæрдта æмæ æргом 
бабустæ кодта лæппуйыл: 
— Цыма афтæ æнцон бацæуæн у хъæухæдз институтмæ! 
— Афтæ æнцон цæуæн нæу, фæлæ афтæ зын цæуæн дæр нæу. 
Фæлварæнтæм нæхи бацæттæ кæндзыстæм. 
Чызг йæ бынаты базмæлыд, йæ уæз йæ иу уæрагыл æруагъ- 
та, иннæ уæраг уыцы рог фæтасыд йæ фæтасæныл, æмæ дæлдæр 
æруагъта йæхи. Уыцы тымбыл, уыцы æлвæстæй æрзынди къа- 
байы бынæй. 
— Цыма афтæ æнцон бацæттæгæнæн у фæлварæнтæм! 
— Афтæ æнцон бацæттæгæнæн нæу, фæлæ афтæ зын бацæт- 
тæгæнæн дæр нæу, — йæхи ныхас кæны лæппу дæр, æмæ йын 
уый æхсызгон уыди Рагзанæйæн. Кæдæй-уæдæй йæхи фæндыл 
лæууы. Бакаст æм, йæ цæстытæ æрсабыр сты, фæлæ сыл цыма 
цыдæр фæлм абадт æмæ дзæбæх нал уыдта, уый змæлд бакодта. 
— Фæлварæнтæм йæхи чи бацæттæ кæны, уый баззайы, иннæ 
бахауы. 
— Куыд бахауы иннæ? 
— Куыд бахауы куы, дзæбæх. Æхца бафиды ’мæ бахауы. 
— Æхца бафиды ’мæ бахауы, — загъта Уырызмæг дæр, цыма 
йæ искæмæн дзырдта уый дæр, афтæ. Стæй, йе скъолайы гæх- 
хæтт йæ къухы, афтæмæй фæхъил кодта йæ къух, цыма искæй 
цæвынмæ хъавыд гæххæттæй. — Уæдæ йыр æхца чи нæ бафида, 
уыдонæй ничиуал бахаудзæн институттæм?! 
— Бахаудзæн. Ды бахаудзынæ. Дæуæн ахæм фыд и. Фæлæ 
æз ^æ бахаудзынæн. Мæнæн фыд нæй. Стæй, мын, куы уыди 
фыд, уæддæр мын мæгуыр фыд уыди. Ахуыргонд нæ уыд. 
Лæппу æрæнкъард и чызджы фæстаг ныхасмæ. Æнкъардæй 
йæм касти. Стæй йæ афтæ æнкъардæй бакодта фæрсгæ дæр: 
— Уæдæ цы ми кæндзынæ? 
22 

— Нæ зонын. 
Чызг дæр æрæнкъард и, афтæмæй зæхмæ касти. Æрæджиау 
йæ уæраг базмæлыди, йæ къахæй авнæлдта размæ æмæ астæрды 
ахуырст фæйнæгыл фыццаг йæхирдæм æрбауагъта йæ къах, стæй 
та йæ цæхгæрмæ æрбауагъта, раздæр æй кæуылты æрбауагъта, 
ууылты. Уым æрсабыр йæ къах, æмæ афтæ фæзынд Уырыз- 
мæгмæ, цыма дзуары ныв арæзта астæрды фæйнæджыты уæлæ 
Рагзанæ. Æмæ йын кæсгæйæ баззади йæ дзабырмæ. 
— Æмæ институт сæрды райдиан фæдæн, ныр та фæззæг у. 
Ныр мæ искуыдæм куы арвыстаиккой кусынмæ, уæд та? 
— Æз дæ уым дæр ссардтаин. 
— Кæм мæ ссардтаис? 
— Кæдæм дæ арвыстаиккой, уым. Стæй йæ мæ зæрдæ зыдта — 
ам дæ. 
Уырызмæг æдæрсгæ кастæй касти Рагзанæмæ. 
— Далæ Дзыцца йæ къухты фыдтæ бахæры, арт куы фæкæ- 
ны, уæд, — дзуры хъæрæй Рагзанæ, æмæ йæ хъустæ сæх-сæх 
кæнынц уыцы ныхæстæм Уырызмæгæн, цыма кæмдæр цæугæдо- 
ны был лæууы æмæ йæм цæугæдоны сæх-сæх хъуысы, уыйау. — 
Уыцы зæронд чингуытæй-иу иу-дыууæ сыфы сыскъуындзæн, 
сугты бын-иу сæ акæндзæн, æмæ-иу уайтагъд сгуыр-гуыр кæн- 
дзысты сугтæ. Зæронд чингуыты сыфтæй хуыздæр цы и арт 
кæнынæн! Уæдæ Гаппимæ бадзур, — уæ хæрæфырт куы у, нæ? 
Изæрырдæм нæм æрбацæуæд йæ машинæйыл, — уым йæ сæр 
парахат тылд ныккодта Рагзанæ. — Гыцци уæ галы бузныг фæуы- 
дзæн. 
— Афтæ ласæн сын нæй, — хъæрæй загъта Уырызмæг, цыма 
уыцы цæугæдоны сæх-сæхмæ дзырдта, афтæ. — Цалынмæ сæ 
йæхæдæг фена, уæдмæ сын ласæн нæй. Ныр пискъуылтæ сты, 
уый тыххæй арт кæныны йеддæмæ ницæмæнуал бæззынц? 
Уыцы ныхæстæ куыд кодта, афтæ йæ зæрдыл æрбалæууыд 
фыды хо. Раджы уыди уый. Уæд ам ахуыр кодта горæты Уырыз- 
мæг. Фыд цыдæр чиныг фыста, нал æмæ йын нал фæуд кодта 
æмæ уæд хъæумæ алыгъд. Бурдуханы гыццыл æмæ сабыр хæ- 
дзары æрбадти йæ куыстыл. Йемæ чингуытæ дæр куыд нæ алас- 
та. Стæй фæстæмæ куы здæхти, уæд ын чингуытæй иуцалдæр 
уым баззади. Кæй йын баззадысты уым, стæй сæ схæссын кæй 
хъæуы, уый тыххæй никуы ницы дзырдта фыд. Бурдухан сæ йæ 
чындздзон чырыны дардта æвæрдæй. Искуыдæй-искуыдмæ-иу 
сæ систа æмæ-иу сæм цыдæр адæрсгæ æнхъæлцау цæстæй касти, 
цыма чингуытæ нæ уыдысты, фæлæ цыкурайы фæрдгуытæ уыды- 
сты. Æмæ-иу хъуамæ йæхицæн истытæ дзырдтаид йæ ныллæг 
хъæлæсæй. Уыттырманы кой-иу кодтаид, сæхи кой-иу кодтаид 
чингуытæн. 
— Адон Уыттырманы чингуытæ сты, мæ ахуыр æфсымæры 
чингуытæ сты. Ам ын баззадысты. Ныр æй кæд фæхъæуынц 
æмæ сæ фæагуры, мæ сæр ын амæла. — Стæй ма, цæмæй чингуы- 
ты кой дæр кодтаид æмæ Уыттырманæн йæхи кой дæр, уый тых- 
23 

хæй хъуамæ истытæ бафтыдтаид йæ ныхæстæм. — Фæлæ мын 
цыма фылдæр уыдысты, афтæ мæм зыны. Æмæ мын кæд фыл- 
дæр уыдысты, уæд мын дзы иу фæхъуыд æмæ мын цымæ цы 
фæуыдаид?! 
Чырыны сæр дæр-иу сæ ныууагъта афтæ рæгъ-рæгъы æвæрдæй 
— чи зоны-иу ын рох фесты, чи зоны-иу сæ барæй дæр ныууагъта. 
Æмæ-иу сæм уæд Уырызмæг дæр æркасти. Йæ къухмæ дæр-иу сæ 
систытæ кодта, афæлдæхтытæ-иу сæ кодта. Иу дзы йæхи фыст 
уыд фыдæн. Хъæбæрцъар чиныг уыд, фæлæ астыгъдтытæ и йæ 
цъар æмæ йæ фыстытæ хорз нал зындысты. Уырызмæг зыдта — 
чиныг «Нартæ ’мæ скифтæ» хуыйны. Фæлæ йын ныр бакæсыны 
амал нал уыд йæ номæн. Йæ уæлæ цы ныв уыди, уый дæр зыдта: 
фатæхсæг йæ иу уæрагыл йæхи æруагъта, æрдынбос æрбаивæзта 
æмæ кæдæмдæр ныхъхъавыд. Мæнæ феуæгъд уыдзæн фат æмæ 
йæхи ахæсдзæн арвы талынгты. Ныр фат нал зынди, æрдынæн 
дæр ма йæ кæрæтты къæдзтæ зындысты. Æндæр ницуал зынди 
æрдынæй дæр. Æмæ адæймагыл джих æфтыди нывмæ кæсгæйæ. 
Раджы ныффыста уыцы чиныг Уыттырман. Чи зоны, æппæ- 
ты разæй уыцы чиныг ныффыста. Базæронд и, йæ сыфтæ баих- 
сыдтытæ сты, мыдыбындзы базыртæ мыд хæсгæ-хæссын куыд 
баихсыйынц, афтæ. Уырызмæг æй, йæхи чингуытæ цы стъолыл 
уыдысты, уым сæвæрдта, ома йæ стæй бакæсдзынæн, кæддæра 
цытæ фыста фыд нартæ ’мæ скифты тыххæй. Фæлæ йае нæ ба- 
каст, цалынмæ уый рахæц-бахæц кодта, уæдмæ Бурдухан айста 
чиныг æмæ йæ иннæтимæ бафснайдта чырыны. Нæуæгæй йæ 
сисын кæна, уыцы хъуыды йæм не ’рцыди. 
Æмæ уæд не ’мбæрста Уырызмæг, ныр бамбæрста — цæй чи- 
ныг фæхъуыди Бурдуханæн йе ’хгæд чырынæй, куыд дзы фæ- 
хъуыди! Æрымысыди, цæмæй йын Уыттырман æмæ йæ чингуыты 
кой кæнынæн фылдæр амал уа, уый тыххæй — чингуытæй фæ- 
хъуыди! Стæй ма ноджыдæр бамбæрста Уырызмæг — барæй нæ 
хæссы йæ чингуытæ хъæуæй фыд. Куы сæ схæсса, уæд ма уыцы 
адджын цинтæ цæуыл кæндзæни Бурдухан! Æмæ-иу Уыттырман 
æрæгмæ куы цыди хъæумæ, уæд та-иу Бурдухан йæ зæронд 
æргъæуæфтыд чырыны дæгъæлтæ агурын байдыдта. Стæй-иу 
систа чингуытæ, йæ раздарæн æмæ-иу сæ йæ кофтæйы дыстæй 
сæрфта, уыйфæстæ-иу сæ равæрдта йæ чырыны сæр рæгъ-рæгъы, 
йæхæдæг-иу сæ разы сбадт æмæ-иу йæхицæн истытæ дзырдта, 
йæ цæстытæ чингуытæй нæ иста, афтæмæй. 
— Сыст, Урикк, мауал хуысс, Гаппимæ бадзур, — хъæр æм 
кæны, фыд кæм фæкусы, уыцы уатæй Рагзанæ. 
Уырызмæджы стын нæ фæндыд, Гаппимæ бадзура, уый дæр 
æй нæ фæндыд, чингуытæ бафснайой, уый дæр æй нæ фæндыд. 
Уæддæр рабадти æмæ адзырдта Рагзанæмæ: хъæрæй йæм нæ 
адзырдта, цыма уым уыди, сæхи уаты, афтæ йæм адзырдта: 
— Гъомæ йын кæд исты бæрæг фæткыл æвæрд сты. Чиныг- 
дæтты афтæ æвæрд вæййынц чингуытæ — алкæмæн дæр сæ йæхи 
бынат вæййы. 
24 

— Ам дæр сæ йæхи бынат уыдзæн алкæмæн дæр, тыхсгæ ма 
кæн, — йæ уæлхъус алæууыд Рагзанæ куыстгъуызæй. 
— Нæннæ, уым афтæ ’вæрд вæййынц... 
— Ам дæр афтæ ’вæрд уыдзысты, гукк! Уæртæ чиныг, йæ 
чъылдымыл — йæ ном, цы ма дæ хъæуы! Уый ныр зæрæдтæй 
дзæбæх нæ зынынц, чи ныххæмпæл, уыдонæй, фæлæ уыцы зæ- 
рæдтæ уым куы нæуал уой, сæхи сын рæгъ-рæгъы куы равæрæм, 
уæд афтæ сзындзысты сæ фыстытæ, афтæ! 
— Стæй, сæ чъылдымтыл фыстытæ кæмæн нæй, уыдон та 
куыд агурдзæни? 
Рагзанæ рог зылд фæкодта Уырызмæгмæ. 
— Мауал ма мæ къуылымпы кæн! Уый дын сæ чъылдымтæ 
’мæ сæ гуыбынтæ! Уæдæ мæнæн мæ уды быцъынæг стæхы, афтæ 
æфснайдæй сæм кæд бакæсдзынæн, ай та — сæ чъылдымтæ! Йæ 
чъылдымыл фыст кæмæн нæ уа, уый райс æмæ йын йæ цæс- 
гоммæ æркæс! Йæ цæсгоммæ сæ кæмæн æркæсай, уый дæр нæ 
базондзынæ?! 
Рагзанæ ацыд. Уырызмæг баззад сынтæгыл хуысгæ. Хуыс- 
сыд æмæ рафæнд-бафæнд кодта — дзура Гаппимæ? Стæй Гап- 
пимæ бадзурын зын нæу, фæлæ кæд нæ хъæуы чингуытæм æвна- 
лын! Цæй æфснайын сæ хъуамæ хъæуа?! Уæд сæ йæхæдæг не 
’фснаид фыд? Æниу, чи зоны, йæхæдæг зивæг дæр кæны, чи 
зоны йын рæстæг дæр нæй — гыццыл рæстæг хъæуы уыйæппæт 
чингуытæ ракал-бакалæн! Æмæ сыл ныр, цымæ уыцы ракал-ба- 
калы бæсты афтæ азил. Кæд сын æнæ æфснайгæ нал и, уæд, 
азил сыл скъаппæй дæр, тæрхæгæй дæр æмæ сын сæ зæрæдтæ, 
чи ныскъуыдтæ ис, уыдон фелвæстытæ кæн иннæты ’хсæнæй, 
уæд хуыздæр нæ уаид? Фелвæстытæ сæ кæн, асыччы сæ бафс- 
най æмæ нывæр асыкк искуы. Уадз æмæ æвæрдæй лæууой. 
Æмæ уым сынтæгыл бадти, афтæмæй йæ зæрдыл æрбалæу- 
уыд сæ яухатты уазджыты ныхас. Уазджытæ сæм бирæ уыд, 
фæлæ уыцы дыууæ фæхицæн сты — фынг цæттæ нæма уыд, 
æмæ иннæтæ дæр æвдæлон ралæуу-балæуу кодтой алы рæтты. 
Уыдон уырдæм байстой сæхи, фыд кæм фæбады, уыцы уатмæ. 
Чингуыты скъаппы раз лæууыдысты, кастысты чингуытæм æмæ 
ныхас кодтой. Иуафон сæ иу афтæ зæгъы: 
— Зоныс, чиныг мæм арахъы хуызæн зыны, ирон арахъы хуы- 
зæн, цас фылдæр фæлæууа, уыйас кæд нæ кæны хуыздæр, — 
лæг куыд дзырдта, афтæ йæ сæр æнкъуыста уæле бынмæ, сæр 
та йын æнахуыр стыр сæр уыди, ноджы тымбыл, хæрз тымбыл 
æмæ — даст. Иннæ лæг бахудт, къæсхуыр æмæ гыццыл гуыбыр- 
гонд лæг, æнæмæт лæджы худт бакодта. 
— Уый, æвæдза, дæ арахъ куы нæ бæзза, уæд æй цæрæнбон- 
ты куы фæдарай æвæрд, уæддæр дын не схорз уыдзæн. 
— Дæ арахъ куы нæ бæзза! — фæцырд æм и дастсæр. — Æмæ 
дæ чиныг куы нæ бæзза, уæд дын схорз уыдзæни?! Æвзæр арахъ 
æвзæрæй баззайдзæн, æвзæр чиныг та, авд дуары йыл куы сæх- 
гæнай æмæ йыл авд гуыдыры куы сæвæрай, уæддæр фесæф- 
25 

дзæн. Æвзæр чиныг бирæ фæцæра, уый гæнæн нæй. Хорз чиныг 
та Хуыцауы фæдзæхст у — цæуы иу бæстæйæ иннæ бæстæмæ, 
иу адæмæй иннæ адæммæ. 
Уырызмæг сын иуварсæй хъуыста сæ ныхас æмæ дис кодта, 
уыцы дастсæр лæг зæронд арахъ æмæ зæронд чиныджы тыххæй 
цытæ радзырдта, ууыл. 
Нуазгæ дæр ирон арахъ кодта, дастсæр чи уыди, уыцы лæг. 
Уырызмæг сын уырдыг лæууыди. Иннæтæй чи цы ныуæзта, чи 
— цы. Кæмæн сæ цы ’ркæна, уый-иу зонгæ дæр нал кодта. Уымæн 
та-иу дурын ракъул кодта сыкъамæ, æмæ-иу хæлхæлгæнгæ ра- 
цæйтахти дурыны хъуырæй арахъ, стæй-иу айста сыкъа, йе стыр 
арм-иу ыл æрбатыхта. Къуырцц дæр никæимæ кодта. Иухатт та 
стгæ дæр фæкодта йæ бынатæй. 
— Цы кæнут, хорз адæм? Цы ныйивазут кæрæдзимæ уæ 
цæнгтæ фынджы сæрты?! Уæ дысты рыг нын цæмæн цæгъдут 
нæ замманайы хæринæгтыл! Хистæр ракуывта, оммен зæгъ æмæ 
йæ бануаз. Цæй къуырццы мæт дæ и, цы уынгæджы фæци дæ 
къона! Къуырцц кæнынц, кувгæ чи нæ кæны, уыцы адæмтæ. 
Къуырцц та кæнынц, цæмæй сæ иумæ ануазой, фæсте сæ мачи 
баззайа, уый тыххæй. Æндæр мур дæр ницæй тыххæй. Мах иумæ 
нæ нуазæм,мах куыд хистæрæй нуазæм æмæ нæ къуырццы сæр 
мур дæр ницæмæн хъæуы. Фæлæ маймулитау фæзмæгой адæм 
стæм, куы никæй ницæмæй афæзмæм, уæд ныл бæстæ гуыр-гуыр 
кæны, — стæй йæ бандоныл йæхи мæсты уагъд æркодт^, афтæ 
зынди — куы ныссæттид йæ бандон йæ быны, уæд ын æхсызгон 
уаид. 
Уæд иннæ лæг, æрдæбон фыды уаты кæимæ лæууыд даст- 
сæр, уыцы къæсхуыр лæг сындæг-сындæг схæцыд йæхиуыл, цыма 
йыл исчи, ды та кæдæм стыс, куы схъæр кæна, уымæй тарст, 
уый хуызæн. Æнæуи та цыма иудадзыгдæр дис кодта цæуыл- 
дæр, ахæм бакаст уыди лæгæн. Æххæст нæма слæууыди, афтæ- 
мæй байдыдта: 
— Мæ фыдыстæн, раст зæгъы Габодзи, иттæг раст зæгъы. 
Мах куывды фæстæ ма къуырццытæ райдай, уымæй гадзраха- 
тæй цæуæм нæ дзæбæх куывдтытыл, ома, куывд та цы у, куывд, 
ома, зæгъ мын, æмæ — бакъуырцц, уыййеддæмæ кувгæ фæнды 
кæн, фæнды — ма! Уæддæр къуырцц нæ кæндзыстæм! — Афтæ 
куы радзырдта, уæд баздæхти дастсæрмæ. — Æрдæбонæй нырмæ 
хъуыды кæнын æмæ нырма ныр æрлæууыд мæ зæрдыл уыцы 
лæджы ном, куы аныуæзтон, уæд — æнæуи йæ нал хъуыды код- 
тон. — Уым фынгыл йæ цæстытæ ахаста. Цыма цæмæ æрæмбырд 
сты, ууыл дис кодта, стæй йæ тъæпæн арм бадардта фынджы 
сæрмæ, афтæ зынди — лæгъстæ кодта, фынгыл чи бадти, уыдо- 
нæн: æз — уæ мæрдты уазæг, ма мæ бахъыгдарут, бауадзут мæ 
дзурын, стæй сымах зонут, æмæ — æз. Æмæ хъæрæй загъта: — 
Туаллаг Микъалайы хабæрттæ уæ куыд ничи бакастаид. Æмæ 
мæм, Габодзи, мæнмæ та уый хуызæн кæсы чиныг, уыцы Микъа- 
лайы хуызæн. Зылди, уыцы Микъала чи уыди, уый пысылмон 
26 

бæстæтыл æмæ пысылмон дин фаудта. Чырыстон динæй та 
æппæлгæ кодта. Ламаз кæныны афон-иу бацыдаид мæзджытмæ 
æмæ-иу загъды бын фæкодтаид ламазгæнджыты. Æмæ, дам, цæй 
дин у пысылмон дин, æмæ, дам, ыл æввæрсгæ дæр куы ничи 
кодта, æмæ, дам, æй карды фындзыл куы фæхаста адæммæ уæ 
пахуымпар. Æмæ, дам, дзургæ дæр афтæ куы кодта уæ Мæхæ- 
мæт, æз, дам, йæ кард æлвæстæй чи хæссы, ахæм пахуымпар 
дæн. Уæд ма, дам, æлвæсткард пахуымпар дæр искуы уыди 
Хуыцауы бын. Æмæ, дам, рæсугъд ус куы никæмæн уагъта, куы, 
дам-иу ын æй байста æмæ, дам-иу æй йæ гаремы куы ’рбамидæг 
кодта. Уæд, дам, уый цы хуызæн пахуымпар уыд! Пахуымпар, 
дам, мын зæгъ — æмæ Чырысти, адæмы сæрыл йæ сæр чи æрха- 
ста! 
Ныцъцъæл, ныммур-иу æй кодтой уыцы диндыппыр адæм, 
мардæфсон-иу æй ныууагътой. Уый-иу æрчъицыдта, растад-иу 
æмæ-иу иннæ мæзджытмæ араст. 
— Уый дын — лæг! — сонт хъæр фæкодта, фыдæй мады ’хсæн 
цы къæбæлдзыгсæр сылгоймаг бадти, уый, æмæ йæ хъустыл цы 
даргъ хъуссæджытæ уыд, уыдон сæ хъеллауæй нал æнцадысты. — 
Стæй цы фæци?! 
— Амардтой йæ далæ Дамаскы кæмдæр. 
— Уый дын — лæг! — Нæуæгæй та загъта сылгоймаг. 
— Æмæ мæнмæ та уый хуызæн кæсы чиныг, уыцы Микъа- 
лайы хуызæн, — лæг йæ мæллæг цонг сдардта уæлæмæ æмæ йæм 
скасти уырдæм. — Цæуы, зилы дунетыл, арт ыл бандзарынц, 
басудзынц æй. Уый рабады, расты йе ’ртхутæгæй æмæ дарддæр 
ацæуы адæмы гуылфмæ, дзуры сын сæ аиппытæ, сæ хъæнтæ, 
фæндаг сын амоны рухсдæр фидæнмæ. Æмæ фæндон хæссын: 
чиныджы цæрæнбоны тыххæй рæгъ рауадзæм. 
— Айс чингуытæ мæнæ, уо Урикк! — хъуысы Рагзанæйы хъæр 
æмæ йæхиуыл рахæцыд Уырызмæг. Ахызт сæхи уатæй, фыд кæм 
фæбады, уыцы уаты гом дуарæй бакаст. Рагзанæ æмыр лæудæй 
лæууыд, хæрæндоны цы цыппæрдигъон хъæдын бандæттæ ис, 
уыдонæй иуыл, йæ хъæбысы бæрзонд амад чингуытæ, бынæй 
сыл йæ дыууæ къухæй хæцыди, сæхи та сын йæ риуыл бакъул 
кодта чингуытæн. Афтæ хорз фидыдта ’мæ йæм кæсгæйæ баззад 
Уырызмæг. Нывы хуызæн æм фæкасти, гæххæттыл цы ныв скæ- 
нынц, уый хуызæн нæ — фæлæ пылыстæгæй арæзт нывы хуызæн, 
бавналæн кæмæ и æмæ æрысгарæн кæй ис, ахæм нывы хуызæн. 
Æмæ йæ цыма чиныджы кадæн сарæзтæуыд, чиныг æнæмæлæт 
кæй у, уый зæрдылдарынæн, стæй йæ уым сæвæрдæуыди, рагон 
чингуытæ кæм æфснайд уыдысты фыдæн, уыцы скъаппы раз, 
йæ дуæрттæ кæронмæ тыгъд скъаппæн, афтæмæй. 
Æмæ йæм касти хæрдмæ Уырызмæг. 
— Гъа-ма, фынæй нæ бадæ! — дзуры хъæрæй Рагзанæ, размæ 
ракъул и æд чингуытæ. 
Уырызмæг фестъæлфыд, райста чингуытæ æмæ сæ сындæг- 
гай æрæвæрдта йæ къæхты бын гауызыл, уым сæ уæлхъус гуы- 
27 

бырæй баззад, цыма фæсмон кодта, кæй сæ æрæвæрдта, ууыл, 
уый хуызæн. Стæй фæсдуар цы цалдæр чиныджы лæууыд, 
уыдонмæ бацыд афтæ гуыбыр-гуыбыр. Чингуытæ уыдысты фæй- 
нæрдæм пакатæ, бæрæг уыди — уæле сæ радыввытт кодта уыр- 
дæм Рагзанæ. Сæ иу — бæзджынгомау, иннæтæй фæхицæн и 
æмæ иуварс лæууыди. Йæ сыфтæ кæрæдзийыл нал хæцыдысты 
æмæ ныддæлæ-уæлæ сты, йæ хъæбæр цъæрттæ ныттæстытæ сты, 
афтæмæй ныффæлдæхтысты чиныгæн йæ сыфтыл. 
Уырызмæг æм гуыбырæй каст æмæ йæм цæргæсы хуызæн 
фæзынди чиныг, уалæ арвыцъæхты парахатæй чи фæцæйтахт, 
стæй зæххæй кæй сыхстæуыд æмæ фат йæ зæрдæйыл кæмæн 
сæмбæлд, ахæм цæргæсы хуызæн. Æрхауди зæрдæдзæфæй æмæ 
йæ базыртыл йæхимæ æнгом æрбахæца, уый йæ бон нал баци. 
Уырызмæг чиныгмæ нывнæлдта, æрбатымбыл æй кодта, стæй 
раст слæууыд æмæ йын йæ цъары мидæггаг фарсмæ кæсгæйæ баз- 
зад. Уым, фыссæныл бирæ чи фæхæцыд, чи йыл сфæлтæрдта, 
ахæм фидар къухæй уыди фыст: «Уыттырман! Дæу фæуæд ацы 
рагон чиныг. Ды дæхæдæг дæр чиныджы хуызæн дæ, рагон чины- 
джы хуызæн. Фæрс дæ, æмæ хъус диссæгтæм. Уæдæ чиныг дæр 
фæрсын хъæуы, фæрсын, кæсын нæ, фæлæ!» Уым ыл къухбафыст 
дæр уыд, фæлæ йæ равзарын йæ бон нæ баци Уырызмæгæн. 
Уырызмæг æруагъта чиныг, иуцъус æдзæмæй алæууыд, стæй 
та йыл схæцыд æмæ та кæсын байдыдта, уыцы фидар дамгъæтæ 
кæрæдзийыл фидар хæст кæм уыдысты, уыцы фыст. Уыйфæстæ 
гуыбырæй лæууыд, афтæмæй чиныг сдардта Рагзанæмæ. Цыдæр 
æм сдзурынмæ дæр хъавыд, ахсджиаг æм цы касти, ахæм цы- 
дæр, фæлæ йын ницы бантыст зæгъын: Рагзанæйæн та йæ хъæ- 
быс чиныгæй йедзаг, афтæмæй рагуыбыр и бандонæй. Уырыз- 
мæг ын, куы рахауа, уымæй фæтарст. Йæхи йæм бахаста, сæв- 
нæлдта йæм уæлæмæ æмæ йæ æрбахъæбыс кодта æд чингуытæ. 
Рагзанæйæн йæ цæстытæ цины цæхæртæ калдтой, афтæмæй 
æрдзырдта: 
— Иннæты фарсмæ сæ æрæвæр! 
Уырызмæг чингуытимæ куыд æргуыбыр кодта, афтæ кæрæ- 
дзийы фæдыл йæ сæрты сæ тыбыртæ цæгъдгæ ратахти дыууæ 
тæнæг чиныджы æмæ фæсдуар абадтысты кæрæдзийы фарсмæ. 
Уырызмæг та æркасти уыдонмæ дæр. Сæ иуы цъарыл ма æнæба- 
ры зынди рагон уырыссаг дамгъæтæй: «А.А. Фет. Лирический 
пантеон», 1840 г. Москва». Сæ иннæмæн йе ’ддаг цъар йæ уæлæ 
нал уыди. Æддаг цъары мидæг цы сыф вæййы, ууыл бакасти: 
«Катулл». Чиныджы ном уым дæр нал зынди. Уырызмæг чингуы- 
тыл уæлæмæ схæцыди. 
— Рагзанæ! Адон афтæ ’ппаргæ не сты, ацы зæронд чингуы- 
тæ. Адон хъæугæ кæндзысты нырма бабайы. Ныр сæ цъæрттæ 
ныскъуыдтæ сты, уый тыххæй... 
Æмæ йæм æрдзырдта Рагзанæ уæле уыцы æнæкъæрццæй: 
— Уыйфæстæ ма сæм æркæсдзыстæм æмæ ма сын сæ дзæ- 
бæхдæртæ авзардзыстæм. 
28 

Хур бирæ нал уыд, афтæ фесты, Уыттырманы уаты цы чин- 
гуытæ уыд, уыдон æвзæрст. Тæрхæджытæ сæ хуыз скалдтой — 
чингуытæ уыцы æмиасæй иумæты лæууыдысты. Къаддæртæ чи 
уыд, уыдонæн ма сæ сæрмæ дæр чингуытæ амад, уыдонæн дæр 
сæ чъылдымтæ æддæмæ здæхт. Рагзанæ сæм бирæ фæкаст, стæй 
аздæхт Уырызмæгмæ. 
— Цы дзæбæх фидауынц, нæ?! Чингуытæ нæ, фæлæ уды- 
къæрттытæ. Афтæ сæ разы слæуу æмæ сæм кæс æмæ кæс! Ныр- 
тæккæ дада куы ’рбацæуа, уæд куыд цин кæндзæн, уый мæ цæс- 
тытыл уайы. 
— Кæй дада? — цыдæр рохзæрдæ фарст акодта Рагзанæйы 
Уырызмæг. 
— Нæ сабиты дада! Куыд æнæмбаргæ дæ! Нæ коцорасæр лæп- 
путæ ’мæ нæ дзыккуджын чызджыты дада! — Рагзанæ ма иу 
каст скодта чингуытæм æмæ фырæхсызгонæй йæ уæнгтæ барыз- 
тысты. — Æрбахизæны чи и, уыдон æмæ стыр уаты чи и, уыдон 
ма нын иу боны куыст сты. Стæй-иу рацæуæд, йæхи хуыздæр чи 
хоны, уый. — Йæ худын нал баурæдта æмæ йæ урс-урсид дæн- 
дæгтæ рæгъы-рæгъы абадтысты. Стæй æркасти, фæсдуар цы 
дыууæ голладжы лæууыд хъилæй, уыдонмæ. — Адон та дзы — 
мæ мæгуыр мады. Хæрзаг æй афонмæ йæ рахиз æрфыг ахæр- 
ахæр кæны. 
— Фæлæуу-ма, Рагзанæ, афтæмæй сын ласæн нæй. Фыд уал 
сæ фена йæхæдæг. 
— Фыд уал сæ фена, мад уал сæ фена! Цæмæ ма сæ уыны. 
Къухмæ райсынæн куы нæуал бæззынц! 
— Уæд нæ уазæг афтæ загътаид? 
— Кæцы уазæг? 
— Иухатты уазæг. 
— Цы загъта? 
— Цы, цы, чиныгæн, дам, йæ зæронд хуыздæр у, арахъæн, 
дам, куыд хуыздæр у йæ зæронд, афтæ. 
Рагзанæ кæл-кæлæй ныххудти. 
— Уæуу, худæджы уазæг фæуа, уый йын арахъ æмæ бæгæны. 
Мæ дзыцца та куыд фæзæгъы, уый зоныс? Адæймаг, дам, адæ- 
мы фыдуынд кæнын куы райдайа, уæд, дам, йæ цард ницуал 
пайда у. Афтæ у чиныджы хъуыддаг дæр. 
Уырызмæг ма цыдæр зæгъынмæ хъавыди, фæлæ йæм Раг- 
занæ цæхгæр фæзылд, йæ цæнгтæ йыл æрбатыхта æмæ йын йæ 
былтæм йæ былтæ бахаста æмæ йын йæ былтæй йæ былтæм 
дзырдта, цыма йæ исчи куы фехъуса, уымæй тарсти, уый хуызæн: 
— Уыцы зæронд чингуыты сыфтæ-иу куы атъысса сугты бын 
райсом æмæ-иу уайтагъд куы сгуыр-гуыр кæна йæ арт! Æрцæр- 
дзæни мæ мæгуыр дзыцца. 
Уæдмæ Гаппи дæр фæзынд æмæ, фæсдуар хъилæй цы дыууæ 
голладжы лæууыд, уыдонæй фæйнæ систой Уырызмæгимæ. Раг- 
занæ сын дуар байтыгъта æмæ асинтыл ауырдыг сты сæ уæззау 
къахдзæфтæй. Гаппи разæй цыд æмæ, асинæй асины ’хсæн цы 
29 

æрлæууæн вæййы, уырдæм куы ныххæццæ, уæд йæ уæрагæй 
голлаг уæлæмæ сысхуыста, стæй йе ’ргом аздæхта Уырызмæгмæ: 
— Кæсæд-ма исчи! Чиныг афтæ уæззау у, уый мæ никуы 6а- 
уырныдтаид. Картофæй бирæ уæззаудæр у чиныг. Картофы гол- 
лаг мæнæн — бумбули 4мæ ’рдæг, фæлæ мын а чингуыты голлаг 
мæ лæф-лæф ссæуын кодта. 
Уырызмæг йæ цæстытæ æрхаста Гаппийы голлагыл. 
— Нæ, чиныг рæуæг нæу. Чиныг уæззау у. 
— Уæдæ мæ кæд фæрсыс, уæд нартхоры голлагæй дæр уæз- 
заудæр цы у, уыййеддæмæ дзы рæуæгдæр нæу чингуыты голлаг, 
— йæ сæр ныттылдта фæйнæрдæм Гаппи. 
Уырызмæг гуыбырæй лæууыд æд голлаг. Гаппийы ныхасмæ 
ницуал сдзырдта. Æмæ та уæд йæхæдæг загъта Гаппи: 
— Цымæ цæмæн афтæ уæззау уа чиныг? Ницы йын зоныс? 
— Чиныг уæззау у, — загъта та Уырызмæг, стæй, цыма зæр- 
даивæй дзырдта, уый хуызæн ма бафтыдта йæ ныхасмæ: — Чи- 
ныгæй уæззаудæр æппындæр ницы и. 
Уыцы ныхæстæ куы фесты конд, уæд та фæйнæ риуыгъды 
скодтой сæ уæрджытæй сæ голджыты æмæ та ауырдыг сты асин- 
тыл дæлæмæ. Раст уыцы рæстæджы Уыттырман та уæлæмæ сцæй- 
цыди асинтыл, йæ арм бырæнхъæдыл рæуæг авæр-авæр кодта, 
афтæмæй. Чидæртæ уæззау голджытæ æрхæссынц, уый куы фед- 
та, уæд иуварс алæууыд — рауагъта сæ. Фæлæ уæдмæ йæ цæс- 
тытæ æрхæцыдысты лæппутыл æмæ гыццылæй-гыццылдæр кæ- 
нын байдыдтой йæ цæстытæ, афтæмæй иу каст голджытæм код- 
та, иу каст — лæппутæн сæхимæ. 
— Цы уын и уыцы голджыты, мæ уд, цы хæссут уыцы уæз- 
зау? — дзуры сæм уæлæмæ асинмæ, йæ цурмæ æрхæццæ уой, 
уымæ дæр нал банхъæлмæ каст. 
— Ницы, мæнæ чингуыты æвзарæнтæ, — йæхи фæдзуапдæт- 
тæг кодта Гаппи. 
Уыттырман йæ пыхс æрфгуытыл уæлæмæ схæцыд, дæлæмæ 
сæ æруагъта. Нæуæгæй та сыл схæцыд уæлæмæ. 
— Цы зæгъыс, цы? Цæй æвзарæнтæ сты, зæгъыс?! 
— Чингуыты æвзарæнтæ, чингуыты! Дæ чингуытæ дын бафс- 
найдтой Рагзанæ ’мæ мæнæ Урикк. Афтæ дын сфидыдтой, афтæ. 
Æммыст сæм искуыцæй бакæсис! Адон се ’взарæнтæ сты. 
— Чингуыты æвзарæнтæ? 
— Чингуыты, чингуыты, сæ зæрæдтæ, чи ницæмæнуал бæз- 
зы, уыдон. 
— Æмæ сæ кæдæм хæссут?! 
— Дæлæ машинæмæ. Уым сæ машинæйы æвæрæны ныппар- 
дзыстæм. 
— Стæй?! / 
т- Стæй сæ хъæумæ аласдзыстæм. 
— Цæмæ?! 
Гаппи иу къæпхæн дæлдæр ныххызт асиныл: 
— Цæмæ, куы зæгъай, уæд мæнæ Рагзанæйы мадмæ нырма 
30 

газ нæй, æмæ райсом арт куы фæкæны, уæд тухæнты хай фæ- 
вæййы кæмдæр. 
— Æмæ?! 
— Æмæ-иу дзы сугты бын атъысдзæн иу-дыууæ сыфы, æмæ- 
иу схæцдзысты йæ сугтæ. Дунейыл куы фæзилай, уæддæр арт 
кæнынæн чиныджы сыфтæй хуыздæр ницы ссардзынæ, зæронд 
чиныджы сыфтæй хуыздæр. 
Уыттырман Уырызмæгмæ базылдта йæ цæстæнгас. 
— Ды зианмæ нæ ацыдтæ, лæппу?! 
— Нæ ацыдтæн. Гыцци ацыди. 
— Æмæ ды цæуылнæ ацыдтæ? 
— Æз дæр цыдтæн, фæлæ стæй нал ацыдтæн. 
— Цæмæннæуал ацыдтæ стæй? 
— Мæнæ, дам, чингуытæ бафснайæм, æмæ баззадтæн. 
Уыттырман иу арф улæфт ныккодта. 
— Цомут-ма, кæддæра сæ куыд бафснайдтат! 
Лæппутæ уæддæр лæууыдысты æд голджытæ. 
— Цомут-ма, цомут! 
Уыдон азылдысты, фæйнæ риуыгъды та скодтой сæ уæр- 
джытæй голджыты æмæ уæззау улæфтытæгæнгæ араст сты аси- 
ныл уæлæмæ. 
Æмæ уæд æрхæцыдысты йæ цæстытæ Уыттырманæн — гыц- 
цыл раздæр Гаппи кæм лæууыди, уыцы ран къæпхæны былыл 
рахæлиу æмæ йе ’рдæг уырдыгмæ æрзæбул, йе ’рдæг уæле баз- 
зад къæпхæныл иу къаннæг чиныгæн. 
Уыттырман æм бырæнхъæды æнцæйтты ныггуыбыр кодта, 
систа йæ æмæ йæ сæрыхъуын арц сбадти — чиныджы цъарыл 
латинаг дамгъæтæй фыст уыди: «Хетæгкаты Къоста». Уый йæ 
фыццаг чиныг уыд «Ирон фæндыр»-æн. Байаты Гаппо йæ куы 
рауагъта, Къоста йæм судзгæ гæххæттытæ куы фæфыста. 
— Мæнæ мын мæ хæдзар куыд хæлдтой, мæнæ! — йæ иу 
къухы чиныг, иннæмæй бырæнхъæдыл уæззау æрæнцой-æрæн- 
цой кодта, афтæмæй цыди лæппуты фæстæ Уыттырман. — Мæнæ 
мын мæ артыл дон куыд фæцæйуагътой, мæнæ! Æмæ ма чындз — 
гъо! Фæлæ ай та, а нæхион, чингуыты ’хсæн куы схъомыл, æви 
йæм адæмы хъæр куыд нæ байхъуысти, чингуыты хъæр дæр æм 
афтæ нæ байхъуысти? Æви кæрæдзийыл баст сты адæмы хъæр 
æмæ чингуыты хъæр?.. 
2005, август 

ÆРВДЗÆФ БÆЛАСЫ БЫН 
Дзиндзол сæ кæрты дуарæй рахызт æмæ, куыддæр рахызт, 
афтæ йæ лæдзæг йæ дæларм бакодта æмæ йæ дыууæ къухæй 
дæр йæ ронимæ архайыныл сси. Хъуыддаг уый мидæг уыд, æмæ 
йæ рон суæгъд и — рæбинаг цæст чи уыди, уый æдде аззади, 
æмæ æргъæвæджы къæбæл кæм акодтаид, ахæм цæст нал уыди 
роны. 
Нæй, ницæуыл хæцыди къæбæл, æмæ ралгъыста Дзиндзол: 
— Мæ куыдзы туг дыл ныккæлæд, цы рон дæ! — стæй йæ иу 
къухæй хæлафы комдæлыл ныххæцыд, иннæ къухæй йæ лæдзæг 
райста йæ дæлармæй, йæ фындз ын зæхмæ ’рхаста. Лæууыд æмæ, 
уæртæ сæхицæй Бимболты ’хсæн арв цы акъаци бæлас ныццавта, 
уымæ каст — бæласæн йæ хихтæ уыцы сауарыдæй арвмæ хъилæй 
баззадысты. Лæууыд Дзиндзол, касти бæласмæ æмæ хъуыды 
кодта — цы бæлас уыди, цы! Уæд ацы стыр дунейы уымæй фыд- 
дæр ницы ссардта арв дæр?! Кæдæм æй ныххуырста! Уымæй 
куы фидыдта æгас уынг, йæ урс-урсид цупæлтты рухсæй-иу куы 
барухс и. 
Стæй йæ цæстытæ æрхæцыдысты Бимболыл — уартæ сæ хæ- 
дзары раз бады. Ахæм бадæн сарæзта йæ рахизæны быруйы рæ- 
бын — æмæ дæ цæмæн хъæуы дзуарбадæн! Йе ’рбадæн дæр лæгъз 
фæйнæгæй, йæ фæстæмæ анцайæн дæр. Ноджы бамидæг и а Бим- 
бол æмæ йæм быруйы сæрæй худы ныхы хуызæн рауагъта — ма 
йыл уара, стæй йæм хур дæр æгæр ма кæса! 
Ныр дзы сбад æмæ дзы бад. Уынджы цæуджытæм дæм кæ- 
сын цæуа — кæс сæм, дæ раздæры цардæй дæ исты мысын фæн- 
да — мыс æй! 
Дзиндзолæн нæй бадæн сæ быруйы рæбын. Хъæды лыггаг 
дзы уыд, æмæ-иу ууыл æрбадти искуыдæй-искуыдмæ, фæлæ 
фарон зымæг сугхъуаг фесты, æмæ басастой хъæд. Ныр афти- 
дæй баззади сæ быруйы рæбын, æмæ ноджы нынкъард вæййы 
Дзиндзол, афтид быруйы рæбынмæ куы бакæсы, уæд. 
Цыди Дзиндзол. Йæ лæдзæджы фьщдз зæхмæ æруадз-æр- 
уадз кодта, фæлæ дзы йæ комдæл дæр рох нæ уыд, йæ галиу 
къухæй-иу æрæвнæлдта — рон æмæ-иу комдæл иумæ æрцахста 
æмæ-иу сыл афтæ иумæ скодта хæцгæ дæр. 
— Мидæмæ, мидæмæ, Дзиндзол! — бадæны размæ куы ба- 
32 

хæццæ, уæд хъæрæй загъта Бимбол, гыццыл бадæгау дæр ракод- 
та йæ бадæнæй. Дзиндзол ма йæ хæлафыл иу хæст скодта, стæй 
йæ сынæг бахаста бандонмæ, æрбадти ’мæ фыдæнæнгæнæгау 
хъæрæй загьта: 
— Гъæ-и! 
Уынджы цæуæг нæ зынд, æрмæст дзы иу пыхцылсæр лæппу 
велосипедыл раскъæр-баскъæр кодта. Тынг-иу рарæуæг кодта йæ 
велосипед, стæй-иу ын йе здахæн суагъта, йæ къухтæ-иу фæй- 
нæрдæм айтынг кодта, цæргæс иу ран куы фæлæууы, уæд куыд 
айтынг кæны йæ базыртæ, афтæ, æмæ-иу велосипед тахти. Дыууæ 
лæджы-иу размæ рагуыбыр сты, афтæмæй-иу йæ фæстæ кæс- 
гæйæ баззадысты. 
Цард тæбæгъы донæй уæлдай нæу — дзæгъæлы нæ баззади 
фыдæлтæй, чердæм фæкъул уыдзæн, уый ничи зоны а дунейы, 
æндæр Дзиндзолы хæдзары хуызæн цæрæг хæдзар у, æмæ афтæ 
фæцæуæд дæ тъæпп зæххыл! 
Уалæ халсарты куыстгæнæг бригады иу звенойы хицау уыд, 
æмæ уыцы звенойы койæ фылдæр нæ уыди æгас колхоз. Дыууæ 
хатты йæ хъæусоветы депутатæй равзæрстой. Районы хицауа- 
дæй ахæм нæ уыд, уый чи нæ зыдта æмæ-иу ыл чи нæ баузæлыд. 
Иухатт та йæ далæ Мæскуымæ арвыстой стыр равдыстмæ. Цæ- 
виттон, уыцы сæрд сæ уырыдзыты хуымы уырыдзытæ æрзади, 
æмæ сæм диссагмæ цæуæгау цыдысты. Районы хицауад базмæ- 
лыд, иу асыччы дзаг дзы Мæскуымæ арвыстой. Куыддæр ных- 
хæццæ сты уырыдзытæ Мæскуымæ, афтæ тел ма ссæуа — ацы 
æмæ ацы лæджы æвæстиатæй рарвитут. Æмæ йæ кад æмæ радæй 
сбадын кодтой поезды. 
А йæ сыхаг чи у, Бимбол, уый никуыцæй бæрæг зынд хъæу- 
бæсты мидæг. Дæлæ йын, горæты автобус кæм разилы æмæ йæ 
фындз горæты ’рдæм кæм аздахы фæстæмæ, уым Муртаккаты 
Илакъайы цæхæрадоны чъылдыммæ кæркдоны хуызæн къуым 
уыди, æмæ уым адæмы дзабыртæ æмпъызта: кæм-иу сæ зæгæлтæ 
æрхоста йæ тымбылбырынкъ дзæбугæй, кæм-иу сынчытæ нык- 
кодта теманæй. Изæры-иу сæхимæ дæр ныгъуылдтытæгæнгæ 
цыди — исчи йыл куы амбæла æмæ йæм йæ къух дæттын куы 
бахъæуа. Нывыл къухтæхсæн нæ уыд йæ къуымы, авджы хъуы- 
рæй-иу уазал дон æркодта йæ къухтыл æмæ-иу сæ гом дуарæй 
æддæмæ цы ахсадта, æндæр, æмæ-иу чъиллæттæй баззаДысты 
йæ къухтæ. Æнæуи дæр уыцы быхснæг райваз-байвазæй ныд- 
дæрзæг сты йæ къухтæ, бафхæлдта сæ быхснæг, къæбæр æмæ 
уидыгыл дзæбæх ныххæцыдаиккой, уый дæр нал уарзтой. 
Фæлæ цард фæфæлдæхти. Йæ рохтæ æнæхуыздæр разамон- 
джыты къухтæм æрхаудтой, æмæ сын цæугæ-цæуын фæфæлдæх- 
ти. Лæгæн йæ суджы уæрдон куыд фæфæлдæха иу фæзилæны, 
афтæ — йæ цæлхытæ фæуæлæмæ сты. Ныр æфсонæй сæхимæ иу 
мисхалы йас не ’руагътой — цардæн, дам, йæхи аххос уыди, нæ, 
дам, бæззыди æмæ, дам, ын æнæ афæлдæхгæ нæ уыд. 
Ахæм диссæгтæ, гъе! 
3 Хуыгаты Сергей 
33 

Уæдæй-уæдмæ адæмæн хорз цы уыд, уый уыдонæн æвзæр 
фестад. Æвзæр цы уыд адæмæн, уый хорзæй агæпп кодта. Пад- 
дзах хуыцауысконд лæг разындис — æхсæв хуыссын нæ фæрæз- 
та адæмы мæтæй, бон — бадын. Заводтæ ’мæ фабрикты хицæут- 
тæ — зæдтæ ’мæ дауджытæ. Цæй эксплуатаци æмæ цæй цыдæр! 
Пъамещик — æмæ уый адæмы хъуагæй йæ дзыхмæ къæбæр куы 
нæ хаста. 
Ацу æмæ ма сæм исты сдзур! 
Бæстæ æддæг-мидæг ауади. Цæвæг æмæ æвзидæгæй чи кæцы 
уыд, уый сæхæдæг дæр нал зонынц. Афтæмæй а Бимболы фырт 
чи у, Хæпп, уый йæхи ныууыгъта, далæ горæты кæйдæр арахъуа- 
дзæны амидæг, йæхи сын фæцæдисон кодта арахъгæнджытæн. 
Ныр далæ Уæрæсейы ахæм къуым нал баззад, уый æд арахъы 
асыччытæ кæцæй нæ ракасти, Хæпп. Æндæр ном дæр ма йын 
бæргæ уыди а Хæппæн, фæлæ раджы ферох и, сывæллон ма куы 
уыди, уæд, æмæ йын æй ничиуал хъуыды кæны. Бимбол ма йæ 
йæхæдæг хъуыды кæны, æвæццæгæн, фæлæ йæм дзы дзургæ 
уый дæр цыма никуыуал бæрæг скæны. 
Æмæ, дам, æхца æхцайы фæдыл цæуы, уый та йæхæдæг цыди 
æхцайы фæдыл, Хæпп, æмæ йæ баййæфта, фæхæст ыл и. Ныр 
иу урс-урсид тъæпæн машинæйыл суых-суых кæны хъæуæй го- 
рæты ’хсæн. 
— Æппын ницы хабар и? — æрæджиау бафарста Бимбол. 
— Кæм и? Нæй! Уым, зæгъын, нæ телевизоры хæррæгъмæ 
бакæсон, кæд дзы истытæ дзуриккой. Æмæ дзы иу чызг/ йæ 
цæсгом Куадзæны айчы хъулон скодта, афтæмæй арфæтæ кæсы. 
Далæ, дам, Тыфылаты Дохцыхъо, Цымытийы цæрæг, арфæ кæны 
йæ чындзæн. Уæд дæ хæдзары ис дæ чындз, дæ хæдзар фехæла, 
æмæ йын арфæ кæныс, гал ын æргæвдыс — чи дæ нæ уадзы! 
Кæд дæ фæнды, фырцинæй йæ ныхъуыргæ дæр акæн! Кæдæм 
æй читт-читт кæныс æгас Иратаманы, дæ чындзæн арфæ кæныс, 
æмæ! 
— Уый, æвæдза, уæздандзинады æфхæрдæй ницы и. Раарфæ 
йын кæн, чындз у, æмæ йæ зæрдæ фæфæлмæн уа. 
— Йæ зæрдæ фæфæлмæн уа! — рацахста Бимболы ныхас Дзин- 
дзол. — Гæр æмæ-иу нæ фыдæлтæ дæр телевизоры цъуппæй ар- 
фæтæ кодтой сæ чындзытæн, æмæ-иу сæ зæрдæтæ уымæн фæл- 
мæн уыдысты?! Сæ зæйц-иу уынгты уымæн нал цыди! 
— Нæ фыдæлтæ сæхи цардæй цардысты, мах та нæхи цардæй 
цæрын хъæуы. 
— Ныр сафтид сты уынгтæ! — Бимболы ныхасмæ ницы æрдар- 
дта йæ хъус Дзиндзол. — Иу-дыууæ, иу-дыууæ! Иу нæйыл ны- 
мад у, дыууæ — иуыл’, — ууыл ничиуал хъуыды кæны, абабау! 
, — Иу-дыууæ та цæмæй зæгъыс? Куыд «иу-дыууæ», ома? 
> — Куыд иу-дыууæ, куы, кæмæн иу сывæллон рацæуы, кæ- 
мæн — дыууæ, фылдæр нал зæнæг кæны нæ сылыстæг, — йæ 
ныхас хъæрдæрæй хъæрдæр кодта Дзиндзолæн æмæ йын фæс- 
тагмæ хъæрмæ рахызти бынтондæр. — Гъæуый хонын иу-дыууæ, 
34 

гье! Уый нæ фесафдзæн, уырдыгæй нæм кæсы не сæфт, кæд мæ 
фæрсыс, уæд! 
— Алæ-ма, цавæр сæфт у, уый дын сæфт æмæ йед! — бабустæ 
йыл кодта Бимбол дæр хъæрæй. 
— Сæфт нæ фæлæ — дыууæ сæфты! Уæдæ цæуæт нывыл 
кæмæн нæ цæуа, уыцы адæмæн Хуыцау æнæ скуынæг хос нæ 
загьта, уый цæмæннæ зоныс?! Адæм — куынæг, зæх — æдзæрæг. 
Сыдзæрæг уыдзæни мах зæхх дæр, фыдæй фыртмæ нæ къухты 
фыдтæ кæуыл фæхордтам, уыцы зæхх æмæ йыл дæлæ фæрны- 
джытæ æрцæрдзысты, дæсгæйттæ æмæ дыууадæсгæйттæ чи скъæ- 
ры, уыдон. 
Бимболмæ, æвæццæгæн, бахъарыд Дзиндзолы ныхас — йæ 
цæстытæ йæ дыууæ къахы астæумæ сарæзта æмæ уырдæм æдзæ- 
мæй касти, йе 4рфгуытæ та уæлдæрæй уæлдæр цыдысты, æмæ 
сæ ныхы астæумæ бирæ нал хъуыд. 
— Гæр æмæ афтæ æнцон у, зæхх сыдзæрæг уа, уый? Хæдзар 
сыдзæрæг уа, уый фехъуыстон, фæлæ зæхх сыдзæрæг уа — ни- 
куы ’рцыд мæ хъустыл ахæм хабар, — дæлæмæ йæ къæхты бынмæ 
дзырдта сабыр ныхасæй Бимбол, стæй цæхгæр схæцыд йæ сæ- 
рыл. — Иууыл ма зæрдæмарæн ныхæстæ ма кæн, Дзиндзол. Лæ- 
джы зæрдæ ныссыкъуыда вæййы дæ ныхæстæм, цæрын нал фæ- 
цæуы лæгмæ. — Бимбол та йæ къæхты бынмæ æруагъта йæ цæс- 
тытæ, уым йæ лæдзæджы фындз базмæлыд, иуæрдæм æрхахх 
кодта, иннæрдæм æй бахахх кодта, цыма дзуар æфтыдта зæх- 
хыл, уый хуызæн, æмæ та загъта: — Цымæ зынаргъ у иу арфæ- 
ракæнæггаг? Æмæ йын ды дæр цы зондзынæ. 
— Ссæдз туманы, æндæр цас! — фыдæнæнгæнæгау хъæрæй 
загъта Дзиндзол. Афтæ хъавыд, уый йын зæгъа æмæ та раздæха 
йæхи ныхасмæ. Фæлæ уым Бимбол тынг ныддис кодта: 
— Гъа-гъа-гъа! Гæр æмæ уанцон ссæдз туманы нæу! Алæ, уыйас 
нæ уыдзæни. Уæд сæрра сты адæм, æмæ уый зæгъай. 
— Ссæдз туманы, Бимбол. Æмæ мæ мауал дзурын кæн. Ибон 
дæлæ ахуыргæнджытæ кæмæндæр арфæ кодтой, æмæ йæ нæ 
лæппу дзырдта. Æхца дæр уымæн арвыстой горæтмæ сæ арфæйы 
ныхæстимæ. Æниу афонмæ, чи зоны, ссæдз туманы дæр нал у. 
Чи зоны, сгæпп ласта уæлæмæ. Сæ бын дын куы нæ æрхъарм 
кæндзысты ныры æргътæ. 
— Ссæдз туманы! — йæ сæр ныттылдта Бимбол, — ссæдз ту- 
манæй ссæдз авджы бæгæны балхæн, дæ къуымы сæ бафснай 
æмæ сæ нуаз. 
— Нуаз сæ! — сирвæзти Дзиндзолæй дæр. 
Бæгæны бирæ уарзта Бимбол, мæнæ уырыссаг бæгæны чи у, 
уый. Кусгæ ма куы кодта, уæд-иу æм бон-изæрмæ цы капеччытæ 
æрæмбырд и, уыдон дæр-иу бæгæныйы аргъæй нымадта, изæры- 
иу сæхимæ куы рацæйцыди, уæд. Цыди-иу æмæ-иу нымадта, цал 
бæгæныйы райсиккой йе ’хцатæ, уый. Æцæг, баздæхтаид æмæ 
иу бæгæныйы къус банызтаид, уый никуы уыди — йæ цæст ни- 
куы бауарзта. 
35 

Стæй канд йæхи æхцатæ нæ нымадта бæгæныйы аргьæй. Йе 
’фсин Калманон-иу сæ иунæг хъуджы догъæй цы къуымыхцытæ 
бацахста, уыдон иу базары бон горæтмæ куы ахаста, æмæ-иу 
изæры йæ базары хабæрттæ куы кодта, уæддæр-иу афтæ сабыр 
уымæн бадт Бимбол. Æмæ-иу дзырдтаид Калманон, æхцатæ йæ 
раздарæны уæрджытыл равæр-бавæр кодтаид, афтæмæй: 
— Дыууæ мын дзы егъаудæртæ уыди, æмæ мын уыдон фæндз- 
гай тумантæ райстой, иннæтæ мын къаддæртæ уыдысты, æмæ 
мын уыдон цыппæргай тумантæ йеддæмæ нæ райстой. 
Уæд бæгæны аслам уыд. Сомтæ нæ — капеччытæ уыди бæгæ- 
ныйы къус. Æмæ-иу ныссабыр и Бимбол, афтæмæй нымадта — 
уæдæ цал бæгæныйы райсиккой Калманоны æхцатæ? Нымадта- 
иу, нымадта-иу, стæй-иу йæ нымад схæццæ. Уæддæр та-иу нæ- 
уæгæй райдыдта нымайын, иу каст-иу æхцатæм кодта, иу каст — 
Калманонæн йæхимæ, афтæмæй. Æмæ-иу райс-байс кодта Кал- 
манон йæ дæргъытæ раздарæны уæрджытыл æхцатæ æмæ-иу йæ 
цæсгом ныррухс и, цыма йæ зынтæ иууылдæр фæсте аззадысты, 
уый хуызæн. Æмæ йæм йæ цæсгом никуы бахъæцыд, æхцатæй 
иу бæгæныйы къусы йаргъ ракура, уый. Нымадта-иу, нымадта- 
иу æмæ та-иу йæ комыкъултыдон нынныхъуырдта. 
Дзиндзол зыдта уыдæттæ, стæй йæхæдæг дæр æнæ уарзгæ 
нæ уыди бæгæны. Æмæ-иу нуазгæ дæр акодта. Бæгæныйы фаг 
æхца кæд нæ уыди Дзиндзолмæ! Ныр никуал баназы, ныр цас у 
бæгæныйы къус, уый дæр нал зоны, йæ кой дæр ма йын мæнæ ам 
фехъусы бæгæныйæн Бимболæй. 
Æмæ ныссабыр сты дыууæ лæджы, сæ цæстытæ арахæсс- 
бахæсс кодтой афтид уынджы æмæ куы ницæуыл схæцыдыбты 
сæ цæстытæ, уæд æрвдзæф акъацимæ сарæзтой сæхи. Кастысты 
æмæ сæ цæстытыл уади, ацафон-иу йæ урс-урсид дидинæджы 
цупæлттæ æрзæбултæ сты йæ къалиутыл сæнæфсиры цупæлтты 
хуызæн. 
— Лæджы зæрдæ ницæуылуал лæууы, иу æгъдау нал баззад 
уыцы стыр бæсты! — комкоммæ акъацимæ каст, афтæмæй ныу- 
улæфтытæ колдта Дзиндзол, — лæг ма-иу телевизормæ бакасти, 
уæд ма-иу ферох кодта йæ мæгуыртæ, æмæ уымæй дæр сцъæх и 
зæрдæ. 
Бимбол йæ бадæны зына-нæзына æрбазылди Дзиндзолы ’рдæм 
æмæ йæм бадзырдта: 
— Цæмæн, цымæ? 
— Мæ уд мын фæхастой сæ дзæгъæлызаинаг рекламæтæ, гъæ- 
уымæн, гъе! Хъуамæ йæ уысмæн скъуыд кæной, цыфæнды æвди- 
сой, уæддæр, скъуыдтæ сæ бакæной нæ бæсты рухс дзуæрттæ, 
æмæ дзы лæг ницыуал бамбары. Уæд æй кæдæм скъуыдтæ кæ- 
ныс, равдис уал де ’вдисинаг, стæй кæд дæ мæрдты къоти хæрыс 
дæ’рекламæтæй, уæддæр дæ чи нæ уадзы! 
Бимбол бахудт. Æмæ йæм Дзиндзол хъуамæ бакастаид. Иу 
мæсты каст æм бакодтаид хъуамæ. Уæдæ уымæн йæ маст йæ 
сæры астæуæй сæхсиды, ай та уæд бахæццæ вæййы йæ рахуд- 
36 

бахудмæ. Фæлæ кæддæр бæхæй ахауд, лæплу ма куы уыд, уæд 
а Бимбол, йе ’фсæр ныццавта. Цæф дзæбæх нæ бахсыст, æмæ 
йæ былтæ зылынæй баззадысты, бирæ нæ — гыццыл. Æмæ æнæуи 
дæр афтæ зынди, цыма худгæ кодта, зынæрвæссон худт кодта 
цыма. Æмæ ма уымæн ницы уыд, фæлæ ма-иу худгæ куы бакод- 
та ноджы, уæд-иу бынтон ахæцыд æфсæр йæхиуыл. Æмæ йæм 
нæ уарзта кæсын Дзиндзол, худгæ-иу куы кодта Бимбол, уæд. 
Ныр дæр æм нæ бакаст, афтæмæй бафарста: 
— Цæуыл худыс, Бимбол? 
— Худын. Худын мæм цæуы ’мæ худын. 
— Цæмæннæ дæм цæуа худын! Дæ кæртæй хæрæгуæрдон ни- 
куы ратылди, ныр дзы дæргьæй-дæргъмæ машинæ расыффытт 
кæны. Мæнæн та мæ хæрæджы саргь асаст æмæ йæ раивон, уый 
мæ мæ къух нæ аразы. 
Бимбол фæлæууыд йæ худынæй. 
— Цы дын кæнон! Дæ хæрæджы саргъ асаст, дæ уæрдоны 
цалх асаст — мæ цæф дын нæу. Дæлæ адæмы æнæхсад дзабыр- 
тыл мæ къухты фыдтæ куы хордтон, уæд мæнæн дæр никуы 
ничи баххуыс кодта. 
— Æмæ æз сæндæтты бадтæн уæд? 
— Сæндæтты дæр дзæбæх бадтæ. Далæ-иу Мæскуымæ дæр 
ныххæццæ дæ. Æз та, мæгуыр мæ бон, Æрджынарæгæй никуы 
адардтон мæ сæр. 
— Æмæ дæу чи нæ уагъта колхозы кусын? Къухтæ ’мæ къæхтæ 
нæ уыди дæуыл?! — æмæ ма ноджыдæр цыдæртæ сдзурын уыд 
йæ зæрды Дзиндзолæн, йæ маст æй бацардыдта, фæлæ, цыма 
дæлæ цъалайы сындзджыны бæгъæввадæй фæцæйцыд æмæ йæ 
размæ сындзкъутæр фæци, уый лæуд фæкодта. Алæууыд-алæу- 
уыд афтæ æнæдзургæйæ, стæй æндæр ныхасмæ аздæхти. — Дæлæ 
дын Хъарадзауы хабæрттæ нæ кодтон? — сабыр бафарста Бим- 
болы. 
— Кæй Хъарадзауы? — сабырæй бафарста Бимбол дæр. 
— Хъараты дæлæ. 
— Куы нæ. 
— Ма кæ — кодтон дын сæ. 
— Дзуары бынæй мæ худ рахæсдзынæн, Дзиндзол, никуы 
нæм æрхауд Хъарадзауы кой. 
— Уæдæ сæ кæмæн кодтаин? Ахæм кæмæндæр сæ кодтон æмæ 
мæ байрох и. Хъус уæдæ. Ам дын сæм ныццыдтæн иу изæр, хæ- 
рæджы саргъ, дам, сæм ис, æмæ суцца лæг у Хъарадзау, фæлæ, 
зæгъын, кæд бафидауин йемæ æмæ мæ къухы бафтид йæ саргъ. 
Уым мæ мидæмæ бадавтой. Бургалон нын фынг авæрдта нæ разы — 
арахъы графин, уый хуызæн фæлмæн дзултæ, фыдызгъæл — æнæхъæн 
сины хай, афтæ æд стæг фых, цыма йæ цыты уазджыты размæ 
хастой. Тæбæгъы нæ цыди. Анызтам, хæргæ дæр куыд нæ акод- 
там, уыцы дзæбæх ын æрфаринтæ кодта йæ фæлмæнтæ иу стыр 
кардæй Хъарадзау. Стæджы къобола дадæгæй аззади фынгыл. 
Сыстон, арфæ ракæнон, куыд загътон, афтæ сæ чидæр теле- 
37 

визор куы скусын кæнид. Æмæ мæм ныххатыд Хъарадзау, мæнæ, 
дам, дзы хæстон кино æвдисынц æмæ, дам, æм иумæ бакæсæм. 
Цы ма загътаин — ныллæууыдтæн. Ныр равдисынц кинойæ, рав- 
дисынц, йе змæлдыл ын фæхæст вæййæм, сулæфæм æмæ куыд- 
дæр сулæфæм, афтæ — цъыкк, æмæ кино нал, фæлæ ацы фыдбо- 
ны рекламæ. Уымæй дæр уыцы иу хабар — æвæццæгæн, фæса- 
рæйнаг кино æвдисинаг уыдысты æмæ уал дзы иу гæппæл рав- 
дыстой, ома йæм смондаг кæнæм адæмы. Ныр-иу иу чызг — йæ 
къабайы фарс суанг уалæ йæ сины рæбынмæ къæртт — иу быру- 
гонды сæрты расæррæтт ласта, иннæрдыгæй та-иу иу куырæф- 
цæг лæппу раскъæрдта йæхи, уым-иу бæласы бын кæрæдзийыл 
андæгъдысты, æмæ дыууæ куыдзы нæ лæбурдзысты кæрæдзимæ 
афтæ, уыдон-иу куыд лæбурдтой. 
— Пъа, ома? — йе 4ргом æм æрбазылдта Бимбол. 
— Пъа, пъа, уæдæ цы! Æмæ дзæбæх апъа кæндзынæ, уым 
æвзæрæй цы и! Фæлæ кæрæдзийы былтæ кæдæм æхсынут, куый- 
тæ не стут, куыйтæ фестат, адæм стут. Ныр фескъуынынц кино 
æмæ та йæ фескъуынынц, æмæ та расæррæтт ласы уыцы 6ы- 
руйы сæрты уыцы къæрткъаба чызг, йæ сины фæлмæн та гомæй 
аззайы, æмæ та кæрæдзийыл ныццæвынц сæхи уыцы куырæф- 
цæг лæппуимæ. Уалынмæ дын уæртæ иу тыгъд быдыры махуæттæ 
фестадысты, сæ джебогътæ размæ ныццарæзтой, уыцы ныррæ- 
хойыны арæзт сæ ныккодтой, афтæмæй сæхи аппæрстой размæ, 
сæ «Ура» сæ сæрмæ сыстад уыцы тыгъд быдыры æмæ нæргæ 
фæцæуы сæ сæрты. Ныр нæ цæстытæ ныццавтам телевизормæ — 
ныртæккæ немыц сæ размæ фæуыдзысты æмæ сын ацы дже- 
богъджын лæппутæ фенын кæндзысты, советон бæстæм куыд 
лæбурын хъæуы, уый. Раст та уыцы цæстфæныкъуылд атæхЫн 
кодтой кино, аскъуыдтой уыцы нæргæ «Ура» дæр. Æмæ та ра- 
сæррæтт ласта уыцы быруйы сæрты уыцы къæрткъаба чызг, ин- 
нæрдыгæй та йæ размæ фæци уыцы куырæфцæг лæппу дæр, 
æмæ та кæрæдзийы былтæм куы фæкъæпп кæниккой. Хæрдмæ 
фæхауди Хъарадзау. Иуæрдæм ныззылди, иннæрдæм ныззылди, 
стæгмæ фæлæбурдта. Ныззылдта уыцы сины къобола æмæ сыл 
æй ма ныббынæй-бынмæ кæна телевизоры хуылфмæ! 
— Куыд ныббынæй-бынмæ, ома? — йæ бадæнæй рабадт ’мæ 
хæбæцц лæугæ баззад Дзиндзолы фарсмæ Бимбол. 
— Ныздыхта сыл стæг, æндæр куыд! Йæ цæстыты туг абадт, 
йæ уæнгтæн сæ гæртт-гæртт ссыди, кæд дзы мæхицæн дæр не 
старстæн. Афтæмæй ма дзы тыхыскъуыдтæй сирвæзт: «Гъеныр 
дæр мæ нал ныууадзат!» 
— Мæнæ Хуыцауы диссæгтæ, мæнæ! Стæй? 
— Цы — стæй? 
— Телевизор цы баци? 
I— Телевизор ахæм дæнг ныккодта, æмæ загътаис, афтæ цард 
дæ хæдзары, уый телевизор цы у, æмæ сармадзан цы нæ у! Стæй 
йæ пиллон скалди. Хорз уыди, ’мæ сыхæгтæ фæфæдис сты. Уым 
лæппутæй чидæр фæцырд и æмæ йæ цьщæр амалæй ахуыссын 
38 

кодта. Æндæр ын æнæ ссудзгæ нæ уыди уыцы пиллон калды 
фæстæ. Амæн йæ хуылфы фыдбылызæй цы нæ и, а телевизо- 
рæн, ахæмæй, æвæццæгæн, æппындæр ницы баззади. 
— Уыдзæн дзы, уæдæ! Куы ницы дзы уаид, уæд далæ бæсты 
кæрон кæйдæр чызг æмæ кæйдæр лæппу сусæгæй пъа кæнынц, 
уый сæ уым ацахсы уыцы пъагæнгæ æмæ сæ ам равдисы. Гъеныр 
ахъуыды кæн æмæ! 
— Уæд рекламæ ’вдисыс æмæ йæ иу хатт равдис, иу амæла дæ 
бинонты дзæбæхдæртæй, дыууæ хатты дæр æй равдис, дыууæ 
’мæ йæ дыууиссæдз хатты кæдæм æвдисыс! 
— Мæнгæй туджы лалым нæ хонынц нæ Хъарадзауы. Гæр, 
уæдæ ныр кино фæуромынц, уый тыххæй хъуамæ нæ телевизор- 
тыл стджытæ дыгъгъуыттытæ кæнын райдайæм! 
— Смæсты и, смæсты, æмæ мæсты лæг йæхи дæр мары. 
— Науæд ма Бургалон дæр цы боны хорзмæ касти! Хæрд 
фестут, нуæзт фестут, уæ фынг уын систаид æмæ уыдаид. 
— Нæ, фынгæн исæн нæ уыд. Куыд нын систаид нæ фынг нæ 
разæй! Уæд та ма кинойы фæстæ фæйнæ нуазын æрæмысыды- 
стæм! Уæд кæм графин агуырдтаиккам, кæм дзидзайы тæбæгъ. 
Нæ, фынгæн исæн нæ уыди, — йæ тъæпæн арм дæр батылдта 
фæйнæрдæм Дзиндзол æмæ йæ сæр дæр, стæй ныссабыр. 
Ныссабыр и Бимбол дæр. Æрмæст ма-иу рæстæгæй-рæстæгмæ 
йæ лæдзæгыл схæцыд æмæ-иу, дзæбæх куы фæхицæн лæдзæ- 
джы фындз зæххæй, уæд-иу æрæппарæгау кодта лæдзæг æмæ, 
йæ фындзыл цы æфсæйнаг къоппа уыд лæдзæгæн, уый къæрцц- 
иу фæцыд хуырбын зæххыл. Дзиндзол исдуг фæхъуыста уыцы 
къæрццытæм, стæй азылд Бимболы ’рдæм. 
— Ибонты та иу чызджы сæрыл бафтыдысты. Мæнæ, дам, 
кæнк фæзынди йæ сæрыл чызгæн æмæ, дам, мæнæ уый та йæ 
хос у кæнкæн. Ныр цæй кæнк æмæ цæй цыдæр! Слыскъ и йæ 
сæр чызгæн. Раст сæ ехсы фындзæй банымадтаис, ахæм лысчъы- 
тæ дзы уыдис, гъе! Байдыдтой йæ æвдисын, байдыдтой йæ æвди- 
сын — гъæ, фæрæз уæ мауал баззайа! Цыфæнды æвдыстаиккой, 
аскъуыдтой-иу æй æмæ та уартæ уыцы чызджы сæр, йæ дзык- 
куйыл-иу ын фæйнæрдæм ахæцыдысты, йæ лысчъытæ хуыздæр 
куыд разыной, афтæ, æмæ-иу лæджы йæ зæрдæ сцæйхаста. Уæд 
ма кæд искуы хицауад ис, уæд сæм афтæ куыд нæ бадзуры: уый 
цы ми кæнут, цытæ ’вдисут адæмæн?! Фæлæ хицау нал и паддза- 
хадæн, æмæ дзы кæй куыд фæнды, афтæ кæны. 
Бимболæн æхсызгон нæ уыд уыцы ныхæстæ хъусын — цыма 
цæмæйдæр комдзог цыди Хæппыл. Уæдæ уый ацы цардæй æппæ- 
лы æмæ ацы хицауадæй, Хæпп. Бирæ нæ фæлæ, дам, гыццыл 
раздæр куы ралæууыдаид ацы цард, уæд, дам, афонмæ дæлæ 
цæхæрадоны тигъыл дыууæуæладзыгон хæдзар лæууид. Фæлæ, 
дам, æрæджиау ралæууыди ’мæ. Æниу, дам, кæд афтæ ацæуой 
хъуыддæгтæ, уæд, дам-иу мæм иу-дыууæ азы фæстæ кæсут! 
Ныфсытæ февæры мад æмæ фыдæн. Æмæ, дам, хицау нал и. 
Уæд дæ цы хъуыддаг и, хицау и, хицау нал и, уыдæттæм. Уæртæ 
39 

дæ хæрæгæн саргь самал кæн æмæ дыууæ мæкъуылы хос æрлас 
дæ дыууæ стурæн, æмæ та дын фарон зымæгау ма ныкъкъæдз 
уой æххормагæй! Нал и хицау! Цыма йæ цæмæн бахъуыди хи- 
цау! Цас фæрафт-бафт æмæ фæрасхъиу-басхъиу кодта Хæпп! Куы- 
иу дуаргæсæй алæууыд искуы заводы, куы-иу хъæуы хъыбыл 
нал фæуагъта, машинæйы-йу сæ бакалдта æмæ-иу сæ хъысхъыс- 
гæнгæ далæ Стъараполы балæууын кодта. Куы-иу сæудæрджер- 
гæнæг акодта йæхи — нæй, хъуын-æрду йыл никуы æрхæцыд. 
Ныр баирвæзти кæдæй-уæдæй, æмæ, дам, ацы хицауад! Æмæ, 
дам, ацы цард! 
Æмæ йæ хъавгæ ныхасæй райдыдта Бимбол: 
— Уый, æвæдза, æвзæр нæу а хицауад. Акæс-ма, кæддæра 
адæмæн сæ уæнгтæ куыд суагъта. Фезмæл æмæ дын уа! Уым та 
сын сæ сæртæ дæр иу сæрвасæнæй фастой, æмæ сын сæ астæутæ 
дæр иу астæубосæй бастой, æмæ уыцы æмхуызон лæгъз æмæ 
тæбæккæй рауай-бауай кодтой адæм. 
Дзиндзол æм кæсгæ нæ кодта, йæ сæр æм бакъул кодта æмæ 
йæм афтæмæй хъуыста, цыма йæ фарсмæ нæ бадти Бимбол, фæлæ 
къулы æдде уыди æмæ йын къулы зыхъхъырæй хъуыста йæ ны- 
хасмæ. Ныр куыддæр фæци дзырд, афтæ йæм ныззылди. 
— Фезмæл цы хоныс, фезмæл? Адав, бастигъ, амар! — уый 
хоныс фезмæл?! Бакус, зæгъ, бакус! Кæннæуæд змæлджытæ 
сбирæ сты, кусæг -* нæй. Иууылдæр сæ цæттæйæ хъæуы, уымæй 
дæр гыццылтæ нæ — бирæтæ. Нæ сыл æххæссы нæ ис-бис, æмæ 
кæрæдзийы цæгъдынц. Айхъус-ма, кæддæра лæджы мард йед- 
дæмæ исты фехъусис! 
— Гъомæ, мæн тыххæй цыфæнды кæнæд, фæлæ фыййау куыд 
ныллæудзæн адæмæн нæ хицау! I 
— Фыййау æй ничи лæууын кæны, фæлæ, кæд йæ бæрны 
бацыдтæ паддзахадæн, уæд дзы æгъдау æрæвæр. Азымджынæн 
йæ азым зæгъ, æмæ иннæ гыццыл фæсыдз кæна! Адон лæгмаргæ 
кæй баййафой, ууыл дæр тæрхон скæной, ома — куыннæ! Фæр1 
сын æй байдайдзысты, фæрсын æй байдайдзысты — дыууæ азы 
дæр æй фæфæрсдзысты, æртæ азы дæр — нæ йæ ныууадздзыс- 
ты, цалынмæ сраст уа, уæдмæ. 
— Хъуæгтæ сæм и, — фæтасыди Бимбол. — Фæлæ æнæхъуаг 
дуне кæм и! Нæй æнæхъуаг дуне дæр, æнæмæлгæ дуне куыд нæ 
и, афтæ. Мæнæ ды кæмæй зæгъыс, — агуыбыр и Дзиндзолы 
’рдæм Бимбол, — уыцы хицауад та бастæй дардта лæджы. Мæнæ 
хæрæджы бастæй куыд дарай хуымы кæрон, афтæ дардта лæ- 
джы бастæй, гъе! Æмæ уæд та уыцы кæрдæгæй йæ гуыбын рис- 
сы, суадз æй æмæ иннæ ран дæр рахиза. 
— Суадз æй! — сфæзмæгау кодта Бимболы Дзиндзол, стæй 
уый дæр агуыбыр и Бимболы ’рдæм, æмæ сæм чи бакастаид, уый 
бадцс кодтаид: æнæуи дæр сæм куы ничи хъусы, уæд ма кæдæм 
багуыбыр сты уыцы дыууæ лæджы? Цавæр сусæг ныхас сын у? 
— Æмæ йæ куы суадзай, уæд йæ кæрон нал лæууы хуымæн, нæ, 
уæд йæ астæумæ цæуы хуымæн — хæрæг у! — æмæ нал баурæдта 
40 

йæхи, бакасти Бимболмæ — уæртæ ахæцыдысты иуæрдæм йæ 
былтæ, æмæ бынтондæр афтæ зыны, цыма йыл худгæ кæны, 
æнæрвæссон худт ыл кæны цыма, æмæ та йæхи нал баурæдта 
Дзиндзол: — Суадз æй! Суадз æй, æмæ искæй тæрттæ æрфа- 
ринтæ кæна! Нæ сæм кастæ айразмæ, уыцы стыр лæгæн цы митæ 
бакодта уыцы иннæ лæг! Йæ, галстук æй хонынц, цы йæ хо- 
нынц, уымæй йын йæ хъуырыл куыд ницыуал фæуагъта, далæ 
йын æй йæ къæхты бынмæ куыд æрдаргъ кодта. Уæд дын дæ 
къухтæ рачындæуа, хæрæджы йас лæг дæ, фæхæсс æмæ йæ ныу- 
уæлæ кæн, йæ къæхтæ хæрдмæ куыд фæхъил уой. — Дзиндзол 
та акъаци бæласмæ акаст, æрзылдысты йæ цæстытæ бæласыл. 
Йæ къалиутæ арыдæй лæууынц, зæрдæ сæ мæгуыр кæны. Æмæ 
Дзиндзол йæ сæр дыууæрдæм аракъул-бакъул кодта, хъарæг 
кæнынмæ чи бахъавы, уыцы ус куыд аракъул-бакъул кæны йæ 
сæр, афтæ, стæй загъта: 
— Уæдæ ’мæ мæгуыр стæм, уыдон йе ’гъдауæвæрджытæ кæ- 
мæн сты. Депутаттæ нæ, фæлæ диттутгæнджытæ. Уæдæ, Воро- 
шилов æмæ Буденный дæр афтæ куы æривæзтытæ кодтаиккой 
иу стыр æмбырды кæрæдзийы галстуччытæ. Æниу уыдон гал- 
стуччытæ-йедтæ нæ дардтой, уыдонæн сæ дарæс дæр æндæргъуы- 
зон уыдис, — уым йæ лæдзæгæй йæ кирз цырыхъы ихсыд фындз 
æркъуырдта æмæ та базылди Бимболмæ, — æвдисгæ сæ цæмæн 
кæнынц, æвдисгæ уыцы æвзæрæй?! Раст дæ фæсдуарæй дæ бы- 
рæттæ куыд ракалай! Æмæ, дам, хæрæг, æмæ, дам, хуымы кæ- 
рон! Гъа, уый та дын хуымы астæу! Сæхи дзы сæфсадынц æмæ 
стæй армаццагæй хæцынц. 
Бимболмæ фæсмон æрцыд — нæ йæ хъуыди хæрæджы кой 
кæнын. Ацы карз ныхас уый расайдта, хæрæджы кой. Æмæ фæ- 
фæнд кодта — йæхи лæгъз ауадза Дзиндзолмæ, кæннæуæд сæ 
ныхас, дæ уæрдон комкоммæ цъыфы арфмæ куыд фæцæйцæуа, 
уыйау цъысыммæ фæцæйцыд. Æмæ фыццаг йæ лæдзæджы фын- 
дзæй тымбыл зиллакк æрхахх кодта далæ йæ дыууæ къахы ас- 
тæу, стæй загъта: 
— Хицæуттæ дæр иууыл иу барæнæй барст кæм цæуынц, кæ! 
Иутæ дзы фæрнджындæр вæййынц, уæдæ цы вæййынц, сæ ин- 
нæтæ та зондæй дæр цауддæр рауайынц, хуызæй дæр — фыд- 
цъылыздæр. Æндæр гæнæн нæй. 
— Куыд нæ и æндæр гæнæн, куыд? Йæ хæдзары сбада, уый 
гæнæн дæр нæй? Ис ын, ис, фæлæ ахæм рæстæг æрцыди æмæ сæ 
æвзарæг нал и — хорз дæ, æвзæр дæ — уымæй дæ ничиуал фæрсы. 
Æмæ бырсынц — гъæтт, æз дæр баирвæзон, гъæтт, мæн дæр дзы 
фæуа! Æз бафсæдон, æндæр зæххыл бæхгæрдæг æрзайæд — ууыл 
хæст сты, гъе, нæ ныры хицæуттæн сæ фылдæр. Мæнæ нын нæ 
паддзахад чи фехæлдта, йе ’нæзондæй, цалынмæ ихы сæр аззад, 
уæдмæ цы ми кæны, уый чи нæ зыдта, уый, дам, бавдæлди æмæ 
къазнайы сызгъæринæй дыууæ фондзыссæдз тонны ныццамадта 
поезды æмæ сæ уартæ фæсарæнты смидæг кодта. 
— Цæмæн, цымæ? — сабыр бафарста Бимбол. 
41 

— Уа йын! — иу хъæр фæкодта Дзиндзол, æмæ Бимбол фес- 
хъиудта. 
Æмæ та уæддæр бафарста: 
— Куыд ын уа, ома? 
— Куыд куы, уым сæ искуы бафснайдзæн банджы æмæ сæ 
стæй хæрдзæн, куыд æй хъæуа, афтæ. Фæрсыс ма мæ истæмæй? 
— Фæлæуу, фæлæуу! Цас загътай, цас? 
— Дыууæ фондзыссæдзы, дыууæ, гукк! 
— Гæр, æмæ мæ куыд бауырна, дыууæ фондзыссæдз тонн 
сызгъæрин мæнæ и! 
— Дæуæн мæнæ нæй, фæлæ уымæн мæнæ и! 
— Уоу, мæнæ уæрæйдæ! Дыууæ фондзыссæдз тонны сило- 
сæй æнæхъæн фермæйы дзаг хъуццыты фаг у. Уæд ын цæугæ та 
кæм бакодтой дыууæ фондзыссæдз тонны? Кæм сæ хъуамæ баф- 
снайдтаид! 
— Банджы бирæ цæуы. 
— Уоуу, мæнæ уæрæйдæ! — ногæй та загъта Бимбол. 
— Гъеныр ды ам «уæрæйдæ», «уæрæйдæ» кæн. 
— Чи дын æй загъта? Уый гæдыныхас ма уа, уый мæ ницæй 
тыххæй бауырндзæн. 
— Зæгъгæ мын æй ничи кодта, иуизæр æй нæ лæппу газеты 
касти, далæ Мæскуыйы цы газеттæ цæуы, уыдонæй иуы мидæг. 
Атеу-теу сæ кодта, æмæ йыл куыдз срæйæг нæ фæци. Хицау нал 
и бæстæйы, гукк! 
— Уоу, æнæхицауæй куыд баззадысты — дыууæ фондзыссæдз 
тонны сызгъæрин! Гæр, æмæ йын хæрд та кæд фæуыдзысты! 
— Хæрдзæни сæ. Мйхау йæ пенсийы капеччытæм цæмæн кæса. 
Æниу уыдонæн капеччытæ не сты сæ пенситæ дæр. Ахæм пенси 
сæ исы алчи, æмæ йын, æй махмæ лæг тæсчъы нæ афæраздзæц. 
Уæд сæ фарсыл та куыд бахæцы, адæмы хъулонæй кæй бахæ- 
рынц, уый? Æмæ, дам, æфсымæртæ сты гуыбынтæ. Уæдæ, сты 
æфсымæртæ! — Дзиндзол йæ нымæтхуд систа, йæ сæры астæу 
аныхта æмæ йæ фæстæмæ ныккодта. — Махæн дæр сæм куы 
афтауынц нæ пенситæм! Фæйнæ туманы сæм куы бафтауынц, 
уæд сæ хъахъа æмæ сæ хъуыдаттæй нал фенцайынц æнæхуыз- 
дæр хæдзары кæрчытау. Айразмæ нын цас фæгалæлæ-булæлæ 
кодтой — гъæтт, уæ амонд æрцыди, уæ пенситæм уын æфтауæм! 
Рацæй-рабон — æмæ сæм кæмæн туман бафтыдтой, кæмæн — 
уый дæр нæ. Æцæг, дам, сæ уæд хицау бафхæрдта, се ’ппæты 
хицау чи у, уый. Æрæмбырд, дам, сæ кодта æмæ, дам, сæм фыц- 
цаг йе ’рфгуыты бынты мæсты дзагъултæ фæкодта, стæй, дам, 
сæм йе ’нгуылдз бирæ фæтылдта. Искуы ма, дам, афтæ куы 
асайат мæгуыр адæмы, уæд, дам, ам адджын къæбæртæ нæ фæ- 
хæрдзыстут. Фæлæ цыбыр у йе ’нгуылдз. Стæй йын ставдæй 
дæр! ставддæр хъуаг у, цæсты йын нæ ахады, æмæ дзы аргъуц 
дæр ничи уыйас кæны. 
— Æнæуи æгъдауджын лæджы хуызæн у а ныры хицау. Цыма 
æнæ уæлдай ми у, афтæ мæм кæсы. 
42 

— Æгьдауджын мæ фыды фыд Арамбикъо дæр уыди, фæлæ 
йæ фыййауы цамта йе ’фцæгæй никуы æриста. 
— Уымæй цы зæгъынмæ хъавыс? 
— Уый зæгъынмæ хъавын, æмæ уыцы стыр бынаты чи æрба- 
да, уый ма æгъдауы йеддæмæ цыдæртæ хъæуы, бирæ цыдæртæ! 
Бимбол ницыуал загъта, йæ сæр фыццаг йæ иу уæхскыл æркъул 
кодта, стæй йе ’ннæ уæхскыл æмæ ныссабыр. Æрсабыр и Дзин- 
дзол дæр. Æмæ ныссабыр и Бимболы дзæбæх бадæн. Цыма дзы 
ничи бадти, уымæй уæлдай дзы сыбыртт нал уыди. Æмæ уæд 
базмæлыдысты лæдзджытæ, цыма дыууæ лæджы сæ ныхас дыууæ 
лæдзæджы 4вджид бакодтой, уыйау. Фыцаг базмæлыд Дзиндзо- 
лы лæдзæг, хиарæзт æхсынцъы лæдзæг. Йæ цъар стыгъд уыд 
æмæ урс-урсид дардта. Уыйфæстæ базмæлыд Бимболы лæдзæг 
дæр. Ставдгомау æлхæнгæ лæдзæг. Уæле, йæ къадзонийæ иу 
уыдисныйы бæрц цыппæрдигъон æрцыд, стæй фæтымбыл æмæ 
куыддæлæмæ лыстæгдæр ахаста. Йæ фындзыл — бурбын æфсæй- 
наг къоппа. Змæлыдысты лæдзджытæ, тагъд нæ — сындæггай, 
арæхстгай. Сæ фындзтæ-иу зæххыл арадав-бадав кодтой, цыма 
йыл исты агуырдтой, уыйау, кæрæдзимæ-иу бахæстæг сты, фæлæ 
æмбæлгæ никуы бакодтой кæрæдзийыл. Стæй та-иу æрлæууы- 
дысты. Æмæ лæууын дæр бирæ нæ фæрæзтой. Æмæ-иу фыццаг 
æхсынцъы лæдзæг базмæлыд — лыстæг уыди, æнцон базмæлæн, 
æмæ-иу базмæлыд. 
— Æхца! — иу рæстæджы фæхъæр кодта Дзиндзол, лæгæн йæ 
къæхты бын калм куыд фæуа, æмæ «калм!» куыд фæхъæр кæна, 
афтæ, æмæ фæйнæрдæм аракæс-бакæс кодта. — Æхцайы йед- 
дæмæ ницыуал баззади ацы гæныстон дунейы — нал дзуар, нал 
фарн. Адæм сæ цæсгæмттæ бахордтой, хæрæг какон сындзы къу- 
тæр куыд бахæра, афтæ. Кæдæм бацæуай, уым дуар нæма бах- 
гæндзынæ дæ фæдыл — æмæ, дам, æхца. Лæг амар, æхца бафид 
æмæ дæ хæдзармæ рафардæг у. Далæ Гобахъиты Гæрæбийы куыд 
нæ зыдтаис. Æрхуы æгтæ куы æмпъызта, бæгæныфыцæн æгтæ. 
Хорз сæ æмпъызта, сызгъæрин къухты хицау уыди. Æмæ, дам, 
ын иу лæппу ис уыцы Гæрæбийæн, æмæ кæд нæ кусы лæгмарæй. 
Баххуырсынц æй — уый æмæ мын уый амар, æмæ дын уыйас 
æмæ уыйас бафиддзынæн. Ай ливор дары, бахъавы лæгмæ æмæ 
йын æй йæ тæккæ ныхыл ныздухы. Стæй афу кæны йæ ливоры 
хæтæлы, йе ’хца райсы æмæ йæ хæдзармæ рафардæг вæййы. 
Ныр, дам, уым кæмдæр горæты аргъуаныйас хæдзар ныззылдта. 
Бимбол æдзæмæй зæхмæ каст. Йæ иу зæрдæ йæм афтæ дзыр- 
дта — рæстытæ дзуры а Дзиндзол, фæлæ йын æнæуи та хъыг 
уыди, рæстытæ кæй дзырдта, уый. Йæ ныхмæ истытæ куы загъ- 
таид Дзиндзолæн, цæмæй йæ багæды кодтаид, ахæм истытæ, уый 
йæ фæндыди. Уæдæ ма йæм исчи байхъусæд: цард — æвзæр, 
хицауад — æвзæр, рæстæг — æвзæр. Кæмæн — æвзæр, кæмæн — 
нæ. Ныр Гæрæбийы фырты кой куы ракодта, уæд сындæг-сын- 
дæг ахæцыд йе ’ргомыл, азылд Дзиндзолы ’рдæм æмæ загъта: 
— Уанцон нæу! 
43 

— Уын дын уа ’нцон æмæ уа зын! 
Æмæ йын ацы ран хъуамæ исты сдзырдтаид йæ ныхмæ, дзæ- 
бæх кæмæй фæчъил уыдаид, ахæм исты. Уæдæ ма йæм исчи 
акæсæд! Йæ комдæлыл хæцгæ æрбацæуы æмæ бынат йæхи ба- 
кæны! Æмæ æххæст нæма азылд Дзиндзолмæ, афтæ дзы куы 
сирвæзид: 
— Уымæй раст зæгъыс. 
Æмæ джихæй аззад йæ ныхасы фæстæ, цыма йæм февналынмæ 
хъавыд, рацахсынмæ йæ хъавыд цыма, фæлæ уæдмæ Дзиндзол 
фæцырд и: 
— Афтæ исты амонд куы уаид мæ мæгуыр бинонты, æз раст 
куыд зæгъын. Фæлæ ма мын гъеныр ды дæр зæгъ раст: иу сæ дæ 
зæрдæмæ цæуы, дæлæ нæ хицауады чи змæлы, уыдонæй? Иу 
дыл сæ исты ныфс æфтауы? Иу сæ адæмы бæрн æмбары дæумæ 
гæсгæ? 
Æмæ уым фæпыхс кодта йæхи Бимбол — ныр æм уæддæр 
сдзура истытæ, кæннод бынтон сысырхта, а Дзиндзол чи у, уый. 
— Алæ, уыдон та дын цыхуызæн ныхæстæ сты! Уæдæ дзы 
куыд нæ цæуы иу мæ зæрдæмæ! Тынг дзæбæх лæппутæ дзы 
змæлы. 
Дзиндзол æм кæсгæ нæ бакодта, афтæмæй йæм æдзæмæй 
хъуыста. 
— Де ’дде гъæуый цы кæны? 
— Кæцы? 
— Де ’дде иуæрдыгæй куы абады, стæй иннæрдыгæй куы 
’рбалæууы. Бургьуын куы у. 
— Æмæ цы кæны уый, уыцы бургъуын, зæгъыс? — æддæдæр 
абадти Дзиндзол æмæ уырдыгæй хæцаг галы каст бакодта Бим- 
болмæ. / 
— Дзæбæх змæлы, зæгъын, иу ран дæр акусы, иннæ ран дæр 
та йæ авæрынц. 
Дзиндзол æддæдæр абадти ноджыдæр. 
— Цы ми кæны, цы, зæгъыс? 
— Змæлы, зæгъын, змæлы! 
— Цы змæлы? Æмæ уый куы у нæ сафæг, уæд мын цы цæсго- 
мæй ракодтай йæ кой, агъæца?! Æмæ нын мæнæ уыцы фыдæбо- 
ны гæххæттытæ дæр уый зондæй лæвæрд куы ’рцыдысты, мæнæ, 
ваучертæ сæ хуыдтой, цы гуыбыннизтæ сæ хуыдтой, уыдон! Нæ 
иумæйаг паддзахадæй, дам, уæм фæйнæ дæс мины цæуы. Ис- 
дугмæ сæ æхцатæй уыди сæ зæрды дæттын, стæй сæ уый ныззи- 
лын кодта иннæрдæм. Æмæ нын æхца дæттыны бæсты нæхи ба- 
стыгътой: мах сæ исты æнхъæл уыдыстæм æмæ æхсæв нал хуыс- 
сыдыстæм, бон нал бадтыстæм — гъæтт, ирвæздзысты нын. Куы 
сæ истам, уæд сыл туг фидæгау бафыстам. Заводтæ-йедтæм сæ 
куы» лæвæрдтам, уæддæр та — фидгæ, æмæ ма нæм цы капеч- 
чытæ аззад, уыдон нын нæ къухты дзыхъхъытæй акъахтой. Æмæ 
— куыдзы гуыбыны хъуыр-хъуыр. Уый дын дæ бургъуыны митæ! 
Ныр та мæнæ точы хицау у. Æмæ йын æнтъæры уæлæмæ йæ 
44 

аргь æмæ æнтъæры. Уартæ, дам, фæсарæнты цас у точы аргъ, 
уыйбæрц, дам, æй сæнтъæрон хъуамæ. Æмæ йæ иу афтæ бафæр- 
сæг нæй — алæ-ма, æмæ уыцы æнтъæрагæй куыстымызд æмæ 
пенситæ цæмæннæ ’нтъæрыс, фæсарæнты куыд ысты, уый онг. 
Æмæ дзы æниу цы домыс! Уалæ Ленинграды бын кæмдæр иу 
хутыры царди. Уым ын дидинджыты цæхæрадон уыд æмæ ди- 
динджытæ уæй кодта. Ленинградмæ сæ ласта куырисбастæй по- 
езды æмæ сæ уым уæй кодта. Стæй ацы фæлдурæдджын рæстæг 
куы ралæууыд, уæд, цы ’хца фембырд кодта, уыдон кæйдæр 
къухы фæсагъта, æмæ йæ хицауады смидæг кодтой. Уый дын йе 
змæлд æмæ йе ’ндæр! 
Бимбол ма йæ лæдзæджы ’рттиваг фындзæй иу тымбыл хахх 
æркодта, стæй йæ уæрагыл бахъил кодта йæ лæдзæг, йе ’нгуылдз- 
тæ æддæг-мидæг атъыста æмæ йæ гуыбыныл бафæлдæхта йæ 
къухтæ. Бадти ’мæ йæ хъуыды дыууæрдæм кодта сахаты дзе- 
дзыройау: кæна ма сæ искæй кой хицауады кусджытæй, æви сæ 
ныууадза? Бæргæ ма сæ бацамонид искæй, æмæ та йын æй куы 
багæды кæна ацы Дзиндзол. Фæлæ йæ хъуыдытæй ницы раргом 
кодта, æмæ æппындæр куыд никуыцæй разындаиккой йæ хъуы- 
дытæ, уый тыххæй афтæ бакодта: 
— Дидинджытæ нæ, дзылакъуытæ уæй кодта. Æрæмысыдыс- 
ты йыл де ’дде. 
— Чи йыл æрæмысыд?! — æгæр хъæрæй дзырд фæци Дзин- 
дзолæн, æмæ Бимбол фесхъиудта. Йæ къухтæ дæр феуæгъд сты 
кæрæдзийæ. Сындæг-сындæг азылди Дзиндзолмæ. 
— Хъæр цæуыл кæныс? Бирæгътæ сурыс? — уым йæ цæсты 
уæлтъыфæлттæ цалдæр тъæбæртты æркодта. — Ам мæхицæн 
фæбадын. Ай мæм æрбацæуы æмæ мæ цалынмæ мастыхай бакæ- 
ны, уæдмæ мæ нæ ныууадзы. 
Дзиндзол ницыуал сдзырдта, гуыбырæй бадт æмæ лæдзæ- 
джы кæронæй йæ цырыхъы ихсыд фындз æркъуыр-æркъуыр код- 
та. Уæддæр æрæджиау сфæрæзта: 
— Уæдæ йыл ничи æрæмысыди, фæлæ йæ зон. Иуизæр æй 
нæ лæппу, иу чиныг æрбахаста ’мæ уым касти. 
Раст уыцы рæстæджы уынджы суых-суыхгæнгæ æрбатахт урс- 
урсид тъæпæн машинæ æмæ дыууæ лæджы раз дзыхълæуд фæ- 
кодта. 
— Зулдзыхты бадт куы кæнут! — дуар байтыгъта æмæ сæм 
худгæ ракасти машинæйæ Хæпп, стæй рагæпп кодта, машинæйы 
къудийы дуар хъилæй аззад, бæгæныйы асыкк дзы фелвæста 
æмæ йæ дыууæ лæджы астæу авæрдта. — Фæйнæ бæгæныйы 
баназут! — йæхæдæг машинæмæ ныззылди Хæпп, кæцæйдæр дзы 
гæххæтт агуывзæтæ раскъæфта, стæй йæ дæгъæлтæй æвгтæгом- 
гæнæн фæхицæн кодта æмæ ралæууыд æвгтыл — иуцалдæр дзы 
фегом кодта. — Нуазгæ кæнут! 
— Холлагдонмæ дæр дæ мачи бауадзæд, кæд цавæр гом у! — 
йæ къухтæ фæхъил кодта Бимбол, йæ цæстытæ схъулæттæ код- 
та лæппуйыл. 
45 

— Нуазгæ кæнут! 
— Гæр æмæ куыд нуазгæ, чердæм нуазгæ! Ай Нафы куывды 
нæ бадæм, фæйнæ авджыдзаджы куы баназæм, уæд нын фаг 
нæу?! 
— Чи зоны ма уыл исчи дæр æрбамбæла! 
— Чи ныл æмбæлы, кæдæм ныл æмбæлы! — нал æнцад йæ 
бустæтæй Бимбол. Фæлæ уæдмæ Хæпп машинæйы амидæг, æмæ 
уынджы уæлæмæ атахти машинæ. 
Бадтысты уыцы дзæбæх бадæны Бимбол æмæ Дзиндзол. Бим- 
бол-иу фыццаг Дзиндзолы агуывзæмæ рауагъта авджы хъуырæй, 
стæй — йæхи агуывзæмæ. Куы-иу сæ иу ракуывта исты, куы — 
се ’ннæ. Хъæрæй нæ куывтой — сæ дыууæйы фаг куыд уыдаид 
сæ куывд, афтæ куывтой. Æхсæнмæ-’хсæнты-иу ныхас дæр акод- 
той — ныхас дæр сабыр ныхас, фæлмæн ныхас. Иуафон йедзаг 
агуывзæмæ комкоммæ ныккаст Бимбол, æмæ Дзиндзол ахъуыды 
кодта: æвæццæгæн, цыдæр ахсджиаг куывд ракæнын ис йæ зæр- 
ды. Фæлæ кувгæ нæ ракодта Бимбол, йæ агуывзæ куыд нæ фел- 
хъива, афтæ йæ арæхстгай арайс-байс кодта йæ иу къухæй ин- 
нæмæ, стæй бафарста Дзиндзолы: 
— Дæ роны цæст нæма фæхуынкъ кодтай? 
— Кæм дзы фæхуынкъ кодтон! — йæ бæгæныйы агуывзæмæ 
йе ’ннæ къухæй бавнæлдта Дзиндзол дæр. 
-*- Багъæц, уæдæ. Мæнмæ ахæм хуынкъгæнæн кæмдæр и, 
æмæ-иу сом рацу ардæм, кæддæра дын а лæппу иу цонджы хуы- 
зæн нæ акæнид дæ рон. 
— Мæ ронæй зæгъыс, мæ ронæй? 
— Дæ ронæй зæгъын, дæ ронæй. 
— Æмæ мын æй куыд акæндзынæ иу цонджы хуызæн? 
— Куыд, куы, цæстхуынкъгæнæн мæм и, иннæ хуынчъытæ/ 
куыддæриддæр сты, афтæ тымбыл хуынкъ æй фæкæндзынæн, 
кæннæуæд фехæлдзæн дæ рон æмæ дзæбæх рон у. 
— Хуыцау дæ куы саразид, сыгъдæг Хуыцау! — бæгæныйы 
агуывзæ фыццаг дæлдæр æруагъта, стæй йыл фæстæмæ уæлдæр 
схæцыд Дзиндзол. — Кæннæуæд, дæхи загъдау, дзæбæх рон у, 
æмæ дзæбæх хуынкъ куы нæ ’рцæуа. 
— Ардæм-иу мæм рацу сом! 
— Бæргæ дын никуы ферох кæнин уыцы хорздзинад! 
— Стæй саргъмæ дæр æркæсдзыстæм. Афтæ ма фæуæд, æмæ 
уымæн дæр мацы æрхъуыды кæнæм. Гъа-ма уæдæ ныр исты дзæ- 
бæх куывд ракæн. 
Дзинзол йæ агуывзæмæ æркаст, стæй йæ сæр уæлдæр систа, 
æмæ йæ цæстытæ æрхæцыдысты акъаци бæласыл — уый æдзæм- 
æндзыгæй лæууыд, цыма, Дзинзол цы куывд ракæндзæн, ууыл 
хъуыды кодта. 
I 
2003, июнь 

ЧЪИКЪОЛАЙЫ КАФТ 
Баба уæзæджы сæр хуыссыд, æз та йæ дæлфæдтæм тъæпæн 
бадтæн зæххыл æмæ «хæдзæрттæ» арæзтон. 
Диссаджы уæзæг уыди нæ уæзæг. Гыццыл уыди, афтæмæй 
дзы цы нæ уыд! Уæзæджы сæр кæй хуыдтой, уым уыди нæуу — 
дыууæ-æртæ галдзармыйас уыдаид. Уым-иу Баба бадти. Бонрæф- 
ты-иу дзы хуысгæ дæр æркодта мæ фыды зæронд цинелыл. 
Нæууы тæккæ фарсмæ — цæнд, урс-урсид дзæгьгъа дурты цæнд. 
Дзоныгъæй сæ куыд ракалдæуыд, афтæ хъентæ-ментæй лæууы- 
дысты дуртæ. Æниу сæ уыцы стыртæй куыд исгæ счындæуыда- 
ид дзоныгъмæ, куыд сæ дзы исгæ рачындæуыдаид фæстæмæ?! 
Дыууæтæ ’мæ ’ртæтæй кæуыл схæцай æмæ кæй сисай, ахæм 
дуртæ нæ уыдысты. Уæд кæцæй æрхаудтой нæ уæзæгмæ? Уый 
ничи зыдта. Баба дæр æй нæ зыдта. Æмæ-иу сыл лæгтæ куы 
бадтысты, уæд, дуртæ сæхæдæг куыд дæлдæр-уæлдæртæ уыды- 
сты, афтæ-иу уыдысты лæгтæ дæр, æмæ сæм иуварсæй бакæс, 
уæд афтæ зынд, цыма зайгæ æркодтой дурты уæлæ лæгтæ. 
Цæндæй Гисоты æддæгуæлæйы ’рдæм — дурæппарæн. Дурæп- 
парджытæ хъавæн дурæн сæ къах кæцы фарс авæрдтой, уыцы 
фарс ын слæгъз и дурæппарджыты дзабыртæ æмæ бæгъæввад 
къæхтæй. Дурæй уæлæмæ бирæ нæ зынди — иу нымæтхуды 
æрдæджыйас. Йæ кондæй дæр нымæтхуды æрдæджы хуызæн 
уыди. Зæххы дзы, цæмæйзон, цас уыди! Хъавæн дурæн йæ алы- 
варс зæххыл лæууыди цалдæр тымбыл дуры — стырдæр лæппу- 
тæн дæр — сæхи дуртæ, гыццылдæртæн дæр — сæхи дуртæ. 
Мах хæдзары раз лæгъздæр уыди ’мæ тъæпæндæр, æмæ 
æнæхъæн хъæу дæр хуртуæттæ мах раз кодтой. Æмæ-иу алы 
хуртуæттæ алы хуртуангæрзтыл уыцы цыппæрдигъæттæй афтæ 
фидыдтой нæ ныллæг хæдзары раз, афтæ! Стæй-иу хуртуæттæ 
куы систой, уæд-иу мах хуртуангæрзты алæстыстæм — кæй-иу 
сæ нæ быны бакодтам, кæй-иу сæ нæ уæлæ бамбæрзтам. Хур- 
туангæрзтæ-иу кодтой рыджы тæф æмæ хоры тæф. Уый ныл 
цыдæр уæлмонц æфтыдта, уыцы тæф. Стъалытæм-иу кастыс- 
тæм, ранымай-банымай-иу сæ райдыдтам, афтæмæй-иу бафы- 
нæйтæ стæм хуртуангæрзты æмæ-иу рыджы тæф æмæ хоры тæф 
улæфыдыстæм фынæйæ дæр. 
Стырбон уыди, Атынæг. Хæхбæсты йæ фæззæджы сæр Аты- 
47 

нæг хуыдтой. Хæст куы нæма рацыд, уæд хæдзарæн кусарт код- 
той. Лæгтæ-иу нымбырдтæ сты, даргъ фынгтыл-иу бадтысты, 
зарыдысты-иу. Ныр æнæхъæн хъæуы æрмæст Гисотæ суагътой 
туг. Гисойæн йе ’фсымæртæ фондзæй уыдысты хæсты, йæ лæп- 
путæ та дыууæйæ. Йæ хистæр лæппу ’мæ йæ кæстæр лæппу. 
Астæуккаг лæппуйы нæ акодтой, Димелайы. Уымæн йæ синтæ 
сахъат уыдысты, йæ дыууæ сины дæр, æмæ йæ афтæмæй куыд 
акодтаиккой! 
Баба хуыссыди. Æз «хæдзæрттæ» арæзтон. Мах къуыппыл 
лæппутæ иууылдæр хæдзæрттæ аразынæй хъазыдысты. Æмæ-иу 
цынæгъуызон хæдзæрттæ сарæзтаиккам къæцæлтæ смæ дуртæй! 
Чызджытæ та мæрдадз аразынтæй хъазыдысты. Исты къæцæлы 
чындз-иу дæргъæй сæвæрдтаиккой искуы æмæ-иу ыл хъарджытæ 
кодтой. Стæй-иу æй баныгæдтой, мах æй куыд нæ ссардтаиккам, 
афтæ. 
Иуафон Баба базмæлыд, стæй йæ рæмбыныкъæдзыл рабадт, 
ракасти мæм. 
— Цу-ма, рæзæнбонтæ дын фестон, дæлæ мын дон сдав. Мæ 
ком ныххус и. 
Æз мæ уæрджыты къоппатыл алæууыдтæн. 
Æз уымæ кастæн, кæд мын зæгъдзæн Баба: «дон сдав». Æндæра 
мæ мæ бынатмæ цæуын хъуыд, уый нæ зыдтон! Æз мæ бынат 
куыд бирæ уарзтон, уый диссаг уыд. 
— Суадонæй дæ нæ хъæуы? 
— Суадонæй мæ нæ хъæуы, нæ, дæлæ мын цæугæдонæй сдав. 
Æмбисонд нæ суадон уыди. Уартæ рæбыны, Хъараманты куы- 
ройы цур, донæн йæ ацы фарс уыцы фæзгъæр дурты ’хсæнæй 
уад хъæдын къодийы. Ихы къæрттæй уæлдай нæ уыди, дæн- 
дæгтæ дзы нæ лæууыдысты. Уазæг-иу куы фæзынд нæ уæзæгмæ, 
уæд-иу йæ бæхæй нæма æрхызтаид, афтæ-иу лæгтæй исчи ра- 
дзырдтаид махмæ: / 
— Марадзут, уазæгæн суадонæй дон радавут! 
Æмæ-иу уæд мах, цалæй уыдаиккам уым, уалæй фæтъæбæртт 
кодтаиккам æмæ-иу кæрæдзийы фæдыл фæцæйтахтыстæм суа- 
донмæ, кæмæ-иу чъыбыла уыд, кæмæ — дурын, кæмæ та — авг. 
Уæд Баба суадонæй цæмæннæ хæссын кодта?! 
— Æмæ суадоны дон хуыздæр нæу? — тæргайгæнаг гыццылæн 
стыр куыд балæгъстæ кæна, афтæ балæгъстæ кодтон Бабайæн. 
— Нæу, нæ, цæугæдон цæгъдгæ цæуы, цæгъдгæ, æмæ тайæн 
у. Суадон уазалдæр у, уымæ йын ма кæс. 
Æз фестадтæн, нæ сау дурын радавтон æмæ Сандроты рæзты 
уыцы дурджын фæндагыл фæуырдыг кодтон. Фæстæмæ куы 
сыздæхтæн, уæд Бабайы бадгæ сæййæфтон. Йæ тæккæ ныхмæ 
та бадти Алекси. Йæ уæлхъус лæууыди йæ бæх. Цыдæргъуызон 
бадт кодтой — сæ уæрджытæ æрбакъæдз кодтой, æмæ сæ къоп- 
патæ сæ уæрджытæн хъилæй баззадысты. Сæхæдæг сæ дыууæ 
дæр сæ цæнгтæ æрбатыхтой сæ уæрджытыл, цыма кæрæдзийы 
фæлваргæ кодтой — гъа-ма, кæддæра ацы бадтæй бадын чи фыл- 
48 

дæр бафæраза! Афтæ бадтысты кæрæдзийы ныхмæ, сæхæдæг 
сæ цæсгæмттыл ахæцыдысты æмæ сæ уартæ Гисоты размæ са- 
рæзтой. Уым, Гисоты размæ, уыди хъазт, æмæ хъазты хуызæн 
хъазт куы уыдаид! Димела лæууыд сæ разы æмæ йæхиарæзт 
стъилийæ цагъта. Йæ лæудыл зынди, йæ синтæ сахъат кæй уыды- 
сты уый, æлвæст уыдысты йæ синтæ дыууæ дæр, æрдзæй афтæ 
рахаста. Фезмæла, адугъ кæна — ахæмтæй йæ бон ницы уыди. 
Æнæуый та куыстытæй цы нæ кодта, ахæм дзы нæ уыд. Уый- 
йеддæмæ фæдæгъды къалиуæй стъили куы ацарæзтаид æмæ дзы 
куы ныццагътаид, уæд загътаис, мæнæ Хуыцауы диссаг! 
Æмæ цагъта. Иннæтæ æмдзæгъд кодтой. Тымбыл нæ ралæу- 
уыдысты, æцæг хъазты куыд ралæууынц, афтæ æмæ афтæмæй 
не ’мдзæгъд кодтой, фæлæ йæ фæстæ батыгуыр сты Димелайæн, 
цыма цæмæйдæр аргъуц кодтой, æмдзæгъд кæй кæнынц, уый 
тыххæй. Кафгæ кодта Чъикъола, сæ уазæг Гисотæн. Йæ лæдз- 
джытыл фæйнæрдæм ахæцыд, йæ цæнгтæ кæйонг æххæсыдыс- 
ты, уыйонг. Æмæ йæ дыууæ лæдзæджы — ставдгомау мызгъуыр 
лæдзджытæ, сæ къадзонитæ дæр ставд, армыдзæгтæ — йæ къух- 
ты хъеллау кодтой. Æз æм кæсгæйæ баззадтæн — никуы федтон, 
лæгæн иу къах йеддæмæ ма уа, æмæ кафгæ кæна йæ иу къахыл! 
Мæ зæрдæ йæхи къултыл ныххоста. Æнкъард хост нæ уыди, 
хъæлдзæг хост дæр нæ уыди. Æндæр цыдæргъуызон хост уыди. 
Иу ран лæууын дзы мæ бон нæ уыди, искуыдæм куы фæцæй- 
згъордтаин æмæ мæ хъæлæсыдзаг куы хъæр кодтаин, афтæ 
агуырдта мæ зæрдæ. 
Чъикъола-иу размæ багæпп-гæпп кодта йæ къахы уырзтыл, 
стæй-иу стъилийы цагъд куыд амыдта, афтæ фæстæмæ фæхæц- 
фæхæцгæнгæ йæхи фæцæйласта, йæ къах, йæ бæтæн уæнгтæ та- 
иу сæхиуыл уæлæмæ фæхæц-фæхæц систой. Иæ хæлафы афтид 
къах фæкъæдзгæнæнæй гыццыл дæлдæр, уырдыгæй уыди ды- 
дагъ уæлæмæ æмæ, кæдæм сæххæст, уым дзы иу стыр булавкæ 
сагъд. Æмæ та-иу фезмæлыди, къахæй ма цы баззади, уый, фес- 
тъæлфыд-иу, цыма йе ’рдæг йæ уæлæ кæй нал и, уымæ кæсын 
кодта адæмы. 
Иунæгæй иудзæвгар куы аракаф-бакаф кодта Чъикъола, уæд 
иуафон цалдæр гæппæн Болатоны раз куы балæууид æмæ йын, 
йæ рахиз къухы цы лæдзæг уыд, уый фындз йæ разы куы авæ- 
рид, стæй дзы йæхирдæм куы рахахх кæнид лæдзæджы фын- 
дзæй. Кæд нæ хуыдта Болатоны йемæ кафынмæ. Мæнæн мæ 
дзых къæппæй аззад. Уæдæ ма иунæгæй — гъо! Скаф иу къахыл, 
кæд æнæкафгæ нал и, уæд, фæлæ искæимæ куыд и кафæн иу 
къахыл?! 
Æз уæд уыцы кары уыдтæн æмæ æмбæрстон, иумæ чи кафы, 
уыдоны фæнды иумæ кафын, æви нæ фæнды, цæмæн сæ фæнды 
иумæ кафын æмæ сæ цæмæн нæ фæнды. Æмæ мæм диссаг фæ- 
каст, Чъикъолайы Болатонимæ кафын цæмæн сфæндыд, уый. 
Куыд кафдзæн йемæ йæ иу къах æмæ йæ дыууæ лæдзæгыл?! 
Стæй йæ куы нæ бафæнда йемæ кафын, уæд та?! Стæй, чи зоны, 
4 Хуыгаты Сергей 
49 

кафын зонгæ дæр нæ кæны Болатон. Цыдæргъуызон стыхстæн 
мæхимидæг æмæ иуран лæууын нал бафæрæзтон. Мæ бынатæй 
фезмæлыдтæн æмæ, цыма мæ развæндаг нæ уыдтон, афтæ ацыд- 
тæн. Баба æмæ Алексийы алывæрсты æрзылдтæн. Мæ бынатмæ 
куы ’рхæццæ дæн, уæд ауыдтон: Болатон æмæвнæлд фæкодта 
йæ дыууæ къухæй йæ сæрбæттæны дыууæ къабазмæ, ахæцыди 
сыл, се ’лхынцъ сын алхъывта, стæй йæ цæнгтæ иуæрдæм ай- 
тынг кодта æмæ уыцы таучел сирд ма ракæна æмæ Чъикъолайы 
раз ма ныззила! Уæд Чъикъола йæ лæдзджытæй иу иуæрдæм 
аппæрста, иннæ — иннæрдæм. Уыйфæстæ йæ мидбынат сгæпп 
кодта, йæ рахиз къух тымбылæй йæ хæдсæрмæ авæрдта, йæ 
галйу цонг та тынг акодта, æцæг кафæг куыд фæкæны, афтæ 
æмæ Болатоны фæстæ араст. Сиргæ нæ кодта, сиргæ куыд код- 
таид иу къахæй! Фæлæ-иу йæ къахыл цы хъусджын резин дза- 
быр уыд, уый фындз куы галиуырдæм фæцарæзта, куы рахи- 
зырдæм, стæй та-иу размæ цалдæр цыбыр гæппы акодта фæд- 
фæдыл Болатоны фæстæ. Болатон-иу аразæй æмæ-иу куы ара- 
зæй, уæд-иу фæстæмæ фездæхт, уыцы цонгтыгъдæй-иу æрба- 
сирдта Чъикъолайы размæ, уым-иу ныззылди, стæй та-иу йæ 
сæракфындз хæцъил дзабыртæ, цыма стъилийы цагъд æмæ къух- 
æмдзæгъд куы фæхæццæ уой, уымæй тарстысты, уыйау уыцы 
сиргæ-сиргæ ахастой сæхи, хъазты фæлгæт кæуылты хъуамæ 
уыдаид, ууылты. Æз-иу куы Бабамæ бакастæн, куы — Алексимæ, 
куы та йæ бæхмæ Алексийæн. — Уæдæ уый цы хуызæн хъазт 
уыди! Сæ лæуд дæр хъазты лæуды хуызæн куы нæ уыд. Æмæ 
ма Димела — гъо! Уый йе стъили йæ къухы дары æнæуи дæр, 
фæлæ иннæтæ та цы систой?! Æмæ хæст куы райдыдта, уæдæй 
нырмæ йæ дзыхыдзаг куы ничиуал бахудти нæ уæзæгыл, уæд 
сыл хъазт ныццаразыны бон уыди! Цыма сæ æндæр ницуал 
æндæвта хъазт аразыны йеддæмæ. Æнæуи æцæг хъазты хуызæн 
нæ уыди, фæлæ æмдзæгъд кæм уа, æмæ кафгæ кæм кæной, уый 
хъазт хуыйны уæддæр. Болатон-иу тымбыл азылди, цыма зилгæ 
куыройы фыдты кæрæтты зылди, уый хуызæн. Æмæ-иу æм кæс- 
гæйæ аззадтæн. Уæдæ йе ’рфгуытæ, йæ сау æрфгуытæ уæлиау 
цæмæн сисынц сæхи йæ урс-урсид ныхы уæлæ, йæ мыдгъуыз 
цæстытæ афтæ цæмæн айтынг вæййынц æмæ афтæмæй сæхи фæ- 
цараз-фæцараз цæмæн байдайынц Чъикъоламæ! Æмæ уæд Чъикъо- 
лайæн йæ къах уыцы тъæпæнæй цæмæн аззайы зæххыл, æмæ йæ 
уæнгтæ чи сты, йæ фæтæн уæнгтæ, уыдон сæхæдæг цæмæн рай- 
дайынц кафын йæ дзыгъуыр салдатаг хæдоны мидæг?! Æмæ-иу 
йæ уæнгтæ афтæ кæй базмæлыдысты йæ хæдоны мидæг, уый 
цыдæр ныфс æфтыдта æмæ мæм кæуын цæуын кодта уыцы ныфс. 
Æмæ тарстæн, мæхи куы нæ бауромон æмæ куы скæуон, уæд 
Б^ба æмæ Алекси цы зæгъдзысты?! Ноджы ныддаргъ и сæ хъазт. 
Димела цагъта æмæ цагъта. Иннæтæ æмдзæгъд кодтой. Уыдон 
кафыдысты. 
Уæдæй рацыди бирæ азтæ. Бирæ хъæзтытæ федтон. Дардыл 
зылд хъæзтытæ, гъæйтт-мардзæ фæндырдзæгъдджытæ æмæ дайра 
50 

хойджытæ кæм уыди, ахæм хъæзтытæ, фæлæ хъазты кой куы 
фехъусын, уæд уыдоны сæрты атæхы мæ хъуыды, уыцы дæнг 
хъазтыты сæрты, æмæ мæ цæстыты раз сысты уыцы хъазт, уæд 
æй куыддæриддæр федтон, афтæмæй: Димела хæлиу лæууы — 
æндæр лæууæн æй нæ уыд æмæ цы кодтаид! Йæ тымбыл нымæт- 
худ ноджы стымбыл и йæ сæрыл. Йæ былтæ — æнæуи дæр цъупп 
былтæ уыди Димелайæн — ноджы рацъупп сты стъилийы дзыхмæ 
æмæ йе ’нгуылдзтæ рауай-бауай кæнынц стъилийы хæтæлыл 
размæ-фæстæмæ. Иннæтæ æмдзæгъд кæнынц, цыма сæ нæ фæн- 
ды, куы æмдзæгъд кæниккой, уый, фæлæ сæ цыма фæндгæ дæр 
кæны. Æнæуи бирæ нæ уыдысты, æмдзæгъд чи кодта, уыдон, 
иуцалдæр сылгоймæгтæ уыдысты, иуцалдæр та, мæнæй егъау- 
дæр чи уыд, уыцы лæппутæ. Уыдон кафынц — Чъикъола ’мæ 
Болатон. Æмæ куы аразæй вæййы Болатон — цыма зилгæ куы- 
ройы фыды кæрæтты фæцæйсиры йе ’нæрхъæц сирдæй — уæд 
куыд фездæхы æмæ Чъикъолайы размæ куыд æрбацæйкафы! 
Æмæ мæм ныр афтæ фæзыны — кæд уалæ Дадæзæй бирæ 
дарддæр, уартæ Дзæуджыхъæуæй дæр æддæдæр сармадзантæ 
кæй æхстой, æмæ сæ гуыпп Дадæзмæ кæй хъуысти, уымæн афтæ 
хæлиу лæууыди сæ дуармæ Димела æмæ афтæ разæнгардæй 
уымæн цагъта йæ стъилийæ? Кæд уымæн бадзыгуыр сты æнæ- 
вдæлон устытæ æмæ æнахъом лæппутæ æмæ уымæн æмдзæгъд 
кодтой? Кæд уымæн скафыд йæ иу къахыл Чъикъола? Йæ иннæ 
къах уым баззад, сармадзантæ кæм æхсынц, уым, уырдыгæй ра- 
цыд, хæхтæ ’мæ быдыртыл фæцыд, цæмæй ам скафа, иу къахы 
йеддæмæ йын кæй нал и, уый равдиса. Уый равдисынæн скафы- 
нæй хуыздæр хос нæй ацы дунейы. Кæд уымæн акодта хæрзбаст 
йæ сæрбæттæн йæ сæрыл Болатон, стæй уымæн айтынг кодта йæ 
цæнгтæ æмæ йæ бынатæй сиргæ уымæн рацыд Чъикъоламæ?! Уæдæ 
уым сармадзантæ куы нæ æхстаиккой, Дзæуджыхъæуы æдде, æмæ 
сæ гуыпп Дадæзмæ куы нæ хъуыстаид, уæд ма исчи ахæм хъазт 
аразы, уæд ма иукъахыг лæг фæкафы искæй хъазты?! 
Къобылы ус уыди Болатон — йæ номæй йæм ничи дзырдта. 
Кæд ын зонгæ дæр ничи бакодта йæ ном, уæддæр цы бæрæг и! 
Æниу хæхбæсты номæй ничи дзырдта сылгоймагмæ — йæ цæга- 
ты мыггагæй йæм дзырдтой. Дзæбæх æдгуыр, æдзæнг сылгой- 
маг, цалдæр азы размæ æрцыди чындзы. Уæд æндæр рæстæг 
уыд. Уæд хæстæн йæ кой дæр нæма уыди. Тæккæ хосгæрдæн 
уыди, æмæ алчи йæ къухтæм æмхасæнтæ кодта. 
Чындзæхсæвæн йæ дыккаг нæ, фæлæ йе ’ртыккаг бон æхсæ- 
выцъæхæй атагъд кодта йе ссивинагмæ Къобыл. Болатон ын чын- 
дзæхсæвы фæлхортæй цыдæртæ атыхта иу урс хæцъилы гæппæ- 
лы. Æниу, дам, йæхæдæг дæр йæ уд скъуыдта уыгæрдæнмæ, иунæ- 
гæй, дам, нæ лæууыд хæдзары, фæлæ, дам, æй нæ ауагъта Къо- 
был. Куыд æй ауагьтаид, нырма йæ донмæ дæр куынæ ныккод- 
той, æмæ-иу сын дон дæр куы чи сдавта чызджытæй, куы — чи. 
Къобыл йæ хæринæгтæ бæласы саджилы сæвæрдта æмæ йæхи 
йе ссивинагыл ныццавта — хус кодта йе ссивинаг æмæ йæ, ома, 
51 

уымæлæй атымбылтæ кæна. Цалынмæ ссывд фæци йæ карст æмæ 
дзы дзæбæх хуытæ æрцамадта, уæдмæ йæ ницæмæ равдæлд, стæй 
райста бæласы саджилæй, Болатон æм цы тыхтон радта, уый, йæ 
хуытæй иуы рæбын сбадти æмæ сихор хæрын райдыдта. 
Цалдæр комдзаджы куы скодта, уæд тыппыр кæнынмæ ма 
фæуа! Уыцы фидар Къобыл. Иухатт, дам, чындзхæссæг куы 
уыди, уæд æртындæс сыкъайы æрбахаста йæ дзыппы 4мæ йæ 
тæртты. Уый æгъдауæн баззади хæхбæсты — цыты уазæгмæ уæл- 
бæхмæ цы сыкъатæ сдæттой, уыдон афтидæй дæлæмæ дæттын 
нæ фæтчыди. Æмæ дзы уæлбæхмæ æртындæс кæм банызта, уым 
дзы уагæры фынгыл цал банызтаид! Æппындæр, дам, ыл хæрд 
дæр нæ зынди æмæ нуæзт дæр. Æмæ, дам-иу уазæг кæдæм фæ- 
цыди, уым, дам-иу æй дисæн фæхастой. Уæдæ, дам, ын куыстæй 
та бынтон æфсис нæ уыди. 
Æвæццæгæн, хъæр кодта, куыд нæ хъæр кодтаид! Æмæ йыл 
уым, Зиуыгæрстыты чи куыста, уыдон æрæмбырд сты. Ратул- 
батулгæнгæ, дам, æй баййæфтой: йæ кæрдзыны къæбæртæ ’мæ 
йæ дзидзайы кæрдихтæ уым иуварс лæууыдысты. Цы базонын 
ма сын æй хъуыд — хилæг басмыста дзидзатæм. Хъæстæ ахорд- 
та. Уым кæмæдæр галтæ уыд, дзоныгъы йæ авæрдтой. Уайтагъд 
æй рахæццæ кодтой хъæумæ, йæхимæ, дам, лæбурдта, тыдта ’мæ, 
дам, ’взыдта йæхи, æмæ, дам, хъæр кодта: 
— Скъуыйын! 
Уыцы дзырд йеддæмæ, дам, ницуал схауд йæ дзыхæй. Æрдæг- 
æхсæвмæ ма ахаста йæ хъизæмар, æмæ банцади уыцы фидар зæрдæ 
йæ кусынæй. 
Уыцы хабæрттæ-иу устытæ кодтой кæрæдзийæн, бонрæфты-иу 
алчи йæ мигæнинаг йæ къухы куы рахаста æмæ-иу, Годеты бинаг- 
хъæдæй æддæмæ цы тæрхгонд разынд, ууыл рæгъ-рæгъы куы ра- 
бадтысты, уæд. Сæ митæ-иу кодтой, афтæмæй-иу хъуамæ æрæмы- 
сыдаиккой, Къобыл хъæстæ дуыд ахордта, уыцы хабар, цыма 6æ 
митæн æнæ уыцы хабар ракæнгæ нæ уыди бакæнæн. Куы-иу æй сæ 
иу ракодта, куы сæ иннæ. Æмæ сæ ахæм нæ баззад, æвæццæгæн, 
уый иуцалдæр хатты чи нæ ракодта. Уыцы æнкъардæй йæ кодтаид, 
чи йæ кодтаид, уый, æмæ йæм иннæтæ дæр уыцы æнкъардæй 
хъуыстаиккой. Иуæй-иутæн-иу сæ хæкъуырцц дæр ссыди. 
Мах-иу устытæй дæлдæр зæххыл тъæпæн бадтыстæм, «хæ- 
дзæрттæ»-иу арæзтам æмæ-иу хъуыстам устытæм. Зыдтам уыцы 
хабар, куыд нæ йæ зыдтам! Фæлæ йæм уæддæр хъуыстам. 
Болатон цæргæйæ баззад. Йæ цæгатмæ нал аздæхт. Йе ’фсы- 
мæры усы, дам, нæ фæнды, фæстæмæ ацæуа, уый. Хъæбæр- 
сæрст уыди æфсымæры ус кæмдæр æмæ, дам, хъæрмуд нæ уыды- 
сты чындз æмæ ходыгъд. 
, Къобылæн иунæг хо уыди — йæ мад æмæ йæ фыд фæд-фæ- 
дыл амардысты, Къобыл æмæ Уæздинцæ кусынхъом куы фесты, 
уæд, мæнæ цыма уымæ æнхъæлмæ кастысты, уыйау. Дыууæ хъу- 
джы сæм уыд, стæй цалдæр фысы æмæ сæ, йæ хо чындзы куы 
ацыд, уæд уымæн арвыста Къобыл. Уæдæ йæхæдæг æрбадтаид 
52 

æд къæрта хъуццыты бын æмæ фысты бын! Æмæ йæм фосæй 
ницы æрæййæфта Болатон. Зæххы гæппæл ын уыд, уым-иу кар- 
тоф асагъта, хор-иу дзы айтыдта. Цастæ хъуыд иунæг уды къоп- 
пайы! Уæдæ-иу куыстафон искæмæты фæкастаид æмæ-иу æй 
уыдон дæр æнæ арæвдаугæ нæ фесты. 
Баба æмæ Алекси дурыны фæйнæ фарс бадтысты, цыма арт 
уыди дурын æмæ йæм сæхи тавтой, уый хуызæн. Се ’ргæмттæ 
кæрæдзимæ арæзт уыдысты, сæ цæсгæмттæ уартæ Гисоты ’рдæм 
— Чъикъола ’мæ Болатон куыд кафыдысты, уымæ кастысты. 
— Чи у? — бафарста æрæджиау Алекси Бабайы, кæсгæ йæм 
не ’рбакодта, афтæмæй. 
— Чъикъолайæ мæ фæрсыс? — бафарста Баба дæр, Алексимæ 
нæ бакаст уый дæр, афтæмæй. 
— Чъикъола у, кæй Къола у! 
— Æмæ нæ зоныс Чъикъолайы? Æмæ йæ куыд нæ зоныс? — 
цыма, цы дзырдта, ууыл нæ хъуыды кодта, афтæ мæм фæкастыс- 
ты Бабайы фæрстытæ. Æмæ цымæ уæдæ цæуыл хъуыды кодта? 
Алекси Бабайы ныхæстæм ницы сдзырдта, æмæ æз дис код- 
тон, куыд ницы сдзургæ фæци Бабайы ныхæстæм? 
— Æмæ йæ къах цы кодта? — бафарста та æрæджиау Алекси. 
Æмæ цыма уый дæр æнæуи афтæ, æнæхъуыдыйæ бафарста, æндæр 
ын къах уыди, нæ йын уыди къах, уый йæ хъæугæ дæр ницæмæн 
кодта. Æвæццæгæн сæ уыцы æнахуыр хъазт йæхимæ æгæр нык- 
кæсын кодта. 
— Ахауди йын. 
— Хæсты? 
— Хæсты, уæдæ... — Уæдæ кæм хъуамæ ахаудаид йæ къах, 
уый дæр та нал загъта Баба. 
— Уогъ. Хæсты йын ахаудаид, уæдæ йын æндæр кæм ахауда- 
ид! — загъта Алекси йæхæдæг дæр, цыма уый нæ бафарста Ба- 
байы, фæлæ йын Баба бафарста йæхи. — Æмæ ма ныр куыд 
хъуамæ цæра уыцы иу къахыл? Мæгуыр нæу?! 
— Афтæмæйты дæр ма нын куы ’рыздæхиккой! — ныдздзы- 
нæзта Баба, йæ сæр фæйнæрдæм уæззау аранкъус-банкъус код- 
та, цыма комгæ нæ кодта йæ сæр дзæбæх анкъуысын, уый хуы- 
зæн, стæй йæ цæстытыл схæцыд, æвæццæгæн, Алексимæ бакæ- 
сынмæ хъавыд, фæлæ йæм æххæст не схæццæ сты йæ цæстытæ, 
афтæмæй бафарста: — Æппын Дадæзы ’рдыгæй дæр нал уыдтæ? 
— Уыдтæн дзы, куыд нæ дзы уыдтæн! 
— Æмæ? 
— Æхсынц. Сæ зармазанты гуыпп цæуы. Фæлæ зармазантæ а 
нæхиуæтты сты, уыдоны сты — уый раиртасын мæ бон нæ баци. 
Æмæ куыд бауа мæ бон, мæ цæрæнбонты зармазан уынгæ дæр 
куы никуы фæкодтон, уæд! Æнæуи мæм, мæ зæрдæ куыд дзуры, 
уымæй нæхи гуыпп у. Дзæбæх нæргæ ацæуы, дзæбæх, æмæ йыл 
зæрдæ фæлæууы. Афтæ нæхи зармазан ма нæра, уый гæнæн нæй. 
— Афтæ куы уаид, æмæ сæкæр куы фæхæрис уыцы дзыхæй. 
Æмæ йæ ныр, цымæ, ничи базонид? 
53 

— Цы, ома? 
— Цы, цы, уыцы зармазантæ кæй сты, уый. 
— Базонид æй, куыд нæ йæ базонид? Уым чи уыди, хæсты, 
уый йæ уайтагьд базонид. 
— Æмæ дæлæ Бобаты Арисман куы æрцыди, уый йын ницы 
базонид? 
— Уый мæ хъуыдыйы куыд нæ ’рыфтыди мæнæн, уый! Æмæ 
зармазангæс куы уыди а Арисман. Æмæ сын сæ танчытæй æртæ- 
йæн сæ сау пиллон куы суагъта. Ныхъхъавыд, дам-иу æм, ныхъ- 
хъавыд æмæ, дам-иу æм куы ’рбаввахс и, уæд, дам-иу ын тæккæ 
ныхыл ныххуырста уыцы стыр зармазаны нæмыг æмæ, дам-иу 
æй йæ бынаты, куыройы фыдау, ныззилын кодта. Уый тыххæй 
йын орден куы радтой. Æз ын федтон йæ орден, раст къухыл 
уæз кæны, ахæм орден у, гъе! Сырх-сырхид тæмæнтæ калы. 
— Калдзæни йы. Фæлæ дын уый куыд ссæудзæн Дадæзмæ 
йæ саджил лæдзджытимæ? Лæугæйæ дæр сæ быцæу куы дары 
йæ дæлæрмттæм. 
— Фистæгæй та кæм ссæудзæн! Мæнæ йæ Кучкæйыл авæр- 
дзынæн. 
— Дæ фæсарц, ома? 
— Мæ фæсарц та — кæм! Дыууæйæ нæ кæм сфæраздзæн уыцы 
хæрды Кучкæ? Уый йыл сæвæрдзынæн, мæхæдæг фистæгæй 
цæудзынæн. Мæ улæфæнтæ та се ’хситтæй нал æнцайдзысты, 
фæлæ сын цы мæ бон у! Кæд бафæразин. 
— Аба-ма, аба. Кæддæра кæй зармазантæ сты. Дзæуджыхъæу 
нын куы сисой, уæд быныдзæрæг фестæм, æмæ уый зæгъай. 
— Нæ йæ ратдзысты, ай дын мæ Хуыцауы къух. Цытæ дзу- 
рыс — Дзæуджыхъæуæн дæттæнтæ-йедтæ ис. 
— Дæтгæ йæ нæ кæндзысты, фæлæ, дам, уыдон хæцæнгар- 
зæй арæзтдæр сты, ласгæ мард сæ фæкæна Хуыцау, æмæ сæ куы 
’рбалхъивой. ^ 
— Нæ сæ ’рбалхъивдзысты. Стæй а нæхионтæ дæр бынтон 
ронбæгъд не сты, нæ. Ахæм танк, дам, рауагътой, нырма, дам, 
æй æрæджы рауагътой æмæ, дам, ыл амæй стырдæр зармазан 
нал и, кæмæй зæгъай, уый нæмыг куы ныццæвай, уæддæр, дам, 
æй куыдзы хъуыды не ’ркæны. 
Уæдмæ кафт фесты Чъикъола ’мæ Болатон. Болатон фæс- 
тæмæ-фæстæмæ цыд, кафынмæ кæцæй рахызти, уырдæм. Чъикъо- 
ла йæ цæнгтыл фæйнæрдæм ахæцыд æмæ сæ фæхъил-фæхъил 
кодта, цыма йын базыртæ уыдысты æмæ сæ арвмæ стæхынмæ 
хъавыд, уый хуызæн. Æмæ Болатоны фæстæ гæпгæпгæнгæ цыд. 
Уæд æрлæууыд Болатон. Уый ма йæ разы иу гæпп скодта æмæ 
йын сæрæй акуывта. Уыйфæстæ йе стыр арм систа ’мæ дзы йæ 
ныхы хид асæрфта. Стæй йæм, устыты разæй нæма ахызт, афтæ 
уырдæм æрбалæвæрдтой йæ дыууæ лæдзæджы фæйнæрдыгæй. 
Чъикъола райста лæдзджыты æмæ сæ кæрæдзийыл æрхоста, цыма 
æхсаргæрдтæ уыдысты йæ лæдзджытæ æмæ, цæхæр куыд акал- 
дзысты, уый равдисынмæ хъавыд. 
54 

— Ныр æй æнæ кафгæ ничи уагъта! — загъта Алекси. — Иу 
къах дын ис, æндæр дын нæй æмæ кæдæм кафыс?! 
— Скафыди, мæгуыр, цы кæна! Ныр ын иу къахы йеддæмæ 
нал и, уый тыххæй... 
— Никуы федтон, иукъахыг скафа, уый. Стæй æнæуи дæр а 
бæсты иукъахыг лæг куы нæ уыди, нæ, Тъыба? 
— Ныр дзы уыдзæни. Бирæ дзы уыдзæни ныр. Иукъахыг 
дæр, иукъухыг дæр. 
Баба-иу уæззау улæфт ныккодта: 
— Ай та мæгуыр, а Чъикъола, уадз-ма йæ ’мæ кафа! Ноджы 
нуазгæ дæр акодта. 
— Нуазгæ ам искуы акодта? 
— Ам искуы акодта нуазгæ, уæдæ нуазгæ ’ндæр искуы акод- 
та, кафынмæ та ардæм фæцыд! Уæртæ Гисотæм. Дзæбæх куывд 
скодта Гисо, хæрз дзæбæх. Уый хуызæн рæуæды фыд, уый хуы- 
зæн уæливыхтæ, арахъ дæр сæм уыди, ссадæхсид дæр акодтой. 
— Рæуæд æргæвдгæ акодта? 
— Æргæвдгæ акодта, уæдæ æргæвстæй райгуырди! Абон стыр- 
бон уыд, стырбон. Æмбисонд фæззæджысæр Атынæг уыд, нал 
æй хъуыды кæныс? Æмæ йæ куыд нал хъуыды кæныс?! 
— Бæргæ йæ хъуыды кæнын. 
— Уæдæ ’мæ афтæ бакæ ’мæ бауай Гисотæм. Кувгæ дæр сын 
акæ, нуазгæ дæр дзы акæ, хæргæ дæр дзы акæ æмæ раздæх 
фæстæмæ. 
— Ды дзы уыдаис, нæйы? 
— Æз дзы куыд нæ уыдтæн! Уæдæ Гисо куывд кодта, æз та 
ам уæзæджы къæйыл бадтæн! Æмæ мæм знон ардæм куы рацыди 
Гисо æмæ мын ам куы фæкодта йæ хъæстытæ. Иуæй, дам, мæ 
мæ зæрдæ нæ хæссы, фæлæ, дам, иннæмæй, цы ми бакæнон? 
Фондзæй, дам, ме ’фсымæртæ сты цæхæры цæсты, дыууæйæ мæ 
сывæллæттæ, æмæ, дам, туг куы суадзин. Суадз, æзын. Уым 
бафауинагæй ницы и. Акуывтам, абадтыстæм. Стæй рацыдтæн æз. 
Гисо йæхæдæг дæр рацыди. Уыдон уым баззадысты, Димела ’мæ 
а Чъикъола. Бадын ма сæ фæндыд æмæ сæ ныууагътам. Стæй 
сылыстæг дæр уадз æмæ абада. Мах цур куыд æрбадтаиккой! 
— Æмæ Гисо цы фæци йæхæдæг? 
— Уынгæгкоммæ ацыд уартæ. Уым ын сугты цагъд и æмæ, 
дам, æй абæрæг кæнон. Мачи, дам, мын æй фæласæд. 
Алекси уæддæр бадт. Ме ’рдæм æрбакаст. Бахудызмæл и. 
Стæй мын йæ ехсы хъæд мæ гуыбынмæ фæцарæзта. 
— Сымахæн куыд цæуы уæ куыст? 
— Хорз, — загътон æз æмæ фæстæдæр алæууыдтæн. 
Алекси Бабамæ аздæхт. 
— Æццæй, хорз не ’рхъуыды кодтон, Тъыба? 
Баба йæм фæрсæджы каст бакодта. 
— Нæ картофдонмæ мæ зæрдæ æхсайын райдыдта — цыма 
дзы чидæр фарсæй дæр ракъæхтытæ кодта. Уартæ дзы къутæр- 
джыны ’рдыгæй та цалдæр быны фелвæстæуыди. Æз дæр дын 
55 

адоны баурæдтон хъараулитæй. Уæртæ Гела æмæ Илайы уæртæ, 
бынæттæ сын скодтон, сæ иу уалæ Бецъаты скъæты сыдзмæ 
сбады кауыл, се 4ннæ — уартæ къутæрджыны рагъыл, гьеныр ма 
дзы иу баззайы, æмæ уый та мæнæ Гисоты бын уыцы рындзыл. 
Афтæмæй хуыммæ нал дæр фос баирвæзти, нал дæр æм адæмæй 
исчи фæкодта йæ къух. Æмæ йыл фыдбылыз мацы сæмбæлæд, 
уыййеддæмæ картоф тугыл аскъуыйдзæни ацы йаз. 
— Дæмæрссæн?! 
Дæ мæрдтыстæны бæсты афтæ дзырдтой мах зылды — дæ- 
мæрссæн. 
— Йæ дидинæгыл дæр бæрæг уыди. Уыцы иу калд куы ра- 
кодта уыцы ставд дидинæг, уæд æй базыдтон — ам картоф и! 
— Æмæ дзы уæд куысты бонмæ дæр хъуамæ исты авæрат, нæ? 
— Куыд нæ дзы авæрдзыстæм, куыд нæ! 
— Æмæ йын уæд æхсæв ницæмæй тæрсыс а хуымæн? 
— Æмæ йæ æхсæв дæр хъаггæнынц, æхсæв. Уæдæ æхсæв Хуы- 
цауы бар ныууадзын уый хуызæн картофы хуым! Уæртæ сын 
Гисоты холлагдоны скодтон бынат. Уым цары схуыссынц холла- 
гыл, — дзырдта Алекси, йе ’рхъуыдыйæ разы кæй уыди, уый 
зынди йæ ныхасыл. — Фиткæ та, дæлæ Сандроты стыр Фиткæ, 
æдде фæхуыссы, холлагдоны раз. Адон куыддæр æргæппытæ 
кæнынц, афтæ Фиткæ дæр фесты, хъæрæй ныррæйдтытæ кæны 
æмæ рæйгæ-рæйгæ сæ фæдыл атæхы. Афтæмæй картофдон 
кæуылты ахаста, ууылты æрзилынц. — Уым та мæм Алекси йæ ехсы 
хъæд фæдардга. — Афтæмæй цал хатгы æргæппытæ кæнут æхсæв? 
— Куы — дыууæ, куы — æртæ, — загътон æз, цыма мæ урок 
дзырдтон, уый хуызæн. 
— Нæ, дыууæ гыццыл у, — йæ сæр батылдта фæйнæрдæм 
Алекси. — Æртæ хъæуы. Æртæ зылды хъæуы. Стæй лæвар нæ 
хъаггæнут, нæ — куысты бонтæ уын фыссæм. Æз Аранбелæн 
дæр загътон, уæдæ куыд æнхъæл стут?! Уымæ гæсгæ æртæ зыл- 
ды куыд кæнат, æхсæв æртæ зылды. 
Аранбел сæрдар уыд, Алекси та — бригад — нæ хъæуы брига- 
дир ничи дзырдта, иууылдæр бригад дзырдтой. Æмæ ма уый цы- 
фæнды уæд. Фæлæ Алекси кæд нæ уыди нымаддæр Аранбелæй! 
«Æппын Алексийыл дæ цæст никуы ’рхæцыд, и?» — кæрæдзи^ы-иу 
фарстой лæгтæ. Стæй ма-иу загътой ноджы: «хъуыди 'мæ»> Аран- 
бел мæ хъуыди-иу цыма ничи дзырдта. Кæнæ-иу загътаид исчи: 
«Алексийы фенын хъæуы, уый мын’куы нæ ацараза мæ къух, 
уæд — ничи». 
Æнæуи дæр Алекси бæхыл цыд. Зæронд бæх уыди Кучкæ, 
хытъынджын. Алекси-иу ыл куы абадт æмæ-иу æй куы базмæ- 
лын кодта, уæд-иу йæ гуыбыны лыхъ-лыхъ цыди бæхæн. Фæлæ 
уæддæр бæх бæх у. Аранбелæн бæх нæ уыди, æмæ-иу фистæгæй 
агуы(быр, кæдæм-иу цыд, уырдæм. Ноджы цæугæ-цæуын хъуа- 
мæ йæ къухтæ радæлгом-бадæлгом кодтаид æмæ, дам, цыдæртæ 
фæдзуры фæндагыл, æмæ, дам, йæ къухтæ дæр уымæн фæра- 
дав-бадав кæны. 
56 

— Мæхи дзыппæй та сын хъуамæ фæйнæ чиныджы балхæ- 
нон. Хуыцауы хæсы дæр бацæудзынæн, уæддæр сын фæйнæ чи- 
ныджы æнæ балхæнгæ нæ ныллæудзынæн. Уадз æмæ сæ бынæт- 
ты сæ чингуытæ дæр семæ уой. Æмæ та-иу афæрсой сæ чингуы- 
тæй дæр. Æмæ сын фæйнæ дзæбæх чиныджы — мæхи дзыппæй. 
Баба йæ сæр æвдисæнлæууæджы æнкъуыст кодта, цалынмæ 
Алекси дзырдта, уæдмæ, стæй загъта: 
— Ацу, мауал бад. 
Алекси Бабайы цонгмæ бавнæлдта. 
— Далæ Къуыдары къæнцылары фарсмæ къомперат ис, æмæ 
дзы ибонты федтон чингуытæ. Гъеныр ма куыддæр ныфтон Къуы- 
дармæ, афтæ мын æнæ баздæхгæ нæй уыцы къомператимæ. — 
Уым ме ’рдæм фездæхта йæ ныхас: — Ныр кæцытæм цæут? 
— Цыппæрæмтæм бацыдыстæм. 
— Ай, кæсыс, — æмæ та Бабамæ фездæхт. — Ныр лæгтæ сты 
адон, лæгтæ. 
Æмæ та йæм Баба дæр бадзырдта: 
— Ацу, бауай уал, стæй ныхас кæндзынæ. 
Алекси йæм лæгъстæгæнæджы каст бакодта: 
— Кæд систой сæ фынг афонмæ, уæд ма сæ чи тыхсын кæны? 
— Æмæ йыл галтæ ифтындзын хъæуы фынгыл, кæд æй сис- 
той, уæд?! Стæй йæ нæ систаиккой, цæмæн æй истаиккой! Уартæ 
та Димела æмæ Чъикъола дæр куы баздæхтысты фæстæмæ. 
— Уæдæ бæхы афтæ уадзон, нæ! 
— Уадз æй, цы йын у! 
Алекси ацыд. Æз йæ фæстæ кастæн æмæ хъуыды кодтон: 
цымæ нын цыхуызæн чингуытæ схæсдзæн, Къуыдары къæнцы- 
лары цур цы къомперати ис, уырдыгæй? Стæй бафæлладтæн 
хъуыды кæнынæй æмæ фæфæнд кодтон: ацæуон холлагдонмæ 
æмæ нæ бынатмæ схизон. Уæдмæ Гела æмæ Ила дæр зындзыс- 
ты, æмæ сын, Алекси нын чингуытæ кæй балхæндзæн, уый ра- 
дзурдзынæн. Дзæбæх чингуытæ нын куы балхæнид! Уалдзæджы 
нæ уадзынмæ куы хъавыдысты, уæд ма нын нæ ахуыргæнæг 
Фаризæд цы чиныг касти! Каст нын æй нал фæци. Дарддæр, 
дам, уын æй фæззæджы бакæсдзынæн, ахуыр кæнын, дам, куы 
райдайæм, уæд. Йæ ном «Али-Баба æмæ дыууиссæдз абырæджы» 
хуынди уыцы чиныгæн. Уырыссаг чиныг уыд, æмæ нын æй куыд 
касти Фаризæд, афтæ тæлмац кодта. Али-Бабайæн йе ’фсымæр 
чи уыди, Касум, уый абырджыты лæгæты кæм бафынæй, уый 
уæнгты нын æй бакасти, æндæр нæ. 
Уым мæхæдæг дæр афынæй дæн, æвæццæгæн. Кæнæ нæ афы- 
нæй дæн, чи зоны. Стæй кæд афынæй дæн, уæддæр — хæрз 
гыццыл æрмæст. Уымæн æмæ мæм уайтагъд сыхъуыст, бынæй 
дуарбахизæны чидæр кæмæдæр куыд дзырдта, уый: 
— Кыс-кыс!.. 
Тынг сусæгæй дзырдта, чи уыди, уый. Дуне йæм уымæн афтæ 
ныхъхъуыста, æвæццæгæн. Æмæ дзы ахæм къуым нал баззад, 
дунейы, æвæццæгæн, уыцы дыууæ фаты æрттигъы хуызæн дзыр- 
57 

ды кæм нæ бамидæг сты. Æз дæр уымæн фехъал дæн, æвæццæ- 
гæн. Фынæй уыдтæн æз. Уæдæ кæд нæ уыдтæн фынæй, уæд 
дуары хъыррыст цæмæннæ фехъуыстон? Уыцы уæззау хъыр- 
рыст, уартæ уæзæджы сæрмæ куы хъуысы! Уæдæ афынæй дæн, 
афынæй. Уыцы сусæг ныхас мæм фынæйæ байхъуысти, хъалæй 
мæм куы байхъуыстаид, уæд æм мæ хъус дæр ницы бæрæг æрдард- 
таин. 
Цалынмæ рагуырысхо-багуырысхо кодтон, уæдмæ бынæй аси- 
ны рæбынæй цыдæр уынæртæ æрцыди мæ хъустыл, стæй та дзы 
уыцы дзырд стахти. 
— Игъи?!. — цыма дзырд нæ уыд, цыма цурк уыд æмæ йæ 
цыма сыфцæйласт тымбыл хъæды фазы ныммырхтæуыди хъæ- 
дын дзæккорæй. 
Стæй дуне фегуыппæг и, фæлæ бирæ нæ ахаста йе ’гуыппæг 
дунейæн. Æмæ куыд ахастаид бирæ? Ахæм æгуыппæгæн бирæ 
ахæссæн и?! 
— Сабыр дзур, бындары лæгæй баззайай, æз дæн, æз! 
— Ды дæ, ды?! 
— Гъо, гъо, æз дæн. 
— Ды?! 
— Гъо! — фæлæ — сабыр! Исчи нæ базондзæн, æмæ мын мæ 
худинаг комы дон дæр нал аласдзæн. 
Кæйдæр хъæлæсы хуызæн у, фæлæ йæ афтæ ныссым-сымаг- 
чынд, æмæ йæ ацу ’мæ ды базон! Æмæ та уæдмæ иннæ хъæлæс 
срæмыгъта: 
— Уо Хуыцау! 
Бадгæйæ куыд аззадтæн, уый не ’рхъуыды кодтон. Уæдæ 
уый Чъикъолайы хъæлæс куы у, Гисоты уазæг, сæ нæуæг чын- 
дзы хæстæг! Уым фыццаг иунæгæй куы кафыд сæ разы Гисо- 
тæн, стæй та Болатонимæ куы райдыдта кафын!.. Мæ сæры- 
хъуын арц бадынмæ фæци, æмæ хатыдтон, мæ сæрыхъуынтæ 
куыд змæлыдысты мæ сæрыл, уый, стæй, цыма, куыд змæлыды- 
сты, уымæн мæм йæ уынæр дæр хъуысти, афтæ мæм зынд. Уæдæ 
ай Гисоты холлагдон куы у, æмæ дзы мах куы вæййæм, æхсæв 
колхозы картофдон куы хъахъхъæнæм, уæд уый та цы ми кæны 
ам?! Æндæр кæм схуыссыдаид, амы йеддæмæ, уый йын нæ уыди?! 
Талынджы æрмифицаугæйæ мæ иу къухæй дæр æвнæлдтон мæ 
фарсмæ, ме ’ннæ къухæй дæр. Гела æмæ Илайæн сæ дыууæйæн 
дæр сæ бынæттæ уыдысты афтид. Уый та дын иннæ диссаг! [ 
Кæм сты Гела æмæ Ила?! Цæмæннаё ’рбацыдысты? Æви дыу- 
уæйæ ахызтысты æмæ дыууæйæ зилынц картофдоны алыварс 
Фиткæимæ? Мæн нæ райхъал кодтой. Æвæццæгæн сын нæ куым- 
дтон хъал кæнын, æмæ мæ ныууагътой. Фæлæ куы ’рбацæуой, 
уæд ма кæуылты схиздзысты. Уым чидæртæ куы и бынæй. 
С?тæй мæм цыдæр цæхгæр змæлдтытæ сыхъуыст. Æмæ уыцы 
талынг холлагдоны Чъикъолайы бæсты мæ цæстытыл ауади 
уæйыг, гыццылтæ ма куы уыдыстæм, уæд-иу нæ кæмæй тæрсын 
кодтой, ахæм уæйыг: стыр æмæ хъуынджын æмæ тыхджын. Куы 
58 

йæм ныккастаин, уæд мæм цыма холлагдоны талынджы дæр зын- 
даид. Уæдмæ мæ хъустыл æрцыди цыдæр ныхæсты скъуыдтæ: 
— Кæдæм мæ исыс? 
— Кæдæм, кæ, мæ хъæбысмæ! 
— Куыд мæ исыс? 
— Куыд, куы — дзæбæх! 
Стæй сæ ныхас холладжы фæлмæн сыбар-сыбуримæ баиу и. 
— Дæ къаба... 
Иуæрдæм ныззылдтæн, иннæрдæм ныззылдтæн — кæд бы- 
нæй Чъикъолайы цурæй нæ хъуысти Болатоны хъæлæс. Къобы- 
лы ус Болатоны хъæлæс! Уæд уый та цы ми кæны кæйдæр хол- 
лагдоны кæйдæр лæгимæ?! Ноджы, дам, дæ къаба, дам, æмæ, 
дам, къабайæн ницы у... Æмæ мæм уæд та афтæ фæкаст, цыма 
хъал нæ дæн æмæ асæджы нæ хъусын уыцы ныхæстæ, фæлæ 
фынæй дæн цыма æмæ фын уынын цыма. 
— Гъæ, мæ туг ныккæла... — цыма йын исчи йæ хурхыл бахæ- 
цыд, уый хуызæн хырхыргæнгæ загъта Чъикъола, стæй дзы цы- 
дæр æмыр хъæр схауд — цыма чидæр уæлхæдзарæй дур раппæр- 
ста, хъæбысыдзаг чи уыдаид, ахæм дур æмæ уыцы дуры гуыпп 
фæцыд хъæбæр зæххыл, æмæ фæлæууыд сæ ныхас. Сæ ныхасы 
бæсты хъуысти, холлаг куыд æхсызгон фæлмæн сыбар-сыбур 
кодта, уый. Хæццæ сыбар-сыбур нæ — иу фæткыл æвæрд сыбар- 
сыбур. Цыма иуæрдæм дæр барст уыди ’мæ иннæрдæм дæр. 
Æрæджиау басабыр и уыцы сыбар-сыбур, æмæ мæм уæд та сæ 
тæрк улæфт байдыдта хъуысын, — уартæ арвы кæронæй чи ра- 
дугъ кæна, уый дæр афтæ нæ улæфдзæн. Æмæ ма мæхæдæг дзæ- 
бæх сулæфыдаин, уый мæ бон нал уыд. Стæй та уыцы тыхстæй 
Гела ’мæ Иламæ фездæхтæн: æвæццæгæн, не ’рбацыдысты, ома, 
стырбон у æмæ, ома, стырбон картоф чи давы! Афтæмæй, йæ 
бон у, æмæ исчи бахъава, бахъава æмæ фæхæсса колхозы кар- 
тоф. Æниу, кæд афонмæ дæр исчи æрбагæпп кодта кауыл æмæ 
гъæйттæй къахы, уæддæр ын чи цы зоны! Æмæ ахизин, иунæгæй 
дæр азилин хуымы алыварс, Фиткæ мемæ куы уаид, уæд ауæн- 
дин, фæлæ ма кæуылты ахизон?! 
Уæдмæ та мæм хъуысын байдыдта сæ ныхас, æнахуыр ад- 
джын ныхас. Цыма рынчын хастой, ныр адзæбæх сты, цыма 
фæстинон уыдысты ныр. 
— Цы хъæбæрхъис дæ! Мæ былтæй мæ уæлæ ницуал баззад. 
— Уогъ, хъæбæрхъис дæн. Сæрдасæн мыл нæ хæцы, æмæ 
мæхи куы фæдасын, уæд мæ цæссыг фезгъæлы. 
— Уæдæ уымæн æнæдаст дæ? 
— Нæ, уымæн æнæдаст нæ дæн. Æнæуи зæрдæ нæ райы. Уым 
ме ’мбæлттæ сæ туджы мæцынц, æз та ам мæхи бибитæ кæнон! 
— Ды дæ хæс бафыстай. 
— Нæ, нæ бафыстон мæ хæс. Мæ хæс хæцын уыди, хæцын 
æмæ хæцын, цалынмæ ма иу фашист уыдаид, уæдмæ, стæй уыцы 
фашисты æз хъуамæ ныххурх кодтаин, æз! 
— Дæу рауагътой. 
59 

— Мæн уадзгæ нæ ракодтой, ме ’рдæг мæ уæлæ нал уыд æмæ 
мæ рарвыстой. 
— Дæ хуыздæр æрдæг ма дæ уæлæ и. — Цыма худгæ бакодта 
Болатон. Æмæ цы худтытæ кæны, цымæ?! Стæй ницуал дзырдта 
Болатон, æмæ мæм афтæ фæкаст, цыма йæ цæсгом Чъикъолайы 
дæллагхъуыр бакодта — йæ раст фындз æмæ йæ тымбыл былтæ, 
æмæ цыма фидауы, хорз фидауы цыма Чъикъолайы дæллагхъуыр 
йæ цæсгом. Æмæ ныссабыр Болатоны цæсгом, кæсаг дуры бын 
йæ бадæны куыд ныссабыр уа, афтæ. 
— Мæ хуыздæр æрдæг! — бахудызмæл и Чъикъолайы ныхас 
дæр, фæлæ уайтагъд фæстæмæ йæ гаччы æрбадти. — Мæн, ра- 
уадзой мæ, уый мæт нæ уыди, нæ. Мæн хæцыны мæт уыди, 
размæ абырсыны мæт уыди мæн! Мæ маст-иу куы рафыхти, уæд- 
иу кæд нæ загътон: тæхуды, зармазанæй мын фехсæн куы уаид! 
Уым се ’хсæн æрхау фашисттæн, фехæл се ’хсæн æмæ сæ фæй- 
нæрдæм фæхæсс! Кæнæ сæм лæгæй-лæгмæ бацу, иуцалдæр дæр 
уæд! Сæ хæцæнгæрзтæ сын ныддыввыттытæ кæн æмæ сæм тым- 
былкъухæй аздах, се ’фсæртæ иннæрдæмыты куыд абæдтытæ 
кæной! — Уым Чъикъолайы ныхас фескъуыд, æмæ сыхъуыст 
Болатоны тæрк ныхас: цыдæр фæлæуу-фæлæугæнгæ дзырдта. 
— Хъæбæрхъис дæ, фæлæ — уæддæр, дæ хъуынтæ мæ ных- 
сынц, фæлæ — уæддæр. — Æвæццæгæн, ныр та уый батæ кодта 
Чъикъолайæн. Æмæ йæм рамæсты дæн, уæдæ дзурын цæмæннæ 
бауагъта Чъикъолайы! Уый йын хъæбæрхъис æмæ фæлмæнхъис! 
Болатон фæлæууыд йæ ныхасæй. Чъикъола дæр ницыуал загъ- 
та æмæ цыма, дуне мæнгæй аззад æмæ цыма йæ зæланг ссыд 
уыцы мæнгæй дунейæн, стæй æнæнхъæлæджы Чъикъолайы су- 
сæг ныхас баиу и уыцы зæлангимæ. Иу баци йемæ, фæлæ йыл 
фидаугæ нæ кодта уыцы зæллангыл уыцы ныхас! 
— Гъа-гъа-гьа! Нуар та фестадтæн кæрæй-кæронмæ сыгъдæг 
нуар. 
— Гъа-гъа, кæд фестадтæ нуар, уæд! — æмæ мæм сабыр æвнал, 
мæ фæрсчытæ мын сæттыс! — цыдæр æнæвдæлон тагъд-тагъд 
адзырдта Болатон æмæ иу адджын хæкъуырцц скодта. 
Стæй дыууæйæ райдыдтой улæфын, фæлæ сæ улæфт иу нæ 
кодта. Куы-иу сæ иуы улæфт фæцыд, куы — се ’ннæйы. Цыма 
ныхас бакодтой — ныр уал æз сулæфдзынæн, стæй та-иу ды 
сулæф. Иу афонмæ нын куыд нæ цæуой нæ улæфтытæ, афтæ. 
Æмæ та фæфæнд кодтон — асин кæдæм æвæрд у, уыйонг 
бабырон мæ фазыл, стæй асиныл сындæг-сындæг ныххизон. Уæдæ 
адоны сыбар-сыбур æмæ улæфтытæм хъусон ахсæв-бонмæ! Фæл^е 
уый гæнæн нæ уыд: иуæй, асины тæккæ ныххизæны уыдысты 
Чъикъола æмæ Болатон. Иннæмæй — уыцы уæззау дуары дæр- 
гъæй-дæргъмæ хъыззытт! Æмæ сын сæхицæй куы аирвæзон, уæд- 
дæр! дуар уыцы хъыззытт куы суадза, уæд ма сын æй цы базо- 
нын хъæуы — ам чидæр уыди! Сæ ныхæстæм дæр сын хъуыста 
æмæ сæ улæфтытæм дæр. Æмæ стæй цы ми хъуамæ бакæной? 
Æмæ тæригъæд не сты афтæмæй?! Æмæ Чъикъола цыфæнды 
60 

кæнæд, фæлæ — Болатон, Къобылы идæдз - афтæ дæр æй хуыд- 
той, фылдæр — лæгтæ. Уыцы фæлмæн дзураг æмæ фæлмæн ху- 
даг. Йæ гьæпæн арм дын дæ сæрыл куы авæрдтаид, уæд дæ 
зæрдæ хурварс абадтаид. Æмæ кæй мимæ нæ февнæлдтаид къуып- 
пы устытæй! Æмæ кæй ми акæны, уымæй цыма ноджы æфсæр- 
мы фæвæййы, уый худт æм бакæны æмæ йæ роцъойы цъуппыл 
цы урс бызычъи ис, уый роцъойы бын амбæхсы. 
— Уæддæр куыд æрæфтыди дæ зæрдыл, ам бауат кæнын кæ- 
най, уый, бындары лæг дæ макуы фæкæна Хуыцау! — арф ныу- 
улæфыд Болатон, æмæ йæ хъæлæс куыд базыр-зыр кодта, уый 
райхъуыст йæ ныхасы кæронмæ. — Бæзианмæ куы бадзырдтай, 
нымæт, дам, мын холлагдонмæ ахæсс, уæд мæ уæнгтæ афтæ атæвд 
сты, афтæ, æмæ куы ныггуыпп кæнон æмæ уæлгъæдæй куы ба- 
судзон, уымæй кæд нæ старстæн! Стæй аивæй мæ хъус дардтон, 
кæддæра рацæйхæссид нымæт Бæзиан. Æмæ дын æй уæртæ топ- 
птыхтæй фескъæфы йæ дæларм. Мæ цæстытыл уади, ныртæккæ 
йæ уыцы фæлмæн холлагыл куыд айтынддзæн, уый, æмæ загъ- 
тон: «Тæхуды, уыцы нымæтмæ баирвæз æмæ дзы дæ фарсмæ 
батул»! 
— Уо стыр Хуыцау! — ахъаззаджы улæфт ныккодта Чъикъо- 
ла. — Цымæ мæ цы хорз бадардтай дæ зæрдыл?! 
— Ноджы цы кæфтытæ кодтай! Уагæры ма дæ дыууæ къа- 
хы... Нагъ! Иу къахыл. Кастæн дæм æмæ афтæ хъуыды кодтон: 
хъуамæ адæм иууылдæр иугай къæхтыл кафиккой! Дыууæ къа- 
хы ницæмæн хъæуы кафынæн. Иу къах æмæ дыууæ къухы — 
кафынæн æндæр ницы хъæуы æппындæр. Уæ, бындары лæг ма- 
куы фæуай, кæд дæ цы скафын кодта! 
— Зæгъон дын æй? 
— Зæгъ. 
— Дæ фæкаст. Фынгыл ма куы бадтыстæм, уæд мæм де ’рфы- 
джы бынты иу каст фæкодтай, æмæ мæ зæрдæйы дуар, мæнæ уæ 
холлагдоны дуары хуызæн, ныхъыррыст кодта æмæ афтæ гомæй 
баззад, йæ хъыррыстæй дæр нал банцад. Уый дæр — хорз. Фæлæ 
мæ лæг цæмæн хоныс? 
— Уæдæ дæ цы хонон? 
— Лæппу, æндæр цы! 
— Æмæ-гъа! Лæппуйæн æгæр уæззау æмæ æгæр хъæбæрхъис 
дæ. Стæй æз ус дæн, ды та лæппу уай, уый нæ фидауы. 
Стæй афынæй дæн. Æниу мæм уæд афтæ зынди, цыма нæ 
афынæй дæн, фæлæ кæд нæ афынæй дæн, уæд куыд ацыдысты 
холлагдонæй Чъикъола ’мæ Болатон, кæд ацыдысты, уыдæттæ 
цæмæннæ базыдтон? Уæд дуары зиллæтты хъыррыст уæддæр 
нæ фехъуыстаин, æндæр ницы фæлæ, уыцы дæргъæй-дæргъмæ 
хъыррыст! Уæдæ афынæй дæн, æмæ уый зæгъай. Стæй уæлæн- 
гай фынæй дæр нæ, фæлæ ахъаззаджы фынæй. Æдде дзæбæх 
рухс уыди. Гела æмæ мæм Ила асинæй сæ пыхцыл сæртæ сдард- 
той. Сæ цæсгæмттыл азымджыны мидбылхудт кæронмæ нæ рай- 
хæлд, æмæ, афонæй раздæр кæй æртонай, уыцы дыргъы хуызæн 
61 

цъæхад кодта сæ мидбылхудт. Æз сыл бабустæ кодтон, уæдæ 
мæ иунæгæй куыд ныууагътой ацы стыр холлагдоны. Фæлæ уыдон 
уайтагъд сæхи раст кæнынмæ фесты. Гела асиныл иу къæпхæн 
уæлдæр лæууыд, фæлæ Илайы уæхсчыты сæрты касти, сæ сæртæ 
фæрсæй-фæрстæм лæууыдысты сæ лыстæг къубæлттыл æмæ афтæ 
зынд, цыма Илайæн дыууæ сæры уыди. 
— Мах æрбацæйцыдыстæм, куыддæр фæталынг, афтæ, — 
тагъд-тагъд дзуры Ила, æвæццæгæн ын Гела йæ ныхас куы айса, 
уымæй тарст. — Æрбацæйцыдыстæм, гъо, сымахмæ бадзырдтам 
æмæ, дам, уый ацыди. Стæй дын кæсæм, æмæ дын Гисоты уазæг 
чи у, Чъикъола, уый уартæ цыдæр даргъ гæппытæгæнгæ æрба- 
цæуы, холлагдоны дуармæ бахæццæ, дуар байтыгъта æмæ къæ- 
сæры сæрты басæррæтт ласта. Дуары онг дæр ма бацыдыстæм, 
æццæй, нæ бацыдыстæм дуары онг? — цæхгæр ныззылди Ге- 
ламæ. — Уынгæ йæ нæ кодтам, фæлæ йæхи куыд ауагъта, уый 
бæрæг уыди йæ улæфтытæй. Стæй ма куыд бацыдаиккам?! — йæ 
ныхас куы балхынцъ кодта, уæд Геламæ бакаст хæстæгæй-хæс- 
тæгмæ Ила, æмæ уæд та Йла райдыдта дзурын: 
— Стæй мах дыууæйæ ацыдыстæм æмæ картофдоны алыварс 
æнæхъæн дыууæ зылды æркодтам, Фиткæ дæр немæ, афтæмæй. 
Дæлæ ма Къутæрджынæй Закаты фыстæ дæр сыскъæрдтам. 
— Сымах та ам фынæй кодтат — ды æмæ Чъикъола. Хæрзаг 
хуыр-хуыр кодта Чъикъола, нæ? — Илайы ныхасыл ма бафтыд- 
та Гела. 
— Ницы хуыр-хуыр кодта, — загътон æз. Фынæй куы нæ 
баци, уæд куыд хъуамæ хуыр-хуыр кодтаид! Уыдæттæ дзуры- 
ныл сын кæм схæцыдаин! 
— Уый ды, æвæццæгæн, бафынæй дæ, æмæ йын нæ фехъуыс- 
тай йæ хуыр-хуыр, уыййеддæмæ... — æртхъирæнгæнæджы тылд 
бакодта йæ сæр Ила. 
— Ницы бафынæй дæн, — загътон æз. Фæлæ уыцы тæккæ 
аразы дæн йемæ. — Афынæй дæн, афынæй, ойы, ойы. 
— Уый куы 4рбацыд, уæд ды ам уыдтæ, нæйы? 
— Ойы, — загътон та æз. 
— Æмæ стæй тагъд афынæй дæ? 
— Афтæ тагъд нæ афынæй дæн, фæлæ афтæ æрæгмæ дæр нæ 
бафынæй дæн. 
— Уый раздæр бафынæй и æви ды? — фарст фарсты фæстæ 
дæтты Ила, цыма мæ къахгæ кæны. Æмæ æз мæхи фæпыхс кодгон. 
— Цæмæйзон, чи нæ бафынæй раздæр — уый хъаггæдтон! — 
Стæй Геламæ аздæхтæн: — Æмæ Закаты фыстæ уыцы афон щ^ 
ми кодтой Къутæрджыны? 
— Хызтысты, — загъта Гела. 
— Æмæ фыс æхсæвыгон хизы? 
-г Куыд нæ хизы! — Хъæрæй загъта Гела æмæ та йæхи фæхи- 
цау кодта. Махæй бæрзонддæр кæй у, уый тыххæй нын хицау 
кæны йæхи. — Рахиз æмæ цом, цалынмæ адæм фос нæ рауагъ- 
той, уæдмæ иу зылд æркæнæм картофдоныл. 
62 

— Нымæт ма уым и? — бафарстон æз. 
— Дæлæ тымбыл тыхтæй лæууы, — йæ уæхсчы сæрты бынмæ 
ныккасти Гела. 
— Тыхтæй, нæ? 
— Гъо. 
Уыдон асинæй ныггæппытæ кодтой, æз дæр ныххызтæн, æмæ 
раст уыцы рæстæджы уæзæгæй æрбайхъуыст устыты загъд-за- 
мана. 
— Мæнæ ныл судзгæ бон куыд ныккодта иу уæгъуыримæ, 
мæнæ! — Иннæ хъæлæбайæ хицæн кодта Хуыбылоны хъæрæй 
дзыназын. Хуыбылон Къобылы хистæр æфсымæр Чегойы ус 
уыди. — Уæд афтæ сыстай, афтæ æмæ афтæ афардæг уай, мадæр 
иуыл ахъуыды кæнай, мадæр иннæуыл! 
Се змæлд куыд æввахсдæр кодта, уымæй бæрæг уыд — хол- 
лагдонмæ цыдысты. Фæлæ холлагдонмæ цæмæ цыдысты, стæй 
цæуыл загъд-замана кодтой, уымæн ницы æмбæрстон æмæ цæ- 
мæйдæр старстæн. Размæ ахæцыдтæн ме ’мбæлттыл — цалынмæ 
устытæ не ’рбахæццæ сты, уæдмæ æддæмæ агæппытæ кæнæм, 
фæлæ ныл цыдæр къуылымпы бафтыд, æвæццæгæн, устыты 
æнæнхъæлæджы змæлдмæ фæсыпп стæм æмæ нын нæ бантыст 
æддæмæ ахизын. Уæдмæ уыдон фæмидæг сты, дуары ивæзгæ 
хъыррыст сæ фæстæ аззад. 
Нымæты тыхтæй куы федта Хуыбылон, уæд æй йæ къахæй 
бакъуырдта: 
— Хæрзтыхт ма кæй бакодта сæ быгъдулæнгæнæн! Хæрзтых- 
тытæ мын уарзы. 
— Цæй быгъдулæнгæнæны кой кæныс, Хуыбылон, цæ? — 
Фыццаг йæ иу къухыл схæцыд Къалиан, стæй — йе ’ннæ къухыл. 
Къалиан Гелайы фыдыфсымæры ус уыди, Кебойы ус. 
— Ардæм æм æрбацыд, ардæм, уыцы родтæмдзыд. Ам хуыс- 
сы, уый зыдта æмæ йæм ардæм æрбафсæрста. Ам йемæ фæбыгъ- 
дулæг кодта, стæй, æвæццæгæн, йæ ахастытæ йæ зæрдæмæ куы 
фæцыдысты, уæд æркъуырдта ’мæ адымдта йемæ. 
— Уый та цæмæй зоныс, æмæ йæм ардæм æрбацыд? Уанцон 
цыд нæу! 
— Мæ къæмисæнтæ сæ дзæхст-дзæхстæй нал æнцадысты, æмæ 
йæ къухтæ æмбисонд сты. Кæддæрты мын сæ аууæрста мæ къæ- 
мисæнтæ, æмæ дзыхълæуд фæкодта мæ сæр йæ риссынæй. Æмæ 
мæ уатæй сыстадтæн, бацыдтæн æм, дуар — уæгъдæхгæд. Бахыз- 
тæн мидæмæ, дзурын æм — мара-зæгъай! Уæд ын тæрхæгыл йæ 
уат æрысгæрстон æрмифицаугæйæ. Æмæ — афтид! Æмæ кæм уыди 
уæдæ! Куырысдзау фестад æмæ йæхи куыройы нучы ауагъта?! 
— Знон уыцы даргъцонгæй куы ныррасир-басир кодта йæ алы- 
варс, уæд æм мæ зæрдæ фæкъæпп кодта — ам цыдæр и! Фæлæ 
дзы уый æнхъæл чи уыди?! 
— Мæнæ йæ цæсгом куыд бахордта, мæнæ! Æмæ дзы уый куы 
зыдтаин, уæд йæ цæсгомыл царм-буар куыд нал баззадаид, афтæ 
йын æй не ’рыстыгътаин! Стæй уадз æмæ тугкалгæ цыдаид. 
63 

— Цавæр тугкалгæ у дæуæн дæр! — бадзырдта Хуыбылонмæ 
Къалиан. 
— Уымæн афтæ хъуыди, гъе! Уас, цы хæдзарæй рацыд, уый 
цъыбыртты сыгъд бауа! — йæ тардзæгъдæнæй нал лæууыд Хуы- 
былон. — Фыддзуйыл фæцæуа, мах куыд фæхудинаг кодта, афтæ! 
Уæд Хуыбылонæн йæ кæстæр файнуст Быгъуылон йæхиуыл 
рахæстытæ кодта размæ. 
— Ауадз-ма йæ, Хуыбылон, æмæ ацæуа! Уæдæ уый хуызæн 
æвзонг сылгоймаг кæдмæ хъуамæ йæ хъиутæ хордтаид æнæ мæн 
у зæгъæгæй?! 
— Æмæ ахъуытты уыдаид, кæцæй æрцыд, уырдæм, æмæ уым, 
кæд æй фæнды, адæмы бын баззадаид! Махмæ дзы худинаг ни- 
куыцæйуал æрхаудаид æмæ. Ныр ныл къуыппæн зарæг не скæн- 
дзысты! Искæмæн ма йæ чындз искæй фæдыл фæлыгъд мах йед- 
дæмæ! Стæй нæ бæлццæттæ куы ’рцæуой — цæмæй дзæбæхæй 
æрцæуой, уый сын феста — уæд афтæ нæ зæгъдзысты, æмæ 
сымах та кæдæм кастыстут, агъæца?! 
— Нæ бæлццæттæ ма куы ’рцæуиккой, æмæ ма Болатон но- 
джы иу лыгъд куы акæнид искæй фæдыл! — Уый та йе ’ннæ 
файнуст загъта Хуыбылонæн, Силионы ус Габион. 
Æз старстæн — Болатон ацыд, Чъикъолаимæ ацыд. Ныр иумæ 
цæрдзысты. Лæг æмæ усæй цæрдзысты ныр. Кæрæдзийыл куыд 
цинтæ кæндзысты! Фæлæ тæрсгæ уый тыххæй не скодтон. 
Тæрсгæ уый тыххæй скодтон æмæ, æз, Болатон Чъикъоламæ 
куы ’рбацыд, уæд дæр ам уыдтæн, уый сæ исчи куы базона 
устытæй æмæ мæ фæрсынтæ куы райдайой, цытæ дзырдтой æмæ 
цы ми кодтой, уыдæттæй, уæд сын цы хъуамæ зæгъон?! Фæлæ — 
диссаг! Æз сæ цæуыны койæ куы ницы фехъуыстон. Æвæццæ- 
гæн, æз куы бафынæй дæн, уæддæр ма цинтæ кодтой кæрæдзи- 
йыл, ныхæстæ дæр ма кодтой. Уыдон æппындæр нæ бафынæй 
сты æмæ, æвæццæгæн, ацæуой иумæ, уыцы фæнд дæр, æз куы 
бафынæй дæн, уæд скодтой. Мæнæ диссæгтæ! 
Уæдмæ сæ чындз дæр фæзынди Гисотæн, сæ нæуæг чындз 
Бæзиан. Хуыбылон уыйæрдæм фæци. 
— Ныр ын холлагдоны куы нæ бауат кодтаис ды дæр, уæд 
уын хæдзар нæ уыди?! 
Бæзиан йæ дыууæ тъæпæн армы йæ уадултыл сæвæрдта, аф- 
тæмæй лæууыди. Хуыбылоны ныхасмæ базмæлыди, фæлæ зæгъгæ 
уа рæстмæ ницы кодта. 
— Уым, дам, мын нымæт айтау, загъта æмæ йын афтæ куыд 
загътаин: нæ дын тауын нымæт уым! \ 
— Ма йын зæгъ æмæ мæм дæ къух авæр! 
— Адонæн цы у, а Бæзатæн, — ныхас та йæхимæ айста Бы- 
гъуылон. — Уый хуызæн чындз сæм куы бамидæг уа æнæ хъыпп- 
æнæ сыппæй. Æмæ йæ куыд сразы кодта, куыд! Уæ, бындары 
Чъикъола дæ фæкæна Хуыцау! 
— Сразы! — рæтъувæн загъд кодта Хуыбылон, — бирæ лæгъ- 
стæтæ йын ма бахъуыдаид, йæ бæттæнтæ йæм куы тыдта! Ам 
64 

куы атулуччитæ кодта йемæ æмæ йæ зæрдæмæ куы фæцыдысты 
йе ’внæлдтытæ, уæд ма йын лæгьстæтæ хъуыди! — стæй махмæ 
фездæхти Хуыбылон æмæ ныл йæ къæхтæ сцагъта: — Сымах та 
уæ дзыхтæ цы ныкъкъæпп кодтат æмæ ам цы ныкъкъутъитæ 
стут?! Адде ут ардыгæй! 
Мах кæрæдзийы фæстæ рагæппытæ кодтам холлагдоны къæ- 
сæрыл. 
Уыцы бон æз бадтæн Гисоты бын уыцы горийы зæнгыл. Зæн- 
гæй дæр мæм хорз зынди картофы хуым æмæ ма кауы хъæбæр 
уистыл цæмæн бадтаин! Иуафон мæ цæстытæ ’рхæцыдысты — 
далæ Гела кауыл лæууы æмæ йæ иу къух уалæ Иламæ тилы, 
иннæ къух — мæнмæ. Иламæ скастæн Бецъаты скъæты фисынмæ 
— æргæпп кодта кауæй æмæ радугъ кодта дæлæмæ Къутæрджы- 
ны ’рдæм. Уæд æз дæр мæхи кау-кау ауагътон дæлæмæ. Гела 
æмæ Илайы баййæфтон картофдоны. Кау фæндагмæ хæстæг кæм 
батасыд, уыцы ран. Сæ разы цы дыууæ къахт быны уыди, 
уыдонмæ кастысты. Гуыбырæй лæууыдысты æмæ гыццыл зæ- 
ронд лæгты хуызæн зындысты. Къахт бынтæ дзыхъхъæй базза- 
дысты, цыма каркбадæнтæ уыдысты, уый хуызæн. Сæ хъæдтæ 
сæ фарсмæ —куырисæвæрд сæ дыууæйæн дæр. 
— Æркæс-ма! — загъта Гела, куыддæр бахæццæ дæн, афтæ. 
— Дыууæ быны! — загъта Ила дæр Гелайы хæдуæлвæд. 
Æз лæууын нæ бафæрæзтон, дзуццæджы æрбадтæн æмæ 
хъуыстон, дард кæцæйдæр мæм чи хъуысти, уыцы ныхасмæ: 
— Дыууæ быны æрмæст, дыууæ. Бæстæ нæ сæфы уыцы 
дыууæ бынæй! Дадæзмæ куы схæццæ уæм, уæд арт скæндзыс- 
тæм æмæ сæ цæхæры бакалдзыстæм. Цæхæрыфых картофæй 
хуыздæр цы и! Чъикъола! Æмæ уый куы дзырдта афтæтæ! Æмæ 
йæм æз кæд хъуыстон? Цалынмæ æз хъал уыдтæн, уæдмæ сæм 
картофы кой дæр нæ уыд æмæ цæуыны кой дæр. Æмæ, кæд 
дзырдта афтæтæ, уæд, æвæццæгæн, æз куы афынæй дæн, уæд 
дзырдта. Фæлæ сæ уæд æз куыд фехъуыстон, кæд, æз куы афы- 
нæй дæн, уæд дзырдта афтæ, уæд?! 
— Æвæццæгæн, бахъавыд-бахъавыд, — дзуры Гела, йе ’ргом 
Иламæ аздæхта, афтæмæй, — æмæ куыддæр мах ацыдыстæм, 
афтæ ’рбасæррæтт кодта кауыл æмæ къахынмæ фæци. 
Æмæ та мæ цæстытыл ауади Чъикъола, уæзæгыл куыд кафы- 
ди, афтæмæй, йæ цæнгтæ фæйнæрдæм фæхаста, йæ лæдзджытæ 
æрдаргъ сты йæ къухтæй, йæ къах ныттынг и зæхмæ æмæ мæм 
тæразы хуызæн касти, гуырдзыйæгтæм-иу цы хъæдын тæрæзтæ 
уыди, уыдоны хуызæн. Кæрдоты уæргътæ-иу нæм куы ’рбахас- 
той, уæзæджы сæр-иу сæ цæнды фарсмæ куы æрæргъæвтой бæ- 
хæй, уæд-иу фыццаг йæ тæраз раст кæнынмæ фæци кæрдоты 
хицау. Æмæ мын уыцы тæраз лæууын кодта мæ зæрдыл Чъикъо- 
ла, кафгæ куыд кодта, афтæмæй. Æцæг стырдæр уыцы тæра- 
зæй, бирæ, тынг бирæ стырдæр. Уыйас тæразыл мах хъæуы цы 
сбарстаис, ахæмæй ницы уыди. Æмæ-иу хъуыды кодтон, Чъикъола 
мæм тæразы хуызæн цæмæн касти, ууыл. Æмæ цы сбарæн уыд, 
5 Хуыгаты Сергей 
65 

Чъикъола мæм цы тæразы хуызæн касти, ууыл? Уыцы фарст 
мыл цыдæргьуызон сагъуыдис, цух мæ нал уагъта — нæдæр фæн- 
дагыл, нæдæр — бынаты. Мæнæ цыма мемæ бацарди. 
Бирæ азтæ рацыди уæдæй. Ныр ма нæ къуыппæй иу фæздæг 
ссæуы райсом, иунæг фæздæг æнæхъæн къуыппæй. Фæдисы 
фæздæг. Кæддæр-иу мæсгуытыл цы фæдисы æртытæ скодтой, 
уыдоны хуызæн. Уыдон ууыл фæдис кодтой, уыцы мæсгуыты 
æртытæ — знаг æрбацæуы. Нæ къуыппы фæздæг та — хъæу фæ- 
цæуы, къуыпп æдзæрæг кæндзæни, хъæууат кæндзæни къуыпп. 
Фæздæджы фæдис æбуалгъдæр у æртыты фæдисæй. 
Æз фæцыдтæн дард фæндæгтыл. Сæ рыг мæ уæнгтыл уæз 
кæнын байдыдта уыцы фæндæгтæн. Афтæмæй та иухатт куы 
æрæфтыдтæн нæ уæзæгмæ, уыцы рагон урсдурты цæндыл куы 
бадтæн, уæд мæ зæрдыл куы ’рлæууид Чъикъола, кæддæр, уæртæ 
Гисоты æддæгуæлæ кæм уыди, уый раз йæ иу къахыл куыд ка- 
фыди, афтæмæй. Æмæ, уым цæндыл бадгæйæ уыцы æгæнон фар- 
стæн дзуапп куы абадид мæ хъуыдыйы — уыцы тæразыл барæн 
уыди цард æмæ хæст. Чъикъола мæм уæд цы тæразы хуызæн 
зынд, ууыл. Кæцæй мæм æрцыд уыцы дзуапп, стæй цас раст у, 
уыдæттæн абон дæр ницы зонын, фæлæ йыл афтæ иуæрдыгæй 
цард æрæвæр, иннæрдыгæй — хæст, гуырдзиаг-иу йæ тæразыл 
иуæрдыгæй цыхт куыд æрæвæрдта, иннæрдыгæй — кæрдоты къус, 
стæй-иу ыл куыд схæцыд, афтæ йыл схæц ды дæр. Уыди йыл, 
уыди, хæст æмæ цард сбарæн. 
— Ныр Алексийæн цы зæгъдзыстæм? — фæрсы Гела. 
— Уæдæ ’мæ йын æй ма схъæр кæнæм, — йæ дыууæ мæллæг 
уæхскыл дæр æмхæст фæкодта хæрдмæ Ила. 
— Стæй? 
— Стæй — цы?! Исты йын нымад сты картофы бынтæ! Ацы 
стыр картофдоны цал быны ис! Цæмæй йæ базондзæн! Сæ хъæдтæ 
сын уæртæ каурæбын бамбæхсдзыстæм, сæ бынæттæ сын ныл- 
лæгъз кæндзыстæм, цыма дзы нæ уыди бынтæ, афтæ. Стæй ацæ- 
уæд æмæ гæпп кæнæд Алекси. 
Иламæ иу æгьдау уыди — хатт-иу ахæм сæрæн ныхæстæ сæп- 
пæрста, æмæ-иу Гела фæсте аззади, ноджы-иу йæ ныхасыл уыцы 
фидар лæууыд æмæ-иу фæйнæрдæм хылкъахæджы кæстытæ кодта. 
— Стæвдтæ уыдаиккой, нæйы? — фæрсы Гела æмæ дзуры 
ноджыдæр. — Дæлæ сын цæй стæвдæн хъæдтæ уыди! 
— Картофтæй зæгъыс? — фæрсы Ила дæр æмæ ма ноджы 
дзуры уый дæр: — Стæвдтæ уыдаиккой, уæдæ лыстæджытæ уыда- 
иккой! Сæ хъæдтæ цонджы стæвдæнтæ куы сты! \ 
Æз нырма дзуццæджы бадтæн, афтæмæй мæ цæстытыл ауад: 
бадынц дыууæйæ артæн йæ фæйнæ фарсмæ Чъикъола æмæ Бо- 
латгон. Чъикъола йæ лæдзæджы фындзæй арты цæст ракъахы, 
картоф дзы ратулы, сисы йæ уыцы тæвдæй, йæ хъæбæр армы 
тъæпæнтыл æй бахойы, йæ цъары сыгъдтытæ куыд æрызгъæ- 
лой, афтæ æмæ бадары картоф Болатонмæ. Æмæ йæ айсы Бола- 
тон, чъызгæ, æфсæрмыгæнгæ йæ айсы. Æмæ бадынц уым Дадæ- 
66 

зы иу дæлвæзы арты фарсмæ æмæ хæрынц цæхæрыфых кар 
тофтæ. 
— Ды та куыд зæгъыс, Æби? — фæрсы мæ Гела. Мæ ном 
Сæрæби хуыйны, фæлæ мæ фылдæр Æби хуыдтой. Уымæй зын- 
дæр фарст мæм никуыма ничи радта. Дзуццæджы бадын нал ба 
фæрæзтон. Фестадтæн æмæ фæцудыдтон. Фæстæдæр фæлæу- 
уыдтæн æмæ ауыдтон: далæ Къахырыл иу бæхджын æрбауад æмæ 
Магкоты хъæумæ фæуырдыг кодта. Æз мæ цонг ныйивæзтон. 
— Далæ иу бæхджын æрбацæуы! 
Гела æмæ Ила сæ цæсгæмттæ фездæхтой Къахыры ’рдæм. 
— Алекси уыдзæн, — загъта Гела. 
— Цæмæн уыдзæн Алекси? Алексийы йеддæмæ бæхджын нал 
и? — фездæхт Геламæ Ила. Афтæ зынд — бæхджын Алекси куы 
уаид, уый йæ нæ фæнды. — Бæхджынæй фылдæр цы и?! 
— Куыд ницы и бæхджынæй фылдæр? 
— Щ>1 и? 
— Фистæг, æндæр цы. 
— Фистæг! Фистæг ныр сбирæ и, уыййеддæмæ раздæр æппын- 
дæр нæ уыди фистæг. 
— Æз дæр ныр зæгъын, уæдæ уартæ йеды нæ зæгъын! 
— Уæдæ ма бæхты ма акодтаиккой хæстмæ. 
— Æниу ма лæгты ма акодтаиккой! 
— Лæгты куыд нæ хъуамæ акодтаиккой. Уæдæ чи хæцыдаид! 
— Æмæ лæгтæ хъуамæ фистæгæй расур-басур кодтаиккой не- 
мыцы! Цыма æнцон у немыцы фистæгæй расур-басур кæнын! 
— Цом, Бабайæн æй зæгъæм. 
— Цы? — фездæхт мæм Гела. 
— Бæхджын æрбацæуы, уый. 
— Фæлæуу уал. Кæд Магкоты хъæуæй рахиза, уæд ардæм 
цæудзæн, æмæ йæ уæд зæгъдзыстæм Тъыбайæн, — загъта Ила. 
— Уæдæмæ афтæ бакæнæм: схъæр æй кæнæм Алексийæн, 
фæлæ йæ Чъикъолайы ’фсон фæкæнæм, — дзуры хъуыдыгæнгæ 
Гела. — Чъикъола уæддæр ам нал и, цы йын кæндзæн! Афтæ 
зæгъдзыстæм — федтам æй къахгæ, фæлæ йæм дзурын нæ бауæн- 
дыдыстæм. Куыд æм сдзырдтаиккам исты! Уымæн йæ къах хæс- 
ты ахауд, мах та йæм дыууæ быны тыххæй... 
— Алæ, ’мæ Чъикъола картофæй цы аразы?! — бабустæ кодта 
Ила. 
— Уогъ, цы аразы! Искуы фæндагыл арт куы скæной æмæ сæ 
цæхæры куы бакалой! 
Æз кæсгæйæ баззадтæн Геламæ: кæд уымæ дæр фехъуыст 
Чъикъолайы ныхас? Уæдæ цытæ дзуры, кæд æм нæ фехъуыст 
Чъикъолайы ныхас, уæд?! Æмæ йæм кæцæй фехъуысти, кæд æм 
фехъуысти, уæд? Куыд æм фехъуысти?! 
Бæхджын Магкоты хъæуæй нæ рахызт. Уым баззад. Фæлæ 
мах уæддæр ацыдыстæм уæзæгмæ. Уыцы бæхджын Магкоты 
хъæуы кæй баззад, уый нæ цыдæргъуызон сдыгъуырццæг кодта, 
67 

) 
æмæ нæм нæ бынæтты бадын нал цыд. Кæрæдзийы фæдыл араст 
стæм. Разæй Гела, стæй — Ила, стæй — æз. 
Баба нырма ныр фæцæйцыди уæзæгмæ. Йæ цинелы зæронд 
разæй дæр æрзæбуЛ и йæ дæлармæй æмæ фæсте дæр. Йæ къæхтæ 
куыд уæззау иста, афтæ уæззау иста йæ лæдзæг дæр. Цæнды 
дуртæй иуыл бадти Гисо. Гуыбырæй бадти, цыма цæвæг цагьта, 
уый хуызæн. Æмæ нæ фидыдта афтæ бадгæйæ — цæвæг нæ цагъ- 
та ’мæ нæ фидыдта. Баба йæм куы баввахс, уæд йæхиуыл схæ- 
цыд æмæ бадзырдта Бабамæ: 
— Рацу, Тъыба, рацу! 
Баба йæ цинел æрæппæрста нæууы гæппæлыл, йæхи йыл æр- 
уагъта. Мах сæм æввахс балæууыдыстæм. Гела загъта: 
— Къахырыл иу бæхджын æрбахызт æмæ Магкоты хъæуæй 
нал разынд. 
Баба йæ арм йе ’рфгуыты сæрмæ схаста æмæ афтæмæй касти 
дæлæмæ. Йæ арм уыцы раст æмæ хъæбæрæй лæууыди йе ’рфгуы- 
ты сæрмæ, цыма чъецийы æрдæг уыди. 
— Цымæ чи уыдаид? Æммыст, ардæм цыдаид, чи зоны йæм 
исты нæуæг хабæрттæ уыдаид. 
Хабæртты коймæ Гисо дæр схæцыд йæ армыл — уый та ма 
цæмæн хæцыд йæ армыл, мах хъæумæ цæуæг куы нæ уыд быды- 
ры, уæд?! Уый дæр йæ арм йе ’рфгуыты сæрмæ сæвæрдта æмæ 
афтæ бадтысты. Баба дæр бадти, Гисо дæр бадти, афтæ дардтой 
сæ къухтæ се ’рфгуыты сæрмæ æмæ афтæ кастысты афтид фæн- 
дагмæ. 
— Цымæ чи уыдаид æмæ кæмæ баздæхтаид? — загъта Баба 
æмæ арф ныуулæфыд. 
— Хуыцау — йæ зонæг, — загъта Гисо дæр æмæ йæ къух йæ 
уæрагмæ æруагъта. 
Уыцы рæстæджы не скъæты фисынæй æрбазынд Алекси. Йæ 
фæстæ уæззау улæфгæ цыд Кучкæ. Кучкæйы рагъыл бадти Арис- 
ман, далæ Бобаты Арисман, йæ саджил лæдзджытæ — йæ разы 
саргъыл цæхгæрмæ æвæрд. 
— Ай, нæ кæсыс адоны митæм, нæ? — Баба йæ къух æриста 
йе ’рфгуыты сæрæй æмæ йæ уыдонмæ бадардта. 
— Фарн уæ бадты! — загъта хъæрæй Алекси, стæй Баба æмæ 
Гисойæ дзурын никæй суагъта, афтæмæй радзырдта: — Мах Арис- 
манимæ уыдыстæм Дадæзы. 
Арисман йæ лæдзджыты фындзтæ зæхмæ фæцарæзта уæлбæ- 
хæй, стæй бæхы фарсыл æрбырæгау кодта æмæ лæугæйæ аззад 
зæххыл. Йæ цæф къах зæхмæ не ’руагъта æмæ афтæ растаёй 
лæууыди иннæ къахы фарсмæ. 
— Уæ мæрссæн! — базмæлыди Баба, цыма сыстынмæ хъавы- 
ди: уыйау. Гисо дæр сæм йе ’ргом раздæхта. 
Арисман йæ лæдзджытæ йæ дæлæрмттæм сарæзта, фыццаг 
Бабамæ бакаст, стæй — Гисомæ. 
— Хъуысы сармадзанты хъæр, фæлæ хорз нæ хъуысы. Кæй 
сармадзантæ сты, уый базонæн нæй. Хæстæгдæр искуыцæй сæм 
68 

байхъус, уæд сæ лæг, чи зоны, базонид, фæлæ йын Дадæзæй 
уырдæм нæй базонæн. 
Алекси Арисманмæ бакаст, йæ сæр батылдта фæйнæрдæм. 
— Гъæуым дзы дыууæ гуыппы фæд-фæдыл куы фæцыди, 
уыдон мах зармазаны гуыппытæ ма уыдаиккой, уый гæнæн нæй. 
— Чи зоны, уыдаиккой. 
— Уæдæ ма цы ми бакæнæм?! Цæуæг дæр куы нæ и фале 
ацырдæм, уæд иу бæрæг ныхас кæцæй базонæм?! 
Арисман чъыдзыхæй лæууыд — уæдæ йæ Дадæзмæ бæхыл 
фæхастой æмæ, кæй сармадзанты гуыпп цæуы, уый нæ базыдта! 
Баба æмæ Гисо гуыбырæй бадтысты, се ’вæрæз зынди сæ 
бадтыл. 
— Уæдæ ма цы ми бакæнæм, и? — арф та ныуулæфыд Баба. 
— Банхъæлмæ кæсæм, кæд уæдмæ исчи цæуид фале, хуыздæр 
хос нын нæй, — загъта Алекси, стæй махыл æрхаста йæ цæстытæ. 
— Сымах ам цы ми кæнут? 
— Далæ Къахырыл иу бæхджын æрбахызт, æмæ уый тыххæй 
ссыдыстæм, — загъта Гела æмæ Алексимæ скаст, куыд къулбæр- 
зæйæ лæууыд, афтæмæй. Æз фæтарстæн — куы йын зæгъа, кар- 
тофтæй чидæр дыууæ быны скъахта. Чъикъолайы кой дæр ын 
куы скæна — ома, Чъикъола уыди, ома, уынгæ дæр æй фæкод- 
там, ома, фæлæ йæм нæ цæсгом нæ бахъæцыд дзурын. Уымæн, 
ома, æмæ йæ къах хæсты ахауди, ома. Фæлæ ницы загъта Гела. 
Æвæццæгæн æй Алекси кæй афарста, уый тыххæй. 
— Стæй цы фæци? 
— Бæхджын? — бафарста Ила дæр. 
— Бæхджын, бæхджын, уæдæ... 
— Магкоты хъæуы баззад. 
Алекси йæ сæр батылдта. 
— Дзæбæх хъаггæнут, мæнæ лæппутæ, дзæбæх, дзæбæх. 
Мæнæ иу бын дæр фæхъуыди колхозы картофтæй, уæ чъылды- 
мыл уын æй ныххыррытт кæндзынæн, фæлæ йæ зонут. Ныр уæ 
исчи йæхи фенæзивæг кæнæд æмæ уартæ суадонæй дон радавæд. 
Суадоны коймæ не ’ртæ дæр фæтъæбæртт кодтам, хæдзæрт- 
ты фæмидæг стæм æмæ гыццыл фæстæдæр, Гисоты комы хуымы 
астæуты цы къахвæндаг уыд, ууыл фæцæйуадыстæм кæрæдзийы 
фæстæ. Махмæ дурынтæ уыд Гелаимæ, Иламæ та — авг, сæ даргь- 
къубалджын авг. 
Фæстæмæ куы раздæхтыстæм, уæд Аранбелы дæр уым рай- 
йæфтам, уыцы ран цыдæр сæрæн лæджы лæуд кодта, йæ иу 
къухæй Кучкæйы рохтыл хæцыд, цыма йыл Арисман не ’рцыди 
уалæ Дадæзæй, фæлæ йыл уый æрбацыд далæ Магкоты хъæуæй, 
Сардо кæм бады æмæ сæрдартæ-йедтæм кæдæм фæсиды йæхимæ, 
уырдыгæй. Йе ’ннæ цонг тылдта, цыма цонг нæ, фæлæ æхсар- 
гарды æрдæг уыди, уый хуызæн. 
— Мысты хуынкъ туманæй агурдзысты мæ лымæнлæгтæ, ба- 
уадз сæ! Уæдæ иугæр Сталин загъта, уæд ма сæм афтæ кæсдзы- 
сты! Кæмыты хæфтытæ кæнут?! 
69 

— Фæлæуу-ма, Аранбел, дæ дзæбæх фыдыстæн, — дзуры 
Баба, цыдæр сæрæндæр кæстытæ кодта Баба дæр, — Ацы ны- 
хæстæ дæхæдæг фехъуыстай Сардойæ, æви дын сæ æндæр исчи 
ракодта? 
— Мæнæ — уæрæйдæ! Æмæ нæм сæрмагондæй уый тыххæй 
куы фæсидти Сардо, цæмæй нын уыцы хабар фехъусын кæна, 
мах та йæ сымахмæ фæхæццæ кæнæм, цæмæй алкæмæн йæ куыст- 
мæ йæ зæрдæ райадæр. 
Аранбелы афтæ сæрæн ныхасгæнгæ никуы федтон æмæ, мæ 
дзых дæр схæлиу, афтæмæй йын кастæн йæ дзыхмæ. 
— Сардо, гæды чи зæгъа, ахæм лæг нæу, — загъта Баба. 
— Æмæ, дам, уæдæ афтæ загъта Сталин, нæ? — бафарста 
Гисо. 
Уым Алекси фæдзурæг кодта йæхи: 
— Загътаид, загътаид Сталин. Ма загътаид, уый гæнæн нæй. 
— Уас, бирæ фæцæра! Гъо, æмæ ма, дам, афтæ дæр загъта, 
афтæ, фидар, дам, фæлæуут, хъæбатыр ирæттæ, рæхджы бон- 
ты, дам, йæ бæрзæй саст æрцæудзæн знагæн рæстæндæр уæ хæх- 
ты тæккæ рæбыны. 
— Афтæ дæр, дам, загъта?! — цинелы зæрондыл бадын нал 
бафæрæзта Баба, йæ уæрджытыл рабадт. 
— Загъта, дам, загъта. 
— Гъæ, мæ уд йæ сывæллæтты фæхъхъау фæуа уымæн! Гъомæ 
нын ныр уый куы нæ уыдаид ацы тугкалæн бонты, уæд цы ми 
кодтаиккам?! 
— Бауадз сæ! — йæ цыбыр цонг та ’рсæрфта ’хсаргарды ’рдæ- 
гау Аранбел, стæй мæ дурын айста æмæ йæ йæ дзыхыл сдардта. 
Уæд Алекси йæ иу къухæй Гелайы дурын айста, йе ’ннæ къухæй 
— Илайы авг. Дурын Арисманмæ радта, авг йæхæдæг сдардта йæ 
дзыхыл. Лæууыдысты æртæйæ, сæ донгæрзтæ ныхъхъил кодтой 
æмæ нуæзтой дон. Баба ’мæ сæм Гисо уæлæмæ кастысты. Стæй 
Гисо махмæ разылд. Геламæ бадзырдта: 
— Цу-ма, махмæ бауай. Дурыны ма исты уыдзæни, æнæуи 
дæр ма истытæ фенæд æмæ нын сæ ардæм радавæд. Гыццыл 
фынг дæр радавæд ардæм. Мах ардыгæй бакувæм стыр Хуы- 
цаумæ. 
Алекси йæ сæр разыйы тылд бакодта, стæй йæ цæстытæ са- 
рæзта Гисоты æддæгуæлæйы размæ æмæ кæсгæйæ баззад уыр- 
дæм. Æвæццæгæн, знон Чъикъола куыд кафыд, уый уади йæ 
цæстытыл. 
Октябръ, 2009 

ÆНÆНИЗ У, ÆДЗИ! 
Уæд мын дзырдтай: «Дæ чиныгæй Æдзи- 
иæн кастæн, æмæ мæм афтсё дзæбæх хъуыс- 
та. Ныр дзы йæхæдæг дæр фæкæсы. Кæй 
фæдзæоæх Æдзи, уым дæ чиныг дæр уыди. Цы 
хорз у, кæй йæ ахастон мемæ*. 
Цъиу зарыди. Афтæ зæрдиагæй зарыди, цыма йæ удыртау 
ссыгъди йæ хуылфы æмæ уыцы судзгæ-судзын стæхынмæ хъа- 
выди йæ хъæлæсæй. 
Рудзынг кæронмæ гом нæ уыд, æмæ æфснайæг чызгыл бустæ 
кодта йæхимидæг Мæймæт. Уæдæ фыдих никæуыл скодта, ру- 
дзынг у, айтындз æй æмæ уа! Ныр дзæбæх гом куы уаид рудзынг, 
уæд хатæн нæ байдзаг уаид зарæгæй, ацы æнæуд урс хатæн! 
Иæхæдæг æй бæргæ бакæнид, бæргæ йæм бацæуид сындæг-сын- 
дæг æмæ йыл бæргæ ахæцид дзæбæх, фæлæ куы фæтæрса цъиу 
æмæ йæ хъуыры куы фæбада йæ зарæг. 
Лæууыди Мæймæт, йæ рахиз армыл уæлæмæ схæцыд, йæ 
цæстытæ рудзынгмæ сарæзта æмæ хъуыста. Иуафон йæ цæсты- 
тыл ауади сабитæ, бирæ сабитæ. Бадынц сæ ныллæг партæты 
æмæ кæсынц уымæ, Мæймæтмæ. Æмæ зары Мæймæт. Йæ фарсмæ 
къаннæг стъол æмæ йыл фæндыр æвæрд стъолыл. Уый дæр цыма 
Мæймæтмæ хъусы, уый хуызæн йæ тæнтæ æрдæгивæзтæй базза- 
дысты. Æрдæбон дзы зарæг амоныны тыххæй куы ацагъта, уæд 
æй куыд æрæвæрдта, афтæ. Æмæ ныссабыр сты сабитæ. Ныр- 
тæккæ та заргæ кæндзысты æмæ, цалынмæ базарой, уæдмæ хъуа- 
мæ сабыр уой. Æмæ уал сын йæхæдæг зары, куыд зардзысты, 
ууыл сæ хъуамæ бафтауа. Хъуамæ фæхæст уой зарæгыл. Æмæ 
уыцы цæстыфæныкъуылд ацахстой йæ хъустæ: 
— Æдзи! Уым цы ми кæныс, Æдзи?! 
Æмæ фестъæлфыд Мæймæт, уæддæр ма йæ арм ауындзæгæй 
лæууыд — ныртæккæ базмæлдзæни арм æмæ сабиты былтæ атым- 
был уыдзысты. Æмхуызон тымбыл ауыдзысты сæ былтæ æмæ 
ныззардзысты. 
Уæд ауыдта Мæдисæйы — йæ цæстытæ айтынг сты, цыдæр 
тас сæ айтынг кодта, афтæмæй лæууыд дуарæрбахизæны æмæ 
касти Мæймæтмæ. Уый уыди иунæг уысм. Стæй куыд æрбахызт 
мидæмæ, афтæ — йæ дæргъытæ хызын йæ къухы, йæ тæнæг 
71 

пъалто йæ уæлæ — бауади мадмæ, йæ цонг ын йе ’фцæгыл атыхта. 
— Ам цæмæ лæууыс, Æдзи? 
Æмæ æрæмбæрста йæхи Мæймæт. 
Чызджы уæхсчытыл æрбатыхта йæ цонг, йæ цæстытæм ын 
бакаст хæстæгæй-хæстæгмæ æмæ загьта: 
— Æрхæццæ та дæ, Æдзийы хур? 
— Ам цæмæн лæууыс, хатæны астæу? Цыма сценæйы астæу 
лæууыс, цыма зарынмæ рацыдтæ. 
— Зарынмæ рацыдтæн. Зарынмæ хъусынмæ рацыдтæн. 
— Радиойæ зарыд исчи? 
— Цъиу зарыди. Дæлæ уым зарыди, бæласыл, — рудзынгмæ 
ацамыдта Мæймæт. 
— Æмæ дæ дохтыртæ стын уадзын байдыдтой? 
— Нæма мæ байдыдтой, нæ. Фæлæ нал фæлæууыдтæн уыцы 
зарынмæ. 
— Афтæ хорз зарыди? 
— Уæдæ цы кодта. Кæд-иу ын нæ фæтарстæн — куы стæпп 
кæна ’мæ куы ссудза! 
— Уынгæ дæр æй фæкодтай? 
— Нæ, нæ йæ фæкодтон уынгæ. Нæ йæм бауæндыдтæн æввахс 
цæуын. 
Мæдисæ зына-нæзына ахæцыд Мæймæтыл сынтæджы ’рдæм. 
— Сывæллæттæ дзæбæх сты? — куыддæр сынтæгыл йæхи 
æруагъта, афтæ бафарста Мæймæт. 
— Дзæбæх сты. 
— Дæхæдæг та? 
— Мæхæдæг мæнæ дæн дæ разы. Æрбакæс мæм, кæддæра 
исты кæнын, — йæ былтæ бахудызмæл сты Мæдисæйæн. 
Æцæг цыма ацы хатт хъæлдзæгдæр у чызг, афтæ рахатыдта 
Мæймæт. Йæ ныхасы фæстæ-иу цы æнкъард азæл аззади чыз- 
гæн йæ былты уæлæ, уый цыма бæрæг фæкъаддæр и, афтæ йæм 
фæзынд, æмæ фыццаг йæ цæстытæ æрхаста чызгыл, стæй ба- 
фарста: 
— Иунæгæй æрцыдтæ? — йæ фарстæй фæкъæмдзæстыг, чыз- 
джы æрбахъæбыс кодта æмæ ма йæ ноджы дæр бафарста: — 
Сывæллæттæ демæ не сты? 
Мæдисæ бамбæрста, мад цæуыл батыхст, уый, фæлæ йæ цыма 
нæ бамбæрста, уый хуызæн хъæлдзæгæй загъта: 
— Мемæ сты. Хæдзары сæ ныууагътон. Бабаимæ кæрæдзи- 
йыл цинтæ кæнынц. 
— Уæд ахсæв ам баззайдзыстут, æвæццæгæн? 
— Ахсæв дæр ам баззайдзыстæм æмæ сом æхсæв дæр. Стæй 
уыйфæстæ цы ’хсæвтæ уа, уыдон дæр. Сæ агъуысты хæтæлтæ 
атыдтой, хъарм донуадзæн хæтæлтæ æмæ сын сæхгæдтой сæ 
хæд!зар. Æз дæр куыстæй мæхи ракуырдтон, сывæллæттыл ра- 
хæцыдтæн æмæ ам балæууыдыстæм. 
— Гъæ, хуыздæр фæуай, мæ дзæбæх чызг! — Мад йæ арм 
чызджы уадулмæ бахаста æмæ йын æй иу фæлмæн æвæрд акод- 
72 

та йæ уадулыл. — Афтæ дзæбæх чызг разындзыиæ, уый куы 
зыдтаин, уæд дæ мæ хъæбысæй зæхмæ никуы æруагътаин. — 
Уым цыма цæуылдæр фæгуырысхо, уый лæуд фæкодта, æмæ та 
бафарста: — Æмæ кæдмæ ракуырдтай дæхи? 
— Цалынмæ адзæбæх уай, уæдмæ, — фыдæнæнгæнæджы каст 
бакодта мадмæ чызг. 
— Уæд æз бавдæлдзынæн æмæ æрæгмæ адзæбæх уыдзынæн, 
æмæ сымах бирæ фæуыдзыстут ам, — фыдæнæнгæнæджы худт 
бакодта Мæймæт дæр. 
— Уымæй дын ницы рауайдзæн. Афтæ тагъд адзæбæх уыдзы- 
нæ, æмæ ма фæстæмæ иу каст фæкæндзынæ дæ рынчындонмæ. 
Мæймæт сынтæгыл бадт æмæ уæлæмæ каст чызджы цæс- 
гоммæ. 
— Æмæ дын, æвæццæгæн, мызд нæ цæудзæн, цалынмæ ам 
уай, уæдмæ. 
— Цæудзæн мын. Æнæуи мæ рауагътой. Кæсинæгтæ дæр ра- 
хастон мемæ цыдæртæ. 
— Сæ дзæбæхтæй-иу мæнæн дæр бакæсдзынæ истытæ, æмæ 
сæ нæуджытæ мæн фæуыдзысты уæ чингуытæн. 
Мæдисæ бахудти мады ныхасыл. Худгæ-худын йæ хызын 
зæххыл æрæвæрдта, йæ пъалто фелвæста æмæ йæ, фæсдуар цы 
сыкъаджын ауындзæн уыд, уый сыкъатæй иуыл ацауыгъта. Стæй 
уырдыг алæууыд мады раз. 
— Гъеныр дын æз дæ къухтыл дон æркæндзынæн, ды дæ 
къухтæ ныхсдзынæ æмæ аходæн бахæрдзынæ, уыйфæстæ чи- 
ныджы кæсынтæ байдайдзыстæм, кæсынтæ байдайдзыстæм. 
Чиныджы коймæ Мæймæт йæ уæнгтыл схæцыд. Фæлæ ма 
йын цæй хи æхсын æмæ цæй аходæны кой кæны! 
— Æз мæхи дæр раджы ныхсадтон æмæ аходæн дæр раджы 
бахордтон, фæлæ, кæд фæллад нæ дæ, æмæ дæм кæсыны зæрдæ 
ис, уæд та мын кæсгæ куы бакæнис, — йæ ныхас лæгъстæмæ 
рахызт Мæймæтæн. 
— Цы бахордтай? 
— Бирæ цыдæртæ. Кас бахордтон, цай бацымдтон, фæткъуы 
бахордтон. Чиныджы мын куы фæкæсыс, уæд мæ, рынчын дæн, 
уый дæр ферох вæййы æмæ ам, рынчындоны дæн, уый дæр. 
Мæдисæ скъаппы сæрмæ бакаст. Уым цалдæр чиныджы лæу- 
уыди кæрæдзийы уæлæ æвæрдæй. Стæй æрбадти сынтæджы раз. 
Мад базыл йæ сæр бауагъта æмæ хъуыды кодта: гъомæ уыцы 
æнкъард æнгас куыд нæуал хицæн кæны йæ цæсгомæй! Стыр 
Хуыцау, ды лæгæн мацы кæн! Цас мæт бацыди, уагæры йæ зæр- 
дæйы. Уæдæ йæ ныхас афтæ æнкъард куы нæуал у. Уæд уыцы 
маст,уыцы дыууæ цæстæй куыд нæуал сфидиуы?! 
Цы сæм рауади, цы ’гъдауæй сæм рауади — ницы йын базыд- 
та. Мæнгæй нæ акæнынц уырыс — искæй бинонты цард тар хъæ- 
дæй уæлдай нæу. Æниу ын цас искæй бинонтæ уыдысты — хъæ- 
булы бинонтæ искæй бинонтæ сты! Куы-иу æрцыдысты, уæд-иу 
сын сусæгæй-æргомæй йæ цæст дардта сæ фезмæлдмæ. Хъуыста 
73 

сын сæ ныхасмæ — уæдæ цы кастæй кæсынц кæрæдзимæ, уæдæ 
цы уагæй дзурынц кæрæдзимæ. Тæрсгæ кодта чызгæн — сыгь- 
дæгзæрдæ у, æмæ сыгьдæгзæрдæйыл та алцыдæр зынгæ кæны. 
Исты къæм куы бахауа йæ зæрдæмæ — нæ йын ныффæраздзæн. 
Нæй, никуы сæм ницæмæй фехсайдта йæ зæрдæ. 
Уалынмæ иуизæр иунæгæй куы æрцæуид сывæллæттимæ. 
Мæймæт æм кæсгæйæ баззад: уыйас маст æмæ æрхæндæг ныб- 
бадт чызджы цæстыты æмæ йæхи хуызæнæй ницуал уыди цæс- 
гоммæ. Æндæр нæ ныффæрæзтаид, ныккуыдтаид, йæхи баппæр- 
стаид мады хъæбысмæ. Мæдисæйы цæсгом нæ базмæлыд, уыцы 
æрхуымæй баззад, æвæццæгæн, зæрдæйы сыгъдæг цыдæриддæр 
уыди, маст уромынмæ сарæзта йæхи. Æмæ бауромæн ис мастæн, 
фæлæ йын бамбæхсæн нæй. 
Мæймæтыл уазал ризæг бахæцыд. Бафæрса йæ æмæ йæ куыд 
бафæрса, цæмæй йæ бафæрса! Уæддæр кæм лæууы мады зæрдæ! 
Цалдæр фæлтæрæны акодта, æддиæутты-иу азылди, кæд бирæ 
нæ фæлæ гыццыл искæуылты ныккæсид чызджы зæрдæмæ. Нæй, 
ныхас-иу нæма схауд йæ дзыхæй, афтæмæй-иу ыл анцади иннæр- 
дæм Мæдисæ æмæ-иу æй атасын кодта. 
Ницы базыдта уыцы ’рцыдæн Мæймæт. Æниу зонгæ иннæ 
æрцыдтытæн дæр ницы бакодта. Æмæ ныр дæр ницы зоны, цы 
сæм рауади, уымæн. Лæппутæй искæй афæрсынмæ фæхъавы æмæ 
та йæ цæсгом нæ бахъæцы. Стæй дæр ма цы пайда у уыцы ра- 
фæрс-бафæрс! Цы ’рцыд, уый æрцыд. Баззади дыууæ сывæлло- 
нимæ иунæг удæй. 
— Уæдæ, кæсгæ, зæгъыс? — фæрсы чызг, фæлæ скъаппы 
сæрмæ нæ бавналы, чиныг нæ райсы скъаппы сæрæй. Цыма 
цæуылдæр дывæнд кæны, афтæ зыны мадмæ, æмæ йæ батагъд 
кодта мад: 
— Уæртæ, уæртæ, ибон мын фæстаг хатт кæмæй кастæ, уымæй 
мын бакæс. Дзæбæх чиныг куы у. Мæхæдæг дæр афæлвæрдтон, 
зæгъын, акæсон дзы, фæлæ уайтагъд бафæлладтæн. Ноджы, цы 
бакастæн, уый дæр мæ рох кодта, куыд æй кастæн, афтæ. Ды 
мын цы бакæсыс, уый дзæбæх бадарын мæ зæрдыл. 
Мæдисæ ма уæддæр абадти æнæдзургæйæ, абадти ма, уый- 
фæстæ дзæкъулæй йæ къухыдаргæ сæрак хызын систа, йæ уæр- 
джытыл æй æрæвæрдта æмæ йын йæ лæгъз фарсыл йæ арм 
æрхæсс-æрхæсс кодта, афтæмæй мады цæсгоммæ æдзынæгæй 
каст. Стæй хызыны рæхыс æхгæнæныл ахæцыд — йæ хыр- 
рытт фæцыди рæхысæн, æмæ йын йæ хуылфæй чиныг систа 
хызынæн. 
— Уæд та мæнæ ацы чиныг фениккам, кæддæра цы ад кæны, — 
йæ былтæ бахудызмæл сты чызгæн. — Кæд нæ зæрдæмæ нæ 
фæцæуа, уæд æй ныууадздзыстæм. 
Мады цæстытæ базмæлыдысты. Исдуг кæсгæйæ аззад чи- 
ныгмæ, стæй йæм бавнæлдта. 
— Алæ-ма, цы хуызæн чиныг у. 
Райста чиныг æмæ, цыма кæсæн уыд æмæ дзы йæхимæ акæ- 
74 

сынмæ хъавыд, афтæ йæ нæ цæсгомы размæ схаста, уым ыл 
æддæдæр ахæцыд æмæ йæм кæсгæйæ баззад. Дзæбæх ныв уыди 
йæ цъарыл чиныгæн: райсом раджы, хур йæхæдæг нæма скаст, 
фæлæ йæ тынтæ кæцæйдæр æртахтысты уыцы хъæугæронмæ 
æмæ йæ срухс кодтой. Уым, кауы мидæг уырдыг лæууынц иу 
бæлас æмæ дыууæ талайы. Бæлас — бæрзонд æмæ рæхснæг, — 
уый разæй лæууы, быруйы бæсты уынгæй кæрты ’хсæн цы кау 
быд и, уый рæбын. Талатæй дæр иу — бæрзонддæр æмæ рæхс- 
нæгдæр, бæласмæ хæстæгдæр чи лæууы, уый. Иннæ — къаддæр, 
нырма — хæрз тала. Бæласæн йæхицæн уæлейæ сыфтæрджын 
къалиутыл æхсæвы талынгæй цалдæр уæззау тъыфылы баззад, 
сау мигъы тъыфылты хуызæттæ, уæз ын кæнынц йæ къалиутыл, 
æмæ дзæбæх сæхиуыл схæцой къалиутæ, уый сæ нæ уадзынц. 
Фæлæ бæрæг у — рæхджы атайдзысты уыцы талынджы тъыфылтæ, 
мæнæ сыл хур куыддæр скæса, афтæ, æмæ фæйнæрдæм ахæцдзы- 
сты уæд сæхиуыл къалиутæ æмæ хъаздзысты хуры тынтимæ. 
Ныр уал лæууынц бæлас æмæ дыууæ талайы, æнхъæлмæ 
кæсынц хуры сзындмæ. 
Сабыр улæфыд, афтæмæй касти нывмæ Мæймæт. Цыдæр 
æхсызгон дзы æрбалæуу-æрбалæуу кодта йæ зæрдæйы кæрон, 
фæлæ цы, уый рахатын нæ фæрæзта. Æмæ ахæцыди чиныджы 
цъарыл. Мидæгæй, æддаг цъары мидæг цы афтид сыф вæййы, 
уым цыдæр фыстытæ уыд, къухæй фыстытæ, бæстон фыстытæ, 
бæрæг уыд, чи сæ фыста, уый сæм дзæбæх бахъавыд. Æвæццæ- 
гæн, йе ’мбæлттæй исчи уыди чызгæн, уый йын радта чиныг 
æмæ йын ыл ныффыста цыдæртæ. Афтæтæ фæкæнынц чыз- 
джытæ. Æмæ уынгæ цы акодта фыстытæ, æндæр сæм кæсгæ не 
’ркодта. Куыд сæм æркастаид! 
— Уæдæ ды дæхи мæнæ афтæ ауадз, — мады баз бæрзонд 
сæвæрдта чызг æмæ йын йæ сæр базы фæлмæнмæ бауагъта, стæй 
йын йæ къæхтæ дæр систа сынтæгмæ æмæ йæм йæ амонæн æн- 
гуылдз фæдардта, цыма исты фыдуаг ми куы бакæна, уымæй 
йын тарсти, æмæ йæ мидбылты бахудти. 
Мадæн æхсызгон уыди, чызг кæй бахудти, уый. Рæсугъд худ- 
ти æмæ йын бирæ уарзта йæ бахудт. Ноджы а фæстаг рæстæджы 
худгæ нал кæны. Куы бахуды искуы иухатт, уæддæр кæм и раз- 
дæры.бахудт! Йе ’нкъард зыланг йæ былтыл аззайы, цыма ком- 
дзог фæцæуы йæ бахудтыл чызгæн, уый хуызæн. 
— Цæттæ дæ? — нæ сысы йæ мидбылхудт чызгæн. 
— Цæттæ дæн, — бахудти мад дæр — кæд чызджы мидбыл- 
худт фылдæр ахæссид, æмæ йын фылдæр фæкæсид йæ мидбыл- 
худтмæ кæд. 
— -Хъус уæдæ. 
Æмæ кæсын байдыдта ног чиныгæй Мæдисæ: 
«Нырма дæр мæ нæ рох кæны уыцы хъарм дзулы тæф. Кæ- 
цæйдæр мыл æрбауылæн кæны уыцы фæлмæн æмæ хъармæй, 
мæ улæфæнты ахизы, мæ зæрдæйы ауындзæнтыл аныдзæвы, 
искæй арæхстджын уырзтæ фæндыры тæнтыл куыд аныдзæвой, 
75 

афтæ, æмæ мæ уæнгты хъыдзыгæнгæ ацæуы удæхцон мырты 
хуызæн цыдæр æхсызгон хъарм, æмæ мæ цæстыты раз февзæры 
уыцы æнахуыр рæсугъд ныв: гомгуыбын, бæгъæввад лæппутæ 
ныххал сты кæрæдзийы фæдыл æмæ фæйнæ дыууæ сау дзулы 
джиппы фæхæссынц сæ дыгай дæлæрмтты.» — Кæсы Мæдисæ. 
Хъусы Мæймæт æмæ хъуыды кæны: æвæццæгæн ма йæ уый- 
размæ дæр бакасти — æндæр уанцон æнæ къæрццæй каст нæу! 
Уыцы æдыхстæй схæцы йæ хъæлæсыл, уыцы æнæмæтæй йæ 
æруадзы фæстæмæ. 
Хъусы Мæймæт, æмæ дзырдтæ дзырдты хуызæн нал сты. 
Алыбон кæй хъусы, йæхæдæг дæр алыбон кæй дзуры, уыцы 
дзырдты хуызæн, фæлæ фæрдгуытæ фестадысты, æрттиваг æмæ 
зыланггæнаг фæрдгуытæ. Кæмдæр стъæлфынц йæ дæлæвзаг 
Мæдисæйæн, гæпп кæнынц йæ былты змæлдæй, æмæ уылæн кæны 
уыцы хъарм дзулы тæф хатæны къуымты. Æмæ дзы йæ риуы 
дзаг улæфы Мæймæт. Тæрк улæфт нæ, сабыр улæфт, фæлмæн 
улæфт, дзулы тæф йæхæдæг куыд сабыр æмæ фæлмæн у, афтæ. 
Æмæ уыдта — адаргъ сты лæппутæ кæрæдзийы фæдыл каугæ- 
рæтты, алкæмæндæр сæ йæ дыууæ дæлармы дыууæ сау дзулы 
джиппы, афтæмæй фæцæуынц сæ тавицы цыдæй, цыма сывæл- 
лæттæ не сты ’мæ колхозы дзултæ нæ фæхæссынц дзулфыцæ- 
нæй къæбицмæ, фæлæ цыма дзуарылæгтæ сты, кæдæмдæр æндæр 
дунемæ фæцыдысты цардыхос хæссынмæ, æрхастой цардыхос 
æмæ йæ ныр фæхæссынц хъæуы уынгты, адæм се ’рцыдмæ кæм 
лæууынц, æнхъæлмæ сæм кæм кæсынц, уырдæм. 
Æмæ зыланг кæны Мæдисæйы хъæлæс, сабыр зыланг, фæл- 
мæн зыланг, æнкъардгомау зыланг æмæ фæрдгуытау хауынц йæ 
былты рæсугъд змæлдæй дзырдтæ: 
«Дзулфыцæны фæтæн дуарыл уыд хъатаратау дзуарсавæрд 
æфсæйнаг æхгæнæнтæ. Сæ кæрæттыл стыр тымбыл гуыдыртæ. 
Маха бакодта гуыдыртæ, æхгæнæнтæ фæйнæрдæм ахаудысты, 
сæ хъеллау æмæ сæ дзыгъал-мыгъулæй нæма банцадысты, афтæ 
рахæцыди дуарыл Маха. Æмæ рагуылф кодта хъарм дзулы тæф. 
Æвæццæгæн, мидæгæй æхгæды ныссабыр и, ныссыгъдæг и, ныф- 
фæзгъæр и мыдау, æмæ мæм афтæ зынд — йæ ад куыд æмбæр- 
стон уыцы тæфæн, йæ хуыз дæр ын афтæ уыдтон — сыстади мæ 
разы уыцы дзулгъуыз гуылфæнтæй æмæ уынджы фæйлыдта 
фæйнæрдæм, æмæ мах дæр уыцы фæйлаугæ рахæсс-бахæсс код- 
та йемæ...» 
Иуафон хатæны дуар фегом — цыдæр сæртæг гом фæци — 
æмæ дзы, йæ дыууæ къухæй уæлæнгай хæссæны кæрæттыл хæ- 
цыд, афтæмæй фæмидæг иу урсхалатджын чызг. Йе ’рбауад куыд 
сæртæг уыд, йе сныхас дæр афтæ сæртæгæй азæлыд хатæны 
афтид къуымты. 
-1 Сихор! 
Æвæццæгæн, дуар йæ къахæй бакодта, чызгмæ йæ уæхсчы 
сæрты фæстæмæ акаст, афтæмæй ахъуыды кодта Мæдисæ, афтæ 
сæртæг гом дæр уымæн фæци дуар. 
76 

Чызг йæ хæссæн, хатæны астæу цы къаннæг стъол уыд, ууыл 
авæрдта. Хæссæны цы уыд, уыдон стъолмæ равдæлон кодта æмæ 
йæ хæссæн атил-атилгæнгæ федде и. 
Мæймæт æм иу стъæлфгæ каст фæкодта æмæ, цалынмæ дуа- 
рæй ахызти чызг, уæдмæ дзы йæ цæстытæ нал фæхицæн сты. 
— Си-хор! — чызджы фæзмæгау йæ ныхас даргъ ауагъта Мæ- 
дисæ дæр. Чиныг, куыд дзы касти, афтæ фæлдæхтæй йæ уæр- 
джытыл æруагъта, æмæ æрсабыр и чиныг къабайы лæгъзыл уæр- 
джыты уæлæ. 
Мæймæт уæлдæр схæцыд йæхиуыл æмæ хæринæгтыл йæ цæст 
æрхаста. 
— Гъеныр уыцы лæппутæ цы дзултæ фæцæйхастой уыцы 
хъарм тæфкалгæ, уыдонæй — иу! — Æнæнхъæлæджы загъта 
Мæймæт. — Кардæй йæм ма бавнал, фæлæ йæ къухæй афтæ æрсæ- 
стытæ кæн, ставд сæстытæ, хæдзарон сæстытæ. Стæй дæ иу 
къухы уыцы сæстытæй иу бакæн, де ’ннæ къухы — цыхты къæртт, 
хæндыгæй ист чи уа, йæ цæхдоны тæф кæмæн цæуа нырма, ахæм 
цыхты къæртт æмæ хæрынтæ байдай! 
— Æмæ дын æз бирæ цыдæртæ куы æрхастон, — дзæкъулмæ 
ныггуыбыр кодта Мæдисæ æмæ дзы иу гыццыл дзæкъул иннæйы 
фæстæ исын байдыдта. Систа-иу дзæкъул, уæлæмæ-иу ыл схæ- 
цыд, мад æй куыд фена, афтæ — дзæкъулты рухс касти, æмæ сæ 
мидæгæй цы уыди, уый дзæбæх зынди — æмæ-иу æй стъолыл 
æрæвæрдта. Касти дзæкъултæм уыцы иугæндзон кастæй Мæй- 
мæт — нæй, никæмæ сæ фæтынг сты йæ цæстытæ, никæмæ сæ 
схæцыд йæ цонгыл. Æмæ æрæнкъард и Мæдисæ, стæй æнкъар- 
дæй загъта: 
— Уæдæ æз ауайон æмæ дуканийы фенон хъарм дзул. 
Мæймæт йæ сæр батылдта. 
— Дуканийы ахæм дзул нæй. 
Мæдисæ бахудæгау кодта — барæй. 
— Уæдæ кæм и ахæм дзул? 
— Æвæццæгæн, никуы. 
Æмæ Мæдисæ æрæнкъард и, йе ’нæбоныл чи басæтты, уый 
куыд æрæнкъард вæййы, афтæ. Æмæ цæмæй йе ’нкъард ма разына, 
уый тыххæй стъолæй дзæкъултæ иста иугай æмæ сæ скъаппы æвæрд- 
та. Стæй йын æвæрд куы фесты, уæд раст слæууыд мады раз. 
— Æз дын мæхæдæг скæндзынæн дзул æмæ ма хъарм уы- 
дзæн, афтæмæй дæм æй æрхæццæ кæндзынæн. 
— Ды дæр не скæндзынæ ахæм дзул, — базы фæлмæныл та 
йæхи бакъул кодта Мæймæт. — Ахæм дзул ничиуал скæндзæн 
ныр. Уый уæд кодтой ахæм хъарм дзултæ, фæсхæст. Адæм сын 
сæ ад- нæма ферох кодтой нырма дæр. 
Æмæ бахудти Мæдисæ — афтæ æнкъардгомау худт, адæймаг 
дарддæр цы ми бакæна, уый куы нал фæзоны, уæд куыд баху- 
ды, афтæ. Йæ къух бадардта чиныгмæ. 
— Уæдæ уыцы лæппутæй махмæ ничи рахиздзæн чиныгæй йæ 
дыууæ сау дзулы джиппимæ, æмæ æххормагæй баддзыстæм? 
77 

— Куыд дзæбæх фæцæйцыдысты! Куыд дзæбæх фæцæйхас 
той сæ фæйнæ дыууæ дзулы, æмæ уынг куыд байдзаг и хъарм 
дзулы тæфæй! — йæ сæр тæхудыгæнæджы тылд кодта Мæймæт, 
афтæмæй йæ къух бадардта чиныгмæ. — Цымæ ма ’гас у ацы 
фыссæг? 
Мæдисæ фестъæлфыд, йæ цæстыхаутæ фæдисы змæлд ба- 
кодтой, афтæмæй фæцарæзта йæ цæстытæ мадмæ. 
— Æдзи! 
Мæймæт йæхиуыл рахæцыди, чиныгмæ бакаст. 
Мæдисæйæн йæ цæстыхаутæ æркалдысты йæ цæстытыл, 
фæстæмæ сыл схæца, уымæ нал арæхст — æгæр сонт ныхас дзы 
сирвæзт. 
— Цæмæн дæ афтæ бафарстон, уый зоныс? Цæмæн, цæ, хорз 
фыссæг бирæ нæ цæры ’мæ уымæн, — йæхи растгæнæгау ныллæг 
хъæлæсæй загъта мад. 
Æмæ йæ афтæ ныллæг хъæлæсæй бафарста чызг дæр: 
— Цæмæннæ нæ цæры бирæ хорз фыссæг? 
— Цæмæннæ, цæ, йæ удыл нæ ауæрды. Бирæ кайы йæ удæй, 
æмæ баихсыйы йæ уд. Хорз фыссæг мыдыбындзæй уæлдай нæу. 
Мыдыбындз нæ зоны йæхиуыл фæцауæрдын, йæ удысконды нæй 
йæхиуыл ауæрдын. Йæ базыртæ баихсыйынц, нал æй фæфæра- 
зынц, уæддæр суаргъ кæны, мыды уаргъ æмæ искуы иу æнæра- 
ны-ран æрхауы йæ мыды уаргъимæ. Фыссæг дæр афтæ у. Бирæ 
хæссинæгтæ йæм вæййы, уæззау хæссинæгтæ æмæ æрхауы сæ 
быны. — Йæ ныхас нæма фæци, афтæ бахудти Мæймæт. — Цы 
диссæгтæ дын фæдзырдтон! Фæлæ мæ аххос нæу. Удысконд 
афтæ у, ’мæ йæ сывæллæттæ йæхицæй куы фестырдæртæ вæй- 
йынц, уæддæр ма йæм гыццылтæ фæзынынц, гопп-гыццылтæ. 
— Нæ, Æдзи, нæ, дзур! Афтæ дзæбæх дзырдтай, афтæ! Æмæ 
дæм зæрдиагæй хъуыстон — цыма гыццыл фестадтæн æмæ уро- 
чы бадтæн, дæ урочы. Æмæ нын аргъау кодтай. Нæ, аргъау нæ — 
заргæ нын кодтай цыма. Куыд дзæбæх-иу зарыдтæ, æмæ дын 
куыд дзæбæх, куыд хъарм, куыд фæлмæн хъæлæс уыди! Мах-иу 
цин кодтам, зарыны урок-иу нын куы уыди, уæд. 
— Уый дæумæ афтæ касти мæ хъæлæс — хъарм æмæ фæлмæн. 
Мады хъæлæс алкæмæ дæр хъарм æмæ фæлмæн кæсы, æмæ цæ- 
мæй зоныс, удыгас ма у, уый? — цæхгæр иннæрдæм ахæцыд йæ 
ныхасыл Мæймæт. 
Мæдисæ, афтæ йæ афæрсдзæн мад, уый æнхъæл нæ уыд, 
сцæйстади йæ бандонæй, фæлæ нæ сыстад. Йæ уырзтæй йæ 
уадулмæ сæвнæлдта, æруагъта йæ уадулыл йæ уырзтæ. 
— Кæмæй зæгъыс? 
— Фыссæгæй зæгъын, фыссæгæй. Кæмæй хъуамæ зæгъон 
æндæр!.. Ацы чиныг чи ныффыста, уымæй. 
— ,Фенын æй. 
— Феныс — а! — цыма чызджы ныхасæй цæмæйдæр тæрсгæ 
фæкодта, уыйау æм фездæхти Мæймæт. — Кæм æй феныс? 
— Куысты. Иу агъуысты кусæм. 
78 

— Иу агъуысты? Æмæ дзы уый та цы кусы уыцы агъуысты? 
— Фысджытимæ кусы. Уыдон дæр мах агъуысты сты, фыс- 
джыты хицауад. 
— Æмæ цыхуызæн у? 
Мæдисæйы фæндыди мадмæ бакæсын, — хынцфарст æй цæ- 
мæн кæны? Фæлæ хатыдта: мад æм комкоммæ кæсы, æмæ не 
схæцыд йæ цæстытыл. Чиныгмæ бавнæлдта. 
— Цыхуызæн дын зæгъон, — бахудти æрæджиау, йæ былтæ 
сæхиуыл ахæцыдысты, сæ уæлæ, Мæймæт хорз кæй зоны, уыцы 
сырхбын тæмæн абадти, афтæмæй айтынг сты æмæ цыма сæ кæ- 
рæтты цыдæр æмбæхстой, уыйау чысыл къуырфæй аззадысты 
сæ кæрæттæ. 
Дыккаг бон раджы не ’рцыди рынчындонмæ Мæдисæ — ис- 
дуг хæдзар æфснайыныл фæци, стæй хæринаг кæныныл афæсти- 
ат. 
Ныр куыддæр æрцыд, афтæ, сынтæджы раз цы гауызы гæп- 
пæл уыд, уый скъаппы размæ байста, йæ уæрджытæ йыл æруагъ- 
та — рафснайа скъапп, расыгъдæг æй кæна æмæ, йемæ цы хæри- 
нæгтæ æрхаста, уыдон дзы бавæра. Куыддæр йæ дуарыл рахæ- 
цыд скъаппæн, афтæ кæсгæйæ баззади скъаппы хуылфмæ, йæ 
былтæ фæиртæстысты кæрæдзийæ, æмæ тæрк улæфт скодта, 
хæкъуырццы хуызæн рауади йæ улæфт: дысон изæрæй цы дзул 
æмæ цыхт æрхаста мадæн, уыдон, куыд сæ æрхаста, афтæмæй 
лæууыдысты скъаппы бавналæны. 
— Цæуылнæ бахордтай? Афтæ мын куы загътай, бахæр- 
дзынæ?! 
— Загътон дын, загътон, куыд нæ дын загътон! — Батагъд 
кодта дзурыныл мад, — исгæ дæр сæ ракодтон. Хъуамæ ахордта- 
ин дзул æмæ цыхт иумæ. Стæй фæзивæг кодтон — сбад æмæ 
æрæууил-æрæууил кæн! 
Чызг цыдæр æвæрæз каст бакодта мадмæ, æмæ йын фæтæ- 
ригъæд кодта мад. Базмæлыд йæ уаты, йе ’ргом чызджы ’рдæм 
аздæхта æмæ йæм бадзырдта, уырдæм, скъаппы размæ: 
— Чиныджы мын куы кастæ, уæд куы фæуыдаиккой мæ цуры, 
фæлæ уæд нæ фесты мæ цуры ’мæ. 
— Гъомæ дзы ды та кæсгæ акодтаис уыцы чиныджы. 
Мад йæ сæр разыйы æнкъуыст бакодта, йæ цæстытæ дæр 
базмæлыдысты. 
— Ахæм фæнд дæр мæм фæзынди, фæлæ цæмæй тарстæн, 
уый зоныс? Цæмæй, цæ, мæ каст дæр мæ зæрдæмæ куы нæ 
фæцæуа, хæрын дæр куы нæ æрцагура мæ зæрдæ, æмæ ма чиныг 
дæр куы æрмыдул кæнон. 
— Æмæ чиныгæн дæр æрмыдулгæнæн ис? 
— Ис ын, ис. Æрмыдул кæнæн цæмæн нæй, ахæм æппындæр 
ницы и. 
Чызг ма йæм уæддæр касти æмæ йæ цæстытæ æрныкъул- 
æрныкъул кодта. 
— Кæд, мыййаг, удгоймаг цæмæй цæры, уымæй цæрын дæ 
79 

) 
сæрмæ нал хæссыс! Уд цæмæй цæры, уымæй цæрынвæнд скод- 
тай? Æмæ, уд цæмæй цæры, уымæй удгоймагæн нæй цæрæн — 
уый нæ зоныс? 
Мад сынтæгыл йæхи æруагьта. Йæ сæр базы фæлмæн дзыхъ- 
хъы куы æрæнцад, уæд загъта хæлæггæнæджы хъæлæсæй: 
— Бæргæ дзы цæры удгоймаг дæр. Лæгæн йæ зæрдæ цы агу- 
ра, йæ хос уый у — чиныг уа, зарæг уа, æндæр исты уа! 
Мæдисæ скъаппы дуар бахгæдта, сыстад æмæ сынтæджы 
раз æрлæууыд йæ раст, йæ рæуæг лæудæй. Мад ыл йæ цæст 
æрхаста, æхсызгон улæфт ныккодта — нырма чызджы хуызæн 
уыди Мæдисæ бынтондæр, хæрз чызджы хуызæн. Чындзы цыд 
уыди, сабитæ йын уыди — зынгæ дæр ыл нæ кодта. Нырма цы 
лæппуйы рæзты ахиза, æмæ цы лæппу нæ акæсдзæн йæ фæстæ! 
Стæй фефсæрмы йæ хъуыдытæй æмæ сыл иннæрдæм ахæцыд: 
цы хорз уыд, ацы чиныг кæй æрхаста, уый. Æмæ дзы куыд 
дзæбæх райдайы кæсынтæ! Йæ алы дзырд дæр зæрдæйы рæ- 
бын абады раст. Æмæ чиныгæн йæ хорз уымæй бæрæг у — 
хъуамæ йыл лæг æууæнда. Уæдæ ма хуыздæр цæуыл баууæнда 
лæг! Ныр, бæргæ, иннæ хъуыддæгтæ куы ныууадзид æмæ та 
йын кæсгæ куы бакæнид! Хатын æм куы нæ бахъæуид, афтæ- 
мæй куы райдаид кæсын. Æмæ йæ куы ничи бахъыгдарид. Уыцы 
хæринагхæссæг чызг дæр та куы нæ ’рбауаид йæ сæртæг уадæй. 
Дохтыртæй дæр сæм куы ничи ’рбацæуид. Æппындæр сæ куы 
ничи бахъыгдарид æмæ йын куы кæсид æмæ куы кæсид уыцы 
нæуæг чиныгæй! 
— Æмæ уæдæ, уд цæмæй цæры, уымæй райдайæм? — Хъаз- 
гæмхасæн загъта уæдмæ Мæдисæ, йæ сæр фыдæнæнгæнæджы 
къул æркодта йæ рахиз уæхскыл æмæ йæ хъуыр уыцы тасаг 
æмæ урсæй хицæн кодта бигæ кофтæйы æфцæгготæй. 
— Уо, уо! — сывæллонау разæнгардæй загъта Мæймæт. 
Мæдисæ бахудти. Чиныг райста скъаппы сæрæй, рафæлда- 
хынмæ йæ хъавыд, фæлæ уал ын йæ цъармæ иу каст æркодта. 
Мад йæ арæхстгай змæлдæй йæ армытъæпæн йæ уадулæй базы 
’хсæн бакодта æмæ йæхи æрцæттæ кодта хъусынмæ. Мæдисæйы 
цæстытæ афæстиат сты чиныджы цъарыл — уыцы бæлас æмæ 
уыцы дыууæ талайы. Лæууынц. Хурыскæсæнмæ сарæзтой се 
’ргæмттæ. Хуры размæ, дам, фæцæуынц, уый Мæймæт загъта 
афтæ. Удгоймæгты хуызæн, дам, сты. Уæд æм кæцæй æрцыд 
уыцы хъуыды? Цæмæн æм æрцыди! Мæдисæ йæ къух йæ сæрмæ 
схаста, йæ пух сæрыхилы атъыста йæ даргъ æнгуылдзтæ. Стæй 
бандоныл æрбадти æмæ рафæлдæхта чиныг. 
«Хъарм уалдзæг скодта, æмæ хъæу рынчыны фæстинонау 
ныссабыр. Бонрæфты хъæрæй ныхас никуыцæй æрцыдаид адæй- 
маджы хъустыл. Фæлæ иугæр хур ныгуылæнмæ дзæбæх акъул, 
уæд-йу Бызиты Дзиккæ йæ фæндыр рахаста, нæ уынджы кæрон, 
обауы рæбын цы акъаци бæлас уыд, уый бын-иу æрбадти, æмæ-иу 
арв æмæ зæхх æрыхъуыстой йæ цагъдмæ. Уайтагъд-иу чызджытæ 
æмæ лæппутæ иугай-дыгай æмбырд кæнын байдыдтой бæласы 
80 

бынмæ.» — Касти Мæдисæ, згьордтой цæстытæ дамгьæтыл, змæ- 
лыдысты былтæ сæ иугæндзон æнæферхæцгæ змæлдæй, æмæ змæ- 
лыдысты дзырдтæ былты уæлæ æмæ тахтысты сæ фæлмæн зы- 
лангимæ. Хатт-иу йæ цæстытæ дамгъæты æмраст рæгъ фæуагътой 
æмæ-иу чиныджы фæрсты мады цæсгоммæ фæцарæзтой сæхи, 
фæлæ-иу уый иунæг уысм йеддæмæ нæ ахаста, фæстæмæ-иу фез- 
дæхтысты чиныгмæ æмæ-иу нæ фæкъуылымпы йæ каст. 
Мæймæт-иу зонгæ дæр нæ бакодта, бакасти йæм, уый. Уæд- 
дæр æхсайдта йæ зæрдæ мады цæсгоммæ, — æгæр сабыр уыди, 
исты зæгъынмæ чи фæхъавы, уый цæсгом куыд сабыр вæййы, 
афтæ, æмæ кæсгæ-кæсын хъуыды кодта Мæдисæ, цымæ цы 
зæгъынмæ хъавы мад? Æмæ та-иу йæ цæстытæ чиныджы сы- 
фæй фæпæррæстгæнæгау кодтой мады цæсгоммæ. Бакасти, 
æвæццæгæн, уыцы фыст — чиныгæн йæ хъæбæрцъары мидæг цы 
афтид сыф и, уым цы фыст и, уый. Райста чиныг, рафæлдæхта 
йæ, федта фыст æмæ йæ бакаст. Цас кæсинаг уыд! Æмæ йæм, 
йæхæдæг цы касти, уый нал байхъуыст Мæдисæмæ — уый йæм 
æрбайхъуыст, уым, уыцы афтид фарсыл цы фыст уыди, уый: 
«Кæд дæм мæ чиныгæй мæ зæрдæйы гуыпп-гуыпп сыхъуыса, 
æмæ дæ мидбылты бахудай уыцы гуыпп-гуыпмæ, уæд мæм цар- 
дуалдзæг раздæхдзæн фæстæмæ». Зылди йæ сæрмæ уыцы ны- 
хæсты азæлд, æмæ тарсти Мæдисæ — куы йæ бахъыгдара, куы 
фæкъуыхцы уа æмæ йæм куы скæса мад æмæ куы базона, цæ- 
мæн фæкъуыхцы, уый. Фæлæ нæй, нæ къуыхцы кодта Мæдисæ, 
æмæ йæм æнцад-æнцойæ хъуыста Мæймæт. Хъуыста Мæймæт 
æмæ та-иу йæ зæрдæйы кæрон æрбалæууыд иу æнахуыр хъуы- 
ды, лæгæн йæ дуармæ æнахуыр фæндаггон куыд балæууа, уый 
хуызæн. 
Кæд йæхæдæг уыди, кæд ын йæхæдæг радта чиныг фыссæг? 
Уæдæ æндæр кæй цы хъуыддаг и искæй чиныг искæмæн дæт- 
тынмæ! Æмæ йын радта йæ чиныг, куы йын рацыди, уæд. Фысгæ 
дæр ын ыл йæхæдæг ныккодта. Рафæлдæхта йæ æмæ йын йæ 
афтид сыфыл ныффыста. Иннæ фысджытæ дæр уым фæфыс- 
сынц, æмæ уый дæр уым ныффыста. Æмæ уым йæ зæрдæйы 
кæрон уыцы хъуыдыйы фарсмæ балæууыд ноджыдæр иу хъуы- 
ды — бавдæла, æмæ Мæдисæ хæдзармæ куы ацæуа изæры, уæд 
æркæса уыцы фыстмæ æмæ базона, кæй фыст у, уый. Фыссæ- 
джы фыст æнцонзонæн у. Уыцы иу каст æм æркæндзæн, иунæг 
каст, æндæр нæ. 
Æмæ тахтысты былты змæлдæй дзырдтæ, тахтысты цыма 
базыртыл тахтысты, уыйау, æмæ цыма сæ базырты пæр-пæр дæр 
хъуысти дзырдтæн сæ фæстæ, æхцон’ зыланг кæмæн зади, ахæм 
пæр-пæр. 
«...Дзыццайы футæджытæ æвзаргæ баййæфтон. Цъæх-цъæ- 
хид футæджытæ, сæ астæуккаг нæуæгдзыд сыфтыл цыдæр урс- 
урсид рыг бадт, цыма сыл исчи йæ хъарм уырзтæй нартхорыссад 
байзæрста, куыройы дзыгуырæй кæй систа, æмæ нырма хъарм 
чи уыд, ахæм нартхорыссад. 
б Хуыгаты Сергей 
81 

) 
— Сыдæй дæ мадуд нæ хауы? — æрбакасти мæм Дзыцца. — 
Дæхи уал истæуыл аирхæфс, дæ сæрылхаст фæуон, уæдмæ нæ 
цæхæрадзæхдон ацæттæ уыдзæн. Иу армыдзаг ма мæм нартхо- 
рыссад и, уый йыл ацæгьддзынæн. 
Æз æнæдзургæйæ дуармæ рахызтæн.» 
Хъуыста дзырдты удæхцон пæр-пæрмæ Мæймæт æмæ дзæбæх 
улæфыд æнцад-æнцойæ йæ риуы дзаг. Æмæ йæ зæрдæ иу фæл- 
мæн гуыппы фæстæ иннæ фæлмæн гуыпп куыд кодта, уый йæм 
хъуыст. Касти Мæдисæ — цыма зæгъ уарыд, хъарм, фæлмæн зæгъ, 
хур кæй фæсыгъта æмæ дымгæтæ кæй фæхостой, уыцы зæххыл. 
Æмæ бамбæрста Мæймæт, нырма афтæ æнцон никуы уыд йæ удæн, 
ардæм æй куы æрбакодтой, рынчындонмæ, уæдæй фæстæмæ. Са- 
быр-иу сулæфыд уыцы æнæрхæцгæ улæфтæй йæ риуыдзаг, æмæ 
та-иу йæ зæрдæ дзæбæх фæлмæн гуыпп фæкодта. 
Уæдмæ æруагъта чызг чиныг, йæ уæрджытыл æй æрæвæрд- 
та, куыд дзы каст, афтæ фæлдæхтæй, æмæ æрсабыр и чиныг 
уæрджытыл. Йæ цæстытæ базылдта мадмæ — ныр бафæрсдзæ- 
ни, кæд истæмæй бафæрсинаг у, уæд. Мад æдзынæг каст чи- 
ныгмæ. Æрæджиау йæ уадулы бынæй йæ арм райста, афтæ тъæ- 
пæнæй йæ йæ цæстытыл æрæвæрдта, æмæ бафарста: 
— Зæронд у? 
Чызг бамбæрста, кæмæй йæ фæрсы, уый, фæлæ йæ цыма нæ 
бамбæрста, йæхи афтæ равдыста. 
— Чи? 
— Фыссæгæй дæ фæрсын, ацы чиныг чи ныффыста, уымæй. 
Фенын æй, нæ загътай? 
— Нæу зæронд, — батагъд кодта Мæдисæ. 
— Лæппу дæр нал уыдзæн. 
Чызг æм иу æнæмбаргæ каст бакодта. 
— Лæппу афтæ дзæбæх ныффысса! Уыцы футæджытæ цыма 
мæ разы февзæрдысты æмæ сæ рæууон улæфт уыцы цъæх-цъæ- 
хидæй мæ хъуыры ацыди. Сæ астæуккаг ногдзыд сыфтыл, дам, 
сын цыма исчи йæ уырзтæй нартхорыссад айзæрста, куыройы 
дзыгуырæй кæй систæуыд æмæ нырма хъарм чи дардта, ахæм 
нартхорыссад. Йæхæдæг чи нæ федта уыцы футæджытæ, йе 
’ххормаг чи нæ басаста уыцы цæхæрадзæхдонæй, уый афтæ нæ 
ныффысдзæн. — Уым фæлæууыд йæ ныхасæй Мæймæт æмæ ба- 
фарста: — Бирæ чингуытæ ныффыста цымæ? 
— Бæлвырд æй нæ зонын. Кæд иу-дæсы бæрц. 
— Дæс чиныджы ныффысс! Бирæ кæсгæ дæр нæ бакæны дæс 
чиныджы. Æмæ йын цымæ уæймæ не сты? Иу-дыууæ ма нæм 
дзы куы бафтид. — Стæй та аздæхти чызгмæ: — Кæд мæгуыр- 
гъуызæй нæ цæуы адæмы ’хсæнмæ, мыййаг? 
• Мæдисæ кæдæй-уæдæй комкоммæ бакасти мадмæ. 
— Цæмæн хъуамæ цæуа мæгуыргъуызæй адæмы ’хсæнмæ?! 
— Фыссæджы, йæхимæ ’ркæса, уымæ не ’вдæлы, æмæ уымæн, 
гъе! Фыдхуыз дæр нæу? 
— Ницы у фыдхуыз дæр. 
82 

— Уæдæ уæд хорз. 
Иуцасдæр сæ ничиуал ницы сдзырдта. Стæй Мæймæт йæ къух 
айста йæ цæстытæй æмæ райдыдта дзурын, цыма йæхицæн дзырд- 
та, афтæ. 
— Мах дæр-иу нæ сыхы чызджытимæ скъолайæ куы рацыды- 
стæм, уæд нæ фæндаг хъæуы æдде обæутты рагъыл ракодтам. 
Уым-иу нæ чингуытæ фелвæстам нæ хызынтæй æмæ-иу сæ тæккæ 
дзаг бакодтам нæ хызынтæ футæгæй, уыцы фæлмæн, уыцы нæ- 
уæгдзыд футæгæй. 
— Стæй-иу уæ чингуытæ цы фесты? 
— Чингуытæ-иу нæ дæлæрмтты рахастам. Уым-иу сæ нæ ныу- 
уагътам, ма тæрс, — бахудти Мæймæт. — Уæдæй нырмæ хионы 
цæстæй кæсын футæгмæ, цыма исты бавæййы нæ хæдзарæн. Ныр 
иу ахæм хызыны дзаг футæджытæ æмæ сæ ацы сойарæх æмæ 
айкарæхæй хъæрмхуыпп скæн! Дзæбæх сæ фæравзар-бавзар кæн, 
фæракæс-бакæс сæм кæн! — Иуцалдæр æхсызгон улæфты нык- 
кодта Мæймæт. 
Мæдисæйæн йæ дзыккуйæ иу бецыкк фæхицæн, йæ уадулыл 
æрхауд æмæ хъеллау кодта уадулы лæгъзыл. Чызг æм сæвнæлд- 
та, йæ уырзтæй йыл æрхæцыд, айста йæ æмæ йæ хъусы фæстæ 
фæкодта. 
— Ныр хъуамæ тагъд фæзына футæг, нæ? 
— Фæзындзæн, куы фæхъарм уа, уæд, уæдæ цы кæндзæн. 
— Æз ацæудзынæн обæутты рагъмæ. Бирæ æртондзынæн фу- 
тæджытæ — иу дзæкъулы дзаг. Стæй сæ æз æмæ ды иумæ бирæ 
фæравзар-бавзар кæндзыстæм, уыйфæстæ сæ ахæм хъæрмхуыпп 
скæндзыстæм, ахæм, лæг ын йæ къухы æлгътæ йемæ куыд ахæ- 
ра. — Уыцы фæстаг ныхæстæ йын йæхицæй фехъуыста Мæймæ- 
тæн, стæй иу хатт æмæ дыууæ хатты нæ. 
Ныр ныссабыр и Мæймæт. Афтæ сабыр ныцци, æмæ йын 
Мæдисæ комкоммæ йæ цæсгоммæ бакаст. Æмæ уæд бафарста 
Мæймæт — Мæдисæйы нæ, æнæуи афтæ бафарста: 
— Æмæ ма цымæ зайгæ кæны футæг обæутты рагъыл? 
Мады ныхас цыдæр æнкъард фæзынди чызгмæ, æмæ дзуры- 
ныл фæци чызг: 
— Куыд нæуал дзы хъуамæ зайа! 
— Куы ничиуал сæ тона, уæд, йæ бон у, æмæ мауал зайой. 
Чызг æнæмбаргæ каст кодта мадмæ. 
— Афтæ у æрдзы хъуыддаг. Уæдæ куыд æнхъæл дæ. — Арф 
ныуулæфыд Мæймæт. — Суадон дæр ма куы басур вæййы, дон- 
хæссæг дзы куы нæуал вæййы, уæд. Иу æмæ дыууæ суадоны 
бахуыссыд хæхбæсты! 
Раст уыцы цæстыфæныкъуылд фегом и хатæны дуар, æмæ та 
йæ сæртæг хъæр фæцыд хæринагхæссæг чызгæн: 
— Сихор! 
Изæры, Мæдисæ куы ацыд, уæд райста скъаппы сæрæй чи- 
ныг Мæймæт æмæ йын йæ цъармæ æвдæлон ракæс-бакæс систа. 
Уыцы бæлæстæ... Æниу бæлæстæ нæма сты иууыл. Бæлас сæ иу 
83 

7 
у, далæ, разæй чи и, уый. Иннæ дыууæ талатæ сты нырма. Уыдо- 
нæй дæр разæй чи и, бæласмæ æввахсдæр, уый бæрзонддæр у. 
Фæлæ нырма кæд сбæлас уыдзæн уый дæр! Фæсте чи и, уый та 
бынтон тала у нырма. Æмæ сыл уартæ арвы кæронæй хур скæ- 
сы. Барухс сты æмæ афтæ зыны, цыма хуры размæ цæуынмæ 
хъавынц. 
Уыцы ран йæ хъуыды фæхицæн и чиныджы цъарæй — цымæ 
йæм куыд æнæ ’ркæнгæ фæци сывæллæтты Мæдисæ! Нæ сæ 
знон æркодта, нæ — абон. Мæймæт аджих. — Цæмæннæ сæ æркод- 
та цымæ? Чызг хистæр у, ныр йæ фæндзæм азы и чызг. Лæппу 
— кæстæр. Хæрз сывæллон у лæппу нырма. Æмæ сæ кæдæй 
нырмæ нæ федта уартæ! Зымæджы уазæлтты сæ нæ фæкæны 
йемæ. Уым сæ ныууадзы сæ фатеры къуымы æмæ сæм фæстæмæ 
атагьд кæны, рухсæй сæм куыд схæццæ уа. Къуым у сæ фатер, 
уæдæ сын цы у. Уыцы мидæггаг уат уаты ном цы хæссы, æндæр 
дзы цæй уат и! Дыууæ сынтæджы дзы цæуы, уымæй дæр кæ- 
рæдзимæ хæрз æнгом æвæрдæй. Адæймаг дзы кæдæм бахиза, 
уый дæр нал и. Æниу æм уый хизгæ дæр никуы бакодта, Мæй- 
мæт, кæддæр æм дуарæй цы бакасти, æндæр. Цæмæ йæм хызта- 
ид. Æддаг уаты-иу бадти, телевизормæ-иу касти, уыйфæстæ-иу 
ын уат дæр уым бакодта Мæдисæ, æддаг уаты, диваныл. Стæй 
сæм æнæуи дæр æхсæвлæууаг нæ уыди, цалдæр хатты сæм баз- 
зади нымадæй. 
Райсом сæ æркæндзæн, чиныджы цъармæ та аздæхта йæ цæ- 
стæнгас Мæймæт. Райсом сæ ма ’ркæна, уый гæнæн нæй. Стæй 
уый дæр ма фембал кæна йæхи семæ, сæ фыд — сæхи фыд Мæ- 
дисæитæн. Ома, уыдоны тыххæй æрцыдтæн æз, сывæллæтты 
тыххæй, кæннæуæд сæ, ома, фæстæмæ чи акæндзæн. Мæдисæ 
та йæхæдæг ам баззайдзæн æмæ. Æнæуи æфсæрмы кæны. Лæп- 
пуйæ куыд æфсæрмдзæстыг уыд, афтæмæй баззад. Æмæ йæм 
бæрæггæнæг никуы æрцæуы. Æмæ йæм цæй æфсон æркæна цæугæ 
дæр? Лæппутæ йæм сæ дыууæ дæр куы нæ æрбауайынц, уæд- 
дæр сæ иу ауылты ма ракæна йæ фæндаг, рынчындоныл, афтæ- 
мæй нæ ацæудзысты сæ куыстмæ. Уый йæ ацы дыууæ боны 
фæуагътой Мæдисæйы æвджид — уадз æмæ цинтæ кæной кæ- 
рæдзийыл! 
Æмæ сæ, æвæццæгæн, уый нæ рауагъта, йæхæдæг, сæ фыд, 
рæвдз нæ уыди — йе æнæдаст уыди, йе йæ дарæсæй истæмæ 
фæкæсын хъуыди æмæ нæ рауагъта сывæллæтты дæр. 
Дыккаг бон æм, æцæг, хæдзарыдзагæй æрцыдысты: сывæллæттæ, 
Дзандар йæхæдæг, дыууæ лæппуйы. Чызг æмæ лæппуйы йæ дæ- 
лæрмтты æрбакодта Мæймæт, йæ цæнгтæ сыл æнгом æрбатыхта. 
Лæппутæ йæ фæйнæ фарсмæ æрлæууыдысты. Дзандар æддæдæр 
баззади лæугæ хатæны астæу. Мæдисæ семæ нæ разынд, æмæ 
М^еймæт бамбæрста, цæмæннæ рацыд семæ, уый — хæдзары митæ 
сбирæ сты æмæ сыл æхсæвы цьæхæй ныццавта йæхи. 
Цыдæр æнарæхст лæуд кодтой — афтæ зынд Мæймæтмæ, 
цыма сæхи бынæтты нæ лæууыдысты, цыма сæ искæй бынаты 
84 

лæууыди алчидæр æмæ дзы цыма куыд лæууын хъæуы, уый нæ 
зыдта. 
Мæймæт сыл йæ цæстытæ æрхаста, бахудти. 
— Ноджыдæр ма искæйты ракодтаиккат, сыхæгтыл азылда- 
иккат, кæннод хатæн æххæст нæ байдзаг и, — стæй та чызг æмæ 
лæппумæ азылд, — йæ худгæ цæсгом-иу сæ кæмæ фездæхта, ууыл 
та-иу æнгомдæр æрбахæцыд йæхимæ. 
— Æз сывæллæтты тыххæй рацыдтæн, — йæ къух фæйнæ 
дарды бакодта лæппу ’мæ чызгмæ Дзандар. — Уæдæ адонæй алчи 
йæ куыстмæ ацæудзæн, — ныр та лæппутæм бакодта йæ къух 
фæйнæ дарды. — Стæй ма сывæллæттæ кæимæ хъуамæ ссыдаик- 
кой хæдзармæ! 
Лæппутæ кæрæдзимæ бакастысты, бахудтысты — цыма йæ 
исчи азымы бадардта, ды та ма кæдæм цыдтæ, агъæца, уый рæс- 
тытæ куыд кæны йæхи. Стæй хистæр лæппу чи у, Барон, уый 
азылд æмæ худгæ-худгæ мады раз дзуццæджы æрбадт. 
— Уо стыр Хуыцау, уыцы хорз нæ дæ зæрдыл цы бадардтай, 
табу дын уа! Дæ разы зонгуытыл æрлæудзыстæм — дæ быны 
галиу мимæ нæхи никуы æруадздзыстæм. Сыгъдæгцæсгом æмæ 
сыгъдæгармæй цы цæхх æмæ кæрдзын æфта нæ къухы, уыдо- 
нæй дæ ном ардзыстæм. Акæс-ма, кæддæра куыд адзæбæх и нæ 
дзæбæх Æдзи! 
Уæд кæстæр лæппу дæр азылд, Алмахсид дæр, уый дæр 
æрбадти дзуццæджы Бароны фарсмæ. 
— Уæдæ ’мæ нæ фезмæлын хъæуы. Кæннæуæд нæ Æдзи 
æдзæттæйæ сæййафдзæн. 
— Æмæ уæ цы цæттæ кæнын хъæуы? Чындз хæссын ма сфæнд 
кæнат, — бахудти Мæймæт. 
— Чындз уал фæлæудзæн æнæ хастæй дæр, — бахудти Ал- 
махсид дæр æмæ йæ нарæг рихи фыццаг фестъæлфæгау кодта 
фындзы бын, стæй иуварс ахæцыди йæхиуыл. 
— Уæдæ? 
— Куывд, Æдзи, куывд. Стыр куывд нæннæ, гыццыл, фæлæ 
дзæбæх куывд. Дæхæдæг куыд дзæбæх дæ, афтæ дзæбæх 
куывд, гъе! 
Мæймæт йæ уæхскмæ бавнæлдта Алмахсидæн. 
— Цæй куывды кой кæныс, цæ, мæнæ лæппу, куы ницы дын 
æмбарын. 
Æмæ уæд ныхас йæхимæ айста Барон æмæ загъта йæ сабыр, 
йæ уæзбын хъæлæсæй: 
— Гъомæ уæдæ нæ мад рынчындонæй рацæудзæн æмæ нæхи- 
уыл дуар бахгæнæм? Иу-дыууæ сыхагмæ ма бадзурæм?! 
— Абабау! Кой дæр æй мауал скæнут, уый уын — куывд! Кæй 
фæрынчын дæн, уый тыххæй куывд кæнут? 
— Кæй адзæбæх дæ, уый тыххæй, — йæ тымбылкъухæй йæ 
риу багуыпп кодта Алмахсид. 
Мæймæт бамбæрста — сæ фæнд конд у. Ныр ма фæнды дзур, 
фæнды — ма. Уæддæр ма загъта: 
85 

— Куывд кæныны бæсты фæйнæ чындзаджы куы ’рцагурик 
кат, гъеуæд адзæбæх уаин, гъе! 
Уыцы ныхасмæ Дзандар дæр хæстæгдæр балæууыд Мæй- 
мæтмæ. 
— Гæр, æмæ ма искуы уый дæр æрцыди — сæ мад рынчындо- 
ны уа, адон та уынгты чындзæгтæ агурæг рауай-бауай кæной! 
Уæдæ Хуыцаумæ скувдзыстæм, уымæй нын цы уыдзæн! — Уым 
Мæймæтмæ бакаст æмæ йæ ныхас иннæрдæм аздæхта: — æнæуи 
бирæ фæдзæбæхдæр дæ. Æвæццæгæн дын чызг исты хостæ æрха- 
ста горæтæй. 
— Æрхаста мын, — йæ сæр разыйы тылд бакодта Мæймæт. 
Уый дæр комкоммæ скаст Дзандармæ, æмæ сæ цæстытæ кæрæ- 
дзийыл фæйнæ æвæрды акодтой. Стæй фæхицæн сты кæрæдзийæ 
сæ цæстытæ, æмæ Мæймæт йæ цæнгтæ æнгомдæр æрбатыхта 
чызг æмæ лæппуйыл. — Мæнæ сты мæ хостæ, мæнæ. Адонæй 
хуыздæр хос, дунейыл куы фæзилай, уæддæр не ссардзынæ. 
Лæппутæ ма уæддæр бадтысты сæ дзуццæджы бадтæй. Стæй 
сыстадысты æмæ скъаппы уæлхъус æрлæууыдысты. Алмахсид 
ног чиныг систа скъаппы сæрæй. Мæймæт æй федта æмæ йе 
’ргом лæппумæ аздæхта — куы йæ байгом кæна æмæ куы бакæса 
уыцы фыст! Уæд та цы фыст у! Чызджы суагъта æмæ бавналæ- 
гау кодта Алмахсидмæ. 
— Уый нæуæг чиныг у, йемæ йæ æрхаста Мæдисæ, куы ’рцы- 
ди, уæд. Кæсгæ дзы фæкæнæм. 
Мад цыма цæуылдæр батыхст, — афтæ фæзынди Алмахсидмæ, 
фæлæ чиныгæн истæмæй фæтарст, уый йæ хъуыдыйы не ’рцыд. 
Лæууыд æмæ касти чиныджы цъармæ. Æрæджиау загъта: 
— Цы дзæбæх ныв у! 
Æмæ та йæм бавнæлдта Мæймæт: 
— Дзæбæх ныв у, дзæбæх. Тынг дзæбæх ныв. 
Уæд Барон дæр аздæхт чиныгмæ, исдуг æм Алмахсиды къух- 
тæм каст, стæй йæ йæхимæ райста. 
— Кæсæд-ма исчи уыцы бæлæстæм, бæлæстæ нæма сты, 
фæлæ... Куыд лæууынц, цыма искæмæ ’нхъæлмæ кæсынц. Мах- 
иу дæумæ куыд æнхъæлмæ кастыстæм, Æдзи, афтæ. Мæдисæ-иу 
нæ æддæмæ нæ уагъта. Йæхæдæг-иу дуарæй акæс-акæс кодта. 
Æмæ та Алмахсид айста чиныг. 
— Æз бамидæг уыдзынæн æмæ æртæ талайы ныссадздзынæн 
нæ кæрты, раст ам куыддæриддæр сты, афтæ. Уадз æмæ кæсой 
æддæмæ быруйы сæрты. Цымæ цы бæлæстæ хуыздæр сфидау- 
дзæн кæрты, и, баба? — чиныджы цъар бадардта фыдмæ. 
— Алæ-ма, — уæззаугомау бакодта Дзандар. — Адон, кæд ма 
исты зонын, уæд уисхъæдтæ сты. Æмæ уисхъæд кæрты афтæ нæ 
фидауы. Кæрты сфидаудзæн бæрз, кæнæ цъуй. 
Уыйфæстæ лæппутæ ацыдысты. Дзандар хатæны астæу лæу- 
гæйæ баззад. Йæ уæлæ йæ райст-бавæрды хæлаф æмæ хæдон, 
йæ рог цырыхъхъытæ, йæ бухархуд. Лæппутæ куы ацыдысты, 
86 

уæд систа йæ худ æмæ гомсæрæй лæууыди. Мæймæт æм скасти, 
бахудти йæм. 
— Бадгæ скæн, чызгæй дзаг стæм. 
Дзандар фæсæрæндæр уыцы ныхасæй, йæ бынаты базмæлыд, 
бахудти йæ рихиты бын: 
— Чызг дæр уæм бæргæ и, къухы дзæбæхæй куы бафтид, 
уæд. 
Мæймæт дæр ма иу худт бакодта йæ цæстытæй æмæ иннæр- 
дæм ахæцыд ныхасыл: 
— Ныр та уыцы чызг йæ удыл нал бацауæрддзæн, гъе! 
— Уæдæ! — аздæхт уыцырдæм Дзандар дæр, — къуымты ни- 
цыуал ныууагъта. Рафæлдæхта сæ ’мæ кæй — удайгæ, кæй — 
æхсгæ! 
Уыцы бон нал æрцыди Мæдисæ, æмæ ныддаргъ и бон Мæй- 
мæтыл. Афæнд-иу кодта — райса чиныг æмæ дзы истытæ кæса. 
Фæлæ нæй. Цæмæйдæр дзы аргъуц кæнын байдыдта, йæхæдæг 
дæр дзæбæх кæй не ’мбæрста, ахæм цæмæйдæр æмæ-иу æм кæс- 
гæйæ цы баззад, æндæр æм æвналгæ нæ бакодта. 
Стæй та йæм иуафон æрцыди уыцы хъуыды, цыма йæм фыц- 
цаг хатт æрцыди, афтæ, æмæ та йын йæ уд йæхи бакодта æгасæй 
дæр: цы уыдзæни ацы чызг? Куыд цæрдзæни афтæмæй? Сы- 
вæллæттæ дзæбæхæй схъомыл уæд, — схъомыл уыдзысты, уæдæ 
цы кæндзысты! Сывæллонæн йæ зын — йæ райгуырын. Фæлæ 
йæхæдæг куыд фæтондзæни йæ бонтæ иунæг уды къоппайæ! 
Нырма æвзонг куы у, хæрз æвзонг, нырма йæ карæнтæй бирæтæ 
цæугæ дæр куы нæ акодтой чындзы. 
Дунейы бардуаг цы амоны удгоймагæн, уымæй дын цæрæн- 
бонты хай мауал уæд! Иу рæдыд æруадз, мæнг къахдзæф акæн, 
стæй цæргæ-цæрæнбонты къул-къул фæцу æмæ къулбæрзæйæ 
фæбад. Цæмæн батагъд кодта, йæ чындздзоны афонмæ хæццæ 
дæр куы нæма баци, уæд! Кæм бахæццæ. Уыцы уалдзæджы фæци 
ахуыр æмæ уыцы фæззæджы ацыд. Æмæ йæ фæдзæхсгæ фæ- 
кодта — ма батагъд кæн, мæнæ чызг. Ацы хъуыддаджы тагъд 
кæнын нæ бæззы. Хатджытæ сæм куы уыди, уый фæстæ йын 
кодта уыцы ныхæстæ. Махимæ дæр иугыццыл ацæр. Дæ гыццыл 
дын цы федтам, æндæр дын де стыр зонгæ дæр куы нæма бакод- 
там. Сывæллонæй фæцыдтæ горæтмæ æмæ нырма ныр æрыз- 
дæхтæ. Æрæджы дын куы нæ кæны, мыййаг! 
Мæдисæ йæм ницы дзырдта. Йæ разы лæууыд, йæ сæр æр- 
уагъта, йæ къухтæ рызтысты, афтæмæй йæ былты кæрæтты йе 
’хсызгон мидбылхудт змæлыди. Йæ зæрдæмæ цыди, æвæццæ- 
гæн. Кафаг лæппу. Хъаматæ-иу йæ сæрты зыввыттытæ куы сис- 
та фæйнæрдæм, уæд-иу йæ алывæрсты хъилæй баззадысты, стæй- 
иу се ’хсæнты къахфындзтыл зилынтæ куы райдыдта, уæд ма 
уымæй диссагдæр цæмæ бакастаид лæг! Æмæ бирæ хъæуы уый 
хуызæн хъуыдыды чызджы зæрдæйæн! 
Мæймæт æй йæхæдæг дæр федта кафгæ. Иу-дыууæ хатты 
дæр æй федта. Ам, сæхи клубы кафыдысты, горæтæй æрцыдыс- 
87 

ты. Уыйфæстæ йын æй амыдтой сыхаг устытæ, минæвæрттæ сæм 
куы райдыдтой æрвитын, уæд. Уый, дам, у, уыцы лæппу, хъама- 
тимæ, дам, чи кафыди, уый. 
Æмæ фенамонд и. Сывæллæттæ бæргæ дзæбæх сты, фæлæ 
йæхæдæг цы уыдзæни, йæхæдæг! 
Дыккаг бон раджы æрхæццæ и Мæдисæ. Йæ уадулты сырх 
йæ разæй æрбахаста хатæнмæ. Йæхи та зæхмæ нал æруагъта, — 
куыддæр æй ауыдта, афтæ ахъуыды кодта Мæймæт, — йæ уадул- 
тыл сырхæй баззади йæ фæллад. Уæд афтæ вæййы — йæ уадул- 
тæй дыккаг бон дæр нал ссæуы уыцы сырх тæмæн. 
— Дзæбæх дæ, Æдзи? — цыдæр æнахуыр хъæрæй афарста 
Мæдисæ, йæ пъалто ласгæ-ласын. Стæй пъалто ацауыгьта ауын- 
дзæныл æмæ æд хызын мады раз балæууыди, йæ цонг ын йе 
’фцæгыл атыхта, æмæ мад бафиппайдта: чызг йемæ ’рбахаста 
уалдзæджы райсомы тæф. Æмæ ахъуыды кодта мад: æрцæуы 
уалдзæг. Тæхуды, дзæбæх уалдзæг дæр кæуыл æрцæуы! — Знон 
кæд не стыхстæ дæ рынчынфæрсджытæй! — дзуры разæнгардæй 
Мæдисæ æмæ разæнгард кæны йæ ныхасæй Мæймæты дæр. Æмæ 
йæхинымæр дзуры Мæймæт: «Дæ цæстыты дын уыцы æрхуым 
куы нæуал уынин, уæд бæргæ фæразин истæмæнты. Уæд 
бæргæ...» — Сæ фæстæ кæд æнкъард нæ кодтай? — хъæрæй нал 
дзуры, фæлæ зæлы йæ ныхас хатæны, æмæ ма, йæхинымæр цы 
зæгъинæгтæ уыди Мæймæтмæ, уыдон уал афтæ фæуагъта æмæ 
бахудæгау кодта чызгмæ. 
— Хъæлдзæг дæр цас уыдаин. Хатæн йедзаг уыди ’мæ афти- 
дæй аззади стæй. 
— Фынæй дзæбæх бауыдаис — уазджытæ куы ацæуынц, уæд 
фысыммæ хуыссæг æмхиц вæййын байдайы, — йæ фæстаг ны- 
хæстæ йæ мидбылхудты бын фесты Мæдисæйæн. 
— Цæмæннæ. Афынæй дæн. Фынæй дæр-иу адæн, хъалæй 
дæр-иу аззадтæн. Сагъæсты фæдыл дæр-иу арауай-бауай код- 
тон. 
— Цавæр сагъæсты кой кæныс, Æдзи! — чызг æртасыд, куыд 
лæууыд, афтæмæй æмæ йæ рус мады русыл авæрдта. 
— Сагъæстæй фылдæр цы и? Дуне иууылдæр — сагъæссаг, 
йæ зæрдæйы хъустæ кæмæн и, уымæн. Акæс-ма, гъа! 
Æмæ фæтарсти Мæдисæ. Уыцы фæстаг ныхæстæй фæтар- 
сти. Акæс-ма, дам, гъа! Цы йын зæгъын кодта уыцы ныхæстæ? 
Кæцæй йæм æрцыдысты? Цæмæн абадтысты йе ’взагыл?! Цæ- 
мæй у афтæ сагъæссаг дуне?! Æмæ уыцы цæстыфæныкъуылд 
ауыдта: æрдæгæй размæ æрттиваг æфсæйнагæй чи уыд, хæд- 
фысгæ ахæм ручкæйы фындз фæцæуы чиныджы афтид сыфтыл, 
йæ фæстæ раст рæнхъ уадзы, гутон хуымы кæрон куыд фæцæй- 
цæу(а, йæ фæстæ даргъ пелтъы уадзгæ, афтæ, æмæ ныззыланг 
кодтой йæ хъустыл: «Кæд дæм мæ чиныджы рæнхъытæй мæ 
зæрдæйы гуыпп-гуыпп фехъуыса æмæ дæ мидбылты бахудай 
уыцы гуыпп-гуыпмæ, уæд мæм цардыуалдзæг раздæхдзæн фæс- 
88 

тæмæ». Йæ номы зыланг æм нæ фехъуыст Мæдисæмæ. Йæ ном 
уæле уыди фыстыты сæрмæ хицæнæй. Йæ фæстæ стыр хъæры 
нысан. Дамгъæтæй бирæ стырдæр. Æмуырдыг лæууыд, цыма 
сæдзгæ ныккодта чиныджы мидæг, йæхи ном та бынæй уыди, 
фыстытæн сæ быны. Латинаг дамгъæтæй фыст уыди йæхи ном: 
2агтæ1. Йæхи номы фæстæ ницы уыд, стъæлф дæр дзы нæ уыд. 
Æмæ афтæ зынд: цыдæр фыссинаг æй дзы и нырма, ахъаззаг 
цыдæр, æмæ иу бон куы уа, уæд базмæлдзæн уыцы æфсæн- 
фындз ручкæ æмæ та фысгæ-фысгæ ацæудзæн уыцы чиныджы 
æнæфыст сыфыл. 
Уæд та-иу лæугæйæ аззади, искуы-иу ыл куы амбæлди уын- 
джы, кæнæ тыргъы, уæд, йæ цæстытæ-иу стыртæ кæнынмæ фе- 
сты æмæ-иу дзы сирвæзти: «Мæнæ диссæгтæ!». Алы хатт дæр 
уыцы дзырдтæ, уыцы дыууæ дзырды алы хатт дæр. 
Æмæ, дам-иу дын дæ ном дзырдтон, уыцы дыууæ дзырды, 
дам-иу дын райхæлдтон дæ ном. Æмæ, дам-иу, семæ стахтысты 
мæ цин æмæ мæ дис уыцы дыууæ дзырды. Кæннæуæд, дам, иу 
дзырды куыд бацыдаиккой цинæй, дисæй?! Мæ дис, дам, дзы 
бацыдаид, фæлæ, дам, уæд мæ цин мæ зæрдæйы бын сцæм уыда- 
ид æмæ, дам, мын кусын нал уагътаид мæ зæрдæ. 
Уыдæттæ йын фæстæдæр дзырдта, иумæ алæууой, аныхæстæ 
кæной, уый фаг куы базыдтой кæрæдзийы, уæд. Æмæ-иу лæу- 
уыди Мæдисæ дæр, худгæ дæр-иу бакодта, хъазæн ныхас дæр- 
иу дзы схауди. Стæй дзы йæхи хизын байдыдта, цыма дзы истæ- 
мæй тæрсгæ фæкодта, уый хуызæн. 
Ныр йæ зæрдæ базмæлыд мады тæригъæдæй Мæдисæйæн. 
Гуыбырæй баззади мады раз æмæ уыцы ран, кæрты зилгæ дымгæ 
куыд фæмидæг уа, уый хуызæн йæ сæры фæмидæг и иу хъуыды: 
йæхи баппара мады хъæбысмæ, йæ цæсгом ын йæ дæллагхъуыр 
нытътъысса æмæ хъæрæй ныккæуа, гыццылæй-иу дзы исты маст 
куы бацыд, уæд-иу куыд куыдта, афтæ æмæ йын кæугæ-кæуын 
ракæна Зармæты хабар, мацы дзы басусæг кæна. Чи зоны сын 
фенцондæр уа сæ дыууæйæн дæр — мад цы сагъæсты кой кæны, 
уыдон иу къаддæр фæуой, чи зоны, йæхицæн та, чи зоны, йæ 
кæуыны хæкъуырццы басудза йæ дывæнд, æмæ хауди мады хъæ- 
бысмæ, æмæ уадысты йæ хъустыл мады ныхæстæ, уæззау ны- 
хæстæ æмæ тыхсти Мæдисæ, мады хъæбысмæ афтæ æрæгмæ 
кæй хæццæ кодта, ууыл. Æмæ зæлыдысты мады ныхæстæ: 
— Хæдзары æгъдæуттæй чи фæцуды, уый комкоммæ мады 
зæрдæйыл хауы, йæ тъæпп мады зæрдæйыл фæцæуы. Æмæ иунæ- 
гæй куы аззайы мад, уæд уыцы тъæппытæ нымайынæн бахъæуы. 
Нæй, нæ нытътъыста йæ цæсгом мады дæллагхъуыр, нæ нык- 
куыдта хъæрæй, Зармæтæн та дзы йæ кой дæр не схауди. Цы- 
дæр къуылымпы йыл бафтыди. Йæ дыууæ цонджы дæр æрба- 
тыхта мадыл, æнгом ыл æрбахæцыд йæхимæ æмæ сындæг змæ- 
лыд, цыма заргæ кодта æмæ йæ уыцы зарæджы улæфт змæлын 
кодта, уый хуызæн. Йемæ змæлыди мад дæр. Афтæ бадтысты 
уыцы уæззау бадтæй, æмæ сыл æрхуым æнцади. Стæй Мæй- 
89 

мæт, цыма уыцы æрхуымæй йæхи ратонынмæ хъавыд, уыйау 
базмæлыд æмæ загьта, уыцы æрхуымæй чи равзæрд, уыцы ны- 
хæстæ: 
— Никуы чындз и хæдзары, никуы ’ндæр. 
Æмæ уыцы сабырæй азылдысты ныхæстæ афтид хатæны 
къуымты, стæй æрбаздæхтысты фæстæмæ, æмæ уæд бамбæрста 
Мæдисæ — дзырдтæн сæ уæззаудæр уымæ хауди: никуы 4ндæр! 
Æмæ фехæлд йæ сабыр улæфт, улæфтимæ фехæлд сæ узгæ бадт 
дæр. Æмæ уæд йæ цæстæй ракаст Мæдисæ, æмæ æрхæцыдысты 
йæ цæстытæ — йæ къабайы фæдджи уæле аззади, уæрджыты 
сæр, æмæ йæ зæнгтæ, цы буаргъуыз, тæнæг цъындатæ сыл уыд, 
уыдоны мидæг радаргъ сты сындæггай, сынтæджы раз цы гауы- 
зы гæппæл уыд, уымæ. Чызг фестъæлфыд, фестад, йæ фæдджи- 
тыл æрхæцыд, æрдзæбæхтæ сæ кодта йæ уæлæ, стæй базмæ- 
лыд, стъолы алыварс азылд æмæ та мады раз æрлæууыд. Мадæн 
йæ сæрбæттæн иуварс фæиртæст сæры гоппæй, æмæ уыдта Мæ- 
дисæ — цъæх дардта мады сæрыхил, урс хилтæ ’мæ дзы сау 
хилтæ афтæ сæмхæццæ сты. Лæууыди Мæдисæ æмæ касти мады 
сæрмæ. Стæй йæм æрбавнæлдта, сæрбæттæн систа сæрæй, сæ- 
рыхил æрысгæрста йæ уырзтæй. 
— Фæстæдæр дуканимæ бауайдзынæн æмæ дзы сæрæхсæн 
æрбадавдзынæн. 
— Бæргæ хорз уаид. Кæннæуæд куы ныннымæт уой, уæд 
лыггæнинаг фæуыдзысты. 
— Тобæ зæгъ, Æдзи! Æмæ нæ хæдзар дæ дзыккутæй куы 
фидауы. 
Мад йæ сæр батылдта: 
— Уæд кæмæй фидауы нæ хæдзар, уыдон мын рухс фæндæг- 
тыл фæцæуой! 
Æмæ та æрбадти фæстæмæ йæ фарсмæ Мæймæтæн. Йæ цæнгтæ 
та йыл æрбатыхта. 
— Æз дын дæ дзыккутæ дзæбæх ныффасдзынæн, уыйфæстæ 
дын сæ бийынтæ байдайдзынæн. Нал æй хъуыды кæныс — æз-иу 
дын дæ дзыккутæ бийын куыд бирæ уарзтон! 
— Уæдæ, уæдæ! Æз-иу мæ къухтæм æмхасæнтæ кодтон — мæ 
митыл-иу не ’ххæстæн æмæ. Æмæ, дам, сбад æмæ, дам, дын дæ 
дзыккутæ сбион. Кæугæ-иу хъуамæ рацу-бацу кодтаис мæ фæстæ. 
— Цы худæг уыдтæн, нæ, Æдзи? 
— Уыдон иууылдæр хорз. Фæлæ абон кæсгæ цæй тыххæй нæ 
кæнæм? — йæ къух чызджы уæхскыл æрæвæрдта Мæймæт. 
— Æцæг, æцæг, — загъта разæнгардæй Мæдисæ æмæ фестади 
сынтæгæй. — Кæсыны тыххæй мæм иу фæнд æрцыди, иу дзæ- 
бæх фæнд. 
— Цымæ цы хуызæн фæнд у? 
— »Цы хуызæн, куы зæгъай, лæгты загъдау, уæд абонæй фæс- 
тæмæ кæсдзыстæм радыгай. Аходæнæй сихоры ’хсæн — ды, си- 
хорæй æхсæвæры ’хсæн — æз. 
— Разы дæн, — баразæнгард и Мæймæт. — Бæгуыдæр мæ 
90 

фæфæнды — иугыццыл дзы куы акæсин æз дæр. Хæлæг дæр ма 
дæм фæкæнын. 
Мæдисæ йе ’рфыджы сæр йæ тъæпæн арм авæрдта, афтæмæй 
ныккасти мадмæ. 
— Æмæ дæ чи нæ уадзы уыцы хæлæггæнæгæй? Ам нæ вæййы 
чиныг — цæуылнæ дзы фæкæсыс? 
— Нæ дзы фæкæсын. Ды мын нæ фæзæгьыс, æмæ дзы нæ 
фæкæсын. 
Мæдисæ йæ уырзтæ йæ уадулмæ схаста, æмæ змæлыдысты 
уырзтæ уадулыл, цыма йыл исты агуырдтой, уый хуызæн. Мады 
цæстытæм касти æмæ бафиппайдта — цыма сæ гыццыл раздæр 
цы æрхуым бадт, уый бирæ фæкъаддæр, æмæ хъæрæй загъта: 
— Уæдæ баныхас кодтам, — дзургæ-дзурын скъаппы сæрæй чи- 
ныг райста. Рафæлдæхта йæ. — Кæм кастыстæм, кæ, — мæнæ ам. 
Дæ кæсæнцæстытæ-ма бакæн. Дзæбæх сбад. — Стæй йын чиныг 
йæ къухты фæсагъта, йæ фæсонтæй йын къулы ’хсæн баз æркодта. 
Уæдмæ йæ дзурын худынмæ расайдта, æмæ йæм афтæ худгæ-ху- 
дын фыццаг иуæрдыгæй бакаст, уыйфæстæ — иннæрдыгæй, раст 
слæууыд, йæ къух уæлæмæ систа æмæ ацамыдта йæ къухæй. 
— Райдай! 
Æмæ райдыдта Мæймæт: 
«Уыцы рæстæджы агъуыстæй рахызтысты дыууæйæ — Боц- 
ци æмæ иу æнæзонгæ лæг». 
— Чысыл фæлæуу, — йæ раст æнгуылдз фæдардта чиныгмæ 
Мæдисæ. — Боцци чи уыди? 
— Колхозы парторгæй куыста Боцци. Бæхыл-иу цыд, æмæ-иу 
бæхæн йæ фист йæ фæрстыл æрзæбултæ и. 
— Мæнæ мын цы дзæбæх мад и! — Йæ цæнгтæ фæйнæрдæм 
фæхаста Мæдисæ, йе ’рмттæ кæрæдзийы æддæг-мидæг ауадыс- 
ты. - Дарддæр. 
«Æз сæм кæсгæйæ баззадтæн. Исдуг афтæ фенхъæлдтон, — 
мæ цæстытæ цæхæртæ акалдтой æмæ мæм Боцци дыууæ фæзын- 
ди: уазæг дæр кæд нæ уыд иудзонгон, кæд уымæн дæр хауд нæ 
уыд йæ галиу цонг! Афтæ æруадысты фæрсæй-фæрстæм, агъуы- 
сты тыргъæй зæхмæ цы хъæдын асин уыд, ууыл. Æмхуызæттæ, 
æмиæстæ. Уазæгыл дæр, Боццийыл дæр куыд уыди, афтæ æлыг- 
гъуыз æфсæддон хъуымацæй хæдон æмæ хæлаф. Сæ афтид дыстæ 
сын сæ фæтæн рæттæ æнгом æрбалхъывтой сæ фæрстæм. Цы- 
дæр æнахуыр ныфс базмæлыд мæ уæнгты дыууæ лæджы уын- 
дæй, æмæ мæ сæрыхъуынтыл дыз-дыз бахæцыд.» 
Æмæ та йæ уым баурæдта Мæдисæ. Æвæццæгæн æй цæмæй- 
дæр афæрсинаг уыд, фæлæ йæхæдæг фæразæй и Мæймæт: 
— Нæ фæлæ цы дзæбæх фидыдтой уыцы дыууæ лæджы иумæ! 
Сæ фæйнæ цонджы хауд, афтæмæй уыцы фидар къахдзæфтæ 
кодтой, гъе! Уæд бирæ уыди ахæм лæгтæ, хæсты фæстæ. Æмæ 
фидыдтой. Алæ-ма, кæддæра стæй цы фесты. 
«Æрæджиау сæ фæйнæ къухы кæрæдзимæ радтой æмæ кæ- 
рæдзийы къухтыл хæцыдысты, афтæмæй загъта уазæг: 
91 

— Фæдзæхсын дын ницы хъæуы, уæддæр дын иу хъуыддаг 
æнæ афæдзæхсгæ нæй: адæм! Адæмыл фылдæр æууæнд, адæ- 
мыл фылдæр æнцой кæн». 
Касти Мæймæт, æмæ йæм хъуыста Мæдисæ. Йæ цæстытыл 
уадысты уыцы дыууæ лæджы — сæ иугай дыстæ афтид уыдысты 
æмæ сын сæ сæ фæтæн рæттæ æнгом æрбалвæстой сæ фæрстæм. 
Сæ цæнгтæ уым баззадысты, цы фæйнæ цонджы ма æрхастой, 
уыдонæй хъуамæ цард сæндидзын кæной, знагæй цы зæхх ба- 
хызтой, ууыл, — хъуыды кодта Мæдисæ, æмæ цыдæр æхсызгон 
хъыдзы базмæл-базмæл кодта йæ уæнгты. 
Уæдæй фæстæмæ афтæ кастысты: аходæны фæстæ — Мæй- 
мæт, сихоры фæстæ — Мæдисæ. Æмæ-иу ныссабыр и Мæдисæ, 
цыма-иу гыццыл чызг фестад, йæ дыууæ хъусы сæрмæ дыууæ 
урс цыллæ уадздзаджы дыууæ сау бецыккыл баст кæмæн уыди, 
ахæм гыццыл чызг. Йæ мидбылхудт-иу, стæппæввонгæй баззад 
йæ былтыл. Йæ цæстытæ-иу цыма развæлгъау цыдæр æрцæуи- 
наг цин базыдтой, уыйау змæлыдысты сæхимидæг, æмæ-иу сæ 
сæрмæ йæ нарæг сау æрфгуытæ æртасыдысты дыууæ гыццыл 
æрвæрдынау. Стæй-иу баурæдта мады — ма бафæллайа, мæ фес- 
хъиуа йæ зæрдæ. Дзургæ-иу æм нæ бакодта, æнæуи иу æрхоста 
йе ’рмттæ кæрæдзийыл, кæддæр-иу йæхæдæг дæр афтæ кодта 
Мæймæт, искæй-иу сæ фæуромынмæ куы хъавыди кæсынæй кæнæ 
дзурынæй, уæд — йе ’рмттæ-иу фæлмæн æрхоста кæрæдзийыл. 
Æмæ-иу стæпп кодта йæ мидбылхудт чызгæн уæд æмæ-иу апырх 
и йæ цæсгомыл æгасæй. Худти-иу мад дæр: уадз æмæ фылдæр 
ахæсса йæ цин чызгæн, кæд уыцы æрхæндæг нал бадид йæ цæс- 
тытыл, фыдохы гаккау. Афтæмæй йæм иухатт изæры зылдтыты 
афон, йæ хатæны иунæгæй куы бадти, рухс куы нæма сыгъд, 
фæлæ йæм рудзынгæй изæрмилты дыдзырухс куы лæдæрсти, 
уæд æм уыцы рухсмæ æрцыди иу худæджы хъуыды: цæй, æмæ 
уал-иу, райсом цы кæсдзæн Мæдисæйæн, уый изæры йæхицæн 
бакæса, райсом æй хуыздæр куыд кæса, æмæ Мæдисæ фылдæр 
куыд фæцин кæна! Æмæ-иу изæры йæхи цæттæ кодта райсоммæ. 
Хъуыста-иу æмæ-иу уыцы даргъ тыргъ йе змæлынæй куы ’рса- 
быр и — рынчынтæй дæр æй æмбæхсгæ кодта — уæд-иу райста 
чиныг æмæ-иу æй фæсахсæвæртæм нал æруагъта йæ къухæй. 
Стæй-иу дыккаг бон Мæдисæ куы ’рцыд, уæд-иу æрхъæцмæ нал 
хъæцыд Мæймæт — раздæр куы райдаиккой кæсын, тагъддæр 
куы бахудызмæл уаид чызджы цæсгом. 
Уыцы райсом æм дохтыртæ æнæхъæн къордæй æрбалæууы- 
дысты. Сæ хистæр Хасæбе дæр семæ. Йæ зæрдæйы куыстмæ 
йын хъуыстой, йæ туджы цæфтæ йын нымадтой. Дзургæ ницы 
кодтой, афтæ-иу искуы иуæггæй дзырдтæ цы загътой, æндæр. 
Уыдрн дæр цыдæр æнæмбæрст дзырдтæ уыдысты — низты 
нæмттæ уыдаиккой, кæнæ хосты нæмттæ. Лæууыдысты йæ разы 
тыгуырæй, æмæ сæ тыхсти Мæймæт. Ноджы нал æмæ нал цы- 
дысты. Сæ иу-иу нæма фæци хъуыст æмæ та-иу иннæ йæ хъусы- 
92 

ны къæбæлтæ йæ хъусты атъыста. Æрæджиаугомау æрсабыр сты, 
æмæ уæд Хасæбе загъта: 
— Чи куывта, уый — дæуæн. Немыц нæ хъæуæй куы лыгъды- 
сты, уый ма лæууы дæ зæрдыл? — Хасæбе бахудти, 4мæ йæ 
гуыбыр фындз, цæргæс уырыл куыд æрбада, уый хуызæн фæ- 
зынд Мæймæтмæ. — Раст афтæ лидзы дæ низ, гъе! Немыц ма-иу 
фæстæмæ фæкастысты, а дæ низ ма, фæстæмæ фæкæса, уый 
бон дæр æй нал и. 
— Æмæ ды та цæмæй зоныс, немыц нæ хъæуæй куыд лыгъды- 
сты, уый? Уæд гуырд дæр куы нæма уыдтæ. 
— Дзырдтой мын æй, куы райгуырдтæн, уæд, — ногæй дæр та 
бахудти Хасæбе. 
Дохтыртæ куы ацыдысты, уæд æрбадт йæ сынтæгыл Мæй- 
мæт, стæй фæстæмæ сыстад — бадын æм нæ цыди, фæлæ лæу- 
уын дæр нæ бафæрæзта æмæ сабыр къахдзæфтæй рацу-бацу рай- 
дыдта æрбахизæнæй цæхгæрмæ къулы онг. Иуцасдæр куы ара- 
цу-бацу кодта, уæд æм æрцыди иу хъуыды: «Ныр цымæ сывæл- 
лæтты ам куы уадзид, уæд хуыздæр нæ уаид? Кæннæуæд иууыл 
— сывæллæтты кой. Нæ йæ иуæрдæм азилæн ис, нæ — иннæр- 
дæм. Уыдон ам куы уаиккой, уæд та-иу йе ’мбæлттимæ кæм театр- 
мæ ауаид, кæм киномæ, бадгæ дæр-иу акæнид семæ. Йæхи-иу 
аирхæфсид, кæннæуæд ын йæ уд ахæрдзысты, æмæ йæ зонгæ 
дæр нæ бакæндзæн. Стæй йæ куы базона, уæддæр, кæд уыди, 
æмæ мад кæд бавгъау кодта йæ уд йæ сæвыллæттæн?! Сæхицæн 
дæр хуыздæр уаид, се уæнгтæ айтынг кæниккой. Ныр цæхæра- 
дæттæ базмæлдзысты, бæлæстæ дидинæг æфтауыныл фæуы- 
дзысты». 
Иуцасдæр ма арацу-бацу кодта æмæ йæм æрцыди иу фæнд: 
цæй æмæ, уартæ рæуæг рынчынтæ кæдæм цæуынц сæхи æхсынмæ, 
уырдæм ацæуа уый дæр æмæ уым йæхи дзæбæх ныхса æмæ аф- 
тæмæй, хæрзæхсадæй æддæмæ кæртмæ ахиза, кæддæра уал- 
дзæджы улæфт мидæмæ хъарын байдыдта адæймагмæ. 
Сынтæджы ныхæй хисæрфæн райста, йæ халаты уæхскыл 
æй баппæрста æмæ йæ куыддæр баппæрста йæ халаты уæхскыл, 
афтæ йæм æрбауылæн кодта уыцы цъиуы зарын, æмæ йæ мид- 
бынат лæугæйæ аззади Мæймæт. Фырæхсызгонæй йæ цæстытæ 
бацъынд кодта, йæ тъæпæн армыл уæлæмæ схæцыд, цыма исчи 
исты куы ссыбыртт кæна, уымæй тарст, уый хуызæн æмæ афтæ 
лæугæйæ баззад; 
Æмæ зарыди цъиу. Æмæ йæм хъуыста Мæймæт. Хъуыста йæм 
æмæ-иу æм афтæ фæзынд: кæмдæр цыдæр хорз æрцыди адæ- 
мыл, фæлæ йæ нæма зонынц адæм, æмæ сæм уыцы хабар æрхас- 
та цъиу æмæ сын уыцы хабар кæны. 
Хатæн байдзаг и зарынæй. Акъахдзæф кæнæн дæр дзы нал 
уыди. Æмæ лæууыди Мæймæт æмæ хатыдта — йæ улæфт рогæй- 
рогдæр кодта, цыма уæлдæф нал улæфыд, фæлæ зарæджы 
уылæнтæ сæхæдæг ивылдысты йæ улæфæнты. Стæй иу афон 
нал бацыдысты улæфæнты уыцы уылæнтæ, сæ сæрты акалдыс- 
93 

ты улæфæнтæн, æмæ уæд ауыдта Мæймæт: чидæр лæууы æрба- 
хизæны, комкоммæ кæсы Мæймæтмæ, æмæ дис кæны Мæймæт: 
чи уа? 
Стæй та йæм афтæ фæзынди — кæмдæр ма йæ федта. Ахæм 
кæмдæр ма йæ федта, ахæм. Уым дæр афтæ гомсæр уыди. Уым 
дæр афтæ æнгом бадти уыцы сау галстук уыцы урс хæдоны 
æфцæгготыл. Афтæ лæууыди æрбахизæны æмæ ныхас кодтой. 
Фыццаг æм йæхæдæг адзырдта Мæймæт, фæлæ йæм афтæ цæ- 
мæн адзырдта, ууыл ма уыйфæстæ бирæ фæхъуыды кодта. Æмæ 
йæм афтæ адзырдта: 
— Уый ды дæ, ды? 
Æмæ йæм афтæ ’рбадзырдта уый дæр дуарбахизæнæй: 
— Æз дæн, æз. 
Иуцасдæр сæ ничиуал ницы загъта, цыма сæ дзуринæгтæ фе- 
сты дзырд, уый хуызæн. Стæй йæ сæрыл схæцыди уый æмæ 
бафарста: 
— Дзæбæх дæ, Æдзи? 
Афтæ загъта æмæ та йæ сæр фæстæмæ æруагъта йæ риуыл. 
— Фæдзæбæхдæр дæн. Чызг мæм æрцыди горæтæй, йæ куы- 
стæй йæхи ракуырдта. Ам вæййы мемæ. — Стæй йæ бафарста 
Мæймæт дæр: — Дæхæдæг дзæбæх дæ? 
— Æз дæр фæдзæбæхдæр дæн. 
— Æмæ хъæрзгæ уыдтæ ды дæр? 
— Уо. Хъæрзгæ уыдтæн æз дæр. 
— Æмæ цы рысти дæуæй та? Дæ зæрдæ рысти дæуæн дæр? 
— На, мæнæн мæ зæрдæ нæ рысти. 
— Уæдæ? 
— Мæ уд рысти мæнæн. 
— Дæ уд, зæгъыс? Æмæ, дам, уд рисгæ куы нæ фæкæны, 
афтæ куы фæдзурынц. 
— Рисгæ нæ фæкæны, уый раст у. Фæлæ йыл æнæнцой баф- 
ты, æмæ уый рыстæй фыддæр у. 
— Æмæ ныр æнцой у дæ зæрдæ? 
— Бынтон æнцой нæма у, фæлæ фенцойдæр. 
— Æмæ удæн дæр исты хос и? 
— Ис ын хос. 
— Цымæ цы хос и удæн та? 
— Уд æнцой. 
— Уд æнцой? 
— Уо, уд æнцой. 
— Тæхуды! — загъта хъæрæй Мæймæт, æмæ йæм комкоммæ 
’рбакасти лæг, æмæ йæм уæд комкоммæ бакасти Мæймæт дæр. 
Фæлæ æрбахизæны ничиуал уыди. Мæймæт фестъæлфыд. Æмæ 
уый фыны куы уыди. Уый йæм фыны куы ’рбалæууыд æрбахи- 
зæны. Дысон уыди æви æндæрæхсæв уыди? Æви уый размæ 
кæддæр? Дзæбæх æй нал хъуыды кæны. Æмæ кæд фын нæ уыди, 
уæд та?! Кæд æй æнæуи искуы федта? Кæд ын йæ къам федта? 
94 

Æмæ уæд уыцы ныхас та кæцæй æрцыд, зæрдæйы кой æмæ уды 
койтæй фæсте куы ницыуал ныууагьтой?! 
Мæймæт йæхимæ ’ркаст, кæм лæууы, уый æрхъуыды кодта, 
кæдæм цæуынвæнд кодта, уый дæр æрбалæууыд йæ зæрдыл. 
Йæ хисæрфæнмæ сæвнæлдта æмæ йæ æрлæгъз-æрлæгъз кодта 
йæ халаты уæхскыл æмæ уæд бамбæрста — зарæг басабыр, ба- 
мынæг йæ улæфт. Уæд базмæлыд, йæ фæлмæн къахдзæфтæ кæ- 
рæдзийы фæдыл йæ фæстæ задысты, афтæмæй бараст и ру- 
дзынгмæ — акæса дзы, кæд ма уым искуы ис уыцы цъиу, уæд æй 
фена, кæддæра цы хуызæн цъиу у. Бахæццæ и рудзынгмæ, дæл- 
вæйнæгыл йæхи ауагъта. Бæлас уыд сабыр, йæ бæгънæг хихтæ 
гомгæрццæй лæууыдысты. Мæймæт сыл цыдæр рохзæрдæйæ йæ 
цæстытæ рахæсс-бахæсс кодта — цыма цæуинаг дæр никуыдæм 
уыд æмæ æндæр дæр. Стæй йæм цæугæ дæр ницы кодта цыма 
бæласмæ кæсыны йеддæмæ. Иуафон йæ хъустыл æрцыди: 
— /Едзи! 
Фæлæ йæм цыма бынтон нæ байхъуыст, уыйау йæхиуыл не 
схæцыд, æмæ уæд кæйдæр рог къæхтыхъæр йæ уæлхъус балæу- 
уыд. Стæй кæйдæр хъарм цонг æрæнцади йæ фæсонтыл. 
— Ам цы ми кæныс, Æдзи? 
Æмæ уæд схæцыди йæхиуыл Мæймæт. 
— Дунемæ кæсын мæнæ. 
— Цæмæ дзы кæсыс? 
— Бæстæ базмæлыди... 
— Зæгъын та, кæд уыцы цъиу ныззарыд. 
— Уый дæр зарыд, — Мæймæт йæ цæстытæ æрцъынд кодта. — 
Тæхуды, уыцы зарæгмæ хъусынæй бафсæд! 
Мæдисæ йæ цæстытæ æрхæсс-æрхæсс кодта мадыл — цы- 
дæргъуызон æм зынди, цыдæр уæлтæмæныссæсты хуызæн. 
— Цымæ, уд цæмæй цæры, уымæ æгæр аздæхтай де ’ргом 
æмæ дæ, удгоймаг цæмæй цæры, уый рохуат аззади. 
Мæймæт йæ æрмттæм æркаст, иу дзы иннæйы мидæг бавæрд- 
та æмæ сæ афтæмæй йæ риуыл бафæлдæхта. 
— Уд цæмæй цæры, уый ахсджиагдæр у. 
Мæдисæ йæм ницуал сдзырдта. Йæ дзæкъул скъаппы раз 
авæрдта, йæ пъалто фелвæста, ацауыгъта йæ. 
— Уæдæ æз тас æрбадавон, ды дæ къухтæ ныхсай. Æмæ уал, 
удгоймаг цæмæй цæры, уый кой бакæнæм. 
— Фæлæуу, — загъта Мæймæт. — Уырдæм ацæуæм, хихсæнмæ. 
Уырдæм цыдæй рараст дæн æмæ фæстæмæ нал здæхын. 
Мæдисæ та йыл йæ цæстытæ ’рхаста: 
— Нæ бафæллайдзынæ? 
— Куы бафæллайон, уæд цы! Уæдæ ныр никуыуал бафæл- 
лайдзынæн? 
— Цом уæдæ, — скъаппы лагъзæй сапоны къопп æмæ дæндæг- 
тæхсæнтæ райста, Мæймæты халаты дзыппы сæ нывæрдта, стæй 
йæ рæмбыныкъæдзыл рæуæг æрхæцыди мадæн æмæ араст сты. 
Мадæн йæ хисæрфæн æрдаргъ и — æнæуи дæр бæрæг дардта 
95 

урс-урсид хисæрфæн йæ кæрæтты дыгай кæрдæггъуыз тæлмытæ 
зынггъуыз халаты уæхскыл — æмæ йæ уый цæмæйдæр фæндаг- 
гонгьуыз кодта. 
Æмæ цыдысты сæ сабыр, сæ фæлмæн къахдзæфтæй, тыргьы 
астæуты гауызы бæсты тыгьдæй цы дæрзæг хъуымацы тын адаргъ 
и, ууыл. Кæрты дуары онг куы ахæццæ сты, уæд Мæймæт æрлæу- 
уыд. Æрлæууыд Мæдисæ дæр. 
— Уæдæмæ ма дæлæ кæртмæ ахизæм, — йæ къух дуармæ 
бадардта Мæймæт. — Арвмæ дæр скæсæм, фæйнæрдæм дæр ахæс- 
сæм нæ цæстытæ. Стæй æрбаздæхдзыстæм. 
— Уазал дын нæ уыдзæн афтид халаты? — йæ фæсонтыл ын 
йæ цонг æрбауагъта Мæдисæ. 
— Нæ мын уыдзæни уазал, нæ. 
Кæрты мит никуыуал зынд, фæлæ йæ тæф уыцы хъазуатæй 
лæгæрста фæйнæрдæм æмæ æхсызгон хъыдзы кодта улæфæнты, 
цæстыты та ракæс-бакæсыл æфтыдта — кæд ма кæмдæр аззади 
мит! 
Бæласы бын уыди бандон, æфсæйнаг зылд къæхтæ æмæ, зылд 
фæстæмæ хи ауадзæн кæмæн вæййы, ахæм бандон. Йе ’рбадæ- 
ныл дæр хуыд уыди лæгъзгæнæнæй лæгъзгонд хъæлтæ æмæ йæ 
фæстæмæ хи ауадзæныл дæр. Æвæццæгæн æм йæ ног ахуырстæй 
чидæр нæ фæлæууыд — газет ыл айтыгъта, æрбадт ыл æмæ йыл 
ныхæстæй баззади газет. Æмæ ныр, цыма йæ астæуыл урс ахо- 
рæнæй тæлм уыди, афтæ зынди. 
Мæймæт æмæ Мæдисæ йæ фæстæты бахызтысты бандонæн. 
Йæ нывæрзæн æрлæууыдысты. Лæууыдысты ’мæ газетмæ кас- 
тысты. 
— Æрæгмæ цæмæн цыдтæн, уый дын куы нæма загътон, — йæ 
цæстытæ газетæй фæхицæн сты Мæдисæйæн. — Дуканийæ иу 
ахорæн скъæфтой, урс ахорæн. Цæсты тигътæ йæм нæ лæууынц, 
афтæ урс у. Æз дæр дын ма фездæхон дуканимæ. 
— Дæхи гыццыл иуран куы ’руадзис, мæнæ чызг. Ахорæн! 
Ахорæн дæр хъæуы, куыд нæ хъæуы! Фæлæ уым лæппутæн ба- 
цамыдтаис, цыхуызæн ахорæн хъæуы, уый, æмæ йын исты амал 
кодтаиккой. 
— Ахорыныл сæ бафтаудзынæн. Нæ мæ аирвæздзысты уыдон 
дæр. Стæй урс-урсид куы адарой нæ дуæрттæ ’мæ нæ рудзгуы- 
тæ, уæд-иу радæуæд нæ сыхæгтæ! — бахудти Мæдисæ æмæ йæм 
нал фæлæууыди Мæймæт — уыцы худгæ йæ ’рбахъæбыс кодта. 
Æмæ уырдыгæй, мады хъæбысæй йæ цæстытæ схаста бæласыл 
æмæ йæм кæсгæйæ баззад. Хуры тынтæ гæппытæ ’мæ тæррæс- 
тытæ кодтой бæласы къалиутыл, цыма урс-урсид æрвон цъиутæ 
уыдысты. Кæцæй-иу агæпп кодтой, уым-иу аззад сæ фæд, стæй- 
иу кæдæм багæпп кодтой, уырдæм-иу сæ фæстæ бадаргъ æмæ 
бæлас рухсæй байдзаг и, цыма бæлас нæ уыд, фæлæ цырагъдон 
уыд, стыр æрвон цырагъдон æмæ дзы æрвон цырæгътæ — стыртæ 
’мæ гыццылтæ — æрдзæтæ ’мæ сæдæтæй сыгъдысты, æмæ зы- 
ланг кодтой, уыцы судзгæ-судзын æмхæццæ зыланг нæ — кæцы- 
96 

дæр бæлвырд фæткыл барст зыланг. Æмæ æндæр цырагъдоны 
бын фестади Мæдисæ, рагон стыр цырагъдоны бын. Цырагъы 
бын цы лæгъз стъол уыд, уымæн йе ’ннæ фарс та уый лæууыди, 
Зармæт. Æмæ дзырдта, цыма уыцы æрвонг цырæгъты зылангыл 
барста йæ ныхæстæ, уыйау се ’нкъард зыланг цыд йæ ныхæс- 
тæн. 
— Бæргæ, бæргæ, фæлæ иу тасæй мæ удæнцой фесæфт: иубон 
исчи куы фæзына дæхи хуызæн рæсугъд, дæхи хуызæн æвзонг. 
Æмæ йæ фæрсты цæуыныл куы фæуай, уæд ма æз цæмæ кæс- 
дзынæн а дунейы, цæуыл ма дзы æрхæцдзæни мæ цæст мæнæн 
та?! Нæ, уæд дуне афтидæй баззайдзæн мæнæн. 
Мæдисæ лæууыд, цыма цырæгътæй тыхст — æгæр рухс код- 
той æмæ æгæр хъарм уыди сæ рухс. Æмæ та-иу скаст уæлæмæ 
цырæгътæм. 
— Æз ныхкъуырд дæн адæмы раз. Æз се ’хсæн æнæрхъуыды 
къахдзæф акодтон. Æмæ мæ зонгуытæ мæ быны фесты. Ныр мæ 
дыууæ сабийы цæнгтыл хæцдзынæн мæ дыууæ къухæй. Уыдо- 
нæй мын куыд ничи фæкæла, афтæ, æмæ адæмæй иувæрсты цæу- 
дзынæн. Адæмы гуылфы цæуæн нал и мæнæн. 
Уым цырагъдонмæ скасти Зармæт, Хуыцаумæ скæсæгау, æмæ 
та йе ’нкъард зыланг райхъуыст йæ ныхасæн: 
— Дыууæ сабийæ иуы цонгыл ды куы хæцис, иннæйы цонгыл 
— æз, не ’ннæ къухтæ та кæрæдзимæ куы радтиккам — цас и 
афтæмæй фæцæуæн адæмы ’хсæнты, цас! 
Мæдисæ ма цыдæр зæгъинаг уыди — нæ, йæхæдæг хъуамæ 
иунæгæй фæцæуа йæ сабиты ’хсæн, иунæгæй сæ фæкæна, кæд 
уыцы зын цыдæй ссыгъдæг уа йæ уд, уыййеддæмæ йын ссыгъ- 
дæггæнæн ницæмæй ис. Фæлæ тыхсти цырагъдонæй. Æгæр сыгъ- 
дысты йæ цырæгътæ, æгæр хъарм кодта сæ рухс, æмæ йын зын 
уыди дзурын. Афтæ зын ын никуы уыди дзурæн нырма. Æмæ 
ницуал загъта. Цæмæй фæрсынмæ йæм æрцыд, уымæй дæр æй 
рæстмæ нал бафарста. Уым цыдæр дзырдыл фæбыцæу сты куы- 
сты, чи сæ иу дзырдта, чи — иннæ. Æмæ, дам, уæдæ Зармæты 
бафæрсæм. Æмæ, дам, æм ды ныууай. Барæй загътой Мæдисæ- 
йæн. Æмæ йæхи нæ басаста. Ма баком, æмæ дæм стæй фæхуд- 
фæхуд хъуамæ кæной сусæгæй-æргомæй. Уый та йын цыма йе 
’рцыд зыдта æмæ йæм æнхъæлмæ каст, уый лæуд кодта цырагъ- 
доны бын. Æниу дзы ахæм ныхас рауайдзæн, уый куы зыдтаид, 
уæд цæрæнбонты куы нал банцадаиккой сæ фæхуд-фæхудæй йе 
’мбæлттæ, уæддæр нæ рацыдаид. 
— Уæдæ-иу мæнгæй загътой хистæртæ! Æгас зымæг, дам, иу 
уалдзыгон боны йаргъ нæу. Акæс-ма, кæддæра куыд байдзаг и 
рухсæй дуне! — загъта хъæрæй Мæймæт, уæлæмæ касти арвмæ, 
афтæмæй, æмæ Мæдисæ фестъæлфыд. Йæ цæстытæ бæласæй 
мады уæхскмæ сæхи æруагътой, æрæнцадысты мады уæхскыл, 
æмæ уæд йæ арм дæр æрæвæрдта мады уæхскыл. 
— Мидæмæ дæ нæма фæнды, Æдзи? 
— Нæма мæ фæнды, нæ. 
7 Хуыгаты Сергей 
97 

Æмæ бахудти Мæдисæ. 
— Кæд дæхи кæсынæй тылиф кæныс, ома, мæ рад аивгъуыйа, 
сихорафон суа, ома. 
— Нæ тылиф кæнын мæхи. Ныртæккæ уал баздæхæм, æмæ 
дын кæсынтæ райдайон. Фæлæ нын куы фæуа каст, уæд ма цы 
кæсдзыстæм! 
Æмæ афтæ лæууыдысты — чызджы арм мады уæхскыл, мад 
йæ армæй хураууон скодта æмæ арвмæ сарæзта йæ цæсгом, цыма 
дзы цыдæр агуырдта, æнæссаргæ цæмæн нæй, ахæм цыдæр. 
Стæй йæ цæстæнгас нæ фезмæлыд, афтæмæй бафарста: 
— Кæцы уæладзыджы бады? 
Мæдисæ бакасти мадмæ, базыдта, кæмæй йæ фарста, уый, 
фæлæ йыл сæттынмæ нæ хъавыд, йæ зæрды йæ афæрсын уыди, 
ома, кæмæй зæгъыс, чи кæцы уæладзыджы бады, ома, фæлæ нæ 
бафарста. 
— Дыккаджы. 
— Сымах та? 
— Цыппæрæмы. 
— Лифт нæй, æвæццæгæн, уæ хæдзары? 
— Нæй дзы. Зæронд хæдзар у. Стæй æнæуи дæр цыппар 
уæладзыджы йеддæмæ нæу. 
Мад йæ сæр цыдæр хæлæггæнæджы тылд бакодта. 
— Кæд зæронд хæдзар у, уæд ын бæгуы хорз асинтæ уы- 
дзæн! Раздæр куыд дзæбæх асинтæ арæзтой хæдзæрттæн! Фæ- 
тæн асинтæ. Мæнæ зынаргъ дур — цыдæр æй куы хонынц? 
— Мармæр? 
— Гъо. Æмæ-иу цæхæртæ калдта уыцы мармæр къæхты бынæй. 
Сæ бырæнхъæдтæй сæ къæпхæнтæм уыцы æрттиваг æфсæйнагæй 
сыкъаджын æруадзæнтæ. Æмæ иу сфидыдта хæдзар æгасæй. 
Æмæ ауыдта Мæдисæ асин. Æрцæуынц асиныл дыууæйæ. Уым 
баиу и йемæ, дыккаг уæладзыджы. Сындæг хизынц иу къæпхæ- 
нæй иннæ къæпхæнмæ. Цыма сыл ауæрдгæ кæнынц къæпхæн- 
тыл — куы фæуой къæпхæнтæ, уымæй сын тæрсынц цыма. 
Æмæ Мæдисæ тыхсы, афтæ сындæг кæй цæуынц, ууыл. Æмæ 
хъуыды кæны: куыддæр ныххæццæ уой æмæ уынгмæ ахизой, 
афтæ цæуыныл фæуыдзæн. Хæрзизæр ын зæгъдзæн æмæ — цæугæ 
йæ тагъд цыдæй, йæ ’нæбауромгæ цыдæй. Уый хатыдта, æвæц- 
цæгæн, Зармæт дæр æмæ куыддæр уынгмæ рахызтысты, афтæ 
фыццаг худгæ бакодта, стæй дзурынмæ фæци: 
— Ныр цымæ уæхимæ кæцы уынгты фæцæуыс? 
— Нæхимæ — нæхи уынгты, — куыд бахудт, уый йæхæдæг 
дæр нæ базыдта Мæдисæ. 
— Æмæ цымæ дард у уæхи уынг? 
; — Дард у, тынг дард у мах уынг, — æнæвдæлонæй дзуры 
Мæдисæ, кæд тагъддæр фæуид сæ ныхас æмæ тагъддæр ацæуид 
кæд. 
— Цæрæнбонты йæм куы цæуид лæг, уæддæр æм нæ фæ- 
хæццæ уаид? 
98 

— Куыд цæуа — уымæ гæсгæ. 
— Æмæ цымæ куыд цæуын хъæуы? Тагъд цæуа лæг, æмæ 
куы фæдзæгьæл уа, сабыр цæуа, 4мæ куы байрæджы кæна. Ехх, 
уæхи ’рдыгæй иу хæрзгæнæг — лæгæн йæ фарсмæ чи балæууид 
æмæ афтæмæй йемæ кæмæн фæцæйцæуид лæг! 
— Мах уынджы дыууæйæ цæуæн нæй, — иу цыбыр æнæвдæ- 
лон худт та бакодта Мæдисæ. — Мах уынджы кæнæ хъуамæ 
иунæгæй цæуай, кæнæ — бирæ искæйтимæ. 
— Ехх, уырдæм бафт æмæ дзы рацу-бацу байдай, байдай дзы 
рацу-бацу! 
— Стæй нæ сыхæгтæй исчи куы ’рфæрса: — Цы дыл æрцыди, 
мæнæ лæг, дæ хæйрæджытæ дæ нæ уынгыл бафтыдтой? Уæд та? 
— Уæд ын бамбарын кæнин — ме ’нцой фесæфти, мæ удæн- 
цой, æмæ, кæд хуыцауысконд лæг уа, уæд фæдис ныхъхъæр 
кæндзæн: мæнæ иу дзæбæх лæгæн йе ’нцой фесæфти, — бахудти 
Зармæт. — Æмæ ракæлдзысты фæдисмæ æгас сыхы лæгтæ, сæ 
къухты судзгæ ’хсидæвтæ рахæсдзысты æмæ агурдзысты, дуæрт- 
тæ хойдзысты, кæрæдзийы фæрсдзысты. 
Мæдисæйы цæстытыл уадысты уыцы æхсидавджын лæгтæ, 
бахудызмæл и, афтæмæй дуары сæрмæ цы цырагъ сыгъд, уымæ 
каст. Цырагъы рухсмæ дзæбæх зынд йæ цæсгом, йæ былтыл 
уыцы сырх тæмæн бадт — зæрдæйыл утæхсæны æхсызгон чи 
æфтыдта, уыцы тæмæн, æмæ йæм кæсынтыл фæци Зармæт. Йæ 
ныхасæй куыд æрлæууыд, уый дæр нал æрхъуыды кодта. 
— Кæрон куыд нæ и уæдæ дунейы диссæгтæн! — Йæ цæсгом 
табугæнæджы арæзт уыд бæласмæ, афтæмæй загъта иуафон 
Мæймæт. 
— Цæмæй зæгъыс, Æдзи? — бæласмæ аздæхта йæ цæстæнгас 
Мæдисæ дæр. 
— Ныр, зæгъæм, ацы бæлас ам куы не ’рзадаид, уæд мæм 
уыцы бонивайæнты уыцы цъиу кæцæй базарыдаид! Æмæ мæ уд 
йæ тæпп-тæппæй куы банцадаид, уыцы зарæг ыл куы нæ сæм- 
бæлдаид, уæд. > 
— Тæхуды, уыцы къалиу куы базонин! — æдзынæг касти 
уæлæмæ бæласы хилтæм Мæдисæ. — Схизин æм æмæ йыл цыллæ 
уадздзаг бабæттин, гыццыл чызджы дзыккутыл кæй бабæттынц, 
ахæм уадздзаг. Дзæбæх гæлæбубаст ыл æй бакæнин, æмæ йыл 
фидауид. 
Мæймæты цæстыты рухс фемæхсти, лæсæнтæ сæ кодта. 
— Уыцы рæууон сыгъдæгæй бахæццæ и мæ удмæ, æмæ дзы 
æрцарди мæ уд. 
Мæдисæ йæ тъæпæн арм йæ ныхмæ схаста, уым чысыл афæ- 
стиат и ныхыл арм. Стæй фезмæлыд, æнгуылдзтæ сæрыхъуын- 
ты ацыдысты æмæ фæстæмæ ахæцыдысты ныхæй сæрыхъуын- 
тыл. Æмæ уæд, йæ къух ма йæ сæрыхъуынты уыд Мæдисæйæн, 
афтæ ауыдта: далæ кæрты гом дуарæй æрбазынд иу урс машинæ. 
Кæртмæ æрбахызт æмæ æрлæууыд. Стæй йæ фæстаг дыууæ дуа- 
ры уыцы иу гом баисты фæйнæрдæм, æмæ сæ дыууæ лæджы 
99 

рахызти. Сæ иу — бæрзонд. Йæ уæлæ сау тæнæг пъалто, йæ 
сæрыл морæ тегла худ — йæ фæдджитæ дардыл ахастой, æмæ-иу 
йæ сæр куы фезмæлыд лæгæн, уæд-иу хуры тынтæ фæлæбурд- 
той кæсæнцæстытæм æмæ-иу сыл фæйнæ урс-урсид гыццыл арты 
андзæрстой. Иннæ — гомсæр. Йæ урс хæдоны хъуырыл æнгом 
бадти сау галстучы аив æлхынцъ. Æндæр ницуал ауыдта Мæ- 
дисæ. Йæ цæстытæ хъоппæгæй аззадысты, нал æрныкъуылын 
фæрæзтой, нал фезмæлын куымдтой. Иуафон йæ къух фестъæл- 
фыди, мады уæхскæй хисæрфæн раскъæфæгау кодта, йæхи уæх- 
скыл æй баппæрста, адзæбæхтæ йæ кодта йæ уæхскыл. 
Уыдон цыдысты. 
Мæймæты цæстытæ æрхæцыдысты кæсæнцæстджыныл нæ 
фæлæ иннæуыл — кæмдæр ма йæ куы федта! Æрæджы ма йæ 
куы федта кæмдæр. Хæрз æрæджы. Иæ къух цыдæр æрмифицау- 
гæ ист скодта хæрдмæ. Йæ хъусмæ бавнæлдта, æм«*е йыл цы 
хъуссæг ауыгъд уыд — зæрдæйы хуызæн гыццыл хъуссæг — уый 
йæ дыууæ уырзы ’хсæн бакодта. Уæд æрлæууыд йæ зæрдыл: 
æрдæбон куы уыди, æрдæбон, дуарæй куы бахызт æмæ уырды- 
гæй куы ныхас кодта йемæ. Цыдæртæ йæм куы дзырдта. Мæ уд, 
дам, рысти мæнæн, мæ зæрдæ, дам, нæ рысти. Цыдæр æнахуыр 
ныхæстæ кодта. 
Касти йæм Мæймæт æмæ йæм уæд та афтæ фæзынд — нæ, 
раздæр æй федта кæмдæр. 
Рынчын куы нæма фæци, уæд æй кæмдæр федта æмæ йæ 
бадардта йæ зæрдыл. Уыцы фæстæмæфаст сæрыхил. Уыцы урс 
хæдон æмæ сау галстук. Федтаид æй искуы, йе зианы уыдаид, 
йе æндæр змæлды уыдаид, фæлæ, цымæ кæм уыдаид? Диссаг 
нæу! Уæдæ йæ фыны дæр кæм федтаид? Асæджы кæй никуы 
фенай, уый фыны куыд фендзынæ? Æмæ уæдæ æнæуи дæр куыд 
ауадаид йæ цæстытыл? Æниу, цæуылнæ ауайдзæн цæстытыл дæр! 
Адæймаг йæ сагъæсты æвджид куы баззайы, уæд кæдæм нæ адзæ- 
гъæл уыдзæн йæ зæрдæ æмæ цы нæ ауайдзæн йæ цæстыл! Æмæ 
рынчындоны та чи нæ аззайдзæн йæ сагъæсты æвджид? Рын- 
чындон — уый сагъæсдон куы у. Райсомæй дæр — сагъæс, æмæ 
изæрæй дæр — сагъæс. Фæлæ кæд уайгæ акодта йæ цæстыл, уæд 
уыцы ныхас та цы хуызы рауади се ’хсæн, уыцы æнахуыр ны- 
хас? 
Фæтыхсти уыцы хъуыдытæй æмæ бавнæлдта Мæдисæйы 
цонгмæ: 
— Чи сты, чи?! 
Мæдисæ йæм ницы сдзырдта, йæ къæхты бынмæ æркаст æмæ 
гыццыл фæстæдæр алæууыд. 
Æмæ йæм уæд та дзургæ бакодта Мæймæт: 
, — Далæ гомсæр чи у, бæрзонддæр чи у, уый нæ, фæлæ иннæ... 
< — Цы — иннæ? — Мады цонгмæ бавнæлдта Мæдисæ дæр. 
— Цыма йæ кæмдæр федтон. 
— Кæм æй федтаис хъуамæ? — Куыд æввахсдæр сæм кодтой, 
афтæ йе ’муд цæуын байдыдта Мæдисæ. 
100 

— Уæд та мæ цæстытыл ауади. 
— Куыд ауади дæ цæстытыл? Кæй никуы фенай, уый цæсты- 
тыл куыд ауайдзæн? 
— Уæдæ нæ зонын. Фæлæ дæлæ ныллæгдæр чи у, гомсæр... 
Мæнæ диссæгтæ!.. 
/Емæ фестьæлфыд Мæдисæ, йæ цæстытæ дзагъырæй аззады- 
сты: 
— Уый у. 
— Чи? 
Мæдисæ та фæстæдæр алæууыд гыццыл. 
— Уæртæ йæ чиныг кæмæн кæсæм... 
— Фыссæг?! 
— Гъо. 
— Æмæ цымæ цы агуры? 
— Мах агуры, æвæццæгæн. 
— Цæмæн?! 
— Нæ зонын. 
Уæдмæ сæм бахæццæ сты дыууæ лæджы. Бæласæй гыццыл 
æддæдæр æрлæууыдысты. Æмæ сæм, ныллæгдæр чи уыд, уый 
бадзырдта, доны сæрты куыд бадзурынц, афтæ: 
— Æнæниз у, Æдзи! 
Æмæ фæтыхсти Мæймæт. Исты сæм сдзурын хъуыди, буз- 
ныг сын уæддæр хъуыд зæгъын. Фæлæ лæугæйæ баззад. Æмæ 
уæд йæхи фегъдаудæттæг кодта Мæдисæ. Фыццаг йæ цæстытæ 
бахудызмæл сты, стæй сын къухæй таучел амынд акодта бæласы 
бынмæ. 
— Мидæмæ нæм рахизут! 
Лæгтæ бахудтысты æмæ сæм афтæ худгæ-худын æввахсдæр 
балæууыдысты. Уæд иу каст мадмæ бакодта Мæдисæ, иу — Зар- 
мæтмæ. 
— Уый Зармæт у, Æдзи. Йæ чиныгæй кæмæн феппæлыс, уый 
У- 
Зармæт йе ’мбалы цонгмæ бавнæлдта. 
— Уый та — Бæлгъуыр. Зæрдæты дохтыр. Дæумæ æрцыди, 
Æдзи. 
Æмæ уæд сфæрæзта дзурын Мæймæт: 
— Хуыцауы зæрдыл дзæбæхæй лæууæд, æмæ йын мах та цæ- 
мæй бафиддзыстæм уыцы стыр лæггад? 
— Куы адзæбæх уай, уæд — уымæй. Уымæй хуыздæр амал 
нæй дохтыры лæггад бафидынæн — йæ амонæн æнгуылдз уæлæмæ 
фæцарæзта дохтыр. Мæдисæ йын кæсгæйæ баззад йе снгуылдзмæ — 
æнахуыр даргъ æм фæзынди лæджы æнгуылдз. — Æмæ куы адзæ- 
бæх вæййы исчи, уæд мæ ис-мæ бонæн ныккæнæн нал вæййы. 
— Уæд хъæздыг уыдзынæ? — лæджы кæсæнцæстытыл йæ 
цæстытæ æрхаста Мæдисæ. 
— Хъæздыг — тьгаг. Амондджын — ноджы тынгдæр. Дæ куыст 
дын зæрдæтæм хъусын амонæд, æмæ сæ зæрдæтæ де ’вджид 
кæнæд адæм! Зæрдæтæ заргæ кæнынц, стæй алы зæрдæйæн дæр 
101 

йæхи зарæг и. Ды йын хъусыс йæ зарæгмæ, хатыс, кæм хæлы, 
уый, æмбарыс, цæмæн хæлы, уый, æмæ мадзæлттæ агурыс, 
цæмæй мауал хæла зæрдæйы зарæг, уымæн. Уымæй хуыздæр 
куыст никæмæн и, уымæй бæрнондæр никæмæн у а зæххыл йæ 
куыст. 
Мæймæт хъусыныл фæци лæгмæ, уæддæр та-иу йæ цæстытæ 
базылдта Зармæтмæ — кæд ацы дзæбæх лæджы уыдоны тыххæй 
ракодта уалæ горæтæй, уæд æввахсдæр у, æвæццæгæн, Мæди- 
сæмæ, æмæ йæ басусæг кодта Мæдисæ. Уæд ын чиныг дæр йæ- 
хæдæг радта, фысгæ дæр ын ыл йæхæдæг ныккодта уыцы сыгъ- 
дæг фарсыл. Æмæ йæ æрфæндыд, тынг æй æрфæндыд — ныр 
искуы иу хибар ран сбад æмæ, куыд ничи дæ бахъыгдара, афтæ 
бакæс уыцы фыст, кæддæра цы фыст у! Стæй дохтырмæ аздæх- 
та йæ цæстæнгас. 
— Дзæбæх стут уæхæдæг? 
— Саг-сæгуыты хуызæн, — загъта бынтондæр æнæмæт лæ- 
джы хъæлæсæй уый. — Ома, саджы хуызæн, уый — æз, сæгуыты 
хуызæн та мæнæ ме ’мбал, — лæг йæ къух уæлиау систа æмæ йæ 
Зармæты уæхскыл æрæппарæгау кодта. 
Мæдисæ бахудти, æмæ уыйæрдæм аздæхти Мæймæт, афтæ- 
мæй бафарста ноджы: 
— Æмæ дзæбæх æрцыдыстут? 
— Ницы нын уыди, цыдыстæм, фæлæ мæнæ шофырæй нæ 
аргъуц кодтон, уæд цыма рыппытæ сарæх уыдаиккой машинæйы 
мидæг, афтæ мæм зыны, — уым бынтон хъæрæй ныххудти дох- 
тыр æмæ Мæймæтмæ хæстæгдæр балæууыди. — Уый мын мæхи- 
цæн загъта иу лæппу. Уалæ горæты сæрмæ фæцæйцыдтæн трам- 
вайы. Ныр бæстæ цъыхыры кæны, афтæ тæвд у. Уæд дын иу 
лæппу куы схизид трамваймæ. Йæ къухы тамако æмæ тамакойы 
хуызæн дæр куы уыдаид — цæстытæ къахта йæ фæздæг, ахæм 
хъæбæр тамакойы мыггаг уыди. Æрбадти рудзынджы раз æмæ 
пъæртт кæны. Лæппу — стыр æмæ харахурагонд. Йæ æрмттæ 
быронкалæн фыййæгты хуызæттæ — стыртæ ’мæ къуырфытæ. 
Марадз æмæ йæм бадзур исты! Уæддæр мæхи фæлæг кодтон: 
— Гъеныр дæ хуызæн дзæбæх лæппу хъуамæ трамвайы тама- 
ко сдымид?! 
Лæппу йæ тамако рудзынгæй аппæрста, хатыр дæр ракуырд- 
та. Фæлæ мæм уайтагъд йæ цæстытæ ма сзила хæрдмæ. 
— Æмæ мыл цы бустæ кæныс? Сабыр куы нæ æрлæууай, уæд 
ныртæккæ ам рыппытæ сарæх уыдзысты. 
Ныр цæй рыпп сарæх уыдаид! Уыцы къухтæй мыл иу куы 
æруадаид, уæд афтæ фæдыдагъ уыдаин, æмæ мæ Иры растгæ- 
нæг дæр нал сраст кодтаид. 
Бахудтысты та, æмæ загъта Мæймæт: 
4 Уæ, худæн бонтæ дыл фæцæуа! 
Æмæ цæхгæр фæзылди Зармæтмæ Бæлгъуыр. 
— Хъусыс — худæн бонтæ, дам, дыл фæцæуа! Уый фыдæлты 
арфæ у, æмæ уымæн нæ арфæ кодтой афтæ, æмæ сæм кæрæ- 
102 

дзийы кæл-кæл æмæ чыр-чырмæ хъусын цыди. Хъуыддаг уый 
мидæг ис, æмæ йæ фыдæлтæ дæр æмбæрстой, худын æвдадзы- 
хос у зæрдæйæн, æмæ кæрæдзийæн сæ цæст худын бонтæ дæр 
уымæн уарзта, — афтæ дзургæ-дзурын йæ цонджыхъулмæ бав- 
нæлдта Мæймæтæн, тугдадзин æрысгæрста, йæ хистæр æнгуыл- 
дзы зæрдæйæ йыл æрхæцыд, стæй йæ цæстытæ æрцъынд кодта 
æмæ æдзæмæй баззад. Æмæ ныссабыр ис бæласы бын æгасæй 
дæр. Фæлæ уæд ферттывтой йæ цæстытæ дохтырæн æмæ, Мæй- 
мæты цонджыхъулыл куыд хæцыд, афтæ йын уæлæмæ схæцыд 
йæ цонгыл æмæ хъæрæй загъта: 
— Фæуæлахиз Æдзи! Низ лыгъд радта фæстæмæ. Фæлæ мах 
уым дæр йæ разы бабаддзыстæм, йæ сæр йæ кой куыд фæуа, 
ахæм митæ йын бакæндзыстæм. Ныр цом мидæмæ, æз дын йæ 
зарæгмæ байхъусон дæ зæрдæйæн. Стæй дын ахæм хостæ ра- 
фысдзынæн, хæрынмæ адджын куыд уой, хæссынмæ — рæуæг. 
- Йæ ныхас куыддæр фæци, афтæ йæ рæмбыныкъæдзмæ бав- 
нæлдта Мæймæтæн æмæ бандоны рæзты ахызтысты. Мæдисæ 
æмæ Зармæт дæр базмæлыдысты сæ фæстæ. 
— Цæуылнæ мын загътай, цæуыс, уый? — фæйнæ цалдæр 
сабыр къахдзæфы куы акодтой, уæд Мæдисæмæ бакасти Зар- 
мæт. 
— Нæ зонын, — саст хъæлæсæй загъта Мæдисæ, æмæ уый 
дæр бакаст Зармæтмæ. — Æмæ йæ стæй куыд базыдтай? 
— Мæ зæрдæ йæ базыдта. 
— Ам стæм, рынчындоны, уый дæр дæ зæрдæ базыдта? 
— Нæ. Уый Бæлгъуыры зæрдæ базыдта. 
— Бæлгъуыр æй цæмæн хоныс? 
— Бæлгъуыр у ’мæ йæ æндæр цы схонон? 
— Цæмæй Бæлгъуыр у? 
— Цæмæй Бæлгъуыр вæййы лæг? Зæринæйы аскъæфта. 
— Зæринæйы аскъæфта аргъауы Бæлгъуыр. Хуры чызг Зæ- 
ринæйы. 
— Гъе, гъе! Мах Бæлгьуыр дæр Зæринæйы аскъæфта. Хури- 
ты Зæринæйы аскъæфта уый та. 
— Ницыуал дын æмбарын дæ Бæлгъуыртæ ’мæ дæ Зæринæ- 
тæн. 
— Нæ хъæуы байрæзти диссагæн хæссинаджы рæсугъд чызг. 
Скъоламæ-иу куы фæцæйцыд йæ урсæфцæггот къабайы, уæд-иу 
уынг ныррухс и æмæ-иу адæм рухсдзаст кодтой, афтæмæй къух- 
аууонæй кастысты йæ фæдыл. Ай бамидæг и, а Бæлгъуыр, æмæ 
йæ аскъæфта, куыддæр скъола каст фæци чызг, афтæ. 
Мæдисæйы цæстытæ бахъоппæджытæ сты, афтæмæй се змæ- 
лынæй нал æнцадысты. 
— Аскъæфта Зæринæйы æмæ фæбæлгъуыр и уыцы бонæй 
фæстæмæ. Йæхи ном Елæмырзæ хуынди, уый ма, мæ зæрдæ цы 
зæгъы, уымæй зонын æз иунæгæй. 
— Гъе уый дын Бæлгъуыр! Æмæ йын æй, æвæццæгæн, нæ 
лæвæрдтой, ома, махмæ чындздзон чызг нæма и? 
103 

— Уæдæ! Фæлæ лæг æрдзæй Бæлгьуыр куы рахæсса, уæд 
æрхъæцмæ хъæцы?! 
— Абон цыдæр хъæлдзæг дæ. 
— Зонын æй. — Уый дæр хъæлдзæгæй загъта Зармæт, стæй 
йæ хъæлæс фæсабыр. — Хæрзаг мыл нæ фидауы? 
— Нæ, фидауы дыл. Фæлæ уæддæр де ’мбалыл хуыздæр фи- 
дауы дæуæй. 
— Бæлгъуырыл хъуамæ хорз фидауа йæ хъæлдзæг. Стæй хъуа- 
мæ хъæлдзæг уа Бæлгъуыр. Уæдæ дын æнкъард Бæлгъуыры чи 
уадзы йæ зæрдæмæ хъусын! 
— Стæй цы баисты уæ Елæмырзæ æмæ уæ Зæринæ? 
— Нæ Бæлгъуыр æмæ нæ Зæринæ! Далæ Мæскуыйы балæу- 
уыдысты. 
— Цæмæ? 
— Цæмæй йæхæдæг аспирантурæмæ бацæуа Бæлгъуыр, нæ 
Зæринæ та — институтмæ. 
— Бæлгъуыр — аспирант! — бахудти Мæдисæ. Стæй фæйнæ 
цалдæр къахдзæфы акодтой æнæдзургæйæ, æмæ Зармæт, цыма 
йæ царды ахъаззагдæр зæгъинагмæ æрхæццæ, цыма аргъуц кодта 
уыцы зæгъинагæй æмæ йын цæугæ-цæуын дзурæн нæ уыд, уый 
лæуд æркодта, стæй уæлæмæ скасти, арвмæ, арф ныуулæфыд. 
— Ахаста Зæринæйы Бæлгъуыр. Ахаста йæ, æмæ хур дыдзы 
рухс кæнын байдыдта дунейыл. Агуырдта зæронд цуаноны фырт, 
фæлæ ницæуыл хæст кодта уыцы дыдзырухсмæ. 
Мæдисæ дызæрдыггæнæджы каст бакодта Зармæтмæ: цæмæн 
æй бахъуыд æмæ зæронд аргъауы хабæрттæ кæна! Уымæй дæр 
сæ, аргъауы куыд уыдысты, бынтон афтæ нæ кодта. Уæддæр æм 
цыдæр дзæбæх зынди Зармæты ныхас, зæрдæйыл бадти йæ алы 
сым дæр æмæ тади зæрдæйыл, раст цыма йæхæдæг уыди зæронд 
цуаноны фырт æмæ йын йæхицæй аскъæфта Бæлгъуыр Зæри- 
нæйы æмæ ныр, цыма арв æмæ зæххы хъуыддæгтæ кæмæ лæ- 
вæрд сты, уымæн дæр йæхæдæг кодта йæ хъæстытæ Зармæт. 
Æмæ йын чысыл тæригъæд дæр фæкодта Мæдисæ. Æмæ йæ 
æрфæндыди, тынг æй æрфæндыди — истытæ ма куы радзырдта- 
ид ноджы уыцы аргъауæй Зармæт. Фæлæ Зармæт ницуал дзырд- 
та — цыдæр рохзæрдæ каст кодта Мæдисæмæ. Æмæ йæм уæд 
хæстæгдæр балæууыд Мæдисæ. 
— Зæринæ сдойны, афтæ тынг сдойны — æмæ йæ былтæ ас- 
къуыдтæ сты, сæ туг мызти йæ былтæн, æмæ йæ цæстытæ тартæ 
кодтой уыцы дыдзы рухсмæ — йæ зæрдæмæ дзы ницы хæццæ 
кодта æмæ йæ рухсахуыр зæрдæ йæ риуы хæлд, æмæ дзæгъæлтæ 
кодта чызг. 
Уæд Зармæт дæр балæууыд Мæдисæмæ хæстæгдæр. 
— Зылди хæхтæ ’мæ быдырты зæронд цуаноны фырт, йæ тых 
састи, йæ ныфс сæфт. Дунейыл иу уд æнцой нæ ардта: кæй фар- 
ста, уыдон æй иннæрдæм ардыдтой, уымæн æмæ дæлимонтæ уыды- 
сты уыдон, афтæмæй адæмы хуызы бацыдысты, æмæ бастади, 
стонг бирæгьау ниуын райдайа, уымæ йæ бирæ нал хъуыди. 
104 

Æмæ фæтæригьæд кодта Мæдисæ зæронд цуаноны фыртæн 
— цы хъизæмæрттæ бавзæрста, цы! Æмæ йæ æрфæндыд — тагъд- 
дæр куы зæгьид, кæй йæ ссардта уæддæр, кæй бабадтысты сæ 
сызгъæрин уæрдоны иумæ æмæ кæй араст сты зæронд цуаноны 
хъæумæ. Æмæ бакасти Зармæтмæ. 
— Фæлæ Хуыцау хорз у: дзæгъæлы нæ байдыдтой афтæ дзу- 
рын адæм. Ссардта Зæринæйы — æмæ йын. æниу æнæ ссаргæ 
кæм уыд! Хур нал ракастаид йæ цæсты дзаг æмæ цард ахуыссы- 
даид зæххыл: дыдзырухс царды фаг рухс нæу. 
— Нæу, — загъта Мæдисæ дæр, цыма йæ фæрсгæ кодта Зар- 
мæт, уый хуызæн, — ссардта йæ. Куыд хорз уыди, кæй йæ ссар- 
дта, уый! — æмæ фестъæлфыд Мæдисæ — æгæр хæстæг лæууы- 
дысты кæрæдзимæ, уыцы зæронд аргъау кæнгæ-кæнын, æгæр 
баввахс сты кæрæдзимæ, æмæ фæстæмæ акъахдзæф кодта Мæ- 
дисæ. 
Зармæт лæууыд уæддæр æмæ Мæдисæйæ йæ цæст нæ иста. 
Уæд фезмæлыд Мæдисæ, æмæ фезмæлыд Зармæт дæр уæд. 
Мæймæт æмæ Бæлгъуыр сæ сабыр цыдæй агъуысты фисынмæ 
бахæццæ сты, æмæ базылдысты фисыныл — дохтыртæ кæм бад- 
тысты, уыцы бынæттæм иннæ къулæй уыди бацæуæн. 
— Хъыг æм нæ кæсы, Бæлгъуыр æй кæй хонут, уый? — аф- 
тид фисынмæ каст, афтæмæй бафарста Мæдисæ. 
— Хъыг нæ, фæлæ йын тынг æхсызгон у. Цин ыл кæны. 
Фырцинæй йыл уадзгуытæ кæны. Йæ фырбæлгъуырæй йæм кæд 
нæ зыны афтæ, цыма йын уый бацамыдта уыцы аргъауы Бæл- 
гъуыр, цыма йæ уый бацамидин кодта Зæринæйы аскъæфыныл. 
— Уый дæр æй Бæлгъуыр хоны, йæ гыццыл Зæринæ дæр? 
— Уæдæ! Уыцы разуæз хъæрæй йæм куы бадзуры «Бæл- 
гъуыр!», уæд зæгъдзынæ, цъиу æм базарыд, зараг цъиутæн сæ 
зарагдæр чи у, уыцы цъиу. Афтæ йыл фидауы уыцы ном дзу- 
рын, æмæ йæм хъусынæй бафсæдæнтæ нæй. 
Мæймæт æмæ Бæлгъуыр, къулрæбын цы дурын асин уыд, 
уый сæр лæууыдысты, æмæ сæм æрдзырдта уырдыгæй Бæлгъуыр: 
— Сымах ам лæуут, æмæ мын сæ авдсæрон дохтыримæ хæст 
куы бацайдагъ уа, уæд уæм рахъæр кæндзынæн: «Цы фестут, 
лæппутæ?» Æмæ-иу сымах ныххор-хор кæнут: «Мæнæ стæм, 
мæнæ!» Йæ ныфс куыд асæтта, æмæ йæ а лæппу йæ уæрджыты 
онг куыд асадза зæххы. — Стæй йæ амонæн æнгуылдзæй йæ 
кæсæнцæстытæ йæ фындзы рæбынмæ сысхуыста æмæ дуар па- 
рахат гом бакодта. 
Уыдон бахызтысты мидæмæ, дуар сæ фæдыл ацыд æмæ ба- 
сабыр йæ фæлгæты, уæддæр ма худгæ каст Мæдисæ сæ фæдыл. 
Æрæджиау азылдта йæ худгæ цæсгом Зармæтмæ. 
— Æмæ цы хабæрттæ ис горæты? 
Зармæт рынчындоны агъуыстыл йæ цæстытæ ахаста, æмæ 
хинæйдзаг змæлд бакодтой йæ цæстытæ. 
— Ахъаззаджы хабарæй дзы ницы ис, фæлæ бынтон æнæ ха- 
бар дæр иæу: уæ сылыстæг йæ хуыз скалдта. 
105 

— Цы скалдта? — йæ худындзаст цæхгæр цыдæр фæци Мæ- 
дисæйæн. 
— Йæ хуыз, йæ хуыз, — Мæдисæйы тыхстыл сцæйхудти Зар- 
мæт, фæлæ йæхи фæурæдта. — Уæдæ сыл цыма хуызхор сыста- 
ди, уымæй уæлдай сæ иуы хуызы цъыртт нал уыди. 
— Цы сыл сыстади, цы?! — ноджы тынгдæр батыхст Мæ- 
дисæ, æмæ уæд бахудти Зармæт. 
— Хуызхор, хуызхор. Хуызхор цы у, уый нæ зоныс? Низ у 
уый, низ. Зынгæ та сылгоймæгтыл кæны æрмæст. Æмæ сæ кæ- 
уыл фæзыны, уымæн йæ хуыз хæрынмæ фæвæййы. 
— Нæ дыл фидауы хъæлдзæг, — загъта тæргайгæнæджы хъæ- 
лæсæй Мæдисæ. 
Зармæт йæ ныхасы кой кодта: 
— Нæ фæлæ диссаг у, стыр диссаг! Бакæс æм æмæ — сылгой- 
маг цы вæййы, уый у. Фыдуынд дæр нæу æмæ æндæр дæр. Стæй 
дæу ауын, иунæг уынд акæн дæу — фæстæмæ йæм бакæс æмæ, 
ныххатыр мын æй кæнæд, фæлæ фыдмиаг фесты. Уо Хуыцау! 
Куыд дын æй хатыр кæнынц, куыд нæ дæ фæсурынц се ’хсæ- 
нæй! 
— Æппындæр дыл нæ фидауы хъæлдзæг. 
— Мæгуыр лæгыл цы фидауы æргъомы йеддæмæ. — Уый дæр 
ма йæ разæнгарды ныхасæй загъта Зармæт, стæй, æнæуи куыд 
сабыр фæдзуры, афтæ бадзырдта Мæдисæмæ: — Уæдæ, цом, 
цалынмæ Бæлгъуыр уæ авдсæрон дохтыримæ хæца, уæдмæ, ма- 
шинæйы цыдæр дзæкъултæ ис, æмæ сæ йæ хатæнмæ бахæссæм 
Æдзийæн. 
Мæдисæ æмбæрста — исты зæгъын ыл æмбæлы. Бирæ нæ, 
фæлæ хуымæтæг бузныг дæр ма зæгъ! Фæлæ йæ цæсгом нæ 
хъæцыд ахæмтæ-йедтæ дзурын æмæ бахудти. 
— Стæй нæ дохтыримæ хæцын куы райдайа Бæлгъуыр æмæ 
нæм куы рахъæр кæна, уæд ма чи ныххор-хор кæндзæни ам? 
Зармæт дæр бахудти. 
— Мæнмæ гæсгæ уын афонмæ йæ уæрджытæм нæ, фæлæ йæ 
астæумæ асагъта зæххы уæ авдсæрон дохтыры. Мах хор-хор дзы 
ницæмæнуал хъæуы. 
Шофыр сæ куы федта, уæд рахызт æмæ, фæстаг бадæны 
сæрмæ цы бавæрæн ис, уырдыгæй æртæ гæххæтт дзæкъулы рай- 
ста. Зармæт æмæ Мæдисæ бавнæлдтой дзæкъултæм, æмæ йæ- 
химæ кæсгæйæ аззади Мæдисæ — йæ уæхскыл уыцы тъæпæн 
тыгъдæй æрдаргъ и æрвгъуыз хисæрфæн, йæ кæрæтты дыгай 
тæлмытæ — кæрдæггъуыз цъæх тæлмытæ. Йæ фæныкгъуыз бигæ 
кофтæйæ цæхгæр хицæн кодта — уæд æй нырмæ куыд нæ уыдта! 
Æмæ йæм февнæлдта, тæрк æвнæлд æм фæкодта, фæлæ йæ исгæ 
нæ р<акодта — йæ арм ыл куыд авæрдта, афтæ йыл тъæпæн æвæр- 
дæй аззади йæ арм. Зармæтмæ бакаст æмæ бахудт. 
— Æдзиимæ рацæйцыдыстæм, — афтæ загъта ’мæ æрлæууыд. 
— Кæдæм рацæйцыдысты, уый дæр нал загъта, цæмæ рацæйцы- 
дысты, уый дæр. Æмæ ма уæд æнæуи бафтыдта йæ ныхасыл: — 
106 

Абон цыдæргьуызон бон у: адæймаг, кæдæм цæуы, уырдæм нæ 
хæццæ кæны. 
— Æз дæ федтон. Куыддæр уыл мæ цæстытæ æрхæцыдысты, 
афтæ йæ райстай — райстай нæ — раскъæфтай йæ мады уæхскæй 
æмæ йæ дæхи уæхскыл баппæрстай. Исдуг бадис кодтон — цымæ 
йæ, зæгъын, цæмæ баппæрста йæхи уæхскыл? 
— Стæй? 
— Стæй бамбæрстон — фæтыхстæ, мах куы федтай, уæд. 
— Æмæ мын абондæргьы афтæ нæ загътай... 
— Хорз дыл фидауы, æмæ дын нæ загътон. Куыд хорз дыл 
фидауы, уый куы зонис. 
Мæдисæ йæм иу дзагъул фæкодта йæ цæстытæ. 
— Ноджы мын мæ зæрдыл кæй æрлæууын кодта, уый зоныс? 
Диогены. Æмæ йæ нæ ахстон исдуг, бакастæн та-иу дæм — кæй- 
дæр хуызæн куы у! Стæй æрæджиау æрбалæууыд мæ зæрдыл. 
Раджы йын кæддæр йæ ныв иу журналы федтон, — æд дзæ- 
къултæ фæрсæй-фæрстæм куы рараст сты машинæйы цурæй, уæд 
дзырдта Зармæт. — Йæ уæхскыл, мæнæ дæуæн куыд и, афтæ — 
хисæрфæн уыдаид, уæдæ æндæр цы уыдаид — йæ къухы судзгæ 
цырагъ, афтæмæй фæцæуы æмæ йæ быны фыст: агурын, хорзы 
чи бацæуа, ахæм лæг. 
— Цы дзæбæх ныв уыд! — йæ цæуынæй фæлæууыди Мæ- 
дисæ. — Фæцæуы дунейы тары, йæ уæхскыл хисæрфæн, йæ къу- 
хы цырагъ æмæ агуры тары, хорзы чи бацæуа, ахæм лæг. Уый 
дæ хæдзары къулыл бакæн, уыцы ныв æмæ та йæм райсом ба- 
кæс, адæмы ’хсæнмæ куы рацæйцæуай, уæд. 
Зармæт дæр лæууыд, касти Мæдисæмæ æмæ цин кодта — цы 
дзæбæх дзуры: æмæ нæ фæлæууыд уыцы ныхасмæ: 
— Уый адæмы гакк у — хорзы цæуын æмæ, хорзы чи бацæуа, 
ахæм агурын. Иу дæуæн хъуамæ бацæуа хорзы, иннæмæн — ды. 
Уый царды тæраз у. 
— Æмæ фæцæуы дунейы тары, йæ уæхскыл хисæрфæн, йæ 
къухы цырагъ. — Дзырдта сабыр цæугæ-цæуын Мæдисæ, æмæ 
та бакасти Зармæтмæ. — Æмæ йæ цырагъ хъуыди — уый бæрæг 
у. Фæлæ йæ цымæ хисæрфæн та цæмæн хъуыди? Æви ахæм 
фæтк дæр уыди искуы, æмæ дард фæндаггон хисæрфæн дардта 
йæ уæхскыл? 
— Чи зоны, уыди ахæм фæтк дæр. Стæй уый иннæ фæндаг- 
гæтты хуызæн нæ уыди. Уый цæугæцардгæнæг лæг уыди, æмæ 
куыд нæ хъæуы ахæм лæджы хисæрфæн! Чи зоны ма дзы ’ндæр 
исты хъуыды дæр и. — Уым фæлæууыди йæ ныхасæй Зармæт, 
цæугæ-цæуын иу каст бакодта Мæдисæмæ. — Фæлæ ныр кæд 
Æдзи дæр, хорзы чи бацæуа, ахæм адæймаг агурæг рараст и æмæ 
йæ мах бахъыгдардтам. 
— Æмæ цырагъ куы нæ уыди Æдзимæ. 
— Ныр кæд дуне афтæ тар нал у, æмæ дзы цырагъы сæр 
афтæ æхсызгон нал хъæуы. 
107 

— Намæ кæд агуырдта ахæм адæймаг Æдзи, уæд ыл уайтагьд 
куы бамбæлд. Бæлгъуыр кæй хоныс, ууыл Диоген йæхæдæг дæр 
цинæй куы амардаид. 
— Æцæг, æцæг! Йæ дысыл ын ныххæцыдаид æмæ йæ ца- 
лынмæ йæ боцкъамæ баластаид, кæм царди, уыцы боцкъамæ, 
уæдмæ йæ нæ ныууагътаид. Уым сбадтаиккой боцкъайы бын 
даргъкъахæй Диоген æмæ Бæлгъуыр æмæ сæн æнцъыхтаиккой, 
бердзейнаг сырх сæн! 
Мидæгæй Мæдисæ скъапмæ æрæвнæлдта, дзæкъулты цы уыд, 
уый дзы æфснайдта. Зармæт лæууыд æмæ скъаппы сæр чингуы- 
тæм каст. Уæдмæ фестади йæ рог стадæй Мæдисæ, Зармæты 
фарсмæ алæууыд, уый дæр бакасти чингуытæм, стæй йæ тъæ- 
пæн арм бахаста æмæ йæ Зармæты чиныгыл æрæвæрдта. 
— Дæ чиныджы тыххæй дын — хицæн бузныг. Иннæ чингуы- 
тæй кæсын нæ фæрæзта. Нæ сæ касти. Иудадзыг мæнæн кæсын 
кодта. Дæ чиныджы уайтагъд райдыдта кæсын. Ныр та дзы ра- 
дыгай фæкæсæм: райсомæй — Æдзи, сихорæй — æз. 
Зармæт йæ цонгмæ бавнæлдта Мæдисæйæн, иу рог хæст ын 
æркодта йæ цонгыл, стæй уый дæр чиныгмæ ныххаста йæ къух, 
Мæдисæйы къухы фарсмæ йæ æрæвæрдта чиныджы цъарыл, 
— Нырма мын афтæ æхсызгон никуы никæй ныхас уыд мæ 
чингуыты тыххæй. Нырма мын афтæ хорз никуы ничи загъта. 
Никæй цæст мын бауарзта афтæ, мæ чингуытæй искæмæй афтæ 
раппæлын. — Уым чысыл фæлæууыд æмæ бакасти Мæдисæмæ. 
Нырма йæм афтæ æввахсæй никуы каст æмæ исдуг фæтыхст, 
стæй уæддæр загъта: — Æмæ йын уæд йæ цъармæ уæ хъус не 
’рдардтат — уыцы рæхснæг бæлас æмæ уыцы дыууæ талайы! 
Мæ удæн йе ’нцой дæр уыдоны бын ис æмæ — йе ’нæнцой дæр. 
Мæдисæ йæ цæстытæ зæхмæ ’руагъта, йæ арм базмæлыд чи- 
ныджы цъарыл, стæй йын фæстæмæ æрсабыр. 
— Дæ удæн йе ’нцой дæр йæ мидæг и чиныгæн æмæ йе ’нæн- 
цой дæр. 
Зармæт ницуал загъта æмæ лæууыдысты, сæ фæйнæ къухы 
чиныджы уæлæ æвæрд, дзуары уæлæ æвæрдау. Зармæтæн йæ 
зæрдæ гуыпп-гуыпп кодта — иугæндзон фидар гуыпп-гуыпп æмæ 
афтæ зынд, цыма уыцы гуыпп-гуыпмæ хъуыстой. Æрæджиау йæ 
сæрыл схæцыди Зармæт. Мæдисæ ма уæддæр лæууыд — йæ къух 
чиныгыл æвæрд, йæ цæстытæ — зæхмæ уагъд — хорз фидыдта 
афтæмæй, цыдæр æхсызгон цин дзы æрбагуылф кодта Зармæты 
зæрдæмæ, æмæ гыццыл фæстæдæр алæууыд Зармæт. Уым ба- 
худт. 
— Нæ сыхæгты сывæллæттæ уынджы лæууыдысты — чызг 
æмæ лæппу. Лæппуйы хъæбысы — урс-урсид хæдзарон тæрхъус, 
чызгæн та къафетты дзæкъул уыд йæ къухы, гыццыл гæххæтт 
дзæюьул. Æмæ лæппу дзуры чызгмæ, йæ былтæ йæм бацъупп 
кодта, афтæмæй: 
— Мæ тæрхъусы хъуын алæгъз кæнын дæ куы бауадзон, уæд 
мын дæ къафеттæй авæрдзынæ? 
108 

Мæдисæ бакасти Зармæтмæ, æмæ йæм цыма нæ лæууыдысты 
йæ цæстытæ, уыйау уæлтъыфæлттæ æртъæпп-æртъæпи кодта. 
— Стæй? 
— Стæй сразы и чызг. Авæрдзынæн, дам, дын дзы. Уыцы 
лæппуйы загьдау, ныр Æдзи куы адзæбæх уа, уæд мын, уæ уынг 
кæм и, уый бацамондзынæ? — бахудти Зармæт. — Бацамондзынæ 
мын æй? 
Мæдисæ дæр бахудти. 
— Бацамондзынæн. 
Æддæмæ куы рацыдысты, уæд Мæймæтитæ дæр разындыс- 
ты агъуысты фисынæй. Дохтырты хистæр Хасæбе дæр семæ. 
Бæлгъуыр хъæрæй дзырдта: 
— Бахынцтам нæ фæлварæнты бæрæггæнæнтæ, банымадтам 
сæ, æмæ куыд æнхъæл стут? Мах адæмæй къаддæр ничи худы. 
Иннæ адæмтæ худынц, мах — нæ. 
Уæдмæ æрбахæццæ сты Зармæт æмæ Мæдисæйы цурмæ. Ха- 
сæбе æмæ Зармæт кæрæдзийыл бацин кодтой. Бæлгъуыр уæд- 
дæр дзырдта: 
— Афтæмæй — æрдæбон ма йæ загътон, — худын комкоммæ 
зæрдæйы ауындзæнтыл æмбæлы æмæ фидар кæны зæрдæйы ауын- 
дзæнтæ. 
Мæдисæ йæм æввахсдæр балæууыд: 
— Æ*мæ ныр, Елæмырзæ... 
— Бæлгъуыр! — цæхгæр æм ныззылди уый. 
— Æмæ ныр, Бæлгъуыр, — бахудти Мæдисæ, — зæрдæ куы 
нæ агура худын, уæддæр æххуыс у, бахуддзынæ, уый? 
— Зæрдæ худын ма агура, уый гæнæн нæй. 
— Лæг æнкъард куы вæййы... 
— Уый лæг вæййы æнкъард. Мæнæ-иу æхсæвбадæнтæ куы 
уыди. Уым дæр-иу, уыцы æхсæвбадæнты дæр, худæг ныхас зæ- 
гъын дæр чи фæрæзта æмæ æмбарын дæр, уыдон баззадысты, 
усæй дæр æмæ лæгæй дæр. Æмæ-иу худтысты марды уæлхъус. 
Уый зæрдæ агуырдта худын. 
/Ьмæ ныр та Хасæбе бафарста: 
— Цымæ цæй аххос уа уый? Цæмæннæуал худынц нæ адæм? 
Æви раздæр дæр нæ худтысты? 
— Раздæр дæр мæнæ-мæнæ худаг нæ уыдысты, æвæццæгæн. 
Кæд кæрæдзийы хъæр дзæбæх не ’мбарæм, кæд нæм нæ хъуысы 
кæрæдзийы хъæр. Кæд, адæмы хъæр кæй хонынц, уый нæй нæ 
адæмæн. Æмæ уæд афтæмæй цæуыл худой, куыд худой?! 
Уæд Зармæт дæр баппæрста йæ ныхас: 
— Уый кæд йæ фæндаджы аххос у нæ адæмæн. Цы зын, цы 
тугкалæн фæндæгтыл фæцыд, уый йыл кæд ныууагъта йæ гакк. 
Кæд нырмæ дæр йæ уæнгты мигъ баззад уыцы фæндаджы та- 
сæй. 
— Уыйразмæ дæр иу адæмы хъæрæй нæ цардысты, æндæра, 
чи зоны, афтæ быныдзæрæг нæ фæуыдаиккой, фæлæ мæ ныу- 
уадз, — йæ сæр батылдта Бæлгъуыр æмæ Мæймæтмæ аздæхт. — 
109 

Зæрдæйæн æхсайын æрдзæй амынд у, фæлæ йæ иудадзыг æхса- 
ынмæ сараз — хырыз кæны зæрдæ афтæмæй. Лæг хъуамæ, йæ 
царды цы хуыздæр бонтæ уыд, уыдонмæ здæха ’мæ сыл цин 
кæна æмæ цин кæна, кæй уыдысты уыцы бонтæ, ууыл. Æмæ йæ 
уæд уыдон дæр рæвдауын байдайдзысты, уыцы цины бонтæ. 
Гъе, уыцы рæвдыд хъæуы зæрдæйы, уый у йæ хос. Æрдз ын 
йемæ фæндаггаджы хуызæн кæй радта, уыцы хос. А иннæ хостæ 
чи сты, дохтырты хостæ, уыдон дыл тæккæ райсом мæнæ ацы 
лæппу сæмбæлын кæндзæн. — Бæлгъуыр та йæ армытъæпæн 
æрæппарæгау кодта Зармæты уæхскыл. — Иу бон куы ницы ныф- 
фысса, уæд кæд нæ сыдахс уаиккам. 
Бæлгъуыр дæр фæци дзырд, Хасæбе дæр размæ ралæууыд: 
— Ныр сымах уый зонут, нæ дзæбæх уазджытæ, æмæ нæм 
Куадзæн æрбацæуы? 
— Цæмæннæ йæ зонæм! Афтæ йæ зонæм, афтæ, ’мæ... — ба- 
худти Бæлгъуыр. 
— Æмæ нæ нæ ком суадзын хъæуы, — уый дæр зондзыстут. 
Цомут, бакæсæм нæхимæ. 
Уæд йæ тъæпæн æрмттæ йæ риуыл дзуарса æвæрд акодта 
Мæймæт. 
— Абабау! Кой дæр дæ не суадздзынæн, Хасæбе цæра! Æмæ 
уазджытæ мах уазджытæ куы сты, уæд нын, кæйдæр загъдау, 
нæ цæттæ уазджыты куыд исынмæ хъавыс! 
— Тобæ, Мæймæт! Махмæ афонмæ цæттæ сты. Æрвитгæ акод- 
тон хæдзармæ. 
— Мах дæр бынтон æдзæттæ не стæм. Мæнæ чызг уемæ ауай- 
дзæн æмæ уæ бирæ лæууын нæ бауадздзæн. Нæ зæронд дæр 
уадз æмæ бацин кæна уый хуызæн дзæбæх уазджытыл. 
Æмæ азылди Хасæбемæ Бæлгъуыр. 
— Исты ма куы зæгъай, уæд дын дæ рынчынты дæ ныхмæ 
растын кæндзæн æмæ дæ дæ бæрзонд бадæнæй раппардзысты. 
— Ницуал зæгъын, гъа, — бахудти Хасæбе æмæ йæ къухтæ 
сдардта. 
Уæд Бæлгъуырмæ баздæхти Мæймæт: 
— Чи батагъд кæна, дзæбæх чи нæ абада — мæхицæй уын 
расомы кæндзынæн. 
— Дæхицæй нæ расомы кæндзынæ, фæлæ дæхæдæг немæ абад- 
дзынæ. Хъуамæ дæхи хъусæй фехъусай, æз дæ цæрæнбоны тых- 
хæй цы куывд ракæндзынæн, уый, æмæ, стæй куы адзæбæх уай, 
уæд æй æндæр искæмæй бузныг ма уай. 
— Æцæг, æцæг! — Йæ цæстытæ ферттывтой Мæймæтæн. — 
Æз дæр ацæуон, стæй та райсом æрцæудзынæн. Мæхи сæр æй 
куыд нæ æрцахста* мæ сæр амæла! 
Мæймæт бадти разæй, шофыры фарсмæ, уыдон — фæсте бад- 
тысты — Мæдисæ æмæ Зармæт. Бæлгъуыр æмæ Хасæбе та сæ 
фæстæ цыдысты рынчындоны машинæйыл. 
Маймæты тынг фæндыди, фæстæмæ куы фæкæсид, уый — 
кæддæра куыд фидауынц иумæ бадгæйæ. Фæлæ нæ фæкасти — 
110 

куыд фæкастаид! Æмæ уæд скуывта йæхинымæр: «Стыр Хуы- 
цау, мæ хъæбул дæ фæдзæхст фæуæд. Иунæгæй мын æй ма ныу- 
уадз, йæ риссаг уд мын нæ бафæраздзæн æнæ уд æнцой». Стæй 
йæ хъустыл æрцыди уыцы ныхас, уæд дыууæ цы ныхас кодтой, 
уый. 
«Æмæ ныр æнцой у дæ зæрдæ? — фарста сæ иу, æмæ йын 
дзуапп лæвæрдта иннæ: 
— Бынтон æнцой нæма у, фæлæ, куыд уыди, уымæй æнцой- 
дæр у. 
— Æмæ удæн дæр исты хос и? 
— Ис ын хос. 
— Цымæ йын цы хос и? 
— Уд æнцой». 
«Уд æнцой, — хъуыды кодта Маймæт. — Уый дохтырты хос 
нæу, уый æрдзон хос у. Удæй хосдæр ницы и удæн, æвæццæ- 
гæн». 
Æмæ йæм уæд уым машинæйы мидæг æрбайхъуыст уыцы хъæ- 
лæс: 
— Дзæбæх дæ, Æдзи? 
— Дзæбæх дæн, дзæбæх, — дзуапп дæттынмæ йын фæци 
Мæймæт. — Уас, дзæбæхæй фæцæрут ды дæр æмæ де ’мбал 
дæр. Ныр сымах æфсæрмæй уæддæр дзæбæх кæндзынæн. 
2003 аз, май 

гоцъи 
— Цу-ма, мæ къона, дуканимæ ныууай æмæ дзы хæнкъæл 
сдав. Мах нæ карчы басыл хæнкъæл акæнæм. 
Дзылаты дуканимæ цæуын нæ фæндыд — уыцы лæппуйыл та 
йæ цæст куы схæца! Цы хуызæн у, цы! Кæд истытæ рахæсс- 
бахæсс кæна, уæд хорз, кæннæуæд хъуамæ йæ цæстытæ дуармæ 
сараза æмæ джихæй баззайа. Æмæ йыл Дзылаты цæст схæц- 
дзæн, уымæн ма ницы у. Фæлæ та йæ йæхæдæг дæр куы суына 
искуыцæй æмæ та йæм æфсæнттæ-æфсæнтты æрбакæс-æрбакæс 
куы сиса! Айразмæ хаугæ дæр куы фæцæйкодта йæ дзæгъæл 
ракæс-бакæсы тыххæй. 
Се ’мбæлттæй кæмæндæр йæ райгуырæн бон æртæ чъирийы 
кодтой. Дзылат уырдæм цыди æмæ, ома, къафеттæ ам алхæнон, 
нæхи дуканийы, стæй, ома, комкоммæ куыд ацæуон. Уæйгæнæг 
сылгоймаджы раз балæууыд. 
— Дзæбæхдæр уæм цы къафеттæ ис, уыдонæй мæ иу килæ 
куы уаид. 
Сылгоймаг йæ сæрыл схæцыд æмæ йæ хъæр фæцыд: 
— Гоцъи! «Маргъы ’хсыр!» 
Уый хъæбæр гæххæтты къопп бæрзонд систа, афтæмæй рауа- 
ди фæстаг дуарыл. Дзылаты куы ауыдта, уæд æм уыцы стыр 
къоппы фæрсты ма ныдздзагъыр уа! Афтæмæй бынæй йæ къах 
цæуылдæр скъуырдта. Къафетты къопп куыд нæ ахауа, афтæ йæ 
йæ риумæ ’рбалхъывта, йæхæдæг йæхи размæ ахаста. Чи йæ фед- 
таид, уый загътаид — æнæ ахаугæ йын Хуыцау хос нæ загъта. 
Уæйгæнæгмæ уый цыдæр худæг фæкасти, йæ кæл-кæлæй нал 
æмæ нал æнцад. 
— Фæстаг дæ нуазын нал хъуыди! — дзуры йæм æрæджиау. 
Лæппу къопп æрæвæрдта тæрхæгыл, йæ тъæпæн æрмттæ кæ- 
рæдзийыл адаудта. 
— Фæстаг нæ фæлæ мæ дзы иу дæр нæ хъуыди нуазын бæргæ, 
— стæй æнæнхъæлæджы бахудти æмæ уыцы худгæ-худын ком- 
коммæ куы бакæсид Дзылатмæ, цыма афтæ зæгъинаг уыди: æнæуи 
дæм бакастæн, уыййеддæмæ æз худгæ кæнын мæнæ, нæ мæ уыныс. 
Йæ бахудт дæр дзæбæх, хъæлдзæг бахудт нæ уыд — афтæ 
фæзынд Дзылатмæ, — фæлæ йæ ныхас! Афтæ æнкъард уыди йæ 
ныхас, æмæ адæймагыл уæз кодта. 
112 

Æмæ нæ фæндыди дуканимæ цæуын Дзылаты. 
Уæддæр йæ къуымтæ æфснайын фæуагъта, раст алæууыди. 
— Æмæ ныр, нана, дæ карчы басыл пырындз куы акæнис, 
уæд ын цы уаид? Пырындз нæм куы ис. 
— Пырындз нæм ис, пырьгадз та нæм куыд нæ ис. Фæлæ кар- 
чы басыл пырындз нæ фидауы. Хæнкъæл фидауы карчы басыл. 
Чызг ницуал загъта. Йæ гом уæхсчытыл тæнæг кæлмæрзæн 
æрбаппæрста, скъаппы тæрхæгæй нанайы æхцадон райста æмæ 
дуарæй ахызт. 
Кæцæй йæ æркодтой, кæ! Цыма ам, сæхи зылды никуы уыдаид 
иу ахæм фыдуынд лæппу! Ноджы йæ ном дæр цы хуызæн у — 
Гоцъи! Æмæ йæм хъуамæ, цал сты дуканийы сылгоймæгтæ, уалæй 
хъæр кæной фæйнæрдыгæй. Сæ иуы хъæр фæцæудзæни: 
— Гоцъи, æйчытæ! 
Æмæ уартæ рæбинаг хатæны дуарæй рацæйхæссы дынджыр 
гæххæттын къопп, йæ фæстæ зынгæ дæр нæ фæкæны. Нæма 
бахæццæ уыдзæн, чи йæм фæдзырдта, уымæ, æмæ уартæ иннæ 
къуымæй ссæуы иннæйы хъæр: 
— Гоцъи, сæкæр! 
Æмæ та уæртæ, сæкæры голлаг йæ хъæбысы бакодта, афтæ- 
мæй рахызти дуарыл. Арс дæр ма цыдæр сывæллæтты чиныджы 
афтæ фæцæйхæссы мыдыцъар йæ хъæбысы. Нывы йæ фæцæй- 
хæссы. 
Сæкæры голлаг сындæг-сындæг æруадздзæни сылгоймаджы 
къæхты бынмæ æмæ та: 
— Гоцъи, нæлхæ! 
Гоцъи, Гоцъи, Гоцъи!.. 
Кæд искуы фæсабыр вæййынц сылгоймæгтæ, уæд уартæ рæ- 
бинаг дуары рахизæны йæ тъæпæн æрмттæ тæрхæгмæ æрхæссы, 
йæ цæстытæ далæ æрбахизæны дуармæ саразы æмæ афтæ джи- 
хæй баззайы. Цас фылдæр фæлæууы, уыйас цыма гуыбырæй 
гуыбырдæр фæкæны. Æмæ йæм цæст бакæсын нал фæуарзы. 
Цыдæр тæригъæддаджы хуызæн вæййы. 
Асины къæпхæнтыл æвдæлон хызт кодта дæлæмæ æмæ æвдæ- 
лон хъуыдытыл схæцыди Дзылат. Уыцы ном та йæм кæцæй æрха- 
стой! Чи йыл æй сæвæрдта? Æмæ йын æгæр нæу?! Уымæн йæхи 
аккаг уыди, йæхи хуызæн цыбыр æмæ фидар — Гоцъи! Нырма 
сын æрæджы кодта Гоцъийы хабæрттæ сæ историйы ахуыргæ- 
нæг. Нырма æрыгон у ахуыргæнæг, лæппу у нырма æмæ, ирон 
лæг фесгуыхт, уый кой куы фæкæны, уæд йæ цæсгомыл цины 
фæлхъæзтæ рауылæн-бауылæн сисынц. Йæ хъæлæс та æхсыз- 
гон зыланг райдайы. 
Уæд-иу Гуырдзымæ арæх ныббырстой иннæ паддзахæдтæ, 
уæлдайдæр та Перс. Ныффалгæрон-иу кодтой Гуырдзыйы бæстæ, 
уæлмæрд-иу дзы уæлмæрдæн нал баззад, дзуар — дзуарæн. Сæхи 
цæсты дæр-иу сæгад сты гуырдзыйаг адæм. Ахæм заманы-иу сæ 
фæдисы хъæргæнæг Ирмæ тындзыдта. Иры хъæуты-иу бæхджын 
лæг нал баззад — сæхи-иу акалдтой хæхты сæрты. 
8 Хуыгаты Сергей 
113 

Иу ахæм ныббырсты рæстæджы уыди уыцы хабар. Гуырдзыйы 
зæхх сыгъд æмæ уырыдæй дзынæзта арвмæ. Персы сахы йæ зæрдæ 
схаста — уæдæ ма ноджыдæр куыд ныссæнда гуырдзыйаг адæмы. 
Æмæ æрбарвыста Гуырдзыйы паддзах Елечъыремæ. Дæ богайы 
рарвит æмæ мæ богаимæ схæцæд. Кæд дæ бога тыхджындæр ра- 
зына, уæд æз ме ’фсад сисдзынæн Гуырдзыйы зæххæй. Арвыста 
паддзахмæ, йæхæдæг худы йæ къæдз рихийы бын: ома, куыд нæ 
ссардзынæ дæ гæмхетт æфсады, мæ богаимæ чи схæца, ахæм! 
Æмæ дын, ома, цин фенон, æз мæхи худæгæй куыд схæссон! 
Цæмæй зыдта Персы сах, æмæ уыцы ’хсæв ирæттæ мин ба- 
рæгæй Дзедойыл ныххызтысты ’мæ Гуырдзыйы зæххыл æрфис- 
тæг сты. 
Персы æфсад лæууыди атагъайы рæбынæй æмæ сæ кæрон 
нæ зынди. Атагъайы иннæрдыгæй та, гуырдзыйæн ма сæхи æфса- 
дæй цы муртæ аззад, уыдон æмæ ирæттæ лæууыдысты. 
Æмæ рацыди размæ уæд Персы бога — стыр, уæйыджы йас 
æмæ сау, раст цыма цæрæнбонты æвзалысудзæнты фæкуыста. 
Йæ бæх дæр — сау. Уый дæр сын хъуыдыгонд уыди персæн — 
уадз æмæ сау кæй сты лæгæй-бæхæй, уымæй дæр тас æфтауой, 
сæ ныхмæ чи æрлæууа, ууыл. 
Гуырдзыйыл сусу-бусу бафтыд — иуæрдæм ацыди уыцы уæз- 
зау сусу-бусу æмæ фæстæмæ æрбаздæхт. Æрбаздæхт æмæ ныс- 
сабыр и. Уæд фестъæлфыдысты ирæттæ — уæдæ уанцон нысса- 
быр нæу! Ау, иу сæ куыд нæ рахизы æмæ афтæ куыд нæ зæгъы 
— алæ-ма! Æмæ ма стæй цы цæсгæмттимæ бахиздзысты сæ хæ- 
дзæрттæм æмæ ма цы дзыхæй сдзурдзысты, дзурыны сæр сæ 
кæимæ бахъæуа, уыимæ?! Æмæ дын уæд йæ кард ма фæцыхауи 
кæна йæ кæрддзæмæй бындары Гоцъи! Асæй — къаннæг, хъар- 
ман цурчы хуызæн, йæ фезмæлд — арвы нæрд, йæ фæкаст — 
арвы ферттывд. Æмæ та-иу йæхи цæстытæ дæр ферттывтой ахуыр- 
гæнæгæн. Кæрæдзимæ фæцарæзтой сæ бæхтæ. Уайтагъд се ’хсар- 
гæрдты дзæхст фæцыди, цъæх пиллон суагътой кæрæдзийыл се 
’хсаргæрдтæ. Персы богал бамбæрста — ай хуымæтæджы хохаг 
нæу æмæ хин митæ кæнын байдыдта: йæ араббаг бæх иуфæрсты 
баскъæры Гоцъимæ, куы йæм бахæстæг вæййы, уæд иннæрдæм 
фæцаразы йæ бæхы. Æмæ йæ кард бæрзонд фæхæссы. Фæлæ 
Гоцъийы йæ цæст нæ сайдта, нæдæр æй йæ цонг сайдта. Иуахæм 
цæхгæр здæхт та куы фæкодта йæ бæхы Персы бога, уæд Гоцъи 
хъен алæууын кодта йæ бæхы æмæ персайнагæн йæ бæрзæйы 
хуссар ныссæрфта йæ тесмел кардæй, ахæм сæрфт ын æй нык- 
кодта, æмæ дæ балгъитæг афтæ — йæ къуыдыр ма бæхы рагъыл 
бæргæ аззад лæгæн, фæлæ йæ сæр, йæ дынджыр сау сæр, далæ 
бæхы къæхты бын амидæг. 
Нынниудта Персы æфсад, стонг бирæгъты бал куыд нын- 
ни^ы, афтæ нынниудта уыйæппæт æфсад. Сæ бæхтыл бадын нал 
бафæрæзтой, зæхмæ æркалдысты æмæ сæ уæрджытыл æрлæу- 
уыдысты сæ фыртæссæй. 
— Ахæм Гоцъи басгуыхти, гъе, Хетæджы байзæддаг, — бал- 
114 

хынцъ кодта йæ ныхас ахуыргæнæг æмæ йæ къух уæлиау систа, 
тынг уæлиау. 
Дуканийы гом дуарæй цыдæр хъæлæба хъуыст, æмæ Дзылат 
фæсæццæ — цыма йæм цыдæр касти уыцы хъæлæбайæ. Уæддæр 
бахызт. Мидæгæй дуканийы бæрæгастæу лæууыди иу стыр, гуыл- 
мызарæзт лæг. Æмæ Дзылаты хъуыды ацахста: æвæццæгæн, уый 
дæр ахæм стыр уыди, Гоцъи кæимæ хæцыд, уыцы сау персайнаг. 
Уыцы тæккæ уысм лæг йæ цæнгтæ фæхъил кодта, йæ цæнгтæ 
цæуы сыкъатау хъилæй аззадысты йæ сæрмæ лæгæн, æмæ йæ 
хъæр фæцыд: 
— Кæннæуæд хуыргæрчытау уæ пакъуыкалгæ схъиудтытæ 
кæндзыстут фæйнæрдæм. Æз мæ туг уый тыххæй нæ фæкалдтон 
далæ... — лæгæн йæ ныхас аскъуыд, фæлæ йæ йæхæдæг нæ ба- 
фиппайдта, æвæццæгæн, цыма нæ аскъуыд йæ ныхас, уый ра- 
кæс-бакæс кодта фæйнæрдæм, æмæ-иу йæ цæстæнгас уыцы ра- 
кæнонгъуызæй куы кæм схæцыд истæуыл, куы — кæм. 
Дуканийы кусджытæ æндзыгæй лæууыдысты, иу каст лæгмæ 
кодтой, иу — сæ кæрæдзимæ: цы ми йын бакæной? Бонрæфты 
нозт уæй кæныны дзырд нæй. Уый хицауады уынаффæ у. Сæ 
хицау дæр сын æрвылбон уый фæдзæхсы — мачи фæрæдийæд, 
уынаффæйы сæрты мачи ахизæд, йæхи мачи бафхæрын кæнæд. 
Дзылат йæ цæстытæ дуканийы къуымты ахаста — Гоцъи нæ 
зынд, æмæ æнæмæт улæфт скодта. Лæгмæ бакасти, лæгæн йæ 
цæсгом уыди сырх, тынг сырх, æмæ афтæ фæзынд Дзылатмæ — 
ныртæккæ фæхуынкъ уыдзæни цæсгом æмæ дзы туг цыхцыр 
ныллæудзæни. Иæ цæстытæ та мæнгæрттывд кодтой лæгæн, цыма 
цæмæйдæр комдзог цæуинаг уыдысты цæсгомыл, уый хуызæн. 
— Кæм уыдысты уыцы уынаффæ хæсджытæ?! — йæ къухтæ 
æруагъта лæг æмæ сæ йæ дзыппыты ратъысс-батъысс байдыдта, 
афтæмæй йæ загъд-заманайæ не ’нцади. — Далæ мæ туг кæм кал- 
дтон, уым сæ иуы дæр нæ федтон мæ фарсмæ, æмæ та-иу мæ 
риу, мæнæ ацы риу, ай, — лæг йæ дзыппытæ къахын фæуагъта 
æмæ йæ дынджыр къухтæй йæ риу ныххоста, æмæ йæ гуыпп- 
гуыпп ссыди йæ риуæн, — размæ ахастон æмæ та-иу ын йæ фи- 
дæрттæ барæмыгътон знагæн, — уыцы ныхæстæ куы загъта, уæд 
йæ къух йæ хæлафы фæстаг дзыппы атъыста, кæрæдзийыл тых- 
тытæ ’мæ здыхтытæй дзы цалдæр гæххæтт æхцайы систа æмæ 
сæ афтæмæй баппæрста тæрхæгмæ, — радæттут ныртæккæ арахъ, 
уырытæ! Æз уæ сæрыл далæ Мæздæгæй уартæ Берлинмæ... — 
уым та аскъуыд йæ ныхас, йæ цæстытæ къуырма радав-бадав 
акодта адæмыл, Дзылатыл дæр æрхаста йæ цæстытæ, гыццыл 
ыл фæстиат дæр аисты, æмæ та йæ хъæр фæцыд, ацы хатт но- 
джы тынгдæр анæрыд йæ хъæр: — Æз бырсгæ кодтон, бырсгæ, 
æз размæ бырстон, æз сыдз-мыдзы нæ цыдтæн иуæй-иутау! 
Дзылат сдыууæрдæм и — уæд та аздæхид? Цæй хæнкъæлмæ 
йæ æрвыста нана дæр! Цыма хæнкъæл куы нæ ныккæна йæ кар- 
чы басыл, уæд бæстæ сæфдзæн! Йæ цæсты кæронæй бакасти 
лæгмæ. Далæ, дам, Мæздæгæй, дам, уартæ, дам, Берлинмæ, дам... 
115 

Мæ туг, дам, фæкалдтон. Афтæмæй йæ цæсгомы цъар æддæмæ 
куы ратона æмæ дзы туг цыхцыр куы ныллæууа, уымæй тас 
уыд. Йæ цæстытæ та афтид, сæ фырафтидæй цыма зыланг цыди 
сæ къуырфытæй, афтæ зынд Дзылатмæ. 
— Мауал мæ лæууын кæнут, гъе, уæртæ къæцæлычындзытæ! 
Кæннæуæд мæхæдæг куы бабырсон. Уартæ Берлинмæ куыд ба- 
бырстон... — йæ ныхас дарддæр нал ахæццæ, фæлæ уыйбæсты 
йæ къух уæлиау систа, тынг уæлиау, — ома ардæм дæр афтæ 
бабырсдзынæн, дуканийы æфтауцмæ, уартæ Берлинмæ куыд ба- 
бырстон, афтæ. Раст уыцы уысм ауыдта Дзылат — рæбинаг дуа- 
рæй рауади Гоцъи. Йæ уæлæ — урс халат æмæ, цы урс уыди 
халат, иу ахæм урс та ссады рыгæй дардта, æмæ бамбæрста Дзы- 
лат: æдде машинæ æвдæлон кодта, ссады голджытæ хаста ми- 
дæмæ. Уымæн ыл не схæцыд йæ цæст нырмæ. Куыд рауади, 
афтæ йæ армытъæпæн тæрхæгмæ фæцарæзта, йæ сæрты рагæпп 
кодта тæрхæгæн, æмæ йæ фæстæ алæууыди лæгæн. Адæм баз- 
мæлыдысты. Лæг лæппуйы нæ федта, фæлæ адæм кæй базмæ- 
лыдысты, уый бамбæрста æмæ уæззаугай, йæ цæстытæ дзæ- 
гъæлтæгæнгæ йæ мидбынат азылд. Лæппу дæр, лæг куыд зылд, 
афтæ азылд. Адæм ныххудтысты æмæ сæ каст уымæ скодтой, 
Гоцъимæ. Дзылат дæр æм касти, иууылдæр уымæ кастысты, æмæ 
йæм уый дæр касти. Комкоммæ йæм касти. Фыццаг хатт æм кас- 
ти комкоммæ. Касти йæм, æмæ йæм гыццыл зынд æмæ, цыма 
батыхсти чызг, гыццыл æм кæй зынд лæппу, ууыл. Стæй йæм 
гуыбыр дæр зынди. Гуыбыр æмæ ноджы, нана куырæфцæг кæ- 
мæй фæзæгъы, ахæм. Афтæмæй цыбыр нæ уыд йæ бæрзæй. Æнæуи 
— ставд, кæд дæ фæнды, æфсондз ыл сæвæр, галы бæрзæйыл 
куыд сæвæрынц æфсондз, афтæ — нæ фæтасыдаид. 
— Арахъ! Рахæссут арахъ, цалынмæ уын уæ дукани нæ ныф- 
фалгæрон кодтон... 
Уæд ын йæ астæуыл йæ цæнгтæ атыхта Гоцъи, фелвæста йæ 
æмæ йæ фæйнæрдæм ныттылдта. /Енахуыр уæгъдызмæлд нык- 
кодтой йæ зæнгтæ ’мæ йæ цæнгтæ лæгæн, цыма бæмбæг мута- 
катæ уыдысты æмæ сæ рæбынтæ гыццыл хæцыдысты цæуыл- 
дæр, хæрз гыццыл. Уæддæр йæ хъæр нæ сабыр кодта: 
— Уартæ Берлин куыд ныффалгæрон... — уым йæхиуыл размæ 
ахæстытæ кодта, пыхсытæ кæуыл ныххæцынц, уый куыд ахæс- 
тытæ кæны йæхиуыл, афтæ. Фæлæ йын цыма йæ астæуыл ар- 
хъан бачындæуыди, уымæй уæлдай сызмæлын дæр нæ бафæрæзта. 
Уæд ма йæ Гоцъи иу æвæрд акодта зæххыл, стæй йæ ногæй 
фелвæста æмæ йæ уартæ фескъæфы дуары ’рдæм. Нызмæлыд 
лæг, ныууыгъта йæхи, ныттылдта йæ къабæзтæ. Адæм худгæ 
’мæ цъæхахстгæнгæ фæйнæрдæм аппæрстой сæхи. 
.. Дзылат худгæ нæ ныккодта иннæтау, æнæуи хъæлдзæг змæлд 
бакодта йæ цæсгом, афтæмæй касти, лæг йæ гæндзæхтæ куыд 
цагъта, уымæ. Йæ цæсты кæронæй ауын-ауын кодта Гоцъийы 
дæр æмæ дис кодта: куыд рог-рог фескъæфы уыцы стыр лæ- 
джы, куыд æй фæразы?! 
116 

Уæд дуканийы чи бамбырд, уыдонæй иу зæронд ус лæджы 
æхцатæ фелвæста тæрхæгæй æмæ йын сæ йæ фæдыл аскъæфта, 
æвæццæгæн, ома, йе ’хцатæ йæхирдыгæй куы фæуой, уæд кæд 
нал æрбаздæхид. Сæ фæдыл æддæмæ ахызт æмæ уайтагъд фæс- 
тæмæ фездæхт. 
— Ацу, кæд нæ ныффалгæрон кодтай Берлин, уæд дын Бер- 
линæй нæ, фæлæ дæ хæдзарæй дæ мард рахæссæд! Цæй хæст 
æмæ цæй æндæр: дæлæ Дыццæджыбазары пецтæ арæзта иу стыр 
лæгимæ, гыццыл къала пецтæ. Лæппу ма уыди уæд, хæрз лæппу. 
Цæй Мæздæг æмæ цæй Берлин! Ныр кæмдæр ныххырхта ’мæ 
Берлины балæууыд. 
Дзылат бахудти. Æхсызгон ын уыди, лæг хæсты кæй нæ ра- 
зынди, уый. 
Уымæй цалдæр боны рацыди. Дзылат сæхимæ фæцæйцыди 
бонрæфты — фæстаг лекци сын нæ уыди. Дуканийы раз фæлæу- 
уыд: дзул, дам-иу демæ рахæсс, афтæ йын фæдзæхста райсомæй 
нана. Гыццыл алæууыд, йæ цæстытыл ауади Гоцъи — уыцы стыр 
нуæзтджын лæджы тагъд-тагъд куыд рацæйскъæфта дуканийæ 
æддæмæ, æмæ бахудти. Адæймаг иунæгæй куыд бахуды, афтæ. 
Стæй бахызти гом дуарыл. Дзултæ кæм уæй кæнынц, уыцы къуым- 
мæ куы баздæхти, уæд далæ дæле, дуарæй иуварс лæууынц Гоцъи 
æмæ иу урсхæлафджын лæг. Лæгæн йæ рихитæ афтæ нарæг уыды- 
сты æмæ сау куы нæ уыдаиккой, быны сау, уæд ыл рихитæ и, 
уый хъуыды дæр ничи æркодтаид. Фæлæ æнахуыр сау уыдысты 
уыцы нарæгæй — мæнæ цыма исчи сæджыдоны тылд æндах ай- 
тынг кодта былы тæккæ уæлæ æмæ, дзæбæх куы айтынг и æндах, 
уæд æй æртъæпп кодта, æмæ фæд аззади былыл. 
Уæйгæнæг сылгоймаг æрмифицаугæйæ архайы, уый бамбæр- 
ста Дзылат: йæ цæстæнгас уыдонмæ здæхт уыди, Гоцъи æмæ 
уыцы нарæгрихи лæгмæ. Æмæ та сæм уæд Дзылат дæр иу æнæ- 
бары каст акодта. Лæг йæ галиу къух Гоцъийы уæхскыл æрæ- 
вæрдта, рахиз арм ныттынг кодта, афтæмæй-иу æй уæлиау систа 
æмæ та-иу æй Гоцъийы фæрсты æрриуыгъта дæлæмæ. 
— Ссардтой йæ! — загъта уæдмæ цыдæр мынæг хъæлæсæй 
сылгоймаг, æмæ Дзылатмæ афтæ фæзынд: уымæн дзуры йæ дзу- 
ринаг сылгоймаг. Аив æм нæ фæкаст, сылгоймаджы ныхасмæ 
мацы сдзура, уый æмæ йæ уый дæр афарста мынæг хъæлæсæй: 
— Чи йæ ссардта? 
— Нæ кæсыс далæ, чи йæ ссардта, уымæ! Йæ ахуыргæнæг, 
хъæбысæй хæцын æй чи ахуыр кæны, уый. 
Æмæ та Дзылат дæр бафарста — афтæ ма цæмæн фарста, 
ууыл уыйфæстæ йæхæдæг дæр дис кодта. Фæлæ бафарста: 
— Кæй ссардта? 
— Гоцъийы, Гоцъийы...Æвгъауæй æвгъау у ам дуканийы ку- 
сынæн, фæлæ ма махæн ахæм лæппу кæм уыдзæн. — Æнæзивæг 
æмæ æнæзæрдæхудт, — дзырдта сылгоймаг, æмæ ма йæ уæд Дзы- 
лат дæр иу фарст бакодта æххæст: 
— Æмæ йæ куыд ссардта? 
117 

— Лыгъд сын уыди. Ай хъуамæ арвыстаиккой кæдæмдæр хæ- 
цынмæ. Афтæмæй фæстаг бон куы ныззиликкой æмæ йын йæ 
бæсты æндæр кæйдæр куы арвитиккой. Амæ хъыг фæкасти — 
кæмæ нæ фæкастаид хъыг! Æмæ рафардæг. Ныр кæсыс, фæзын- 
ди йæм. Æвæццæгæн сæ йæ сæр бахъуыди. Æмæ, дам, хорз хæцы. 
Куыннæ хæцдзæни. Сæкæры голлаг ын бумбули базы уæз нæ 
кæны ’мæ! 
Куыддæр сылгоймаг фæлæууыд йæ ныхасæй, афтæ урсхæ- 
лафджыны хъæр ма фæцæуа: 
— Цы ’рцыди, уымæн йæ разы æрлæууæн нал и, уо Амилтар! 
Æмæ ма дын æй куыд раздахон?! Цы ’рцыд, уымæн ма йæ фæстæ 
кæсæн и æрмæстдæр. 
Йæ сабыр цыдæй рахызти дуканийы дуарæй Дзылат. Цыди 
æмæ хъуыды кодта лæджы ныхæстыл. Иуæрдæм сæ барста, ин- 
нæрдæм сæ барста — æвæццæгæн йæ маст нæма ’рцыди, æвæц- 
цæгæн, ын йæ цæстмæ истытæ бадардта уыцы нарæгрихи лæгæн. 
Æмæ цымæ цы уыдзæн ныр. Иугæр ын, цы ’рцыди, уый кой 
кодта, уæд ын цы ’рцæудзæн, уый кой дæр кодтаид! Æмæ цымæ 
цы уыдзæн, цы ’рцæуа, уым?! 
Цыди æмæ сæ хæдзар дарддæр куы уаид, афтæ йæ фæндыди, 
æмæ дис кодта, кæцæй йæм æрцыд уыцы æнахуыр фæндон, куыд 
æм æрцыд, цæмæн æм æрцыд? Къаннæг къахдзæфтæ кодта,ка- 
фæджы къахдзæфтæ, æмæ йæ цæстыл уади — уæртæ иу стыр 
лæгимæ рацыд, хъæбысæйхæцæн гауыз кæй хонынц, уымæ, ибон- 
ты дуканийæ йæ хъæбысы кæй рацæйскъæфта, уый хуызæн стыр 
лæгимæ Гоцъи. Æмæ йæ уыцы лæг æндæр цыдæр куы схуыдта, 
уыцы нарæгрихи чи уыд... Цыдæр æй куы схуыдта. Цы йæ схуыд- 
та, цы?! — Дзылат фæлæууыд. Фæтыхсти — куы дзы ферох уа, 
ныр æй куы нал æрхъуыды кæна, уæд æй уыйфæстæ æппын нал 
æрхъуыды кæндзæн. Цыдзер æнахуыр ном куы уыди! Йæ къухы- 
хæсгæ сау хызын æмæ, йæ дзул цы урс дзæкъулы уыд, уыдон 
йæ иу къухы æрдаргъ сты, йе ’ннæ къух йæ ныхмæ схаста æмæ 
йæ уырзтæ æруадз-æруадз кодта йæ ныхы астæу. Æмæ йæ хъуы- 
ды сындæггай здæхт дуканийы дуарбахизæнмæ. Уым иуварс дыу- 
уæйæ лæууыдысты — дзæбæх сæ суыдта. Уæд уыцы нарæгрихи 
йæ тъæпæн арм æрриуыгъта æмæ йæ хъæр фæцыди: 
— Цы ’рцыди, уый æрцыди, уо Амилтар! 
Гъо-гъо, Амилтар! Худын æрцыди чызгмæ, бахудти. Йæ дæн- 
дæгтæ разындысты, цыма сæ барæй искæмæ ’вдыста. Цымæ йын 
кæцæй æрхастой уыцы æнахуыр ном? Йæ фырæнахуырæй арвы 
талынгты куы балæууыд! Гыццыл ма агуыйан æмæ йæ гыццыл 
къахдзæфтæй араст и сæхимæ. Фæлæ та уайтагъд фæлæууыд. 
Йæ цæстытыл цыдæр тыбар-тыбур бахæцыд. Уæртæ багуыбыр 
сты кæрæдзимæ — сæ иу — стыр, иннæ — гыццыл. Стæй кæрæ- 
дзийыл сæхи ныццавтой. Гыццыл æм бынты фæлæбурдта, ацах- 
ста йæ, бæрзонд æй фелвæста, йæ сæрæй дæр бæрзонддæр. Уым 
æй ныззылдта, афтæ йæ ныззылдта æмæ йыл цæст нал хæцыди. 
Æмæ дисыл бафтыд чызг — афтæ йæ цæмæн зилы, науæд æй 
118 

афтæ бæрзонд цæмæн систа?! Раст уыцы тæккæ цæстыфæны- 
къуылд хъен алæууыд Гоцъийы бæх, æмæ йæ кард бæрзонд фæ- 
хаста Гоцъи, йæ тесмел кард... 
Уыйфæстæ никуыцæйуал разынди. Дзылат дис кодта — цы 
фæуыдаид? Æргомæй нæ дис кодта — сусæгæй, йæхицæн дæр 
æй нæ хъæр кодта, афтæмæй. Æмæ та-иу сæхимæ куы фæцæй- 
цыд, уæд баздæхт дуканимæ æмæ та-иу дзул балхæдта. Дука- 
нийы кусджытæй сын иу цыдæр бавæййыд. Иубон та дзул куы 
балхæдта, къаннæг урс дзæкъулы йæ куы нывæрдта æмæ, ныр 
ацæуон, куыд загъта, афтæ йæм тæрхæджы сæрты куы радзурид 
сылгоймаг: 
— Уæртæ чызг, уæ бинонтæ æрцыдысты, мыййаг? 
Дзылат йæ сæрыл схæцыд, усмæ бакасти. 
— Ницы ’рцыдысты. 
— Кæд, зæгъын, æрцыдысты, — йæхицæн дзурæгау ма бакод- 
та сылгоймаг. Стæй æнæнхъæлæджы йæ тæрттæ фездæхта 
чызгмæ, æмæ йæ кæл-кæл ссыди. — Уæдæ уæ гуыбынты цæр- 
джытæ фæзынд нанаимæ?! Дзул дзулы фæстæ куы скъæфыс! 
Йæ уадултæ сырх куыд адардтой, уый дзæбæх хатыдта Дзы- 
лат. Хызын йæ даргъ бæттæнæй йе уæхскыл ауыгъд, дзæкъул йæ 
къухы, афтæмæй лæууыд æмæ хъуыды кодта — куыд тагъддæр 
аирвæза æддæмæ. Æвæццæгæн, уыцы тæккæ уысм йæ ных фæца- 
рæзтаид дуармæ, фæлæ та йæм уæдмæ радзырдта сылгоймаг: 
— Æмæ æнæуи цы фыссынц, тагъд нæма ’рцæудзысты? 
— Тилифоны ’рдзурынц — нæма ’рцæудзысты тагъд. 
— Æвæццæгæн, сæ куыст дзæбæх цæуы, æмæ уæд цы тагъд 
кæной. 
Йæ цæстытыл уæлæмæ схæца, уымæ нал арæхсти, ацæуа — 
уымæ дæр. Хорз уыди, æмæ та йæм уæдмæ радзырдта сылгоймаг 
тæрхæджы сæрты: 
— Де ’фсымæр дæр семæ и, нæ? 
— Гъо, семæ и, — бацин кодта Дзылат, сылгоймаг ма йæ кæй 
бафарста, ууыл. 
— Уый дæр кусгæ кæны æви ахуыр кæны нырма! 
— Ахуыр кæны нырма. Институты ахуыр кæны уым. 
— Дæуæй хистæр у Болат æви кæстæр? 
— Кæстæр. 
Стæй рацыди. Дуканийы фисынæй куы рахызт, уæд дзулмæ 
æркасти. Ныр та йæм нана дæр хæцдзæн. Здæхын æй нæ хъуыди 
дуканимæ. Комкоммæ цæуын æй хъуыди. Комкоммæ рацу æмæ 
уа! Фæлæ нæ рацыди комкоммæ. Баздæхти. 
Уæдмæ уыцы уонгуагъд цыдæй сæ иумæйаг дуарæй бахызт 
æмæ асинтыл ахæрд кодта. Дыккаг уæладзыгмæ нæма схæццæ 
æмæ æрлæууыд. Йæ иу къухæй асины бырæнхъæдыл хæцыди, 
йе ’ннæ къухæй та йæ сау хызын æмæ, дзул кæм уыд, уыцы 
фæлурс дзæкъулыл. Уæд та йæ исты фæкæнид? Æмæ йæ цы 
хъуамæ фæкæна?! Ныр сæ сыхаг устытæй исчи æнæвдæлон уад 
куы рацæйкæнид дзулмæ — йæ къухы йын æй фæсадзид. Фæ- 
119 

лæуу, æмæ йын æй куыд фæсадзид йæ къухы?! Афтæ йæ иæ 
бафæрсид — кæд уæ нæ хъуыди, уæд æй цæмæн хастай?! Нæннæ, 
æз кæстæр дæн ын зæгъид, æз фездæхдзынæн дуканимæ. Дæ 
бæсты. Æмæ фездæхид, рог-рог ныууаид бынмæ, уым асины 
рæбын гыццыл алæууид, стæй тагъд-тагъд суаид фæстæмæ, сæ 
дуар фегом кæнид æмæ фæмидæг уаид дуарæй. 
Уæд хорз уаид, бæргæ! 
Нана дзул куы ауыдта, уæд йæ цæнгтæ фæйнæрдæм фæхаста 
æмæ сæ йæ фæрстыл æрæппæрста: 
— Мæнæ мæ Хуыцау федта иу чызгимæ! Дæ хæйрæджытæ 
дæ сардыдтой дзул æлхæныныл?! Бонæн дзул, хæдзарыдзаг чи 
у, уыцы бинонтæ куы нæ хæссынц, уæд мах ацы дыууæ уды 
къоппайæ... Нырма знон кæй æрбахастай, уый — æнæхъæн, æндæ- 
рæбон кæй æрбахастай, уымæн — йе ’рдæг. Уыйразмæйы уæт- 
тæй дæр ма кæмæн йе ’ртыццаг хай и, кæмæн йæ цыппæрæм хай. 
— Тыхсгæ ма кæн, нана, — йæхи фæхъуыддаггъуыз кодта 
Дзылат. — Æз сæ тæнæг цыппæрдигъон кæрстытæ ныккæндзы- 
нæн, стæй сæ тебæйы дзæбæх сдзæгæрæг кæндзынæн. Уыйфæстæ 
сæ скъаппы бафснайдзынæн æмæ сæ цаимæ къæпп-къæпп кæн- 
дзыстæм. 
— Гъо-гъо! — Баразæнгард и нана. — Кæннæуæд куы схъуына 
уой, уæд æппаринаг фæуыдзысты. Æмæ дзул æппарын дæ фæ- 
сонæрхæджы дæр макуы æрæфтæд. Дзулæн йæ азар стыр у. 
Бæстыл нæ цæуы дзулы азар, афтæ стыр у. — Ууыл балхынцъ 
кодта йæ ныхас æмæ аздæхти чызгмæ: — Дæлæ дæм Мистъалатæ 
сæрвыстой. Хуыцаубон чындз хæссынц, æмæ, дам, нын чындз- 
хæссæг рацæуæд. 
Дзылат ницы сдзырдта. 
Йæ уæлæ хæдзарыдаргæ дарæс акодта, йæ къухтæ ахсадта. 
Фынгыл æрбадт. Æмæ уæд бафарста: 
— Кæцæй хæссынц? 
— Ам горæтæй, — йæ разы йын хъарм хæринаджы тæбæгъ 
æрæвæрдта нана. — Æмæ та дæ къæхтæ ма ныццæв, уый фарны 
хъуыддаг у, æмæ фарны хъуыддагмæ цæуын хъæуы. Уæд фæрн- 
джын кæны адæймаг йæхæдæг дæр, æмæ фæрнджын адæймагæй 
хуыздæр цы и! Раздæр-иу чындзхæссæг кæй кодтой, уыдонмæ 
иннæтæ хæлæгæй мардысты. Стæй-иу раздæр чызджытæ ’мæ 
лæппутæ чындзæхсæвæй чындзæхсæвмæ цардысты. 
Фæссихор рудзынгæй касти Дзылат. Далæ дуканийы чъыл- 
дыммæ лæууы иу стыргуыффæ машинæ, æмæ йæ дыууæйæ æвдæ- 
лон кæнынц. Сæ иу раласы ссады голлаг, тæккæ былмæ йæ ра- 
ласы, уым æм иннæ йæ фæсонтæ бахæссы æмæ йæ гуыбыр-гуы- 
быр гом дуарыл мидæмæ баскъæфы, дуканийы фæстаг хатæнмæ. 
Машинæ лæууы. Йæ гуыффæйы фæстаг фарс дуканимæ сыз- 
дæхта. Лæппутæ змæлынц. Æнкъард уыди машинæйы лæуд. 
Æнкъард уыди лæппуты змæлд дæр. Стæй дукани йæхæдæг дæр 
æнкъард уыди. Уæддæр сæм касти Дзылат. Машинæмæ дæр кас- 
ти, лæппутæм дæр касти, дуканимæ дæр касти. Стæй сафтид и 
120 

машинæ. Лæппутæй уæле чи уыди, гуыффæйы, голлаг-иу был- 
гæронмæ чи раласта, уый æргæпп кодта æмæ сæхгæдта гуыф- 
фæйы фæстаг фарс. Уыйфæстæ ацыди машинæ. Дзылат ма уæд- 
дæр лæууыд. Æмæ йæм уырдæм, рудзынджы размæ æрцыди иу 
хъуыды — цæй æмæ ацæуа йæ уатмæ æмæ уыцы лекци бакæса, 
ибоны лекци — гуырдзыйæ Персы богамæ куыд ничи бауæндыд, 
стæй йæм нарон Гоцъи йе ’хсаргард куы фелвæста... 
Хуыцаубоны сыхбæстæ раджы базмæлыд — кæрты дыууæр- 
дæм кодтой — хъуыддаг кæй уыд, уыдон дæр рауай-бауай код- 
той, хъуыддаг кæй нæ уыд — уыдон дæр. Дзылат сæм рудзын- 
гæй касти. Нырма чындзхæсджытæ бамбырд уой, уымæн раджы 
уыд. Истæмæ ’ркæса, уый йæм нæ цыд, къуымты разила — уый 
дæр. Æмæ уырдыгмæ касти. Кæрт-иу æм афтæ фæзынд, цыма 
чидæр чиныг фæлдахы, стыр нывтæ кæм и, ахæм чиныг, æмæ 
йын уый та иуварсæй кæсы йæ нывтæм. Далæ дуканийы чъыл- 
дыммæ рæбындæр сыхбæсты мæнгагъуыст. Йæ гом дуары раз 
лæууы мæнгагъуыстæн Моурау — далæ кæройнаг бацæуæны 
фыццаг уæладзыджы чи цæры, уыдоны зæронд лæг. Йæ лæдзæ- 
гыл схæцы, куы йæ иуæрдæм адары, куы — иннæрдæм. Æвæц: 
цæгæн, истытæ амоны кæстæртæн. Йæ сæр къул у иуæрдæм 
Моурауæн — акъул и, акъул и, уæхскмæ йæ бирæ куы нал хъуыд, 
уæд æрлæууыд æмæ афтæмæй баззад. Стæй ноджы йæ иу къах 
дæр къæдз у, æмæ уæле нæ бадти фынгыл. Стæй æнæуи дæр 
ничердыгæй зынди сыхбæсты ’хсæн. Искуы-иу иуварс лæууыди 
змæлды рæстæджы, стæй иу хистæрты дæле искуы иу хибар ран 
бадти фынгыл. Фæлæ йæ фарон Авдакант куы нæуал ныууагъта 
æмæ йæ уæле куы сбадын кодта, уæдæй фæстæмæ сих фестади. 
Авдакант — уый сæ тæккæ фарсмæ чи цæры Дзылаттæн, уыдоны 
лæг у. Уæд та уыдон хастой чындз, Авдаканттæ. Дзылат иннæ 
чызджытимæ мæнгагъуысты фынгтæ æфснайдтой. Сæрфтой 
фынгтæ уымæл хæцъилтæй, æмæ-иу кæй ныссæрфтой, ууыл-иу 
урс гæххæтты топп атылдтой, æмæ иу сфидыдта фынг. Æмæ 
йæм уырдæм байхъуыст, Авдакант æдде, гомдуары цур Моура- 
уимæ куыд ныхас кодтой, уый: 
— Рынчын лæг дæн, Авдакант, дæ рын бахæрон æмæ мæ ныу- 
уадз. Уæд мæхи дæр фæнды, фæлæ мæ нæ уыныс! Нæ иуæй 
рæвдздæр дæн, нæ — иннæмæй. Фидаугæ та дын куыд скæндзы- 
нæн уыцы стыр фынджы сæр?! 
— Соммæ куы фæдзурай, уæддæр дæ нæ ныууадздзынæн, — 
æвæццæгæн, уæдмæ йæхи фæсыкъадзæф кодта чысыл Авдакант 
æмæ йæм фæстæмæ фæлæууыны фæнд нæ уыд. — Мæ адджын 
сыхаг дæ æмæ мын хъуамæ мæ фынгæн æгъдау радтай. 
— Гъомæ куыд лæугæ ракæндзынæн ацы хуызæнæй фынджы 
сæр, куыд дзургæ ракæндзынæн уыцы стыр бадтмæ?! 
— Уый дын æз зæгъдзынæн, куыд лæудзынæ ’мæ куыд дзур- 
дзынæ, уый. Мæнæ ацы къухæй хæцдзынæ кæхцыл, бæгæныйы 
кæхцыл, — Дзылат йæ цæсты кæронæй ауыдта: Авдакант Моу- 
рауы галиу къухмæ бавнæлдта æмæ йын уæлæмæ схæцыд йæ 
121 

къухыл. - Гъеныр де ’ннæ къух чи у, дæ рахиз къух, уый афтид 
уыдзæни, сæрибар, нæ, æмæ уымæй та дзургæ кæндзынæ! / 
Уæдæй фæстæмæ хистæр дæр Моурау, амонæг дæр. 
Уалынмæ дæлæ Беппи, сæ бынмæ чи цæры Дзылаттæн, уыдо- 
ны лæппу — йæ иу къухы чъириты тæбæгъ, сæ уæлæ чъиритæн 
сыкъа фæлдæхт. Ие ’ннæ къухы арахъы графин — фæцæуы Мо- 
урауы ’рдæм. Уыцы рæстæджы лæппутæ иуцалдæрæй фале ку- 
сæрттаг æрбацæйкодтой. Бæрзондкъах сау уæныг, йæ сæрыл урс- 
урсид сыкъатæ — уыцы бонзонгæ цыд кодта, лæппутæй бæндæ- 
ныл чи хæцыд, уый фæстæ. «Ныртæккæ Моурау скувдзæн, уый- 
фæстæ уæныгæн цæхх адардзысты, стæй йæ акæндзысты, уартæ 
мæнгагъуысты фæстæ цы хибар ран и, уырдæм, æмæ йæ уым 
аргæвддзысты», — цыма искæмæн дзырдта, уыйау загъта йæхи- 
нымæр йæхицæн Дзылат. 
Далæ Беппи сыкъайы арахъ æркодта, далæ йæ Моураумæ 
бадардта. Далæ Моурау йæ лæдзæг къулыл бахъил кодта, йæ 
худ систа ’мæ сыкъа райста. Далæ йæ худыл дæр схæцыди 
уæлæмæ ’мæ сыкъайыл дæр, бæрæг у — кувын райдыдта. Уалынмæ 
фæцыди лæппуты «Оммен!», æмæ уæд уæныг, цыма, «Оммен» 
кæд ныхъæр кæндзысты, уымæ каст, фестъæлфыд, стæй цыма 
ифтыгъд бæх уыд, уыйау йæ фæстаг къæхтыл алæууыд, йæхи 
иуварс фехста. Лæппутæй бæндæныл чи хæцыд, уымæн йæ къух- 
тæй агæпп кодта бæндæн, æмæ уартæ тъæбæрттæй фæтæхы 
уæныг. Лæппутæ йæ фæдыл сæхи аппæрстой. Уæдмæ бынæй, 
хæдзæртты рахизæн дуæрттæй æддæмæ ракалдысты адæм гыц- 
цылæй-стырæй. 
Дзылат дуар дæр нал ахгæдта, йæ къæхтæ афтæ тагъд згъорд- 
той асины къæпхæнтыл æмæ-иу йæ къух бырæнхъæдыл фæсте 
аззади. Уайтагъд федде и иумæйаг дуарæй. Æмæ уым æдде сагъ- 
дау фæци — уæртæ дуканийы фисынæй ратахти Гоцъи æмæ бæстæ 
йемæ рацæйскъæфта. Дзылаты куы ауыдта, уæд, æвæццæгæн, 
фæлæууынмæ хъавыд, фæлæ уыцы тахтæй афтæ цæхгæр фæлæу- 
уæнтæ уыди! Æмæ зилгæ дымгæ куыд ныззилы, афтæ ныззылди 
чызгæй гыццыл æддæдæр æмæ йæ ныззылды фæйлауæн бауы- 
лæн кодта чызгыл. Стæй зилгæ дымгæ куыд атæхы, афтæ атах- 
ти уым уæлæмæ. 
Дзылат дугъ нæ кодта. Æмæ ма куыд адугъ кодтаид, акъах- 
дзæф кæна, уымæ куы нæуал арæхсти: цы хуызæн ныззылди! 
Æмæ ма æниу кæцæй фæци, ам куы нæуал вæййы, уæд ма куыд 
рагæпп кодта дуканийы фисынæй æмæ ма куыд ныззылди?! 
Моурау лæууыди æмæ йæ куывды кой кодта: 
— Уæдæ абон хуыцаубон у, æмæ Хуыцауы дзуæрттыл фæ- 
дзæхст фæуæд, мæнæ цы хъуыддагыл лæуд стæм, уый! — сыкъамæ 
ма иу каст бакодта йæ къухмæ, стæй йæ йæ дзыхыл сдардта. 
Дзылат æм цæугæ-цæуын кæсгæйæ баззад: йæ куывд куыд нæ 
ныууагъта! Омменгæнæг нал уыд, кусæртгаг нал уыд, уый лæу- 
уыд æмæ куывта. Худæджы лæг нæу ацы Моурау дæр! Æмæ кæд 
æрдæгыл ныууадзæн нæй куывдæн? Куывд ныхас нæу, куывд 
122 

куывд у. Ныхасæн ис бауромæн дæр, аскъуынæн дæр, фæлæ куывд 
куыд хъуамæ бауромай, кæнæ йæ куыд хъуамæ аскъуынай!.. 
Хæдзæртты фæсте Терчы бæрзонд былыл цы лæзгъæр фæн- 
даг ахаста уæлæмæ, уым æмызмæлд кодтой сыхбæстæ. Сылгой- 
мæгтæ ’мæ сывæллæттæ уынгæн йæ фаллаг фарс арæгъ сты был- 
был. Уæлæмæ кастысты. Дзылат сæ кæрон æрлæууыд æмæ, 
куыддæр æрлæууыд, афтæ ауыдта: уæлæ уæныджы фæстæ чи 
згъордта, уыдонæй фæхицæн и Беппи æмæ дæлæмæ æрызгъоры. 
Йæ тæнæг тегла худ згъоргæ-згъорын йæ сæрæй куыд нæ атæха, 
афтæ йæ æриста æмæ йæ йæ къухы æрыскъæфы. 
Лæгтæ, йæ кары чи бацыд, азгъорынмæ чи фæуæззау, уыдон 
иуцалдæрæй фæцæйцыдысты уæлæмæ. Сæ цыд ницы пайда уыд, 
уый æмбæрстой, фæлæ уæдæ даргъ къахæй дæр.куыд бадтаик- 
кой! Ай бæстæ фæдис куы сси. Æмæ ма фæдисы хуызæн фæдис 
дæр куы уаид! Дæ кусæрттаг дæ кувгæ ныууадзæд æмæ таппы- 
зары хай бауæд! 
Беппи сæм куы ’рхæццæ, уæд сæм хъазуаты лæуд фæкодта. 
— Дæлæ Батонкъайы цуанон топмæ згъорын. Æхсгæ йæ куы 
нæ фæкæнæм, уæд уымæй махæн кусæрттаг пайда нал и. Адон 
æрра сты, уыцы тыгъд быдыры чи схъомыл уа, уыцы фос, æмæ 
адæмы хъæр не ’мбарынц. 
— Цæй тыгъд быдыры кой кæныс, цæ?! — чидæр æм сæ дзу- 
ры лæгтæй, цыма йыл бустæ кæны, уый хуызæн. 
— Далæ йæ Хъалмыхъæй не сластой фосæлхæнджытæ æмæ 
йæ адонæн уыдон нæ рауæй кодтой. Æмæ ма кæд Хъалмыхъы 
нæй быдыртæ, уæд кæм и! — загъта ма Беппи æмæ та йæ цæнгтæ 
æддиæутты ныттылдта æмæ та згъорынмæ фæци. Æмæ та сæ 
уæд чидæр загъта лæгтæй, Беппийы фæстæ касти, афтæмæй: 
— Айбæрц фæцардтæн, æмæ дæ кувинагмæ топп райсай, уый 
никуыма федтон. 
Дзылат кæй цуры лæууыд, уыдон цъусдæрæй-цъусдæр код- 
той, — сæ иутæ уæлæмæ цыдысты лæгты фæстæ, сæ иннæтæ 
кæртмæ здæхтысты. Дзылат дæр фæндтæ кодта — аздæха кæртмæ. 
Уæдæ ам кæдмæ лæудзæн? Стæй цæмæ лæууы ам? Æниу цæугæ 
дæр цæмæ ракодта?! Йæ карæн чызджытæй иу дæр нæ рацыди. 
Уый рацыди. Æмæ базмæлыди — ацæуа. Уым, кæрты йæхи искæ- 
мæн фембал кæндзæн æмæ уал истытæ кусдзæн. Стæй дуар дæр 
гомæй ныууагъта. Кæд нана нæ бауади сæхимæ, уæд гом уыдзæн 
нырма. Фæлæ та кæрдзын уыдонмæ дæр ма кæной, æмæ уæд 
афонмæ уым и нана. Стæй иунæгæй дæр нæ. Æмæ базмæлыд Дзы- 
лат. Иу къахдзæф размæ ракодта, стæй азылд — æмæ, уæлдæр цы 
сылгоймæгтæ уыди, уыдонмæ æввахсдæр балæууыд. 
Уыцы рæстæджы къаддæр лæппутæй иуцалдæрæй сæхи ра- 
уагътой лæзгъæр уынджы дæлæмæ. Сæ хъæрæй бæстæ сæ сæ- 
рыл систой: 
— Æрцахста йæ! Æркæны йæ! 
Лæппутæ сæ тъæбæртт тахтæй æртахтысты Дзылатиты рæз- 
ты æмæ уартæ хæдзары фисынæй фæфале сты иугай. Дзылаты 
123 

зæрдæ æхсызгон змæлд бакодта, æмæ, цыма йæ зæрдæ базмæ- 
лыд, уый устытæй исчи куы базона, уымæй тарст, уыйау сæ 
фæстæты азылд æмæ сæ уæллаг кæрон æрлæууыд. ; 
Уæдмæ æрзындысты Гоцъи æмæ уæныг. Сæ къæхтæ размæ 
ныццарæзтой, афтæмæй æмцыд кодтой фæрсæй-фæрстæм. Гоцъи 
йæ рахиз къухæй йæ фындзыл хæцыд уæныгæн, йæ галиу къухæй 
та, уæныджы сыкъатыл цы сæрбос баст уыди, ууыл. Уæныгæн 
йæ бæрзæй дæр — размæ ивæзт, йæ сæр дæр, йæ мукъутæ дæр, 
цыма йæ былæй æппарынмæ кодтой. Цыди æмæ уысмæн футт 
кодта. Гоцъи æмæ уæныджы фæдыл цыди Беппи. Йæ къухы цуа- 
нон топп. Æвæццæгæн, топп куы ракуырдта Батонкъатæй, уæд 
хæдзæрттæн сæ уыцы фæрсты азгъордта уæлæмæ, ома, тагъддæр 
схæццæ уон æмæ тагъддæр фехсон уæныджы. Уæдæ Терчы былмæ 
нал рахызт топпимæ. Уæд æй Дзылат æнæ фенгæ нæ фæуыдаид. 
Иннæтæ сæ фæстæ адаргъ сты уыйæппæтæй. Уæртæ æрхæццæ 
сты. Сæ рæзты æрцæуынц се ’нахуыр хъазуат цыдæй. Лæппу 
йæм иу каст фæкодта, æмæ чызгмæ афтæ фæзынд, цыма чысыл 
фæсабыр сты сæ хъазуат цыдæй лæппу дæр æмæ уæныг дæр æмæ 
цыма лæппуйы, æрдæбон кæрты куыд ныззылди, афтæ ныззилын 
фæндыди. Æмæ уæд ауыдта Дзылат — лæппуйæн йæ цыбырдыс 
хæдон ныззылдтытæ ’мæ ныйивæзтытæ ис йæ уæлæ. Йæ хæлафы 
уæрджытæй рыджы ницуал зынди. Йæ иу зæнг та æрдæгæй дæ- 
лæмæ уыди хæрзхуылыдз. Йæ къах-иу куы æрæвæрдта зæххыл, 
уæд-иу йæ туфлийæ дон сынхъизæгау кодта йæ къахы уæлфадмæ. 
Æвæццæгæн, кæмдæр доны афсæрста йæ къах. 
Йæ цæстытæ айтынг сты, афтæмæй касти лæппу æмæ уæныгмæ 
Дзылат, æмæ сындæг-сындæг иу хъуыды æрæфтыд кæцæйдæр 
йæ сæрмæ: ныр уыцы цыбырдыс хæдон ралас лæппуйы уæнтæй, 
арæхдоны йæ æхсыи байдай, сапоны фынк ыл урс-урсид дзæн- 
хъатæ куыд сбада. Уыйфæстæ йæ хурварс сауындз æмæ та йæм 
рæстæгæй-рæстæгмæ сæвнал æмæ йæ дæ уырзтæй æрысгар — 
нæма фæсур и? 
Сæ рæзты куы æрхызтысты, уæддæр ма касти Дзылат сæ 
фæдыл. Ацы хатт æм гуыбыр нæ зынди Гоцъи, стæй йæм гыц- 
цыл дæр нæ зынди — гыццыл куы уыдаид, уæд афтæ æрцахстаид 
уыцы хъæлзæнг уæныджы æмæ йæ афтæ æрцæйкæнид?! Уæд 
уыйæппæт адæм афтæ ныххал уыдаиккой йæ фæдыл! Нана куы- 
рæфцæг кæмæй фæзæгъы, уыдоны хуызæн дæр нæу, æндæргъуы- 
зон у. Бынтон æндæргъуызон. 
Стæй æрхæццæ чындзхæсджыты цæуын афон. Æгæр тагъд 
æрхæццæ — Дзылатмæ афтæ зынд. Кæрты къуымты ма куы 
алæудтытæ кодтаид, сæ рудзынгæй дæр ма куы ракастаид уыр- 
дыгмæ — афтæ фæндыд Дзылаты. Мидæгæй абадтысты фынгыл 
Мистъалатæм, къухылхæцæг æмæ сын æмдзуарджын акуывтой, 
цыда^ртæ сын афæдзæхстой, стæй сæ ракодтой хистæртæм. Мæн- 
гагъуысты уыди бирæ чидæртæ. Моурау фынджы сæр лæууыд 
æмæ хъæрæй куывта: 
— Иунæг Хуыцау дын уыцы арфæ ракæнæд, æмæ дæ дæ тых 
124 

хъæбысæй хæцын æмæ лыгьд кусæрттаг ахсынæй ахъаззагдæр 
куыд никуы бахъæуа! 
Фынгæн уыцы фарс хистæртæй гыццыл дæлдæр лæууыдыс- 
ты дыууæйæ — Беппи æмæ уый, ам Гоцъи кæй хонынц, фæлæ 
ибон уыцы.лыстæгрихи урсхæлафджын лæг Амилтар кæй хуыд- 
та, уыдон. 
Йæхицæн фæндыры рон йе уæхскыл ауыгъд, фæндыр йæхæ- 
дæг йæ дæларм, йæ цонг ыл æртыхта æмæ йын йе ’нгуылдзты 
зæрдæтæ йæ амонæнтыл æруадз-æруадз кодта: æмæ ма йæ уæд 
Гоцъи цæмæн хонынц, кæд Амилтар хуыйны, уæд? Амилтар дзæ- 
бæх ном куы у, фидар ном, нуарджын ном! Рагон ном уыдзæн, 
фæлæ йæ ныр арæх нал æвæрынц. Цымæ йæ цæмæннæуал æвæ- 
рынц ныр арæх? Йæ уырзтæ фæндыры амонæнтæ æрысгæрстой 
æмæ бамбæрста — æхсызгон ын уыд, Амилтар стæм ном кæй у, 
уый. Уый куыддæр бамбæрста, афтæ ауыдта: уартæ Моурауы 
цонг адаргъ и, тынг адаргъ и йæ цонг Моурауæн, æмæ йæм Гоцъи 
æрбавнæлдта Моурауы даргъ цонгмæ. Æмæ йæм уыцы цæсты- 
фæныкъуылд æрбайхъуыст, æрдæбон сæхимæ кæрдзын чи код- 
та, уыцы сылгоймæгты ныхас. Уый йæ гæрстæ ивта, Дзылат, 
æмæ йæм гом дуарæй уыцы дзæбæх хъуысти: 
— Æрцардта сæ уыцы лæппу! 
— Уас æй Хуыцау саразæд, сыгъдæг Хуыцау! Æмæ та цымæ 
ам кусдзæни ацы дуканийы. Æммыст, ам та кусид! 
— Кæм кусдзæни, кæ, ам? Дуканийы кусыны лæппу нæу, нæ. 
Ай хъæбысæй хæцæг у, а Гоцъи. Йæ къабæзтæм дæр ын нæ 
бакæсут?! Бога у, æмæ бога дæр ахæм у, æмæ йын сæ зылдæн 
дæр ничи лæууы иннæтæй. Ныр, дам, æй кæдæмдæр фæсарæн- 
тæм æрвитынц хæцынмæ. Уæдæ! 
— Æммыст, се ’ппæты дæр ныббырсид! 
— Æмæ бирæ чындзытæ куыд цæуа уæ сыхбæстæм, уыцы 
амонд уын Хуыцауы цæст бауарзæд. 
Уым фестъæлфыди Дзылат: цы баныхæстысты сылгоймæгты 
æвдæлон ныхæстæ Гоцъийы куывдимæ?! Сæ быны йын ныккод- 
той йæ куывд æмæ йæ хъусын нæ бауагътой. 
— Бузныг уæ нуазæнæй. Нуазгæ та йæ ме ’мцæдисон акæн- 
дзæн. Æз нуæзты лæг нæма сдæн. — Лæппу бахудти, афтæ дзæ- 
бæх бахудти — мæнæ цыма мæнгагъуысты хуылфмæ хур бакас- 
ти, æмæ сыкъа Беппимæ бадардта. Йæ къухты уырзтæ фæнды- 
ры амонæнтыл æрбадугъ кодтой Дзылатæн — фæндырæй цæгъ- 
дын æрцыди Дзылатмæ. Æмæ уæд йæ бæх хъен алæууыди Гоцъи- 
йæн æмæ ныззылдта йæ кард Гоцъи... 
Декабрь 2004 

СÆНÆФСИРЫ ЦУПÆЛТТÆ 
Наташæйæн 
нее хæдзар хъармдарæгæн 
— Мæнæ цы зад у ацы сæнæфсир! Искуы ма ахæм цупæлттæ 
æрзайгæ æрцыди! — Радинæ лæууыди бæгьæры бæрæгастæу, йæ 
цæнгтæ систа æмæ сыл фæйнæрдæм ахæцыд, сæнæфсир куыд 
ацыд фæйнæрдæм бæгъæры гом къулыл, афтæ. Бæгъæр уыди 
хæдзарæн йæ хуссарварс, хур æм касти комкоммæ, æмæ хуры 
рухс тынтæ ферттив-фæталынг кодтой сæнæфсиры сатæгсау га- 
гатыл. Зыхъхъыр-иу кæм ссардтой цупæлттæй сæнæфсирты ’хсæн, 
уым-иу фæмидæг сты æмæ-иу сæ къулы уæлæ чи кæм аныхæст, 
чи — кæм. — Ай диссаг нæу — цы ныхгæдтой адæм сæ бæгъæртæ! 
Афтæ сæм суадз сæнæфсир, æмæ фидауой хæдзæрттæ! Дæ цæс- 
тытыл-ма ауайын кæн — уыцы даргъ уынджы уыцы бæрзонд 
хæдзæрттæ, æмæ сæ къултыл се ’ппæтæн дæр сæнæфсир схыл- 
ди!.. Сæнæфсир уалæ фæндзæм уæладзыгмæ дæр схилдзæн. Не 
схилдзæн? 
— Æниу уæлдæр не схилдзæн! — загъта Бадинæ, стæй, йæ 
галиу къухы цы ныллæг бандон уыд, уый дуарахизæнæй иуварс 
æрæвæрдта æмæ йыл æрбадт. Уыйфæстæ йæ халаты дзыппæй 
сæрвасæн систа — тъæпæн хъæдын сæрвасæн, тынуафæн сæрва- 
сæны хуызæн, ахæцыд ыл æмæ йæ йæ хуылыдз сæры æрсагъта. 
— Уый сын цы ’гъдау у, уæддæр, уый! — йæ къух Бадинæмæ 
бадардта, цыма хъуыддаг уый аххос кодта, уый хуызæн. — Хъуамæ 
сæхи ныхгæной — дуарæй дæр, рудзынгæй дæр, уæлдæфы цъыртт 
сæм куыд никуыцæй батæдза. Æнæуи цæрын нæ фæразынц. — 
Уым сæнæфсиры цупалмæ бавнæлдта, йæ уырзтæй гагатыл æрхæ- 
стытæ кодта. — Гом бæгъæрæй та акæс — æмæ арв кæрæй-кæ- 
ронмæ дæу, уыцы стыр нæргæ æмæ цæхæркалгæ арв. — Дзырд 
нæма фæци, афтæ Бадинæйы чъылдыммæ балæууыди, сæрвасæн 
айста æмæ йын райдыдта йæ сæр фасын Бадинæйæн. Дзыккутæ 
ныннымæт сты, сæрвасæн сæ нал хызт. Æнæхъæн дыууæ къуы- 
рийы дæргъы фаст нæ уыдысты, куыд уыдаиккой фаст, йæ уатæй 
хизгæ дæр куы нæ ракодта Бадинæ, уæд! Дзыккуты мæт ма йæ 
уыди! Æмæ сæрвасæны бырынкъæй къахта Радинæ сæрыхил, 
калд >хуымы хил æхсырфы бырынкъæй куыд фæкъахынц, афтæ. 
— Мæ зæрдæ мæм цы дзуры, уымæй бирæтæ мæйгæйтты нæ- 
дæр сæ бæгъæртæ байгом кæнынц, нæдæр — сæ рудзгуытæ. Æмæ 
иудадзыг æхгæд къуымты чи цæры, уымæн йæ зæрдæ дæр æхгæд 
126 

ма уа, уый мæ ницы хуызы бауырндзæн, — дзырдта йæхицæн 
дзурæгау Радинæ. 
Бадинæ цыдæр æнахуыр æхсызгон бадтæй бадт. Цыма рагæй 
дæр уымæ бæллыд — кæд фæрынчын уыдзæн, стæй кæд сфæс- 
тинон уыдзæн æмæ, куы сфæстинон уа, уæд ын мæнæ афтæ сæ 
бæгъæры йæ иунæг хо Радинæ йæ сæр кæд райдайдзæни фа- 
сынтæ! Йæ цæстыты уæлтъыфæлттæ-иу куы сæхиуыл схæцы- 
дысты йæ даргъ æрфгуыты бын, куы та-иу фæстæмæ сæхи æруагъ- 
той æмæ-иу ныссабыр сты. 
Радинæмæ та дзурын цыд. Дæ фæстинон хойы сæр фас — 
уымæй æхцондæр цы хъуамæ бавзара сылгоймаджы зæрдæ! Иннæ 
ахæм ацы сæнæфсиры адджын тæф — æвæццæгæн æм сæны хиа- 
дæй исты и тæфмæ дæр — æндæр цæмæн уæлвонг кæны адæй- 
маджы зæрдæ! 
— Уый де ’рхъуыды ма уыдаид! Бынæй сæнæфсир ныссадз 
æмæ йæ уæлæмæ суадз! 
— Уæд, кæй æрхъуыды уыди, уый, кæм и, уым сæндæтты 
фæбада! — Арф ныуулæфыд Бадинæ, йæ бандонæй йæхиуыл гыц- 
цыл хæрдмæ фæхæцыд. — Дæлæ нæ бынмæ чи царди, уыдоны 
лæг æй ныссагъта, Астемыр. Иу махæн ныссагъта, иу — сæхи- 
цæн. А махонæн цыдæр асингонд авæрдта къулыл, æмæ ууыл 
сфардæг и. Мах æй зонгæ дæр нæ кодтам. Афтæмæй нæм иу бон 
куы ’рбагудзи кæнид уæртæ уырдыгæй. Цас ыл фæцин кодтам! 
А нæ лæг бынтон нал хæцыд зæххыл. Йæхи та-иу ауагъта къулы 
сæрты — йæ бынмæ йын касти. Ныууадз æй, зæгъын, ахаудзынæ 
æмæ де ’мбисонд хъуысы. Куы ’рсабыр и, уæд мæм дзуры: «Исты- 
ма фен, æз Астейы схонон». Цæй хуынд æмæ цæй цыдæр! Йæхи 
дæр ын нал рауагътой. — Бадинæ йæ дзуринагыл батагъд кодта, 
уæддæр æй кæронмæ нал фæци дзырд — æхснырсæг æй æрцах- 
ста. Æхснырста æмæ-иу куы æрæхснырста, уæд-иу йæ астæу 
тынг фæкъæдз и размæ, æмæ Радинæ старст — исты куы кæна 
йæ астæу. Æхснырст куы фæци, уæд ралгъыста Бадинæ: 
— Æвзæрдæр цы и, уымæй дын скуывдæуæд дæ низы бардуа- 
гæн, куы ма мæ ныууадзай, уæд! 
Афтæ æлгъыста алы хатт дæр æмæ та афтæ ралгъыста ныр 
дæр. Радинæ та æнæуи загъта: 
— Ай диссаг нæу! Дæ адæм хуыфæд, æхснырсæд, хъæрзæд, 
æмæ сæм афтæ иуварсæй кæс! Хосы тæпп ссарыныл сын ма ба- 
тыхсай! Æвæццæгæн дзы, ома, мæлгæ нæ кæнынц, æмæ... 
— Мæлгæ дзы нæ кæнынц! — загъта фыдæнæнгæнæгау хъæ- 
рæй Бадинæ. — Уый дзы дзыхъмард нæ кæнынц. Уыййеддæмæ 
дзы афтæ мæлынц, афтæ. Æниу ахæм низ и, æмæ мæлгæ кæмæй 
нæ кæнынц! Стæй æнæуи æнæзæрдæмæдзæугæ низ кæй у, лæг 
дзы адæмы ’хсæнмæ рацæуынхъом кæй нæу, уый та?! Фæлтау 
лæг стыррынæй. куы хъæрзид ацы æнæджелбетт низы бæсты. 
Хъыпыйæ куы садаин, уæддæр нæ ныууагътаин мæ куыст. Фæлæ 
ацу æмæ пыррыччытæ сис адæмы раз! Уыдон — заргæ, уыцы 
127 

æхсæст лæппутæ ’мæ чызджытæ, ды — æхснырсгæ! Цы ма сфи- 
даудзæни иумæ хуыздæр! 
Радинæ лæууыд, касти, йæ къухтæ ’мæ сæрвасæн куыд ныс- 
сабыр сты, уымæ æмæ хъуыды кодта — хорз уаид ныхасыл иуварс 
ахæц низы койæ, фæлæ куыд ахæцдзынæ иуварс ахæм уæззау 
ныхасыл?! Æмæ та йæм уæдмæ сыхъуыст: 
— Ныр искуы иу æхсæв ма уæд, уыййеддæмæ сæ разы ма 
балæууон, афтæмæй мыл никуы сбон и. Афтæ фæлæууын æндæр- 
джы хуызæн. Æндæрджы хуызæн дæр нæ — цырты хуызæн. Æз 
фæлæууын, уыдон фæзарынц, фæлæ сын, сæ былты змæлд цы 
фæуынын, уыййеддæмæ сын сæ зарын нæ фæхъусын æмæ мæхи- 
мидæг тыхсын байдайын — куыд нæ мæм хъуысы сæ зарын?! 
Æмæ мæ тыхстæй райхъал вæййын. Стæй, цафонфæнды ма рай- 
хъал уон, хуыфын æмæ æхснырсынæн бахъæуын суанг бонмæ. 
— Уалæ мæймæ цæуыл стæхой, уый куы æрхъуыды кодтой, 
уæд уыцы рыгниз у, мæрдты уæнгæл у, уымæн нæй хос æрхъуы- 
дыгæнæн! Уæдæ ма æндавид хицæутты! Фæлæ сæ не ’ндавы. Нæ 
сæм хъары. Тæригъæд нал фæзоны, чи схицау вæййы, уый. — 
Радинæйæн йæ къухтæ базмæлыдысты æмæ сæм кæсыныл фæци — 
цыма сæхи гъæдæй базмæлыдысты къухтæ, афтæ йæм фæкасти. 
— Тæригъæд цы хицаумæ нæ хъары, уый хъиладзагъдæй су- 
ринаг у. Æз афтæ хъуыды кæнын, æмæ алы хицауæн дæр хъуа- 
мæ йæ хорз барст цæуид, тæригъæд æм куыд хъары æмæ цас 
хъары, уымæй. Мæнмæ гæсгæ, уымæй растдæр æмæ æххæстдæр 
барæн ничима æрхъуыды кодта, адæмæй адæмы ’хсæн чи цы 
бынат хъуамæ ахсид, уымæн. 
Уæдмæ дзыккутæ алæгъз сты. Радинæ-иу сыл кæрæй-кæронмæ 
сæрвасæн рауагъта, уыцы стыр хъæдын сæрвасæн, æмæ-иу лæгъ- 
зæй аззадысты дзыккутæ сæрвасæны бын. Æмæ-иу хъæлдзæг 
змæлд бакодтой йæ цæстытæ дзыккуты лæгъзмæ. 
— Далæ, дам, Мæскуыйы иу дохтыр дыууæ цæстæй иу цæст 
сарæзта, — æнæнхъæлæджы та райдыдта дзурын Радинæ, æмæ 
йæ Бадинæ фæурæдта: 
— Ды ма дыууæ лæгæй дæр саразын кæндзынæ иу лæг. 
— Хъусгæ кæн! — фæхъæр кодта Радинæ æмæ дзыккутæ йæ- 
хирдæм фæивæзта, бозитæ куыд фæивазынц сæхирдæм, афтæ, 
æмæ бахудти — тынг æй фæндыди, Бадинæ куы фæхъæлдзæг- 
дæр уаид, уый. — Заводы куыста уыцы лæг, афтæмæй судзаг 
тæнгъæд бакалд йæ цæстытыл æмæ йын сæ басыгъта. Уый бами- 
дæг и, уыцы бындары дохтыр æмæ цæстытæн сæ сыгъд фæрстæ 
аппæрста. Уыйфæстæ баныхæста, дыууæ цæстæй ма цы дыууæ 
æрдæджы баззад, уыдон æмæ сæ иу цæст сарæзта. Стæй йæ 
лæгыл бакодта, ’мæ суыдта лæг. 
-1 Уæд мацы фенæд уый æрымысæг! Суыдта лæг! Цы ма йын 
аирвæзти уыцы дохтырæн. 
— Мæхи дыууæ цæстæй йæ бакастæн мæскуыйаг газеты. 
Бадинæйы уæддæр нæ бауырныдта. Уæдæ уанцон арæзт нæу 
128 

дыууæ цæстæй иу цæст! Æмæ дыууæ лæдзæгæй куы ничима са- 
рæзта иу лæдзæг адæмы нывыл. Фæлæ зæгъгæ ницуал кодта. 
Сарæзта ’мæ саразæд. Уымæн дзы куы нæ фæкъаддæр уыдзæн 
йæ низ. 
— Уæд, рыгниз у, æндæр ницы у, æркæс æм, цæмæй зыны, 
уый базон, æмæ йын хос ссар! 
— Ныр амбрози куынæуал заид, уæд та йæ цæй æфсон кæ- 
никкой? — загъта Бадинæ æмæ арф ныуулæфыди. — Амброзийы 
йеддæмæ куы ницæмæй зынид, уæд бæргæ. Уыцы иу мæй уаид, 
дидинæгæфтауæн мæй, æмæ иу мæй лæг æхгæд чырыны дæр 
фæбадид. Фæлæ дзы амбрози хъæр фæци. 
— Уæдæ цы! Уæртæ, дам, иу фыссæгыл та кæд нæ зыны 
гæххæтты рыгæй. — Ныхас та йæхимæ айста Радинæ. — Куыд- 
дæр, дам, йе стъолыл æрбады æмæ, фыссын райдайон, фæзæгъы, 
афтæ, дам, нал йæ цæссыг фæуромы, нал йæ фындзы дон фæ- 
лæууы. 
— Гъеныр уый судзгæ мардæрцыд нæу! — йæ сæр ныттылдта 
Бадинæ. — Кусын дæ фæнда æмæ дын кусæн ма уа! 
— Терчы былмæ, дам, ацæуы æмæ, дам, уым хъеллауæн 
бахъæуы. Йæ бинонтæ та, дам, ын тæрсгæ кæнынц, йæхи, дам, 
Терчы куы баппара, æмæ, дам, æм сæ иудадзыгдæр исчи йæ 
цæст дары. 
Уæдмæ Радинæ йæ сæр фаст фæци Бадинæйæн æмæ йын йæ 
дзыккутæ бийын райдыдта. 
— Мæнæн сæ сыг нæ цæуы мæ цæстытæн. Мæн хæргæ фæ- 
кæнынц. Афтæ мæ фæхæрынц æмæ мæ удыбонтæ сцæйхауынц, — 
дзургæ-дзурын Бадинæ йæ тъæпæн арм схаста, йæ лæгъзфаст 
сæрыл æй æрæвæрдта. — Мæнæн, мæ зæрдæ мæм цы дзуры, 
уымæй де ’дде уыцы сыгъдоны шиферты аххос у. Уыдоны хъыл- 
майæ мыл фæзынди. 
— Кæцы шиферты? — йæ цæсты уæлтъыфæлттæ базмæлы- 
дысты Радинæйæн. 
— Дæлæ, дæлæ, нæ тæккæ ныккæсæны йæ мæнгагъуыст кæ- 
мæй æрцагъуыстæ, уыцы шиферты, гъе. 
— Цæй мæнгагъуыст? 
— Дуар акъæртт кодта цæхæрадонмæ уыцы бугъагъуыз — 
уынгмæ цæмæн цæуа, цæхæрадонмæ ахиза! Æмæ йæ ахизæн сур 
куыд уа æмæ аууон — цæмæн схуылыдз уа йæ къах, цæмæн æм 
ныккæса сонт хур! Æмæ цы ’нхъæл дæ ды шифер? Марг у ши- 
фер, цы у, уымæй. Иу дуджы газеты æндæр кой куы нал уыд. 
Радинæ сæрвасæн дзыккуты рæбын æрсагъта, йæхæдæг фез- 
дæхт æмæ сæнæфсиры зыхъхъырæй ныккасти: 
— Фæлæуу-ма, Бади. Астетæ йæ Ацабитæн нæ баивтой? 
— Баивтой йæ ’мæ цы? Стæй Ацабиты ус, мæ тæригъæд йе 
знаджы хай! Кæмæйдæр бирæ æхца райста, стыр уæлæвæрæн 
сын ныббаста. Æз, дам, æхца акусон æмæ, дам, ацалцæг кæнæм 
нæ фатер. Уæртæ-иу Польшæмæ бауад, тахынæгтæ-йедтæ-иу 
æрбадавта. Æмæ-иу ын сæ фылдæр калинаг фæци — нал-иу сбæз- 
9 Хуыгаты Сергей 
129 

зыдысты. Афтæмæй фатер цалцæг нал баййæфта, фæлæ уæййаг 
фæци. 
Радинæ æнкъардæй касти Бадинæмæ: 
— Стæй цы фесты Ацабитæ сæхæдæг? 
— Кæмдæр фатеры бабадтысты. Лæг уым æрбамард, мæгуыр 
йæ бон, сывæллонау-иу куы скуыдта, сæ фатер уæййаг фæци, 
уый куы базыдта, уæд! Уыйфæстæ мад æмæ сывæллæттæ хъæу- 
мæ алыгъдысты. Кæмдæр иу къуым балхæдтой. Уый ма аззад сæ 
фатеры аргъæй. 
— Мæгуыр сæ бон! 
— Дур æхсын чи нæ зоны, уый дзы йæ къæбут цæвы. 
Радинæ ницуал дзырдта, быдта Бадинæйы дзыккутæ æмæ сæм 
æдзæмæй касти. 
Æмæ та загъта йæхæдæг Бадинæ: 
— Афтæтæ бакодтой Ацабитæ, гъе! Сæхи дæр байсæфтой æмæ 
мах дæр — уыцы шифертæ нын нæ фындзы бын батьыстой, æмæ 
сын сæ хъылма улæфæм. 
— Фæлæуу-ма, Бади, Ацабитæ ма куы цардысты ам, уæддæр- 
иу цыма æхснырстай. 
— Æхснырстон-иу, йед-иу кодтон! Цы ’хснырстон! Кæд-иу 
искуыдæй-искуыдмæ иу æхснырст æркодтаин, уæд хорз. 
— Дæ куыст дæр уæд нæ ныууагътай? 
— Кæм æй ныууагътон уæд! Уæд исдуг дохтыртыл зылдтæн, 
стæй та санаторимæ ацыдтæн. Ныр сæ уырдæм æрбакæны, уыцы 
мæнгагъуыстмæ æмæ хъуамæ сæ хъæлæба цæуа уырдыгæй. 
— Кæй æрбакæны? 
— Лæппуты. 
— Кæцæй сæ ’рбакæны? 
— Дæлæ кæртæй. 
— Цæмæ сæ ’рбакæны? 
— Бахæрой æмæ баназой, æндæр цæмæ! Хуылф сты, сыгъдæг 
хуылф. Уым цæхæрадоны физонджытæ кæныныл балæудзыс- 
ты, уырдыгæй сæ хомфæлхъустæй скъæфын райдайдзысты 
фынгмæ æмæ сæ æнæууылдтытæй аныхъуырдтытæ кæнынц. 
Радинæ бахудти. 
— Нæ фæлæ дæ нæ нанайы ныхæстæй иу куыд нæ ферох и! 
Ноджы, уый куыддæриддæр дзырдта, ды дæр — афтæ: схуыст 
æмæ бустæгæнгæ. 
Бадинæ ницы сдзырдта, æмæ та уæд загъта Радинæ йæхæ- 
дæг: 
— Уымæн дзы нæ хицæн кодтай. Бон-изæрмæ-иу цы ныффæ- 
рæзтай йæ фæстæ рауай-бауайæ! Æхсæв дæр-иу йæ хъæбысы 
абырыдтæ. Махæй йæм æввахс никæй уагътай. Æниу нæ йæхæ- 
дæг дæр мæнæ-мæнæ зæрдийæ никæуыл уыд. Дæу йеддæмæ йæ 
ни*ш хъуыд. 
— Сæ сойы тæф æмæ ныл сæ фæздæг хъуамæ калой уæлæмæ! — 
Радинæйы ныхæстæм йæ хъус ницы бæрæг æрдардта Бадинæ. 
— Уæд Дамбимæ нæ фæдзурынц? 
130 

— Раздæр-иу æм фæдзырдтой. Дыгай-æртыгай æрвыстытæ 
дæр-иу æм скодтой, нæ уæле, дам, абад, акув, дам, нын. Ныр æм 
нал æрвитынц. 
— Цæмæннæуал? 
— Сæ бон дзы базыдтой, æмæ уымæн. 
— Цæмæй дзы базыдтой сæ бон? 
— Нæ сæм ныццæудзæн æмæ уымæй, — а фæстаг ныхæстæ 
хъæрæй загъта Бадинæ, стæй фæстæмæ ракаст Радинæмæ. — Абон 
цыдæр хынцфарст дæ, мæнæ чызг. Уæдæ куыд хъуамæ ныццæуа 
нæ фыссæг лæг æмæ куыд хъуамæ рабада, кæм цы къулбадæг и, 
уыдоны фынгыл?! Æниу кæддæрты ахъæвдтытæ кодта. Худи- 
наг, дам, сæ у, стæй, дам, лæппутæ сты æмæ, дам, сæ уæле 
хистæр куы нæ уа, уæд, дам, æнæуаг ахуыр кæнынц. Æмæ, дам, 
тæригъæд сты. Сыбыртт дæр æй не суагътон. Дæхицæн, зæгъын, 
бад, дæхи дæр ма худинаг кæн æмæ дæ сывæллæтты дæр. — 
Бадинæ иу мæсты дзагъул иуæрдæм фæкодта, иу — иннæрдæм, 
стæй скасти Радинæмæ. — Куыд нæ сты æнæуаг æмæ æнæгъдау, 
куыд нæ! Ам дын айразмæ зианмæ цыдысты. Далæ иннæ хæдза- 
рæй кæмæндæр йæ хо амард, кæмдæр хъæуы. Махæй ничи цыди — 
уымæн уыцы бон йæ пъесæ кастысты театры, æмæ хъуамæ уым 
уыдаид. Мæхæдæг та цæй цæуынæн дæн пыххыттытæ ’мæ пыр- 
рыччытæгæнгæ. Лæппуйæн нырвыстон æхца, нæхи, зæгъын, 
уæддæр ныффыссын кæнæм. Уый мæм уайтагъд фæстæмæ 
схæццæ. Минтæ-йедтæ, дам, дæттынц æмæ, дам, мæ цæсгом нæ 
бахъæцыд ссæдз туманы бадарын. Уайтагъд æй мæ зæрдæ 6а- 
зыдта — ам та цыдæр и. Чидæр та цыдæр æрхъуыды кодта уыцы 
къулбадджытæй. Райстон æхца æмæ мæхæдæг ныццыдтæн. Лæппу 
лæууы, бæласы бын цы фынггонд и, уый уæлхъус æмæ тамако 
дымы. Иннæтæ уартæ æддиæутты бадзыгуыртæ сты. Мæн куы 
федта, уæд йæ тамако аппæрста, йæ разы цы тетрад уыд, уый 
бафæлдæхта æмæ йæ фарсмæ иу æндæр тетрад рафæлдæхта. Уым 
сыхы хистæртæ иуцалдæрæй фыст. Кæмæн сæ ссæдз туманы ис 
йæ ныхмæ, кæмæн — фынддæс. Мæн дæр ныффыста. Уæдæ ма, 
зæгъын, минтæ ’мæ фылдæртæ та чи æрæвæрдта, алæ-ма, рав- 
дис-ма сæ. Лæппу худы. Уартæ, дам, уыдонæй хъазыдтæн, — 
амоны лæппутæм. — Сæ туг, дам, сын дзæбæх ныллæууын код- 
тон. Ничиуал, дам, мæм сæ уæнды. Уый кæд нæ фыста дыууæ 
тетрады. Иуы дзы, æцæг чи цас лæвæрдта, уый фыста, иннæйы 
та-иу сæ кæмæн мин ныффыста йæ ныхмæ, кæмæн — мин æмæ 
’рдæг. Ныр-иу æм лæппутæй исчи куы ’рбаввахс, уæд-иу уыцы 
дыккаг тетрад æрæвæрдта йæ разы, æмæ та-иу лæппутæ дæр 
сыдз-мыдзы цæуыныл фесты, Ома, ай цы хабар у! Афтæ æнæ- 
джелбетт сты, хæрын æмæ нуазыны йеддæмæ сæ Хуыцауы бын 
ничи ницы зоны. Æндæр сæ куыд бауырныдта — сыхаджы фæ- 
дыл чи цæуа, уый куыд хъуамæ æрæвæра мин æмæ æрдæг?! 
Хъыг мын куыд нæ уыдаид! Исдуг, зæгъын, мацы сдзурон. Уæд- 
дæр нæ баурæдтон мæхи. Æмæ уын, зæгъын, искæй мард хъази- 
наг у?! Гъеныр уын, зæгъын, уæ джидзæггаг капеччытæ куы 
131 

радыввытт кæнид уыцы мæрдджын, уæд уын нæ хъæуы! Уæдæ 
уыдон сабæттаг куы сты æмæ табуйаг куы сты, уæд сæ афтæ 
хынджылæггæнæн ис! Æмæ, дам, бахатыр кæн, ногæй та дзуры 
лæппу, уартæ, дам, уыдонæй хъазыдтæн, кæддæра, дам, цы ми 
кæниккой. 
Гъеныр ацу æмæ уыимæ ныхас кæн! Æз ын иу дзурын, уый 
мын иннæ дзуры. Уый дын се ’гъдау æмæ сæ уаг! Уæдæ сæ исчи 
чындзæхсæв кæны, кæнæ куывд, уыцы цъæхахстгæнæнтæ æмæ 
æрдиаггæнæнтæ баххуырсдзысты, кæд не стæрсын, зæгъын, 
æвæццæгæн, искуы æбæрæг тархъæды фестадтæн æмæ мæм хъæд- 
даг адæм æрбабырсынц! Уæд ирон фæндыр ацæгъд, ирон кафт 
акæн, æмæ кæстæртæ дæр истæуыл ахуыр кæной. 
Бадинæ иу æвæрæз улæфт ныккодта. 
— Цалдæр хатты йæ разы ныллæууыдтæн — ныццу сæм, зæгъ 
уыцы куырæфцæгæн, æмæ раива уыцы шифертæ æндæр истæ- 
мæй. Уый æнæмбаргæ лæг у, æнахуыр лæг, цæмæй зоны шифе- 
ры фыдбылызтæ! /Емæ йын сæ ды бамбарын кæн. Марадз, зæ- 
гъай, кæд сæм ныццыди. Куыд, зæгъы, басхъæл уон хæдзарæй 
хæдзармæ æмæ сын мæхи амонæг куыд скæнон — мæнæ ам афтæ 
бакæнут, уæртæ уым та — уфтæ. 
Радинæ касти йе ’нгуылдзты змæлдмæ æмæ уыдта, дзыккутæ 
сæ фæстæ лæгъз быдæй куыд задысты, уый. 
— Куы стыхсын, уæд рахъавын — лæгмæ дæр мауал фæкæ- 
сон, фæлæ сæм мæнæ ауылты нывналон иу цæвæнгарзæй, дæнг- 
дæнг сыл ралæууон, се схъистæ фæйнæрдæм куыд тæхой. 
Æмæ Радинæйы цæстытæ базмæлыдысты, базмæлыдысты, 
стæй ирдæй аззадысты. Йæ цæсгомыл та цыдæр æхсызгон мид- 
былхудт ахъазыд. 
Кæртæй сын уынгмæ цы кауы дуар уыд, уымæн æдде лæууы 
мад. Мады фарсмæ та уый лæууы — Бадинæ, йæ тæккæ фарсмæ. 
Йæ уæлæ, йæ уæраджы къоппатæм дæр æххæст чи не ’ххæссы, 
ахæм цыбыр къаба, æмæ къабайы цыбырæй йæ лыстæг зæнгтæ 
ныддаргъ сты. Æддæдæр уынджы хъæбæрыл та, йæ къухы иу 
къæдз-мæдзы каухалæн, афтæмæй лæууы Бæтæгон — сæ уæллаг 
сыхаг ус, ставд æмæ сырхцъар. Лæууы уым Бæтæгон æмæ хыл 
кæны: 
— Рацæуæд-ма уæ мæлинаг, мæнæ-ма ам æрлæууæд мæ разы, 
ай, ацы ран, гъе, — йæ каухалæны фындзæй мады размæ бавнæлд- 
та Бæтæгон æмæ дзы иу тымбыл хахх æркодта: — æмæ мын 
зæгъæд, цæй тыххæй мын саста мæ мæгуыр сывæллоны цонг?! 
Мад йæхи бакъултæ кодта Бæтæгонмæ. 
— Цы ’рцыди, Бæтæгон, æз ын куы ницы зонын. Зæгъгæ уал 
мын æй кæн, стæй ам нæ уыдзыстæм! 
. — Цы ма ’рцæуа! Мах лæппу нæма ныххæцыд, Ерыстау, аф- 
тæйæй йæ сымахон фелвæста — а Дзиби, сæхæдæг сæхи ахастой. 
Ерыстауæн йæ цонг йæ быны фæци æмæ сæ дыууæйы уæзæй, 
гыццыл ма бахъæуа, ныкъкъæрцц кæна цонг. 
— Хъæбысæй хæцыдысты, хъæбысæй? 
132 

— Хъæбысæй хæцыдысты, уæдæ æрмаццагæй хæцыдысты! — 
æнахуыр хъæр фæкодта Бæтæгон, æмæ далæ сæ ныхмæ чи цар- 
ди, уынгæн уыцы фарс, уыдоны рудзынг фегом и, æмæ дзы сæ 
ус Пена йæ пыхцыл сæр рацавта æддæмæ. 
— Гъæй, æз дын куыд амардтæн, Бæтæгон! Уæдæ лæппутæ 
сты, æгайтма сæм хъæбысæй хæцын цæуы! 
— Хъæбысæй хæцын! — цыма дыууæ дзырды нæ уыдысты, 
фæлæ иу дзырд уыдысты, афтæ сæ кæрæдзийыл хæстæй сæп- 
пæрста Бæтæгон. — Скæс-ма йæм уалæ, кæддæра, — Бæтæгон 
йæ галиу къух атымбыл кодта æмæ йæ æртхъирæнгæнæджы тылд 
ныккодта, — афтæ уый стæвдæн цæссыгæй нæ кæуы! 
Уым Бадинæ мады раздарæны кæроныл фæхæцыд, фалдæр 
алæууыд, раздарæн дæр аивæзта йемæ. 
— Æмæ цæмæ хæцыди! Йæ бон зыдтаид æмæ ма рахæцыдаид. 
Акæсæд-ма йæм исчи, цыма йыл тыххæй уыди Дзиби! 
Мад йæ къабазæй рацахста Бадинæйы, фæстæмæ йыл ахæ- 
цыд, йæ фæстæ куыд фæуа, афтæ, йæхæдæг йæ сабыр хъæлæ- 
сæй дзуры Бæтæгонмæ: 
— Гæр æмæ дзы кæуын цæмæн бахъуыди! Хъæбысæй чи фæ- 
хæцы, уыдон иууыл хуыбырст кæм кæндзысты, хъуамæ сæ исчи 
бынæй дæр фæуа, уæдæ куыд вæййы, æмæ уæд хъуамæ кæугæ 
кæна! 
— Нæ, Болатон, нæ! Хъыг ын уый нæ уыди, нæ, æмæ бынæй 
кæй фæци, хъыг уый уыд Ерыстауæн, æмæ йæ ныххæцын кæй 
нæ бауагъта а Дзиби, афтæмæй йæ кæй фелвæста. Хæрам ын 
кæй бакодта, хъыг ын уый у, цонджы рис дæр æм афтæ нæ 
хъары, хæрам ын кæй бакодта, уый йæм куыд хъары. 
Уæд та йе ’ннæ фæрсты агæпп кодта мадæн Бадинæ: 
— Дзиби хæрам нæ бакодта. Мах Дзиби хæрам нæ кæны. 
Хæрæмттæ йæхæдæг фæкæны Ерыстау. 
Мад та фæхæцыд Бадинæйы габазыл æмæ та йæ йæ фæстæ 
авæрдта. Йæхæдæг дзуры Бæтæгонмæ: 
— Ацу, Бæтæгон, уæхимæ, уæд дын æз амæлон. Æгас сых 
нæм æрыхъуыстой. 
— Нæ цæуын, нæ, цалынмæ йæ мæхæдæг фенон æмæ йæ мæ- 
хæдæг бафæрсон, уæдмæ нæ цæуын, нæ, æгас сых нæ фæлæ 
мæм æгас хъæу куы ’рыхъусой, уæддæр. 
— Гæррæтт, лæппутæ сты, сæ иу абон фæбынæй и, се ’ннæ 
райсом фæбынæй уыдзæн, — цыма Бæтæгон уым нал уыд æмæ 
йæхицæн дзырдта, афтæ загъта ныллæг хъæлæсæй мад, стæй 
цæхгæр фæхæцыд йæ хъæлæсыл, афтæмæй ма бафтыдта йæ ны- 
хасмæ: — Уæдæ ныр Дзиби куы фæбынæй уыдаид, уæд уæм æз 
дæр афтæ слæбурдтаин?! 
— Ды цы ми кодтаис, уымæн æз ницы зонын, фæлæ мæнæн 
мæ сывæллæттæй искæй æнæхъуаджы чи фесхойа, уымæн æй 
нæ ныххатыр кæндзынæн. Стæй йын æй Хуыцау дæр нæ ныхха- 
тыр кæндзæн уалæ, Стыр Хуыцау! — Бæтæгон йæ къæдз-мæдзы 
каухалæн уæлæмæ ныхъхъил кодта, — фæлæ йæ зонæд! 
133 

— Де ’гæр калай, Бæтæгон, кæд Хуыцаумæ кæдæм схæццæ 
дæ! Уæдæ лæппутæ сты æмæ, уыдон цал хæсты кæной хъæбы- 
сæй, уал хатты Хуыцаумæ дугъ кæндзыстæм?! 
— Гъæуи зонæд, гъе! — загъта та Бæтæгон, ацы хатт ноджы 
хъæрдæр æмæ знæтдæрæй. 
Бадинæ, æвæццæгæн, тæрсгæ фæкодта, Хуыцау æй æцæг куы 
нæ ныххатыр кæна Дзибийæн, ацы хатт бынтон æргом рагæпп 
ласта мады фæстейæ, йæ разы алæууыд мадæн. Уый ма йæм 
бæргæ фæлæбурдта, йæ цонг ма йын бæргæ ацахста, фæлæ уæдмæ 
нытътъæлланг ласта Бадинæ: 
— Хуыцау дæ ралгъитæд, æмæ дæ арв ныццæвæд, гъæуи дын, 
гъе! 
Уый сæ нанайы æлгъыстытæй уыд. Æмæ цынæгъуызон 
æлгъыст ракодтаид Косон! Фыдсыл уыди æнæуи дæр, хъæрæй 
дзураг. 
Бæтæгон иуæрдæм ныззылди, иннæрдæм ныззылди, фездæх- 
ти мадмæ. 
— Уыцы дамкъайы та мыл цы рарæйын кæныс! — Стæй та 
йæхимæ ныззылд Бадинæйæн, йæ каухалæн дæр æм фæхъил код- 
та. — Адде у гъæуырдыгæй, æндæра дыл саубон кæны! Кæдæм 
фæцæуай, уыдоны ралгъитæд Хуыцау æмæ уыдоны ныццæвæд 
арв! 
Уыцы хабарæй раздæр йæ царды ницы хъуыды кодта Ра- 
динæ. Раст цыма хъусын дæр уыцы бон райдыдта æмæ уынын 
дæр. 
Радинæ ма æддæмæ касти, уынгмæ, — цы ма зæгъдзæни но- 
джы Бæтæгон. Фæлæ йын ницуал бантыст зæгъын Бæтæгонæн — 
Бадинæмæ æхснырсæг фæлæбурдта æмæ та цалдæр æхснырсты 
æркодта фæд-фæдыл. Куы банцад, уæд иуцасдæр сабыр абадт — 
кæд та, ногæй йæм куы фæлæбура æхснырсæг, уымæй тарсти, 
стæй та райдыдта: 
— Мæнæ цыма сæ чындз у, сæ уайсадæг чындз, уымæй уæл- 
дай йын сæ йæ уæлфадыл чи ныллæууа, уымæн дæр афтæ нæ 
зæгъдзæн — дæ къах айс. 
Уæдмæ йын Радинæ йæ дзыккутæ быд фæци, йæхирдæм ма 
сыл иу хæст акодта æмæ сæ сабыргай æруагъта йæ фæсонтыл 
Бадинæйæн. 
— Фæлæуу-ма, Бади, айразмæ мын хъаст нæ кодтай дæ дзык- 
кутæй, æвзыйынц мын нæ загътай? Æмæ дын мæнæ цонгыл уæз 
куы кæнынц. 
Бадинæ фæлæууыди йæ дзурынæй, иу æхсызгон улæфт нык- 
кодта. 
— Нæ, тынг мын æвзыдысты. Мæ сæр ма ныффасон, уый мæ 
цæрт нал уарзта — сæрвасæны дзагæй та сæ куы фæисон! Фæлæ 
мæ» уыцы хос æрцардта. Уас Хуыцау саразæд Агафæйы, сыгъдæг 
Хуыцау. 
— Агафæ та чи у? 
— Нæ сыхаг у, мæнæ нæ фарсмæ цы хæдзар и, уым цæры. 
134 

— Æмæ дохтыр у? 
— Алæ, цæй дохтыр у! 
— Уæдæ йын хос кæм уыди? 
— Сарæзта йæ. Чидæр ын бацамыдта, куыд аразгæ у, уый, 
æмæ йæ сарæзта. 
— Æмæ кæм бамбæлдтæ Агафæйыл? Мæнæ-мæнæ арæх куы 
нал æфтыс æддæмæ. 
— Уæдæ, уæдæ! Мæнæ йæ цыма зонгæ кодтон, уый раст æм 
фæдæн. Сæкæр, зæгъын, сдавон. Цыма иннæтæй ничи æрбахаста- 
ид сæкæр! Уый дын мын ма ныпцин кæна мæ дзыккутыл! Мæнæ, 
дам, цы дзæбæх дзыккутæ ис! Йæ æрмкъух дæр фелвæста æмæ 
мын йæ тьæпæн арм мæ сæрыл авæрдта. Стæй мын кæсынтыл ма 
фæуа мæ дзыккутæм. Цыма, дам, дын æвзигæ кæнынц, афтæ, 
дам, мæм зыны. Æвзийынц мын, зæгъын, тынг мын æвзийынц, цы 
ми ма сын бакæнон, зæгъын, уымæн ницуал зонын. Уый дын мæм 
дзуры уыцы ран, æппындæр, дам, ма тыхсгæ ма кæн. Æз, дам, 
дын ахæм хос ратдзынæн æмæ, дам, æрду нал фæхъæудзæн дæ 
дзыккутæй. Изæры мын æцæг ма схæццæ кæна хос! Дыууæ æхса- 
ды дзы ныккодтон бæрцæй, уый адыл бæзджын кæнынмæ фæци 
мæ сæрыхил æмæ фæлмæн кæнынмæ. — Бадинæ йæ сæр ныттылд- 
та, — æвæццæгæн, Хуыцау зæхмæ ахæм хос нæма ’руагъта. 
— Стæй нал федтай уыцы Агафæйы? 
— Нал æй федтон. Кæм ма йæ федтон! 
— Дæ дзыккутæ дæр æм нал равдыстай? 
— Нал æм сæ равдыстон. Кæм ма йæм сæ равдыстон! 
— Æмæ йæм йæ дуканимæ та куыд нæуал ныууадтæ! Ныууа- 
даис æм æмæ йын бузныг загътаис. Уымæй дын цы уыдаид! 
— Уымæй мын ницы уыдаид, уый зонын, фæлæ... Æнцон нæу, 
нæ, тæрсгæ-ризгæ рацу-бацу кæнын — кæм дæ рацахсдзæн, кæм 
ныллæудзынæ æмæ кæм райдайдзынæ пыррыччытæ кæнын! Стæй 
сæм мæ зæрдæ нæ райы, цыдæр гуытты сыхбæстæ сты. Уый 
дæр ма дзы и. 
— Гуытты сыхбæстæ сты, Гуыттылайы сыхбæстæ сты, уый 
дæумæ нæ хауы! — Афтæ æргом æрлæудзæн Бадинæйы ныхмæ, 
уый йæ фæсонæрхæджы дæр нæ уыди Радинæйæн æмæ ныр кæс- 
гæйæ аззад, цыма уый нæ загъта уыцы ныхæстæ, фæлæ сæ æндæр 
исчи загъта, æмæ сæ чи загъта, уымæ фæци кæсыныл. Бадинæ 
дæр исдуг афтæмæй аззад, стæй, куыд бадти, афтæ азылд бадгæ- 
бадын æмæ уæлæмæ скасти Радинæмæ. 
— Уæлæ чызг, дæ дзыккутæ дæ къухы куы аззайой, уымæй 
нæ тæрсыс?! 
Радинæ бахудти, цыдæр æнæмæт худт бакодта, стæй загъта — 
уый дæр цыдæр æнæмæтæй: 
— Æмæ дæуæн мæнæ мæ разы куы сты дæ дзыккутæ, æмæ 
дæ дзыккутæй иу халы йаргъ куы нæ сты мæ дзыккутæ æгасæй. 
— Уый дын иу хал æмæ дыууæ халы! 
— Цæуыл фæдис кæнын, уый зоныс? — загъта, гыццыл чъы- 
дзыхæй куы алæууыд, уæд Радинæ. 
135 

— Ды бирæ цæуылдæрты фæдис кæныс, — æнæмæтгъуызæй 
йæм баппæрста йæ ныхас Бадинæ дæр. } 
— Нæннæ. Дæуыл фæдис кæнын. Гыццылæй цыдæриддæр 
хуызæн уыдтæ, уымæй баззадтæ. 
— Æмæ цы хуызæн уыдтæн гыццылæй? 
Радинæ йæ размæ балæууыди Бадинæйæн, дзуццæджы æрбадт 
йæ разы. Æмæ йын цыма сусæгæй истытæ дзырдта, уый змæлд 
бакодтой йæ былтæ: 
— Никæимæ фидыдтай. Никæуыл æввæрсыдтæ. Дæ сæрмæ 
никæй хастай. 
— Цыма æз гыццыл куы уыдтæн, уæд ды стыр уыдтæ, уый 
ныхæстæ мын нæ кæныс?! Цы мын зыдтай мæ митæн! Æмæ æнæ- 
нхъæлæджы бахудызмæл и Бадинæ. — Æз гыццылæй дæр пым- 
пы нæ уыдтæн сымахтау, æз зыдтон, кæмæн цы хъæуы, уый. 
Æмæ фæсасти Радинæ. Æгæр дæр æм сдзырдта. Бадинæмæ 
афтæтæ дзурæнтæ и! Æмæ йæм цалынмæ нæма ныззылд цæх- 
гæр, уæдмæ ралæгъз кæна йæ рæзтæ Бадинæйæн. 
— Уæдæ дæ Агафæмæ ныууайын хъуыд, уый цæмæннæ ба- 
зыдтай? —загъта æмæ Бадинæмæ йæ цæсгом фыдæнæнгæнæджы 
тылд бакодта. 
— Агафæ мын аирвæзти, уымæй цы зæгъыс, уый зæгъ. 
— Нæ, нырма дын бынтон нæ аирвæзти. Аййафай йæ, уый дæ 
бон у нырма. 
— Уымæй дæр цы мæнг зæгъыс! Кæс-ма, кæддæра йæм тæккæ 
райсом нæ ныууайон. Куыддæр хос аназон, афтæ йæм ныууай- 
дзынæн. Исты арæвдауæн дæр ын ныддавдзынæн. 
— Уый та ноджы хуыздæр. Ахæм дыууæ дзыккуйы дын фер- 
вæзын кодта! 
— Дыууæ дзыккуйы! — цыма бустæ дæр кодта Радинæйыл 
æмæ йæ цыма фæзмгæ дæр кодта, афтæ рауад йæ ныхас Бади- 
нæйæн. — Хъæугæ та ма мæ цæмæн кæнынц! Бæрзонд куы нал 
ралæудзынæн, æмæ мын сæм уырдæм куы нал ныккæсдзысты 
адæм! 
— Уæдæ, уæдæ! Цы диссаджы фидыд-иу дыл кодтой! Уæдæмæ 
дзыкку сценæйы куыд фидауы, афтæ дунейы мидæг иу ран дæр 
нæ фидауы. Уым иу дæуæн дæ фæсонтыл се ’мызмæлынæй куы 
нал æнцадысты, мæнæ цыма уыдоныл дæр бæрн æвæрд уыд — 
зарæг хуыздæр куыд гуылф кæна! — Радинæ æрцæйлæууыди йæ 
ныхасæй, фæлæ не ’рлæууыд, дзургæ-дзурын Бадинæмæ бакаст. 
— Æмæ фæцæуы дзыккуйы дуг, хæрзцыд фæкæны. Афтæмæй 
цыма ницы фæцæуы, æппындæр ницы. 
— Раздæр, дам-иу, æнæдзыкку чындз исчи куы ’рхаста, уæд, 
дам-иу, ыл хъæуы устытæ сæ былтæ ракъуыр-бакъуыр кодтой. 
Ай, ^ам, хæдзарвæндаджы чызг нæу. 
— Лæппутæ дæр сыл дæлгæмттæ уымæн кодтой. 
— Кæуыл? — æнахуыр рохзæрдæйæ бафарста Бадинæ. 
— Дзыккуджын чызджытыл, æндæр кæуыл, — бахудти Ра- 
136 

динæ. Бадинæ йæм ницыуал сдзырдта, æмæ та уæд бацырд и 
йæхæдæг Радинæ: — Уартæ суадоны сæрмæ Талатæ куы цардыс- 
ты. 
— Хъæуы? 
— Хъæуы, уæдæ горæты цæй суадон ис! Уыцы Талатæм иу 
чызг куы уыди, иу дзыккуджын чызг. 
— Æцæг сын уыди, æцæг, дзыккуджын чызг. Йæ ном дæр 
ахæм цыдæр куы хуынди. 
— Фантинæ! 
— Уо-гъо, Цы ’нахуыр ном у — Фантинæ! 
— Чи йæ ракуырдта, уый дæр ма хъуыды кæныс? 
— Фæлæуу-ма, горæты кæмдæр куы куыста?.. Уалæ горæты 
фæндагыл куы цардысты. Уымæн дæр цыдæр æнахуыр ном уыди. 
— Гæбудздзи. Гæбудздзи хуынди уый ном та æмæ, дам, æй 
йæ дзыккуты тыххæй ракуырдта. Афтæ, дам-иу, загъта, уыцы 
сау дзыккутæ, дам, урс базы уæлæ куыд ныппырх уыдзысты, 
уый мæхи цæстытæй куы нæ фенон, уæд, дам, нæ ныллæудзы- 
нæн. Æмæ цы хъал лæппу уыди! Нæ уæллаг сыхты-иу куы 
фæцæйцыди, уæд-иу йæ цырыхъхъы хъыс-хъыс мах уынгмæ 
хъуысти! 
Бадинæ цыдæр къахæджы каст бакодта Радинæмæ: 
— Æмæ цымæ ды та цы ’мбæрстай цырыхъхъы хъыс-хъысæн! 
Зæххæй къуыпп куы нæма дардтай. 
Радинæ бахудти: 
— Уый, æвæдза, чызгæн йемæ райгуыры, лæппуты цырыхъ- 
хъыты хъыс-хъысмæ хъусын. 
— Нæ фæлæ цы дзæбæх дзаума уыди цырыхъхъ, æмæ йæ кой 
дæр куыд нал и! Куыд-иу сæлвæстой лæппуты! Нæмгуыты хуы- 
зæн-иу сæ фестын кодтой æмæ-иу уыцы нæмыджы хуызæнæй 
амидæг сты зæрдæты. Ныр та сæ уæрæх фадгуытæ тъæп- 
тъæпгæнгæ куы фæцæйласынц сæ фæдыл! Сæ къæхтæ цырыхъ- 
хъыты атъыссой, уымæ дæр зивæг кæнын байдыдтой. 
Æмæ та Фантинæйы коймæ ахызти Радинæ. 
— Тынг ыл фидыдтой йæ дзыккутæ! Уыцы бæрзонд æлвæст 
зæнгтæ! Æмæ дзыкку бæрзонд зæнгтыл фидауы. Цæугæ дæр 
рæсугъд кодта æмæ, дам-иу, лæппутæ, цыма сæ цъиутæ сæ къух- 
тæй ныппæррæстытæ кодтой, уый кæстытæ систой йæ фæдыл. — 
Радинæ æрлæууыд йæ ныхасæй, Бадинæмæ бакаст, бæрæг уыд — 
цыдæр дзуринаг ма йæм уыд, фæлæ гуырысхо кодта — дзура йæ- 
ма йæ дзура? Уæддæр райдыдта: 
— Институты мемæ иу чызг куы ахуыр кодта... 
— Институты демæ бирæ чызджытæ ахуыр кодта. 
— Нæ, нæ, Циалæйæ дын зæгъын. Йæ кой дын никуы ракод- 
тон Циалæйæн? 
Бадинæ йæ сæр аракъул-бакъул кодта. 
— Цыма — нæ. 
— Бындары чызгæй баззайа, дæхи загъдау, уый куыд рæ- 
137 

сугьд уыди! Йе стыр цъæх цæстытæ — цыма цæмæйдæр фæтар- 
сти æмæ цыма уыцы тасæй астыртæ сты æмæ афтæмæй баззады- 
сты, сæ фæлгæтты нæ цыдысты. Йæ тæнæг фындз æмæ бæз- 
джынгомау былтæ афтæ фидыдтой иумæ! Бынтон диссагæн хæс- 
синаг та йæ дзыккутæ фесты. Уыдон-иу дыууæ быдæй куы ’рдаргъ 
сты, дыууæ ставд быдæй æмæ-иу хъазынтæ куы систой уыцы 
фæсонтыл! Уæд нæ факультеты фæскомцæдисы секретар чи уыди — 
Хъæхæрман — уыимæ куы фæиу уаиккой. Æхсæв æрхуыссыны 
сахаты йеддæмæ сын фæхицæн нал уыди. Æмæ хорз лæппу уыди 
уыцы Хъæхæрман — Сталины стипенди иста. Æнæуи та институ- 
ты ахæм змæлд нæ уыд, уый йæ цырв æмæ йæ амидингæнæг 
кæмæн нæ уыди. Æнæ кæрæдзийы нал фæрæзтой æмæ æртыккаг 
курсмæ куы .схæццæ сты, уæд чындзæхсæв кæныныл ныллæу- 
уыдысты. 
Уым æрлæууыди Радинæ. Хабæрттæ дарддæр куыд кæна? 
Куыд сæ фехъуыста, афтæ дзурæн сын нæй — йе ’мбал нæу 
Бадинæ, йæ хо у, йæ кады хистæр хо. Æмæ йын сæ, куыд уыды- 
сты, растдæр зæгъгæйæ та, уымæн сæ куыд радзырдтой, афтæ 
куыд радзура! — Цæвиттон, иунæгæй куы баззадысты сæ уаты, 
уæд а Хъæхæрман йæхи афист кодта ’мæ сынтæджы амидæг. 
Циалæ чи у, уый рухс ахуыссын кодта æмæ йæ гæрстæ ласы. 
Лæппу раздыхс-баздыхс кæны. Стæй йæм йæхи бауагъта Циалæ, 
æмæ йыл йæ цæнгтæ атыхта Хъæхæрман, йæхимæ йæ ’рбалхъыв- 
та, йæ былтæм ын йæ былтæ ныххаста, афтæмæй бафиппайдта — 
чызджы фæсонтæм дзыкку нæй! Æмæ фесхъиудта лæппу, уатæй 
расхъиудта, рухс асыгъта. Дзыккутæ, сынтæджы фарсмæ цы бан- 
дон уыд, ууыл йæ пысулты уæлæ æрдыдæгътæ сты чызгæн. Лæп- 
пу лæууы æмæ сæм кæсы, чызг та, йæ цæстытæ ’рттивынц, аф- 
тæмæй ныджджыгъгъытт и лæппумæ. Стæй йæм йæ даргъ цæнгтæ 
сдардта, дзуры йæм: 
— Рауай, цæй! Цы лæууыс?! 
Æмæ йæ гæрстæ кæнынмæ бавнæлдта лæппу. Æз, дам, парти- 
он дæн æмæ, дам, парти цæстфæлдахджытимæ мæлæтдзаг тох 
кæны. Абон, дам, гыццыл цæстфæлдахæн ми чи бакодта, уый, 
дам, райсом стыр цæстфæлдахæн ми кæнынмæ дæр рабæтдзæн 
йæ гæрзтæ. Ахæм адæмæй, дам, хи хизын хъæуы. 
— Гъа, цы фæци дæ дзыккуджын Циалæ? — Куы ницыуал 
дзырдта, уæд æй уæзбын-уæзбын бафарста Бадинæ. 
Радинæ бахудти: 
— Ницы сын дзы рауад. 
— Цæмæй сын ницы рауад, — хойы худтмæ бахудти Бадинæ дæр. 
— Сæ чындзæхсæвæй. 
—5 Цæуылнæ? 
—’, Бамидæг и уыцы Циалæ, æмæ кæд нæ дардта кæнгæ дзык- 
кутæ. Æмæ ныры цардæй кæсгæйæ, кæй зæгъын æй хъæуы, худи- 
наг у — уæдæ дзы кæнгæ дзыккуты тыххæй кæдæм хицæн кæныс 
æмæхсæвæджы?! Фæлæ уæд тохмондаг уыдысты фæсивæд. 
138 

— Мæ уд акæнæд уыцы лæппу! Уæдæ ма йæ цæй кæнгæ дзыкку 
хъуыди, кæд гадзулла нæ уыди, уæд?! 
Бынæй хæдзары чъылдымæй кæйдæр сабыр ныхас сыхъуыст. 
Радинæ сæнæфсиры къалиутыл ахæцыд æмæ ныккасти бынмæ. 
Уым цæхæрадонгонды астæу лæууыдысты ус æмæ лæг. Комкоммæ 
кæрæдзимæ кастысты, афтæмæй кæрæдзийæн цыдæртæ дзырд- 
той. Куы фесты ныхас, уæд агуыбыр кодтой æмæ сын, уæраджы 
сæртæм чи æххæст, уыцы кæрдæджы цыдæртæ рывтой. 
Радинæ сæм иудзæвгар æнæдзургæйæ фæкаст, стæй загъта 
ныллæг хъæлæсæй йæхицæн дзурæгау: 
— Дæлæ ма цы дзæбæх кусынц уыцы лæг æмæ уыцы ус! — 
Стæй йæ ныхас фæхъæрдæр кодта: — Ныр ныццу æмæ сæ фарсмæ 
ныггуыбыр кæн ды дæр æмæ рув æмæ рув! 
Бадинæйы æхснырсæг ацахста — иу сонт улæфт скодта, йæ 
къубал сивæзта, йæ цæстытæ фыццаг тыбар-тыбурæн бахъуы- 
дысты, стæй фæцъынд сты йæ цæстытæ, уыйфæстæ цалдæр 
æхснырсты æркодта фæд-фæдыл, афтæ æхснырсгæ-æхснырсын 
йæ къухсæрфæн айтыгъта æмæ йæ йæ цæсгоммæ схаста. Куы 
æрæнцади йе ’хснырсынæй, уæд загъта: 
— Хуыцауы зæрдыл дзæбæхæй лæуу — дæ ныфсæй нæ басас- 
той уыцы ахо. Цы хуызæн пихлæйттæй йæ ныууагътой араз- 
джытæ, уый куы федтаис! 
— Æмæ дзы цы дзæбæх цæхæрадон сарæзтой! Æмæ цы дзæ- 
бæх æнæхъæр-æнæхъинцæй кусынц! 
— Афтæ дзы фæкусынц, фæбуза ДЗы кæнынц сæрддæргъы, 
стæй сæ фæззæджы байуарынц. 
— Цы байуарынц? 
— Цы сын дзы æрзайы, уый. 
— Куыд æй байуарынц? 
— Сыхæгтыл æй байуарынц. 
— Цæмæн? 
— Уымæй та сæ ды бафæрс. Афтæ, дам, æмбæлы. Фарон дзы 
махæн дæр иу къалатийы дзаг сæрвыстой. 
— Æцæг зæгъыс æви хъазгæ кæныс? 
— Цæмæн хъазын — нæ хъазын. Иуцалдæр булчъытæ уыдыс- 
ты, иуахæм бадырджантæ, иу дзæбæх джеджджыны баст. Но- 
джы дæр ма дзы цыдæртæ уыди. 
— Гъеныр уыдон сызгъæрин лæг æмæ ус не сты! 
Бадинæ ницуал сдзырдта. 
— Æмæ сын хорз уыдысты?— бафарста Радинæ. 
— Цы уыди хорз, цæмæй зæгъыс? — бафарста Бадинæ дæр. 
— Мæнæ уын, кæй схуын кодтой, уыдонæй зæгъын. 
Бадинæ бахудти, йæ сæр дæр банкъуыста. 
— Хорз цы хоныс, хорз! Сæ булчъытæ ’мæ сæ бадырджантæ — 
цыма сæ сæгдоны фæдардтой, уымæй уæлдай сæм цæстытигътæ 
нæ лæууыдысты, афтæ сау уыдысты. Сæ джеджджынты тæф 
нырма дæр не ссыд нæ хæдзарæй. Фæлæ сæм æз мæ хъус ницы 
уыйас æрдардтон. Цыма сывæллæттæ уыдысты уыдон дæр æмæ 
139 

мах дæр æмæ хуынтæ хæссынæй хъазыдыстæм. Уæдæ дыл цæй 
хуынтæ хæссыны хæс и! Мæгуыр адæм стут æмæ сæ уæ къуымы 
æрæвæрут, кæд уын дзы исты æрзади, уæд. 
— Æмæ мæгуыр цæрынц? 
— Цы йын зонын! — рæтъувæн ныхасмæ раздæхти Бадинæ. — 
Сæ усмæ сын куы байхъусай, уæд ма дæ дзыхмæ къæбæр схæс- 
сай, уый дæ зæрдæ нал зæгъдзæн. Уæд сæ лæг уыцы консервгæ- 
нæны алыварс зилы æхсæв-бонмæ, райсом ма тыххæй æрхæццæ 
вæййы. Афтæмæй йæ мызд — капеччытæ. Уæд сæ лæппу иу куы- 
сты нæма æрхъарм кæны йæ бын æмæ иннæ куыстмæ лидзинаг 
фæвæййы. Исчи, дам, нæм зианы хабар куы ’рбадзуры, уæд, 
дам, джитæнтæн бахъæуæм — ныр та сабæттаг кæмæй ракурæм 
æфстау. 
— Гъомæ, кæд не ’ххæссынц, уæд дын цы зæгъа, уæдæ? 
— Не ’ххæссынц! Æмæ ныр не ’ххæссыс, уый тыххæй хъуа- 
мæ алкæмæн æппæлай, не ’ххæссыс, уый?! 
— Охх, Бадинæ, охх! Æппæлгæ йæ нæ кæны, нæ, хъаст æй 
кæны. Стæй йæ хъаст дæр алкæмæн нæ кæны — йæ сыхагæн æй 
хъаст кæны. Хуыздæр ма йæ кæмæн рахъаст кæндзæн! Æмæ уый 
æрдзон æгъдау у — хионæн-хæстæгæн хъаст кæнын. 
— Æмæ куы ракæна йæ хъаст, уæд хъæздыгдæр фæуыдзæн? 
— Бауырнæд дæ — фæуыдзæн. 
— Цас, цымæ? — къахæджы каст скодта уæлæмæ Радинæмæ 
Бадинæ. 
— Йæ тыхст ын цас бамбарай, уыйас. Цас дæм бахъара йæ 
тыхст, уыйас. Уымæн æмæ уыйас йæхицæн фенцондæр уыдзæн, 
æмæ йын цас фенцондæр уа, уыйас фæхъæздыгдæр уыдзæн. 
Афтæ куы нæ уаид, уæд царды мидæг фæтк нæ баззадаид хъаст 
кæнын. 
— Мæнмæ та афтæ кæсы, ’мæ иу мæгуыр дæр не сты. Сæ 
лæппу райсом йæ куыстмæ дзæбæх фæцæйцæуы. Уæдæ, лæгмæ 
дæр куы ницы хауид уыцы консервгæнæны, уæд дзы цæуыл йæхи 
мары! 
— Æмæ йæм дзы цы хъуамæ хауа? 
— Алцыдæр. Уым цы нæ и, маргъы ’хсыр йеддæмæ, ахæмæй 
зæххыл æппындæр ницы и. Æмæ йæ къухтæ мыдæйдзаг кæмæн 
уой, уый сæ ма асдæра, уый гæнæн куыд и?! 
— Гæр æмæ кæм æхсæвгæсы къухтæ æмæ кæм консервгæнæ- 
ны мыд! Куыд хъуамæ амидæг уой уырдыгæй уырдæм мыды йæ 
къухтæ æхсæвгæсæн?! 
— Амидæг ын дзы вæййынц, ма тæрс. Афтæ йын дзы амидæг 
вæййынц æмæ хуыздæр нæ хъæуы! Уæдæ ныр æхсæвгæс у, уый 
тыххæй йæ дæлæрмтты тъыстæй дары йæ къухтæ? Куыд нæ 
стæй, дары сæ йæ дæлæрмтты тъыстæй! 
Радинæ йе ’ргом æддæмæ аздæхта æмæ афтæ иудзæвгар фæ- 
лæууыд. Касти, бынæй ус æмæ лæг сабыр куыд змæлыдысты, 
уымæ. Æрæджиау загъта: 
— Ахæм лæджы каст нæ кæны æмæ йæ къухтæ искæй мыды 
140 

атъысса. Дæлæ мæгуыр лæг у, сабыр лæг, фысы хуызæн сабыр 
лæг. 
Стæй сæ ничиуал ницы загьта. Афтæ зынд: дзурын сын цæй- 
бæрц амынд уыд, уыйбæрц фæдзырдтой. Æмæ сын фылдæр дзу- 
рæн нал и. Бадинæ бадти. Радинæ лæууыди. Æмæ куыд улæфы- 
ди, афтæ йæ къабайы дзаг тæрттæ сындæггай цыдысты æддæмæ 
æмæ сындæггай здæхтысты фæстæмæ. Сæнæфсиры зыхъхъы- 
рæй уырдыгмæ каст. Иуафон, сылгоймаг чи уыди, уый, сæ бынмæ 
чи цæры Бадинæтæн, уыдонæй иу æнæуд урс бедрайы дон раха- 
ста. Уым æй кæронæй æрцæйæвæрдта, фæлæ йæ нал æрæвæрд- 
та. Ахаста йæ æмæ йæ хъавгæ къахдзæфтæй фæцæйлæгæрста 
лæджы ’рдæм. Иуран йæ къах цæуылдæр фæхæцыди. Йæхи размæ 
ахаста, æмæ ма йæ лæгмæ гыццыл хъуыд, афтæ размæ бахауди. 
Бедра фæфæлдæхт. Лæг фестади, бауади йæм. 
— Де ’гæр кал, кæд кæдæм хаудтæ, уæд! 
— Кæрдæджытæ мын мæ къахыл фæхæцыдысты æмæ мæхи 
нал баурæдтон, — йæхи рæстытæ кодта йæ фæлмæн ныхасыуа- 
гæй сылгоймаг. 
Æмæ Радинæйы зæрдыл æрбалæууыд, айразмæ Бадинæйæн 
дон куыд ракалди, уыцы хабар. 
Цæвиттон, ома, тæбæгътæ ахсон. Рамбырд сæ кодта, æхсæ- 
ны сæ авæрдта кæрæдзийы уæлæ æмæ донуадзæн разылдта. Хъарм 
дон нæ цыд, æмæ уæд фæфæнд кодта — цæй, цалынмæ дон цæуа, 
уæдмæ аулæфа. Дон куыддæр рацæуа, афтæ фестдзæни — цы 
фестын æй хъæуы! — æмæ ахсдзæни тæбæгътæ. Уыйадыл сын 
уым, хæринаггæнæны, цы фæлмæн тæрхæггонд и, ууыл йæхи 
æруагъта. Дон нæ цыд æмæ нæ цыд. Бадинæ-иу ахуыссыд, ахуыс- 
сыд æмæ та-иу йæ сæрыл схæцыд æмæ та-иу байхъуыста: нæма 
ссыди уыцы хъарм доны сæх-сæх? Стæй афынæй. Иуафон дон 
рацыд, уæдæ цы кодтаид! Æхсæнæн йæ хъуыр æхгæд разынди 
тæбæгътæй æмæ уайтагъд айдзаг и. Куы айдзаг и, уæд йæ был- 
тæй кæлын райдыдта æхсæнæнæн æмæ йæ тæнæг уылæнтæ пар- 
кеты лæгъзыл ахъазыдысты далæ æрбацæуæны ’рдæм. 
Бадинæ фынæй кодта. Дон цыди. Йæ хъармы тæф мигъау 
уæлæмæ стад. Стæй иуафоны фесхъиудта Бадинæ. Тæрхæгæй 
йæхи раппæрста, фæлæбурдта паркетсæрфæн хæцъилтæм, фæлæ 
нал иуæрдæм арæхсти, нал — иннæрдæм. Афтæмæй йæ сæййæф- 
та Каджанæ. Уый дæр йæхи ныццавта хæцъилтыл. Дыууæйæ 
сæрфтой дон хæцъилтæй æмæ сæ бедратæм лæмæрстой. Доны 
тæвдæй сæ цæсгæмттыл хид ставд цæппузыртæй сбадти. 
Паркет ма хуылыдз уыд, фæлæ донæй хæцъилтыл ницуал 
хæцыд, уæддæр ма йæ расæрф-басæрф кодтой, афтæмæй сæ 
ныййæфта Радинæ. Бамбæрста, дон ракалд — цы ’мбарын ма йын 
æй хъуыд! Фæлæ куыд ракалд — кæм уыди Бадинæ? Æнæуи 
куы никуыдæм цæуы, уæд ныр кæдæм ауадаид? Цæмæ ауада- 
ид?! 
Каджанæ хатыр ракуырдта Радинæйæ æмæ сæхимæ азгъорд- 
та. Бадинæ куы хуыфгæ кодта, куы ’хснырсгæ, æмæ йæ фæд- 
141 

джитæ лæмæрста. Стæй уый дæр атындзыдта Каджанæйы фæ- 
дыл. 
Радинæ куыд бахызти хæринаггæнæнмæ, афтæ лæугæйæ баз- 
зад. Лæууыд æмæ æнкъардæй касти хуылыдз паркетмæ. Уæдмæ 
фездæхти Бадинæ. Йæ тыхст ныхас йæ разæй фæци: 
— Фесæфти сæ хæринаггæнæн, иу донæн дзы æрхауди кæ- 
рæй-кæронмæ. Къултыл дæр æрлæсæнтæ кодта, уыцы зылын- 
мылын лæсæнтæ! Æмæ сын фæткъуыл дзæбæх цагъд уыди! Уæд 
кæдæм мæрдфынæй кодтон! Æхсæв мæ куы нæ ахсы хуыссæг, 
уæд мæм ныр кæцæй къæппæввонгæй касти! Æз æнæуи æрулæ- 
фынмæ куы хъавыдтæн... 
Радинæ рохзæрдæ ракæс-бакæс кодта фæйнæрдæм. Бадинæ 
æддæмæ ахызт хæринаггæнæнæй. Уымæй гыццыл фæстæдæр та 
æддаг дуары хъæр фæцыд. Æмæ бадис кодта Радинæ — кæдæм 
ма фæцæуы уыцы тыхстæй?! Цалынмæ Радинæ рахъуыды-ба- 
хъуыды кодта, уæдмæ фездæхти фæстæмæ Бадинæ, хæринаггæ- 
нæны дуарыл алæууыд æмæ загъд кæнынмæ фæци: 
— Исчи ма сæм акæсæд! Нæ мын сæ куымдтой. Сæ галгъуыз 
лæг мыл йæ цæнгтæ ма стила! Иу цары бын, дам, цæрæм æмæ, 
дам, цы нæ ’рцыд, уыцы митæ ма кæн. Æз дæр сын сæ се стъолмæ 
баппæрстон. Цæмæн хъуамæ баззайон сæ разы хæсджынæй! 
Æртæ мины сын фаг у. Баххуырсæд чъырæйцæгъдæг æмæ йæ 
сцæгъдын кæнæд. 
Бадинæ дзырд нæма фæци, афтæ та фæцыди æддаг дуары 
хъæр. 
Бадинæ æмæ Радинæ æрбацæуæнмæ рахызтысты. Уым фæр- 
сæй-фæрстæм лæууыдысты Фарнам æмæ Каджанæ. Фарнамы 
къухы æхцатæ. Цыма йæ судзгæ кодтой, уыйау сын сæ кæроныл 
хæцыди æмæ дæлæмæ æрзæбул сты. Бадинæ ’мæ Радинæйы куы 
федта, уæд сæ бахаста, уартæ кæсæны раз цы гыццыл фынггонд 
и, уымæ, æмæ сæ ууыл æрæвæрдта. Стæй æрбахизæны бæстас- 
тæу æрлæууыд æмæ хъæрæй загъта: 
— Уæ нæ дзæбæх сыхæгтæ! Цæй æмæ афтæ бакæнæм, æмæ 
нæ алы къахыскъуырд æхцайæ ма фидæм нæ кæрæдзийæн. Кæн- 
нæуæд фæхуынчъытæ уыдзысты нæ мæгуыр æхцатæ дыууæр- 
дæм рахæсс-бахæссæй. Æмæ ма æфсæйнаг æхца куы фæхуынкъ 
уа, уæддæр цæмæндæрты бæззы — дзуары æвæрæн дæр ын ис, 
уæдæ йæ авдæны хъæдыл дæр бабæдт, æмæ дзы сывæллон хъа- 
за! Фæлæ гæххæтт æхца куы фæхуынчъытæ уа, уæд ницæмæн- 
уал бæззы. — Лæг-иу йæ худынарæзт цæсгом куы Бадинæмæ 
аздæхта, куы — Радинæмæ. Лæджы фæстæ та ус загъта: 
— Уый мæнæн иу февнæлды фаг йеддæмæ куы нæ у, уыцы 
куыст, уæд цæуыл стыхстæ, мæхи дзæбæх Бадинæ?! Афтæ йæм 
февналдзынæн æмæ, цы уыди, уымæй авд ахæмы хуыздæр фест- 
дзæн^, æмæ тыхсгæ ма кæн. Исты барæй уыдтæ! 
Уыйфæстæ Фарнам йæ уæнгтыл схæцыд, йæ тъæпæн æрмттæ 
кæрæдзийыл аууæрста æмæ хъæрæй загъта: 
— Марадзут-ма, иу сыкъа радавут, æз акувон. 
142 

Радинæ рог цыдæй хæринаггæнæнмæ бауад. Уайтагьд фез- 
дæхт, йæ иу къухы дурын, йе ’ннæ къухы тæбæгъ, йæ мидæг 
цыдæр ацаходинæгтæ æмæ сыкъа, афтæмæй. 
— Уый дын — чызг! — загъта хъæрæй Фарнам, стæй фездæхт 
Каджанæмæ. — Ды тæбæгъ райс. — Æмæ куы айста тæбæгъ Ка- 
джанæ, уæд та Радинæмæ дæр бадзырдта, бахудти, афтæмæй: — 
Гъеныр ды та арахъ æркæн сыкъайы. 
Радинæйæн дурын æгæр фæуæзгæ и размæ, сыкъа гыццыл ма 
бахъæуа, йæ былтæй акæла. 
Фарнам райста сыкъа, бахудти та. 
— Заманхъуйлаг мæгуыр лæг-иу æппæлгæ кодта, къæцæлæй 
сæрфтæй та, дам, дзы иу аныуæзтон, фæлæ йæ æз æцæг аныуаз- 
дзынæн къæцæлæй сæрфтæй. — Æмæ сыкъайыл куыд нæ фен- 
къуыса, афтæ уæлæмæ схæцыд. 
— Уæ, дуне чи сфæлдыста, уыцы кадджын æмæ радджын 
Хуыцау, абоны фыдбылызæй стырдæр фыдбылыз куыд никуы 
’рцæуа нæ сыхбæсты, уыцы амонд нын дæ цæст бауарзæд! — 
Стæй хæрдмæ куыд арæхстгай схæцыд сыкъайыл, уырдыгмæ дæр 
æй афтæ арæхстгай æруагъта æмæ йæ аныуæзта. 
Уыдон ацыдысты, фæлæ Бадинæйæн йæ тыхст нæма ’рцыди 
æмæ иу ран лæууын нæ фæрæзта. Уайтагъд хæринаггæнæны сми- 
дæг. Радинæ ма уæддæр лæууыд æрбахизæны, йæ иу къухы ду- 
рын, йе сннæ къухы тæбæгъ, афтæмæй. Йæ цæстыты разæй нæ 
хицæн кодтой Фарнам æмæ Каджанæ. Уыцы бæрзæйджын æмæ 
æрмджын лæппу-лæг. Дуры гуыбынæй дæр дон чи рауадздзæн, 
кæмæй фæзæгъынц, ахæм. Каджанæ та — цыма зæдтæн сæ кæс- 
тæр хо у, цыма зæхмæ цæйдæр фæдыл æрæфтыд æмæ фæстæмæ 
арвмæ нал акуымдта. Йæ уадултæ нырма сырх дардтой, тæвд 
донимæ кæй архайдта, уымæй. Йæ рæсугъд былтæ — бахудына- 
рæзт. Цыма куыддæр исты фехъуса — цыфæнды дæр уæд — 
афтæ йæм æнæ ныккæлкæл нæ фæлæудзæн... Æмæ, дам, æнæ- 
хуыздæр сыхбæстæ, æмæ, дам, къулбадджытæ, æмæ, дам... 
Лæууыди æрбахизæны æмæ лæууыди Радинæ. 
— Февналдзæни йæм! — Хъуысы йæм хæринаггæнæнæй Бади- 
нæйы бустæйы ныхас. — Æнæ февналгæ йæм фæуа! Де ’дде та 
йын баххуырсдзæн. Нæй сæм! 
Радинæ уæддæр лæууыди. Куыд лæууыди, афтæ — æд дурын 
æмæ æд тæбæгъ. Бадинæимæ дзурын æм нæ цыд. Фарнам æмæ йæ 
Каджанæмæ кæсын фæндыди. Уæддæр бафарста афтæ лæугæйæ: 
— Уыйразмæ дæр ын æххуырсгæ бакодта? Æххуырсгæ цæгъд- 
джытæ йын сцагътой йæ хæринаггæнæн уыйразмæ дæр? 
— Цы йын зонын! Фæлæ йын кæд æххуырсгæ нæ бакодта, 
уæд ын æй афтæ дзæбæх чи сцагъта? Цæстытæ сын дзы ирвæз- 
тытæ кодтой, афтæ дзæбæх цагъд сын уыди. — Уым Цæхгæр 
фæлæууыд Бадинæ, æмæ йын йæ фæлæуд афтæ бамбæрста Ра- 
динæ: нал æм цæуы, искæй хæринаггæнæн куыд хорз цагъд уыди, 
уый кой кæнын. Æмæ гыццыл куы алæууыд, уæд йæ ныхас аив- 
та: 
143 

— Бæргæ, адон ауæй кæн æмæ æндæр искуы балхæн, кæнæ 
та сæ ивгæ бакæн æндæр искуыдæм. Фæлæ алцæмæндæр лæг 
хъæуы æмæ махмæ лæг нæй. ; 
Бадинæ дурын æмæ тæбæгь хæринаггæнæнмæ бахаста, скъаппы 
сæ бавæрдта æмæ бахудти. Æргом худт бакодта, æмæ йæ рухс 
цæсгомыл ахъазыди йæ бахудты уылæн. 
— Ды, æвæццæгæн, лæгты иууылдæр нæ фыдыл барыс æмæ 
сæ, нæ фыд куыд кодта, афтæ чи нæ кæны, уыдоны лæгтыл нæ 
нымайыс. Райсом сыст, иу сыкъа баныуаз, тамако сдым æмæ 
скъæтмæ ацу. Уыйфæстæ дæхи куы ныхсай æмæ аходæн куы 
бахæрай, уæд кæрты сбад, æмæ, кæнæ бедрайы бын бампъуз, 
кæнæ дæ хырхы дæндæгтæ сцыргъ кæн, кæнæ къæртайыл тæлы 
бафтау. 
— Нæ, уæдæ бæрзонд нывæрзæн скæн, дæ уæраджы къоп- 
патæ цармæ ныццараз æмæ ма, искуы дæ-нæ дæ, уый мачиуал 
базонæд! 
Радинæйæн æхсызгон уыд, Бадинæ дон ракалды койæ кæй 
ахызт, уый. Йæ бынаты æрзылд, йæ дысмæ бавнæлдта Бади- 
нæйæн: 
— Фыссæг у Дамби, фыссæг. Кæд дæ рох фæвæййы, фыссæг 
кæй у, уый? 
— Фыссæг у! — загъта йæхицæн дзурæгау хъæрæй Бадинæ. — 
Фыссæг у æмæ йын уæртæ стыр стъол. Сбадæд æмæ фыссæд! 
Фыссæг у, уæд хъуамæ йе рагъы нуæрттыл ратул-батул кæна 
æмæ афтæмæй фысса! Фыссæг у... — ноджыдæр ма хъавыди 
цыдæр зæгъынмæ, æвæццæгæн, фæлæ йæ æхснырсæг æрцахста 
æмæ цалдæр æхснырсты æркодта фæд-фæдыл. 
Радинæ æдзæмæй лæууыд, цыма куы базмæла, уæд Бади- 
нæйы йе ’хснырсæг куы нал ныууадза, уымæй тарст. Æрæджиау, 
куы ’рсабыр и Бадинæ, уæд æм бадзырдта: 
— Фыссæджы куыст иннæ куыстыты хуызæн нæу — уый куыд 
нæ зоныс! Тынг хорз æй зоныс, фæлæ ды фисынмæ куы нæ 
ахæцай, уæд дыл бæстæ гуыр-гуыр кæны. 
— Ницы мыл гуыр-гуыр кæны бæстæ, — загъта Бадинæ куыд- 
фæндыйы хъæлæсæй, стæй баздæхт Радинæмæ. — Фыссæг чи у, 
уымæн хъуамæ йе ’рбацыдыл дæр зына, фыссæг кæй у, уый 
æмæ йе ’рбадтыл дæр. Куы ’рбацæйцæуы, уæд æм хъуамæ адæм 
се ’ргом аздахой — уартæ ’рбацæуы æмæ афтæ лæууой, цалынмæ 
’рбацæуа, уæдмæ. 
Радинæ йæ сæр батылдта: 
— Гъæй, дæ бонæй уай, мæ кадуарзаг хо! Уыдæттæ ды хъуа- 
мæ мæнæн дзурис, хуыздæр сæ зоныс æмæ. Фæлæ ды иннæр- 
дæм хæцын уарзыс, æмæ дын сæ æз уымæн дзурын. Фыссæг 
скъаппытæ аразæг нæу, нæ — дæ тæрхы уæлхъус слæуу, дæ 
барэенæй бар, дæ хырхæй лыг кæн, дæ дзæбугæй къуыр! Фыс- 
сæг, уæлтæмæн кæй хонынц, уый цагъар у, æмæ йæм кæд æрцæу- 
дзæн æмæ йæм куыд æрцæудзæн уыцы уæлтæмæн, уымæй аразгæ 
у хъуыддаг. Кæмæ стъолы фарсмæ бадгæйæ æрцæуы, кæмæ стъо- 
144 

лæн — йæ быны бадгæйæ. — Радинæ йæ къухтыл схæцыд, йе 
-рмтты тъæпæнтæм æркасти. — Æрцæуæд æм æмæ йæм куыд- 
фæнды æрцæуæд æмæ йæм кæдæмфæнды æрцæуæд! Уæртæ 
Гуырдзыйы иу æнæхæдзар нывгæнæг уыд, сæндæттыл зылди. 
Сæны къус-иу кæм баныуæзта, уым-иу скуыста йæ уæлтæмæн. 
Æмæ-иу сын сæ сæндоны къултыл исты нывтæ фæкодта. Æмæ 
уыцы нывтæй йæ ном гуры номау баззад. Кæттагыл иунæг ныв 
дæр никуы скодта. Уæдæ, дам, далæ Хемингуэй та лæугæйæ фы- 
ста. Стæй — бæгъæввадæй, стæй —кърандастæй — æхсæрдæс 
кърандасæй, фынддæсæй дæр нæ, ссæдзæй дæр — нæ, æхсæрдæ- 
сæй. Æмæ йын куыд къуымых кодтой, афтæ сæ зæхмæ ’ппæр- 
ста. Платонов чи уыди, Андрей, уымæн та иу сау диван уыд, 
зæронд сæракцъар диван æмæ йæ цард уыцы диваныл æрвыста — 
фысгæ дæр уыцы диваныл, хæргæ дæр, хуысгæ дæр. 
Бадинæ йæ уæхсчытыл хæрдмæ схæцыд, йæ æрмттæ кæрæ- 
дзимæ бахаста, бавæрдта сæ кæрæдзийыл. 
— Нæ зонын. Фæлæ гъеныр Тургенев уæлгоммæ куы схуыс- 
сид æмæ афтæ, уæлгоммæ хуысгæйæ «Дворянское гнездо» 
куы фыссид. Кæнæ Чайковский «Евгений Онегин» куы фыссид 
хуысгæйæ. 
Радинæ бахудти. 
— Иннæуылты мæ размæ хорз фæдæ! 
— Уæдæ лæг хъуамæ, — Бадинæ йæ къух батымбыл кодта 
æмæ йæ тынг балхъывта. Афтæ тынг æй балхъывта ’мæ йæ зыр- 
зыр ссыди къухæн. Радинæ тæрсгæ дæр фæкодта, уыцы æгæр 
æлхъывд ын хуыфынмæ кæнæ æхснырсынмæ куы асайа. — Лæг 
хъуамæ... куыд дын æй зæгъон? Лæгæн хъуамæ зæланг кæна йæ 
къухы йæ куыст. Стæй хъуамæ йæхæдæг дæр зæланг кæна лæг. 
Кæм цæуа, уым дæр зæланг кæна æмæ, кæм æрлæууа, уым дæр. 
— Кæд ма фыссæджы куыст нæ зæланг кæны! Æмæ дуне 
фысæджы куысты зæлангæй куы цæры. Æмæ къуырма куы уаид 
дуне ’мæ къуытты, мæнæ дзы фыссæджы куысты зæланг нæ 
цæуы, уæд. Æмæ уый дæуæй хуыздæр кæмæ хъуамæ хъуысид, 
уыцы зæланг?! 
— Зæланг! — Загъта. Бадинæ æмæ ныссабыр. Йæ цæстытæ 
бацъынд кодта æмæ афтæ зынд — йæ кой кæмæн кодта гыццыл 
раздæр, уыцы зæлангмæ хъуыста, фæлæ йæм дзæбæх нæ хъуыс- 
ти уыцы зæланг æмæ тыхсти. Æмæ йæ зæрдыл æрбалæууыд Ра- 
динæйæн — айразмæ йыл иудуджы йæ низ куы стых и Бадинæ- 
йыл, йæ уат куы нал иста æмæ-иу алызæр дæр куыстæй уыдо- 
ныл куы рацыд Радинæ, уæд-иу ын цас фæкодта зарæджы кой! 
Бæрзонд нывæрзæн-иу скæнын кодта йæхицæн æмæ-иу хуыф- 
тæй хуыфты ’хсæн дæр æмæ æхснырстæй æхснырсты ’хсæн дæр 
зарæджы кой кæнынæй нæ банцадаид. Радинæ-иу æм кæд кæс- 
гæйæ нæ баззади. Уæдæ дæ дзурæн нæй æмæ уал фæлæуу! 
Зæгъгæ та йын куыд кодтаид! Æмæ, дам, дуне зарæгыл æнцайы. 
Зарæг, дам, куы нæ уаид, уæд, дам, дуне ныххуыссид, æвзæр 
бинонтæн, дам, сæ астæу сæ арт куыд ныххуыссы, афтæ. Рæс- 
10 Хуыгаты Сергей 
145 

тæджы удызмæлд æмæ адæмы удыгъæд зарæджы куыд бацæ- 
уой, афтæ никуы бацæудзысты. Æмæ уымæн афтæ тыхджь^н у 
зарæг, гъе! Консерваторийы та сын иу профессор ахæм хабар 
ракодта зарæджы тыххæй. Иу фыййау, дам, зæронд фыййау, 
фосы фæдыл бирæ чи фæрацу-бацу кодта, уæтæрты бирæ чи 
фæзарыди, уый афтæ загьта, зарæгæй, дам, тырыса бахуыйæн 
дæр ис. Сырх-сырхид, пæрпæргæнаг тырыса. Чиныг нæ зыдта 
уыцы фыййау, чиныг никуы бакасти, йæ диссаг уый мидæг и, 
æмæ йæ уыцы хъуыдыйыл зарæг йæхæдæг кæй бафтыдта. 
Æмæ-иу цы нæ радзырдтаид уæд, уыцы бонты Бадинæ! 
Зарæг, дам, йæ дамгъæ у адæмæн. Зарæг, дам, ын æвдисы йæ 
ивгъуыд дæр æмæ йæ абон дæр. Зарæг, дам, ын дзуры йæ сомбо- 
ныл дæр. 
Лекциты-иу сын кастысты афтæтæ, æмæ сæ дзырдта. Æмæ 
сæ афтæ, зæгъа сæ, уый тыххæй нæ дзырдта, хъæугæ йæ кодта, 
куы сæ дзурид, уый æмæ сæ уымæн дзырдта. Йæ уды сæрты сæ 
хаста. Дзæбæхдæр куы вæййы, уæд ахæмтæ нæ фæдзуры, уæд 
сыхбæсты кой фæкæны фылдæр, се ’гуыдзæджы кой сыхбæс- 
тæн. Ныр тыхст куы у, уæд зарæджы диссæгтæм ахæццæ вæййы. 
— Æмæ йæ царды фæндагыл фылдæр хъыг чи бавзары, фыл- 
дæр раууæрд-баууæрды чи бахауы, уыцы адæмæн йæ зарæг зæр- 
дæмæ уымæн арфдæр фæхъары. 
Радинæ-иу æнцад бадт Бадинæйы сынтæджы раз, йæ ныхæс- 
тæм-иу ын ницы дзырдта — кæд йæхæдæг дæр къаддæр дзурид 
æмæ йын æнцондæр уаид. Ныр нал фæлæууыд. Бадзырдта йæм: 
— Уæд зарæг дæр йæ хъыг æвдисы адæмæн? 
— Уæдæ цы! — фездæхт æм уайтагъд Бадинæ. — Амæй хъæл- 
дзæгдæр зарæг ма уæд, уымæн дæр дзæбæх ныхъхъус йæ удмæ, 
уæд дзы хъыг и йæ уды, адæмы хъыг. 
Æмæ-иу кæцырдæм нæ ракодтаид зарæджы кой! Æмæ-иу кæ- 
дæмыты нæ ахæццæ! 
— Зарæг хъарæгæй райгуырди, æмæ хъарæг та!.. Адæм дзу- 
рын нæма зыдтой, хъарæг кæнын куы зыдтой, уæд. Алы дугæн 
дæр йæхи зарæг и, йæ хъæр кæм баззайы дугæн, ахæм зарæг. 
Мæнæ мах дуг чи у, мах цы дуджы цæрæм, уымæн нæ уыдзæн 
зарæг, уымæн æмæ хъæр нæй нæ дугæн. Диссаг нæу — дуг уай, 
æмæ дын хъæр ма уа! 
Æмæ-иу дис кодта Радинæ. Мæнæ дыууæ Бадинæйы куыд 
цæры иу Бадинæйы мидæг! Сæ иу ын сыхбæсты кой фæкæны, 
иннæ йын зарæджы кой кæнынмæ аздæхти. Сыхбæсты кой йын 
чи фæкæны, уыцы Бадинæ ныххуымæтæг вæййы, хъæуад скæ- 
ны, нанайы ныхæстæ æнæхъæнæй рагæппытæ кæнынц йæ ныхæ- 
сты. 
’ Ай нæуæг зылд у, нæуæг зылд та алцæмæй дæр нæуæг вæййы — 
хæдзарæй дæр, цæрæгæй дæр. Нæуæг цæрджытæй та кæстæртæ 
вæййынц фылдæр. Кæстæр чи у, уый та царды фæлтæрд нæма 
вæййы, уæгъдибар вæййы. Уыдæттæ куыд нæ хъуамæ æмбарид, 
зарæджы уд чи ’мбары, уый! Æмæ сын хъуамæ цыдæртæ хатыр 
146 

кæнид, цæмæйдæрты та сæм йæ хъус фæдарид. Дамбийы дæр нæ 
къуылымпы кæнид — уадз æмæ абада семæ! 
Раздæр кæм цардысты уалæ, уым хæстæгдæр лæуд уыди сых- 
бæстæм. Уым дæр-иу с&’алы фæцоппæн нæ фæраст и сыхы ус- 
тытимæ. Уым дæр гьийхыл хибар лæууыд, хибарæй куыд зында- 
ид. Æмæ йыл хибарæй куыд хæцыдаид цæст, афтæ йæ фæндыд. 
Фæлæ уæддæр фидыдта уым сыхбæстимæ, хъаст сæ нæ кодта. 
Æддæмæ сыл нæ хæцыд, æцæг сыл мидæмæ дæр тынг нæ хæ- 
цыд. 
Иухатт, Болаты æфсадмæ куы кодтой, æмæ йæхæдæг куы 
ныллæуыди кæрдзынгæнæг! Иу сыхаг усмæ нæ бадзырдта æмæ 
йын афтæ нæ загъта — фæкæс мæм! Кæнгæ — йæхæдæг, пецимæ 
та йын уый архайдта, Радинæ. Уæд иунæг удæй куывдваг кæр- 
дзынтæ скæныныл сифтындз дæхи. Æрбауадысты-иу лæппутæ 
æмæ-иу сæм, кæд æртæ кæрдзыны фых разынд, уæд-иу сæм сæ 
авæрдтой, кæннæуæд-иу æнхъæлмæ кæсынæн бахъуыдысты лæп- 
путæ. 
Уæд иуафон Дамби фæмидæг и хæдзары, цыма уынгæ нал 
кодта, уыйау-иу куы цæуыл скъуырдта йæхи, куы цæуыл. Уæды 
хуызæн мæстыйæ йæ никуы федта Радинæ. Бадинæмæ сдзургæ 
дæр æй никуы федта уæды йеддæмæ: 
— Цы дæ гæндзæхтæ цæгъдыс, цы уынгæджы фæци дæ къо- 
на?! Искæмæ цæуылнæ фæдзырдтай сыхаг устытæй? 
— Никæмæ фæдзырдтон. 
— Цæмæннæ фæдзырдтай?! 
— Нæ фæдзырдтон æмæ уымæн. 
— Нæ сæм фæдзырдтай, æмæ ныр иугай-дыгай скъæфæм нæ 
сæбæччытæ фынгмæ! Адæм куыд кæнынц, афтæ цæуылнæ кæ- 
нæм мах?! 
— Нæ кæнын æз, адæм куыд кæнынц, афтæ. Нæ хæссын 
искæй æнæхсад армæйдзаг мæ фынгмæ æмæ дзы нæ кувын мæ 
бæлццонæн. 
— Гъо, сæ кæрæдзийы куыд нæ ныттонынц Хуыцау æмæ йæ 
зæдтæ дæ сыгъдæг армæйдзагыл, кæй дзы нæ фæвæййы, уый йæ 
сæр тымбыл къухæй куыд нæ ныххойы! — Уым цæхгæр ныззыл- 
ди Радинæмæ Дамби. — Уæд дын сыхæгтæ ис, сыхæгты рын дæ 
фæхæсса! Фæдзур сæм, æмæ дын дæ куыстытæ бакæной. Дæ- 
хæдæг æнцад дæхицæн бад. Нæй! Æмæ ныр нæ фынгыл афтид 
тæбæгътæ дыгуыла-дыгуыла кæнынц. 
Æмæ йын дзырдта Радинæ дæр: 
— Сыхаг устытæй искæмæты фæдзур. Афтæ вæййы. Хъуамæ 
ахæм бон сыхæгтæ змæлой арынджы уæлхъус. 
Уымæн та афтæ загъта: 
— Мæнæ фыццаг æртæ кæрдзыны мæхæдæг ракæнон, хис- 
тæртæ кæмæй кувдзысты, уыдон. Стæй адзурдзынæн сыхæгтæм. 
Æмæ иннæтæ уыдон скæндзысты. 
Ныр Радинæ æвæрæз лæуд кодта Дамбийы раз. 
— Мах цæмæй уæлбикъондæр стæм адæмæй, уый-ма мын исчи 
147 

бамбарын кæнæд. Махæн хъуамæ нæ кæрдзынтæ дæр уæлби- 
къон уой, нæхæдæг куыд уæлбикъон стæм, афтæ! Хъуамæ ре 
’рбадт дæр уæлбикъон уа æмæ нæ фезмæлд дæр. Хъуамæ... — 
дарддæр ма цы зæгъинаг уыд, уый йе ’взаг нал карста Дамбийæн, 
уæддæр ма лæууыд æмæ йæ къух атил-атил кодта, стæй азылд 
æмæ ахызти дуарыл. 
Радинæ тæригъæд кодта Дамбийæн, фæлæ дзургæ ницуал скод- 
та Бадинæмæ. Афтæ къуырма змæлд фæкодта бон-изæрмæ. 
Адонæй иуварс лæууы, а сыхбæстæй. Иуварсæй сæм кæсы, 
семæ не схæццæ и. Дамби сæм цæуы — зиан уа, цин уа — дуар 
æрбахостой, сæ уæлхъус балæууы. Æмæ ууыл дæр бахъуыр-хъуыр 
кæны Бадинæ, куы — комкоммæ, куы — фæсаууонмæ. Куы нæ 
сæм цæуид, уæд ын æнцондæр уаид. Фæлæ йын цыма нæ хаты 
йæ зæрдæйы уаг, уыйау æм ницы сдзуры Дамби: зын ын ма 
скæна, æнæуи дæр зынхъуаг нæу — уыцы фыдбоны низ ыл баф- 
тыди. Кæцæй йæм касти, куыд ыл бафтыди... 
Уæд ма кусгæ кодта, уæле куы цардысты, уæд. Æмæ ма уым, 
уыцы сыхбæсты, йæхи номы фарсмæ йæ куысты ном дæр уыди. 
Æмæ ахадыдтой дыууæ номы иумæ. Ардæм куы æрлыгъдысты, 
уæд бирæ нал акуыста. Тых кæнын ыл байдыдта низ. Бадинæйæ 
æндæр куы уыдаид, уæд, чи зоны, афтæ цæхгæр нæ фæуагътаид, 
йæ куыст. Фæлæ йæ Бадинæ фæуагъта. Ацы сыхæгтæй йæ чи 
зоны, уынгæ дæр ничи фæкодта йæ куысты. Уыцы дзæбæх хæрз- 
арæзт чызджытæ ’мæ-иу лæппуты раз куы алæууыд, йæ æрмттæ- 
иу кæрæдзийыл куы ’рхоста, стæй-иу йæ цæнгтæ куы фæхъил 
кодта, цыма -иу стæхынмæ хъавыди, уый хуызæн. Æмæ-иу тæхгæ 
дæр скодта, æниу. Зарæг-иу куы стахти, уæд-иу стахти уый дæр. 
Зарæджы-иу бацыд æмæ-иу йемæ тахт, цалынмæ-иу зарæг тахт, 
уæдмæ. Стæй дзы цæхгæр фæхицæн. Зарæгæй. Чи зоны йыл 
уый дæр фæзынди, чи зоны йыл йæ низ дæр уый тыххæй стых 
и, чи зоны, уый фæзынди йæ зæрдæйы уагыл дæр. Зарæг куыд 
цыди зæрдæйæ, афтæ зæрдæ та афтид кодта. Афтид æмæ уазал. 
Чи зоны, йæ нæ хъуыди цæуын. Чи у номæй кургæ æнæниз! 
Концерты сахат дæ ма ’рцахсæд æхснырсæг, уыййеддæмæ репе- 
тициты æрæхснырсдзынæ, уымæн цы у. Фæлæ Бадинæ алцæ- 
мæй дæр Бадинæ уыди. Йæ сæрмæ алцы нæ хаста. Куыд и уый 
гæнæн æмæ зарæгамонæгæй лæууай æмæ æрæхснырсай?! 
Ныр ныссабыр и бæрæгъ. Æрмæст ма-иу уддзæф рахъазыд 
æдде, фыццаг-иу сæнæфсирæн йæ сыфтæ базмæлын кодта, стæй 
та — йæ цупæлттæ. Сыфтæртæ-иу рог змæлд бакодтой. Тъæ- 
бæртт змæлд, фæлæ-иу цупæлттæй чи базмæлыд, уый-иу сабыр 
змæлд бакодта, уæззау змæлд, тавицы змæлд, цыма, сæнæфси- 
ры цупал кæй у, уый æмбæрста йæхæдæг дæр. 
Æмæ бакасти Бадинæмæ Радинæ. Æмæ фæфæнд кодта — цæй 
æмаё дзы исты уæлæнгай ныхас ракъаха, аирхæфса йæ исты ны- 
хасыл. Æмæ уыцы æнæмæты къæрцц скодта: 
— Уæртæ-ма махимæ баивут. 
— Цы баивæм сымахимæ? Цæмæй зæгъыс, Ради? 
148 

— Уæ фатер. Баивæм нæ фатертæ. 
— Куыд баивæм? 
— Куыд вæййы, афтæ. Сымах мах фатермæ балидзут, мах та 
сымах фатермæ æрбалидздзыстæм. 
— Стæй? 
— Стæй сымах мах фатеры цæрдзыстут, — бахудти Радинæ, — 
мах та сымах фатеры цæрдзыстæм. Мæнæ ам. Ацы дзæбæх сы- 
хæгтимæ. Æрмæст мæнæ ацы ус æмæ лæджы тыххæй дæр баи- 
вин æз. Физонæг, дам, кæнынц, цыма цæмæй æвзæр у физонæг! 
Сæ хъæлæба, дам, фæцæуы, æмæ цæмæй æвзæр у хъæлдзæг 
хъæлæба! Ахæм рæсугъд сыхæгтæ лæгæн йæ бахъуыды сахат йæ 
уæлхъус æрбалæудзысты, уымæй хуыздæр ма цы уа! 
Бадинæ йæ сабыр бадтæй бадт. Æрмæст ма-иу йæ даргъ 
æрфгуытæ куы сæ астæутыл фæкъæдз сты, куы та-иу фæстæмæ 
араст сты æмæ та-иу сфидыдтой уыцы бæрзонд ныхы бынмæ. 
Радинæйы ныхас æм дзæбæх нæ байхъуыст, мæнæ хæдзармæ 
исчи исты куыд бахъæр кæна, æмæ, чидæр хъæр кæны, уый 
куыд базоной бинонтæ, фæлæ цы дзуры, уый куыд нæ бамба- 
рой, афтæ. Радинæмæ бакаст: 
— Цы загътай, Ради? 
Æмæ та ногæй загъта йæ ныхас кæрæй-кæронмæ Радинæ: 
— Лæгæн, зæгъын, йæ бахъуыды сахат ахæм сыхæгтæ æрба- 
лæудзæн йæ уæлхъус, уымæй хуыздæр ма цы уа! 
— Йæ бахъуыды сахат, нæ? — бафарста Бадинæ цыдæр рох- 
зæрдæ фарстæй. 
Æмæ бамбæрста Радинæ — нæ йæм хъуыста. Адзæгъæл та и. 
Арæх адзæгъæл вæййы. Æвæццæгæн, зарæджы фæдыл дзæгъæлтæ 
кæны. Æмæ йын йæ тъæпæн арм йæ уæхскыл æрæвæрдта^ 
— Гъо, гъо, бахъуыды сахат! Мæнæ уал чындз хæссай, кæнæ 
чызг æрвитай. Уæд æй базондзынæ. Уæдæ ацы къуыппытæ ’мæ 
дзыхъхъытæ дунейы лæг фæкæлын дæр зоны, æмæ лæгæн йæ 
фæкалд дæр чи базондзæн йæ сыхагæй раздæр æмæ йе сыстад 
дæр?! 
— Де знаг фæкæлæд! — загъта Бадинæ хъæрæй, æмæ Радинæ 
бамбæрста: хъуысын æм райдыдтой йæ ныхæстæ. Базмæлыд Ба- 
динæ, йе ’рфгуытæ дæр та фæкъæдз сты, æмæ нæма араст сты 
йе ’рфгуытæ, афтæ йæ цонг далæ кæрты ’рдæм адаргъ кодта. — 
Ибон, дам, сæ уыцы мæлинæгтæй кæд чидæр нæ ныкъкъæрцц 
кодта: æмæ, дам, уыдонæй ничи мæлдзæн! Уый — махæй! Æвæц- 
цæгæн, лæппу йæ куыстмæ фæцæйцыд, уыдон та уым, кæрты 
змæлгæ кодтой, æмæ йын ахæм ныхас срæцыгъта йæ фæдыл. 
Гъеныр, уый чи загъта, уыцы ныхас, уый Хуыцау куы ралгъита, 
уæд та Хуыцауы аххос уыдзæн! Уæдæ нæ кæдæм мæлын кæныс 
искæй! Ныр семæ уæцъæфтæ нæ сыгъдæг кæнæм, уый тыххæй 
нæ хъуамæ исчи амæла! Нæ, адоны ’хсæн мах æфсир рафтауæм, 
уый мæ нæ уырны. 
Радинæ йæ къух Бадинæйы уæхскæй райста, уæлæмæ йыл 
149 

схæцыд, йæ амонæн æнгуылдз цармæ сарæзта, цыма йе студент- 
тæн зынæмбарæн исты дзырдта — уæд афтæ фæкæны, — æмæ 
загъта: > 
— Адæмæй фæлидзæн никуыдæм и, Бади. Дæхицæй фæлидз- 
дзынæ искуыдæм, адæмæй — нæ. Уымæн æмæ адæймаг адæмæй 
у. Йæ номмæ дæр-ма йын æркæс: адæй-маг! Адæймаг йæ туг-йе 
стæг у адæмæн. Æмæ сын æнæуарзгæ куыд и! Чырыстийы стыр- 
дæр ныстуан афтæ нæ уыди: дæхиуæтты дæхийас уарз! Æмæ 
адæймагæн адæм йæхиуæттæ сты. Хæдзарæн та йæ сыхæгтæ сты 
йæхиуæттæ. 
— Хорз лекци мын кæсыс, æцæг дын дзы зынæмбарæн бы- 
нæттæ вæййы, — бахудти Бадинæ. 
— Зынæмбарæн бынæттæ кæм нæ уа, уый лекци дæр нæу, — 
бахудти Радинæ дæр. 
— Уæдæ куыд и уый гæнæн, æмæ лæг искæй йæхи бæрц уарза? 
— Ис, æвæццæгæн. Йæхæдæг афтæ уарзта Чырысти, æмæ, 
афтæ кæй уарзта, уымæй дзæбæх кодта мæлæтдзаг рынчынты, 
уыцы сыгьдæг, уыцы зæрдиаг уарзтæй. Ныры адæмæй никæй 
уырны, Чырыстийы бон ахæм митæ кæнын кæй уыд, уый. Нæ 
сæ уырны уымæн, æмæ ныры адæм сæ удыртау аздæхтой сæхи 
удтæ уарзынмæ, æмæ искæй афтæ бауарзæн и, уый сæ фæсо- 
нæрхæджы дæр нал и. 
Радинæ æмбæрста — æгæр дзуры, стæй ацы ныхас ракæна, 
уымæ нæ хъавыди. Æнæуи йæ зæрды уыди, фæлæ йыл фæстæ- 
дæрмæ хæцыди, æндæр хатмæ йæ æргъæвта. Уымæн æмæ йæм 
йæ ныфс нæ хаста. Ныр æм бадзæгъæл, куыд æм бадзæгъæл, 
уый дæр нæ бамбæрста. 
— Сыхбæстæ — уый иу тымбыл къухы хуызæн у. Иу тымбыл 
къухы куыд баиу вæййынц хистæр æнгуылдз, кæстæр æнгуылдз, 
æнæном æнгуылдз — сыхбæсты дæр афтæ сæмбырд вæййы алы 
адæм — чи сæ бæхгæс вæййы, чи — артист, чи — пецамайæг. Баиу 
вæййынц иу сыхбæсты æмæ сæ, чи цы куыстыл хæст у, уый уым 
б^аззайы, куысты. Ам свæййынц сыхбæстæ — се ’ппæт дæр рай- 
сынц иу дæсныйад. — Радинæ та йе ’нгуылдзыл схæцыд æмæ та 
йæ уæлæмæ сарæзта. — Мæ сыхаг — уыцы дыууæ дзырды афтæ 
ныхсыстысты иумæ æмæ сын æмбал нæй. Ме ’фсымæр — уым 
афтæ нæ ныхсыстысты уыцы дыууæ дзырды. 
Фæстаг ныхæстыл цыма хъуыды нал кодта, афтæмæй сæ 
дзырдта, хъуыды та, цæмæн фæхъал уыдаид Бадинæ, ууыл код- 
та. Æниу, цæмæн фæхъал и, уый хорз зыдта: рæсугъд кæй уыди, 
уымæй. Æмæ куыддæр, рæсугъд æмæ фыдуындæй чи кæцы у, 
уый иртасын базыдта, афтæ фæхъал и. Йæхи-иу ницы-мацытæй 
дæр афтæ сарæзта, стæй-иу уынгты уыцы арæзтæй рацæйцыд, 
æмæ-иу сыхы устытæ кæрæдзимæ сæ цæстытæ ныкъуылдтой æмæ- 
иу хъус-хъусы дзырдтой: нæ хъал чызг та фæцæуы. 
Кæддæр æй Дамбийæн дæр радзырдта — мæн, дам, хъал чызг 
хуыдтой. Æмæ йæ бамбæрста Дамби — æхсызгон ын уыд, хъал 
чызг æй кæй хуыдтой, уый, цин ыл кодта. Дамбийæн та хъыг 
150 

уыди, цин ыл кæй кодта, уый. Фæлæ йæм ницы сдзырдта Дамби — 
йæ хъыг ын райса, уый йæ нæ фæндыд. Цæмæн æй хуыдтой 
хъал чызг, уымæй дæр æй нæ бафарста. Стæй ацыд ахуыр кæ- 
нынмæ — Ереваны консерватори! Уыцы дыууæ дзырды систы сæ 
хæдзары хицау. Уыйфæстæ дæр — афтæ. Лæг — фыссæг, лæппу — 
ахуыргонд, чызг — зарæггæнæг, йæхæдæг — зарджыты разамо- 
нæг. Цы ма вæййы! Лæппуйы йæхи уагыл рацарæзта, лæгыл дæр 
архайы — сыбыртт, дам, æй не суагътон. Дæхицæн, дам, бад ын 
загътон. Æмæ нал ацыди Дамби. Афтæмæй раст кодта — хъуамæ 
ацыдаид æмæ абадтаид лæппутимæ, сæ абадты æгъдау куыд уыда- 
ид. Æгъдау, æгъдау! Фæлæ сабыр лæг у Дамби, се ’хсæн. хъæлæ- 
ба ма ’рцæуа, æмæ та бакæсы Бадинæйы коммæ. 
— Ницы уыдзæн Болатæн дæр, йе ’мгæртты ’хсæнмæ ныууай- 
дзæн, уымæй. Уартæ мах сыхы иу профессор цæры, йæ сæры иу 
сау æрду нал и, æмæ кæрты исты куы вæййы, уæд йæ æстæуыл 
раздарæн бабæтты, ныггуыбыр кæны æмæ кусарты хуылфыдзау- 
ма ныссыгъдæг кæны. 
— Ныццыди сæм. Тынг дзæбæх сæм ныццыди, иуцалдæр хат- 
ты дæр сæм ныццыди. 
— Стæй? 
— Стæй сæм нал ныццыди. 
— Цæмæннæуал сæм ныццыди стæй? 
— Цæмæннæуал, цæ, æнæгъдау алыран дæр æнæгъдау у, æмæ 
уымæн. Уым æнæуаг ныхасæй фæсте ницуал ныууадзынц уыцы 
æнæхсæст лæппутæ, æмæ уымæн, гъе! Фæхъуыста сæм, фæ- 
хъуыста сæм, цалынмæ сæм фæрæзта хъусын, уæдмæ, стæй ран- 
цади æмæ рафардæг и. Уæд кæдæм æвзæрдзыхæй дзурыс, бахус 
дыл уа уыцы дзых! Кувинæгты уæлхъус куы архайыс! 
— Уæдæ, уæдæ! Æмæ сæм хъуамæ хъусынтæ ма байдыдтаид, 
ма, Болат, стæй лидзынмæ ма фæуыдаид, фæлæ сæ кæмæй ха- 
тыр ракуырдтаид, кæмæн сæ уайдзæф бакодтаид, æмæ сын бам- 
барын кодтаид — уым табуйаг арт ис, йæ цуры æвзæр ныхас 
кæнын не ’мбæлы. Кæд уымæ йæ ныфс нæ хаста, уæд та йæхæ- 
дæг йæхи уагахастæй равдыстаид, куыд лæууын. хъæуы, уый, 
иннæтæ дзы цæвиттон куыд айстаиккой, афтæ. 
— Æнхъæлмæ кæс — айсдзысты дæ цæвиттон! 
— Афтæ айсдзысты — ’мæ хуыздæр нæ хъæуы. Абон нæ айс- 
дзысты, райсом дæр ма айсæд— иннæбон ма айсой, уый гæнæн 
нæй. 
— Ныр сын скъола куы бакæниккам! Сæ къухтыл сын куы 
ныххæциккам — мæнæ афтæ ма кæнут, уымæн æмæ афтæ æвзæр 
у, фæлæ мæнæ афтæ кæнут, уымæн æмæ афтæ хорз у. Æмæ сæ 
цы хæсджын стæм?! 
— Сымахæй цы хæсджын уыди уыцы ус, æмæ дын йæхи къа- 
хæй хос цæмæн схаста? Цæмæн дын фервæзын кодта дæ дыууæ 
дзыккуйы?! Цы хæсджын уæ уыдысты Каджанæ ’мæ Фарнам, 
цæмæн дын схастой дыууæйæ де ’ртæ мины фæстæмæ? Цы хæс- 
джын уæ уыди, дæлæ уæ бынмæ чи царди, уыцы дзæбæх лæг, 
151 

æмæ уын цæмæн суагъта уый хуызæн сæнæфсир уæ афтид 6æ- 
рæгьмæ? Цæмæн уын сфидауын кодта уæ хæдзар, уæ уынг?! 
Бакæс-ма уыцы цупæлттæм! Уыдон сæнæфсиры цупæлттæуне 
сты, нæ, уыдон сызгъæрины цупæлттæ сты! Сызгъæрины хуы- 
зæн сыхæгтæ — ай сæм йæ сынæг сыздæхта æмæ сæ йæ рæмбы- 
ныкъæдзæй фæйнæрдæм гуымс кæны! 
Уæды хуызæн никуы бауæндыд Бадинæмæ. Дзырдта æмæ 
дис кодта — куыд æм уæнды?! Стæй ма ууыл дæр дис кодта — 
куыд нæ йыл схъæр кæны уæдæй уæдмæ Бадинæ! Уæдæ Бадинæ 
уай æмæ уый бæрцтæ барай! Фæлæ кæд æмбары йæ мидзæрды 
йæ азым æмæ уымæн ныххæцыд йæхиуыл?! 
Радинæ сæнæфсиры раз лæууыд æмæ сыфтæрты зыхъхъыр- 
тæй бынмæ касти. Лæг æмæ ус уыцы иугæндзон гуыбырæй куы- 
стой, цыма рувгæ нæ кодтой, фæлæ сызгъæрины къæрттытæ 
уыгътой æмæ сæ, куыд уыгътой, афтæ сæ нымайгæ дæр кодтой — 
æгæр уыгъд сын дзы куы фæуа, уымæй тарстысты. 
Иуафон дуары дзæнгæрæг фæзæланг кодта. Радинæ йæ рог 
уадæй ауад дуар кæнынмæ. 
Дуары æдде лæууыд, йæ сæр афонæй раздæр кæмæн сурс и, 
ахæм бæзæрхыгарæзт лæг, йæ галиу къухы дыууæ стыр лæс- 
кæрзилæн дæгъæлы.Радинæ йын йæ сæрмæ кæсыныл фæци — 
бæрзонд лæууыди уыцы урс-урсид сæрыхил, æмæ йæ хъуыды 
ацахста Радинæйæн: цымæ йæ сæр афонæй раздæр кæмæн сурс 
вæййы, уымæн урсдæр цæмæн вæййы йæ сæрыхил? 
Лæг йæ мидбынаты базмæлыд, цыма мидæмæ ’рбахизынвæнд 
кодта, афтæ фæзынд Радинæмæ, фæлæ не ’рбахызт. Æмæ æрба- 
дзырдта къæсæры сæрты: 
— Фарн уæ бынаты! 
— Фæрнæйдзаг у, — адзырдта йæм къæсæры сæрты Радинæ 
дæр. 
— Хæдзары æфсинмæ мын куы бадзурис. 
Æмæ уæдмæ райхъуысти Бадинæйæн йæхи ныхас дæр: 
— Мидæмæ нæм рахиз, Аццын, — стæй йæ ныхасы уæлвæд 
райхъуысти, йæ фæлмæн дзабыртæ астæрды лæгъзыл куыд сыртт- 
сыртт кодтой, уый. 
— Бæргæ бахизин, фæлæ мæ уадзæг нæй, — бахудти лæг. 
Радинæ иуварс ахызт, йæ былтæ бахудызмæл сты: 
— Дæ хорзæхæй! 
— Æмæ та дæ дæгъæлтæ дæр демæ куы сты, — æрбахизæнмæ 
куы рахæццæ, уæд дзурынмæ фæци Бадинæ. 
— Дæгъæл хорз дзаума у. Дæгъæл гом кæнын дæр зоны æмæ 
æхгæнын дæр, — бахудти лæг. — Алæ-ма, кæм и уæ нæуæг пец? 
— Уæртæ зæронд пецы фарсмæ йæ зæрдæйы дон уадзы, — 
бахудти Бадинæ дæр, æмæ Радинæйæн æхсызгон уыди, Бадинæ 
кæй бахудти, уый. Фæлæ уайтагъд сысынмæ фæци йæ бахудт 
йæ цæсгомыл Бадийæнæн. — Дæуыл та йæ ма афæдзæхса! Гъе- 
ныр, зæронд пец райса æмæ йын йæ бынаты ног пец сæвæра, 
уымæ чи не ’рæхсы, уый та Хуыцау нæлæй цæмæ сфæлдыста! 
152 

Лæг комкоммæ бакаст Бадинæмæ, йе ’рфгуытыл уæлæмæ схæ- 
цыд, æмæ Радинæ нырма ныр федта — лæгæн йæ æрфгуытæ та 
кæд нæ уыдысты цъæх! Йæ хъæбæрхъис бæзджын æрфгуытæ: 
урссæр æмæ цъæхæрфыг лæг. Ахæм лæг никуыма федта! 
— Гъеныр мын дæ ныхас хъыг уыди, — дзуры лæг Бадинæмæ. 
— Афтæ хъыг мын уыди æмæ дын æй куыд зæгъон. Уæдæ мах 
сыхæгтæ стæм, æмæ хорз сыхæгтæ иу бинонтæй уæлдай не сты. 
Бинонтæй та чи цы куыстмæ ферæхсы, уый фæкæны, се ’ппæт 
иу куыстыл кæм ныххæцдзысты æмæ йæ фæйнæрдæм кæм иваз- 
дзысты! Æмæ мын ныххатыр кæн, фæлæ дын ацы ныхас хорз 
ныхас нæу. Уæдæ ныр джиркъайæ чи нæ къахы ’мæ белæй чи не 
’вгæны, уыдоны куыстытæ нæлы куыстытæ нал сты? Æмæ уый 
йæ кърандасы бырынкъæй гæххæттыл хæйрæджы цæстытæ куы 
’фтауы! Айразмæ нæ уалæ йæ тиатрмæ куы аласта, æнæхъæн 
уынджыдзагæй нæ автобусы куы бавгæдта ’мæ, уæд мах цы дис- 
сæгтæ федтам, уыдон цы лæджы зонд æрцахста, уымæн хъуамæ 
нывæндтæ кæниккам. Уырдæм цас адæм ныттымбыл — лæг загъ- 
таид: цымæ ма фæсте къахылдзæуæг баззади! Æмæ сæхи баиваз- 
баиваз кæнынц дуармæ, ома, искæуылты куы баирвæзиккам! Мах 
та бараст стæм æмæ уартæ рæбынæй цыты уазджыты бадт ра- 
кодтам. Уæдæ афтæ макуыуал зæгъ. Фæхæрам дæм уыдзынæн, 
стыр хæрам дæм фæуыдзынæн, фæлæ йæ зон. 
Лæг йæ ныхасæй фæлæууыд, йæ дæгъæлтæм æркаст, æмæ 
дзы, цыма, цæмæ ’рбацыд, уый рох фæци æмæ йæ дæгъæлтæм 
гæсгæ æрхъуыды кодта, уый здæхт фæкодта йæ ныхас. 
— Æмæ, кæм и, зæгъыс, уыцы пец? 
Бадинæ дзурын ницуал сфæрæзта, азылди æмæ хæринаггæ- 
нæнмæ бараст, йæ фæдыл фæцæуыныл и лæг дæр. Радинæ дæр 
ма гыццыл алæууыд, стæй уый дæр бахызт хæринаггæнæны къæ- 
сæрыл. 
Аццын пецæн йæ гæххæттын агъуд систа æмæ йæ иуварс æрæ- 
вæрдта, стæй йæ разы дзуццæджы æрбадт, йæ дзулфыцæны дуар 
ын бакодта, йæ хуылфмæ йын иуцасдæр фæкаст дзулфыцæнæн, 
стæй йæхиуыл схæцыд æмæ загъта: 
— Ныр сымах ацæут æмæ уæ дзæбæх куыстытæ кæнут. Ацы 
куыст мæ бар уадзут. 
Бадинæ скъапмæ йæ къух бадардта, бахудти, афтæ уæлæнгай 
худт бакодта: 
— Ныр цымæ иу сыкъайæ куы скувис, уæд дæ дæгъæлтæ 
хуыздæр не ’рæхсиккой? 
— Нæй, — бахудти Аццын дæр. Худгæ-худын йæ сæр батылд- 
та. — Мæ туджы ’лхъывдыл мæ куыдзы туг ныккалд æмæ мæ 
сыкъамæ бавналын нæ, фæлæ бакæсын дæр нал уадзы. 
— Уанцон нæу. 
— Кæмæн æнцон у, кæмæн нæу. 
Стæй Бадинæ æмæ Радинæ раздæхтысты бæгъæрмæ. Бадинæ 
йæ бынаты æрбадт, Радинæ сæнæфсиры раз слæууыд æмæ йæ 
тымбыл цæстытæй касти уыцы тымбылгага цупæлттæм, æмæ сæм 
153 

худтысты йæ цæстытæ. Хатт-иу æвналгæ дæр бакодта цупæлт- 
тæм, уæд-иу йæ былтæ дæр базмæлыдысты сæ сабыр, сæ тавицы 
змæлдæй, цыма-иу цыдæртæ дзырдта, æрмæст уыдон, сæнæфси- 
ры цупæлттæ кæй бамбардзысты, ахæм цыдæртæ. Иуафон ба- 
худти, стæй загъта: 
— Заманайы лæг — Аццынбег! Цы ’рфгуытæ йын ис, цыма 
йын сæ мидæг тымыгь сыстади. 
— Ай дзы ис лæджы хуызæн, æмæ уый та — дæгьæлджын. 
— Йæ дæгьæлджынмæ йын ма кæс, йæ зæрдæджынмæ йын 
кæс! 
— Бæргæ, фыццаг зæрдæйыл куы хæцид цæст, фæлæ дæ- 
гъæлтыл схæцы, æмæ иугæр дæгъæлтыл куы схæца цæст, уæд 
æй зæрдæмæ ныккæсын нал фæфæнды. 
— Уый зæрдæ зоны. Зæрдæйау зæрдæ зæрдæмæ кæсы, 
дæгъæлты мæт æй нæй. 
— Уæддæр йæ дæгъæлтимæ дæр æддæмæ авдисынæн бæззы. 
Иннæтæ кæй фæнды уæд. 
— Уæдæ ма-иу кæс — уыцы иннæтæ кæй хоныс, уыдон уал 
ралæгтæ уой, кæддæра дын фæсте нæ фæуадзой дæ Аццыны! 
— Кæд ма ралæгтæ уыдзысты! Иры лæгау лæгæй чи уыд, 
уыдон адоны карæнтæ нæма уыдысты, куы ралæгтæ сты, уæд. 
— Уыдонæй рæстæг домдта, цæмæй æрыгæттæй ралæгтæ уой, 
æмæ ралæгтæ сты. Рæстæг у аразæг. 
— Адонæй æппындæр ницы домы сæ рæстæг— сыгъд ыл ссæуа! 
— Адонæй дæр домы. Домы сæ, цæмæй змæлой, истытæ амал 
кæной. Æмæ змæлынц, æгæр дæр змæлынц. 
— Мæнæ цы рæстæджытæ скодта, мæнæ! — хъæрæй загъта 
Бадинæ æмæ йæ дыууæ тъæпæн армы йæ дыууæ уадулыл авæрд- 
та. — Гуыбыны* хуылфы, уæцъæфы рæстæджытæ! Зæрдæйы 
рæстæджытæ аивгъуыдтой. Сау тæлмæй ма баззайа ацы рæстæг 
адæмы царды. хæрыны рæстæг æмæ хæрджыты рæстæг! 
— Фегæр æй кодтай! — бадзырдта йæм Радинæ. Зæрдиагæй 
йæм нæ бадзырдта, афтæ хъазгæмхасæнты. 
— Нæ йæ фегæр кодтон, нæ. Уæдæ дзы цæуыл хъуамæ фæ- 
лæууа адæймаджы зæрдæ?! Иууылдæр арæзт у хуылфмæ. Æмæ 
йыл хуылфджынтæ цинæй мæлынц, сæхи йæ бакодтой. Уæд ду- 
джы та иу рухсы цъыртт макуыцæй тæдза удмæ! Мæнæ та, дам, 
уын уæ пенситæм бафтаудзыстæм, фидар, дам, лæуут. Æнæбай- 
райгæ фæут уæ пенситæй дæр æмæ уæ хæдзæрттæй дæр, дудгæ 
æнæбайрайгæ! Афæдзы æрдæг ыл, дзæгъæлайк чи фæуа, уыцы 
карчы хъахъа фæкæнынц, стæй йæм, лæг иу сабæттаг цы радта, 
уыйбæрц нæ бафтауынц. Нал нæ хъæуы пенси, æнæуи исты — йе 
исты стыр арæзтад, йе æндæр исты, йе ’ргом хуылфмæ нæ, фæлæ 
фидæнмæ здæхт кæмæн уа, ахæм исты, адæймагмæ зарын чи 
’рцæуын кæна! Зарæг кæмæй райгуыра! Зарæг цы дуджы нæ 
зыны, уый дуг нæу. 
— Æмæ ныры хуызæн бирæ зарджытæ куы никуы зынди, — 
цыдæр æнахуыр æмбæхст худт бакодта Радинæ. 
154 

— Бæгуыдæр! Расыгæй чи фæцуды æмæ цъыфы йæ тъæпп 
кæмæн фæцæуы, ууыл — зарæг. Йæ басы къус кæуыл рафæлдæ- 
хы, ууыл — зарæг. Се ’хцаджын хицæутты хъæппæрис скусы. 
Цæрæццаг не сты ахæм зарджытæ. Уайтагъд мæлынмæ фæвæй- 
йынц, æмæ уый хорз у — сæ райгуырдæй сæ мæлæт хуыздæр у. 
Уымæн æмæ уыдон зарджытæ не сты, нæ худинаджы хъæр сты 
уыдон. 
— Æмæ уæд Боренæ куыд уыдзæн? 
— Куыд уыдзæн! Йæхи дæр тухæнæй мардзæн æмæ адæмы 
дæр. Æмæ, дам, зарæджы ныхæстæ ахсджиаг не сты, зарæгæн, 
дам, йæхи снывæзт у ахсджиаг. Ныхæстæ сæм цæуы! Уæдæ ’мæ 
ныхæстæ хъуамæ сæхæдæг ракъахой зарæг. Хъуамæ сæхæдæг 
зарæджы зæланг кæной ныхæстæ. Хъуамæ сæ зæланг хъуыса, 
хъуамæ судзгæ кæной зарыны мондагæй. Адон та фыццаг зарæг 
снывæндынц, йæ гæрæнты йын къæбæлтæ ныкъкъуырынц, гъе- 
ныр, дам, æриут ныхæстæ. Æмæ уæд февналынц нæ поэтгæндтæ, 
æмæ самандургæнæн асыкк æлыг æмæ хъæмпызмæстæй куыд 
байдзаг кæнынц, афтæ йæ байдзаг кæнынц амцæф-уымцæф ны- 
хæстæй, æмæ, дам, зарæг. 
— Æмæ уæд æнæ ныхæстæй куыд райгуыры зарæг? 
— Хæдæвзæрд вæййы ’мæ хæдæвзæрдæй амæлы. — Бадинæ 
ма цыдæр дзурынмæ хъавыд, фæлæ уæдмæ фæцыди Аццыны 
хъæр: 
— Дуар мыл мачи.рахгæнæд, мæнæ ма мæ иу дæгъæл хъæуы 
æмæ йæ æххæст сдавон, — стæй йæ уæззау цырыхъхъыты хъæр 
йæхи ахаста асинтыл дæлæмæ. Хъуыстой цырыхъхъыты хъæрмæ 
Бадинæ ’мæ Радинæ, стæй, куы басабыр и, уæд Бадинæ загъта: 
— Ныры зарджыты бæсты Аццыны цырыхъхъыты хъæрмæ 
хъус —уый бирæ æхсызгондæр у адæймагæн. 
Радинæ æхсызгон худт бакодта, худгæ-худын Бадинæйы къу- 
хыл фæхæцыд. 
— Цом-ма, кæддæра уын цытæ бакодта уæ пецтæн уыцы бын- 
дары Аццын. 
Зæронд пец уыди бынтондæр хæлд, йæ хæлдтытæ зæххыл 
амад, йæ фæрстæ æддæдæр кæрæдзийыл фæлдæхт. 
— Адонæй ма йæ исты куы хъæуа, — ацамыдта пецы хæлдты- 
тæм Радинæ. — Æндæра сæ аппариккам. 
Раст уыцы рæстæджы гомдуарæй сæ сæртæ бадардтой иуцал- 
дæр лæппуйы. Сæ иу æфсæрмыгæнгæ бадзырдта мидæмæ: 
— Уæртæ зæронд пецы хæлдтытæ ахæссæм æмæ сæ аппа- 
рæм? Аццын загъта. 
— Уо. Уо, бирæ фæцæрат, кæд уын Аццын загъта, уæд сæ 
аскъæфут æмæ сæ аппарут æмæ-иу ауылты рацæут, æз уын къа- 
феттæ ратдзынæн, — загъта разæнгардæй Бадинæ. 
Лæппутæ фæмидæг сты, сæ иутæ лыстæг халæнтæ ауыгътой, 
се ’ннæтæ йæ фæрстæм февнæлдтой пецæн æмæ сæ хъæлæба 
æмæ зæланг-мылунггæнгæ аскъæфтой асинтыл дæлæмæ. 
Уæдмæ фæзынди Аццын. Йæ къухы, æрдæбон æм чи уыди, 
155 

уыдонæй ноджы даргъдæр дæгъæл. Комкоммæ мидæмæ ахызт. 
Бадинæ ’мæ Радинæ ’рбахизæны лæууыдысты, ’мæ сæм уайтагьд 
радзырдта: / 
— Гъа, рацæут ныр, æмæ скусын кæнæм нæ пец. 
Уыдон йæ уæлхъус балæууыдысты. 
Аццын фыццаг йæ уæллаг судзæнтæ ссыгъта пецæн, стæй — 
йæ дзулфыцæн. Уыйфæстæ загъта: 
— Спичкæтæ æлхæнынæй дæр ирвæзт стут. Мæнæ кæройнаг 
бахæцæн токимæ иу у, æмæ токæй пæртт кæндзæни. 
Стæй ацыди Аццын. Уыдон алæууыдысты, алæууыдысты пецы 
уæлхъус, æмæ Бадинæ загъта: 
— Цæй æмæ æртæ чъирийы скæнæм, кæддæра куыд фыцы 
чъири нæ нæуæг пецы. Стæй æнæуи дæр нæуæг пецы чъиритæ 
фæчындæуы. Уæдмæ кæд лæг дæр зынид, æмæ уæд Аццынмæ 
дæр бадзурдзыстæм. 
— Скæнæм, — загъта Радинæ дæр. Æхсызгон ын уыди, Ба- 
динæ Аццыны кой кæй скодта, уый. Уымæн æнæуи дæр йæ цæс- 
тытыл Аццын уади — йæ цъæх æрфгуытæ — урс хилтæ ’мæ сау 
хилтæ, хъæбæрхъис хилтæ, схæццæ сты æмæ сыл цыма тымыгъ 
сыстади æрфгуытыл. Æмæ иу æнахуыр хъуыды æрцыд Ради- 
нæмæ — кæцæй йæм æрцыди, ацу ’мæ йæ ды базон! — ныр ын йе 
’рфгуытыл дæ уырзтæ ауадз фæйнæрдæм. Йæ иу æрфыгыл ын 
дæ иу къухы уырзтæ ауадз, йæ иннæ æрфыгыл та де ’ннæ къухы 
уырзтæ. Афтæ сыл сæ ауадз фæйнæрдæм. Æмæ-иу йæ пух былтæ 
бахудызмæл сты уыцы хъуыдыйæ. Афтæ йæ цæмæн фæндыди, 
уый нæ зыдта — куыд æй зыдтаид! Æмæ фæрсгæ дæр нæ кодта 
йæхи, уæддæр-иу цыдæр худæджы дзуаппытæ дæттыныл схæ- 
цыди йæхицæн: кæддæра йын æддæмæ куыд хъæбæрхъис зы- 
нынц, афтæ хъæбæрхъис ын сты æнæуи дæр. Кæддæра сыл, 
уырзтæ куы ауадзай, уæд сæ нæ ахъыдзы кæниккой уыцы хъæ- 
бæрхъис æрфгуытæ? 
Уæд сæнæфсир йæ тоныныл уыд, æмæ Радинæмæ куыстмæ 
бадзырдта Бадинæ. Уыдоныл рацæуа. Æмæ рацыд уыдоныл, 
иумæ йæ æртоной. Тонгæ дæр кæндзысты ’мæ — ныхæстæ дæр. 
Дзæбæх сабыр ныхæстæ, — уæдæ сæнæфсир тонгæйæ æндæр цы 
хуызæн ныхæстæ хъуамæ кæной! Стæй бирæ уарзы Радинæ сæ- 
нæфсир. Куы сæм æрцæуы, уæд, бинонтæй кæй фены, кæй — 
нæма, афтæмæй уым балæууы, бæрæгъы. Æмæ йыл уадз æмæ 
тонгæ-тонын дæр цин кæна! 
Куыддæр сихор бахордта Радинæ, афтæ рацыдысты бæрæгъмæ 
æмæ раныхас-баныхас кодтой, куыд хуыздæр æй æртоной, ууыл. 
Кæдæм не ’ххæссой, уыдон Болат ратондзæн уыйфæстæ. Ауыл- 
ты сæм ныххиздзæн мæнæ, агъуыстыл слæудзæн — шифер куы 
ныссæтта йæ быны, уымæй йын нæ тæрсдзæн Бадинæ æмæ æндæр. 
Аивтрй шифертæ. Иу фæсаходæн æрбакалдысты цæхæрадонмæ 
уыйæппæтæй, сæ иутæ уæлæмæ стæррæстытæ ластой, сæ ин- 
нæтæ сæм бынæй сæвнæлдтытæ кодтой, шиферты иу стыр ма- 
шинæйы гуыффæмæ бакалдтой æмæ сæ аскъæфтой кæдæмдæр — 
156 

йæ фыдбылызтæ йын семæ ахастой Бадинæйæн. Иуцалдæр боны 
æнæмбæрзтæй фæци мæнгагьуыст. 
Каджанæйæн бакой кодта. Йæхæдæг ын бакой кодта Бадинæ. 
Уыцы шифертæ ма, дам, раивут æндæр истæмæй. Ацы низ, дам, 
мыл уыдон бафтыдтой, уыцы шифертæ. Кæд, дам, æхцайæ не 
’ххæссут, уæд, дам, уæм фæлтау мах дæр фæкæсдзыстæм. Уай- 
тагьд уыцы зестытæ ’рбакалдтой кæцæйдæр, згæ кæуыл нæ хæцы, 
ахæм зестытæ — дæргъæй-дæргьмæ уадздзæгтæ. Æмæ йæ уыдо- 
нæй æрæхгæдтой. Ныр цæхæртæ калы агьуыст. Хур куы сцæй- 
кæсы, уæддæр цæхæртæ калы, хур куы фæцæйныгуылы, уæд- 
дæр. 
Дзæбæх адæймаг разынди Каджанæ, тынг дзæбæх. Куыддæр 
æм бадзырдта уыцы ныхæстæ, афтæ лæугæйæ аззади. Стæй уай- 
тагъд дзурынмæ фæци йæ худгæ былтæй: 
— Тæккæ райсом сæ кой дæр нал уыдзæн уым уыцы шифер- 
тæн. — Стæй та здахгæ фæкодта йæ ныхас: — Æмæ дæ кæд афтæ 
хъыгдарынц, уæд нын æй нырмæ куыд нæ загътай, æз дын амæ- 
лон. Намæ, кæд афтæ зиан у шифер адæймагæн, уæд æй цæмæн 
уадзынц, хъæутæ бынтондæр шиферы бын куы сты! Мах уый 
нæ зыдтам, æмæ исты зиан сты, æндæр сæм афтæ кастаиккам?! 
Æнæуи фыдуынд у шифер, æмæ сæ ивинаг уыдыстæм уый тых- 
хæй. 
Ныр лæууыдысты Бадинæ æмæ Радинæ æмæ нæ тагъд кодтой, 
рæгъæд сæнæфсиры адджын тæф парахатæй улæфыдысты. Куы- 
иу ныхæстæ акодтой, куы-иу фæлæууыдысты сæ ныхасæй дæр, 
цыма-иу ныхæстæ дæр уымæн акодтой, цæмæй та фæлæууой. 
Радинæ цин кодта — Бадинæ фæдзæбæхдæр, фæсабырдæр, 
фæхъæлдзæгдæр. Дамби дæр ын цыдæр хостæ самал кодта, фæ- 
сарæйнаг хостæ, æвæццæгæн ын исты феххуыс сты. Йе та, уыцы 
шифертæ кæй нал уыны, уый йын феххуыс и — йæ уд æрсабыр 
и, æмæ адæймаг удæй у. Уд сабыр куы уа, уæд фидар у адæймаг, 
фæразон у уæд. Æмæ сыхæгтæм дæр разылди уæд. Сæ пецы 
раивдæй йæм цыма цыдæр хъарм бадардтой. Цыма зæронд пецы 
халæнтæ уыцы лæппутæ дзыгъал-мыгъулгæнгæ куы аскъæфтой 
асинтыл, уæд æй уыцы дзыгъал-мыгъул йæхимæ ныхъхъусын 
кодта. 
Ибонты сæм фæстаг хатт куы уыди, уæд сæ тилифоны зæ- 
ланг фæцыди. Радинæ систа хæтæл. 
— Бадинæ дæ? — фарста чидæр чъызгæ хъæлæсæй. 
— Бадинæ нæ дæн. 
— Хуыцауы фæдзæхст у, чидæриддæр дæ. Æмæ мын Бади- 
нæйы нæ авæрис? 
Æмæ бадардта Бадинæмæ хæтæл Радинæ. 
— Бахатыр мын кæн, кæй дæ хъыгдарын, уый тыххæй. Фæлæ 
æз дæр цы бакæнон! Мæ бахъуыды сахат сымахæй хуыздæр 
кæмæ бакъул кæнон мæ сæр?! — Цыма хæтæл йæхи хъустыл 
æвæрд уыди, афтæ хъуысти Радинæмæ лæджы ныхас. 
Æмæ йæ афарста Бадинæ: 
157 

— Дзебекка нæ дæ? 
— Дзебекка бæргæ дæн. Æмæ дæм мæ цæсгом нæ хъæцы, 
фæлæ мæ нымадæй къуырийы æмгъуыдмæ мин æмæ ’рдæг хъæуы, 
æмæ мын мæ къух куы ацаразиккат. Гъа-гъа-гъа — цæрынæй хæ- 
рынмæ уын нæ ферох кæнин уыцы хæрзиуæг. 
Æмæ уыцы дзæбæх хъæлдзæгæй бадзырдта хæтæлы Бадинæ: 
— Рацу, Дзебекка, рацу! 
Чысыл фæстæдæр дуарыл æрбахæцыд, куыст æгæр раджы 
кæй фæгуыбыр кодта, ахæм бæзæрхыгарæзт лæг. 
— Уæ бонтæ хорз, уæ бонтæ, — дзырдта лæг æмæ, куыд 
дзырдта, афтæ йæ сæр дæр анкъус-анкъус кодта. 
— Мидæмæ нæм рахиз, Дзебекка, æмæ нæм иу сыкъа бануаз, 
— дзуры йæм Бадинæ. 
— Иу сыкъа дæр бæргæ хорз у, фæлæ æнæвдæлон дæн æмæ 
мын бахатыр кæнут. 
— Уæдæ дын æхца нæ ратдзыстæм. 
Лæг бахудти. Æмæ бамбæрста Радинæ — къæмдзæстыг кæй 
уыд, уый дæр зынд уыцы бахудты æмæ бузныг кæй уыди Бади- 
нæйæ, уый дæр. Æмæ йыл тынг фидыдта уыцы бахудт лæгыл. 
Æмæ атагъд кодта Бадинæ. Уырдæм ын радавта æхца, æрба- 
хизæнмæ. 
— Мæнæ дын æхца, Дзебекка, æмæ къуыритæ-йедтæ ныу- 
уадз. Куы дæм уа, уæд-иу сæ ’рбахæсс. Уымæй раздæр дæхи ма 
батыхсын кæн. Къæсæрæй дуармæ лидзгæ никуыдæм кæныс. 
Лæг æхцатæ айста, æркасти сæм. 
— Мæнгæн нæ баззади фыдæлтæй — лæг куы фæцуда, уæд 
йæ сыхагыл банцайы. Хуыцау уæ макуы фæцудын кæнæд, сыгъ- 
дæг Хуыцау. 
Лæг куы ацыд, уæддæр ма лæууыдысты æрбахизæны Бадинæ 
’мæ Радинæ, сæ цæсгæмттæ дуармæ здæхт, афтæмæй, цымæ ма 
фæстæмæ ’рбаздæхынмæ ’нхъæлмæ кастысты Дзебеккамæ. 
— Ныр утæппæт сæнæфсир цы фæкæндзынæ? Уæд та сæн 
æрдуцис? Уыцы рæгъæд сæнæфсирæй ахæм сæн рацæудзæн æмæ 
дæ, кæд фæнды, уартæ йæ Парижы равдыстмæ арвит, — худгæ- 
худын загъта Радинæ, фæстæмæ бæрæгъмæ куы рацыдысты, уæд. 
— Æрдуцдзынæн сæн! Цы ма мын аирвæзти! Кæд дзы ад- 
джын дæттæ афыцон, фæкæсай мæм æмæ. Сымах фаг дæр куыд 
уой. 
— Æмæ дзы адджын дæттæн цас бахъæудзæн! Уæдæ ’мæ дзы, 
мæнæ уæ бынмæ цы дзæбæх ус æмæ лæг цæры, уыдонæн нырви- 
тис? Каджанæ ’мæ Фарнамæн. 
— Уыдон, сæхи сæнæфсир цы фæкæной, уый куы нæ зо- 
нынц. Уыцы даргъ кауыл æй ауагъта, мæгуыр, Асте æмæ уыцы 
ставд цупалы бын фæци кау кæрæй-кæронмæ. 
4 Уæд та — дæлæ цæхæрадоны цы ус æмæ лæг фæкусы, 
уыдонæн. Сæхæдæг дæр уын куы схуынтæ кæнынц, нæ? 
— Схуынтæ нын кæнынц, уæдæ нын не схуынтæ кæнынц. 
Æмæ уæд иннæтæй худинаг нæу? 
158 

— Æмæ дзы ныр иннæтæн дæр куы ахуынтæ кæнис, уæд цæ- 
мæй æвзæр уаид? Иуцалдæр цупалы кæрæдзийыл авæр æмæ та 
— хуын. 
— Стæй сын сæ хæсгæ та чи фæкæндзæн хæдзари-хæдзар?.. 
Сæнæфсиры тæбæгьтæ кæмæн рарвит-барвит кæнон, ахæм ничи 
ис махмæ. 
— Цæмæн рарвит-барвит, цæ?! Тилифоны бадзур — афтæ- 
афтæ ’мæ уæ лæппу рауайæд, кæнæ уæ чызг. Æхсызгон мæ 
хъæуы. Стæй куы ’рбацæуа, уæд ын сæнæфсиры тæбæгъ йæ 
къухы фæсадз æмæ фæци. 
— Куыд фæци, ома? 
— Куыд, куы, мæнæ нæ сæнæфсир æртыдтам æмæ дзы сымах 
дæр ахæрут, нæ дзæбæх сыхæгтæ. 
— Нæ дзæбæх сыхæгтæ, нæ? 
— Гъо, гъо, нæ дзæбæх сыхæгтæ. 
Бадинæ зæхмæ ныккаст, цæуылдæр ахъуыды кодта — бæрæг 
уыд: йæ роцъомæ сæвнæлдта, йæ уырзтæ йыл æрхаста фæйнæр- 
дыгæй. 
Цыдæр зæгъинаг дæр уыд — зынди йыл, фæлæ фæцыди 
æддаг дуары дзæнгæрæджы зæланг æмæ йæ зæгъинаджы бæс- 
ты загъта: 
— Марадз-ма, кæддæра чи у. 
Радинæйæн æхсызгон уыд, дзæнгæрæг кæй ныззæланг код- 
та, уый, цæмæн ын æхсызгон уыд, уый нæ зыдта æмæ йыл хъуыды 
дæр нæ кодта. Æрбахизæнмæ куы рахæццæ и, уæд йæ цæстытыл 
ауадысты Аццыны æрфгуытæ — сау хилтæ ’мæ урс хилтæ 
æмхæццæ систы æрфгуыты, уыцы хъæбæр хилтæ, цыма тымыгъ 
сыстад сæ мидæг æрфгуытæн. Радинæ кæсгæйæ аззад æрфгуы- 
тæм, фæфæнд кодта — фæлæууа чысыл, лæугæйæ уыцы æрфгуы- 
тæм дзæбæх бакæса, фæлæ уæдмæ нæуæгæй фæцыди дзæнгæ- 
рæджы зæланг, æмæ нал фæлæууыд. Дуар парахат гом бакодта 
æмæ, уæд Аццын кæм лæууыди, уым — Пухи, уæртæ универси- 
теты цур цы хъуымæцты дукани ис, уый хицау. Хъазаг æмæ 
хъæрæйдзураг Пухи. Арæх ын бауайы йæ дуканимæ йе ’мбæлт- 
тимæ Радинæ. Къабайæгтæ-йедтæ дзы февзарынц сæхицæн. Сæ- 
хиуыл сæ фæбарынц, кæсæны фæкæсынц, афтæмæй. Æхца сæ 
кæмæ нæ вæййы, уымæн бæтгæ хæсыл дæр ратты Пухи хъуымац. 
Ныр йæ цæрдæг цæстытæ тыбар-тыбурæн бахъуыдысты. 
— Ай Радинæ нæ дæ? — фæрсы хъæрæй Пухи. 
— Æмæ ды ай Пухи нæ дæ? — фæрсы хъæрæй Радинæ дæр. 
— Æмæ ам цы ми кæныс, кæд Радинæ дæ, уæд. 
— Æмæ ды цы ми кæныс ам, кæд Пухи дæ, уæд? 
— Æз ам цæрын уалæ. 
— Мæнæн та мæ хо цæры ам мæнæ. 
Уæд Пухи йæ цæнгтыл фæйнæрдæм ахæцыд, йæ къухтæ тæр- 
вæзтыл схæцыдысты, афтæмæй сæ бахаста мидæмæ æмæ йæ хъæ- 
бысы ныккодта Радинæйы. 
Афтæмæй сæ аййæфта Бадинæ. 
159 

— Хæстæг нæм ма 4рбацу, нæ хъæбыс нын фехалдзынæ æмæ 
дын, Иратаманы цы нæма ’рцыд, уыцы митæ бакæндзынæн, — 
схъæр ыл кодта Пухи. / 
Бадинæ фæстæмæ фæлæууыд, бахудти. 
— Æмæ, дам, ма смæсты у! — Йæ тымбыл гом цæнгтæ стылд- 
та Пухи Бадинæйыл, Радинæйы куы суагъта, уæд. — Уæдæ дын 
уый бын фæуыдаин, æмæ дын Радинæ хо и æмæ дын универси- 
теты кусы, уый мын схъæр кодтаис?! 
Бадинæ дæр йæхи фæпыхцыл кодта Пухимæ: 
— Мæсты кæнынæй куы фæуа, уæд фæсте аззайдзынæ, фæлæ 
йæ зон! Уæдæ дын уый бын фæуыдаин, æмæ мын мæ Радинæ 
хойы зоныс, уый схъæр кодтаис?! 
Уым ныххудтысты æртæйæ дæр æмæ афтæ бахызтысты ми- 
дæмæ. Æрбадтысты. 
— Мæнæ мын цы ’хсызгон уыд, Радинæ дæ хо кæй разынд, 
уый, стæй ноджы абон ам кæй разынд, уый. — Пухи та авнæлдта 
æмæ та Радинæйы æрбахъæбыс кодта. — Ныр афтæ бакæндзыс- 
тæм æмæ иумæ фестдзыстæм æртæйæ дæр æмæ иумæ сфардæг 
уыдзыстæм уæлæ махмæ. Уадз æмæ æртæ зæды иумæ батæха 
Будзулатæм. 
Бадинæ ’мæ Радинæ фæйнæрдыгæй бакастысты Пухимæ. 
— Бамидæг стæм æмæ нæ чызджы ныууæй кодтам. Раздæр- 
иу афтæ нæ дзырдтой, йæ чызджы-иу чи радта, уыдон? Гъеныр 
мæм кæсгæ дæр уым кæндзыстут, нæхимæ, фæрсгæ дæр мæ уым 
кæндзыстут. — Пухи йæхиуыл схæцыд. — Мауал мæ уромут! 
— Гъа, гæнæн нæй, — загъта Бадинæ. — Бæргæ мын не ’нты- 
сы, фæлæ иугæр хъуыддаг афтæ у, уæд акæн Радинæйы. Ацу, 
Радинæ. 
— Уый та дын цы хуызæн ныхас у! — цæхгæр ныззылди Ба- 
динæмæ Пухи. — /Ез Радинæмæ не ’рцыдтæн, нæ, æз дæумæ 
’рцыдтæн. Дæумæ нæ фæлæ уе ’ппæтмæ дæр. Уæхæдæг нæ, фæлæ 
уæ мыстытæ дæр хъуамæ махмæ уой ацы ’хсæв. Дамбимæ ба- 
дзырдта нæ лæт куыстмæ, абон раджы, фæлæ та уын Болатыл 
мæ цæст куы нæ хæцы. Стæй, чызг... уый ном та мæ бон æртæ 
рохы кæны, низæй ферох уа! 
— Боренæ! — бадзырдта йæм Радинæ. 
— Боренæ! — йе ’рфгуытыл бæрзонд схæцыд Пухи. — Адæмы 
æвзæр нæмттæ мæ нæ рох кæнынц, уый та мæ, уый, ’рбайрох 
вæййы, уыцы дзæбæх гуырвидауц ном. Рагон ном у, æвæццæ- 
гæн, сыстæм и, æмæ зæрдыл нал лæууы. Афтæмæй цы дзæбæх 
ном у! 
— Гъо, дзæбæх ном у. 
— Исты паддзахы чызджы ном та уыдаид. 
— Паддзахæн йæ чызг нæ фæлæ йæ хойы ном. Стыр паддзах 
Дургулелы хо уыди Боренæ. Æмæ гуырдзийаг паддзахмæ фæцы- 
ди чындзы. 
— Сæ кæцымæ, цымæ, гуырдзыйы паддзæхтæн? 
— Баграт хуынди, Баграт цыппæрæм. 
160 

— Ацы гуырдзыйы паддзæхтæн та сæ уд-сæ дзæцц, ирон чызг 
цы ракуырдтаиккой, уый. Сæхи чызджытыл цыма æввæрсгæ нæ 
кодтой. Сæ Тамар-паддзахы мад дæр ирон нæ уыди? 
— Гъо, ирон уыди уый дæр. Бурдухан, паддзах Худданы чызг. 
— Радинæ, уæд дын мæ уд амæлæд, мæнæ куы æрсабыр уæм, 
нæ уазджытæ куы фæхъуыртхъом уой, уæд мын чи нæ ракæна 
Боренæйы кой. Æз паддзæхты хабæрттæм хъусын бирæ уарзын. 
Ехх, мæн паддзахы чызг цы Хуыцау нæ фæкодта! — Æмæ та йæ 
гом цæнгтæ фæхъил сты Пухийæн. — Мæнæ мæ куыд не ’вдæлы 
æмæ мæнæ куыд ныддардтон ныхæстыл мæхи! Нырма нæ фын- 
гыл иу къæбæр нæма æрæвæрдтам, æмæ уæд та æрбакалдысты 
уыцы уазджытæ. 
— Ацæут, ацæут! — йæ къухтæ сыл сцагъта Бадинæ дæр. — 
Ацу, Радинæ! 
— Уæддæр та — ацу Радинæ! — Бадинæйы раз уырдыг алæу- 
уыд Пухи. — Ды цæуыс, ды нæ разæй, æз æмæ Радинæйæн. 
Нæма йæ бамбæрстай — нæ дæ уадзын æнæ цæугæ! 
— Мæ тæригъæд — де знаджы хай, куы нæ мæ акæнай! Æмæ 
нæхимæ исчи куы ’рбауайы, уæд рамбæхс-бамбæхсыл куы схæ- 
цын — куы мæ сбыттыр кæна мæ низ, æмæ ныл уазæг æнæввæр- 
сонтæ куы сиса! Ай та мæ йæ цыты уазджыты размæ кæны — 
æфсин! 
— Фыццаджыдæр æфсин нæ, фæлæ æфсинты хистæр! Дык- 
каджы та æрæхснырсдзынæ — уым худинагæй цы ис! Уадз æмæ 
дын нæ уазджытæй исчи «цæр!» зæгъа, нæ цыты уазджытæй! 
Æмæ Хуыцаумæ фехъуыса. Ц1л нæ вæййы ’мæ цы нæ ’рцæуы 
ацы дунейы! Чи зоны, махмæ уазджытæ кæд æрцæудзæни, ды 
кæд æрæхснырсдзынæ, нæ уазджытæй дын «цæр!» кæд зæгъ- 
дзæни исчи, уымæ кæсы Хуыцау, табу йын уа! 
— Мæнæн, цæр-æй чи дзæбæх кæны, ахæм æхснырсæг нæу. 
Уæд ыл мæ куыдзы туг ныккæла! 
— Цæр-æй чи нæ дзæбæх кæны, ахæм æхснырсæг дунейы 
бикъыл нæй. Ды рæбынæй баддзынæ, ды, æмæ нын уырдыгæй 
амондзынæ, чи нæ цы ми хъуамæ кæна, уый. Мæнæ-иу зарæг 
куыд амыдтай, афтæ амондзынæ не ’ппæты змæлд дæр. Дири- 
жер! Дирижер хъæуы алы хъуыддаджы дæр, дирижер цы хъуыд- 
даджы нæ уа, уый хъуыддаг дæр нæу. — Пухи фестади, Бадинæ 
’мæ Радинæйыл фæхæцыди. Куыддæр æрбахизæны балæууыды- 
сты, афтæ фæцыди тилифоны зæланг. Радинæ систа хæтæл. 
— Хъусын, — бадзырдта хæтæлы. — Уо, Радинæ, — æмæ ныс- 
сабыр и, æрмæст ма йæ цæстыты уæлтъыфæлттæ цыдæр хæццæ 
тыбар-тыбурыл схæцыдысты, стæй уыдон дæр хъилæй баззады- 
сты. Æмæ нындзыг и хæтæл йæ уадулыл. Бадинæ йæм кæсгæйæ 
баззад, исдуг йæ цæстытæ стырæй-стырдæр кодтой, стæй йæ 
къух систа, йæ уырзтæ йæ былтыл бавæрдта, цыма, исты æнæхъуа- 
джы ныхас куы схауа былтæй, уымæй тарсти. Æрæджиау æрæ- 
вæрдта хæтæл Радинæ, уæддæр ницуал загъта, афтæмæй. 
— Бадинæ, — сындæг-сындæг аздæхти Бадинæмæ. — Куыд æй 
11 Хуыгаты Сергей 
161 

бамбæрстон, афтæмæй дзы тæрсинагæй ницы и. Фæлæ нæ рын- 
чындонмæ цæуын бахъуыд — Боренæ рынчындоны и. 
— Уæуу! — уыцы иунæг дзырд схауд Бадинæйæ æмæ йæКи 
Пухийыл бауагъта. Пухи йыл йæ тымбыл цонг æрбатыхта. 
— Дзургæ чи кодта? — бафарста Пухи. 
— Болат. 
— Æмæ цы кодта? 
— Куырм тъанг. 
— Операци йын скодтой? 
— Кæнынц. 
Бадинæ цыдæр сцæйдзырдта æмæ хуыфынмæ фæци. Уæд- 
дæр хуыфгæ-хуыфын ныдздзынæзта: 
— Æмæ цы сæмбæлд мæ зæрдæдарæныл? Райсом дзæбæхæй 
куы ацыд нæ хæдзарæй?! — Стæй аздæхти Радинæмæ: — Йæ 
фыдмæ йын бадзур, ауылты рацæуæд машинæйыл. 
— Дамби уым и, рынчындоны. 
— Æмæ кæдæм схъиудта иунæгæй?! Ныр мах машинæ агуры- 
ныл стæм! 
— Æз уæле цыдæр афæдзæхсон. Ныртæккæ мæ ардæм хъæуы, 
— ду’ар бакодта Пухи. — Машинæ ссардзыстæм. 
— Ды дæ уазджыты кой кæн, — фездæхт æм Радинæ. 
— Абабау! Мæ уазджытæ бафæраздзысты æнæ мæн дæр, — 
æрбайхъуысти ма æдде æмæ йæ уæгъд дзабырты тъæпп-тъæпп 
ссыди асины къæпхæнтыл. 
Раст уыцы рæстæджы гом дуары æдде ’рбалæууыд иу лæп- 
пу. Æфсæрмыгæнгæ бадзырдта мидæмæ: 
— Бахатыр кæнут. Машинæ цæттæ у бынæй. Мæнмæ Болат 
æрбадзырдта. Мах иумæ кусæм Болатимæ. 
Хæдзары ахизæны лæууыди цалдæр машинæйы. Цыдæр сæр- 
мæсыдз лæудтытæ кодтой. 
— Уæртæ уыцы машинæ, — сæ разы та балæууыд лæппу, 
æмæ сын йæ машинæ бацамыдта йæ къухæй. 
— Фæлæуу-ма, мæнæ лæппу, — йæхи йæм байста, Бадинæтæн 
сæ сæрмæ фæндзæм уæладзыджы чи цæры, уыдоны лæппу, — 
æмæ нæ сыхы машинæйы азар скодта?! Цæй дымæгмæ нæ бахъуы- 
ди æндæрсыхаг машинæ! Мæнæ ма нæхи машинæйы бабадут, — 
сæ разы гомдуарæй чи лæууыд, уыцы машинæмæ йæ къух фыд- 
дæрадæнгæнæджы дард ныккодта лæппу. 
— Сабыр — дæ хос! — машинæйы гом дуар багьæпп кодта иу 
æндæр лæппу, æмæ йæ Бадинæ базыдта: иухатт, зианмæ чи цыди, 
уыдоны сабæттæгтæ чи фыста æмæ йæ разы дыууæ тетрады чи 
сæвæрдта, уыцы бæрзæйджын лæппу. Æнæмæт худт кæны, аф- 
тæадæй дзуры: — Дæуæн арахъы æхцайæ æлхæд у дæ машинæ 
æмæ дын арахъы тæф кæны. Æмæ уæд та сæ сæртæ разылдысты 
арахъы тæфæй. 
Уæдмæ Пухи æрхæццæ æмæ, сæ разы чи фæци, уыцы маши- 
нæйы абадтысты. 
162 

Радинæ разæй бадт. Му фæзилæны фæстæмæ фæкаст æмæ йе 
’рмттæ хъæлдзæг къæрцц æркодта кæрæдзийыл: 
— Акæсæд-ма исчи уыдонмæ! Иууылдæр рацæуынц нæ фæстæ! 
Шофыр-лæппу бакаст Радинæмæ: 
— Разæй дæр ма дзы фæцæуы. 
— Разæй та ма дзы чи фæцæуы? — бакасти лæппумæ Радинæ дæр. 
— Куы йæ фехъуыстой, уæд сымахмæ дæр нал фæлæууыдыс- 
ты. Абадтысты машинæты. 
— Мæнæ Хуыцауы диссæгтæ! 
Пухи фæстаг бадæны бадт. Æнгом хæцыд йæхимæ Бадинæ- 
йыл. Ныронг ницы дзырдта. Ныр йæ хъæрæй ныхас ссыди: 
— Ахæм сыхбæстæ дзы хъæуы, гъе! Куыд нызмæлыдысты! 
Кæм и зæххыл ахæм низ, æмæ уыцы змæлды ныхмæ чи фæ- 
лæууа! Уым фарн и, фарн, уыцы нызмæлды, стыр фарн, æнæба- 
сæтгæ фарн. Æмæ йæ мæнæ чындзы куы æрвитæм Боренæйы, 
уæд ын дзы схай кæндзыстæм, Ногазы æртхуронæй куыд схай 
кæнынц ног чындзæн йæ цæгатæй, афтæ, уадз æмæ йын хай уа 
уыцы фарнæй, кæм цæра уыцы сыхбæсты. 
Шофыр бахудти: 
— Æндæр сыхбæстæм уæ æрвитын куы нæ бахъæуа уыцы 
фарны хай, уымæй тас у. 
— Уанцон нæу! — Бадис кодга Пухи. — Æммыст, чи у, уый базон! 
— Зын базонæн нæу — раздæр æм чи ныххæццæ и, уый. Пад- 
дзах дæр-иу афтæ нæ кодта, йæ чызгмæ-иу ын бирæ курджытæ 
куы ’рцыд, уæд?! Дугъ рауадзут уæ бæхтыл уырдыгæй æмæ 
уырдыгæй-иу загъта, æмæ, чи ’рбаразæй уа, уый фæуæд чызг. 
Иуцасдæр сæ ничиуал ницуал дзырдта, стæй Пухи базмæ- 
лыд, фæстæмæ адзырдта: 
— Нæхимæ куы здæхæм, уæд мын Боренæйы хабæрттæ кæн- 
дзынæ. Иннæ Боренæйы, фæлæ йæ зон æмæ æндæр макæй маши- 
нæйы абад. Уым дæм бакæс-бакæс кодтой нæ сых лæгæй-лæппуйæ, 
алчи дæ сæ йæ машинæйы бадын кæндзæн, фæлæ-иу фидар лæуу. 
Машинæтæ згъордтой уыцы фæтæн уынгты. Æмæ Радинæйы 
цæстытыл Боренæ уад — кæсы бæрзонд мæсыгæй, йæ урс къух йæ 
сау æрфгуыты сæрмæ сæвæрдта æмæ æдзынæг каст кæны, æмæ йæ 
дис йæ цæстыты нал цæуы — уый цы хуызæн рауай-бауайгæнæнтæ 
фæзынди а зæххыл? Æмæ цымæ сæ бæхтæ цы фесты адæмæн? 
Намæ цы ’рцыди адæмыл, кæдæм тагъд кæнынц? Уæддæр, кæдæм 
амынд сын и, уымæй дарддæр куы нæ фæцæудзысты? 
Йæ фыд цы хуынд Боренæйæн, уый нæ зыдта Радинæ, æвæц- 
цæгæн, паддзах нæ уыд йæ фыд, æмæ нæ баззади йæ ном. Йæ 
рæсугъды кой æмæ йæ лæджыгъæды кой айхъуыст æгас Гуыр- 
дзыйы зæххыл, Гуырдзыйы арæнтæй дæр ахызт. Сæ чызджы та 
сын Боренæ ’мæ Багратæн уартæ Византийы паддзах ракуырдта 
— Михаил Лука. Фæлæ уымæй диссагдæр та уый уыд, æмæ фыс- 
сæг кæй уыди Боренæ. Гуырдзыйы ахуыргæндтæй кæцыдæр 
фыста: «Паддзахы ус Боренæ — тугæй ирон — ахъаззаджы хуын 
бахаста Гуырдзыйы дзырдаивады хæзнадонмæ». Æрмæст иу къан- 
163 

нæг æмдзæвгæ баззади Боренæйæн — сæфгæ йын цас фæкодта, 
уый чи зоны!.. Радинæ йæ зæрдыл дары уыцы цыбыр æмдзæвгæ 
æмæ йæ йæхицæн фæдзуры. Тæлмац дæр æй йæхæдæг ракодта 
ирон æвзагмæ уырыссаг æвзагæй: 
Æз дæн уый, æмæ Гавриилы хæс чи бафыста, 
Ныр Хуыцауы ном мæ былалгъыл дарын. 
Уазæгау æпæмæт рауай-бауай куыо кодтон дунетыл, 
Афтæ мæ сонт туг сабухта, 
Æмæ дæлгоммæ мæ тъæпп феецыди зæххыл. 
Мады Майрæм, баххуыс кæн тæригъæдджын Боренæйæн! 
Фæстæдæр хрестоматимæ бахастой уыцы æмдзæвгæ, йæ ном 
гуырдзыйы литературæмæ бахауди, фæлæ цы адæмæй рацыд, 
йæ туг-йе стæг цы адæмæн уыд, уыдонæй абоны уонг дæр ничи 
зоны, искуы Боренæ уыди-нæ уыди, уымæн. Йæхæдæг ын, йæ 
хабæрттæй цы базыдта Радинæ, уыдон газетмæ ныффыста, йе 
’мдзæвгæ дæр ын æрхаста йæ фысты фарсмæ. Фæлæ йæ, æвæц- 
цæгæн, кæсгæ дæр ничи бакодта — иу сыбыртт дæр ничи скодта 
уацы хабары фæдыл. Афтæ сты ирон адæм — сæ ивгъуыдмæ сæ 
ма акæсын кæн. Куы акæсой, уæд дзы кæд æхсаргæрдты цæхæр 
феной, уæд хорз, æндæр дзы цыфæнды диссæгтæ уа — ницæуыл 
дзы æрхæцдзæн сæ цæст. Æмæ йæ ивгъуыдмæ кæсын чи нæ 
зоны, уыцы адæм фидæнмæ æрмифицаугæйæ цæуы, æрмифицау- 
гæйæ чи цæуы, уый кæдæм хъуамæ фæхæццæ уа! 
«Фæлæ уæддæр цы æрцыдаид Боренæйыл? Цæмæн сабухта- 
ид йæ сонт туг æмæ цæмæн фæцыдаид Зæххыл йæ тъæпп дæл- 
гоммæ?! Куыд фæцыдаид? Цæмæн схуыдтаид йæхи тæригъæд- 
джын? Ехх, Боренæ, Боренæ, мæ хæстæг æмæ мæ.дард хо, цас 
сусæг хъуыддæгтæ æмбæхст и дæ фæлмæвæрд царды!» — ныу- 
улæфыд-иу ахæм рæстæджы Радинæ. 
Ныр цыди уынджы астæуты, машинæтæ кæуылты разгъор- 
базгъор кæнынц, ууылты — ууылты цæуын æм цыди æмæ ууылты 
цыди йе ’вдæлон сабыр цыдæй æмæ фæйнæрдæм æвдæлон ракæс- 
бакæс кодта. Хур дзæвгар суади, фæззыгон хъарм хур, æмæ дуне 
батавта, æмæ йæхиуыл схæцыди дуне. Йæ размæ арвы цъæхыл иу 
тымбыл мигъы хъæпæн лæууыди, хур æй сæййæфта, йе ’рдæг йæ 
мидæг сныхсти уыцы мигъы хъæпæнæн æмæ афтæ зынд, цыма 
хур нымæтхуд ныккодта йæ уæлæ, урс-урсид нымæтхуд. 
Чызджытæ дысон уым баззадысты, Бадинæтæм — нæ сæ ра- 
фæндыд сæхимæ, æмæ сæ ныууагътой. Лæгмæ абон æхсæвы- 
цъæхæй схæццæ Болат, æмæ кусæрттаг æлхæнынмæ ацыдысты. 
Æмæ нæ тагъд кодта, ницæмæн æй хъуыд тагъд кæныны сæр, 
æмæ цæмæн тагъд кодтаид! Зыдта йæ — ныртæккæ адæмы 
змæлдмæ бахаудзæн æмæ йæ, уыйразмæ ацы сабыр дунеимæ 
иуйæгæй куы аззадаид, афтæ фæндыди. 
Дысон ма изæрæй дæр дыууæрдæм кодтой сыхы чызджытæ 
’мæ лæппутæ — цы ма афснайой, цæмæ ма фæкæсой! Уыцы дын- 
джыр кæрт ног чындзы уаты хуызæн бафснайдтой. Мæнгагъуы- 
164 

сты дæргъæй-дæргъмæ фыцгтæ ’мæ бандæттæ сæрттивын код- 
той, стæй сыл урс-урсид гæххæтт бамбæрзтой. Сфидыдта агъуыст, 
лæджы дзы йæ къах нал хаста. Стæй та уæлæмæ ссыдысты иуцал- 
дæрæй, цы ма, дам, акусæм. Кæд, дам, ам дæр исты афснайын 
хъæуы. Бадинæ йæ тавицы змæлдæй змæлыди. Æхснырсгæ дæр 
нæ кодта ’мæ ’ндæр дæр, цыма дзы рох фæци, рыгнизæй рынчын 
кæй у æмæ йæ уысмæй-уысммæ æхснырсын кæй хъæуы, уый. 
Цыди Радинæ. Исты æнæмæт хъуыдытæ-иу æм фæзынди æмæ- 
иу уайтагъд сæхи айстой. Стæй йæ тæккæ раз февзæрд уыцы 
лæппу, æмæ бахудти Радинæ. Дохтыртæ, туг хъæуы куы загъ- 
той, уæд лæппутæ рæгъ-рæгъы алæууыдысты, туг кæм.истой, 
уыцы агъуысты тыргъы. Се ’ппæты разæй лæуд фæци уый — йæ 
къæмисæнтæ дæр даргъ, йæ рихитæ дæр — даргъ, йæхæдæг дæр 
даргъ. Йæ дыууæ дысы дæр басчъил кодта дæлæрмтты онг æмæ 
æркæс-æркæс кæны йæ цæнгтæм. 
Дохтыр æй фæрсы: 
— Кæцы къордмæ хауы дæ туг? 
Æмæ фæрсы лæппу дæр дохтыры: 
— Уымæн кæцы къордмæ хауы, Боренæйæн? 
— Уымæн кæцы къордмæ хауы, уый дæумæ нæ хауы, дæуæн 
кæцы къордмæ хауы, уый зæгъ. 
— Фæлæуу-ма, дохтыр! Мæ тугæй хуыздæр туг, дунейы зæх- 
хыл куы фæзилай, уæддæр не ссардзынæ. Куыддæр æм дзы иу 
æртах бахæццæ уа, афтæ, цы уыди, уымæй авд ахæмы хуыздæр 
фестдзæни. 
Дохтыр бахудти: 
— Уæд афонмæ дæхæдæг цал ахæмы хуыздæр хъуамæ феста- 
даис, уый зоныс?! 
— Æмæ дын чи загъта ’мæ нæ фестадтæн! — Уым йæ ныхас 
цæхгæр фæфæлмæн кодта лæппу: — Хъазын хъазын у, фæлæ мæ 
бауадз. Бирæ нæ, фæлæ иу æртах куы ацæуид мæ тугæй уыцы 
чызджы дадзинты, æндæр мæ ницы хъæуы. 
Радинæ бахудти. Раст уæд фæлæууыд йæ фарсмæ иу урс- 
урсид машинæ. Йæ дуар парахат гом раци машинæйæн. Маши- 
нæскъæрæг, лæппутæй лæгты ’рдæм чи акъул и, ахæм кары лæуд, 
машинæйы мидæг рафæлдæхæгау кодта Радинæйы ’рдæм. 
— Афтæ дзæбæх цæуыс, æмæ дæ фæрсты ахизон, уый мæ 
уды бон не сси, — дзуры лæг, йæ былтæ бахудызмæл сты. — 
Дуне иууыл дæхи куы бакодтай, уæд уый раст у?! 
— Дæуæн дæр дæ бон у, æмæ йæ ды дæр бакæнай дæхи, — йæ 
бахудт нæма байсыст йæ былтыл Радинæйæн дæр. 
— Бæргæ куы уаид мæ бон, фæлæ нæу мæ бон, нæ, æмæ, 
лæгæн йе ’нæбоныл сæттын куыд зын у, уый зоныс? 
— Æмæ йыл ма басæтт! 
— Бæргæ, бæргæ, фæлæ уымæн дæр тых хъæуы, тых. Æндæр 
ацы дуне дæхи бакæн, ды йæ мидæг куыд уай, афтæмæй. Æмæ 
мын дунейæ ницы рауайдзæн, æвæццæгæн, фæлæ ды мидæмæ 
куы ’рбахизис. 
165 

— Фистæгæй цæуын мæ фæндыди. 
— Фистæгæй иннæ хатт ацæудзыстæм иумæ æмæ бирæ фæ 
цæудзыстæм, бирæ. / 
Æмæ бабадти Радинæ машинæйы. 
— Æмæ кæдæм цæудзыстæм уыцы бирæ? 
— Бирæ — никуыдæм. Нæхицæй нæхимæ. 
Радинæ кæсы лæгмæ, æмæ дзуры лæг: 
— Уым бирæ хæхтæ ’мæ быдыртæ ис — нæхицæй нæхимæ. 
Кæцырдæм саразæм нæ ных? 
Радинæ йæм комкоммæ кæсы æмæ йын амоны, Бадинæты 
хæдзар кæм и, уый. 
— Далæ, йæ къулыл сæнæфсир кæмæн сфардæг и, уыцы хæ^ 
дзар ма уа! — бацинызмæл и лæг. 
— Зоныс уыцы хæдзар? — бадис кодта Радинæ. 
— Æмæ чи нæ зоны уыцы хæдзар?! Æз йæ рæзты фæцæйцæ- 
уон æмæ ма ’рлæууон, уый гæнæн нæй. Æмæ мæсты фæкæнын 
адæммæ — цы нымпъызтытæ кодтой сæ бæрæгътæ! Чи йыл шифе- 
ры цъæлтæ ныххуыйдзæн, чи — зесты гæбæзтæ, чи йыл йæ зæ- 
ронд хъæццул айтындздзæн. Зæрдæ уынгæг кæны сæ уындæй. 
Уыдон æхгæнын куы хъуыдаид, уæд сæ хицауад не ’хгæнид? Иу- 
гъуызон æхгæд ма уæддæр уаиккой. Цыма сыл фыдих скодта. — 
Лæг та бахудти. — Æмæ, дам, мæсты дзураг у. Куыд нæ уа дзураг! 
Ныр афтæ куы суадзид алчидæр сæнæфсир йæ къулыл, уæд нæ 
горæт йæ хуыз не скалид! Уæдæ сæнæфсир дæр цæмæй æвзæр у! 
— Ды йыл суагътай дæ къулыл сæнæфсир? — баздæхти лæгмæ 
Радинæ. 
— Мæнæн стыр къул нæй. Æз гыццыл хæдзары цæрын æмæ 
мын æм сæнæфсирæй бацæуæнтæ нæй мæ хæдзармæ. Дунейы сæ- 
нæфсир æртонын æмæ дунейы сæн æрдуцын. Цæмæй æвзæр у сæн? 
— Хорз сæн æвзæр нæу, — бахудти та Радинæ. 
Æмæ та ныхас айста лæг йæхимæ: 
— Сæнæфсирæй хуыздæр цы и? Сæнæфсиры цупал... Мæнмæ 
рæсугъд адæймаг, сыгъдæгуд адæймаг сæнæфсиры цупалы хуы- 
зæн кæсы. Гъеныр мæнæ ды — сæнæфсиры цупал! 
Уæдмæ ныххæццæ сты. Лæг рахызти машинæйæ. Радинæ дæр 
рахызт, Лæг йæ армытъæпæн сдардта сæнæфсирмæ. 
— Гъеныр уый рæсугъд чи не ’мбары, уый цы хъуамæ бамба- 
ра! Уæдæ ’мæ ныр иу дзæккор бахæсс æмæ уыцы æхгæд фæл- 
гæттæ ныббырон кæн æмæ сын сæ бырæттæ зæхмæ ракал. 
Радинæ бахудти æмæ худгæ-худын загъта: 
— Ам куывд и, ацы сæнæфсирджын хæдзары. Уым мæ хо 
цæры. Сæнæфсир уыдоны у. Æмæ дæ хонæм куывдмæ. 
— Цæй фæдыл у куывд? 
. — Рынчын кæй адзæбæх, уый фæдыл. Мæ хойы чызг. 
. I— Æмæ мæ æцæг хоныс æви афтæ æнæуи? 
— Æцæг. 
— Хуыцауардыстæн æрцæудзынæн æмæ æрласдзынæн мемæ 
сæн. Хорз сæн æвзæр нæу, нæ? 
166 

— Нæу, — бахудти та Радинæ. 
Стæй машинæ ацыди. Радинæ ма уæддæр касти сæнæфсирмæ. 
Æрæгмæ йæ ’ртыдтой — уымæ ма сæ ’вдæлди! Загьтой — фесæф- 
ти, æнæпайда фæци. Стæй йæм æркастысты — æмæ æппындæр 
нæ. Уыцы уæззау цупæлттæ, уыцы æмыдзаг гагатæ, цыма хъуы- 
рылдаргæ фæрдгуытæ уыдысты. 
Æмæ-иу бадзырдта сыхæгтæм Бадинæ тилифоны: 
— Хани-ма рауайæд, æхсызгон мæ хъæуы. 
Стæй та: 
— Будзи дæ? Рауай-ма махмæ, мæ къона. 
Æмæ-иу уым балæууыдысты Ханийæ дæр, Будзийæ дæр. Æмæ- 
иу сын тæбæгъ цъупдзаг акодта сæнæфсиры уæззау цупæлттæй 
Бадинæ. 
— Нæ сæнæфсир æртыдтам, æмæ дзы сымах дæр ацаходут. 
Уый, базары кæй алхæнай, ахæм сæнæфсир нæу, уый уæлвонг 
ран и æмæ хуры хъарм бады йæ мидæг æмæ хуры рухс. 
Æмæ-иу фæцæйхастой чызджытæ ’мæ лæппутæ уыцы цъуп- 
памад тæбæгътæ, сæ цæстытæ-иу сæнæфсиртæм ныццавтой, цыма 
сызгъæрины цупæлттæ фæцæйхастой. Æмæ цин сæ былалгъæй 
нæ хицæн кодта — сæ сыхæгты дзæбæх, дзыккуджын ус сыл 
афтæ кæй баузæлыд, уый цин. 
Уыцы тала фездæхти цæхгæрмæ, фæхицæн и иннæтæй, сæ 
фарсмæ чи цæры, уыдоны бæрæгъмæ йæхи сарæзта. Радинæ дæр 
уыдонмæ уыди уæд. Уыцы лæджы уым баййæфта. Йæ ном ын 
Дæццо хуыдтой. Кæд, дам, уын фæндон уыдзæн, мæ дзæбæх 
сыхæгтæ, уæд, дам, мын уæ сæнæфсирæй иу тала радтут, æмæ, 
дам, æй нæхимæ баздахон. Нæ бинонтæ, дам, мæ нал уадзынц, 
сис, дам, бæрæгъы авгæхгæд æмæ, дам, æм сæнæфсир суадз. 
Æмæ йæм бынæй дæр ис суадзæн, фæлæ уый кæд уыдзæн! Æмæ 
уын кæд фæндон уыдзæн... 
Лæг уыди цъæхдзаст, ноджы цыма йæ рихитæй иу гыццыл 
даргъдæр уыди, æмæ сайæгой лæджы хуызæн зынд Радинæмæ — 
уæртæ хъазы, кæддæра йын цы зæгъиккой. Æндæр ын-иу сæ- 
нæфсиры кой дæр ничи кодта йæ бинонтæй. Уыдæттæ мысгæ 
’рбакодта. Мæнæ ам куы ’рбадти, уæд сæ ’рбаймысыд. 
Сæнæфсирæн йæ сыфтæр згьæлд. Ранæй-рæтгы фегæмтгæ, фæлæ 
бæрæгь æхгæд уыди нырма. Сыфтæртæ тарбур адардтой, хъæлдзæг 
бур, фæззыгон æхсызгон бур. Уаад сыфтæртæ кæм фæбыгъдæг сты, 
иу ахæм ранæй ракасти Боренæ. Йæ сæр радардта æддæмæ, стæй йæ 
цонг дæр ратьыста æмæ ратахти йæ зæланггæнæг хъæлæс: 
— Радинæ! 
— Боренæ! — батылдта йæм йæ тьæпæн арм Радинæ æмæ араст 
и мидæмæ. Хæдзары тигъæй куы базылди, уæд лæугæйæ аззад — 
кæрт æмызмæлд кодта. Рæбынæй мæнгагъуысты дуармæ стъолы 
уæлхъус, иу стыр фæрæт йæ къухы, афтæмæй лæууыди Аццын. 
Æмæ бахудти Радинæ. 
Октябрь, 2006 аз 

/ 
ГАНДЗЕЙЫ ЧИНЫГ 
Мæ гыццш хо Таняйæн — мсе чиныг 
башсын /аемсен нап бантыст. 
Уый уалдзæджы уыди, уартæ фыццаг уалдзæджы уыди уый. 
Цæргæ фæззæджы æркодтой хæдзары, æрæгвæззæджы. Уæд 
сцæттæ и хæдзар, æмæ дзы æрцардысты. Æмæ сын ницуал бан- 
тысти — уайтагьд мит æруарыд, æмæ ма сын цы бантыстаид! 
Никуы мæнгагъуысты къуым, никуы нывыл ныккæнд. Æмæ æнцон 
у миты сæрыл куывд кæнын?! Ныр сæ хæдзары фарсмæ уыцы 
хурварс адаргъ и цыппæрдигъон аразгæ дурæй амад мæнгагъуыст. 
Æниу цæмæн мæнгагъуыст! Хæдзар цы вæййы, уый у, гъæйтт- 
мардзæ хæдзар. Хъарм дон æм бауагътой, уазал дон æм бауагъ- 
той, æрттиваг цырагъдарæнтæ дзы бакодтой, хæрдгæ рудзын- 
гæмбæрзæнтæ йыл æрцауыгътой. Æмæ йæ хонгæ дæр мæнга- 
гъуыст ничи кæны, хæдзар æй хрнынц иууылдæр. Фæлæ Ган- 
дземæ афтæ зыны — хæдзар æй уый тыххæй нæ хонынц, æмæ 
алцæмæй ифтонг кæй у. Хæдзар æй, зæххыл æвæрд кæй у, уый 
тыххæй хонынц. 
Ныр, дам, куывд. Иу, дам, уый æмæ, дам, нæ нæуæг хæдзар 
цалынмæ ног у, уæдмæ æртæ чъирийæ скувæм, иннæ та, дам, 
кæрæдзийы базонæм. Зымæг-зымæджы дæргъы, дам, кæрæдзимæ 
фæуайсæстам æмæ, дам, нын æгъгъæд уæд. 
Афтæтæ-йедтæ-иу дзырдтой, куывды фæдыл-иу чи бауади 
Гандзетæм, уыдон. 
Æмæ нызмæлыдысты æгас хæдзарыдзагæй. 
Гандзетæ дæр цыдысты. Гандзе йæхæдæг дæр цыди, йæ би- 
нойнаг Сулймæт дæр, стæй-ма Сулимæты хо Рæхимæт дæр. Рæ- 
химæт сæм уыцы райсом æрбауади, æмæ йæ нал ауагьтой. Цом, 
дам, махимæ, нæ сыхбæсты дæр, дам, нын базон. Ныр æрбахи- 
зæнмæ куы рамбырд сты æмæ, дуарыл ахæцæм куыд загътой, 
афтæ Рæхимæт йæ кæсæнцæстытæ райста, йæ уæнтыл уæгъдæп- 
пæрст цы тæнæггомау кæлмæрзæн уыд, уый къабазæй сæ бирæ 
фæсæрфта, стæй сæ фæстæмæ бакодта æмæ Гандземæ бакасти: 
4 Уæдæ *мæ ма, афтæ бакæнæм, Хъазантемыр, æмæ сын дæ 
чиныг ахæссæм. Балæвар сын кæн дæ нæуæг сыхбæстæн дæ нæ- 
уæг чиныг. Цы кæны? 
Гандзейы Хъазантемыр Рæхимæты йеддæмæ ничиуал хуыд- 
168 

та. Ничи йæм дзырдта уыцы цæугæ-нæргæ номæй. Гандзе сын 
æнцондæр дзурæн уыд æмæ афтæ дзырдтой. Æцæг ма-иу йæ 
чингуытыл фыст уыд уыцы дæргъæй-дæргъмæ ном. Æмæ сыл 
фидыдта. Рæхимæт-иу æм куы сдзырдта уыцы номæй, уæд та-иу 
æм хъусыныл фæци, йæ номмæ-иу хъусыныл фæци. Ныр æм 
куы сдзырдта Рæхимæт, уæд йе ’рфгуытæ базмæлыдысты Ганд- 
зейæн, йæхæдæг лæууыди, стæй йе ’рфгуытæ куы банцадысты 
се змæлынæй, уæд йæ сæр батылдта. 
— Нæ, аив нæ уыдзæн. Стæй сæ цæмæн бахъуыд мæ чиныг?! 
Хæрзаг ма зæгъой — йæхи æвдисы. 
— Æмæ цы, куы зæгъой, уæд? Уадз æмæ зоной: хуыртæ ’хсæ- 
дæгæй нæ кусыс кæмдæр. Кæрæдзийы базонат, уый тыххæй куы 
кæнут куывд. Æмæ дын уадз æмæ базоной дæ фыссæг. 
— Мæ фыссæг сæ кæй хъæуы, уый йæ æнæуи дæр зондзæн. 
Кæй нæ хъæуы, уымæн та дæ чингуытæ иууылдæр йæ дæларм 
куы бакæнай, уæддæр дæ нæ зондзæн. 
— Фыссæг халам-балам нæу, нæ, фыссæг адæмы сæр у, æмæ 
йæ хъуамæ зоной адæм, — Рæхимæт йе ’нгуылдз цармæ ныцца- 
рæзта æмæ йæ дыууæ стыр цъæх цæсты хъоппæгæй баззадысты. 
Гандзе Сулимæтмæ бакаст. 
— Ды та куыд зæгъыс — фидаудзæни, чиныг немæ куы ных- 
хæссæм, уæд? 
Сулимæт исдуг йæ сæр гуырысхогæнæджы ракъул-бакъул 
акодта, стæй йæ тъæпæн æрмттыл схæцыд, æркасти сæм æмæ сæ 
кæрæдзийыл адаудта. 
— Нæ зонын, абоныстæн. Фæлæ дзы æвзæрæй цы и? Давгæ 
йæ никуыцæй ракодтай, де ’хсæвхуыссæг ыл батыдтай. Æмæ йæ 
дæхицæн нæ ныффыстай, адæмæн æй ныффыстай. 
Æмæ та Рæхимæт айста ныхас йæхимæ: 
— Æрыгон сыхбæстæ сты, æрыгон цæрджытæ сты æмæ йæ 
уадз æмæ зоной — се ’хсæн фыссæг цæры! Алы хæдзар æмæ алы 
сыхмæ нæ хауы, нæ, мæ хур акæнай, фыссæг. 
— Уæ, ма кæнут, аив нæ уыдзæн, хи равдисыны хуызæн ра- 
уайдзæн ацы хъуыддаг, — загъта та Гандзе, фæлæ бæрæг уыд йæ 
ныхасыл: тасынвæнд кæны. Рæхимæт уый фæхатыдта æмæ ба- 
тагъд кодта: 
— Кæсгæ ма-иу кæн, кæддæра сын куыд æхсызгон уаид æмæ 
куыд цин кæниккой! — Стæй фæзылд Сулимæтмæ. 
— Марадз-ма, Сули, иу дзы газеты атух. Дзæбæх цыппæр- 
дигъон тыхт æй акæн. 
Хæдзары раз уыцы дзæбæх фæзы лæууыдысты иуцалдæр 
раны дзыгуыртæй сыхбæстæ. Иууылдæр — кæстæр, бирæ кæс- 
тæр Гандзейæ. Æнæуи хæдзары иуцалдæр хистæр лæджы ис, 
уый зыдта Гандзе, фæлæ уыдонæй æдде ничи уыд нырма. 
Мæнгагъуысты раз цыппæрдигъон аджы пæлхъ-пæлхъ код- 
той дзидзатæ, уымæй гыццыл æддæдæр къаннæг тымбыл агæй 
лывзæ хусысмаг калдта. Хæдзарæн йæ дæллаг кæрон, агъуысты 
бын фæрсæй-фæрстæм лæууыд дыууæ æмхуызон æфсæйнаг пецы 
169 

æмæ сын чъиригæнæг сылгоймæгтæ сæ алыварс æмызмæлд код- 
той. 
Сулимæт æмæ Рæхимæт уыдонмæ байстой сæхи, сылгоймæг- 
тæм. Рæхимæтæн йæ дæларм — чиныг газеты цыппæрдигъон тых- 
тæй. Гандзейæн йæ размæ ралæууыдысты, лæппутæй æвдæлон- 
дæр чи уыди, уыдон иуцалдæрæй, цинтæ йыл кодтой. Уый дæр 
сыл цинтæ кодта. Хатыдта — лæппутæй иуæй-иутæ анызтой. 
Æвæццæгæн, куыд вæййы, афтæ хæринаг дæр акодтой сæхицæн. 
Æмæ бацардгъуыз сты. Фидыдтой афтæмæй. Кæд-иу æй сæ исчи 
истæмæй бафарста йæ куыст, йæ хъуыддæгты тыххæй, уæд-иу 
сын уæлæнгайгомау дзуаппытæ лæвæрдта, афтæ, хъазгæмхасæн 
дзуаппытæ. Уæдæ сæ иууыл арф дзуаппытæ цæмæн хъуыд! Лæп- 
путæ-иу бахудтысты. Бахудт-иу йæхæдæг дæр Гандзе. 
Иуафон куы уыди, уæд иннæты кæрæтты æрбазылд, иу-дæс 
æмæ ссæдз азы кæуыл цыдаид, ахæм лæг — гыццыл къаннæгго- 
мау, гыццыл гуыбыргомау. Лæгæн йæ цæсгом уыди æнахуыр 
тъæпæн, тъæпæн нæ, фæлæ Гандземæ кæд нæ фæкасти дзыхъхъ, 
уыцы дзыхъхъæн йæ бæстастæу уыди фындз, æмæ уырдыгмæ 
арæзт нæ уыди фындз, иннæ адæмы фындзтæ куыд вæййынц, 
афтæ, фæлæ размæ, æмæ афтæ зынди, цыма йæ цæстытæй нæ 
касти лæг, фæлæ цыма йæ фындзæй касти. 
Гандзе йæ никуы федта — куы йæ федтаид, уæд æй йæ зæр- 
дыл æнæ бадаргæ куыд фæуыдаид?! Ныр æм лæг хæстæг бацыд 
æмæ йæм уæлæмæ скасти йæ фындзæй, — афтæ фæзынд Ган- 
дземæ — стæй йæ бафарста хъæрæй, цыма искуы хохаг доны был 
лæууыдысты, æмæ йын доны хъæрмæ йæ ныхас куы нæ фехъу- 
са, уымæй тарсти: 
— Куыд сфыссæг дæ, куыд, ныр? 
Гандзейы йæм исты сдзурын хъуыд, цы, уый йæхæдæг дæр 
дзæбæх нæ зыдта, фæлæ йæм иугæр лæг дзуры, уæд æм хъуа- 
мæ уый дæр сдзура исты — уæдæ куыд вæййы! Æмæ йын ис- 
тытæ зæгъа, уалæ æмбырдты цытæ фæдзуры, ахæм истытæ. 
Æмбырдты дæр æй арæх фæфæрсынц, стæй канд уый нæ, Ган- 
дзейы, се ’ппæты дæр фæфæрсынц — куыд сфыссæг дæ? Лæг 
куыд сфыссæг и — уый алкæмæ дæр диссаг кæсы, диссаг у, 
æмæ сæм диссаг куыд нæ хъуамæ кæса! Æмæ уымыты цытæ 
фæдзуры, уыдæттæй истытæ зæгъа. ацы тъæпæнцæсгом лæп- 
пуйæн дæр. Æндæр ын кæцæй цы ’рхæсса! Фæлæ уæдмæ, уартæ 
дзидзаты аджы уæлхъус дыууæ агуыридурыл чи лæууыд, аф- 
тæмæй иу даргъ фæрæтамад хъилæй дзидзатæ чи стыдта, уыцы 
бæрзонд, бæрзæйджын лæппу дзидзаты стауын фæуагъта. Агæй 
иуварс ахызт — æвæццæгæн æй арт сыгъта — æмæ æрбадзырдта 
уырдыгæй: 
— Лæджы ныууадз, Дзибуска, уый дын куыд сфыссæг и! 
Куыд сфыссæг и, куы — дзæбæх. 
— Фæлæуу-ма, Горга, бауадз-ма мæ, стæй мæ хъуыры абад! 
Уæдæ ма уымæй диссагдæр исты уа — лæг уай æмæ стæй сфыс- 
170 

сæг уай! — Æмæ та аздæхти Гандземæ. — Æццæй, куыд сфыссæг 
дæ? 
Гандземæ лæппуйы фарст бахъарыд æмæ бамбæрста — амæн, 
ацы тъæпæнцæсгом лæппуйæн, уым, æмбырдты цы дзуаппытæ 
фæдæтты, уыдонæй ничи сбæздзæн. Уым, уыцы æмбырдты йæ 
цыма афтæ зæрдиагæй никуы ничи бафæрсы, æмæ уым алцы 
дзурæн дæр ис. Фæлæ ам? Ам æндæр исты зæгьын хъæуы. Фæлæ 
уæдмæ уæртæ къаннæгдæр аджы уæлхъус цы цонгысчъил лæг 
архайдта, уый куы ’рбадзурид: 
— Куыд ысфыссæг и, куы, Хуыцау дын хорз ракæна, Дзи- 
буска, сæ хъæуы хуссары-иу сæ уæрыччытæ ’мæ сæ сæныччытæ 
хызта, æмæ бирæ цъиутæ уыди уыцы хуссары æмæ-иу зарыдыс- 
ты. Æмæ-иу сæм хъуыста ’мæ стæй сфыссæг и. . 
Дзибуска иуцасдæр рохзæрдæйы лæуд фæкодта, стæй та аз- 
дæхт Гандземæ: 
— Æццæй, хызтай-иу сæныччытæ ’мæ уæрыччытæ? 
Гандзе банхъæлмæ каст, кæд та иннæтæй исчи исты сдзурид 
Дзибускамæ, фæлæ йæм сæ ничи ницы дзырдта, ’мæ уæд загъта 
йæхæдæг: 
— Хызтон-иу, цæуылнæ-иу хызтон. 
— Æмæ-иу æцæг зарыдысты, уæ хъæуы хуссары цы цъиутæ 
уыди, уыдон? 
— Зарыдысты-иу, уæдæ-иу цы кодтой, цъиутæ уыдысты ’мæ. 
— Æмæ-иу сæм хъуыстай? 
— Хъуыстон-иу сæм. 
— Куыд-иу сæм хъуыстай? 
Гандзе хъуыдытыл фæци — ныр та ма йын цы зæгъа! А иннæ- 
тæй дæр æм куыд ничиуал ницы дзуры! Æмæ йæм Дзибуска 
æввахсдæр балæууыд. Æвæццæгæн æм иннæтæй исчи исты куы 
сдзура, уымæй тарст æмæ ныллæгдæр хъæлæсæй бафарста: 
— Дзæбæх-иу сæм хъуыстай? 
Æмæ та йæм уæд æрбадзырдта стыр аджы цурæй уыцы бæр- 
зæйджын лæппу: 
—■ Ныууадз лæджы, Дзибуска, уый дын дзæбæх хъуыста ’мæ . 
’взæр хъуыста! Дзæбæх хъуыста, уæдæ-иу йæ иу хъусы к’Нæр- 
мæг батъыста?! 
Дзибуска лæппуйы ныхасмæ йæ хъус не ’рдардта. Гыццыл^га 
хæстæгдæр балæууыд Гандземæ. 
— Æмæ ныр æз куы хъуыстаин цъиуты зардмæ, æз куы хыз- 
таин сæныччытæ ’мæ уæрыччытæ, уæд æз дæр’сфыссæг уыда- 
ин? 
— Ды фыссæгыл дæр нæ баззадаис, ды ма æндæр исты дæр 
суыдаис! — уый та йæм уартæ, даргъ стъолы кæрон уæхстыл 
физонæггæгтæ чи кодта, уыцы лæппу ’рбадзырдта Дзибускамæ, 
æмæ йæм куыддæр æрбадзырдта, афтæ хъæрæй ныххудти, ома, 
хорз дын куы рацахстон дæ ныхас. 
Дзибуска сындæггай æрзылд йæ бынаты, йе ’ргом лæппумæ 
аздæхта, æмæ Гандзе ахъуыды кодта: цымæ йæм цы бадзурдзæн 
171 

Дзибуска? Исты карз ныхæстæ йæм скæндзæн, æвæццæгæн, 
кæд фæхæст уа, йæ зæрдæ кæй зæгьы, ахæм карз ныхæстыл, 
уæд. Æмæ йæм касти фæсте. Афтæмæй йæм бирæ гуыбырдæр 
зынд, йæ къубал та, уæртджынхæфсы къубал куыд фæзыны 
йæ уарты бынæй, афтæ зынди йæ пинджакы æфцæгготæй. Нæй, 
ницы загъта Дзибуска, фæстæмæ разылд Гандзейы ’рдæм, æмæ 
бадис кодта Гандзе — уæдæ ма йæм цæмæ зылди уыцы сындæг- 
сындæг? Комкоммæ йæм бакаст æмæ йæм кæсгæйæ баззад: Дзи- 
буска уыди бынтондæр æндæргьуызон. Йæ цæсгом дзыхъ нæ, 
фæлæ цыма тъæпæн дæр нал уыди. Æмæ дисы бацыди Гандзе — 
цæмæй афтæ фендæргъуызон уыдаид Дзибуска? Кæд уыцы 
лæппумæ кæй ницы сдзырдта, уый йыл афтæ фæзынди? Исты 
бадзурын æм хъуыди, ай-гъай! Уæдæ йын уыдон цы хуызæн 
ныхæстæ уыдысты! Фæлæ йæм ницы сдзырдта, йæ маст ныу- 
урæдта æмæ йæ, кæй ныуурæдта, йæ мидæг кæй баззади йæ 
маст, уый йæ фендæргъуызон кодта. Афтæ гæнæн ис. Уæдæ 
йæм æндæр цы рауадаид æмæ цæмæй фендæргъуызон уыдаид 
æндæр?! Æмæ йæм цыма хæстæгдæр фæци цæмæйдæр, афтæ 
йæм фæзынд, цыма ацы кæрты чидæриддæр ис, уыдонæй йæм 
се ’ппæтæй дæр хæстæгдæр у. 
Иу хъуыддаг раджы бамбæрста Гандзе — йæ онгхъуаг кæнæ 
йæ зондхъуаг кæмæн фæзыны æддæмæ, уый удæй та сыгъдæг- 
дæр вæййы. Чи зоны йæм мæнæ афтæ алчи ныхасæппарæн кæй 
æкæны, уый та йæ маст кæй не скалы, уымæн афтæ вæййы. 
æ маст йæ мидæг бахуыссы, æмæ уымæн. Зæрдæ рисгæ фæкæ- 
ны, уд — сыгъдæг. Искæй бафæзмой, уый онг нæ аххæссы сæ 
удыртау æмæ, цы уыди, уымæй баззайы, иннæ адæм кæрæдзийы 
фæзмынц, æмæ кæрæдзийы хуызæн кæнынц. Уыдон никæй фæз- 
мынц æмæ, цы сты, уымæй зайынц. 
Æмæ та уæдмæ бафарста Дзибуска — ныр йæ хъæлæс фæ- 
саст, æрдæбоны хуызæн хъæрæй нал дзырдта: 
— Æццæй, сфыссæг уыдаин æз дæр? 
Гандзе, афтæ ма йæ бафæрсдзæн, уый æнхъæл нал уыди — 
уæдæ цы бафтыд уыцы ныхæстыл: сфыссæг уыдаид — не сфыс- 
сæг уыдаид! Иу арф улæфт ныккодта, цыма сæ дыууæйы тых- 
хæй дæр улæфыд, йæхи тыххæй дæр æмæ Дзибускайы тыххæй 
дæр. Стæй уый дæр загъта саст хъæлæсæй: 
— Сфыссæг уыдаис, цæмæннæ сфыссæг уыдаис. 
Æмæ йæ цæстытæ базмæлыдысты Дзибускайæн, сæ уæлæн- 
гай къуырфыты цыдæргъуызон сзылдысты. Сæхимидæг хъæл- 
дзæг зылд уыди æви сонт зылд, хæццæ зылд, уый зын рахатæн 
уыд, æмæ йæ хъæр фæцыд: 
— Ай, сфыссæг уыдаин æз дæр! Цъиуты зардмæ куы байхъуы- 
стаин, уæд сфыссæг уыдаин! Сымах та афтæ æнхъæл стут... — 
Уым æрлæууыд йæ ныхасæй Дзибуска, куыд æнхъæл сты, уый 
нал загъта, æмæ ничи базыдта, куыд æнхъæл уыдысты, уый. 
Æмæ диссаг! Цал æмæ йæ цал хатты бафарстой йæ бирæ фем- 
бæлдтыты — куыд сфыссæг и, уымæй. Æмæ уыцы фарстытæй 
* 
172 

йæ зæрдыл никуы æрæууыд, исты ныффысса, уыцы зонд æм 
кæд æрцыди, куыд æм æрцыди, уый. Ныр Дзибускайы фарсты 
тæй æмæ Дзибускайы ныхæстæй йæ зæрдыл æрлæууыд уыцы 
уалдзыгон бон, цыма йын æй æддиæутты тыгъд чи у, ахæм фæл- 
гæты нывгондæй æрæвæрдæуыд йæ разы, уый хуызæн. Æвæц- 
цæгæн æй йæ сыгьдæг зæрдæйæ кæй фарста, уый тыххæй. Уымы- 
ты та йæ, уыцы фембæлдтыты та йæ æнæуи фарстой, æвæццæ- 
гæн, фæтчыгъæдæн, кæрæдзийы хынцмæ йæ фарстой, чи зоны. 
Æмæ уæд уымæн никуы æрлæууыд йæ зæрдыл уыцы уалдзыгон 
бон. Раджы уыд уыцы бон, тынг раджы. 
Гандзе скъолайы куыста, сæхимæ хъæуы скъолайы. Ахуыр- 
гæнæгæй куыста. Уæд, уалдзæг дзæбæх куы раргом и, ног чын- 
дзæн йæ хыз куы сисынц, уæд уый куыд раргом вæййы, афтæ 
куы раргом и уалдзæг, алы цæхæрадоны дæр бырæтты цъупп 
обау сусæг сыгъдæй куы сыгъд æмæ сæ фæздæг арвы цъæхмæ 
цъæх-цъæхид цæджындзтæ куы ныллæууыд, уыцы афон. Бон- 
рæфты сæхимæ æрбаййæфта Уаккайы, сæ уæллаг сыхы тæккæ 
тигъыл чи царди, уыцы стæвдтæарæзт лæджы. Бакæс æм, уæд 
цыма лæг нæ уыди, цыма лæджы цыртдзæвæн уыди, иу лæджы 
цыртдзæвæн нæ — афтæ лæджы цыртдзæвæн иумæйагæй. Хæс- 
тæй лæдзæгимæ æрцыди æмæ нал аппæрста йæ лæдзæг, цыма йæ 
куы уагътой, уæд ын æй фæдзæхсгæ бакодтой, цалынмæ цæра, 
уæдмæ йæ йæ къухы куыд дара, афтæ. Кæрты, сæрдыгон цæрæн- 
хæдзары къулрæбын хуры хъæрммæ бадтысты йæ фыдимæ Ган- 
дзейæн. Сæ разы — сæ гыццыл цыппæрдигъон фынг. Æвæццæ- 
гæн æй сæрдыгон хæдзарæй йæхæдæг рахаста фыд. Мад уым нæ 
уыди, уый сæ фынгыл дæр зынди. Иу уæлæнгай тæбæгъы нарт- 
хоры кæрдзыны къæбæртæ уыд, иннæ, къаддæр тæбæгъы — цых- 
ты къæрттытæ. Тæбæгътæй иуы цур дæр æмæ иннæйы цур дæр 
армыдзаг хом давæттæ, афтæ фынгыл уæгъд æвæрдæй. Фынгæн 
йæ бæрæгастæу — сæ гыццыл тымбыл дурын. Дурыны фарсмæ 
йæ иу фарсыл хуыссыд сæ къаннæг дзора сыкъа. Хуры рухсмæ 
уыцы дзæбæх зынди сæ фынг — хуымæтæг æмæ рухс фынг йæ 
фарсмæ, хъарм пецы фарсмæ куыд сбадай, афтæ фæрсæй-фæр- 
стæм бадтысты дыууæ лæджы, æмæ Гандзейы дæр, сæ цуры 
куы æрбадид, уый æрфæндыд. Фæлæ сын сæ сабыр бадт ба- 
хъыгдара, уый йæ нæ фæндыд æмæ сæм кæсгæ дæр æргомæй нæ 
бакодта, афтæ йæ сæрæй рог куывд акодта Уаккайæн, «дæ бон 
хорз» та йын афтæ ныллæг хъæлæсæй загъта, æмæ йæ йæхæдæг 
дæр дзæбæх нæ фехъуыста. Фæлæ йæм уæд æнæнхъæлæджы 
куы фæдзурид Уакка, уыцы таучел хъæлæсæй: 
— Уæд дын мæ уд амæлæд, ды мах цуры иу гыццыл куы нæ 
абадай. 
Гандзе æрлæууыд, фæлæ сæм уæддæр баздæхынмæ нæ хъа- 
выд — уадз сæ æмæ сæхицæн бадой, уыцы дзæбæх бадынц æмæ. 
Дзургæ дæр æм де ’дде фæтчыгъæдæн æрбакодта Уакка, уæдæ 
йæ цæмæн бахъуыди уыцы æхсызгон Гандзе! Фæлæ та йæм уæдмæ 
нæуæгæй æрбадзырдта: 
173 

— Ай хуызæн хуры хъæрммæ бадæм ай хуызæн дзæбæх фын- 
гыл æмæ иу-гыццыл нæ цуры абаддзынæ, уымæй цæмæй тæр- 
сыс? 
Уаккайы афтæ хъæлдзæгæй никуы федта Гандзе, Гырдан ма 
сын дзæбæх куы уыд, уæддæр. Афтæ зынд, цыма дунейы куыд 
æрцыд уалдзæг, афтæ уымæн дæр йе стыр цъæх цæстыты фæйнæ 
уалдзæджы æрцыд — рухс сæ æддæмæ абузы æмæ йе стыр цæс- 
гом ныррухс и æгасæй. Йæ уæлæ — йе ’нцойбоны дарæс, æмæ 
хъуыды кодта Гандзе, кæм уыдаид, кæнæ кæдæм цæуа, а фæстаг 
рæстæджы сыхæгтæй дæр куы никуы никæмæуал вæййы, уæд?! 
Гандзе баздæхт, æрбадти, фынгæн йæ ныхмæ цы афтид бан- 
дон уыди, ууыл. 
— Мах Зыбеимæ нæхиуыл ацин кодтам. Цы саразæм, уæдæ?! 
Йæ ныфс мын бирæ уæд Зыбейæн, — загъта Уакка, куыддæр 
Гандзе æрбадти, афтæ. Уæд фыд йæ амонæн æнгуылдз дурынмæ 
бадардта, стæй фынджы сæрты бадзырдта Гандземæ: 
— Кæд дæ фæнды, уæд æркæн æмæ иу сыкъа баназ ды дæр. 
Кæд дæ нæ фæнды, уæд дæ куыд фæнды, афтæ. 
— Æз — нæ. Мæн ма фæстæмæ цæуын хъæудзæн скъоламæ. 
Сымахæн æркæндзынæн. 
— Уæдæ æркæн. Æркæн æмæ нæ нуазæн Уаккайæн авæрæм. 
Гандзе сыкъа æрыдзаг кодта æмæ йæ фыдмæ радта. 
— Нæ нуазæн ын афтæ авæрæм æмæ, рыст лæг у, æмæ йын 
Стыр Хуыцау йæ зæрдæ барухс кæнæд. 
А зымæджы йæ лæппу амарди Уаккайæн — Гырдан. Уыцы иу 
лæппу йын уыди, иннæтæ йын чызджытæ сты. Усгур лæппу уыди: 
сабыр лæппу. Чи зоны, æгæр сабыр дæр уыди. Исчи йын йæ худ 
куы систаид йæ сæрæй æмæ йын æй цъыфмæ куы фехстаид, 
уæддæр æм ницы сдзырдтаид. Уый æгæр сабыр у. Æгæр сабыр 
та, цыма исты хъуаг вæййы, афтæ зыны. Хорз нæу æгæр сабыр! 
Æхсæв бафынæй æмæ райсом нал райхъал. Хуыцауы æваст 
хъуыддаг у уый. Уæдæ лæг уымæн æрхуыссы, æмæ йæ фæллад 
суадза, цæмæй куыстхъомдæр уа æмæ цардхъом дæр уа. Уый та 
бафынæй и æмæ, фыны искуыдæм куыд ацæуай, афтæ ацыди. 
Уаккайæн йæ уæхсчытæ æрхаудтой, йæ фæсонтæ фæгуыбыр 
сты. Афтæ зынд, цыма йæ лæдзæг куы нæ уромид, уæд размæ 
фæдыдагъ уаид. Æмæ-иу зæхмæ сбыцæу кодтаид йæ лæдзæг, 
афтæмæй иу слæууыдаид уынджы бæрæгастæу æмæ-иу лæууы- 
даид. Уæд къулгæрон цæмæннæ лæууыд, кæд ын æнæ лæугæ цæ 
уыди, уæд? Уынджы астæумæ-иу цæмæн бахæццæ?! Кæд-иу 
цæуджыты размæ байста йæхи, ома, искæйты фенон, искæйтимæ 
аныхас кæнон, ома. Кæд мын фенцондæр уаид, ома. Уæдæ æндæр 
цæмæн цыдаид уынджы астæумæ? Уым-иу цæуылнæ лæууыд сæ 
къулгæрон? Науæд лæугæ цæмæн кодта? Бадгæ цæмæннæ код- 
та?! Рыст лæг дæ, сбад хуры хъæрммæ æмæ бад! Уый-иу слæу- 
уыдаид йе ’нæнкъуыса лæудæй, цыма адæймаг нал у, цыма дур 
фестади. Уæд йæ зæнгтæ дæр нæ рыстысты? Æмæ йæ йæ цæф 
зæнг æппындæр лæууын куы нæ уадзы, фæлтау, дам, мын цæу- 
174 

гæйæ æнцондæр у, афтæ-иу куы дзырдта. Æмæ-иу кæдæм бацы- 
ди, уым-иу уайтагъд бадынмæ куы фæци. Фæлæ-иу уæд, æвæц- 
цæгæн, йæ зæрдæйы рыстæй фæлæууыд йæ зæнджы рыст. Афтæ 
вæййы, зæрдæйы рыст фæлæууын кæны иннæ рыстытæ. 
— Æмæ айс, Уакка, нæ нуазæн æмæ фидар лæуу. Фидар лæу- 
уынæй хуыздæр дзы ницы и. Гъеныр горæтмæ кæй ацыдыстут 
Тыбылонимæ, уый мын æхсызгон уыди, стыр æхсызгон мын уыди. 
Цъиу дæр хъæуы хæдзары, куыд нæ хъæуы цъиу дæр! Фæлæ 
хъуыддаг, кæй ацыдыстут, уый мидæг ис. Уæдæ куыд æнхъæл 
дæ! Лæг хъуамæ йæхи ма ауадза, ма! 
Уакка сыкъа айста, йæ бынаты базмæлыд, æвæццæгæн, сыс- 
тынмæ хъавыд, фæлæ йын Зыбе йæ цонгыл æрхæцыд. 
— Бадгæ кæ, Уакка, кæмæн дзы стыс? Нæхи йеддæмæ дзы 
куы ничи и. 
— Кæмæн дзы стын, уый бæргæ зонын, фæлæ фæлмæст дæн, 
æмæ мын хатырæй фæуæд, — Æмæ æрсабыр и Уакка. Йæ галиу 
къухæй дæр бавнæлдта сыкъамæ. 
Æмæ та йæм уæд бадзырдта Зыбе: 
— Уæдæ, зæгъыс, дзæбæх цыд фестут, нæ?! 
Уакка та базмæлыд, сыкъа галиу къухмæ айста, йæ рахиз 
арм, стыр тъæпæн арм, йæ цæсгоммæ схаста, æруæгътытæ йæ 
кодта йæ цæсгомыл, стæй йæ роцъойыл ныххæцыд, лæг йæ 6о- 
цъойыл куыд ныххæцы, афтæ. 
— Дзæбæх, дзæбæх, хæрз дзæбæх. Уас, уыцы лæгæн мæ уд 
йæ сывæллæтты фæхъхъау фæуа! 
Зыбе, кæрдзыны къæбæртæ кæм уыдысты, уыцы тæбæгъмæ 
бавнæлдта, гыццыл æй йæ мидбынаты æрзылдта, стæй йæ къух 
айста фынгæй. 
— Лæг, зæгъыс, Уакка, лæг? 
— Лæг зæгъын, лæг, уæдæ цы зæгъын! Уым машинæйы гуыф- 
фæйы чи лæууыд, цъиутæ цы асыччыты уыдысты, уыдон дæ- 
лæмæ усмæ чи лæвæрдта, уымæй зæгъын. Йæ цæст мыл куыд 
æрхæцыд, нæ зонын, фæлæ дын уырдыгæй куы ныхъхъæр кæ- 
нид, машинæйы сæрæй: ды та, зæгъы, уым тæргайгæнæджы лæуд 
цы скодтай, уартæ лæг?! Æмæ, зæгъы, ды хæстон лæг куы дæ, 
уæд, зæгъы, мах уымæ æрхаудтам æмæ нын, зæгъы, Германы чи 
ныббырста, уыдоны ам фæллад æмæ фæлмæстæй нæ карчы цъиу- 
тæм рады лæууын кæнæм?! Æрбалæуу-ма æввахс! — йæ къух 
мæм тилы. Стæй та адæммæ фездæхт: — æрбауадзут лæджы! 
Æз фефсæрмы дæн, фæлæ адæм фæйнæрдæм куы алæууы- 
дысты æмæ мæм куы ныккастысты, уæд ма мын цы гæнæн уыди 
— фæцæуыныл дæн. А Тыбылон — мæ фæдыл. Ныр цъиутæн сæ 
иутæ — егъаудæртæ, сæ иннæтæ — къаддæртæ. Кæсын сæм æмæ 
хъуыды кæнын: адон, а къаддæртæ асламæй бæргæ асламдæр сты, 
фæлæ æнæуи зынзылд сты. Цал дын дзы аирвæздзæн йæ карчы 
ранмæ — чи йæ зоны! А егъаудæртæ та — зынаргъдæр. Мæгуыр 
лæг та рабар-бабарæй цæры. Уæддæр ныллыг кодтон — адонæй 
райсон, цы уа, уый уæд, а егъаудæртæй. Уым мын дзы дæс æмæ 
175 

дыууиссæдзы нывæрдта сылгоймаг нæ къалатиты. Æз дæр ын йе 
’хца йæ къухы дзыхъхъмæ банымадтон. Нæхæдæг рацыдыстæм 
æмæ нæ хæдзармæ рафардæг стæм. 
— Ныр цъиутæ — дзæбæх, нæ? — фæрсы та йæ Зыбе. 
— Гъæй, мæ уд акæнай! Ахæм хъæлдзæг æмæ цæрæццаг цъиу- 
тæ никуыма федтон. Кæрæдзийы сæрты куы сгæппытæ кæной, 
уæд зæгъдзынæ — мæнæ цирк! 
Гандзе хъуыста Уаккайы разæнгард ныхасмæ æмæ хъуыды 
кодта: цæмæ ма йæ здæхта цымæ фæстæмæ цъиутæм Зыбе? Ку- 
вын æй цæмæннæ бауагъта? Нуазæн æм радтай — æмæ йæ кувын 
бауадз! Йæ цæстæнгас аздæхта Зыбемæ. Зыбе комкоммæ касти 
Уаккамæ, йæ алы фезмæлдмæ дæр ын йæ сæр разыйы æнкъуыст 
кодта, æмæ бамбæрста Гандзе: цъиуты кой кæнын æхсызгон уыд 
Уаккайæн, уый бафиппайдта Зыбе æмæ — уый тыххæй. Ома, 
уадз æмæ уал цъиуты кой акæна, бахъæлдзæгдæр уа, стæй акæн- 
дзæн кувгæ. Кæсæд-ма исчи Зыбейы митæм! Сæхи скъолайы ка- 
стысты ацы хистæртæ, сæхи ныххизæнтæ ’мæ сын схизæнтæ и. 
Уакка сыкъа рахиз къухмæ айста, галиу арм фынгыл уæлгоммæ 
фæфæлдæхта. 
— Афтæ ма уа æмæ дзы дыууиссæдзы уæддæр ма аирвæза 
æмæ дыууиссæдз карчы хæдзарваг фæллой сты. 
— Уæдæ не сты! — йæ къух фæхъил кодта Зыбе, — кæуылты 
сты дыууиссæдз карчы! 
Æмæ-иу æй уыцы бирæ æмбырдты кæм нæ бафарстой, куыд 
сфыссæг и, уымæй, куыд райдыдта фыссын? Æмæ-иу сын иумæйаг 
ныхæстæ фæкодта, ницы-мацы ныхæстæ. Уыцы уалдзыгон бон 
æй нызмæлын кодта, уыцы хъарм уалдзыгон бон, уый йын айста 
йæ удæнцой, уый йæ нал суагъта змæлын. Æмæ уый никуы æрлæу- 
уыд йæ зæрдыл. Уыййеддæмæ уанцон нæу! 
— Хуыцау уæ барæвдауæд, сыгъдæг Хуыцау, — кувы Уакка. 
— Лæг иу хæрд æмæ иу нуæзтæй нæ цæры, фæлæ лæгæн йæ 
зæрдæмæ рухсы цъыртт бауагътай — уый дæ макуы бауырнæд, 
æмæ ма йæ тъымы-тъымамæ дæр ферох кæна. Æмæ мын æнæниз 
æмæ æнæмастæй цæрут. 
— Демæ æмæ дæ дзæбæхæй! — баппæрста Уаккайы куывдмæ 
йæ ныхас Зыбе. 
Гандзе хъуыста Уаккайы куывдмæ æмæ дис кодта — цæуыл 
фæхæцыд йæ зæрдæ, цы йæ фæфидар кодта?! Куы сусу-бусу 
кодтой хъæубæстæ — уæд дæр, зианы рæстæджы дæр æмæ уый- 
фæстæ дæр — бирæйы фаг, дам, нал у Уакка йæхæдæг дæр. 
Ныр, дам, йæ фæллад уæнгтæ æрызгъæлдысты æмæ, дам, æрхау- 
дзæн. Уый та цæрæццаг æмæ цæлæццагæй агæпп кодта! Æмæ 
фарста Гандзе йæхи — цы йæ раздæхта афтæ цæхгæр цардмæ? 
«Цы? Цы?!» — фарста йæхи æмæ фарста, фæлæ дзуапп нæ ард- 
та, æрмæст йæ цæстытыл ауади: хуры хъæрммæ чи фæчъырццæ 
и, уыцы фæндагыл цæуынц Уакка æмæ Тыбылон. Сæ фæйнæ 
уæхскыл дыууæ æмхуызон тъæпæнбын чыргъæды. Чыргъæдтæй 
хъуысы цъиуты æнæрынцой цъипп-цъипп. Æмæ лæгæрды уыцы 
176 

цъипп-цъипмæ Уакка, йæ рахиз къухæй исы лæдзæг æмæ йæ 
æмæвæрд кæны зæххыл йæ галиу къахимæ. Йæ галиу къухæй 
сæвнæлдта йе уæхскмæ æмæ чыргъæдыл хæцы, куыд нæ базмæ- 
ла æмæ уыцы цъипп-цъипп куыд нæ фехæла. Æниу æй кæд уыцы 
цъипп-цъипп цæуын кæны размæ, уыцы цъипп-цъиппы тых æй 
хæссы. Йе та, йæ уæхскыл чыргьæд кæй ис, уый æмбаргæ дæр 
нал кæны, кæд æм афтæ зыны — уый дунейы цъипп-цъипп цæуы, 
арв æмæ зæххы цъипп... 
Æмæ уæд фæхæст и уыцы æнахуыр хъуыдыйыл Гандзе — уый 
йын бауагъта йæ зæрдæмæ рухсы цъыртт, уыцы дунейы цъипп- 
цъипп! Уый йын фæхæцын кодта йæ уæнгтæ кæрæдзийыл. 
Уыцы хъуыды базмæлын кодта Гандзейы — лæг цардмæ куыд 
раздæхт, уый, æмæ йæ æнцой нал æруагъта. Уæд æм æрцыд 
уыцы æнахуыр хъуыды дæр: æммыст, ныр Уаккайы зæрдæйы 
уаг равдис, радзур æй адæмæн! Цы хуызы ма раздæхти цардмæ?! 
Æнцой нал федта Гандзе. Йе ’хсæвы æрхуыст дæр ын айста 
уыцы хъуыды æмæ йæ боны æрбадт дæр. Уый цы утæхсæн бав- 
зæрста, æхсæв-иу кæй ныффыста, уый та-иу бон ныххæххытæ 
кодта. Афтæ суанг фæззæгмæ. Уæд, уыцы фæззæджы газеты 
куы бакæсид Гандзе — фысджытæ расидтысты, æхгæд конкурс 
кæй хонынц, ахæм — хуыздæр радзырд чи ныффысса! Бирæ 
фæрафæнд-бафæнд æмæ фæраиваз-баиваз кодта Гандзе: арвита 
йæ фыст — ма йæ арвита? Уæддæр æй арвыста. Арвыста йæ æмæ 
— дыккаг бынат. Фыццаг бынат никæмæ æрхауди. 
Касти Дзибускамæ Гандзе æмæ дис кодта — нырмæ куыд ни- 
куы æрлæууыди уыцы хъуыддаг йæ зæрдыл æмæ ныр цæмæ 
æрлæууыди? Æмæ йæм цыма фæсмон æрцыди истæуыл, уый 
хуызæн ныууонгуагъд и. Афтæ ныууонгуагъд и, æмæ йæ уый 
ныфс дæр нал уыди æмæ ма фынгыл æрбада. Стæй фынгыл дæр 
ницы бæрæг фæхуыздæр и йæ зæрдæ. Арахъ дæр-иу ахуыпп кодта, 
хæринæгтæм дæр-иу æрæвнæлдта, уæддæр, мара-зæгъай, кæд 
бахъæлдзæг. 
Бадт кæронырдæм куы акъул и, уæд хистæрты уæлхъус æрба- 
лæууыдысты æртæйæ — разæй, æрдæбон дзидзаты аджы уæл- 
хъус чи архайдта, уыцы бæрзæйджын лæппу-лæг. Йæ ном ын 
Горга хуыдтой. Йæ галиу армытъæпæныл тъæпæн æвæрдæй лæу- 
уыди Гандзейы чиныг, абон æй сæхимæ Сулимæт куыд батыхта 
газеты, афтæмæй. Горгайы фарсмæ — къæсхуыргомау цыргъфындз 
лæппу. Гандзе йын йæ ном нæма базыдта. Уымæн та йæ къухы 
уæлæнгай тæбæгъ æмæ дзы фæрсæй-фæрстæм æртæ агуывзæйы. 
Иннæмæ ницы уыд æмæ йæ тъæпæн æрмттæ кæрæдзийыл сæ- 
вæрдта дыууæ лауызау æмæ сæ йæ риуыл бакъул кодта. 
— Фари уæм бадзурæд, нæ буц хистæртæ! — загъта хъæрæй 
Горга. 
— Хъусæм уæм, Горга, — лæппутæм нæ, фæлæ дæлæмæ 
фынгмæ адзырдта хистæр, æмæ бадты адæм се ’ргом аздæхтой 
лæппутæм. 
— Сымах, æвæццæгæн, зонут, нæ хæдзары кæй æрцард æмæ 
12 Хуыгаты Сергей 
177 

абон не ’хсæн кæй бады ирон фыссæг, нæ адæмæн кад чи кæны, 
нæ адæмы ном размæ чи хæссы, ахæм фыссæг. Хæдзарау хæдзар 
куывды фынгмæ хуын фæхæссы, æмæ нæм нæ фыссæджы хæ- 
дзарæй дæр рацыди хуын. Ахæм хуын æмæ, мæ зæрдæ цы зæгъы, 
уымæй нырма Иры дзыхъхъы иу фынгмæ дæр ахæм хуын нæма 
’рцыди. — Уыцы ныхæстæ куы загъта Горга, уæд чиныгæй газет 
айхæлдта, газет се ’ртыккаг æмбалмæ авæрдта, йæхæдæг чиныг 
уæлиау систа æмæ йæ фыццаг хистæрты ’рдæм бадардта, стæй 
та йæ далæ кæстæрты ’рдæм. 
— Æмæ, нæ буц хистæртæ, хуын æнæ нуазæн нæ фидауы. 
Айсут фæйнæ нуазæны æмæ акувут хуынæн. 
Хистæртæ сыстадысты. Фынджы хистæр равнæлдта, чиныг 
айста, фыццаг ын йæ цъармæ ’ркаст, стæй йæ афæлдæхта. Хъæ- 
бæрцъары мидæг уыди Гандзейы къам. Лæг-иу къаммæ дæр æркаст 
æмæ та-иу Гандземæ дæр бакаст. Уыйфæстæ чиныгыл схæцыд 
æмæ къам авдыста бадты адæммæ. Афтæ хæцыди чиныгыл. Адæм 
сабырæй-сабырдæр кодтой. Æмæ уæд дыккаг хистæрмæ радта 
чиныг, бахудти. 
— Гъа, Дзабо, ныр та йыл ды фæхæц. 
Дыккаг хистæр йæ риуы дзыппæй йæ кæсæнцæстытæ систа, 
йæ уæлæ сæ бакодта æмæ райдыдта ракæс-бакæс кæнын чиныг- 
мæ — куы-иу æй йæ цæстытæм æввахсдæр бахаста, куы-иу ыл 
æддæдæр ахæцыд. Æрæджиау загъта: 
— Хъæбæртæ хорз чиныг у! Хæрзаг ыл бирæ фæфыдæбон 
кодтай! 
Уæд фынджы хистæр, тæбæгъы цы агуывзæтæ уыд, уыдо- 
нæй иу айста æмæ загъта хъæрæй: 
— Райсут нуазæнтæ, Дзабо æмæ Дзыбыртт! — Æмæ аздæхти 
бадтмæ: — Диссаджы хуын нæм æрцыди æцæг, мæ дзæбæх сых- 
бæстæ, чиныджы хуын! Гъемæ нын фарн æрбахæссæд нæ ног 
бынæттæм ацы чиныг, мæнæ ног чындзæн куыд акувынц, уыйау 
— фарны къах нæм æрбавæрæд! — Хистæр уым фæлæууыд, иу 
каст цармæ скодта, иу каст дæлæмæ акодта кæстæрты ’рдæм. — 
Ам фысджытæн сæхи ныхæстæй зæгъæм мах дæр истытæ. — 
Чиныг адæмы удыстахт у, æмæ адæмтæй йæ уд кæмæн куыд 
бæрзонддæр тæхы, афтæ йæм бæрзонддæр æвæрд у чиныг, афтæ 
цæрæццагдæр у йæ чиныг йæхæдæг дæр. Гъемæ мах чиныг дæр 
адæмты чингуыты куыд аййафа, уыцы амонд æй уæд. Бирæ нын 
цæрæд ирон чиныг. Дæуæн та, Гандзе, дæ цонг ма фæллайæд, 
дæ уæнг ма риссæд, афтæмæй ма бирæ чингуытæ ныффысс! Чи- 
ныгарæхæй фæцæрут уе ’ппæт дæр! 
Гандзе йæм хъусгæ дæр кодта æмæ йæм хъусгæ дæр нæ код- 
та, уæддæр йæ зæрдæмæ фæцыди хистæры куывд. Куыд фæ- 
зæпьынц, цыбыр æмæ дзæбæх. Æнæлæг нæу, æвæццæгæн, а хи- 
стæр. Йæ ном Цопан хуыйны æмæ æрдæбон куы загъта йæ ном, 
уæд Гандзейы зæрдыл æвиппайды уыцы уыци-уыци æрбалæу- 
уыд: уыци-уыциу, нæ чысыл Цопан хос кæрды. Кæмдæр райди- 
178 

ан кълæсты чиныджы уыд, æмæ чысыл бахудызмæл и Гандзе. 
Ай чысыл Цопан нæу, дзæбæх Цопан у. Хос дæр-иу куыд нæ 
’ркарстаид. Æнæуи, дам, скъолайы куыста кæмдæр хъæуы, ди- 
ректорæй, дам, дзы куыста. 
Уæдмæ дыккаг хистæр дæр акуывта, стæй ацыди куывд дæ- 
лæмæ. Фæлæ йын бирæ ницы æнтысти. Ныллæууыди-иу уоцани 
бæхау, æмæ, марадз-зæгъай, кæд ма-иу йæ бынатæй аккуырсын 
фæрæзта. Куывд-иу кæмæ ’рхæццæ, уый-иу сыстад, чиныг-иу 
райста, авдыста-иу æй, хъæрæй-иу дзырдта, æмæ сæ фæлмæцыд 
Гандзе. Уæддæр иуафон уымæй фæдæлдæр и рæгъ, Гандзейæ, 
æмæ сулæфыд Гандзе — ныр кæд тагъддæр ацæуид. Уæдæ кæс- 
тæртæ дæр хистæрты бæрц кувдзысты — уанцон нæу! 
Уæд Гандзейæ дыууæ лæджы дæлдæр чи бадти фаллаг рæ- 
гъыл, уыцы хæрзарæзт лæппу-лæг йæхиуыл схæцыд. Йæ уæлæ 
цыбырдыс урс хæдон æмæ, хæдоны урс-урсид тармæ галстук 
æнгом цы къæпсыр дардта, уый цæхæртæ калдта. Йæ ном Зы- 
рапп схуыдта. Æмæ уыцы разæнгард æмæ уыцы парахат зæр- 
дæйæ кувынтæ ’мæ дзурынтæ систа. Кæдæмыты нæ ахæццæ! 
— Чиныг — уый адæмæн сæ тырыса у, сæ кард æмæ сæ уарт 
у, кæд мæ фæрсут, уæд! — Уыцы ныхæстæ куы загъта, уæд йæ 
дæле чи бадт, уыдон иуцалдæрæй фестадысты æмæ æрæмдзæгъд 
кодтой. 
Зырапп куыддæр æрлæууыд — æниу, чи зоны, бынтон не 
’рлæууыд, чи зоны, ма йæм уыди дзуринæгтæ, фæлæ сæ кæ- 
цымæ раздæр бавнала, уый нæ зыдта ’мæ уымæн æрлæууыд — 
афтæ фестад, фестад нæ, фæлæ фæтæррæтт ласта йæ бынатæй, 
йæ тæккæ ныхмæ чи бадт Гандзейы рæгъыл, уыцы бæрзонд лæп- 
пу-лæг. Афтæ бæрзонд уыд, æмæ Гандзе афтæ фенхъæлдта, ис- 
тæуыл слæууыд æмæ йын йæ къæхтæм кæсынтыл фæци фын- 
джы бынмæ. Йæ ном ын Габре схуыдта гыццыл раздæр чидæр. 
— Сызгъæрин фест, Зырапп, — бавнæлдта фынджы сæрты 
Зыраппы къухмæ, чиныг айста, уæлæмæ йыл схæцыд æмæ ма 
гыццыл бахъуыд, хъуамæ цары урс ахуырстыл сныдзæвдаид чи- 
ныг. 
— Диссаг у, æвæдза! Дæ сыхаг куывдмæ рацæуæд йæ хæдза- 
рæй æмæ йемæ рахæссæд чиныг! Уæртæ дуканийы тæрхæджы- 
тыл чи фæлæзæры, рыг кæуыл фæбады, ахæм чиныг нæ — йæ- 
хицæн йæхи уды хъармæй чи равзæрд — дамгъæгай æмæ стъæлф- 
гай кæй фæфыста, уыцы чиныг! Уый махæн цыкурайы фæрды- 
джы хуызæн уыдзæн, нæ бæрæгбæтты-иу æй рахæсдзыстæм нæ 
фынгмæ, фæцин-иу ыл кæндзыстæм æмæ та-иу æй бафснай- 
дзыстæм йæ сызгъæрин æфснайæны, иннæ сыхтæй-иу нæм чи 
’рбахауа, уыдон нæм тæхудытæ куыд кæной, афтæ, гъе! 
Лæппу дзырдта, æмæ Гандзе тыхсти. Рæхимæт дæр-иу рамæ- 
сты. Иууылдæр уый аххостæ сты. Уый куы нæ уыдаид, уæд ныр 
сабыр бадид Гандзе. Уæддæр та-иу ныфсытæ авæрдта йæхицæн: 
кæд уый фæстæ ничиуал ракувид. Фæлæ ма сæ уромæг урæдта! 
Габре чи уыд, уый нæма фæци дзырд, æмæ, йæ тæккæ дæллаг- 
179 

фарс чи бадт, уый сыстад, æвæццæгæн, исчи куы фæразæй уа, 
уымæй тарст æмæ развæлгъау уымæн сыстад. Гыццыл алæууыд 
æмæ, куыддæр бæрзонды ныхас кæронырдæм акъул, афтæ бав- 
нæлдта фынджы сæрты, чиныг райста æмæ иу æхсызгон хуыфт 
бакодта. Лæппу уыд коса — æрмæст ма хъусты сæртæм æмæ 
къæбутыл аззади хъуынтæ, æндæр сæр уыди дæвдæг æмæ урс- 
урсид дардта уыцы æмдымбылæй. Афтæмæй йын уыди сатæг- 
сау бæзджын æрфгуытæ ’мæ бæзджын рихитæ. Йæ хъусты сæр- 
тæм æмæ ма йæ къæбутыл цы хъуынтæ уыди, уыдон дæр — 
сатæгсау æмæ бæзджын. Фыццаг базмæлыдысты лæппуйæн йе 
’рфгуытæ ’мæ йæ рихитæ, стæй та йæ былтæ, æмæ бамбæрста 
Гандзе — лæппумæ ницы дзуринаг и. Æниу, дзуринагæй иннæтæ 
дæр мæнæ-мæнæ æххæст нæ уыдысты, фæлæ ай чи у, ацы сау- 
рихи, уый бынтондæр иннæты хæлæгмæ кæй сыстад, уый зынди 
йæ уæлæ. / 
— Мах чи стæм, махы, уыдон, æвæццæгæн, æмбаргæ дæр 
нæма кæнæм, æмбаргæ, æвдисæн цы стыр хъуыддагæн стæм, уый. 
Махæн нæ ирон дзыллæ, нæ ирон адæм чи сты, нæ ирон адæм, 
уыдон чиныгмæ рагæй дæр æмхиц сты, фысджытæ дæр нæм гыц- 
цыл нæ уыди. Никæмæй нæм къаддæр уыди æппындæр фыс- 
джытæ дæр... 
Раст уæд фæгæпп ласта йæ бынатæй Дзыбыртт, уалæ æртык- 
каг хистæр æмæ æххæст нæма фæгæпп ласта, афтæ йæ загъд- 
замана ма ссæуа: 
— Уæ мæрдтыстæн, кæрæдзимæ соцерысæй фæсидтыстут, 
мæнæ хорз адæм?! Уæдæ уын уый цавæр ныхасы мыггаг æмæ 
куывды мыггаг у?! 
Гандзе кæсгæйæ баззади Дзыбыртмæ — иуæй, бадгæйæ афтæ 
къæсхуыр нæ зынди. Бакæс æм, уæд цыма хор-доны хъæстæ нæ 
фæци зымæг-зымæджы дæргъы. Иннæмæй, йæ хъæр — кæцæй 
дзы схауди уыцы хъæр?! Лæууыди ’мæ йæ цæстытæ сæхимидæг 
зылдысты. Йе ’фсæр размæ ныттынг æмæ уыцы ракæнон кæс- 
тытæ кодта. Тынг хъарыдысты йæ кæстытæ лæгмæ, раст дзы 
иннæрдæм хызтысты, æвæццæгæн, æгæр къæсхуыр кæй уыди, 
уымæн афтæ уыд. Сауæрфыг æмæ саурихи чи уыд, уый цæхгæр 
фæлæууыд йæ ныхасæй. Йæ ном Гæлæу хуынди, æмæ дис кодта 
Гандзе — куыд тынг ыл бады уыцы ном! Исчи йæ куы бафарста- 
ид йæ номæй, уæд æм афтæ каст, æндæр ницы загътаид Гандзе 
Гæлæуы йеддæмæ. Раст цыма йемæ райгуырди йæ ном, æвæргæ 
йыл æй не скодтой æмæ йын номæвæрæг дæр нæй. Ныр уæлæмæ 
касти хистæрты ’рдæм Гæлæу, æвæццæгæн, ома, кæд иннæ хис- 
тæртæй исчи йæ сæрыл сдзурид, ома, бауадзæм æй дзурын! Уæдæ, 
ома, лæг сыстади æмæ йæ куыд бадын кæнæм афтæмæй?! Фæлæ 
та уæдмæ фæцыди Дзыбыртты хъæр: 
*— Кæд дæле уæлæмæ райдыдтам кувын нæ фынгыл, уæд та 
нын æй зæгъгæ кæнут, æмæ йæ мах дæр зонæм.1 Уыййеддæмæ 
уыдон цы хуызæн митæ сты! 
Уæд базыдта йæ бон Гæлæу — фæци! Иу дзагъул ма скодта 
180 

уæлæмæ, Дзыбыртмæ æмæ арахъ мæсты калд бакодта йæ хъæ- 
лæсы. Уæддæр бадгæ нæма скодта, лæууыди. 
Гандзе та-иу æм скасти æмæ та-иу йæ цæстытæ зæхмæ æр- 
уагъта — къæмдзæстыг дзы кодта цæмæйдæр, цыма уый аххос 
уыди, дзурын æй кæй нæ бауагътой, уый. 
— Ауадзут рæгь дæлæмæ! — рахъæр ма кодта Дзыбыртт æмæ 
сбадти. 
Раст уæд фæцыди Дзибускайы хъæр: 
— Гæлæуыл схъæр кодта Дзыбыртт. Æмæ дзы нал ысхауд 
сыбыртт. 
Фынг Гæлæуæй дæлæмæ кæл-кæл æмæ чыр-чыры бын фæци. 
Бахудти Гандзе дæр. Гæлæу йе ’ргом аздæхта, Дзибуска кæм 
бадти, уыцырдæм, æмæ æдзæмæй касти, бæрæг уыд — Дзибус- 
камæ кæсын æй нæ фæндыд, фæлæ уымæ куы нæуал кæса, Дзи- 
бускамæ, уæд кæдæм кæсдзæн, уый нæ зыдта æмæ уал уымæ 
каст. 
Уый уалдзæджы уыди, уартæ фыццаг уалдзæджы уыди уый. 
Ныр æм дысон æрбауадысты дыууæйæ. Сæ иу — Гæлæу. 
Уæд, уалдзæджы куывды, Дзыбыртт дзурын кæй нал суагъта, 
уыцы коса лæппу-лæг. Йæ сæрыл, йæ цыбыр ных йæ быны кæ- 
мæн бабырыд, ахæм тымбыл худ. Гандзе йæ куыддæр ауыдта, 
афтæ йæ зæрдыл æрбалæууыд: «Гæлæуыл схъæр кодта Дзы- 
быртт, æмæ дзы нал ысхауд сыбыртт». Арæх сæ фæдзуры уыцы 
дыууæ рæнхъы йæхицæн Гандзе æмæ та худгæ дæр бакæны. 
Худгæ дæр афтæ, йæхицæн. Æмæ-иу хъуыды кодта Гандзе — 
цымæ йæм уыцы ран фынгыл æрцыдысты уыцы дыууæ рæнхъы, 
æви сæ уыйразмæ кæддæр æрхъуыды кодта æмæ сæ æвæрдæй 
дардта йæ хъуыдыйы? Нæ, Дзибуска развæлгъау исты ’рхъуы- 
ды кæна! Стæй, куы æрхъуыды кæна исты, уæддæр ын фесæф- 
дзæн, нал æй ссардзæн, лæг хъæды тарфы йæ конд сугтæ куыд 
нал ссара, афтæ. Уæдæ йын сæ цы авæрдта йе ’взаджы цъуп- 
пыл? Кæцæй йæм æрхаудысты?! Кæм сыл бамбæлд? Афтæ зыны: 
йæ зонд арф æвæрд нæу, иннæтæй куыд арф æвæрд у, алкæмæн, 
афтæ, фæлæ йын уæлæнгай кæмдæр и, æнæраны-ран кæмдæр 
æмæ йыл æрхъæцмæ нæ хъæцы — кæд æй фæджыззы кæндзыс- 
ты! Стæй йæ кæцырдыгæй фæджыззы кæндзысты, уыцырдæм 
фæкъул вæййы. Æгæр фæкъул вæййы уыцырдæм. Æмæ йæм хъаз- 
гæйæ дзурынц, чи йæм дзуры, уыдон, цыма хъазæн лæг у, æцæг 
лæг нæу цыма. 
Гандземæ йæхи ’рбаласы хионау, кæддæр иу хор-иу донæй 
кæимæ цæрай, стæй дæ царды фæндæгтæ кæимæ фæхицæн кæ- 
ной æмæ та ныр кæуыл сæмбæлай, уый хуызæн. Фæрсынтæ йæ 
байдайы цæмæйдæрты, дард цæмæйдæрты. Æмæ йын Гандзе дæр 
дзуаппытæ фæдæтты, алыхатт нæ — гæнæн кæм нал вæййы, уым, 
йæ фæрстытæ йын æрбаввахсдæртæ кæны, афтæмæй. 
Айразмæ, уæд Хетæджы Уастырджийы кой нæма уыди сых- 
бæсты, æмæ ма сабыр уыди сыхбæстæ, афтæмæй иу тæвд бон — 
бæстæ тæппал кодта раст, афтæ тæвд уыди — Гандзе хæдзары 
181 

рæбын цы аууоны уадздзаг уыд, ууылты æрбацæйуади тагъд- 
тагъд, йæ сæрак гæххæтхæссæн йæ къухы, кæд уыцы аууон- 
аууон баирвæзид мидæмæ, мæнæ йыл цыма уаргæ кодта ’мæ уары- 
нæй лыгъди, уый хуызæн. Уæд а Дзибуска, Гандзеты иумæйаг 
бахизæн дуары фале цы дуар и, уырдыгæй куы рауаид. Цæргæ 
уым нæ кæны, уый зьщта Гандзе, — цæргæ хæдзарæн уартæ йæ 
фаллаг кæртон кæны. Йæ уæлæ — æнæуи йыл цы вæййы, уыдон, 
— уыцы хуыздзыд хæдон æмæ йе ’дде пинджак хæдонæн — йæ 
тæрттæ кæмæн ныттæстытæ ’мæ ныкъкъæдзтæ сты, ахæм дзы- 
гъуыр пинджак. Йæ сæрыл дардылзылд ныхджын худ. 
Гандзе йæм нæ фæкаст æмæ мидæмæ бахызт — цæмæй зыдта, 
’мæ уыцы гом дуарæй исчи рауайдзæн, стæй уыцы исчи Дзибус- 
ка разындзæн! Дуарыл дæр бахызт, Дзибускайы ныхас дæр 
æрцыд йæ хъустыл: 
— Мæнæ ма Гандзейы федтон! 
Уыцы æгъдау æм уыд: иуæй-иуты бон цалдæргай хæттыты 
куы уыдтаид, уæддæр сæм афтæ дзырдта./ Кæд-иу дзы рох фæци, 
федта ма сæ, уый? Фæлæ уæд иннæтæм цæмæннæ дзырдта, афтæ? 
Уыдон-иу дзы нæ ферох уыдаиккой! Æмæ-иу дзы уыдон цы уæл- 
дай хъуамæ ма ферох уыдаиккой? 
Гандзе фæлæууыд, уæдæ цы кодтаид. Йæ цæст ыл æрхаста 
æмæ йæ зæрды уыд, тæвд ын нæу, уымæй йæ афæрса. Уæдæ 
цавæр хæдæттæ ’мæ пинджакты конд у уый?! Стæй ма афтæ дæр 
уыд йæ зæрды — хуымæтæг хъуыддæгты бын æй фæкæна, æмæ 
та дард хъуыддæгтæм ма авнала. Фæлæ йæ не суагъта. Уайтагъд 
дзурынмæ фæци: 
— Гандзе, иуцæмæйдæр дæ бафæрсынмæ хъавын æмæ, мæ 
ингæны ныккæсæд, дæуырдыгæй мын раст чи нæ зæгъа. 
Гандзе «тобæ» сцæйдзырдта, фæлæ йын йæ тъæпæн арм фæ- 
дардта йæ цæсгоммæ, æмæ фæлæууыд Гандзе. 
— Ныр Къоста дæр уымæн сфыссæг и, æмæ-иу цъиуты за- 
рынмæ хъуыста ’мæ-иу сæныччытæ ’мæ уæрыччытæ хызта ’мæ? 
Гандзе йæм комкоммæ бакаст æмæ йæм афтæ фæзынд — уый 
дæр æм комкоммæ кæсы, Дзибуска дæр. Стæй йæм ноджы бæс- 
тондæр бакаст æмæ бафиппайдта Гандзе: йæ цæстытæй йæм нæ 
кæсы Дзибуска — йæ цæстытæ уæлтъыфæлттæй нæ зынынц. Æмæ 
йæм уæд афтæ цæмæн фæзынд, цыма йæм комкоммæ кæсы уый 
дæр, Дзибуска дæр? Кæд æм йæ фындзæй кæсы! Афтæ-иу арæх 
зынд Гандземæ, цыма йæ фындзæй кæсы Дзибуска, йæ фындз 
размæ арæзт у йæ тъæпæн цæсгомы астæуæй æмæ дзы кæсы. 
Фæлæ йæм йæ фындзæй дæр нæ касти — æмæ цæй кæсæн и 
фындзæй, æниу! 
Æмæ ма йæм уæд афтæ цæмæн фæзынд — комкоммæ йæм 
кæсы? 
Æмæ дзы цæмæйдæр тæрсæгау кодта. Базмæлыд, исты йæм 
сдзура. Фæлæ — цы! Цы йæм сдзура?! Ноджы йæм Къостайы 
тыххæй сдзурын хъуыд, куы йæм дзура, уæд, æмæ йæм цы сдзу- 
ра Къостайы тыххæй?! Уæддæр базмæлыд, йæ гæххæтхæссæн 
182 

йæ иннæ къухмæ айста, йе ’рфгуытыл схæцыд, фæлæ та уæдмæ 
йæхæдæг куы райдаид Дзибуска: 
— Ныр, уæд Хетæджы куы ’рбацæйсырдтой, уæд æй куы 
’рбаййæфтаиккой æмæ йæ куы амардтаиккой, уæд Къоста нæ 
уыдаид, нæ? 
Æмæ та джитæнты хай фæци Гандзе — цы хæйрæджытæ йæ 
ахастой уартæ астæуккаг æнустæм?! Уыдаид ма Къоста æви нæ 
уыдаид? Куыд уыдаид, кæмæй рацыди, уый куы амардтаиккой, 
уæд?! Стæй куыд нæ хъуамæ уыдаид?! Нæ, хъуамæ уыдаид Къо- 
ста. Фæлæ куыд уыдаид?! Лæууыди Гандзе, агуырдта — цы зæгъа! 
Исты йæм сдзурын хъæуы. Æмæ Хуыцау хорз у — дзæгъæлы нæ 
дзурынц адæм. Йæхæдæг та райдыдта Дзибуска — æрхъæцмæ 
хъæцын нæ бафæрæзта, æвæццæгæн. Кæнæ та дзы рох фæци, 
Гандзейы фæрсгæ бакодта, уый. 
— Ныр уыцы тархъæд куы æрбадти Хетæгыл, уæд йæ быны 
куыд нæ ныцъцъист и?! Уыцы стыр бæлæстæ йыл куыд нæ нык- 
калдысты? Æвæццæгæн ын Уастырджи æххуыс кодта, нæ? Æвæц- 
цæгæн æм æввахс нæ бауагъта бæлæсты? Æмæ куывдтæ уымæн 
кæнынц Уастырджийæн. Æндæр æй уыцы стыр бæлæстæ сæ быны 
куы нылхъывтаиккой, уæд æвзæр уыдаид йæ хъуыддаг. 
Æмæ та нæ бахъуыди дзуапп дæттын Гандзейы. Æмæ ахъуы- 
ды кодта Гандзе — уал фарсты йæ бакодта, æмæ дзы иумæ дæр 
ницы сдзырдта. Стæй йæм æнæуи дæр ницы сдзырдта ацы хатт. 
Æмæ ма йæ уæд цæмæн баурæдта цымæ! Йæхицæй дæр ма йын 
куы расомы кодта?! 
Афтæмæй фæхицæн сты. Дзибуска фæстæмæ баздæхт, кæ- 
цæй рахызт, уыцы дуарыл. Гандзе сæхимæ бацыд æмæ дис код- 
та, цæмæн рахиз-бахиз кодта кæйдæр дуарыл, цыма сæхи дуа- 
рыл рахиз-бахиз кодта, афтæ? 
Æмæ сæм æрбауадысты дысон дыууæйæ. Иннæйы нæ зыдта 
Гандзе. Гæлæу æм Бухаринæй дзырдта. Æвæццæгæн, æй хъаз- 
гæйæ афтæ хуыдтой лæппутæ. Æндæр уанцон Бухарин нæу! Рай- 
сом, дам, кусæрттаг æлхæнынмæ цæуæм æмæ, дам, нын хис- 
тæртæ афтæ бауынаффæ кодтой — уемæ, дам, æмбаргæдæр акæ- 
нут искæй. 
Цы сын хъуамæ загътаид! Ацæудзæн, цæуылнæ ацæудзæн. 
Дис бакодта — уымæ цæмæн цыдысты, уый сæм цæмæн фæкасти 
æмбаргæдæр? 
Æнæуи уартæ кæд æмæ кæд райдыдтой йæ кой кæнын Хе- 
тæджы бонæн! Уæддæр сæм дыууæйæ ’рбауадысты иуизæр, адон 
нæ, æндæртæ, адоны карæнтæ уыдаиккой уыдон дæр, йе чысыл 
кæстæртæ. Саусæр лæппутæ, тымбылсæртæ. Сæхæдæг дæр 
æнгæстæ уыдысты, сæ нæмттæ дæр — Ангер æмæ Андре. Андре 
дзырдта ’мæ дзырдта. Ангер дзургæ ницы кодта, æнæуи-иу ба- 
худти, фæлæ йын уый дæр кæронмæ никуы райхæлд, йæ бахудт 
дæр. Йæ номы хабар дæр ын уæд ракодта Ангерæн Андре. Иæ 
мад æмæ, дам, ын йæ фыд сарæзтой сæхæдæг йæ ном. Сæхи 
нæмттæй, дам, ын æй сарæзтой. Сæхи нæмттæ, дам, Аннæ ’мæ 
183 

Гермæн хуыйнынц æмæ, дам, сын сæ фыццаг æрдджытæ баиу 
кодтой сæ нæмттæн — Ан æмæ Гер — æмæ, дам, сæ Ангер рауади. 
Тынг цин кодта, уыдæттæ куы дзырдта, уæд Андре, цыма афтæ 
кæй бакодтой йæ мад æмæ йæ фыд Ангерæн, — сæ нæмтты 
æрдджытæй ном кæй сарæзтой сæ лæппуйæн, уымæй дуне фер- 
вæзын кодтой, цы фыдбылызтæ йæм каст, уыдонæй. Æнæуи дæр 
æгæр дзырдта Андре, цас ын æмбæлди, уымæй бирæ фылдæр, 
æвæццæгæн ма кæмæдæр бауадысты уыдоны размæ, куывды ха- 
бар сæм бахастой уыдонмæ дæр æмæ, куывды хабар кæмæ ба- 
хæссай, уый дæ афтæмæй уадзы! 
Сулимæт дæр сын фынг æрдавта сæ размæ, дурын, цыдæр 
уазал хæринæгтæ. Андре дурынæн дæр йæхи схицау кодта æмæ 
фынгæн дæр. Бацырд и, Андре чи уыди, уый. Дзæбæх бацырд и. 
Ангерæн та сыбыртт нæ хауд йæ дзыхæй. Æнæуи-иу бахудти. 
Цыма сæм куы ’рбацæйцыдысты, уæд ныхас бакодтой: ды мын 
худгæ кæн, дзурын мæ бар уадз! Æмæ-иу бахудти. Фæлæ цæй 
худт уыди уымæй! Сцæй-иу хæцыди, цæсгом-иу базмæлыди, рух- 
сытæ-иуыл фæзынди, лæг-иу загътаид, — æнæ райхæлгæ йын 
нал и, ацы хатт йед куы феста, уæддæр. Уалынмæ та кæс, æмæ 
та сысынмæ фæци. Цыма-иу хур сцæйкастк æмæ-иу стæй нал 
скасти. Æмæ та-иу Андре дурыны цъупдзых ныццæйхаста фынгмæ 
агуывзæтæм. Уæд агуывзæтæ сты æмæ сæ дæ къухмæ сис, хæргæ 
дæ нæ кæнынц, æмæ сæ афтæмæй æркæ арахъ. Кæдæм сæм хæс- 
сыс фынгмæ дурын! Фæлæ ма кæмæдæрты бауадысты уыдоны 
размæ, æмæ уæд афтæтæ вæййы. Æмæ уыцы уысм дæр нæ лæу- 
уыд æнæ дзургæ, цалынмæ-иу дурын агуывзæтæм радыгай фæйнæ 
къулы ракодта, уæдмæ — Хетæджы бон, дам, нын нæ куырыхон 
фыдæлтæ ныууагътой, нæ рухсыбадинаг, дам. Уыцы дзырдыл та 
сæ цы хæйрæджытæ бафтыдтой — куырыхон?! Фæцæуынц-æрцæ- 
уынц æмæ та — куырыхон! Афтæ, дам, нæу, æццæй, Гандзе? 
Ды, дам, уæддæр фыссæг дæ æмæ, дам, хъуыддæгтæ фыссæгæй 
хуыздæр чи зоны?! Дунейы дæр, дам, мах йеддæмæ ахæм на- 
мысджын бæрæгбон никæмæ и æмæ, дам, ын мах хъуамæ йæ 
намыс дæлæмæ ма æруадзæм. Мах, дам, ын хъуамæ уæлæмæ 
сисæм йæ намыс. Дзырдта ’мæ дзырдта, ам цæф-уым цæф ны- 
хас, æмæ йын фæлмæцыд йæ ныхасæй Гандзе. Уæддæр хорз 
уыд, æмæ Ангер дзургæ ницы кодта. Фæлæ уымæн та йæ худт 
нæ цыди зæрдæмæ. Уæдæ худыс æмæ дзæбæх бахуд! Ай-иу ба- 
худызмæл и, стæй-иу басабыр и. 
Уæдæй фæстæмæ ахæм бон бирæ нæ уыд, æмæ Гандзейы 
кæнæ уынджы мачи баурæдтаид, кæнæ сæм уайгæ мачи бакодта- 
ид: Хетæджы бон æрцæуы, дзæбæхæй ныл цæуа, æмæ фезмæ- 
лæм, æдзæттæйæ нæ куыд нæ æрæййафа! Цы сын дзы зади фез- 
мæлыны фыдæй, уый кой ничи кодта, фæлæ, дам, фезмæлæм. 
Сыхйæстæ, дам, стæм æмæ, дам, хъуамæ нæ ныхас дæр иу уа 
æмæ, дам, нæ хъуыддаг дæр. 
Гандзе нæ фæнд кодта — куывдмæ бацæуа, уый йæ зæрды нæ 
184 

уыди. Хетæджы дзуар Уæлладжыргомы дзуар у, алкæй дзуар 
нæу. Иннæ кæмтты цæрджытæй дæр алкæмæн йæхи дзуар и, 
æмæ алчи йæхи дзуары кой кæнæд! Уыдонæн Рагъыдзуар хуый- 
ны сæ дзуар, Гандзетæн. Хетæджы кой сæм нæ уыди. Æмæ йæм 
раст нæ каст, искæй дзуары бын тыхлæуд бакæна, уый. Искæй 
хæдзары дæлбазыр куыд балæууай. Кæйдæр дзуарæй дæхи цæ- 
мæн дзуарджын кæныс?! Æппæт адæмыл æй кæдæм ивазыс?! 
Дзуарæн афтæтæ гæнæнтæ и! 
Уæддæр сразы и Гандзе — уал цæуæг æмæ уал дзурæгмæ дур 
куы нæ фæлæудзæн æнæ базмæлгæ. 
Базары къæсæрæй куыддæр бахызтысты, афтæ Гæлæу фез- 
дæхти Гандземæ. 
— Ды ам лæуу. Ды тæригьæд дæ уыйæппæт фосы ’хсæн рацу- 
бацуйæн. Мах Бухаринимæ азилæм, куыддæр фæхæст уæм дзæ- 
бæх кусæрттагыл, афтæ дæм фæбæрæг кæндзыстæм, — Гæлæу 
йæ ныхас дæр нал фæци кæронмæ, афтæмæй дыууæйæ дæр ами- 
дæг сты стуртæ ’мæ адæмы ’хсæн. 
Гандзе, бахизæн къуымы цы обаугонд уыд, уый сæрмæ ссыд 
æмæ уым слæууыд. Обау æрдзысконд нæ уыд. Æвæццæгæн, 
æмбонд чи арæзта базары алыварс, уыдон се згъæлæнтæ ардæм 
æрбахафтой чъырæй-дурæй, ома стæй сæ аласдзыстæм ардыгæй. 
Фæлæ сæ нал аластой стæй. Ныр хæмпæлгæрдæг æрхæцыд обау- 
гондыл. 
Адæм æнахуыр æнæвдæлонгъуыз зындысты уырдыгæй кæс- 
гæйæ. Гандземæ афтæ зынд: фæндагыл лæуд сты, дард фæнда- 
гыл, старстысты уыцы фæндаджы дардæй, ардæм дæр уыцы та- 
сæй æрбауадысты æмæ рауай-бауай дæр уыцы тасæй кæнынц, 
æндæр сæ ам æппындæр никæй ницы хъуыддаг и. Стæй сæ, кæ- 
дæм цæуинаг сты, уым дæр ницы хъуыддаг и, фæлæ сын æнæцæу- 
гæ нæй. Куыддæр ардыгæй ахизой, а базарæй, афтæ араст уы- 
дзысты ’мæ цæудзысты ’мæ цæудзысты. 
Стуртæ биноныг лæуд кодтой. Иутæ сæ сынæр цагътой, уæз- 
зау æрæууил-æрæууил кодтой се ’ууилинаг, иннæтæ сæ къæдзилтæ 
тылдтой, дзынга сæ кæуыл абада, уымæн цæттæ куыд уа йæ 
къæдзил æмæ йæ дзы куыд æрцъыкк кæна. Кæмдæр сæ иуæй- 
иутæ уасгæ дæр ныккæнынц, хъæрæй ныууасынц, цыма кæмæ- 
дæр хъæр кæнынц, ома мах мæнæ стæм, ам стæм, ома — мæнæ 
базары. 
Гандзе касти стуртæм, æмæ та-иу йæ хъуыдыйы кæрон фæ- 
зынди — ныр сæ зынаргъ куы скæниккой, тынг зынаргъ, æмæ 
дзы иу дæр куы нæ ауæй уаид, стæй сыл куы ахæциккой æмæ сæ 
куы фæцæйкæниккой горæтæй хъæутæм фæстæмæ. Цы дзæбæх 
уаид! Алчи ахæцыд йе стуры сæрбосыл æмæ йæ фæкæны. Стæй 
та йæм æнæнхъæлæджы фæсмон æрцыди — цæмæн бакаст лæп- 
путы коммæ, цæмæн рацыд! Уый йеддæмæ чи рацыдаид, уый 
дзы нæ уыди кæртыдзаг лæгтæй! Иугыццыл ма алæууыд æмæ 
фæуырдыг кодта обаугондыл. Бынмæ куы ныццæуа, уæд цы ми 
185 

кæндзæн, уый нæ зыдта, фæлæ йæм уым, уæле лæууын дæр нал 
цыди. Æххæст нæма ныххæццæ, афтæ ауыдта Гæлæуы — уæртæ 
æрбауайы, афтæ хъуыддаггьуыз зынди æмæ ма æрлæууын ба- 
зондзæн, ууыл зын баууæндæн уыди. Уыцы цæугæ-цæуын йæ 
тымбыл худ фелвæста æмæ йæ фæстæмæ акодта. 
— Ссардтам! — йæ ныхас йæ разæй фæци. — Дзæбæх кусæрт- 
таг ссардтам, тынг дзæбæх, нæдæр гыццыл уыдзæн, нæдæр стыр, 
ахæм ссардтам, гье. Æнæуи дзæбæх хæрзхуыз. Цом-ма, — æмæ 
фæстæмæ ныззылди лæппу. 
Уæнгуытæ уыдысты дыууæ. Афтæ æмхуызæттæ уыдысты 
æмæ ивддзæгтæ кодтой — сатæгсау тымбылсæр уæнгуытæ. Ган- 
дзе сæ куы федта, уæд йæ зæрдыл Ангер æмæ Андре æрбалæуу- 
ыдысты, уыдон дæр æм афтæ æмхуызæттæ фæкастысты уыцы 
изæр, куывды тыххæй сæм куы бауадысты, уæд — саусæр, тым- 
былсæр лæппутæ. 
Уæнгуыты хицау, тъæпæнгомау кæмæй фæзæгьынц, ахæм лæг, 
худындзаст. Ноджы йæ уæлæ, уый карæнтæ кæй нæ фæдарынц, 
ахæм хъулон-мулон цыбырдыс хæдон — уый йæ бынтон худын- 
дзаст кодта. Афтæ зынд — барæй йæ акодта, æндæр æй тынг 
хорз дæр зыдта — нæ йын æмбæлы, ахæм хæдон скæна, уый. 
Фæлæ йыл цæмæй худой, уымæн æй скодтй, æмæ йæхæдæг раз- 
дæр бахудындзаст и. 
— Фаззæттæ дын сты, мыййаг, хорз лæг? — бафарста Гандзе 
лæджы. 
— Кæм мын сты, кæ, фаззæттæ?! — уайтагъд дзурынмæ фæци 
лæг, æмæ æхсызгон уыди Гандзейæн, кæннæуæд йæ фарстмæ 
фехсайдта йæ зæрдæ — цы хъуыддаг æй уыд, фаззæттæ сты ’мæ 
не сты, уымæ! — Фаззæттæ не сты, фæлæ сæ иуæн дæр йæ мад 
мæ парна хъуджы лæппын у, се 4ннæмæн дæр. Æмæ ’мхуызæттæ 
сты хъуццытæ сæхæдæг дæр. Ныр ноджы бамидæг сты æмæ нæхи 
Абрикъойы сау уæныгæй схъазыдысты, æмæ афтæ ’мхуызæттæ 
рауадысты сæ рæуæдтæ, — дзырдта лæг уыцы худындзастæй 
æмæ афтæ зынд, цыма гæдыныхæстæ кæны Гандзейæн, æндæр 
ын цæй парна хъуг и, æмæ цæй сау уæныг и сæхи Абрикъойæн! 
— Цас диссæгтæ ис ацы дунейы — дунейы дзаг диссæгтæ! — 
загъта йæхицæн дзурæгау Гандзе, стæй, уæнгуытæй хæстæгдæр 
кæмæ лæууыд, уымæ бавнæлдта. Фыццаг ын йæ бæрзæйы нуæрт- 
тæ æрысгæрста, стæй йын йæ къуыбыр сыкъатæй иуыл æрхæ- 
цыд. Уæныг йæ сæр батылдта, æмæ Гандземæ афтæ фæзынд: 
дзурын куы зыдтаид, уæд афтæ зæгъид — дæ къухтæ айс, мæнмæ 
хъазын нæ цæуы. 
— Тæригъæд нæу — адон фæхицæн кæн, — загъта та Гандзе, 
уæныгæн йæ сыкъа куы суагъта, уæд. 
^1æгæн йе ’рфгуытæ фæтъæбæртт кодтой, Гандзейы ’рдæм иу 
ивазгæ къахдзæф бакодта. 
— Уый дын цы хуызæн ныхас у, хорз лæг?! Уæдæ ма æфсы- 
мæртæ дæр куы фæхицæн вæййынц, æмæ адон та уæнгуытæ куы 
186 

сты! Уæнгуыты йеддæмæ куы ницы сты адон. Афтæ макуыуал 
зæгь. Хуыцау фос лæджы тыххæй сфæлдыста, æндæр æй йедæн 
нæ бахъуыд фос! Æмæ дын Хуыцаумæ хъыг цы фæкæса, уыцы 
ныхæстæ ма кæн! 
— Уыдоны ма бирæ нæ, фæлæ иу афæдз бауадз, стæй сыл 
æфсондз сæвæр, гъеуæд уаид, гъе! — цыма лæджы фыдæнæн 
дзырдта, уыйау загъта Гандзе. — Сæвæр сыл æфсондз æмæ сыл 
хуым кæн, суг сыл лас! 
Лæг ныр та фæстæмæ фæлæууыд иу къахдзæф. Уым уæнгуыты 
сæрбос рахиз къухæй галиумæ райста, рахиз къух уæлгоммæ 
фæфæлдæхта æмæ йæ Гандземæ бадардта. 
— Æмбаргæ лæджы каст кæныс, афтæмæй æмбаргæ ныхæстæ 
нæ кæныс. Хæхбæсты нал цæрæм, нал! Ай быдырбæстæ у. Æмæ 
уыцы тыгъд быдырты трактор æмæ машинæ куы ницуал аха- 
дынц, уæд ма дзы ды искуы гутон адардзынæ, уымæй сæ уæл- 
бикъон фæкæндзынæ! Галтæ хæдзардарæг куы уыдысты, уæды 
дуг ацыди, нал и, фæци. 
Гæлæу тыхсти — æгæр дзурынц, цы Гандзе, цы лæг йæхæ- 
дæг. Адон бауадз, уæд изæрмæ дæр дзурдзысты. Куы-иу, Буха- 
рин кæй хуыдта, уымæ фæзылд, куы-иу йæ худ фелвæста, сонт 
æлвæст-иу æй фæкодта, цыма йæ искуыдæм фехсынмæ хъавыд, 
уый хуызæн. Ныр, куыддæр лæг йæ ныхасæй фæлæууыд, афтæ 
йæ пинджачы мидæггаг дзыппы йæ къух фæцавта, æхцаты гуып- 
пар дзы фелвæста, сæ астæуыл биноныг дыдагъ уыдысты æхцатæ, 
се ’ддæгтæй сын лæджы къухмæ анымадта иудзæвгар æмæ уæны- 
джы сæрбосыл рахæцыд. 
Кæрты æмызмæлд кодтой нæлгоймагæй-сылгоймагæй. Сæ 
иутæ цыдæртæ радав-бадав кодтой, сæ иннæтæ афтидæй рауай- 
бауай кодтой. Æмæ уыдон ноджы хъуыддаггъуыздæр уыдысты, 
афтидæй чи рауай-бауай кодта, уыдон. Афтæ арæх вæййы. 
Хистæртæ уæныджы уæлхъус батымбыл сты. Уайтагъд æртæ 
чъирийы æмæ графинимæ сæ уæлхъус балæууыд Гæлæу. 
Цопан йæ цæстæнгасæй ацагуырдта Гандзейы, куы йыл фæ- 
хæст и, уæд æм бадзырдта: 
— Мæнæ-ма нæ фарсмæ ’рбалæуу, уо Гандзе, æмæ нæ кусæрт- 
тагæй, Хуыцауæн барст у, зæгъæм. 
Уæд Дзабо дæр аздæхт Гандземæ. 
— Дæ хорз хорз у, æмæ йæ кæронмæ ахæццæ кæн! Мах æй 
зыдтам, зыдтам, ды равзардзынæ. Фыссæг, мæ хур акæнай, хуыр- 
хы бынтæ нæу, нæ! — Цин лæсæнтæ кодта йæ цæсгомыл Дзабо- 
йæн, æмæ бадис кодта Гандзе — кæцæй дзы раивылди уыйæппæт 
цин? Равзардзынæ, дам. Уый цæмæй зонынц, æмæ йын æй æлхæ- 
дæй цы равдыстой, æндæр æй уынгæ дæр нæ фæкодта. Æмæ 
йыл цас бафыстой, уый дæр нæ зоны. 
Нæй, нæ балæууыд хистæрты цур — йæ зæрдæ йæ нæ бахас- 
та. Гыццыл иппæрдæй аззади, стæй йæхи æгты ’рдæм байста. — 
Хæстæг нæ бацыд æгтæм дæр, нæ йæм цыди уыдоны цур лæу- 
187 

уын дæр æмæ сæм æддиауæй касти. Стыр цыппæрдигьон аджы 
фæстæ дыууæйæ дзуццæджы бадтысты æмæ йын йæ быны арт 
кодтой. Дзæбæх сæм бакасти — уæртæ Андре æмæ Ангер, уыцы 
дыууæ тымбылсæр лæппуйы. Ангер цыдæр даргь урс сугтæ æвæры 
аджы бын. Андре гæххæтт ссудзы спичкæйæ æмæ сын æй сæ 
бынмæ бахæссы. 
Иуафон хæдзарæй рауади Горга. Йæ къухы дæргъæй-дæргъмæ 
хъæдын арынг. Йæ бæрзæй абон ноджы ставддæр фæзынд Ган- 
дземæ. Æгты цурмæ куы ’рбахæццæ, уæд дзыхълæуд фæкодта. 
Лæппутæм йæ цæстытæ фæцарæзта. 
— Уоу, арыды фæуат, кæд цы сым-сым кæнут! Ныртæккæ 
йын йæ раззаг хуылфыдзаума фелвасдзыстæм, æмæ ма уæдæ 
цæхæр ма уаид, кæддæра уын цы митæ бакæнин! Алчи афонмæ 
дзуарыбын и, махæн та нæ арт дæр нæма схæцыди. 
Горга куы ацыди, уæд Ангер бавнæлдта, чиныг ратыдта Анд- 
рейы къухæй. 
— Æри-ма йæ, мæрдты уд нæу, стæй йæ мыдгай судз! — йæ- 
хæдæг иу армыдзаг сыскъуыдта чиныджы сыфтæй, спичкæ сæм 
бадардта æмæ та сæ уыцы цапуал сыгъдгæнгæ сугты бын фæтъыс- 
та. Уайтагъд арты сырх æвзæгтæ сугты ’хсæнты схъуызыдысты, 
аджы быныл сæхи асæрфтой. 
— Нæннæ! Уæ къæс-къæс ссыди! Ам уь1н Андре нæй, нæ, ам 
уын æндæр лæппу и, — уыцы дзурынарæзт у Ангер, æмæ Ган- 
дзейы зæрдыл æрбалæууыд: уæдæ уæд йæ ныхас куы нæ 
райхъуысти, уыцы изæр сæм куы бауадысты, уæд. Оммен дæр- 
иу нæ загъта. Худгæ-иу бакодта. Æмæ-иу худгæ дæр цас бакодта, 
æниу! Мæнæ ныххуда, худын кæмæ фæцæуы, уыдон куыд ных- 
худынц, афтæ, ’мæ стæй банцайа — куыд нæ стæй! Нæма-иу 
райхæлд цæсгомыл æмæ-иу сысынмæ фæци. Ныхас та дзы æппын 
не схауд. Ныр дзуры, ныр дзæбæх дзуры, ацы Ангер чи у, уый. 
Арт кæнынц аджы бын æмæ дзуры. Æвæццæгæн, амæй уæлдай 
нæ хицæн кæнынц кæрæдзийæ ацы дыууæ лæппуйы, æмæ уый 
хорз у, — сыхаг лæппутæ кæрæдзийыл зæрдæйæ куы уой, уæд 
уымæй хуыздæр цы и! — Хъуыдытæ кæны Гандзе æмæ афтæ 
хъуыдытæгæнгæ лæппутæм хæстæгдæр куыд балæууыд, уый 
æмбаргæ дæр нæ бакодта. 
— Хорз судзы ацы чиныг, — дзуры ’мæ дзуры Ангер. — Зам- 
манайы чиныг у. Чиныгæн йæ хорз уымæй базондзынæ, æмæ 
хорз куы судза. Фæлæуу-ма, æз дзы дæлæ дæле дæр атъыссон 
сугты бын, фæйнæрдыгæй кæрæдзимæ куыд бацæуой, афтæ. — 
Чиныг фелвæста зæххæй æмæ гуыбыр-гуыбыр ныууади аджы 
дæллаг ныхмæ. Æмæ та уым фæдзуццæг кодта. 
Раст уæд ауыдта Дзибускайы Гандзе. Уæртæ ’рбацæуы схæц- 
схæЦгæнгæ Ангер æмæ Алдремæ. Ацы хатт цыма гуыбырдæр у 
ноджы. Йæ уæлæ — ног хæдон, цыдæр чъизигъуыз хъуымацæй, 
фæлæ, ног кæй у, уый бæрæг у. Пинджак ыл нæй ацы хатт, æмæ 
кæд уымæн гуыбырдæр зыны. 
188 

Гандзейæн æхсызгон уыд, Дзибуска кæй фæзынд, уый. Ис- 
тæмæйты та йæ фæрсдзæни, дард истæмæйты. Фæлæ та, чи зоны, 
дзуаппытæ дæр йæхæдæг дæтта йæхицæн. Кæннæуæд дæр ын 
исты амæлттæ кæндзæн. 
Гандземæ нæ бакаст Дзибуска, комкоммæ дыууæ лæппумæ 
бараст æмæ сæм куыддæр бахæццæ, афтæ йæ хъæр ссыди: 
— Цы ми бакодтат уый?! 
— Арт, Дзибуска, арт! — хъазгæмхасæнты дзуры Ангер. — 
Ныртæккæ йæ мидæг физонджытæ сцъыс-цъыс кæндзысты, стæй 
йæ сæрмæ дзидзатæ спæлхъ-пæлхъ кæндзысты. Æмæ бæстыл 
сой алеуахи кæндзæн. Ахæм арт скодтам, гъе, къабуска-Дзи- 
буска! 
— Чиныг! — йæ хъæр йæ хъуыры абадт Дзибускайæн, фæлæ 
уайтагъд феуæгъд йæ хъуыр. — Цæмæн аскъуыдтат чиныг, уый 
Гандзейы чиныг уыди! 
Æмæ уæд йæ бынатæй растæгау кодта Андре. 
— Ма хъæр кæ, Дзибуска! Абон Хетæджы бон у, йæ цæхæр 
дыл куы ныккала, уæд цъыбыртты сыгъд бауыдзынæ, уый дын 
Гандзе æмæ Таранджелоз! 
— Цæмæн рахастат чиныг æмæ йæ цæмæн ныскъуыдтæ код- 
тат?! — тынг хъæрæй загъта Дзибуска, йæ хъæлæс цыдæр æна- 
хуыр зæлланг кодта, æмæ Гандзе дисыл бафтыд — уæдæ Дзибус- 
кайы хъæлæс уай æмæ афтæ ныззæлланг кæнай! 
Кæрт фæсабыр. Алчи йе ’ргом аздæхта, уартæ агтæ кæм æвæрд 
уыдысты, уыцырдæм. Кусартыл чи архайдта, уыдон дæр сæхи- 
уыл схæцыдысты, сæ астæутæ сраст кодтой æмæ афтæ лæууы- 
дысты — сæ тугæйдзаг раздарæнтæ сæ уæлæ, сæ кæрдтæ сæ 
къухты. 
— Цы кæнынц, цы?! — чидæр бафарста, æмæ йæм чидæр 
бадзырдта: 
— Ницы, уæртæ Дзибуска артгæнджытæм фæхъызыд цæуыл- 
дæр. 
— Мæгуыр у Дзибуска дæр, — уый та сылгоймæгтæй загъта 
чидæр. 
Æмæ йæм чидæр бадзырдта — уый дæр сылгоймæгтæй: 
— Гъæ, уыйау мæгуыр уа мæ ницæмæбæллæг! 
— Æмæ сæм цæуыл фæхъызыдаид? — ногæй та райхъуыст 
æрдæбоны хъæлæс. Чысыл фæхæцыд йæхиуыл, стæй ма ноджы- 
дæр загъта: — Дзибуска æнæхъуаджы сдзура искæмæ! 
— Уым, дам, цыдæр чиныг аскъуыдтой, сæ арт нæ сыгъди 
’мæ! 
— Гæр æмæ чиныджы тыххæй цы йæхи мары! — Уый та æндæр 
ран загъта æндæр чидæр. — Бæстæ чиныгæй сæфт куы у. 
— Йæхи бар нæу, мæгуыр Дзибуска, ’мæ цы кæна! 
Лæгтæн се ’вдæлондæртæ агты ’рдæм байстой сæхи. 
Хистæртæй чидæр хæцыд Андре æмæ Ангермæ. Чи уыд, уый 
нæ базыдта Гандзе, бакæса йæм, базона йæ, уый йæм нæ цыд. 
Лæг уайдзæфтæ кодта: 
189 

— Уæ хæйрæджытæ уæ ацардыдтой уыцы чиныгыл?! Мæнæ 
кæрт машинæйæ йедзаг, искæмæй сæ иу агуывзæ бензин райста- 
иккат, æндæр ма дзы исты хъуыди?! 
— Гъомæ, дам, абон бензинæй арт кæнын нæ фæтчы! — цыма 
тынг стыхсти, уыйау уынгæг хъæлæсæй йæ ныхас даргъ ивæзта 
Андре. 
Æмæ йæм ныр та лæппутæй фæкъæпп кодта чидæр: 
— Гъо, бензинæй нал фæтчы арт кæнын, фæлæ — чиныгæй! 
Афтæ цард уый зæгъæджы хæдзары. Уæдæ ныр чиныг кæмæ 
нæй, уыдон æнæ артæй зайдзысты æмæ сæ дзидзатæ хомæй хæр- 
дзысты?! 
Æмæ та уæд Андре дæр загъта: 
— Гæррæтт, чиныг йеддæмæ ницы у! 
— Чиныг йеддæмæ ницы у, фæлæ цы хуызæн чиныг у, уый 
нæ зоныс?! Уæд ерыс расидтыстæм, чи йæ бæрзонддæр сиса, 
ныр ыл багуыбыр стæм æмæ йæ ныскъуыдтæ кодтам. 
Гандзе лæугæйæ баззад. Бамбæрста — йæ чиныг ын ныскъуыд- 
тæ кодтой. Сугтæ сын нæ хæцыдысты æмæ сæ уымæй схæцын 
кодтой, Гандзейы чиныгæй. Æмæ, дам, æй цыкурайы фæрдыгау 
æфснайдæй дардзыстæм — уæд афтæтæ дæр дзырдтой фынгыл. 
Ныр сæ хæрхæцъа цæуы — сæ иутæ иу дзурынц, сæ иннæтæ — 
иннæ. Æмæ йæм нал цыд кæрты лæууын. Фæлæ куыд аирвæз- 
дзынæ ацы ивылд кæртæй. Ай æппæтæй йæм иу уæддæр ма фæ- 
комкоммæ уа æмæ йæм ма адзура фæсте, ома, кæдæм цæуыс, 
кæ, Гандзе. Æмæ йæм стæй се ’гас дæр не сдзурæг кæндзысты 
сæхи?! Æмæ ма уæд куыд цæугæ акæндзæн, куыд ма здæхгæ 
ракæндзæн! 
Иуцъус фæсабыр и сæ ныхас, æмæ уæд райхъуысти Дзибус- 
кайы кæуын — чиныгæй ма цы аззад, уый бафæлдæхта йæ цæсго- 
мыл æмæ рызтысты лыстæг рызтæй чиныджы хъæбæр цъæрттæ. 
Æмæ та йыл чидæр схъæр кодта лæппутæй: 
— Ма ма тъиз, нæ бæрæгбон нын ма æнад кæ! 
Уæд чидæр хъазынмæ здахынвæнд скодта хъуыддаг: 
— Чиныг та цы у, Дзибуска, чиныг?! Лæгау лæг йæ хæдзармæ 
хæсгæ дæр куы нæуал кæны чиныг. Фæци чиныджы дуг. Ныр 
æндæр дуг ралæууыд, ныр — æхца, йæ мард фесæфа, æхца, ду- 
нейы хъуыддæгтæ йæхи уый æрбакодта ныр. 
— Чи ’рбакодта? — йæ кæуын фæуагъта цæхгæр Дзибуска. 
— Æхца, æхца, Дзибуска-къабуска, æндæр чи! 
Уæд хистæрты раз фæлæууыд Горга, йæ дыууæ къухы дæр 
цалдæргай уæхсты, физонæггæгтыл æхсырфæмбæлттæ уыцы 
биноныг тыхт. 
— Махæрдыгæй хъуыддæгтæ рæвдз сты. Хистæртæй дзуары- 
бын^æ чи бауайдзæн лæппутимæ, ууыл ахъуыды кæнут, — загъ- 
та Горга æмæ алæгæрста агты ’рдæм. Æмæ та лæппуты хæр- 
хæцъа дæр райхъуыст агты цурæй. Чидæр загъта хъæрæй: 
— Уæдæ ма-иу кæсут, кæддæра æхцайы дзуар нæ саразиккой 
190 

æхцаджынтæ. Æмæ цы! Хуыцауы дзуар, æхцайы дзуар, Хетæ- 
джы дзуар! Фидауынц иумæ? Фидауынц! 
Æмæ йæм чидæр бадзырдта — уый дæр хъæрæй! 
— Хынджылæг ма скъæр, уый дын æхцайы дзуар æмæ хæ- 
рæджы дымæг! 
Хистæртæ иуварс лæууыдысты. Дзабо иу каст Гандземæ ба- 
кодта, иу — Цопанмæ, стæй та дзургæ бакодта Цопанмæ: 
— Чи нын бадавдзæн нæ кувинæгтæ иу æмбаргæ Хетæджы 
бынмæ — табу йын уа! 
Цопан æм ницы сдзырдта. Дæлæмæ касти агты ’рдæм, рæс- 
тæгæй-рæстæгмæ-иу йæ цæстытæ ’рцъынд кодта, стæй та-иу бæр- 
зонд схæцыд йæ цæсты уæлтъыфæлттыл. Иуафон арф ныуулæ- 
фыд æмæ йæ уæззау уынæргъын райхъуыст: 
— Гъе-и-и!.. 
Апрелъ, 2006 

Уацаутæ 
УЫЦЫ ТÆССАР-МÆССАР ФÆНДАГ 
Кæд кæрæдзийæн 
фаг нæ фæдзырдтам... 
Къоста 
1 
Дзахо ауырдыг кодта асинтыл. Йæ иу къух бырæнхъæдыл 
æвæрд уыд æмæ, йæ къæхтæ куыд иста, афтæ бырыди къух 
бырæнхъæдыл. Йæ иннæ къухы та лæдзæг уыд, фæлæ йыл, лæ- 
дзæгыл куыд фæхæцынц, афтæ нæ хæцыди — йæ астæуыл ын 
хæцыди, цыма йæ чи нæ хъуыди, ахæм хъил уыди æмæ йæ æппа- 
рынмæ хаста. 
Дуарахизæны цы дæргъæццон æрлæууæн уыд, уырдæм куы 
ныххæццæ, уæд æркасти лæдзæгмæ, стæй йын йæ фындз зæхмæ 
æрхаста, æрхоста дзы зæххы дурастæрд, æмæ йæ къупп-къупп 
ссыди астæрдæн, æмæ афтæ зынд, цыма дуарæн æдде цы дуне и, 
уымæ хъусын кæны: фидар лæуу, лæдзæгджын лæг дæм фæцæуы. 
Лæдзæг сæм фаронæй нырмæ и. Фарон æй æрхаста лæппу. 
Кæмдæр Уæрæсейы уыди, уым бафтыди, лæдзджытæ кæм уæй 
кодтой, ахæм дуканимæ, æмæ йæ уым алхæдта. Цас алхæнинаг 
уыди! Фæлæ йæ нырмæ никуы райста йæ къухмæ Дзахо. Йæ 
зæрдæ йæ нæ куымдта — лæдзæг райс æмæ лæдзæгимæ фæцæй- 
цу! Маизæ-иу бустæтыл схæцыд: 
— Дæуæй кæстæр чи у, уыдонæй куы ничиуал цæуы æнæ 
лæдзæг, уæд ды цы хъал балхæдтай?! Стæй лæппуйæ дæр ар- 
гъуц кæнын хъæуы — далæ дын æй арвы кæронæй фæхаста! 
Нæ-иу æй бакуымдта. Уый дæр-иу бустæгæнæг скодта йæхи: 
— Гæррæтт, ам уыдзæни уæ лæдзæг, лидзгæ уын никуыдæм 
кæны! Дард нæ цæуын, мæнæ къæсæрæй дуармæ цæуын æмæ мæ 
цæй лæдзæг хъæуы! Хæрзаг, мачи зæгъа... 
Фæлæ йын æй абон Маизæ йæ размæ рахаста. Йæхицæй йын 
расомы кодта: 
192 

— Уæд дын æз амæлон, ды мæ коммæ куы нæ бакæсай! Фен- 
ма йæ, фен, кæддæра куыд дзæбæх у! — Уым йæ ныхас хъазы- 
нырдæм фездæхта: — Кæс-ма-иу, кæддæра дæм чызджытæ кæ- 
рæдзи сæрты нæ гуыдзиццытæ кæниккой, афтæ нæ фидауис ацы 
лæдзæгимæ. 
Æмæ лæдзæгæй дзæбæх лæдзæг у, æвзæр лæдзæг нæу. Къа- 
дзонийæ-æндæрæй — алцæмæй æххæст. Æцæг, цы хъæд у, уый 
нал зыны — ахорæнæй йæ æгæр бæзджын сахуырстой, æмæ ма 
куыд разына йæ хъæд! Уый хиарæзт лæдзæгæн фæзыны йæ хъæд. 
Уымæн дзы æмбал бæргæ нæй, хиарæзт лæдзæгæн. Сæхæдæг цы 
лæдзæг сарæзтой иухатт Уаназæн! Уæд æвдæмты ахуыр кодта Дзахо. 
Сæ ахуыргæнæг чи уыд, сæ къласгæс, уый йæ куыст ныууадзыны 
фæндыл ныллæууыди. Йæ уæрджытæ сахъатæй æрхаста хæс- 
тæй, нал сæндидзыдтой. 
Уæд алыг кодта — цæугæ! 
Тарвазыл хæцгæйæ, дам, куы фæцæйхизын къласмæ, уæд, дам, 
мыл мæ цæсгом басудзы. Афтæ, дам, загьта скъолайы хицауадæн. 
Кълас сдыууæрдæм. Æхца куы æрæмбырд кæниккой, уæд 
иуцалдæрæй горæтмæ ацæуиккой æмæ исты балхæниккой. Фæлæ 
кæм и æхца! Æмæ уæд ахæм ныхæстæ райдыдтой: кæмæ цы и, 
уый рахæссæд — чи цыхт, чи — æйчытæ, чи — хъæдур. Ауæй сæ 
кæндзысты. 
Уаназы хъустыл æрцыди уыцы раныхас-баныхас, æмæ иубон, 
урок куы фæци, уæд дуар æнгом æрбахгæдта, журнал æмæ йæ чин- 
гуытæ йæ дæларм, йæ лæдзæг йæ къухы, афтæмæй сæ разы æрлæу- 
уыди. Уыдон æм æнкъардæй кастысты, æмæ сæм бахудги Уаназ. 
— Цæй, æмæ мын лæдзæг саразут. Мæн лæдзæгæй æхсызгон- 
дæр ницы хъæуы. Æмæ мын лæдзæг саразут. Уæ алкæй къух 
дæр æм куыд фæхæццæ уа. Æмæ-иу йе ’нцæйтты куы фæцæйцæ- 
уон, уæд цыма сымах æнцæйтты цæуын, афтæ йæ куыд æмбарон 
æмæ мын афтæ æхсызгон куыд уа. 
Дыккаг бон урокты фæстæ Хуссармæ агуылф кодта кълас 
чызгæй-лæппуйæ. Дунейы лæдзæггæгтæ ракодтой, иу ранмæ сæ 
æрхастой. Бирæ сæм фæракæс-бакæс кодтой æмæ дзы иу рав- 
зæрстой, æхсынцъы. Йæ къадзони дзæбæх, арм ыл куыд æрба- 
да, йæхæдæг — раст топпы фатæй растдæр. Нæдæр ставд, нæ- 
дæр бынтон лыстæг. Сарæзтой йæ, йæ цъар ын бастыгътой. Йæ 
буар сзынди. Хæнтурс нæ уыди йæ буар, цыдæрхуызон бурбын 
радардта, цыма пылыстæг уыди. 
Æмæ йыл цас фæцин кодта Уаназ!.. Йæ-иу къухæй-иу æй 
иннæ къухмæ айста, йæ фындз-иу ын хъавгæ æруагъта зæхмæ. 
Æрæнцади-иу ыл, стæй та-иу æй систа, йæ дыууæ къухæй-иу ыл 
ныххæцыд, æхсаргард кæмæн балæвар кæнынц, уый йыл куыд 
ныххæцы, афтæ, æмæ та-иу загъта: 
— Акæсæд-ма исчи уыдонмæ Хуыцауы тыххæй! — Уыцы иу ны- 
хæстæ кодга, цал хатты касти лæдзæгмæ, уал хатгы. Стæй-иу æм 
бахудги, цыма цæмæйдæр къæмдзæстыг уьщ йæ разы, уый хуызæн. 
193 

Цыди Дзахо уыцы дæргъæй-дæргъмæ тыгъд уынджы. Лæ- 
дзæг хъазуат ист кодта æмæ йæ хъазуат æвæрд кодта, цыма йын 
афтæ зæгъынмæ хъавыд — ам дæр дзы лæппу и, лæппу! Цыди 
Терчы ’рдæм — уым та абада, уыцы хибар бандоныл. Бæргæ, 
куы никæй йыл баййафид — хибар ран кæй ис, уый тыххæй у, 
æвæццæгæн: адæм æм къæппæй лæууынц. Æмæ йыл чи нæ абад- 
дзæн! Фылдæр ыл, ацæргæ чи у, ахæмтæ фæбады, фæлæ йыл 
чызджытæ æмæ лæппуты дæр баййæфтытæ кæны. Ибон та дзы 
æнæгъдауæй баййæфта чызг æмæ лæппуйы. Кæд нæ бадти чызг 
лæппуйæн йæ уæрагыл, афтæмæй йыл ноджы йæхи куы баныха- 
сид! Æцæг, куыддæр ауыдтой Дзахойы асинтыл æрцæйхизгæ, 
афтæ фестадысты æмæ кæрæдзийы къухтыл хæцгæ асинтыл 
уæлæмæ лидзынмæ фесты.Дзахо бирæ фæлæууыд бандоны уæл- 
хъус æнкъардæй. 
Фæлæ дзы уæддæр фылдæр ацæргæ адæм фæбады. Иунæ- 
джытæй дæр дзы фæбадынц, цалдæргæйттæй дæр. Æмæ йын 
хъыг вæййы Дзахойæн, искæй дзы куы баййафы, уæд. Хæрзæ- 
рæджы та дзы иу æнахуыр сылгоймаджы баййæфта бадгæ. Йæ 
сæрыл хъулон-мулон сæрбæттæн баст, уый карæн сылгоймæгтæ 
нæ, фæлæ чызджытæ кæй фæдарынц, ахæм, æмæ йæ бынæй 
сæрбæттæнæн йæ дыууæ уадулыл дæр сæнæфсирыцуппæлтты 
хуызæн урс-урсид дадалитæ хауд.Афтæ урс уыдысты, æмæ сæм 
цæстытæ нæ лæууыдысты, хурбон, чи фæдзода уа, уыцы митмæ 
куыд нæ фæлæууынц цæстытæ, афтæ. Сылгоймагæн йæ уæр- 
джытыл уыди, йæ астæуыл кæй рафæлдæхтæуыди, ахæм къан- 
нæг чиныг, æмæ йыл йæ дыууæ тъæпæн армы лæууыдысты кæ- 
рæдзи уæлæ дзуарса æвæрдæй, цыма чиныг дæр рох баци уæр- 
джытыл æмæ къухтæ дæр рох баисты чиныгыл, уый хуызæн. 
Йæ цуры чидæр кæй æрлæууыд, уый уайтагъд нæ базыдта — йæ 
цæстытæ цъынд уыдысты. Куы йæ базыдта, уæддæр кæсгæ нæ 
ракодта, афтæмæй къухтæ базмæлыдысты чиныгыл, бафæлдæх- 
той йæ, стæй йæ йæ тары бавæрдта, цыма йæ чиныгдоны бавæрдта, 
афтæ. Уыйфæстæ йæ сæр азылдта æмæ йе уæхсчы сæрты ахъæр 
кодта: 
^ — Азнымæт! 
Æмæ уыцы тæккæ сахат асинтыл æрдугъ кодта, нырма чындз- 
дзоны кармæ иуцалдæр азы бауайын кæй хъуыди, ахæм гомцонг 
чызг. Багуыбыр и сылгоймагмæ, йæ дæларм ын йæ цонг бакодта 
æмæ фæцæуыныл сты асинтыл. 
Дзахо сæм дзурын ницы сфæрæзта. Æмæ йæ æниу цы дзури- 
наг уыди кæйдæр ус æмæ чызгмæ! Кæд сæ хатыр ракуырдтаид, 
кæй сæ бахъыгдардта, уый тыххæй? Фæлæ куы ацыдысты, уæд 
æм иу хъуыды фæзынд — цымæ йæ цæстæй ракасти, асинтыл 
куы фæхæрд кодта уыцы ус, уæд, æви нæ ракаст йæ цæстæй? 
Æмæ куыд цыдаид цъынддзастæй асинтыл æмæ цæуылнæ хъуа- 
мæ ракастаид йæ цæстæй?! Йæ зæрдæ йе ’муд нал æрцыди бон- 
изæрмæ. Бадгæ дæр цъынддзæстæй кодта, афтæмæй чиныг та 
194 

фæлдæхт уыд, цыма дзы кæсгæ кодта, стæй йæ æрæвæрдта йæ 
уæрджытыл. Йæ тары йæ куыд бавæрдта! Æвæццæгæн ын куы 
фесæфа, уымæй тынг тарсти. Йæ тары йæ дары. 
Æмæ та дзы исчи куы уа ныр дæр... Бæргæ, раздæр куы 
рацыдаид, фæлæ уыцы уац! Уартæ йыл кæдæй нырмæ бады! 
Æмæ абон нал сыстад, цалынмæ йæ фæци фыст, уæдмæ. Не 
’взаг, дам, сæфы! Хъæр кæнынц фæйнæрдыгæй. Цыма, куы хъæр 
кæной, уæд нал фесæфдзæн! Æмæ, дам, нæ адæмæн сæхи аххос 
у: сæ сывæллæттæм, дам, хæдзæртты иронау нæ дзурынц. Уыдон, 
Бабуцайы ныхæстæ кæй фæхонынц, ахæмтæ сты. Ай-гъай, дзу- 
рын хъæуы иронау сывæллæттæм, куыд сæм нæ хъæуы! Фæлæ 
уыдæттæй бауромæн нæй, нæ гыццыл æвзагыл уæле цы стыр 
лæсæн рацыди, уымæн. Æмæ, цæмæй, уыцы стыр лæсæн чи у, 
уый, йæ разы цыдæриддæр фæуа, уыдон йæ быны ма ныккæна, 
уымæн стыр паддзахадон рахæц-бахæц хъæуы. Уыцы лæсæн 
цæугæ кæцæй кæны, уым куы нæ æрцæуа йæ разы цæлхдуртæ 
æвæрд, уæд ын ам бауромæн нæй. Æнæуи йæ нæхæдæг быроны 
бын кæй кæнæм, уый дæр дзы и, куыд нæ дзы ис уый дæр! 
Боныхъæд, дам, æмæ, дам, хæрзхъæд дзул! Байдзаг æй кодтам 
уыцы бындарæйзаинаг хъ-тæй, йæ туджы чи нæй, йæ буар кæй 
нæ уарзы,уыдонæй æмæ йæ ноджы дзаг кæнæм. Хъахъхъæнæг, 
дам, хъаггæнæг нæ фæлæ! Афтæмæй дзырды уыцы фыццаг «хъ» 
дæр нæ уыди — гъæуайгæнæг! Ростовы, дам, цыдысты ерыстæ 
уæгъдибар хъæбысхæстæй. Куыд цыдысты? Кæдæм цыдысты? 
Цæуыл цыдысты? Нæ цыдысты, гукк! Ростовы уыди ерыстæ. 
Фæлтау уал газеттæ дæр æхгæд куы ’рцæуиккой, телеуынæн 
дæр æмæ уал радио дæр куы нæ дзуриккой иронау. Чи зоны, 
уый фæпайда уаид æвзагæн — алыбоны тыхмитæй уал уæддæр 
уаид хызт. Кæнæ, дам, зылангон æмæ æзылангон мыртæ! Нæ 
грамматикæйы чингуытæ бæз-бæз кæнынц уыцы дзырдтæй. Æмæ, 
уыцы чингуытæ чи аразы, уыдонæн иу афтæ зæгъæг нæй: уый 
цы ми кæнут, хорз адæм?! Зылангон чи у мыртæй, уыдон зылан- 
гон уымæн хуыйнынц æмæ зыланг кæнынц, æмæ сæ фæсæфтуан 
«он» комкоммæ ууыл дзурæг у, зыланг кæй кæнынц, ууыл. Фæлæ 
зылангон чи нæу, зыланджы уддзæф кæм нæй, ууыл та цæй 
тыххæй ныхасæм уыцы мæгуыр фæсæфтуан?! Мæнæ æнæцæх- 
джын бас куыд зæгъай æдзæх басы бæсты, афтæ! 
Уæд æзыланг мыр у æмæ йæ афтæ хон — æзыланг! Æмæ дзы 
цас ахæм æнæсæрфатхъуыддаджы ис! 
Фæфыста уыцы дæргъæй-дæргъмæ уац, æмæ йын фенцондæр 
ис. Æндæр, пайда кæй ницы æрхæсдзæн, уый зоны. Уый, куы 
нæма йæ райдыдта фыссын, уæддæр зыдта. Комкоммæ кæмæ 
хауы, уыдонæй дæр æй чи бакæсдзæн, чи — нæ. Чи йæ бакæса, 
уый дæр æй бакæсдзæн æмæ йæхицæн сбаддзæн. Хицауадмæ та 
йæ кой дæр нæ сыхъуысдзæн. Кæмæ сæ сыхъуыса, уый дæр æм 
йæ хъус не ’рдардзæн. Уыдонмæ афтæ зыны, хицауадмæ, цыма 
æвзаджы фарстытæ-йедтæ уыдонмæ нæ хауынц. Уыдон сæм ни- 
цытæ æмæ мацытæ кæсынц. Афтæмæй уыдон, уыцы фарстытæ 
195 

сты сæ куысты рахæцæн. Æвзаг адæмæн йæ уд æмæ йæ цæст у, 
æмæ æппæты фыццаг уымæн хъуамæ кува æмæ табу кæна алы 
хицау дæр, кæд æцæг хицау у, уæд. 
Æмæ хъазуаты цыд кодта. Йæ лæдзæг, куыд цыд, афтæ иста 
æмæ йæ, куыд цыд, афтæ æвæрдта. Хатт-иу йæ къуырцц дæр 
фæцыди лæдзæджы фындзæн уыцы дурастæрд уынгыл. Куы 
никæй дзы баййафид. Стæй йæм цæугæ дæр куы ничи бакæнид! 
Иунæгæй бадын æй куы бауадзиккой. Фæстаг рæстæджы йæм 
цыдæр уæлдай зæрдæ фæзынд иунæгæй абадынмæ. 
Æвæццæгæн ыл йæ фæллад æртæфсти — йæ ацы бонты фæл- 
лад нæ, йæ иугуыр царды фæллад. Йæ цард, цы уыди, уый гæх- 
хæтты уæлхъус арвыста, фыссæн гæххæтты уæлхъус, æмæ бæрн 
и фыссæн гæххæтты, стыр бæрн дзы и. Уал чиныгыл фæфыдæ- 
бон кодта, удуæлдай фыдæбон сыл фæкодта. Адæмы æхсæнмæ 
сæ фервыста, лæг йæ хъæбулты куыд фервита адæмы æхсæнмæ, 
афтæ. Сæ хабæрттæ йæм хъуыстысты. Кастысты сæ адæм, 
дзырдтой йæм, фыстой йæм. Нæргæ кад æм не ’рхауд, æмæ йæ 
хъæугæ дæр нæ кодта нæргæ кад. Æнæуи йæ нымадтой æмæ йæ 
ныр дæр нымайынц. Зонынц æй — куыдфæндыйы зæрдæйæ ни- 
куы æрбадти гæххæтты уæлхъус. Хуыздæр æй чи базыдта, 
уыдонмæ уæлдæр æвæрд у йæ ном. Æмæ хъуамæ афтæ уа. Лæ- 
джы чи нæ зоны, ома, фыссæджы, уый йын цæй хынцмæ хъуамæ 
æмдзæгъд кæна?! Афтæмæй арæх вæййы афтæ, тынг арæх. Æмæ 
лæгæн йæ фарсæй цы фæуа, æндæр дзы йæ фарсыл цы хъуамæ 
бахæца ахæм æмдзæгъдæй?! 
Никуы бабæллыд æмæ тырнгæ дæр никуы бакодта, амдзæгъд 
ын кæной, уымæ. Цыди иу чиныгæй иннæмæ. Куыд фæзæгъынц, 
дæллаг галы цыд кодта. Æмæ йæ цард чиныгæй чиныджы æхсæн 
дихтæ ’рцыд. Хайгай баци. Фæугæ дæр хайгай фæкодта, фæци. 
Йæ алыварс куы акæсы, тынгдæр æм уæд бахъары. Иунæгæй 
иунæгдæр кæй кæны, уымæй. Уый дæр царды æгъдау у — чи цас 
фылдæр цæры, уыйас иунæгдæр кæны... Цæуынц йе ’мбæлттæ, 
йе ’мкусджытæ. Цæуынц æмæ цæуынц. Æмæ быгъдæг кæны йæ 
дуне. Гадзо дæр ацыд. Раджы ацыд Гадзо. Йæ тæккæ лæджы 
кармæ куы бахæццæ ис, уæд. Институты куыста. Ам ноджы бан- 
гом сты, горæты. Афтæмæй рарынчын и. Цы дохтырмæ нæ фæ- 
дугъ кодтой — фыццаг бонты дыууæйæ иумæ дугъ кодтой, стæй 
иунæгæй райдыдта дугъ кæнын Дзахо, Гадзо куы æруатон и, 
уæд. Цы хостæ йæм не скъæфта! Фæлæ, дам, адзалæн мадзал 
нæй — мæнгæй нæ баззади. Парсадан дæр ацыд. Уый фæстæдæр 
ацыд Гадзойæ. Бирæ фæстæдæр нæ. Уый маст бахордта, Таи- 
зæйы маст. Уæд ма йæ федта фæстаг хатт, Гадзойы зианы. Куыдта 
æмæ куыдта æмæ йын афтæ кæугæ-кæуын дзырдта æмæ дзырд- 
та. Куыд ыл нæ фидыдта кæуын! Уый хуызæн стыр æмæ тых- 
джькн лæг — æмæ ку! Ууыл цин кæнын фидыдта — худын, хъæл- 
дзæг ныхас кæнын. Æмæ йын йæ алы ныхас не ’мбæрста Дзахо, 
афтæ-иу æм дзы æхсæнмæ-’хсæнты æрбайхъуыст истытæ. Фæлæ 
йæхæдæг дæр кæугæ кодта æмæ-иу æм цы æрбайхъуыст, уый 
196 

дæр-иу йæ зæрдыл нæ бадардта. Æрмæст уыцы ныхæстæ хъусгæ 
дæр хорз фæкодта æмæ сæ йæ зæрдыл дæр хорз бадардта. Пар- 
садан ын Таизæйы кой кодта. Кæддæр æм афтæ бадзырдта, Пар- 
саданмæ бадзырдта, уый йæм бадзырдта, Таизæ, Дзахо Бардзи- 
ны фырты йеддæмæ, дам, зæххыбикъыл лæг нæй. Афтæ йæм 
бадзырдта, цыма йæм æнæуи дзырдта. Кæсгæ уымæ нæ кодта, 
Парсаданмæ, æвæццæгæн, æй йæ цæсгом нæ бауагъта, кæсгæ 
дæр ма йæм кæна, уый. Æмæ уый æрцардта Парсаданы, кæсгæ 
йæм кæй нæ кодта, уый. Цыма ницы фехъуыста, йæхи афтæ 
равдыста æмæ æндæр ныхæстыл фæкодта йæхи. Æнæуи йæ ’мбæр- 
ста Парсадан, куыд нæ йæ ’мбæрста! Нæ йын уыдта йе ’гæнон 
митæ?! Æмæ сæ йæ зæрдæ дзæгъæлтæ кодта. Уынджы астæу-иу 
лæугæйæ уымæн баззад. Иуырдæм сагъæс кодта, иннæрдæм са- 
гъæс кодта. Фæлæ нæдæр иуырдæм уыд йæ бон исты саразын, 
нæдæр — иннæрдæм. Куыд бабустæ кодтаид чызгыл, йæ сонт 
зæрдæмæ куы ныхъхъуыстаид, уымæй йын нæ тарсти?! Уæдæ 
ууыл та бустæтæ дæр куыд бакодтаид, Дзахойыл! Цæй тыххæй 
йыл хъуамæ бабустæ кодтаид?! 
Уый раджы уыд, раджы загъта уыцы ныхæстæ Таизæ. Æмæ 
сæ æнæуи нæ загъта — цыдæр тас æй бафтыдта, уыцы ныхæстæ 
зæгъа, ууыл. Уый нырма æнахъом кæй уыд, скъоладзау кæй уыд 
нырма, уый та йæ усгуры карæй дæр кæй фæцæйхызти, Дзахо, 
уымæй тарсти æмæ йæ уыцы тас сдзурын кодта афтæ. Дзахо 
дæр æй æмбæрста, куыд нæ йæ æмбæрста Дзахо дæр! Фæлæ 
цыма æлгъыст фæци, уымæй уæлдай йæ бон ницы уыди. Куыд 
æргуыбыр кодтаид скъоладзау чызгмæ! Уый гæнæн куыд уыди?! 
Йæ’ ном худинаг æмæ аллайаг куы фæуыдаид! Уæдæ йæм бады- 
ныл дæр куыд схæцыдаид уал æмæ уал азы! Цалынмæ уый ин- 
ститутмæ цыдаид, институтæй здæхтаид. Йæхæдæг багъæцыда- 
ид, йæ зæрдæйы бын цы рухсы тын фæтæпп-фæмынæг кодта, 
уый куы бауагътаид схæцын, уæд æй æндæр ницы хъуыд, фæлæ 
сын хионæй-æддагонæй уыцы рухсы тыны кой кодтаид! Стæй 
дæр уыдæттæ æнхъæл кæм уыди! Мæнæ иу йæхи æмгар дзæбæх 
лæппуйыл амбæлдзæн, æмæ дзы айрох уыдзæн уый. Худгæ дæр 
ма кæндзæни йæхиуыл — цы æнæсæрфат митæ кодта! Парсадан 
хъæрæй куыдта, уый хъæрæй нæ куыдта. Парсаданы фарсмæ 
лæууыд æмæ уысмæй уысммæ сæрфта йæ цæстысыгтæ йæ хуы- 
лыдз къухсæрфæнæй. 
Ныр, дам, æм хъуамæ ацæуон æмæ, дам, æй æркæнон. Йæ 
рынчынæй дæр, дам, дзы йæ фыццаджы цинтæ исдзынæн! Уыдо- 
нæй, дам, цæрдзынæн, уыцы фыццаджы цинтæй. 
Нæ йын бантыст ацæуын. Гадзойы æвæрæн бонæй иу къуыри 
дæр нæ рацыд,æмæ иу райсом нал райхъал. Фынæй куыд уыд, 
афтæмæй æрлæууыд йæ зæрдæ, йе стыр зæрдæ, йæ сыгъдæг 
зæрдæ. 
Уæдмæ бахæццæ Терчы былмæ. Бандон кæм лæууыд, уыр- 
дæм цы дурын асин уыд, уый сæр гыццыл алæууыд æмæ фæ- 
197 

уырдыг кодта. Бандон афтид разынд, æмæ æхсызгон улæфт нык- 
кодта Дзахо. 
Терк цыди æмæ цыди. Йæ уæззау уылæнтæ уæззау хастой 
сæхи уыцы парахат ахæссæнты. Фæсте цы уылæнтæ цыд, уыдон 
тагьд кодтой — сæ разæй чи цыд, уыдоны куы баййафиккой, сæ 
быны сæ куы ассæндиккой, сæ сæрты куы абырсиккой! Уый се 
’рдзон фæтк у уылæнтæн: фæстæгтæ разæй куы фæуиккой, ууыл 
хъарынц сæ уд. Æмæ æниу канд доны уылæнтæ не сты афтæ — 
царды уылæнтæ дæр афтæ сты. Æмæ сын нæдæр фехæлæн ис, 
нæдæр фехалæн. Уылæнтæм каст, афтæмæй йæ зæрдыл æрба- 
лæууыд Рагнетæ æмæ Дзахойы гæххæтт. Фыссынц сæм — æрцæ- 
уын сæ фæнды. Ды, дам, цы бæрзонд хохæй рахаудтæ, уыцы 
хох уынын, дам, фæнды Дзахойы, — хъазы Рагнетæ. Фæрсынц 
сæ — дыууæйæ ацæуой мад æмæ фырт æви фырты бинонты дæр 
акæной — куыд хуыздæр уыдзæн?.. Цы зæгъдзæниМаизæ? Уый 
куы ницы алыг кæна, уæд Дзахойы бон ницы у. Дзахо сæм фæ- 
цыд, уæд ма цæуынтæ-йедтæн уыди. Маизæ ма йын кæстæр лæп- 
пуйы дæр фæраст кодта йемæ. Æмбаргæ у, тынг æмбаргæ Маизæ, 
уæзбын. Иу сæртæг ныхас дзы нæ фехъуыста нырма, айбæрц 
иумæ цæрынц æмæ. Йæхи тыхст дæр ын æрсабыр кодта — цы нæ 
’рцæуы! Æгайтма æфсымæр и йæ дыууæ лæппуйæн! Æртæ ’фсы- 
мæрæй хуыздæр цы уа! 
— Дæлæ дзы чидæр! — æвиппайды йæ хъустыл ауад кæйдæр 
цъæхснаг хъæлæс, йæ фырцъæхснагæй зæлланг кодта ныхас, æмæ 
йæ хъуыдытæй фæиртæсти Дзахо. 
— Æмæ йыл бæстæ баруади, бæстæ йыл баруайа, чидæрид- 
дæр у! Иууыл та уымæ ныккастысты, уыцы бандонмæ! Дугъ- 
дугъ, æмæ та сæ тъæпп ууыл фæцæуы. Æмæ дын уымæн дзырд- 
тон — фезмæл! Фæлæ ды дæхи бибитæ кæныныл схæцыдтæ, 
афтæмæй нырма зæххæй къуыпп нæ дарыс! 
Уый та уæззау ныхас уыд. Йæ уæззауæй зæрдæйыл æмбæлд, 
æмæ дзы æлгъæд кодта зæрдæ. 
Æмæ æрцахста йæ хъуыды Дзахойæн: уый чызг у нырма, 
цъæх чызг, бустæ кæуыл кæны, уый, бустæгæнæг йæхæдæг та 
ацæргæ сылгоймаг у, стæй, йæ хъæлæсмæ гæсгæ, цард, гино- 
гино кæмæн нæ кодта, ахæм. 
— Ныккæс-ма искæуылты, кæддæра цы ми кæны? 
— Цы ми хтьуамæ кæна! Бандоныл бадгæ фæкæнынц, кафгæ 
йыл нæ фæкæнынц, — чызджы цъæхснаг хъæлæсыл бустæйы 
фæлм абадт æмæ йыл нæ фидыдта. 
— Ам уæлæмæ цингæнгæ цыдтæн, сбаддзынæн та, зæгъын, 
уыцы хибар ран, уыцы дзæбæх бандоныл æмæ та мæ зæрдæмæ 
хъусдзынæн. Æмæ дын ай мæ митæ! Уый дзы, чи зоны, йæ фыр- 
хъалæй бады, æз та дзы мæ фыркалдæй абадынмæ хъавыдтæн, 
æмæ! уый фæразæй. Гъеныр уый бæстысæфт нæу! Ныккæс-ма, 
кæддæра нæлгоймаг у æви сылгоймаг. 
— Уый та дын цы уæлдай у? 
— У мын уæлдай, у. Куы нæ мын уаид уæлдай, уæд æй æз 
198 

зонин. Сылгоймаг куы уа, уæд йемæ абадæн дæр и. Уый йæхи- 
цæн бадид, æз — мæхицæн. Æмæ бадиккам, дыууæ сылгоймаджы 
уаиккам, æмæ. 
— Æмæ нæлгоймагимæ нæй бадæн? Уый йæхицæн бадид, ды — 
дæхицæн. 
— Нæлгоймæгтимæ та-иу ды бад! Мæн ницы хъуыддаг и нæл- 
гоймæгтимæ бадынмæ. 
— Нæлгоймаг у! 
Æмæ афтæ фæзынд Дзахомæ — æхсызгон уыди чызгæн, сыл- 
гоймаг нæ, фæлæ нæлгоймаг кæй бады кæмдæр, уый. 
Æмæ та уый хæдуæлвæд фехъуысти иннæ хъæлæс дæр: 
— Алæ-ма, кæддæра æцæг нæлгоймаг у! 
Æмæ бадис кодта Дзахо: цымæ чызгыл цæмæннæ баууæн- 
дыд, йæхæдæг ма цæмæн кæсы, кæмдæр чи бады, уымæ? Æмæ, 
цымæ, кæм бады, кæмæ кæсынц, уый? Æмæ сæ, цымæ, йæхæ- 
дæг нæ уыны? Æмæ сæ куыд нæ уыны, цымæ, йæхæдæг?! % 
Æмæ æрфæндыд Дзахойы — искуыцæй сæм куы скæсид! Цымæ 
мад æмæ чызг не сты, афтæ йæм фæзынд, æмæ уæдæ иумæ цы 
ми кæнынц ам? Фæлæ сæм кæцæй скæса? Ныр уыцы дурын 
асиныл ахæрд кæна уыдонмæ скæсыны тыххæй? Æнæуи уым 
кæмдæр сты уæле. Сæ ныхас уырдыгæй цæуы. 
Æмæ та уæд фехъуысти чызджы ныхас — ацы хатт цыдæр 
рæтъувæн азæлд дæр разынд йæ ныхасы: 
— Гъомæ уæлæ уæлдæр — бандæттæ, дæлæ дæлдæр — бан- 
дæттæ. Ауыл мыд ныччынди, ацы бандоныл?.. 
— Мыд ыл ныччынди, сæкæр ыл ныччынди, уый дæ хъуыд- 
даг нæу, æмæ дæ дзых дæхимæ дар! — Уым цæхгæр фæлæууыд 
йæ ныхасæй. Дзахомæ афтæ каст: бирæ нæ бафæраздзæн æнæ 
дзургæ æмæ хъуыста, кæддæра ныр та цы зæгъид. Фæлæ уæд 
уый уæззау ныхас куы нæ фæцæуид, фæлæ чызджы цъæхснаг 
хъæлæс куы фæзæланг кæнид: 
— Иууыл та хыл кæныс æмæ бустæ кæныс иууыл та. 
Æмæ æнæнхъæлæджы куы ныккæл-кæл кæнид ус — сæртæг 
кæл-кæл, афтæмæй йе ’нкъард гыбар-гыбур цыди кæл-кæлæн йæ 
мидæг. Стæй кæронмæ нæ ахæццæ йæ кæл-кæл, афтæ йæ ныхас 
райхъуыст: 
— Æцæг-æцæг, раст зæгъыс уымæй: иууылдæр мæм хыл кæ- 
нын цæуы. Фæлæ мæ аххос нæу — мæ нывыконд уыди афтæ. 
Уырдæм мыл ахæцыдысты. Афтæ ’нхъæл уыдысты, уым мæ ни- 
зæй фервæздзынæн, Къахеты хъарм хур мæм куы ныккæса, уæд. 
Уым чындзы дæр ацæудзынæн. Цæмæй йæ зыдтой — мæнæн мæ 
зæрдæ скъуыд у. Æмæ, йæ зæрдæ скъуыд кæмæн уа, уымæн хур 
дæр ницуал æххуыс кæны. Уый чындзы цæуынæн дæр нал у. 
Аскъуыди мæ зæрдæ, æмæ дзы цыдæриддæр уыди цардыхосæй 
дæр æмæ ныфсыхосæй дæр — иууылдæр акалдысты, лæгæн йæ 
хуымы кæрон йæ хоры дзæкъул куыд аскъуыйа æмæ тауинаг 
куыд акæла, афтæ. 
Æмæ загъта йæхинымæр Дзахо — кæсæд-ма йæм исчи, цытæ 
199 

дзуры! Фæлæ дзурын худгæ-худын куы райдыдта, уæд кæдæм 
ахæццæ! Лæгæн йæ зарæг хъарæгыл куыд банцайа. 
— Бон-изæрмæ — мæ нанаимæ дыууæйæ. Бон-изæрмæ къуым- 
ты зылд æмæ бустæ кодта, хыл кодта — ахæм адæймаг уыд. 
Бустæгæнаг æмæ хылгæнаг. Йæ зæрдæ та — сыгъдæг. Мæныл 
дæр-иу сбустæ кодтаид,æлгъитгæ дæр-иу мæ ракодта, стæй-иу 
искуы хибар ран сбадт æмæ кæуын байдыдта. 
Уым нал райхъуыст сæ дзурын. Дзахо тæрсгæ дæр фæкодта 
— ма ацæуой! Фæлæ уæд йæ хъæлæс куы фæфæлмæн уаид усæн, 
афтæмæй куы райдаид, цыма искæмæн йæ хъæстытæ кодта: 
— Мæхæдæг дæр ыл фæхъуыды кæнын, афтæ ’нхъæл дæ — 
нæ йыл фæхъуыды кæнын мæхæдæг? 
Æмæ йæ афтæ фæлмæн-фæлмæн бафарста йæ цъæхснаг хъæ- 
лæсæй чызг дæр: 
— Цæуыл фæхъуыды кæныс дæхæдæг дæр? 
Ус æм ницы сдзырдта, æмæ та уæд нæуæгæй бафарста чызг: 
— Афтæ нæ загътай — мæхæдæг дæр ыл фæхъуыды кæнын? 
— Загътон æмæ цы? 
— Цæуыл фæхъуыды кæныс дæхæдæг дæр? 
— Ацы бандоныл дæлæ. 
Бандоныл, дам, загъта йæхинымæр Дзахо. Æмæ бандонмæ 
кæдæм фездæхт? Уыцы уæззау ныхас куы райдыдта, уæд æй 
куыд цæхгæр фæуагъта! 
— Цы йыл фæхъуыды кæныс ацы бандоныл? 
— Цы йыл фæхъуыды кæнын! Алцыдæр ыл фæхъуыды кæ- 
нын. Уæдæ ма искуы ахæм диссаг уыд: дæ цæсты кæронæй дæр 
æй макуы фенай — кæм æй хъуамæ федтаин! — афтæмæй дын æй 
цыдæр хæйрæджытæ дæ цæстытыл бафтауæд! 
— Бандон дын бафтыдтой дæ цæстытыл? 
— Бандон мын бафтыдтой мæ цæстытыл, уæдæ мын фынг 
бафтыдтой мæ цæстытыл. 
— Куыд дын сыл бафтыдтой бандон? 
— Фыны æгъдауæй, æндæр куыд?! 
— Куы æрцыдтæ, уæд, æви куы нæма æрцыдтæ, уæд? 
— Куы æрцыдтæн, уæд. 
— Къахетыбæстæй куы æрцыдтæ, уæд? 
— Уæд, уæд, уæдæ кæд! Къахетыбæстæ уыди, мæрдтыбæстæ 
уыди, уым уыдтæн. Æндæр кæм уыдтæн. — Стæй фездæхти 
чызгмæ: — Ахæм фæрстытæ мæ райдайыс, мæнæ чызг, æмæ дæм 
мæ дæндæгты къæрттытæ фæхауы. 
— Æмæ дзы исчи бадти уæд дæр? — æвæццæгæн ын йæ бустæ 
ницæмæ ’рдардта чызг. 
— Уæдæ дзы нæ бадти! Дыууæйæ дзы бадтысты. Сæ иу зæ- 
ронд уыди, фæлæ иннæ лæппу уыди нырма. Цыдаид ыл иу-дæс 
æмге ссæдз азы бæрц. Ныр афтæ æмхуызæттæ уыдысты, афтæ, 
æмæ зæхмæ мур нæ уагътой кæрæдзийæ. 
— Æмæ сæ иу зæронд нæ уыди, иннæ та лæппу нæ уыди? 
— Уыди æмæ цы! 
200 

— Уæдæ ма уæд æмхуызæттæ куыд уыдысты? 
— Куыд уыдысты, куы — дзæбæх. 
— Стæй? 
— Цы — стæй? 
— Цы фесты уыцы лæг æмæ лæппу? 
— Лæг æмæ лæппу, зæгъыс? Бадтысты уым æмæ йæ фыны 
æгъдауæй куыд æмбæрстон, афтæмæй кодтой хыл. Зæрондмæ 
иу лæдзæг уыд, æмæ йын æй кæд нæ хъавыд лæппу исынмæ. 
Иæхи-иу ыл ныццавта зæронды къухтæм æмæ-иу æй раивæзта 
йæхирдæм. 
— Стæй? — бафарста та чызг. 
— Цы — стæй? — бафарста та ус дæр. 
— Байста йын йæ лæдзæг? 
— Куыд нæ — байста! 
— Уæдæ? 
— Цы уæдæ? 
— Цы фæци лæдзæг? 
— Цæмæйзон, цы фæци! Алæ-ма, мæнæ чызг, стæй мын мæ 
уд слас дæ фæрстытæй! Цы хуызæн чызг дæ, цы?! 
— Зонгæ сæ никæй бакодтай? — Цыма уыцы уайдзæфтæ уымæ 
нæ хаудысты, уый хуызæн та бафарста чызг. Æвæццæгæн, сцы- 
бæл и фынмæ. 
— Цы дын зæгъон? — Цыма ныртæккæ чызгыл бустæ кодта, 
уый дзы рох фæци, уый хуызæн сабыр хъæлæсæй загъта сыл- 
гоймаг. — Фыццаг-иу мæм фæкастысты кæйдæр хуызæн, стæй 
та-иу мæм нал фæкастысты кæйдæр хуызæн. 
Дзахо æдзæмæй баззад, цыма сæхицæй, уыцы зæлланггæнаг- 
хъæлæс чызг æмæ уыцы уæззау ныхасгæнаг ус цытæ дзурдзыс- 
ты, уымæ хъусынмæ рацыд, уый бадт кодта æмæ, куы фæуа, 
уыцы ныхас, уымæй тарст. 
— Æмæ уый федтон, уыцы бандон, стæй — уыцы лæгты дæр, 
афтæмæй мæ бандон дæр ницæмæн хъуыд, лæгтæ дæр мæ ницæ- 
мæн хъуыдысты. Фæлæ мæ былыцъæрттæ кæмæн хæрын йæ 
уындмæ, уыцы фæндаг нæ федтон. Уыцы тæссар-мæссар фæн- 
даг! Уырдыгæй куы фæхаудтæн, уæдæй ардæм æй нырма никуы 
федтон мæ фыны. Ныр мæнæ фæдзæбæх уыдзынæн æмæ ацæу- 
дзынæн Суадæттыхъæумæ. Алыбон дæр ыл цæудзынæн — уыр- 
дыгмæ дæр-иу ныццæудзынæн йæ тæссар-мæссæртты, уæлæмæ 
дæр та-иу сыл ссæудзынæн. Афтæ йыл рацу-бацу кæндзынæн 
алыбон дæр. Æмæ сдзæбæх уыдзынæн. Цымæ ма дунейы бикъыл 
искуы ахæм фæндаг ис! 
Æмæ цыма ныронг фынæй уыди Дзахо, ныр мæнæ ацы ныхæ- 
стæм хъал раци, уый кæстытæ акодта фæйнæрдæм, стæй йæ гуым- 
гуым ссыди: 
— Цытæ дзуры, цы?! Дунейы бикъыл, дам, ахæм фæндаг, 
дам, æмæ, дам, Суадæттыхъæу, дам! — Сыстади æмæ йæ лæ- 
дзæджы æнцæйтты араст и уæлæмæ уыцы дурын асиныл. Кæ- 
дæм цыди, уый нæ зыдта, цæмæ цыди, уый не ’мбæрста. Хызти 
201 

къæпхæнæй-къæпхæнмæ, æмæ йыл дуне гуыр-гуыр кодта. Аси- 
ны сæрмæ не схæццæ, уæлдæр цæуын нал уыд йæ бон, къæп- 
хæнтæ дæр æм дыгæйттæй зынын байдыдтой, æмæ æрлæууыд. 
Йæ цæстытæ тартæ кодтой, афтæмæй уади йæ цæстытыл: кæм- 
дæр иу хæрды, иу тæссар-мæссар фæндагыл фæцæуы уæлæмæ 
иу лæппу-лæг, йæ цæнгтыл фæхæссы уæлæмæ, нырма йæ чындз- 
дзон кармæ дæрддзæф чи у, ахæм чызджы. 
Лæууыди Дзахо. Асины сæрмæ æххæст не схæццæ. Йæ сæр 
зылди æмæ йæ цæстытæ тыбар-тыбур кодтой. Асины къæпхæнтæ 
йæм дыгæйттæ зындысты, æмæ йæ хъуыды æнæбары ахста: уæ- 
лæмæ куы цæуа, уæд йæ къах раст исын нæ бафæраздзæн. Дæ- 
лæмæ куы цæуа, уæд дæр раст ныййисын нæ бафæраздзæн йæ 
къах æмæ ахаудзæн. Æнæ ахаугæ йын нæй, куыддæр фезмæла, 
афтæ атулдзæн дæлæмæ ацы дурын асинтыл æмæ ныцъцъæл 
уыдзæн. Æмæ лæууыди. Йæ хъустæ цыдæр гуыр-гуыр ахстой — 
нæ зæххон гуыр-гуыр уыд, нæ æрвон, æмæ дис кодта: цы уа, 
цæй гуыр-гуыр уа?! Гуыр-гуыр-иу æм куы хæстæгдæр æрбаци, 
куы та-иу дарддæр ахæцыд йæхиуыл æмæ-иу куы адæрддзæф, 
уæд-иу тæрсын байдыдта Дзахо — хаудзæн! Æмæ æдзæмæй хъуыс- 
та гуыр-гуырмæ, йæ цæстытæ дæр æрцъынд сты, фырæдзæм 
хъуыстæй. Æмæ та-иу афтæмæй йæ цæстытыл ауад уыцы тæс- 
сар-мæссар фæндаг, йæ цæнгтыл æрдыдагъ и чызг, æмæ йæ аф- 
тæмæй фæхæссы уæлæмæ, æмæ фæллайынц йæ цæнгтæ. Иуафон 
ауыдта — чидæр æрдугъ кæны уыцы тæссар-мæссар фæндагыл 
уалæ уæле далæ дæлæмæ, йæ сырх дарæсы сырх пиллоны хуы- 
зæн зыны дардмæ. Йæ къухы йæ урс-урсид бедра урс тæмæнтæ 
калы. Иу ран ныззылди чызг, йæ сынæг зæхмæ ахаста, йæ бедра 
феуæгъд йæ къухæй æмæ тулынмæ фæци дæлæмæ. 
2 
Æмбырд ныддаргъ ис, æмæ Бесæгъуыры аххос уыди. Дзырд- 
та æмæ дзырдта, цыма йæ цæрæнбоиты ныхасæй никуы бафсæст 
æмæ ма уыцы боныл дардта йæ зæрдæ — кæд афтæ нæу, кæд 
абон уæддæр фæныхас кæнид йæ фаг! Фæлæ цыма уроктæн се 
’ддаг бакастыл æгæр дзырдта, сæ хуылфмæ бавналынмæ сын 
цыма зивæг кодта, афтæ зынди Дзахомæ. 
— Уæдæ цы хъуаг сты Беркъа Буройы фырты уроктæ?Хъæл- 
дзæгдæр хъуаг, хъæ-æл-дзæг-дæр! Хъуамæ ахуыргæнæгæн уро- 
чы цин йæ цæсгомыл дыууæрдæм фæйлауа, ацы урокты мидæг 
та дыууæрдæм нæ, фæлæ иуырдæм дæр нæ фæйлыдта цин ахуыр- 
гæнæджы цæсгомыл. Нæ дзы уыди цин, æмæ дзы цы сфæйлыд- 
таид! Скъоладзаутæ се ’нкъард цæстытæ ахуыргæнæгмæ ньщца- 
рæзтой æмæ йын сæ йæ фæдыл хастой, цыма сын ауындзæнмæ 
фæцдейкодтой сæ ахуыргæнæджы, уый хуызæн. Æмæ-иу стар- 
стæн — куы нымбу кæной уыйæппæт скъоладзау! Уыцы хуызы 
фау æрхæссæн ис Сабеда Гуыбырбеджы чызджы уроктæм дæр. 
Цыма сыл тыхбегара уыд, уый змæлд кодтой — цы ахуыргæнæг 
202 

йæхæдæг, цы скъоладзаутæ, Уый гуытты хъуыддаг у. Ахуыргæ- 
нæг хъуамæ артист уа, кълас та — йе сценæ. Æмæ хъуамæ зона 
хъазын. Хъуамæ хъазгæ кæна, скъоладзаутæ та афтæ ’нхъæл уой — 
хъазгæ нæ кæны. Хъуамæ æууæндой, хъазгæ кæй нæ кæны, ууыл. 
Урок змæлдæй фидауы, цас дзы фылдæр змæлд уа — уыйас хуыз- 
дæр. Æмæ дзы фæйнæгмæ дæр иуы бæсты дыууæйы ракæн, 
фæйнæг сын йæ астæуыл фæдих кæн, фæйнæ хынцинагыл сæ 
бафтау, иннæтæм та бынæттæм авæр фæйнæ-фæйнæ фарсты, уадз 
æмæ змæлой, æвдæлон бадт мачи кæна урочы, — уымæй æвзæр- 
дæр æппындæр ницы йс, æмæ исчи урочы æвдæлон бадт кæн- 
дзæн. Уыцы хъуыддаг бирæ рæвдздæр æвæрд у Уардихан Би- 
бийы чызджы урокты. Скъоладзаутæ-иу сæ рæмбыныкъæдзтæ 
уыцы æмæвæрд куы акодтой партæтыл æмæ-иу сæ къухтæ 
хæрдмæ афтæ хъилæй куы аззадысты, уæд ма хуыздæр цæмæ 
акастаид адæймаг! Фæлæ ацы урочы та æндæр фыдбылызыл 
сæмбæлдтæн, æмæ’уый тыххæй дæр æнæ зæгъгæ нæй. Бавдæл- 
ди, Уардихан Бибийы чызг чи у, уый æмæ кæд урокмæ нæ бацы- 
ди рынчынæй, æхснырсæгæй рынчынæй! Уæд ма искуы уый дæр 
уыди, æмæ æхснырсæгæй сæйай, афтæмæй урокмæ бацæуай æмæ 
скъоладзауты раз ралæууай! Иу хъуыдыйад зæгъ æмæ æрæхс- 
нырс, иу хъуыдыйад зæгъ æмæ та... Иуæй-иухатт дыууæ æхсныр- 
сты дæр фæд-фæдыл. Афтæмæй ахуыргæнæг, ныххатыр мын кæ- 
нут, фæлæ феваст уа, уый гæнæн дæр ис. 
Уым сылгоймæгтæй чидæртæ бахудти, æмæ та уыдонмæ дæр 
фездæхти Бесæгъуыр, йæ ныхасы цы хъуыды сцæйдзырдта, уый 
æмбæхсынмæ фæци: 
— Ам худæгæй æппындæр ницы ис. Æхснырсæг хæцгæ низ у, 
уый уæ алчи дæр зоны. Æмæ къласыл куы бахæца, стæй уыцы 
къласæй æгас скъолайыл куы ныххæлиу уа, уæд аллайаг нæ кæ- 
нæм æгас скъолайæ дæр! 
Зæронд ахуыргæнæг уыд Бесæгъуыр. Йæ сæр урс адардта. 
Йæ уæнтæ фæгуыбыр сты. Институт куыддæр бакодтой, афтæ 
йæм бацыд, æвæццæгæн. Бирæ кæмдæрты фæкуыста ахуыргæ- 
нæгæй, ныр æй пенсийы цæуын хъæудзæн рæхджы, уæд æй Суа- 
дæттыхъæуы скъоламæ сæрвыстой ахуыры хайады хицауæй, 
цæмæй фылдæр рауайайæ йæ пенси, уый тыххæй. 
Уæд фыццаг хатт кодта ахæм бæрнон ныхас уыцы скъолайы 
ахуыргæнджыты астæу. 
— Алчидæр æй зоны, урок хъуамæ уа аивадон уацмысы ны- 
выл карст — хъуамæ дзы уа бацæуæн, хъуамæ дзы уа архайды 
райтынг, — ома, хъуамæ архайд фæхæрд кæна æмæ асины къæп- 
хæнтыл цæуæгау цæуын байдайа уæлæмæ, байдайа цæуын æмæ 
урокæн йæ тæккæ цъупмæ схæццæ уа, — уыцы ран Бесæгъуыр 
йæ амонæн æнгуылдз ныццыргъ кодта æмæ йæ уæлæмæ ныцца- 
рæзта, æнгуылдзы фæстæ цонг æгасæй дæр нытгынг и уæлæмæ. — 
Гъе, уыцы хуызы куы æркæсæм, уæд азым бадарæн ис Дзахо 
Бардзины фырты уроктæм. Бынæй уæлæмæ амад не ’рцæуынц 
йæ уроктæ, цъуппамад нæ вæййынц, цъупп сын нæ вæййы. Æмæ 
203 

хъуамæ цъупп уа урокæн, æмæ уыцы цъуппæй хъуамæ ракæсæн 
уа урокæн йæ райдианмæ дæр, акæсæн дзы уа урокæн йæ кæ- 
ронмæ дæр. Гъестæй хъуамæ уыцы цъуппæй фæуырдыг кæна 
урок, иу къæпхæнæй иннæмæ хизын райдайа æмæ æппæты бинаг 
къæпхæныл балæууа. Афтæ нывæзт цы урок не ’рцæуа, уый нæ 
сырæзти, нæ бахъомыл и, æцæг урок дзы нæ рауади. Урочы 
цъупп хъæуы, иу хатт ма йæ зæгъын, урокæн йæ райдианмæ дæр 
кæцæй уа ныккæсæн æмæ йæ кæронмæ дæр, ахæм цъупп. Гъе, 
æмæ уыцы цъупп нæ федтон æз Дзахойы урокты. 
Ахуыргæнджытæ ныссабыр сты. Æвæццæгæн, Бесæгъуыр цы 
цъуппы кой кодта, ахæм цъупп агуырдта алчи йæ урокты. Йæ 
ныхасæй фæлæууыд Бесæгъуыр йæхæдæг дæр, æмæ уæд уыцы 
тæккæ цæстыфæныкъуылд хъæрæй загъта Гадзо: 
— Тагъд цæугæ ’мæ дæ уроктæн цъуппытæ скæ! Фæкодта 
мын æнæцъупп уроктæ! Афтæ ’нхъæл у — ничи йæ базондзæн! 
Лæгтæй чидæртæ бахудти, афтæ уæлæнгай худт, сылгоймæг- 
тæй та пыррыччытæ фæкодтой чидæртæ. Дзахо дæр бахудт, стæй 
худынæй нæма банцад, афтæмæй загъта — Бесæгъуырмæ нæ 
дзырдта, æнæуи загъта: 
— Уый, æвæдза, урокæн æнæ цъуппæй дæр ницы уыдзæн. 
Мæкъуыл нæу урок, хоры мæкъуыл, æмæ дзы уарыны дон нæ 
ахъардзæн. 
Æмæ йын фæкъæпп кодта йæ ныхасмæ Бесæгъуыр: 
— Ахъардзæн дзы! Афтæ дзы ахъардзæн, афтæ, æмæ ныссы- 
мæр уыдзæни дæ урок. Фæлæ йæ дæ зæрдыл дар: урочы цъупп 
куыд хъæуы, афтæ йæ æппындæр ницы хъæуы, — ныр та размæ 
фæцарæзта йæ цонг Бесæгъуыр. 
Æмæ базмæлыди директор, йæ бынатæй стынмæ чи фæхъа- 
вы, уый куыд базмæлы, афтæ æмæ загъта хъæрæй: 
— Дзырдæппарæн кæнын фæуадзут уæ кæрæдзимæ, æмæ дæ 
ныхасы кой кæн, Бесæгъуыр Хъазджерийы фырт. 
Директор дæр сæхи хъæуккаг нæ уыд, горæтаг уыд. Йæ би- 
нонтæ уæд дæр уым цардысты, горæты, йæхæдæг иунæгæй цар- 
ди. Ног скъолайы фарсмæ æрцæуæг ахуыргæнджытæн цы дзæ- 
бæх цыппæрдигъон агъуыст уыди, уым. Сабаты-иу фæсурокты 
ацыд æмæ-иу къуырисæры раджы æрбацыд. Æфсæддон лæг уыди 
Махар Мухары фырт — фæсхæст дæр ма дзæвгар фæци æфсады. 
Стæй йæ, дæлбулкъон сси, афтæмæй рауагътой. Уыдоны райко- 
мы цыдæр куыстытæ кодта, афтæмæй бакасти институт фæсау- 
уонмæ. Куыддæр гæххæтт райста, институт кæй фæцис, уый тых- 
хæй, афтæ йæ Суадæттыхъæуы скъоламæ сæрвыстой директо- 
рæй. Дзахо æмæ йæ Гадзо уым æрбаййæфтой, институтæй куы 
æрбаздæхтысты, уæд. Скъолайы дæр кител æмæ галифе хæлаф 
дардта. Æмæ йыл хорз фидыдтой, фæлæ йæ риуыл хæрзиуæджы 
нысанæй ницы уыд, æмæ-иу Гадзо алы хъазæн ныхæстæ кодта 
уый тыххæй. 
Иухатт, ахуыргæнджытæ кæм бадтысты, уыцы зæронд агъуыс- 
тыл цы нарæг æмæ даргъ агъуыст бафтыдтой, уый даргъ тыргъы 
204 

æрбацæйцыди. Уыцы дзæбæх фидар æфсæддон къахдзæфтæй 
цыди. Гадзо ахуыргæнджытæй кæимæдæрты лæууыд уыцы даргъ 
тыргъмæ схизæны. Бахудти æмæ загъта: 
— Гъеныр уый хуызæн дзæбæх кител æмæ йын йæ риуыл иу- 
дыууæ ордены ма басадз! Тæригъæд нæу афтæмæй замманайы 
кител! 
Ахуыргæнджытæй чи худгæ бакодта, чи сæ æнæуи бакаст 
Гадзомæ. 
Уæдмæ кълæстæй кæцыдæры фæмидæг и Махар Мухары 
фырт. 
— /Ьмæ уæ кæмæ куыд йæ зæрдæ дзуры?— бахудызмæл и, 
афтæмæй дзырдта дарддæр Гадзо. — Цæуылнæ æрцауыгъта йæ 
дзæбæх кителы риуыл хæрзиуджытæ нæ директор? Цæуылнæ, 
цæ, Хуыцау уын хорз ракæна, куыддæр сæ командир бардзырд 
радта, Киевмæ ныббырсыны æмæ горæт фашисттæй ссæрибар 
кæныны тыххæй, афтæ йæ бæх цæмæйдæр фæтарсти а Махарæн 
æмæ йæ ахаста! Ахаста йæ, ахаста йæ уыцы тарст бæх, бында- 
рæй баззайа, æмæ йæ далæ Фæсбайкалы бамидæг кодта. Уым та 
хæст нæ уыд, æмæ дзы ордентæ дæр ничи лæвæрдта. 
Уыйфæстæ ныхас куыд нæ ’рцыдаид директоры хъустыл, æмæ, 
дам, тынг зæрдиагæй фæхудти, æмæ, дам, дзырдта, йæ худын 
нæ урæдта, афтæмæй: 
— Гæр, æмæ цавæр тарст хъуамæ фæкодтаид уыцы бæх, Кие- 
вæй Фæсбайкалмæ йæ тарст кæмæн не ’рцыди! Намæ бæх цæ- 
рæнбонты куы нæ ныххæццæ уыдзæн Киевæй Фæсбайкалмæ! — 
Æмæ та, дам-иу бацъæх и худæгæй. — Уымæй дæр, æз мæ цæ- 
рæнбонты дæр бæхджын æфсады никуы уыдтæн. Æз, сармадза- 
нæхсæг уыдтæн. Стæй Киевы хæсты дæр нæ уыдтæн. 
/Ерæджиау, хур дзæбæх куы акъул ис, уæд фæци се ’мбырд. 
Дзахо нæ раныхас кодта. Исдуг ахъавыд — зæгъа, урочы цъупп 
хъæуы æви дзы уд хъæуы, уыдæтты тыххæй. Литературæйы 
уроктæн комкоммæ, æвзаджы уроктæн гыццыл иппæрдæй — сæ 
дыууæйы хæс дæр у, скъоладзаутæн аив дзырд бамбарын æмæ 
бауарзын кæнын. Уымæ арæзт уа хъуамæ урокæн йæ цъупп дæр 
æмæ йæ бын дæр. Хъуамæ дзы аив дзырд уа сæйраг бынаты 
æвæрд æмæ уымæ здæхт уа, урокæн йе ’ргом цыдæриддæр у, 
уый. Тых цъуппытæ аразын дзы ницæмæн хъæуы æмæ сæм тых 
асинтæ æвæрын нæ хъæуы уыцы цъуппытæм. 
Йæ зæрдыл арæх æрбалæууы уыцы урок. Уæд сæ ахуыргæн- 
джытæй иу, мæнæ, гом урок кæй хонынц, ахæм урок арæзта, 
уый дæр дзы уыд, Дзахо. Урок уыд Къостайы æмдзæвгæ «Мæ- 
гуыры зæрдæ»-йæ. Ахуыргæнæг цалдæр иумæйаг ихсыд ныхасы 
загъта Къостайы тыххæй, стæй бакасти æмдзæвгæ. Уыйфæстæ 
фæрсынтæ систа скъоладзауты: 
— Ныр-ма зæгъут — цы у сæнар? Чи зæгъдзæн? Ды-ма зæгъ, 
Мамытджери, — йæ къух фæдардта ахуыргæнæг, йæ разы цы 
саусæр лæппу бадти, уымæ. Лæппу сæрæн стад фæкодта æмæ 
загъта хъæрæй: 
205 

— Фаджыс куы бахус вæййы, уæд уый у сæнар. 
— Æмæ цæмæн хъуыди хæхты мидæг адæмы сæнар? 
— Арт кæнынæн. 
— Раст у, тынг раст у: сæнар хъуыди адæмы, цæмæй дзы арт 
кодтаиккой сæ пецты. Цымæ ныр та цы судзынц адæм сæ пец- 
ты? Ды-ма зæгъ, — йæ къух та кæмæдæр фæдардта ахуыргæнæг 
лæппутæй, æмæ лæппу стгæ-стын скъæрцц кодта: 
— Суг. 
— Ноджы ма? 
— Æвзалы. 
— Раст у. Уæдæ кусгæ та цы фæкæнынц адæм зымæгон бон- 
ты? 
Æмæ та сæ къухтæ фæхъил кодтой. 
— Зæгъ-ма, Биланæ. 
Чызг сыстад, йæ лæгъзфаст сæрыл йæ тъæпæн арм схаста 
æмæ загъта æфсæрмыгæнгæ: 
— Фаджыс фæласынц. 
— Раст загътай, тынг раст загътай. Зымæгон колхозонтæ фæ- 
ласынц фаджыс быдыртæм. Уæдæ-ма мын ныр зæгъут: цымæ> 
фылдæр фаджыс чи аласы колхозы хуымтæм? Гъа-ма, чи зæгъ- 
дзæн? 
Æмæ, йæ къух дæр не сдардта, афтæмæй фæгæпп кодта, Дза- 
хойы фарсмæ чи бадти, уыцы цыргъфындз лæппу: 
— Фылдæр фаджыс аласы Саудзæццыты Сусуби! 
— Раст зæгъыс. Саудзæццыты Сусуби у хъазуатон механиза- 
тор æмæ аласы бирæ фаджыс колхозы быдыртæм. 
Стæй куы ’взæрстой урок, уæд дзы æппæлынтæ ма сисой! 
Ахуыргæнæджы къухы, дам, бафтыд ахъаззаджы хъомыладон 
куыст бакæнын. Уæды æнамонд дуг, дам, абарста нæхи советон 
дугыл. Æмдзæвгæйы мидис, дам, сбаста нæхи хъæуы цардимæ. 
Æмæ, дам, урок уымæй бирæ фæмидисджындæр и. 
Æмæ цы нæ дзырдтой! 
Æмæ нал баурæдта йæхи Дзахо. Иу каст фæкодта ахуыргæ- 
нæгмæ. Уый, йæ уæхсчытыл цы стыр кæлмæрзæн æппæрст уыд, 
уый хæлттæй иуцалдæр йæ армы бын бакодта æмæ та-иу сæ йæ 
тымбыл уæрагыл атулæгау кодта дæлæмæ. Йæ тъæпæн цæсго- 
мыл фыссæнфæйнæгау фыстæй лæууыди, йæ урокæй куыд ра- 
зыйæ баззади, уый. Æмæ йе ’взаг йæ дзыхы арæхсгæ дæр дзæ- 
бæх нал кодта фырмæстæй, афтæмæй сын фескъуыдта сæ ныхас 
Дзахо: 
— Нæ фæмидисджындæр и, хорз адæм, æппындæр урочы ми- 
дисы мур нæ уыди! Уый фыдгæнд у — æмдзæвгæйы судзгæ- 
дудгæ рæнхъытæ цæмæн афтæ судзынц æмæ дудынц, уый ма 
бамбарын кæн скъоладзаутæн, фæлæ сæ, нæ колхозы тракторист- 
тæй фаджыс чи фылдæр аласы, уый хынцыныл бафтау! Хъомы- 
ладон куыст! Цыхуызæн хъомыладон куыст у уый?! Ай диссаг 
нæу?! Фыдæнæнгæнæгау ныллæууай скъоладзауты раз æмæ сæ 
æмдзæвгæйы арæнтæй мидæмæ бакæсын ма бауадзай, фыдæнæн- 
206 

гæнæгау сæ иуварс здахай æмдзæвгæйы хъуыдыйæ! Иунæг аив 
хъуыдыйад загъд ма æрцæуа аив литературæйы урочы! Цы ба- 
зыдтой скъоладзаутæ ацы урочы? Саудзæццыты Сусуби колхо- 
зы быдыртæм бирæ фаджыс кæй аласы, уый, æмæ раздæр хæх- 
бæсты сæнарæй кæй арт кодтой, уый? Æмæ цы бар дарынц 
уыдæттæ урокмæ?! 
Ныр ницуал загъта. 
Æмбырды кæрон балхынцъ кодта Махар Мухары фырт: 
— Махæн, ахуыргæнджытæн, парти нæ бæрны бакодта æппæ- 
ты ахъаззагдæр хъуыддаг — коммунизм аразджыты хъомыл кæ- 
ныны хъуыддаг. Æмæ цас разæнгарддæрæй æвналæм нæ куыстмæ, 
цас нын фылдæр æмæ хуыздæр æнтыстытæ уа, уыйас тагъддæр 
æрцæудзæн арæзт, æппæт фæллойгæнæг адæмы.бæллиц чи у, 
уыцы коммунизмы æрттиваг галуан. 
Ахæм ныхæстæ-йедтæ-иу ракодта æмбырды кæрон Махар 
Мухары фырт алыхатт дæр. Æвæццæгæн, райкомы куы куыста, 
уæд сыл сахуыр и — хъæутæ-йедты бирæ фæкодта, æвæццæгæн, 
уыцы ныхæстæ, стæй йæ скъоламæ куы рарвыстой, уæд сæ йемæ 
рахаста. Æмæ æвидыц ныхæстæ нæ уыдысты, стæй сæ æнадæй 
дæр ницы уыди. Уый нæ, фæлæ цыма цыдæр разæнгардгæнæг 
дæр уыдысты — афтæ зынд Дзахомæ. Æмæ сыл ахуыргæнджытæ 
дæр æхсызгонæй æмбæлдысты. Æниу сыл ахуыргæнджытæ, 
æмбырды кæрон-иу кæй уыдысты уыцы ныхæстæ, уый тыххæй 
дæр къаддæр нæ бацин кодтой. Æмæ мæнæ клубы æрцыдысты 
загъд, уæд сын æмдзæгъд дæр акодтаиккой. Фæлæ ам, ахуыр- 
гæнджыты уаты, не сфидыдтаид се ’мдзæгъд.Къуындæг уыд 
æмдзæгъдæн ахуыргæнджыты уат. 
Ахуыргæнджытæ апырх сты — алчи сæ йæ цæхæрадоны куы- 
стытæм атагъд кодта. Скъолайы раз афтидæй аззад. Дзахо æмæ 
Гадзо æрлæууæрлæугæнгæ æрхызтысты асины къæпхæнтыл æмæ 
йе ’рхизæны æрлæууыдысты асинæн. Лæууыдысты æмæ сæ лæу- 
дæй бæрæг уыд — лæууын сæм нæ цыди, фæлæ, фæхицæн уой 
æмæ фæйнæрдæм ацæуой, уый дæр сæм нæ цыд. Æмæ лæууы- 
дысты, сæ фæсонтæ — скъолайы ’рдæм арæзт, се ’ргом — уартæ 
клубмæ здæхт. 
Афтæ лæугæ сæ раййæфта Парсадан. Се ’хсæн балæууыд, сæ 
фæйнæ цонгыл сын æрхæцыд. 
— Хорз уыди, æмæ нæ ацыдыстут. Мæ зæрдæ уæм уымæй 
æхсайдта — куы ацæуат. Махар нæ фездæхта Бесæгъуыримæ. 
Уым иу уырыссаг арахъхъы авг райста йе ’хгæд скъаппæй. Аку- 
вæм, дам. Ахуыры азы фыццаг цыппæрæм хай, дам, дзæбæхæй 
ахицæн кодтам. Акуывтам, фæйнæ дзы анызтам. Æз уырыссаг 
нуæзтыл зæрдæйæ нæ дæн. Гæнæн нал и, уæд — нæхи нуæзт. 
Æмæ махмæ мæхи уагъд арахъхъ дæр и, мæхи дыгъд сæн дæр 
нæм и. Далæ былыл сбаддзыстæм, нæхæдæг цы дзæбæх фынг 
сарæзтам, ууыл. Уым Хуыцау кæсдзæни æмæ — махмæ, — дзырдта 
Парсадан æмæ дзургæ-дзурын размæ ахæцыд лæппутыл. 
Суадæттыхъæумæ куы æрбалыгъдысты, уæд уал Гадзотæм 
207 

æрбынат кодтой. Гадзотæ йæ зæронд мадырвадæлтæ уыдысты 
Парсаданæн. Æцæг сæм бирæ нæ ацардысты — иу-дыууæ къуы- 
рийы бæрц. Стæй фатер баххуырстой. Фæлæ фатеры дæр бирæ 
нæ фæбадтысты — цы фæззæг æрбалыгьдысты, уыцы фæззæг 
æмæ уыцы зымæг. Уалдзæджы хæдзар балхæдтой. 
Хæдзар уыди даргь, æмæ йын уыди йæхи хуызæн даргь тыргъ, 
гом тыргъ — уартæ хурыскæсæнмæ арæзт йе ’ргом. Цы цалдæр 
цæсты дзы уыди, уыдонæн сæ рудзгуытæ дæр тыргъмæ арæзт 
уыдысты, æмæ къулæй рудзгуытæ æмæ дуæрттæй ницыуал зынд. 
Æвæццæгæн дзы цæрæг рагæй нал уыди — къултæн æдде сæ 
чъырызмæст ракалд, æмæ сæ хъæдын фæрстæ разындтытæ код- 
той — уыцы дæргъæй-дæргъмæ фæтæн фæйнæджытæ. Сæ уæлæ 
цæхгæр-мæхгæр æндзæлмттæ æмæ уистæ хуыдтытæ, афтæмæй. 
Цæхæрадоны дæллаг кæрон былмæ хæццæ кодта, уыцы бæр- 
зонд былмæ. Уым слæуу æмæ уартæ хуссармæ кæс! Былæн бы- 
нæй йæ рæбыны уыд цалдæр абузгæ суадоны, уым, Парсаданты 
цæхæрадоны бын иу кодтой æмæ, кæм иу кодтой, уым цад рауа- 
ди, гъæйтт-мардзæ цад, æмæ сырхтæппал балер кæсæгтæ раленк- 
баленк кодтой цады. Суадæтты æдде та, уартæ фалдæр атагъайы 
бæстастæуты йæ дурастæрд былыл æнхъæвзæнтæгæнгæ бырста 
цæугæдон. 
Уалдзæг куыддæр ралæууыд, афтæ фæндаг аразын æрымы- 
сыд Парсадан — уæле былæй дæлæмæ далæ суадæттæм. Фæра- 
бар-бабар æй кодта. Стæй йæ гæххæттыл сныв кодта — уыцы 
рæсугъд тæссар-мæссарæй разынди фæндаг гæххæтты уæлæ. 
Дзахо æмæ Гадзо кæрæдзийы къухтæй истой гæххæтты сыф, 
кастысты йæм æмæ йыл дис дæр кодтой æмæ цин дæр. Стæй йæ 
райдыдтой аразын. Цал æмæ йæм цал боны æрæвнæлдтой куы 
урокты фæстæ, куы — хуыцаубон. Æмæ гæххæттыл куыд зынд, 
уымæй уым, уыцы уырдыджы, ноджы хуыздæр разынди. Парса- 
дан-иу æм дæле касти уæлæмæ, цин-иу æй цыдæрхуызон сра- 
зæнгард кодта, æмæ-иу йæ ронбастыл схæц-схæц байдыдта, къух- 
тæй нæ — йæ рæмбыныкъæдзтæй. Рæмбыныкъæдзтæй ронбас- 
тыл афтæ хæцгæ æндæр никуы никæй федта Дзахо. Æмæ-иу æм 
кæсгæйæ баззади. Йæ фыды ном та Саридан хуынди. Æмæ уыцы 
дыууæ даргъ номы скъоладзаутæ фæд-фæдыл дзурын нæ фæ- 
рæзтой. Уæд-иу йæхæдæг тынгдæр стыхсти Парсадан. Стæй йæм 
канд скъолайы нæ дзырдтой афтæ — ном æмæ фыды номæй. 
Афтæ йæм дзырдтой хъæубæсты дæр. Уыдон та-иу ын æндæрхуы- 
зæттæ скодтой йæ ном дæр, йæ фыды ном дæр. Уымæн-иу цы- 
дæр æнкъард мидбылхудт базмæл-базмæл кодта йæ цæсгомыл, 
афтæмæй-иу сæм каст. Хъæубæсты уый йеддæмæ фыды номæй 
никæмæ дзырдтой, уый кæд, уыцы хъæуккаг кæй нæ уыд, уыцы 
хъæу^æ фыды номимæ кæй æрцыд, — ахуыргæнæгæй — уымæн 
афтæ» уыд. Кæнæ та бæрзонд кæй уыд æмæ бæзæрхыг ноджы, 
уымæн уыди афтæ — афтид йæхи ном ын гыццылад куы кæна, 
кæд уымæй тарстысты? 
Иннæ ахуыргæнджытау ыл урс хæдæттæ-йедтæ никуы фед- 
208 

таид лæг. Уæд, фæсхæст иу хъуымац уыди, аслам хъуымац. Æдде 
сау æмæ лæгъз, тынг лæгъз, мидæгæй та урсхæццæ уыди æмæ 
дæрзæг. Уыцы хъуымацæй-иу дзыпджын къандзолгонд æмæ 
уæрæхкъах хæлаф бахуыйын кодта. Æмæ-иу ын йæ къæхтæ йæ 
кирз цырыхъхъыты хъусты ауагъта. Афтæмæй цыд. Куы-иу ын 
фæзæронд сты, уæд та-иу нæуджытæ бахуыйын кодта. Стæй-иу 
зæрæдты цæхæрадоны куыста, нæуджыты та скъоламæ цыд. 
Клубы рæзты куы бахызтысты, уæд суагъта Дзахо æмæ Га- 
дзойы Парсадан. Дуканийы агъуысты тигъыл æхсæвгæсæн цы 
цыппæрдигъон хъæдынфарс къуым уыди, лæг æрмæст лæугæйæ 
æмæ бадгæйæ кæм цыди, уыцы къуымы гом дуары раз лæууыди 
дуканийы æхсæвгæс Ерыстау æмæ, йæ саджил кæрон зæхмæ 
кæмæн сарæзта, уыцы хъилы цъар стыгъта иу стыр хæрынкъайæ. 
Боныгон дуканийы ницы куыст уыди Ерыстауæн, стæй, боныгон 
дæр уым бада, дуканийы раз, ууыл дзырд дæр нæ уыди. Фæлæ 
уыцы хæрынкъа иууыл йæ къухы дардта, æмæ-иу сæ фыдсылго- 
мау чындз йæ хъуыр-хъуырæй бæстæ хаста, сæ рæзтæ-иу куы 
марзта, уæд, кæм, дам, æрбада, уым, дам, бæстæ бырон фесты 
æмæ, дам, цыма æнцон у йæ фæстæ сæрфгæ рацу-бацу кæнын. 
Æмæ уæд дуканийы размæ хæссын байдыдта йæ куыст Ерыстау. 
Дуканийы мæрзæг уæддæр мызд иста мæрзæггаг, æмæ уадз Еры- 
стауы бырон дæр мæрза! 
— Дæ бон хорз, Ерыстау, — æххæст æм нæма бахæццæ сты, 
афтæ йæм хъæрæй бадзырдта Парсадан. Ерыстау, хæрынкъа йын 
цы къухы уыди, уымæй хураууон акодта, стæй йæ хъæр фæцыд: 
— Ай Парчадан Чариданы фырт куы дæ! Ерыстау дын амæ- 
лæд! 
Хуссары, Ерыстаутæ цы комы цардысты, уым афтæ уыд сæ 
ныхасыгъæд — кæм хъуыд æмæ кæм нæ хъуыд, уым дæр «ч» 
æмæ «дж» дзырдтой. Æмæ-иу бынтондæр фендæрхуызæттæ сты 
дзырдтæ. Уæдæ сæ фæсте чи аззадаид дзырдтæй, уый та-иу 
ивазгæ акодтой. Афтæ-иу æй аивæзтой, æмæ-иу цалдæр дзырды 
дæргъæн аци. 
— Иу хуынд дæ кæнджынæн, Парчадан Чариданы фырт, фæлæ 
йæ зон æмæ дæхи чæттæ дар. Уæдæ ныр чалдæр азы чæрыс ам 
æмæ нырма нæ чæхджын хойраджы хъæстæ нæ фæдæ. Ерыстау 
дын амæлæд. 
— Бузныг, Ерыстау, цыма мæ фæхуыдтай, афтæ нымад æрцæ- 
уæд, — загъта Парсадан æмæ, цæмæй ныхас æндæрæрдæм азда- 
ха, уый тыххæй, йæ къухты цы хъил уыд Ерыстауæн, уымæ 
бавнæлдта. — Сагой аразынвæнд скодтай, куыд кæсын, афтæ- 
мæй. 
— Чагой, Ерыстау дын амæлæд, — загъта Ерыстау, стæй хъи- 
лыл схæцыд, йæ иу цæст бацъынд кодта æмæ йæм афтæмæй 
акаст, цыма мигæнæн уыд æмæ дзы кæдæмдæр хъавгæ кодта, 
афтæ, стæй йæ æруагъта, — йæ хъæд мын джæбæх къæдж не 
’рчыд, æмæ ууыл тыхсын. Уычы джæбæх æй æртасын кодтон, 
бычæутæ йæм сæвæрдтон, иучалдæр боны ма йæ хъуыди. Уымæн 
14 Хуыгаты Сергей 
209 

йæ ингæнбарæн фæчи, нæ чынджæн, æмæ йæ раппæрста, тæккæ 
æрбахизæны, дам, ныхъхъил и, уынгмæ, дам, зыны уычы хъи- 
лæй. Чыма кæй чы бахъыгдардта, уынгмæ зыны, уымæй?! Æмæ 
джы фæткуыл чагой рауадаид! Дæ мадызæнæгæн æй фысыл нæ 
радтаис, ахæм чагой уыдаид, гъе. 
Ерыстау куы фæлæууыд йæ ныхасæй, уæд фыццаг лæппутæ 
базмæлыдысты, стæй базмæлыди Парсадан дæр æмæ бадзырдта 
Ерыстаумæ: 
— Уæдæ уал мах ацæуæм нæ, Ерыстау? 
— Ачæут, ачæут, Ерыстау уын амæлæд. 
Куыройдоны сæрты, уартæ колхозы æфтауцырдæм цы тъæ- 
пæн хид уыд, æдде кæсгæйæ багалæджы хуызæн чи зынди, уый 
хъусмæ куы ныххæццæ сты, уæд Гадзо бахудти, фæстæмæ дæр 
акаст. Стæй бадзырдта Парсаданмæ: 
— Афонмæ дын мард-дзуар нал ныууагъта Ерыстау. 
— Уанцон нæу! — йæ цæуынæй фæлæууыд Парсадан. — Уый 
дæр акаст фæстæмæ. — Фехъуыстон æй, фехъуыстон — лæгыл, 
дам, фæцинтæ кæны, фæфæрстытæ йæ кæны, стæй куы ацæуы 
лæг, уæд, дам, æй æлгъитын райдайы. Фæлæ мæн кæд нæ рал- 
гъитид, мæныл бирæ куы фæцинтæ кодта, иу хуынд кæнынмæ 
дæр ма мæ куы хъавыд. 
Гадзо хъæрæй ныххудти: 
— Цас фылдæр фæцин кæны, уыйас æлгъитгæ дæр фылдæр 
кæны. Кæрæдзийыл баст ын сты йæ цинтæ æмæ йе ’лгъыстытæ. 
— Кæрæдзиуыл баст нæ, фæлæ — кæрæдзийыл барст, — ба- 
худти Дзахо дæр. — Фылдæр кæуыл фæцин кæны, уый æлгъитгæ 
дæр кæны фылдæр. 
— Диссаг нæу, стыр диссаг — цæмæн афтæ кæна?! — Ногæй 
та скасти дуканийы ’рдæм Парсадан. — Цин кæуыл нæ бакæны, 
уыдоны не ’лгъиты, нæ? 
— Уыдоны — нæ, — загъта Гадзо. 
— Æмæ, цымæ, цыхуызæн æлгъыстытæ фæкæны? Карз 
æлгъыстытæ дæр ын дзы вæййы, цымæ? 
— Кæд тынг бацин кæны, уæд æлгъыстытæ дæр — карздæр. 
Æнæуи афтæ райдайы: «Ачу, фынджæфтыд дæ Хуычау фæкæ- 
нæд!» Стæй ахизы иннæ æлгъыстытæм, æмæ ма дæ хъæуы — 
æмæ нал. 
— Уæдæ мæм митæ, и! — Йæ сæр батылдта Парсадан æмæ 
араст и. Иуцалдæр къахдзæфы куы акодта, уæд хъæрæй ных- 
худти, — Парчадан, дам, Чариданы фырт! Уæд ма мын мæ мæ- 
гуыр фыды та цæуылнæ æруадзы иу ран?! Гъеныр-ма кæсут: 
айдагъ Ерыстауы ныхасæй дæр бæрæг у — нæ бады не ’взаджы 
фыдыномæй дзурын, æмæ йæ цæуылнæ ныхъхъуытты уадзæм?! 
Уырыссаг æвзаджы фидауы, æмæ дзурæд! Мах та цы ’рсырд- 
там?! Хъуамæ æнæмæнг уырысы фæдыл сæпп-сæпп кæнæм алы 
хъуыддаджы дæр?! Куы нæм уыдаид, уæд йе нæ аргъæутты нæ 
разындаид искуы, йе — нæ кадджыты?! Уæд Нартæ хъуамæ 
Уырызмæгмæ Уырызмæг Æхсæртæджы фыртæй дзырдтаиккой, 
210 

куыд нæ йæм дзырдтаиккой? Æмæ йæм кæм дзырдтой?! Иу дæр 
æм никуы бадзырдта афтæ. Ирон адæммæ уыцы хъуыддаг бын- 
тон æндæрæрдæм æвæрд у: фыды номмæ-иу уæд авнæлдтой, æмæ- 
иу цауд лæг куы уыди фыд, æмæ-иу фырты цæстмæ бадарынмæ 
куы хъавыдысты фыды цауд. Сырдонмæ-иу куы фæмæсты сты 
Нартæ, уæд-иу æм дзырдтой: «Гъæ, уæртæ Гæтæджы фырт!» 
Уымæн æмæ æнæрæгъыдзыд уыди Гæтæг. Æмæ, дам, ахуыргæ- 
нæгмæ афтæ дзурын хъæуы! Цæмæн æм хъæуы афтæ дзурын, 
цæй тыххæй?! Чи йæ сбæлвырд кодта, ахуыргæнæгмæ афтæ дзу- 
рын хъæуы, уый?! 
Дзахойæн æхсызгон уыдысты Парсаданы ныхæстæ. Йæхæ- 
дæг дæр раст афтæ хъуыды кодта. Институты дæр-иу арæх æрæф- 
тыд ацы ныхас алы æмбырдты. Быцæу-иу расайдта, Æмæ-иу уæд 
цалдæргай хæттыты дæр фестади йæ бынатæй — нæ уыд ирон 
царды ацы æгъдау, нæ дзы хъуыд, нæ дзы баззади. Сæ ахуыр- 
гæнджытæ дæр, искуы иу стæм ма уæд, уыййеддæмæ иууылдæр 
уыцы хъуыдыйыл лæуд уыдысты. Уæддæр нæ хæлди уыцы тых- 
ми. Æмæ, цæугæ-цæуын Парсаданы цонгмæ куыд бавнæлдта, уый 
не ’рхъуыды кодта. 
— Ахуыргæнæг æй цæуылнæуал хонынц, ахуыргæнæг?! Фыц- 
цаг цы ахуыргæнджытæ фæзынд, уыдоны афтæ куы хуыдтой: 
ахуыргæнæг. Æмæ сыл уыцы ном, мыдыл царв куыд фидауы, 
афтæ куы фидыдта. Уæд æй афтæ цæуылнæуал хонынц ныр?! 
Парсадан дзыхълæуд фæкодта. 
— Гъо! Ахуыргæнæг у, æмæ йæ ахуыргæнæг хон! Æнæуи дæр 
афтæ кодтой мах адæм — чи сæ цы куыстгæнæг уыд, уымæй йæ 
хуыдтой: уæртæ цалхгæнæг Дзаммырз, уæртæ куырд Уæппи! Æмæ 
сыл фидыдтой уыцы нæмттæ. Уæд скъоладзауы дзыхы «ахуыр- 
гæнæг»-æй хуыздæр цы хъуамæ сфидауа! Стæй ма дзы цыдæр 
фарн дæр и уыцы дзырды, ахуыргæнæгæн йæхицæн дæр æххуыс 
чи уа, ахæм фарн, æмæ дзы ахуыргæнæг хъуамæ аргъуц кæна 
уыцы дзырдæй. 
— Сывæллæттæн дæр — æнцондæр дзурæн, — загъта ма Дза- 
хо æмæ ауыдта — уартæ кæрты рæбынæй сæ размæ ратагъд код- 
та Таизæ. Йæ фезмæлдыл бæрæг у — дугъ ракæнын æй фæнды, 
фæлæ куыд радугъ кæна! Сывæллон нал у, чызг у ныр, стыр 
чызг у! Æмæ йæ уадултыл сырх тæмæн абадти. Æмæ йын афтæ 
фидыдта уыцы сырх тæмæн йæ уадултыл! Йæхæдæг дæр, æвæц- 
цæгæн, бафиппайдта, — йæ уадултыл сырх тæмæн абадти, къу- 
хæй сæвнæлдта йæ уадулмæ, фæлæ йын иннæ уадулмæ сæвна- 
лын нал бантыст, рахæццæ сæ размæ, æмæ сын кæртæй уынгмæ 
цы ныллæг каудуар уыд, уый байтыгъта йе ’ннæ къухæй. Стæй 
иуварс алæууыд. 
Парсадан разæй бахызт, æрлæууыд æмæ бахудти Таизæмæ. 
Дзахо кæсгæйæ баззади Парсаданмæ: афтæ йæм фæзынд, цыма 
уыцы бахудт йемæ æрхаста æмæ йæ уымæн æрхаста, Таизæйæн. 
Мæнæ сырх фæткъуы куыд æрхæссай дæ сывæллонæн искуы- 
цæй, афтæ, æмæ йæм Таизæйы йеддæмæ ничи ницы бар дары 
211 

уыцы бахудтмæ. Æмæ йын йæ тъæпæн арм йæ уæхскыл æрæ- 
вæрдта, лæппуйы уæхскыл куыд æрæвæрынц сæ арм, афтæ æмæ 
йæм æрдзырдта уæле дæлæмæ, цыма йæм дæле уæлæмæ сдзырд- 
та, уый хуызæн: 
— Таизæ, бабайы къона, мах далæ былыл абаддзыстæм нæ 
дзæбæх фынгыл, æмæ нын ды, цыдæриддæр нæм дзæбæхагæй 
ис, уыдон уырдæм рахæсс. Дон дæр дæ ма ферох уæд, нæ къухтæ 
куыд ахсæм. 
— Дон уын уырдыгæй сдавдзынæн, ног дон, уæ ног фæнда- 
гыл. 
— Уый та — ноджы хуыздæр, — загъта ма Парсадан æмæ 
размæ ахæцыд лæппутыл. 
3 
Дзахо бадти æмæ тетрæдтæ раст кодта. Йæ куысты цы нæ 
уарзта, уый тетрæдтæ раст кæнын. Йæхæдæг сын цы фыссыны 
куыстытæ лæвæрдта, уыдон — нæ. Уыдон тынг æхсызгонæй ка- 
сти æмæ сæ раст кæныныл дæр тынг æхсызгонæй бадти. Фæлæ • 
мæнæ къласон куыстытæ чи сты, кæнæ, хæдзарон фæлтæрæнтæ 
кæм кодтой, уыцы тетрæдтæ раст кæнын — цымæ ма дунейы 
мидæг уымæй æдзæлгъæддæр куыст уа! Сæ фыдæбон — бирæ, 
сæ пайда — ницы. Чи цы рæдыдтытæ ауагъта, куыд ауагъта, 
цæмæн сæ ауагъта — кæсгæ дæр сæм ничи æркæны. Æмæ сæ уæд 
раст кæнын цæмæн хъæуы?! Нæгъ, хъæуы, дам, сæ. Æмæ раст 
кæн уыйæппæт тетрæдтæ! Гадзойæн цы у! Урочы пълантæ кæм 
фыссы, уыцы сауцъар бæзджын тетрад æмæ иу чиныг, кæнæ 
дыууæ чиныджы. Газеты сæ атухы æмæ сæ йæ дæларм акæны. 
Уый та йæ сæрак пъартфел дымстæй фæцæйхæссы — скъоламæ 
дæр æй дымстæй фæцæйхæссы, хæдзармæ — дæр. 
— Дзахо, уæ Дзахо! — дуарыл æрбахæцыд Даридзæ. 
— Цы кæныс, Æдзи? — йæ размæ рауади Дзахо. 
— Дæлæ хъилтыл уæле бæстыдзаг хъæдуртæ баззад æмæ сæм 
не ’ххæссын. Куы мын сæ фелвæстытæ кæнис, уæд сæ ратонин. 
Кæннæуæд сыл куыддæр ракъæвда кæна, афтæ нызгъæлдзысты 
— уыцы хус хъæдуртæ! Æмæ тæригъæд сты. Мæнæ дæ фыды 
раздарæн абæтдзынæ. Йæхæдæг та йе стурты размæ ацыд дæ фыд. 
Нал æфсæдынц не стуртæ æмæ æдде лæууын куы райдайой, уымæй 
сын тæрсы æмæ уалæ хуссармæ схæццæ вæййы сæ размæ. 
Мад дзырдта, æмæ Дзахо хъуыды кодта: цыдæр дзырдæмхиц 
у, ма та райдайа! Дыууæйæ аззайæд, уыййеддæмæ дзы йæ уд 
рагъæнмæ хизинаг фæвæййы. Уæлдайдæр исты хабар æрыхъу- 
сæд — йе исчи фидаугæ бакæнæд, йе исчи хæсгæ кæнæд чындз — 
йæ рæтъувæн ныхасæй йын банцайæн нал вæййы. 
Хъилтæ уыцы растæй лæууыдысты, цæхæрадоны кæрæттæ 
цы ахастой, уым. Уæле сыл дæргъæй-дæргъмæ кæрддзæмтæ 
æрзæбул сты æмæ æдзæмæй лæууыдысты. Дзахо сыл исдуг йæ 
цæст ахаста, цыма сæ анымайын уыди йæ зæрды, уый хуызæн 
212 

æмæ сæ райдыдта æфтауын. Арф сагьд уыдысты, æвæццæгæн та 
сын сæ бынæттæ ломæй ныххуынчъытæ кодта фыд. Æмæ-иу сыл 
дыууæ къухæй дзæбæх сæнцади Дзахо. Иуцалдæр-иу дзы иумæ 
æрæвæрдта, алкæмæ сæ хицæнæй куыд нæ гуыбыр кæна мад, 
афтæ. Фæлæ сæм мад не ’внæлдта. Дзахо куыд цыд хъилтæ ’фтау- 
гæ, афтæ уый дæр цыди, йæ къалати йæ тымбыл здыхт хъæдæй 
йæ цонгыл ауыгъд, афтæмæй. 
— Цæуылнæ тоныс, Æдзи? — æрæджиау бафарста Дзахо æмæ 
бахудт. — Цы боны хорзмæ ма кæсыс? 
— Мæхи ныхасæй мæм куыд райдыдта дзурын, — йæ сæр 
батылдта мад, стæй фездæхти лæппумæ. — Æз уыдон ратондзы- 
нæн, цас ратонинаг мын сты. Фæлæ-ма акæс, акæс! Габо дæ æга- 
сæй авд азы хистæр у, æмæ дæ йæ лæппу сæййафы.. Уас, йæ нана 
дыууæ цæфхадджын дзабыры феста йæ Болат-хъæбулæн! 
Дзахо ницы дзырдта. Хъилтæ æлвæста æмæ сæ иурæтты 
æвæрдта. 
— Дæ дæс æмæ ссæдзæм азы бацæуай æмæ афтæ ма зæгъай — 
ай цы бадт фидын! — Афтæ гыццыл алæууыд, цыма джих аци, 
уый хуызæн, стæй ма йæхицæн дзурæгау бафтыдта йæ ныхасыл: — 
Кæд ныл адæм къуыппæн зарæг куы скæной, уымæй нæ тæрсын, 
уæд мæ абоны фыдæх уæд. 
Æмæ сулæфыд Дзахо. Табу Хуыцауæн, абон уал фæци йæ 
хыл. Уый онг куы ахæццæ вæййы, ома, къуыппæн зарæг ныл куы 
скæной, уымæй тæрсын, уæд æрлæууы. Уый йæ арæн у. Æмæ 
дзы ныр тас нал у. Ныр æм сæ тонынмæ дæр фæкæсдзæн хъæдур- 
тæн. Хæсгæ дæр ын сæ бакæндзæн. Уартæ йын сæ мæнгагъуысты 
къуыммæ бахæсдзæн, иннæ хъæдуртæ кæм сты, уырдæм. 
Даридзæ схæцыд хъилыл, йæ армыдзаг ратыдта хъæдуртæй 
æмæ фæхъил кодта йæ къух æд хъæдуртæ: 
— Зæххыл чызг кæлгæ ныккодта, æмæ дзы кæд иу мах аккаг 
нæй, уæд нæ Хуыцау куы ралгъыста! 
Дзахойæн уыцы дæргъæй-дæргъмæ хъил йæ къухты, афтæ- 
мæй кæсгæйæ баззади мадмæ. Ау, уыцы арæнæй дæр ахызти?! 
Æмæ йæм афтæ куы касти Дзахомæ — уымæй фылдæр æмæ фыд- 
дæр зæгъæн нал и — адæм дыл къуыппæн зарæг скæнæд! 
Æмæ йæ зæрды уыд исты бадзурын мадмæ — уæдæ цавæр 
Хуыцау ралгъыста у! Уыйонг никуы ахæццæ ис, уыцы ныхас 
дзы фыццаг хатт фехъуыста. Æмæ дзы йæ зæрдæ барызти. Йæ 
къухты цы хъил уыд, ууыл анцой кодта. Уæдæ уанцон Хуыцау 
ралгъыста нæу! Фæллайгæ кæны, куыд нæ фæллайы! Фæлæ йæ 
фæлладыл нæ тыхсы, зынгæ дæр æм нæ кæны йæ фæллад. 
— Алцæмæн дæр афон ис, æмæ йæ афоныл кæнын хъæуы 
алцыдæр. Æнафоны ми æнæрайы ми у, æмæ æнæрайы митæ фæ- 
кæнæд нæ ницæмæ бæллæг! 
Уæд та уал уалæ уæллæгтæм ссæуид æмæ уал уыдон сæфта- 
уид. Уый уал уæдмæ адоны хъæдуртæ тонид, мæнæ, кæй сæф- 
тыдта, уыцы хъилты хъæдуртæ. Фæлæ уырдæм дæр куы ссæуа 
213 

йæ фæдыл! Адон куы ныууадза æмæ куы ссæуа уырдæм. Уæд та 
ма цы ми бакæндзæн! 
Уыцы хъуыдытæ куыд кодта, афтæ йæ хъустыл æрцыди Га- 
дзойы ныхас, æмæ фестъæлфыд — нырмæ йын, æвæццæгæн, Га- 
дзойы ныхас афтæ æхсызгон никуы уыди. 
— Кæдæй-уæдæй дыл дзаума сфидыдта! — Худы æмбонды 
æдде Гадзо, йæ къухтæ æмбондмæ систа. 
Дзахо, йæ къухты цы хъил уыд, ууыл æрæнцой-æрæнцой- 
гæнгæ йæхи систа Гадзойы ’рдæм. 
Уæдмæ Гадзо адзырдта кауы сæрты: 
— Байрйай, Даридзæ! 
Даридзæ йæхиуыл схæцыд, йæ астæу куы сраст и, уæд акаст 
Гадзомæ. 
— Райгæ бонтæ дыл фæцæуа, Гадзо! — Йæ къухы цы хъæ- 
дуртæ уыд, уыдон къалатимæ баппæрста, æмæ сæ хус дзæгъ- 
дзæгъ ссыди кæрддзæмты мидæг хъæдуртæн. 
— Æвдисæн ныл бакодтай, уæлæ лæппу, æви мæнæ ацы хъил- 
тæй иу сисон æмæ дыл æй ныббынæй-бынмæ кæнон! 
— Тобæ зæгъ, Даридзæ! Хонæг нæй, хонæг! А лæг уын хонын 
нæ зоны, æмæ ма йæхи къахæй чи цæуы! 
— Хъазгæ ма кæ, уый дын йæхи къахæй æмæ искæй къахæй, 
фæлæ-иу æрбауай, æндæра мæ цы ’нхъæл дæ! — Уым йæ ныхас 
фæфæлмæндæр кодта Даридзæ. — Гæр, уæдæ сихорыл дæр иумæ 
æрбауайут æмæ иумæ фездæхдзыстут. Сымах уалæ кæм æмæ кæм 
цæрут. Махæн дæр-иу æхсызгон уыдзæн йæ фыдимæ Дзахойæн. 
— Бузныг, Даридзæ! 
— Бузныг уæд уыдзæн. 
Уыцы нæхасмæ ницуал сдзырдта Гадзо. Дзахомæ аздæхт: 
— Дæ хæрзæггурæггаг — мæн, Рагнетæ дын афардæг. 
Дзахо цы хъилы æнцой лæууыд, æрдæгæй уæлæмæ йыл цал- 
дæр хъæдуры даргъ кæрддзæмы зæу-зæу кодта, уымæй бавзыс- 
та Гадзомæ. Æмæ йæ Даридзæ куыд нæ фехъуса, афтæ йæм асæст 
хъæлæсæй бадзырдта: 
— Куы нæ ’рлæууай, уæд дæ ахæм Рагнетæ фæуыдзæн! 
— Нæ дæ уырны? Бауырндзæни дæ, райсом ын йæ урс-урсид 
дæллаггуырыл куы нал æруадзай дæ цæстытæ, уæд дæ æгæр 
дæр бауырндзæн. 
Дзахо лæууыд, æмæ Рагнетæ уад йæ цæстытыл. 
— Кæд йæ нæуджытæ Арчилы фæуыдзысты, уæд туджы тæ- 
ригъæд нæу! — Дзахо куы ницы дзырдта, уæд та йæхæдæг загъта 
Гадзо. 
Æмæ йæ уæд бафарста Дзахо: 
— Кæй нæуджытæ? 
— Кæй, кæ, Рагнетæйы, æндæр кæй! 
—, Кæй Арчилы? 
— Арчилы нæ зоныс? 
— Уалæ фосы дохтыры? 
— Фосы дохтыр у, бирæгъты дохтыр у, уыцы иу Арчил уыд а 
214 

хъæуы æмæ нал и. Схæцыд Рагнетæйыл æмæ йæ афардæг кодта, 
гукк! 
— Кæдæм æй афардæг кодта? 
— Уымæй-иу ын йæхи бафæрс, кæд ма йыл искуы дæ цæст 
æрхæца, уæд. Фæлæ ма йыл, ада-гъа, æрхæца дæ цæст искуы. 
Дзахо лæугæйæ баззад. Куыд ыл схæцыд æмæ йæ куыд афар- 
дæг кодта? Æмæ Рагнетæ .ахæм чызг у, кæуыл схæцай æмæ кæй 
афардæг кæнай?! Æмæ, дам, ыл схæцыд Арчил! Бæрзонд, гыц- 
цыл гуыбырдзæф. Уый, бæрзонд кæй уыди, гуыбырдзæф уымæн 
зынд, æвæццæгæн. Йæ даргъ пъалтойы-иу фæцæйлæгæрста кол- 
хозы фермæмæ. Йæ бæзджын сау рихиты кæрæттæ бур адард- 
той, цыма телæй уыдысты æмæ сыл згæ фæхæцыди. Æмæ, дам, 
æй афардæг кодта. 
— Æвгъау уыди Арчилæн, — дзуры Гадзо йæхицæн дзурæгау. — 
Уыцы урс дæллагхъуыр, уыцы æддæбадт тæрттæ! Куы-иу фæ- 
цæйцыд, уæд-иу цыдæр сусæг змæлд кодтой сæхимидæг, цыма 
æрхъæцмæ нал хъæцыдысты. Иннæ ахæм йæ былтæ! Куы-иу ба- 
худт, уæд-иу, ныппæртт кæна лæг, уымæ бирæ нал бахъуыд, — 
Гадзо дзургæ-дзурын бапъероз систа, йæ афтидæрдыгæй йæ фæ- 
тъæпæн кодта, йæ раззаг дæндæгты æхсæн цы зыхъхъыр уыд, 
уый дзы асхъаудта уыцы тъæпæнæй, стæй йæ йæ дзыхы атъыс- 
та, ссыгъта йæ, æмæ йæ Даридзæ куыд нæ фена, афтæ дзы цал- 
дæр пъæртты скодта фæд-фæдыл. 
Дзахо лæууыди. Лæууыди æмæ йæ цæстыл уади Рагнетæ. 
Куыддæр фæзынди Суадæттыхъæуы, — зынгæ та æрæджиау 
фæкодта, ахуыр кæнын куы райдыдтой, уымæй цалдæр боны 
фæстæдæр — афтæ йæ йæ хæйрæджытæ ууыл бафтыдтой, Дза- 
хойыл. Æмæ йæ сусæг дæр никæмæй кодта. Иу-дыууæ къуы- 
рийы бæрц куы акуыста, уæд иубон иумæ рахызтысты кълæс- 
тæй. Нывæдз цыппæрдигъон тыхтæй зынди йæ дæлармæй, йæ 
къухы æлхуыйы дæргъæн амонæн лæдзæг. Йæхи фæцæуæг код- 
та Дзахойы тæккæ фæрсты, бахудти æмæ йæм дзуры: 
— Ацы тыргъæн кæрон куы нæ уаид æмæ дзы афтæ куы цæ- 
уиккам фæрсæй-фæрстæм. Нæ дæ фæнды? 
Дзахо йæм ницы сдзырдта. Цы йæм сдзырдтаид, сæ алыварс 
сывæллæттæ фæйнæрдæм гуылф куы кодтой! Афтæмæй исты 
дзурæнтæ и! Æнæуи йæм бакасти, йæ рæсугъд былтæ бахудыны 
змæлд кодтой чызгæн, мæнæ йæ къæхтыбын исты фæци, æнæ 
фæкæлгæ йыл нæ фæуыдаид. Йæ сæр фæйнæрдæм банкъуыста 
зына-нæзына. 
— Комкоммæ дæм куы бакæсын, уæд мæ зæрдæ йæ тыррыкк- 
тыррыккæй нал фенцайы. Цы дæ, цы?! 
Иннæ хатт та ахуыргæнджыты уаты скъæрцц кодта, кæимæ 
лæууыд, уыцы чызг-ахуыргæнджыты æхсæн: 
— Мæнæн та Дзахо цæуы мæ зæрдæмæ. 
Уыйразмæ цы дзырдтой, уыдонæй ницы фехъуыста Дзахо — 
уæд бахызти мидæмæ. Уый сæ астæу лæууыди чызг-ахуыргæн- 
джытæн иуцалдæрæй, цыма сæ балхон уыди, уый хуызæн зын- 
215 

ди. Йæ бигæ кофтæйы тæрттæ размæ дыууæ къуыппы дардтой, 
иу дзæбæх уæлвæзы дыууæ кувæндоны куыд уа фæрсæй фæр- 
стæм, афтæ. Йæ урс дæллагхъуыр бæрзонд фæцыд уæлæмæ 
кофтæйы æнгом хъуырæй уыцы æмдымбыл æмæ уыцы урс-ур- 
сидæй. 
Стæй йæ цæстыты раз фегом ис уыцы изæр, хурыскæсæн 
куыд фегом уа лæджы раз, афтæ. Уый æрæджы уыд, хæрзæ- 
рæджы уыд уый. Октябры бæрæгбонмæ цæттæ кодтой. Ахуыр- 
гæнæгæй-скъоладзауæй уыцы даргъ тыргъы змæлыдысты. Уым 
сыл æрталынг. Цæуынхъус куы уыдысты, уæд йæ разы алæу- 
уыд Дзахойæн: 
— Ныххизын мæ кæндзынæ нæхимæ. Иунæгæй нæ ауæнд- 
дзынæн уыцы талынг уынгты. 
Цæргæ дæллаг уынджы кодта, атагъайы сæрмæ былыл цы 
уынг уыд, уым, уартæ рæбынæй, Годжиаты хæдзары. Стыр хæ- 
дзар уыди Годжиатæн, стæй скъоламæ — хæстæг, æмæ-иу сæм 
алы аз дæр исчи царди ахуыргæнджытæй. Уыйразмæ дæр ма йæ 
ныххæццæ кодта кæддæр, æмæ йæм куы ныххатид, цом, дам, 
мидæмæ. Цай, дам,бацымæм, стæй, дам, ацæудзынæ. Уæдæ цыма 
æндæр цы ми кодтаид стæй? Нæ бацыди. Куыд бацыдаид! Уый 
иунæгæй цæры, чызг у æмæ йæм ды басхъæл у, лæппу дæ, аф- 
тæмæй! Æмæ цы хъуамæ загътаид, чи дæ федтаид, уый, уымæн 
йæхицæй дæр, Дзахойæ дæр, æмæ уымæй дæр, Рагнетæйæ дæр. 
Уымæн та йыл йæ зæрдæ бахудти, чызгæн. Ирон царды цы фæт- 
чы æмæ дзы цы нæ фæтчы, уыдæттæн цы зыдта! 
Цалынмæ æддæмæ цыдысты, уæдмæ кæцæйдæр æнахуыр сау 
мигъы тымбылтæ æрбакалди, æмæ арвæй арвы хуызæнæй ниц- 
уал аззади. Æгасæй дæр схæлæ-мулæ ис. Ахуыргæнджытæ æмæ 
скъоладзаутæй алчи йæ сыхæгты агуырдта æмæ къордтæ-къорд- 
тæй тагъд кодтой фæйнæрдæм. Рагнетæ ма кæмæндæр цыдæр 
адзырдта чызг-ахуыргæнджытæй æмæ æрбауад Дзахомæ. 
Дзахо кæм лæууыд, уыцы ранæй чысыл æддæдæр лæууыди 
дыууæ æндæрджы — стырдæр æндæрг æмæ гыццылдæр æндæрг. 
Куы-иу фæзындысты, куы та-иу талынгимæ аиу сты. Дзахо зыд- 
та: уыдон Парсадан æмæ Таизæ уыдысты. Фæлæ ма цымæ цæмæ 
лæууынц, цæуылнæ ацæуынц? Æмæ йæм æрбайхъуыст Парсада- 
ны ныхас: 
— Цæмæ ма лæууæм? Нæ уыныс, ныртæккæ ныккалдзæн?! 
— Ныккалæд, кæд кала, уæд, — загъта Таизæ. 
— Гъомæ цæмæн хъуамæ ныккала, куы ныххуылыдз уæм, уæд 
хуыздæр у?! 
— Цом тагъддæр, — дзуры, йæ тæккæ раз лæууы, афтæмæй, 
Рагнетæ, йæ комулæфт уыцы рæууон сыгъдæгæй хæццæ кæны 
лæппуйы цæсгоммæ æмæ йын æхсызгон хъыдзы кæны йæ цæс- 
гом.|— Æз тæрккъæвда нæ уарзын. 
Æмæ уый хæдуæлвæд та Таизæйы ныхас фехъуыст Дзахомæ: 
— Уæдæ афтæ ацæуæм ацы уынджы дæлæмæ, стæй далæ уæл- 
былы уынгты базилдзыстæм нæхи уынгмæ. 
216 

Æмæ афтæ фæзынд Дзахомæ: куыддæр не сразы уа Парса- 
дан, афтæ йын хъæрæй æнæ ныккæугæ нæй. Æмæ бадис кодта — 
цæуыл тыхса афтæ Таизæ?! Стæй йæ ам дæлæмæ цæуын цæмæн 
фæнды?! 
— Гъомæ ма ацы уынджы кæдæм цæуæм дæлæмæ! — бабустæ 
кодта Парсадан. 
Æмæ та ууыл дæр бадис кодта: уæдæ Парсадан уа æмæ бустæ 
кæна, уымæй дæр — Таизæйыл! — Чидæр йæ фæскъæбутты йæ 
хъусмæ куыд æвнæлдта, уыйау. 
— Ауылты ныццæудзыстæм æмæ ууылты баздæхдзыстæм, — 
фыдæнæнгæнæгау йæ фæндыл фидар лæууыд Таизæ. 
Кæд ма ноджыдæр истытæ дзырдтой, уæддæр уыцы цæсты- 
фæныкъуылд, арв цыма хъæнтæ фæхауд, ахæм къæр-къæр нык- 
кодта, æмæ йæ хъустæ айдзаг сты уыцы къæр-къæрæй Дзахо- 
йæн. Стæй цæуыныл фесты. Уыдон кæуылты ацыдысты, Парса- 
дан æмæ Таизæ, уый нæ базыдта. 
Афтеччы къулмæ куыддæр ныххæццæ сты, афтæ Рагнетæ йæ 
къух Дзахойы дæларм фæцавта, йæ цонг ын йæхимæ афтæ æрбал- 
хъывта, æмæ йæ тымбыл риуы фарсыл банцади йæ цонг. Дза- 
хойы уæнгтыл ризæг ацыди кæрæй-кæронмæ, æмæ æрцæйлæу- 
уыди, цæмæ æрцæйлæууыди, уый не ’мбæрста, афтæмæй. Фæлæ 
та уæд арв тынг ныкъкъæр-къæр кодта, æмæ нал æрлæууыд. 
Уынг дæллаг уынгмæ кæм фæкъул, уырдæм куыддæр ныххæццæ 
сты æмæ ныр фæуырдыг кæной куыд загътой, афтæ сыл фæсте 
ныддымдта æмæ сæ йæ разæй ахаста — сæ къæхтæ ма зæххыл 
кæм аныдзæвдысты, кæм — нал. 
Бынæй лæнчы, къæвдайы дон-иу кæдæм бамбырд и æмæ-иу 
дæлæмæ дæлбылмæ кæцæй агуылф кодта, уыцы ран фæрсæй- 
фæрстæм лæууыди дыууæ ставд æфсæйнаг хæтæлы. Уыцы сыхы 
цæрджытæ сæ кæцæйдæр æрластой, хъуамæ сæ уым авæрдтаик- 
кой, дон уыдоны мидæг куыд цыдаид æмæ дæлбылмæ ныццæ- 
уæн фæндаг куыд нал хордтаид, афтæ. Фæлæ сæ авæрой, уый 
сын не ’нтыст, æмæ ныр дыккаг аз уым лæууыдысты хæтæлтæ. 
Куыддæр ныххæццæ сты хæтæлтæм, афтæ цыдæр æнахъинон 
дымгæ фæмидæг и хæтæлты, æмæ сæ дыууæ хъæлæсæй ахæм 
ниугæ уынæргъын атахт æмæ йæ сонт гыбар-гыбур уартæ хусса- 
ры къуыбыртыл дæлгом-уæлгомгæнгæ йæхи хойынæй нал æнцад. 
Рагнетæ ма иу хъæр фæкодта: «Уоу, æна!» æмæ йæхи Дзахойыл 
баппæрста. Иæ цæнгтæ йыл ныттыхта, йæхи йæм нылхъывта, 
æмæ æрлæууыди Дзахо. Йæ къах ма размæ айстаид, уый амал 
ын нал уыди. «Æз тæрсгæ кæнын! Æз тæрсгæ кæнын!» — дзырд- 
та æмæ дзырдта Рагнетæ, йæ зонд кæмæн фæцæуа, уый хуызæн, 
æмæ йæ ризгæ уæнгтæ тынгæй тынгдæр æлхъывта Дзахомæ. 
Æвиппайды ныссæх-сæх кодта. Ахæм сæх-сæх ныккодта, æмæ 
хæтæлы æмбу бæстæ йæ сæрыл систа. Арв нæрыд æмæ кæмдæр 
уæззау риуыгъдтытæ кодта. Годжиаты хæдзар нырма уартæ кæм 
уыд! Бæргæ, адугъ кæн æмæ иу дугъæй кæрты фæмидæг у, фæлæ 
уый гæнæн нæ уыд. Æмæ уыцы сæх-сæхы бын йæ сæры фæми- 
217 

дæг ис иу æнахуыр хъуыды Дзахойæн æмæ, куыддæр фæзынди 
уыцы хъуыды, афтæ йæ скъæрцц кодта: 
— Хæтæлы амбæхсæм! 
Æмæ уыцы тæккæ ран фæгуыбыр кодтой æмæ сæ сæртæ хæ- 
тæлы фæцавтой. 
Æдде бæстæ сæх-сæх æмæ гыбар-гыбур сси. Исдуг гуыбы- 
рæй лæууыдысты хæтæлы хуылфы. Разæй — Рагнетæ, фæсте — 
Дзахо. Куыд æм бахызтысты, афтæ, æмæ авнæлдта фæстæмæ 
Рагнетæ, Дзахойы цæнгтæ йæ уæхсчы сæрты æрбайста, йæ ри- 
уыл сæ æруагъта, йæ цæнгтæ сыл дзуарса æвæрд æрбакодта, 
æрбалхъывта сæ йæхимæ æмæ дзы сирвæзти: 
— Æз тæрсгæ кæнын! Æрбахъæбыс мæ кæн! 
Дзахо уыцы нæргæ-уынæргъгæ æмбуйы ницуал хъуыста, ни- 
цуал уыдта. Æрмæст ма йæ цæстыты раз лæууыд чызджы урс- 
урсид дæллагхъуыр, æмæ йæм йæ былтæ бахаста. Чызг исдуг 
базыр-зыр кодта, стæй уыцы тæлфгæ-хæлбурцъгæнгæ аздæхт 
лæппумæ, йæ пинджачы тæрттыл ын ахæцыд фæстæмæ, фæлæ 
уыцы гуыбыр лæудæй пинджак раласынæн ницы амал ардта. Уæд 
уыцы талынджы кæрæдзиуыл хæцгæ сæ зонгуытыл æрлæууы- 
дысты. Уым фелвæста пинджак, йæ фæстæ йæ хæтæлы быныл 
айтыгъта, стæй цыдæр ризгæ уынæргъыд ныккодта, афтæмæй 
дзы сирвæзт: 
— Уæддæр бæстæ сæфы! 
— Фынæй бадæ æви уадзыг фæдæ? — Худы Гадзо, æмбондыл 
йæхи æрбауагъта, афтæмæй. Стæй йæ бапъерозы кæрон ратахти 
зывзывгæнгæ æмæ йæ тæккæ раз абадти Дзахойæн. — Цом-ма 
мемæ. 
— Кæдæм? — Цыма хæтæлы хуылфæй нырма ныр рахызт, 
уыйау арф ныуулæфыд Дзахо. 
— Дæлæ Тараты лæппу æртæ боны скъолайы нæ уыд, æмæ 
дзы Маха Мухайæн бæрæгдзырд схæссон, — директоры-иу хъаз- 
гæйæ Маха Муха хуыдта Гадзо. Стæй бадзырдта Даридзæмæ: — 
Даридзæ, бамидæг у æмæ баулæф. Мах Дзахоимæ иу ранмæ ны- 
уайдзыстæм, уайтагъд фæстæмæ фездæхдзыстæм æмæ дын дæ 
хъилтæ дæр сласдзыстæм æмæ дын дæ хъæдуртæ дæр æртон- 
дзыстæм. 
Фæлæ Даридзæ не сразы: 
— Нæ, нæ, æз сымах цыдтытæ хорз зонын. Хъилтæ мын фел- 
васут, стæй ацæут, кæдæм уæ фæнды, уырдæм. Æцæг-иу фæс- 
тæмæ ауылты раздæхут. Æз уын истытæ фендзынæн уе ссыдмæ. 
Гадзо азылди Дзахомæ: 
— Хизон ма дæм æмæ ма дæм цæй номыл хизон! Дæхæдæг сæ 
фелвæстытæ кæн. 
Дзахо хъилтæ фелвæстытæ кодта, мидæмæ бауад, йæ хæдза- 
рыдаргæ хæлаф раивта, йæ пинджак йæ къухы райста, афтæмæй 
рахызт уынгмæ. 
— Нæ, ай Бодзæн кæрц нæу, — загъта Гадзо, уынджы тигъыл 
дæлæмæ куы ныззылдысты, уæд. — Гъеныр мах хуызæн лæгты 
218 

хъуамæ Маха Муха адæмы сывæллæтты фæстæ рарвит-барвит 
кæнид, æмæ мах фæстæмæ фæкæс-фæкæсгæнгæ сæпп кæник- 
кам?! Уый сæрмæ хæссинаг у махæн? Нæ, уый сæрмæ хæссинаг 
нæу махæн, æмæ — фæци! 
Дзахо зыдта: Гадзойæн институты зæрдæ бавæрдтой. Мæнæ 
Ног аз куыддæр ралæууа, афтæ рагдунейы кафедрæйы ассистен- 
ты бынат байгом уыдзæн, æмæ йæ уырдæм хъуамæ айсой. Уым 
уал исты практикон куыстытæ-йедтæ кæндзæн студенттимæ, 
уæдмæ аспирантурæмæ бацæудзæн. Æмæ йæхи цæттæ кодта Га- 
дзо. Дзахо та тыхсгæ кодта — цы уыдзæн иунæгæй, Гадзо куы 
ацæуа, уæд?! Ау, ныр дыууæйæ цы уынгты рацу-бацу кæнынц, 
уымыты уæд иунæгæй рацу-бацу кæндзæн? Æмæ цы фидаугæ 
скæндзæн иунæгæй уыцы уынгты, цы сæ ахадгæ скæндзæн?! 
Науæд скъолайы уыйæппæт ахуыргæнджыты æхсæн хъуамæ 
иунæгæй змæла? Макæимæ хъазæн ныхас скæна, макæмæн йæ 
зæрдæйы зæгъинаг зæгъа?! 
Скъола иумæ фесты, институтмæ иумæ бацыдысты, фатеры 
иумæ цардысты. Сæ гæххæттытæ куы лæвæрдтой институтмæ, 
уæд æм цас фæхатыд Гадзо — уый дæр сæ историйы факуль- 
тетмæ раттæд, Дзахо дæр. Иумæ куыд ахуыр кæной, афтæ. Дза- 
хо æмдзæвгæтæ фыссы, Дзахойы литературон факультет хъæуы — 
уыдæттæ дæр-иу дзы ферох сты, куы фæхицæн уой, уый тасæй. 
Æмæ уæд иубон æнæнхъæлæджы куы скъæрцц кæнид Дзахо: 
— Стæй нын иу скъолайы уыйбæрц историйы уроктæ кæцæй 
æрхæсдзысты?! 
Æмæ уæд фæсасти Гадзо: цæйнæфæлтау фæйнæ-фæйнæ скъо- 
лайы кусой, фæлгау ахуыр кæнæд фæйнæ факультеты! 
Цæугæ-цæуын æм бакаст Гадзо: 
— Дæ институт ацы аз фæуыдзынæ, нæ? 
Дзахо æмбæрста, цæмæн та йæ фæрсы, уый, æмæ цыбырæй 
загъта: 
— Гъо. 
— Декабры мæйы? 
— Гъо. 
— Дæ чиныг та рацæудзæн фидæнмæ. 
— Хъуыддæгтæ мæнæй ды хуыздæр зоныс. Æз хъуамæ дæу 
фæрсин, ды та мæн фæрсыс, — бахудæгау кодта Дзахо. 
— Афæдзы мидæг — кæд? — Дзахойы ныхасмæ йæ хъус ни- 
цыбæрæг æрдардта Гадзо. 
— Йæ райдиан афæдзæн. Фыццаг æртæ мæйы у йæ рацыды 
æмгъуыд. 
Æмæ Гадзо фæлæууыд йæ цæуынæй. 
— Гъемæ, гъеныр дæ иу дæларм Горькийы номыл литинститу- 
ты диплом, де ’ннæ дæларм де ’мдзæвгæты чиныг, афтæмæй хъуа- 
мæ Суадæттыхъæуы иу цъыф дæр ма баззайа, ды кæй нæ нын- 
нæмай, ахæм! Æфсæрмы дæр нæ кæндзынæ уыцы диплом æмæ 
уыцы чиныгæй?! — Уым тæргайгæнæгау размæ цæуыныл фæци. 
Æмæ та иу каст фæкодта цæугæ-цæуын Дзахомæ. — Æниу ды 
219 

ард куы бахордтай, хъæуыл дæ зæрдæ кæй никуы сивдзынæ, 
уый тыххæй. — Стæй йæ дыууæ цонджы дæр размæ айтынг код- 
та æмæ райдыдта искæй фæзмæгау: 
Æз дæуыл мæ сонты бонтæй баст дæн> 
Уо мæ сæнтты рухс авдсен, мæ хъæу. 
Дунейы рæсугъд горæтты астæу 
Æз цæрынæн бацагуырдтон дсеу. 
Дзырд куы фæци, уæд йæ сæр æртхъирæнгæнæджы æнкъуыст 
бакодта: 
— Уый дын бæрæг уыдзæн — мæнæ уал дзы мæхæдæг фæфи- 
дар уон, стæй кæд мæ фарсмæ дæ тъæпп нæ фæцæуа! 
Уыцы ныхасæй тынг тыхсти Дзахо. 
Хъæууон лæг уыди. Йæ уд ам уыди, хъæуы. Мæнæ-иу 
аргъæутты уæйгуытæн сæ удтæ арф кæмдæр куыд уыдысты 
æвæрд æдас ран, афтæ. Æмæ Мæскуыйы куы вæййы, фæлварæн- 
тæм куы ныццæуы, уæд æм цыма ныххæццæ вæййы йæ уд æмæ 
йын йемæ хъæууон фæздæджы ад ныххæссы, уыцы æнæфæздæг 
ранмæ. Æмæ уæд, цыма йæ тых йæхимæ æрцæуы, афтæмæй ба- 
раст вæййы Герцены хæдзары дуармæ — институт кæм ис, уый 
кæддæр Герцены хæдзар уыди, номдзыд фыссæг æмæ хуыздæр 
æхсæны цардыл тохгæнæг Герцены хæдзар. Æмæ уынгтæ куы 
базмæлынц, хъæуы уынгтæ хъæууон змæлд куы бакæнынц рай- 
сом, уый та! Уыцы змæлдæй хуыздæр змæлд ис дунейы мидæг?! 
Уый удыхос у, уыцы змæлд, фæлæ йæ адæм иууыл нæ зонынц, 
иннæ хостæ куыд нæ зонынц иууыл, афтæ. Стæй Гадзо цы рæн- 
хъытæ радзырдта, уыдоны бын цы цыппар рæнхъы ис, уыдон йе 
’взагыл абадтысты кæрæдзи фæдыл æмæ сæ йæхинымæр йæхи- 
цæн радзырдта: 
Амыдтой мын колхозонтæ кусын, 
Рæгътыл кодтон фыййæуттнмæ арт. 
Боброны ыскастмæ уарзын хъусын 
Уасджыты æрдхæрæйнаджы зард. 
Æмæ бон цæугæ дæр уасджыты уасынмæ куы æркæны. Æмæ 
уæд, уасджытæ кæм нæ ныззарой, уырдæм куыд æрцæудзæни 
бон?! Стæй куы æрцæуа, уæддæр куыд хъуамæ сфидауа бон?! 
Æмæ цыхуызæн бон уыдзæни, æниу! Хуссармæ ма скæс æмæ 
хуссарæй ма ракæс. Хъæууынгты ма арадав-бадав кæн дæ цæс- 
тытæ, стæй сæ скъолайы фæзыл ма æруадз! Уыцы фæндагыл сæ 
ма схæсс, уыцы тæссар-мæссар фæндагыл! Парсадан ын йæ ныв 
куыд скодта гæххæттыл, уымæй ныр йæхæдæг хуыздæр куы 
фидауы уыцы къул æрцæуæны! Таизæ йыл йæ афтид бедра ахъел- 
лау-ахъеллаугæнгæ куы æрцæйзгъоры донмæ — уый та?! Стæй — 
Æдзи! Мæскуыйы куы вæййы, уæд йæ цæстытæ автобусы æрлæу- 
уæнмæ куы ныуурс вæййынц! Уый Мæскуымæ нæма ныххæццæ 
220 

вæййы, Дзахо, афтæ йæм уый та æнхъæлмæ кæсын райдайы — 
нæма æрцæуы?! 
Цыди Гадзойы фæдыл æмæ йæ нал фæндыди цæуын — фæс- 
тæмæ цæхæрадоны куы фестадаид æмæ уыцы даргъ хъæдуры- 
хъилтæ куы ’лвæстаид, сæ цъуппытыл уыцы даргъ кæрддзæмтæ 
куы зæу-зæу кодтаиккой. Æмæ уæд йæ хъустæ уыцы сонт къæр- 
къæрæй айдзаг сты, фæстæмæ фæкæса, уый бон дæр æй нал 
фæци: Агаги йæ мотоциклыл сæ алыварс æрзылди, цыма зиллакк 
арæзта, уый хуызæн, стæй цæхгæр фæлæууыди сæ разы. 
— Сбадут! — фæйнæ касты бакодта Гадзо æмæ Дзахомæ. 
— Кæдæм цæуæм, уымæй уал нæ бафарстаис, — бахудти Гадзо. 
— Кæдæм фæнды цæут — бадын уæ нæ хъæудзæн? — йæ 
цæстытæ фæдзагъул кодта Гадзомæ. 
— Æмæ уæд та Уырысмæ цæуæм! — Суадæттыхъæуы афтæ 
дзураг уыдысты: иу иннæйы афарстаид — кæдæм цæуыс? Æмæ 
иннæмæн æхсызгон нæ уыдаид, кæй йæ афарста, уый, уæд æндæр 
ницы загътаид: «Уырысмæ!» 
Гадзо йæ фæсарц абадт Агагийæн, Дзахо бæлæгъмæ бахызт. 
— Гъеныр, кæд Уырысмæ нæ, фæлæ Мысыры бæстæм цæут, 
уæддæр æй зæгъут. 
— Уæдæ нæ дæлæ Тараты Тæуботæм ныддав, — бадзырдта 
йæм Гадзо. 
— Æмæ уæ цы хъуыддаг и мæ бавæййæгтæм? 
— Цы дын бавæййынц? 
— Ме стыр мадырвадæлтæ нал сты? 
— Алæ! 
— Уый дын алæ ’мæ булæ! Тæубойы фыдыхо мæ фыдымад 
нæ уыди?! — Агаги та йæ мотоцикл иу зылд æркодта йæ мидбы- 
наты, стæй йæ размæ фæцарæзта. 
Агаги иу кълас дæлдæр ахуыр кодта уыдонæй. Бæрзонд, даргъ- 
къах æмæ даргъцонг лæппу. Сывæллонæй дзæгъæлтæ кæнын бай- 
дыдта машинæты фæдыл. Уроктæй фервæзæд, æндæр-иу колхо- 
зы гаражы балæууыд. Шофыртæ йæ иууылдæр зыдтой: чи-иу 
æй йæ фарсмæ авæрдта, чи-иу ын исты цуматæ акодта, æмæ-иу 
сырæзти лæппу. 
Уайтагъд балæууыдысты Тæуботы раз. Уым дæр та иу тым- 
был зылд æркодта мотоцикл æмæ æрлæууыд. Уый йæм цы æгъдау 
уыди! Хъуамæ, кæцæй цыдаид, уым дæр иу зылд æркодтаид 
æмæ — кæм æрурæдтаид, уым дæр. Æнæуи нæдæр цæугæ акод- 
таид, нæдæр лæугæ æркодтаид. Ныр куыддæр æрлæууыд, афтæ 
йæ даргъ къахыл схæцыд, фæлæ уæдмæ Гадзо нæма рахызт, æмæ 
йæ къах хъилæй баззад, цалынмæ Гадзо хызти, уæдмæ. 
Тæубойæн сæ мæнгагъуысты къулмæ бадæн арæзт уыд, уыр- 
дыгæй растад, сæ размæ рацыд, йæ рахиз къахимæ йæ лæдзæг 
æмист кодта æмæ-иу куы æрæвæрдта лæдзæг, уæд-иу ыл дзæ- 
бæх æрæнцади зæхмæ. Æмæ-иу уæд йæ риуыл йæ дыууæ майда- 
ны базмæлыдысты, сæхи-иу батылдтой, цыма, лæппутæ сæ куы 
221 

нæ феной, уымæй тарстысты. Лæппуты къухтæ райста Тæубо, 
дзæбæх сын фидар æрхæцыд сæ къухтыл æмæ загъта хъæрæй: 
— Гъеныр, мæ сыхæгтæй лæгдæр чи у, уый рацæуæд! Уæдæ, 
куыд нæ мын æрфистæг и уыдоны дуæрттæм дæр ай хуызæн 
æртыгай уазджытæ! — Стæй хæдзары ’рдæм аздæхт æмæ ахъæр 
кодта: — Гамхетон! 
Гамхетон, цыма дуары тæккæ рахизæны лæууыд æмæ йæм 
кæд бадзурдзæн Тæубо, уымæ каст — уайтагъд уынджы балæу- 
уыд. Йæ узæлæн ныхас йæ разæй фæци: 
— Гъæ, Хуыцау уæ сараза, сыгъдæг Хуыцау, махмæ чи фез- 
дæхти! 
Æмæ уæд Агаги дзуры хъæрæй, цыма фыдæнæн дзуры афтæ 
хъæрæй, уый хуызæн: 
— Цафон-иу уæм æрцæуон? Талынгæй, æви ма-иу рухс гыц- 
цыл куыд тыбар-тыбур кæна, афтæ? 
Æмæ йæм Тæубо йæ лæдзæг фæхъил кодта: 
— Ахæм æрцæуон дæ фæуыдзæн, æмæ дæ мæджитты гыбар- 
гыбурмæ хъæуы куыйтæ сæ гъай-гъойæ нал æнцайдзысты. Ацы 
лæдзæгæй мæнæ, гъай! 
— Мæн колоннæмæ суайын хъæуы. Комбайнтæ райхалинаг сты. 
— Комбайнтæ нæ, фæлæ кæд уæ хæдзары фисын у райхали- 
наг æмæ æнæхæлдæй зайдзæн, уæддæр дæ цæуыны кой куыд 
нæуал фехъусон, афтæ бакæн! 
— Абабау! — фездæхти Агагимæ Гамхетон. — Æмæ ма искуы 
уый дæр æрцыди — де ’мбæлтты уæзæджы къæйыл фæуадзай 
æмæ дæхæдæг лидзынмæ фæуай! 
Æмæ ныхасыл йæхирдæм ахæцыд Тæубо: 
— Уымæй дæр кæй дуарæй! Дæ мадыфсымæры дуарæй, де 
стыр мадыфсымæры! — Æмæ та фездæхти Агагимæ: — Сыбыртт 
дæр дæ куыд нал фехъусон, афтæ бакæн! 
— Уæдæмæ-ма мидæмæ цом! Мæн æххуысгæнæг куы хъæуы, 
уæд ма нæ цардхæрæфыртæй хуыздæр æххуысгæнæг кæм ссар- 
дзынæн! 
Агаги фыццаг йæ иу цонг фæхъил кодта, стæй йе ’ннæ цонг, 
цыма йын, цæй дæргъæн цæнгтæ ис, уый æвдисынмæ хъавыд, 
стæй аразгæ стыр санчъехтæй бараст и дуары бахизæнмæ. 
Дзахо Тæубомæ аздæхта йе ’ргом. 
— Хуыцауы хатыр бакæнут æмæ уæхи ма стыхсын кæнут. 
— Æппындæр нæ ницы тыхсинаг и Хуыцауы бын, — загъта 
Тæубо æмæ йæ бынатмæ бараст и. Æмæ йын Дзахо йæ цæстытæ 
æрхаста йæ бадæн бынатыл. Уыцы бæстон арæзт уыди! Дзæбæх 
фæхс æрбадæн. Йæ къæхтæ зæххы къуырд, йæ фæрстæ, сæ цъар 
стьнт>д кæмæн уыд, ахæм цонджы стæвдæн хъæлтæй дзуарсæ- 
вæрдтытæ. Йæ фæстæмæ анцайæн лæгъзгæнæнæй лæгъзгонд дзæ- 
бæх фæтæн фæйнæг. Æддæмæ урс дардта. Йæ сæр цыдæр зесты 
гæппæлтæй биноныг агъуыст, къæвда йыл куыд нæ цæуа, стæй 
йæм хур дæр æгæр куыд нæ кæса, афтæ. 
222 

— Дæ бадæн дзуарбадæнæй уæлдай нæу, — йæ цæстытæ æрха- 
ста бадæныл Гадзо дæр. 
— Гуы, — йæ сæр разыйы æнкъуыст бакодта Тæубо. — Уас 
мын адæмы куы аййафид йæ саразæг! Ам-иу куы цæуыл æрбад- 
тæн, куы — цæуыл. Æмæ уæд ма февнала иу æнцойбон æмæ йæ 
афтæ ма ацараза! 
— Уый — уæхи лæппу? 
— Уый, уый, нæ гуырд, уæдæ! 
Тæубо æмæ Гадзо æрбадтысты. Дзахо лæугæйæ баззад. Бан- 
донæн йæ фæстæмæ анцайæн фæйнæджы лæгъз кæрон кæд чи- 
дæр хурсудзæнæй не скодта чызджы ныв. Худæджы ныв уыди 
тынг. Йæ хъуыр даргъ, тынг даргъ, йæ иу уадул — къуыпдæр. 
Йæ цæстыхаутæ — стæвдтæ æмæ дæргътæ, сæ иутæ — хæрдмæ 
хъил, сæ иннæтæ уырдыгмæ ныццарæзтой сæхи. Ныв кæнын чи 
нæ зыдта, ахæм чидæр æй скодта, уый иу бакастæй дæр бæрæг 
уыди. Фæлæ дзы уæддæр цыдæр уыди, чи зоны, æддæмæ чи нæ 
зынд, фæлæ мидæгæй кæмдæр чи уыд, афтæмæй лæджы цæс- 
тæнгас йæхимæ чи здæхта. Æмæ-иу æм Дзахо куы худгæ бакод- 
та, куы та-иу æм æнæуи базылдта йæ цæстытæ. 
— Тæубо, зæгъ æфсинæн, æмæ йæхи ма тыхсын кæна. Мах не 
’вдæлы. Мах лæппуйы тыххæй æруадыстæм, — дзуры Гадзо. — 
Ныр æртыккаг бон скъолайы нæй, уый зондзынæ. 
— Куыд нæ йæ зонын, уæдæ ма цы зонын! Æмæ уый ахæм 
лæппу у, æмæ ис æмæ гæнæн уæвгæйæ, иу урок дæр чи рауадза! — 
Загъта Тæубо æмæ йæ лæдзæг фæхъил кодта. — Нæ холлæгтæ 
æнæласт уыдысты, æмæ мæ уды лæбырдтытæ цыди, исчи нын 
сæ куы фæласа, уый адæргæй. Ныр нæм æрхауди трактор æмæ 
дзы знон æмæ æндæрæбон дыууæ ласты æркодтой. Мæнæ йæм 
йæ мадыфсымæры лæппутæ фæкастысты. Кæрдынмæ дæр ын 
уыдон феххуыс кодтой, уæдæ цы æнтысы иу цæвæгæн?! Уымæй 
дæр — хъуыдыды лæппу. Нырма йе ’хсæрдæс азы дæр кæм и 
уартæ! — Тæубо уыцы адджынæн дзырдта, æмæ йæм хъусыныл 
фæци Дзахо. Цин кодта лæг — хостæ кæй æрластой, ууыл дæр 
цин кодта, лæппу кусынхъом кæй фæци, ууыл дæр, йæ мады- 
фсымæры лæппутæ йæм кæй фæкастысты, ууыл дæр. Афтæмæй 
фæстæмæ хæцыди йæ циныл — иууыл разына йæ цин, уый йæ нæ 
фæндыди. Æфсæрмы кодта, йæ цин иууыл куы разына, уымæй, 
æмæ йын цыма не ’мбары йæ цин, афтæ лæууыди Дзахо. Уымæ 
дæр-иу бакаст, стæй та-иу нывмæ дæр базылдта йæ цæстытæ. 
Æнæуи дæр æм кæйдæр хуызæн кæсын байдыдта ныв, æмæ дис 
кодта Дзахо — нывы хуызæн куы нæ у, уæд æм искæй хуызæн 
цы хуызы кæсы?! 
— Иу ласт ма сын дзы уыди, æмæ йæм абон фæцыдысты. 
Кæд Хуыцауы фæнда, уæд къухы бафтдзæн уый дæр, æмæ уæд 
ирвæзт стæм холладжы мæтæй. Æмæ-иу хæхты афтæ дзырдтой: 
хорхъуаг, дам, иу мардæрцыд у, холлагхъуаг — дыууæ мардæр- 
цыды. 
Æмæ та нывыл æрхæцыдысты Дзахойы цæстытæ. Уыцы ставд 
223 

цæстыхаутæ! Æвæццæгæн сын лыстæгдæр аразæн нæ уыд — хур- 
судзæн иухуызон судзы алыран дæр. Касти нывмæ, æмæ йæм 
уырдæм хъуысти Гадзойы ныхас: 
— Хъæууон хæдзарæн йæ куыстытæ никуы фæуыдзысты, æмæ 
йæ алы куыстмæ куы скъæфай, уæд йæ ахуыр ныкъкъуылымпы 
уыдзæн. Æмæ дæ рох ма уæд — дæсæмты ахуыр кæны дæ фырт, 
дæсæмты! 
Дзахомæ уæлдай зындысты Гадзойы ныхæстæ. Уæдæ хъуыд- 
даг бæрæг у — сæ хостæ ласт нæ уыдысты, æмæ уый тыххæй 
рауагъта дыууæ боны. Ныр абон фæуыдзысты ласт, æмæ райсом 
скъолайы балæудзæн лæппу. Ныхас кæнын ма дзы цæмæн хъæуы! 
Намæ бадгæ дæр цы скодта — уыцы бæстон бадт! Лæппуйы ха- 
бар базыдтай, азил æмæ афардæг у. Фистæгæй цæуын дæ нæ 
хъуыди! Æртæйæ дæр куы ныллæууыдаиккой цæуыныл — чи сæ 
баурæдтаид! 
Уæдмæ Агаги фездæхти мидæгæй. Тæубойы раз алæууыд. 
— Мидæгæй хъуыддæгтæ сойыл цæуæгау цæуынц: аг уæларт 
гъæйттæй пæлхъ-пæлхъ кæны. Чъиритæй чи пецы бамидæг, чи 
та арынджы зилдух-зилахарыл бафтыд. Гъеныр мæ ауадз, нæ? 
Æз трактористты комбайнтæ халыныл бафтаудзынæн æмæ ам 
мæ тъæпп фæцæудзæн. 
— Гæр, æмæ мах æд фынг-æд æндæр дæумæ ’нхъæлмæ кæс- 
дзыстæм?! 
— Цæмæ мæм кæсдзыстут! Сбадут-иу. 
Уым Тæубо йæхи фæмæстыхуыз кодта: 
— Дыууæ уазæгимæ бадын мæм нæ цæуы уæд та, æртæ уазæ- 
гимæ бадын мæм цæуы уæд та! Гъæ-гъа! 
Æмæ йын уæд Агаги дæр йæ хæдоны риумæ йæ къух фæца- 
рæзта æмæ йæхи фæмæстыхуыз кодта уый дæр: 
— Æмæ уæд мæнмæ та, дыууæ майданы кæмæн ис, ахæм фы- 
сымимæ бадын нæ цæуы. Мæнмæ та, æртæ майданы кæмæн ис, 
ахæм фысымимæ бадын цæуы, гъæ-гъа! 
Тæубо йæ риумæ æркаст, цыма, йæ майдантæ æрмæст дыу- 
уæйы йеддæмæ кæй нæ уыдысты, уый базонынмæ хъавыд, стæй 
йæ хъæлæс æрхауд, афтæмæй загъта: 
— Гъе, мæ лымæн лæггаг, уыдон дыууæйæ цæмæн баззадыс- 
ты, уый куы зонис, уæд ахæм ныхæстæ нæ кæнис. — Стæй иу- 
дзæвгар ницуал сдзырдта, иу арф улæфт ныккодта, дыккаг улæфт 
æрдæгыл аскъуыд. — Æмæ адон мæ риуыл уый тыххæй куы 
баззадысты ауыгъдæй, æмæ сыл æртыккаг кæй нæ бафтыди, кæй 
сæм нæ фæхæццæ и. 
Тæубо æрлæууыд йæ ныхасæй, æмæ афтæ зынд — ныр ма йæ 
фæнды фæрс, фæнды — ма, ницуал зæгъдзæн. Фæлæ уæдмæ 
Агаги йæ разы дзуццæджы æрбадти — йæ даргъ зæнгтæ йæ быны 
дзæбæх нæ цыдысты — æмæ бафарста: 
— Куыд сæм нæ фæхæццæ? 
— Нæ сæм фæхæццæ, — йæ къух йæ уæрагæй фесхъиуæгау 
кодта Тæубойæн, — йæ фæндаг басыгъди. 
224 

— Куыд басыгъди? 
Тæубо Агагимæ бакасти, стæй йын йæ тьæпæн арм йæ уæхс- 
кыл æрæвæрдта, йæ иннæ къухæй та йæ лæдзæджы къадзони 
суагъта æмæ дзы Гадзойы цонгмæ бавнæлдта: 
— Уæд Украинæйы зæххыл хæцыдыстæм. Уым иу стыр цæугæ- 
донæн йæ ардыккаг фарс мах уыдыстæм, йæ фаллаг фарс та 
уыдон, немыц. Ныр нæм дзырд æрцыди, хъуамæ фаллаг былмæ 
бабырсæм æмæ дзы нæхи æрфидар кæнæм. Куыддæр æрталынг 
и, афтæ хъæд калын байдыдтам — уыцы дæргъæй-дæргъмæ бæ- 
лæсты зæнгтæ фæрсæй-фæрстæм фæбастам, тъиуитæ сæ фæца- 
рæзтам. /Ембисæхсæв уыдаид, афтæ сæ донмæ æруагътам. Æмæ 
нæ слæууын кодта командир. Дзуры нæм: 
— Раззаг тъиуийыл бадынмæ бархионтæ кæд ис — иу къах- 
дзæф размæ ракæнæнт. 
Æмæ дын æз иу къахдзæф нæ, фæлæ дыууæ дынджыр къах- 
дзæфы куы ракæнин. Мæ къух ме ’рфыджы сæрмæ куы сыскъæ- 
фин: 
— Бар ратт мæнæн, æмбал капитан! 
Мæ фæстæ базмæлыдысты иннæтæ дæр. Фæлæ командир 
мæнмæ ма фæуа! Йæ хъæбысы мæ ныккодта, стæй йæ хъуыры 
цыдæр цин абадт, нынныхъуырдта йæ цин æмæ загъта: 
— Райгуырæн бæстæйæ рох никуы уыдысты йæ хъæбатыр 
фырттæ! 
Мæнæн иуцалдæр гранаты мæ роныл ауыгъд, автомат мæ къу- 
хы, афтæмæй басæррæтт кодтон тъиуимæ æмæ йæ тæккæ фын- 
дзыл æрбадтæн. Куыддæр донæн йæ астæумæ бахæццæ стæм, 
афтæ ныл нызгъæлстой. Дæттæй, мæ зынджы хай бахуысса! 
Цыма хъызт сыстади фурдыл — тъиуийæ, уылæнæй-иу хъен куы 
ныллæуыдысты, стæй-иу сæ кæрæдзиуыл сæ дзæхст куы фæцы- 
ди, афтæмæй-иу куы фæцæйхастой кæрæдзийы, уæд загътон — 
мæнæ бæсты сæфт æрцыди. 
— Цæф уым фæдæ? — Куыддæр йæ ныхасæй фæлæууыд, 
афтæ йæ афарста Агаги. 
— Нæ, цæф уым нæ фæдæн. Цæф уыйфæстæ фæдæн, уартæ 
Польшæйы зæххыл фæдæн цæф. Уæд та цæф нæ, фæлæ цъæр- 
рæмыхст дæр нæ фæдæн. Мах тъиуи чи уыди, уый æнæуи дæр 
аирвæзти. Бирæ нæ нæ фæхъуыди. Иннæ тъиуитæй ма кæмæй 
æрдæг баззади, кæмæй — æрдæг дæр нал. Фæлæ махæн уыйас 
ницы уыд. 
— Уый дын — лæг! Иу къахдзæф, дам, æмæ иу къахдзæфы 
бæсты дыууæ санчъехы! — Уыцы дзуццæджы бадгæйæ йæ цæнгтæ 
фæхъил кодта Агаги. 
— Дыууæ мын цæмæн рауадысты, уый зоныс? Дыууæ мын 
уымæн рауадысты, æмæ тæрсгæ фæкодтон — исчи куы фæразæй 
уа, уымæй фæтарстæн. 
— Цæмæй дзы фæтарстæ? 
— Худинагæй, худинагæй! Æндæр цæмæй?! Худинагæй фыл- 
дæр ма лæг цæмæй фæтæрса! 
15 Хуыгаты Сергей 
225 

— Ды дзы куыд фæтарстæ, адæм дзы иууылдæр афтæ куы < 
тæрсиккой! 
— Гуы, — загьта æнцад-æнцойæ Тæубо. 
Дзахо Тæубомæ фездæхт — кæдæй нырмæ нал фехъуыста 
уыцы дзырд! Æмæ йæ ныр дыккаг хатт куыд дзæбæх загъта 
Тæубо! Уæд та-иу æй арæх хъуыста, тынг арæх-иу æй хъуыста * 
уæд. Йæ фыдыфыд Хъыбо искæимæ истæуыл сразы уыдаид, 
уыййеддæмæ æндæр ницы загътаид — гуы! Æмæ-иу сфидыдта сæ 
ныхас. Ныр æй ничиуал дзуры. Диссаг у — Бардзин та йæ куыд 
нæуал дзуры: уæдæ дæ фыд цы дзырдта, уый мауал дзурай! 
Æмæ сæфы цыкурайы фæрдыджы хуызæн дзырд. Дзырдуæтты 
йæ фæцагуырдта Дзахо — иунæг ран дæр йæ кой нæй. 
— Æмæ æрфидар стут стæй былыл? — бафарста Гадзо. 
— Уæдæ цы кодтам! Фæсырдтам сæ. Райсомæй нæм булкъон 
æрбахæццæ. Фæарфæтæ нын кодта, стæй фæрсы капитаны: 
— Былмæ раздæр чи рахызти? 
Æмæ йæ разы сах лæуд акодта капитан: 
— Сержант Тарайы-фырт, æмбал булкъон! 
— Хæрзиуæг! — Фæцæлхъ кодта булкъон. 
Уым фæцарæзтой гæххæттытæ, кæм лæугæйæ, кæм дзуццæ- 
джы бадгæйæ — нывыл кæм æрбадтаиккой, ахæм бынат дæр дзы 
нæма уыди. Стæй капитан дæр йемæ абадти булкъонæн, æмæ 
дæлæ фæуайы сæ машинæ был-был. Уыцы рæстæджы, мæнæ 
дзæгъæл нæмыг куыд рацæуа, афтæ рацыди кæцæйдæр минæ — 
куыд рацыди, кæцæй рацыди, а дунейы мидæг ын ничи ницы 
базыдта. Рацыди, рацыди ниугæ-дзыназгæ æмæ йæ быны сми- 
дæг и машинæйæн. — Тæубо фæлæууыд йæ ныхасæй. Йæ лæ- 
дзæджы къадзонийыл йе ’нгуылдзтæ æрбатыхта, уыцы ставд æн- 
гуылдзтæ, æрбалхъывта йæ, барызтысты æнгуылдзтæ. 
Лæппутæ аздæхтысты Тæубомæ, йæ цæсгоммæ йын сарæзтой 
сæ цæстытæ. Æмæ загъта Тæубо, йæ хъæлæс барызти, афтæ- 
мæй: 
— Фæхаста сæ — машинæйæ дæр, лæгæй дæр, гæххæттæй 
дæр. 
Æмæ йæм кæсгæйæ баззадысты лæппутæ, цымæ ма дзы æндæр 
исты ныхас фехъусынмæ хъавыдысты — зæрдæ кæуыл фæлæууа, 
ахæм ныхас: нæннæ, фæхаста сæ, фæлæ сын ницы уыди. Фер- 
вæзтысты. Фæлæ Тæубо ницы дзырдта, æмæ уæд иугай-иугай 
сæ цæстытæ зæхмæ аздæхтой. Агаги зæхмæ кæсын нæ бафæрæз- 
та цыма, фæстæмæ сзылдта йæ цæстытæ Тæубомæ. 
— Цы дæттынмæ дын хъавыдысты, уый дæр нал базыдтай? 
— Нал æй базыдтон. Кæм ма йæ базыдтаин?.. 
— Орден уыдаид, æвæццæгæн. 
— Йæ бон у, æмæ уыдаид орден дæр. 
’Агаги бавнæлдта Тæубойы риумæ, майдантыл йæ уырзтæ æрха- 
ста, цыма сын тæригъæд кодта, уый хуызæн, стæй цыма уыдо- 
нæн дзырдта, майдантæн, афтæ загъта: 
— Æмæ стæй дыууæйæ баззадысты. Се ’мбал сæм не ’рхæццæ, 
226 

минæ йын басыгъта йæ гæххæттытæ, æмæ басыгъди йæхæдæг 
дæр. Басыгъди хæсты, салдат куыд басудзы, афтæ. Адон та æвди- 
сæн сты, кæй басыгъди, уымæн. Ацы дыууæ дзæбæх зыланггæ- 
наг майданы. 
Дзахо лæууыд, ныхæстæм хъуыста, фæлæ сæм дзæбæх хъу- 
сын нæ фæрæзта. Уыцы ныв йæ хъуыдыйæ нал хицæн кодта. 
Æмæ та-иу ыл, иннæтæ йæ куыд нæ ’рхатыдтаиккой, афтæ йæ 
цæстытæ æрхаста. Третьяковы нывравæрæнты дæр никуы фæ- 
каст иу нывмæ уыйбæрц. Иу дæр æм дзы афтæ нæ бахъарыд — 
цыма нырма дæр хъарм у, цыма хурсудзæны хъарм йæ уæлæ 
баззад, æмæ йæм хæстæг куы бацæуид, йæ армытъæпæн æм куы 
бадарид, уый йæ æрфæндыд. Ныв нæ уыди, афтæмæй æнахуыр 
ныв уыди!.. Диссаг нæу — чи йæ кодта æмæ йæ цæмæн кодта?! 
Цымæ, кæй хуыз уади йæ цæстытыл, кæй хуыз снывæндынмæ 
хъавыди уыцы фæйнæджы лæгъз кæроныл?! 
Гадзо бадти. Йæ иу къух йæ уæрагыл, йæ иннæ къух йæ 
пинджачы дзыппы — æвæццæгæн, тамако сисынмæ нывнæлдта 
йæ дзыпмæ, стæй фефсæрмы кодта Тæубойæ æмæ нал систа та- 
мако. Тамако нал систа, æмæ уал къух дæр уым баззад, дзыппы. 
— Кæйдæр лæппуты уæзæджы къæйыл ныддардтай, уæртæ 
лæг! — райхъуыст Гамхетоны æнæвдæлон ныхас, æмæ фесхъиуд- 
та Дзахо, æппындæр æй нæ фæндыд, мидæмæ ацæуа, уый. Уыцы 
ран афтæ лæууыдаид, хъуыстаид Тæубо æмæ Агагимæ, рæстæ- 
гæй-рæстæгмæ-иу йæ цæстытæ æрхастаид уыцы æнахуыр нывыл 
дæр. Ноджы йæм кæд нæ байдыдта кæйдæр хуызæн зынын. Æмæ 
йæм кастаид. Чи зоны, кæй хуызæн æм байдыдта зынын, уый 
дæр æрхъуыды кодтаид. 
— Уæ, Хуыцауы зæрдыл дзæбæхæй фæлæууай, мах ма чи 
æрхъуыды кодта! — бахудти Тæубо æмæ йæхиуыл схæцыд. 
Раст уыцы рæстæджы фæцыди тракторы хъæр, æмæ уайтагъд 
тигъæй æрбазынд, йæ сырхахуырст кæмæн ссыд, фæлæ уæддæр 
сырхбын чи дардта, ахæм «Беларусь», йæ фæстæ уæззау ласта 
дæргъæй-дæргъмæ уæрдон хосамадæй. 
— Гъа, цомут, æфсин махмæ кæсы, — батагъд кодта лæппуты 
Тæубо. 
— Нæ, Тæубо, — раст слæууыд Гадзо, йæ пинджак фелвæста, 
йæ уæхсчытыл æй фæдыдагъ кодта æмæ йæ бадæны фæстæмæ 
æнцайæн фæйнæгыл авæрдта, стæй йæ хæдоны дыстæ счъил 
кæнынмæ фæци. — Фæллад лæппутæ ам фыдæбон кæной, мах та 
уым нæ зæрдæйы дзæбæхæн фынгыл бадæм — уый сæрмæ хæс- 
синаг хъуыддаг нæу. 
— Абабау! — йæ лæдзæг та фæхъил кодта Тæубо. — Кой дæр 
ма скæнут уыцы хъуыддаг. 
Фæлæ уæдмæ иннæтæ дæр фелвæстой сæ пинджактæ æмæ 
сæ Гадзойы пинджачы фарсмæ рæгъ-рæгъы авæрдтой. 
Уæдмæ трактор цæхæрадоны æмбæрзты æмбуар бацыд, иуцал- 
дæр тыхулæфты ма скодта æмæ æрлæууыд. 
— Ныр сымах мидæмæ бахизут æмæ йæ уым æрбæстон кæ- 
227 

нут, — тракторы раз барджыиæй хæлиу лæуд кодта Агаги, афтæ- 
мæй дзырдта тракторы 4рдæм хъæрæй. — Æппаргæ уæм æй мах 
бакæндзыстæм. 
— Уоу, мæнæ Хуыцауы диссæгтæ, мæнæ! — Йæ лæдзæгæй 
фыццаг зæхх æркъуырдта Тæубо, стæй йыл фенцой-фенцойгæнгæ 
трактормæ æввахсдæр балæууыди. 
4 
Уæд дæр ам бадти Дзахо. Уыцы æмдзæвгæйы рæнхъытæ ра- 
бар-бабар кодта кæрæдзиуыл. Урочы ма уыд, афтæ змæлын рай- 
дыдтой йæ зæрдæйы бын. Куы-иу кæрæдзийы сæрмæ абадтыс- 
ты, куы-иу ныхæй-ныхмæ фесты кæрæдзимæ, куы та-иу сæхæ- 
дæг нал фæзындысты, фæлæ-иу сæ азæлд пæр-пæр кæнын систа 
йæ алыварс, æмæ-иу урок дызгъуын-мызгъуынтæ кæнын рай- 
дыдта. Стæй куыддæр дзæнгæрæг ныццагътой, афтæ йæ пъарт- 
фел ахуыргæнджыты хатæнмæ бадавта æмæ æнæхъыпп-æнæсыпп 
ардæм цæуыныл фæци. Хорз уыди, æмæ йыл ничи амбæлди, 
ныхасмæ йæ ничи æрурæдта, радзур-бадзур кæнын æй никæимæ " 
бахъуыд, æмæ, рæнхъытæ куыд змæлыдысты, уый ничи бахъыг- 
дардта. Куы æрхæццæ и æмæ ам куы æрбадти, уæд гæххæтты 
уæлæ уайтагъд æмдзæвгæйы хуызæнæй разындысты: 
Мæн сæ фæстæ хизын кодтой бæлæстæм, 
Цом æмæ, дам, цъиуы ахстон фенæм. 
Стæй-иу рындзæй рахъæр кодтой: «Мæнæ стæм 
Æмæ цом æхсæр тонынмæ немæ>! 
Сабибонты кой цыди рæнхъыты. Сонт сæ хуыдтой æмæ фы- 
дуаг, фæлæ, дам, сæм зæрдæ нæ хъæбæр кæны. Æмæ сæм куыд 
хъуамæ фæхъæбæр уыдаид зæрдæ?! Искуы ма искæй зæрдæ 
фæхъæбæр и сабибонтæм?! 
Йæ дыууæ уæраджы къоппайы кæрæдзимæ бангом кодта, 
уыдоныл æрæвæрдта фыссæн чиныг, багуыбыр æм æмæ йæм 
бавнал-бавнал кодта хæдфысгæ ручкæйы фындзæй. Хатт-иу йæ- 
хиуыл схæцыд æмæ-иу хъæрæй бакаст, фыст чи æрцыд, уыцы 
рæнхъытæ, стæй та-иу сæм багуыбыр ис æмæ та-иу кæм рæн- 
хъыл кæрæй-кæронмæ ауагъта ручкæ, кæм-иу хицæн дзырд фæ- 
хахх кодта — йæ зæрдæ ради — æмдзæвгæйы змæлд цыди. Иæ 
цæстытæ дæр-иу æрцъынд сты. Стæй та-иу ферттывтой цæстытæ, 
йæ нуæрттæ дæр-иу фæтынг сты. 
Стæй сæ уæд хылæй ныууагътон хъæд’ астæу 
! Æрдузы кæрдобæласы цонгыл. 
Иуафон ауыдта — йæ цæстытæ гæххæттæй куыд фæхицæн 
сты, уый нæ рахатыдта, Парсаданты цæхæрадоны былмæ куыд 
скаст, цæмæн скаст, уый нæ бамбæрста — былæй фæхицæн æмæ 
228 

уыцы тæссар-мæссар фæндагыл ратæхы дæлæмæ Таизæ. Йæ сырх 
халат, цы у, уымæй сырх пиллон фестади йæ уæлæ, йæ урс бед- 
ра йæ къухы уыцы хъæлдзæг хъеллау кæны — куы йæ фæстæ 
аззайы хъеллаугæнгæ, куы йæ разæй фæвæййы чызгæн, æмæ йæ 
урс тæмæнтæ акæлынц бедрайæн фæйнæрдæм. 
Дзахо йæм кæсгæйæ баззад. Хорз фидыдта уыцы тæссар- 
мæссар фæндагыл афтæ згъоргæйæ. Йæ сырх халат ноджы сырх- 
дæр уыд йæ къабайæ. Стæй уæгъддæр, уæгъддæр æмæ даргъ- 
дæр. Уæгъдызмæлд кодта йæ уæлæ, пиллоны хуызæн уымæн 
зынд згъоргæ-згъорын. Æмæ-иу куыддæр æрцыди скъолайæ, 
афтæ-иу фелвæста, æвæццæгæн, йæ сырх къаба æмæ-иу йæ сырх 
халат акодта. Æмæ-иу цалынмæ йæ сырх халат кодта, уæдмæ-иу 
афтид хæдоны, урс-урсид хæдоны дæр фидыдтаид. Кæсæны дæр- 
иу акастаид, йæ тæрттыл-иу бахæстытæ кодтаид, йæ астæуыл-иу 
авæрдтаид йæ къухтæ æмæ-иу афтæмæй кæсæны раз æрзылда- 
ид. Афтæтæ фæкæнынц сылгоймæгтæ, æмæ афтæтæ кодтаид уый 
дæр. Стæй уæд акæны йæ сырх халат, цæмæй пиллоны хуызæн 
зына, сырх пиллоны хуызæн. 
Æмæ цыма цæугæ нæ кодта, дугъ нæ кодта уыцы тæссар- 
мæссар фæндагыл, фæлæ йæ цыма уадымс хаста, йæ урс бедра 
дæр-иу куы йæ разæй уымæн фæци, куы та-иу йæ фæстæ уымæн 
аззади. 
Рæсугъд ныв уыди уый, æнахуыр рæсугъд ныв — афтæ йæм 
кæс æмæ кæс! Æмæ йæм кæсгæйæ баззади Дзахо. Кæм уыд, уый 
дæр дзы байрох, цы ми кодта — уый дæр. 
Рæбынмæ ма йæ гыццыл хъуыд, иу фæзилæны, æвæццæгæн, 
йæ къахæй иннæ къах скъуырдта, йе цы уыди — ныззылди уыцы 
згъоргæ-згъорын æмæ йæ сынæг зæххы ацавта. Нал сызмæлыд, 
афтæ дыдагъæй баззад. Бедра йæ къухæй феуæгъд æмæ тулынмæ 
фæци уыцы тæссары. 
Дзахо фестъæлфыд. Афтæ фестъæлфыд, æмæ йæ ручкæ дæр 
æрхауд æмæ йæ фыссæн чиныг дæр. Стæй лæугæйæ аззад. Фæлæ 
уый уыди иунæг цæстыфæныкъуылд, стæй та фестъæлфыд æмæ 
йæхи размæ аппæрста. Згъордта, йæ развæндаг нæ уыдта, афтæ- 
мæй, йæ цæстытæ уырдæм арæзт уыдысты, уартæ уыцы тæссар- 
мæссар фæндагмæ. Цæугæдоны былмæ куы бахæццæ, уæд 
уæлæмæ иу каст фæкодта — хид уалæ кæм æмæ кæм уыди — 
æмæ, донæй цы дуртæ зынд, уыдоныл иуæй иннæмæ гæпгæнгæ 
фæраст и доны сæрты. Фаллаг фарсмæ йæ бирæ нал хъуыд, 
афтæ фыццаг йæ иу къах фæбырыд дуры фарсыл, æмæ уыцы 
къах фæтъыста доны, стæй та йе ’ннæ къах фæбырыд, æмæ уæд 
та уыцы къах фæтъыста доны æмæ, атагъайы уырыл куыд згъор- 
дта, афтæ дон æнхъызти йæ туфлиты кæмттæй. Рæбынмæ бирæ 
нал хъуыд Дзахойы, афтæ базмæлыди чызг, — йæ цæстытæ ацах- 
стой Дзахойæн, куыд базмæлыди, уый — йæ рæмбыныкъæдзтыл 
рабадæгау кодта, йæ халаты бынтыл ахæцыд, æвæццæгæн, йæ 
уæрджытæ гом уыдысты æмæ уыдон æмбæрзта. Куы йæм схæццæ, 
229 

уæд йæ цæстытæ уыдысты цъынд, йæ былтæ — кæрæдзимæ 
æлхъывд æмæ фæлурс, йæ ныхыл — сурхиды лыстæг æртæхтæ. 
Дзахо йæ разы дзуццæджы æрбадти. Йæ зæрдæ гуыпп-гуыпп 
кодта æмæ тæрсгæ дæр кодта уыцы гуыпп-гуыппæй æмæ æфсæр- 
мы дæр. Бадти афтæ дзуццæджы æмæ æдзынæг касти чызджы 
цъынд цæстытæм, стæй йæ бафарста: 
— Цы кодтай, цы, Таизæ? 
Уый йæ цæстыты уæлтъыфæлттыл схæцыд, æмæ айтынг сты 
йæ цæстытæ, афтæмæй ныккомкоммæ сты Дзахомæ. Æмæ та уæд 
ногæй бафарста Дзахо: 
— Кæлгæ фæкодтай, Таизæ? 
Уый ницы дзырдта. Йæ цæстыты уæлтъыфæлттæ уыцы хъи- 
лæй лæууыдысты цыма фæдис хъæр кодтой, уый хуызæн. 
— Цы ныццавтай, Таизæ? 
Чызг нæ йæ фарсыл хуыссыд, нæ уæлгоммæ. Йæ иу зæнг 
зынди халаты бынтæй, фæтасæн кæм и, уырдыгæй дæлæмæ. 
Иннæ зæнг уыди халаты мидæг, æрмæст зынди йæ къах, йæ уæлæ 
— мидæгдаргæ хæцъилдзабыр къахæн. Æмæ фæфæнд кодта Дза- 
хо — рахæца йын йæ зæнгыл, йæ быны куыд нæуал уа, афтæ. 
Рараст ын æй кæна æмæ хъавгæ нывнæлдта, халаты мидæг фæ- 
тасæн кæм уыд, уырдæм. Куыддæр халатмæ ныххæццæ йæ къух, 
афтæ фесхъиудта чызг, стæй фæхъæр кодта,цыдæр цыбыр хъæр 
фæкодта, цыма дзы йæ риссаг иууыл нæ бацыд æмæ тыхы- 
скъуыд аци. 
— Дæ уæраг ныццавтай, æвæццæгæн, нæ, — загъта Дзахо. — 
Фæрсгæ нал бакодта, æнæуи загъта. Стæй уæлæмæ скасти, уалæ 
былмæ. Бæргæ, сæ бинонтæй исчи куы разынид. Фæлæ чи разы- 
на сæ бинонтæй, уый афтæ нæ зæгъдзæн: æмæ ды та ам цы ми 
кæныс?!Æфсымæртæй ничи нйцы зæгъид, бæргæ, дыууæ æфсы- 
мæрæй, нырма лæппутæ сты, скъоладзау лæппутæ æмæ цы хъуа- 
мæ сфæразой сдзурын сæ ахуыргæнæгмæ. Парсадан йæхæдæг 
дæр, чи зоны, ницы зæгъа. Зæгъгæ, чи зоны, ницы кæна, фæлæ 
хъуыды дæр ницы акæндзæн? Мад чи у, уый та, йæ бон у æмæ 
зæгъа истытæ. Уый мад у. Æмæ зæгъа истытæ, йæ бон у. Ома дæ 
дæ хæйрæджытæ уыцы чызгыл бафтыдтой, уæртæ лæппу? Æмæ, 
ома, уый нырма сывæллон чызг куы у, ды та, ома... æмæ, цæ- 
мæйзон, цы ма зæгъдзæн! 
Фæлæ уæдæ куыд? Кæдмæ хъуамæ лæууа уыцы дыдагъæй 
уымæл зæххыл?! Йæхæдæг не ссæудзæн — уый бæрæг у. Бинон- 
тæй цалынмæ исчи ардæм цæуа! Æмæ сæ уæд та ничи цæуы 
ардæм! Иу каст ма скодта былмæ, стæй йæ иу уæраг зæхмæ 
æруагъта æмæ ныггуыбыр кодта, рахæцыд чызгыл, рабадæгау 
кæнын æй кодта, уыйфæстæ йын йæ цæнгтæ йæ быны бакодта 
æмæ йæ систа. Куы йæ сцæйиста, уæд, æвæццæгæн, хауынæй 
фæт^рст — йæ цонг атыхсти Дзахойы æфцæгыл. Фæлмæн цонг 
уыди, уый рахатыдта Дзахо, стæй феуæгъд и æфцæгæй цонг 
æмæ йæ уæлæ æрхауди Таизæйæн, цыдæр æнарæхст хауд æркод- 
та, цыма йæ æппаргæ æрчынди. 
230 

Дзахо йæ цæнгтыл æддæмæ ахæцыд, чызг йæ риуыл куыд нæ 
ныдзæва, афтæ æмæ араст и уыцы тæссар-мæссар фæндагыл 
уæлæмæ. Чызг æмбæрста, афтæ йæ йæ цæнгтыл хæсса, уый зын 
у Дзахойæн. Йæхиуыл-иу бахæцыд рæбынмæ. Фæлæ-иу уæд 
Дзахо ноджы æддæдæр ахæцыд йæ цæнгтыл. Æмæ та-иу æм кæс- 
гæйæ аззад. Æмæ æмбæрста, куыд нæ æмбæрста, чызгмæ афтæ 
кæсæн нæй. Уый нырма скъолайы чызг у, уый нырма ахæм чызг 
нæу, æмæ дæ, куыд фæнды, афтæ кæмæ кæсай. Стæй, кæй чызг 
у, уый дæр хъуамæ ма уа рох. Фæлæ кæм лæууынц цæстытæ! 
Æддиæутты азилынц, дæрдтыл кæсæг скæнынц сæхи, стæй хæс- 
тæг-хæстæг æрбайсынц сæхи уыцы нывы хуызæн цæсгоммæ æмæ 
йыл афæстиат вæййынц, фæиппæрд дзы уой, уый сæ нал фæ- 
фæнды. Иу тæссары рæбын фæлæууыди, йæ цæнгтæ йæ уæрагмæ 
æруагъта, чысыл аулæфа. Æмæ та кæсгæйæ аззади чызгмæ. Æмæ 
уæд куы базмæликкой чызджы хъуырмыз былтæ. Кæрæдзийæ 
куы фæиртæсиккой, æмæ йæ хъæлдзæг ныхас куы фæзæланг 
кæнид Таизæйæн: 
— Дунейы бикъыл ахæм фæндаг нæй. 
Дзахо йæм фæкаст, æхсызгон ын уыди, кæй сдзырдта, уый. 
Фæлæ цыдæр æнахуыр ныхас загъта. Дунейы бикъыл, дам, ахæм 
фæндаг, дам. Уыцы ныхас та кæцæй æрхаста — дунейы бикъ?! 
Зæххы бикъ и — зæххы бикъ æмæ комы дæгъæл фæдзурынц, 
фæлæ — дунейы бикъ. Æмæ æндæр куы никæмæй фехъуыста 
уыцы ныхас нырма. Æрмæст æй уымæй фехъусы, Таизæйæ. Пар- 
саданæй дæр æй никуы фехъуыста. Уæд æй кæцæй æрхаста — 
æмæ цæй фæндаг хъуамæ уа дунейы бикъыл?! 
— Хорз фæндаг у? 
Чызг уайтагъд нæ фæци дзуапп дæттынмæ. Æрæджиау та баз- 
мæлыдысты йæ былтæ. 
— Тæссар-мæссар фæндаг, уалæ мах цæхæрадоны былæй дæ- 
лæмæ цæуы, далæ суадæтты рæбынмæ, сырхтæппал кæсæгтæ 
кæм ленчытæ кæны, уыцы суадæтты рæбынмæ. Стæй уыцы тæс- 
сар-мæссаргæнгæ уæлæмæ здæхы, уалæ былмæ. — Чызг иу цы- 
быр худт бакодта,рыстæмбæхсæн худты хуызæн уыд, фæлæ цыма 
йæ ныхас æгæр хуымæтæг кæй уыди, уый æмбæхсыныл дæр 
архайдта. 
Дзахойæн æхсызгон уыд чызджы ныхасмæ хъусын. Ноджы- 
дæр ма куы загътаид исты. Æмæ йæм æрдзырдта — уæле йæм 
æрдзырдта: 
— Хорз фæндаг у, тæссар-мæссар фæндаг! 
— Гъо! 
— Æмæ зæххы бикъыл ахæм фæндаг нæй, нæ? 
Таизæ æнахуыр сонт змæлд бакодта уыцы ныхасмæ, йæ хала- 
ты тæрттæ кæрæдзийæ фæиртæстысты, æмæ тæртты зыхъхъы- 
рæй ауыдта Дзахо урс-урсид къуыпп агъуд. Стыр къуыпп нæ 
уыд, фæлæ уæддæр дзæбæх къуыпп дардта, иунæг ныдзæвд ыл 
акодтой йæ цæстытæ æмæ фæцъынд сты, цыма сæ судзгæ бакод- 
231 

та уыцы урс-урсид агъуд, æмæ лæг йæ фæндагæй куыд адзæ- 
гьæл уа, æндæрæрдæм цæуыныл куыд фæуа, афтæ фæци Дзахо. 
— Былмæ куы схæццæ уæм, уæд дæ уым чылауиты бын нæу- 
уыл æрæвæрдзынæн, нæ? 
Таизæйы цæстытæ уыцы дзагъырæй баззадысты Дзахомæ. 
Йæ цæстыхаутæ лыстæг рызтæй рызтысты, цыма сæм цыдæр 
дзуринаг уыд æмæ йæ радзурой, уымæ сæ ныфс нæ хастой, æнæуи 
та æрхъæцмæ нал хъæцыдысты. Стæй йæ цæстыхаутæ сæ ризын 
нæ ныууагътой, афтæмæй базмæлыдысты йæ былтæ: 
— Æвæццæгæн, тымбыл дур фæци мæ къахы бын æмæ атыл- 
ди мæ къахы бын. 
— Æмæ дæ зæнг дæ быны фæци, æвæццæгæн. 
— Гъо, фæдыдагъ и æмæ афтæмæй фæци мæ быны. 
Æмæ йæм Дзахо ницуал сдзырдта. Йæ цæнгтыл схæцыд æмæ 
араст ис уæлæмæ. Уæллаг фæзилæнмæ куы схæццæ, уæд та йæ 
цæстытæ æрхаста чызджы цæсгомыл. 
— Уым дæ чылауиты бын нæууыл æрæвæрдзынæн, нæ? — 
загъта та йе ’рдæбоны ныхас. 
— Гъо, — сдзырдта Таизæ, цыма йын уæлдай нал у, кæмфæн- 
ды йæ æрæвæрæд, ахæм хъæлæсы уагæй. 
— Мæхæдæг ауылты раздæхдзынæн. 
— Гъо, — загъта та Таизæ. 
— Уæдмæ уæ бинонтæй исчи рацæудзæн дуармæ, æмæ уымæ 
бадзурдзынæ. 
— Кæд ничи цæуа нæ бинонтæй, уæд чылауиты бын хъилтæ 
ис, иу хъил дзы сисдзынæн æмæ уый æнцæйтты бацæудзынæн 
хæдзармæ. 
— Бафæраздзынæ хъилы æнцæйтты цæуын? 
— Гъо. 
— Уæдæ хорз. 
Ныр абон æртыккаг урок куы фæци æмæ, стыр улæфт кæй 
хонынц, уый куы уыди, уæд Парсадан иуварс ахæцыд Дзахо 
æмæ Гадзойыл: 
— Рацæут-ма, рацæут, æз уын, цы къалиутæ бафтыдтон, уыдон 
равдисон, кæддæра куыд хорз ныххæцыдысты. Кæд мын ба- 
лæгъстæ кæнат, уæд уын, чи зоны, амонгæ дæр бакæнон... 
— Цы нын бацамондзынæ? — бафарста Гадзо. 
— Цы нæ, фæлæ, бæласыл къалиу куыд æфтауын хъæуы, 
уый, — йæ тъæпæн арм фæдардта Гадзойы ’рдæм Парсадан. Йæ 
цæстытæ цыдæр хъæлдзæг змæлд кодтой, æвæццæгæн та йæ, сæ 
цæхæрадоны кæрон былыл уыцы дзæбæх бадæны куы абадик- 
кой, уый дæр фæндыди. Æмæ мын, ома, уый æфсон мæхирды- 
гæй фæуой, стæй мæ къухы нæ уыдзысты, ома. 
Дзахойы зæрдæмæ фæцыди уыцы фæндон — хъæууон лæг 
хъæ!ууон куыстытæ цæуылнæ хъуамæ зона! Стæй æнæуи дæр 
бæлæстимæ архайын — уый йæ сонты бонты бæллиц у. Хæхбæс- 
ты, кæм цардысты, уым дыргъ нæ зади. Афтæмæй-иу сæ хъæды 
кæрдо талатыл бафтыди. Æмæ-иу дис кодта — кæцæй æрцыдыс- 
232 

ты?! Æнæуи та-иу талайы хуызæн нæ уыдысты, уайтагъд-иу 
фæкъутæргонд сты. Уæддæр-иу сæ скъахта, сæ дæлбыл, тут- 
тыргьан кæм зади, уыцы хъал быны-иу сæ ныссагъта, дон-иу 
сыл кодта, сæ фарсмæ-иу зæххыл бадти æмæ-иу сæм тæригъæд- 
гæнгæ каст — уæлæмæ цæуылнæ рæзы, бæлас куыд фæрæзы 
уæлæмæ, афтæ? Къутæр цæмæн кæны фæйнæрдæм?! Æмæ, мæнæ 
æмдзæвгæтæ фыссыныл нæ бафтыди, уæд агрономы куысты йед- 
дæмæ ницæуыл сахуыр кодтаид. 
Æмæ нырма дæр нæ фæхицæн йæ удæй уыцы цыбæл — бæла- 
сы дуне бамбарыны цыбæл, бæласы удмæ ныккæсыны цыбæл. 
— Æз уæм фæстæдæр зындзынæн, — загъта Гадзо. — Æз уыцы 
куыстытæ мæ фондз къухау зонын. Цалынмæ сæ Дзахойæн амо- 
най, уæдмæ уал æз нæхимæ суайон. 
— Фæлæуу, æмæ кæм базыдтай уыцы куыстытæ дæ фондз 
къухау? — бахудти Парсадан. 
— Ацы уæлгоммæ дунейы цы нæ базондзæни мæ хуызæн зæр- 
дæргъæвд! — бахудти Гадзо дæр. 
Парсаданмæ ма уроктæ уыд æмæ уроктæм ацыд. Гадзо — сæ- 
химæ. Дзахо атагъамæ ныйиста йæхи. Уым атагъайы рæбын уыцы 
гуыбыр фæрвы бын абада. Уым уыди йæ иугæндзон бынат. Уым- 
иу бадт, æмдзæвгæтæ-иу фыста, чингуытæ-иу касти, æмдзæвгæ- 
ты чингуытæ. Хъæрæй-иу сæ касти. 
Ныр фысгæ дæр ницы кодта, кæсгæ дæр. Йæ зæрдæ дзырдта 
йæ фыссыны куыстимæ, æмæ ууыл рахъуыды-бахъуыдыйæн ба- 
хъуыд. Афонмæ йæ хъуамæ æрвитгæ акодтаид, уый та йæ фыс- 
сын дæр нæма райдыдта. Æнцонæй кæй афыссай, ахæм куыст 
нæу: «Никъолоз Бараташвили æмæ нырыккон гуырдзиаг поэзи». 
Бирæ. чингуытæ фæрафæлдах-бафæлдах кодта, фæлæ уæддæр, 
фыссыныл æрбада, уымæ нæ хæссы йæ ныфс. Æнæуи та цыдæр 
æхсызгон æвзæрста Никъолозы фыстытæй, цыдæр хиад ын код- 
той. Цыма ирон лæг уыд, афтæ йæм дзырдта йæ зæрдæ. Æмæ 
йæм, афтæ цæмæн дзырдта йæ зæрдæ, уыцы хъуыддæгтæ-иу 
нымадта æмæ нымадта йæхицæн. Фыццаджыдæр, уыцы мыгга- 
гæй чи уыди, уыдон иууыл гуырдзиагау нæ фыстой сæ мыггаг. 
Йæхи фыдыфсымæр чи уыд Никъолозæн, Михаил, уый дæр фыста 
йæ мыггаг уырыссагау — Баратаев. Баратавтæ чи фыста, ахæмтæ 
дæр сæ уыди. Æмæ йе ’рдз гуырдзиаг кæмæн уа æмæ ноджы 
стыр Калачы чи цæра, уый цæуылнæ хъуамæ фысса йæ мыггаг, 
гуырдзиагæн куыд æмбæлы, афтæ — гуырдзиагау? Æмæ ма гуыр- 
дзы, æрцæуæг адæмыхæттытæ дæр сæ мыггæгтæ гуырдзиагау 
куы фыссиккой, ууыл сæ уд куы хъарынц! Уæдæ-иу Чысангоммæ 
куыд цингæнгæ цыд! Йæ хо уымы Ерыстауты чындз уыди. Æмæ 
иухатт йæ мадыфсымæр Захар Орбелианимæ цы гæххæтт арвыс- 
та, уым комкоммæ диссæгтæ куы фыста! Уыдыстæм, дам, Анеуы- 
хъæуы. Диссаджы дзуарыбон, дам, уыд Ахæлгорæй дыууадæс 
версты мидæгдæр бæрзонд хохыл. Æмæ, дам, нæхи сылгоймæг- 
тимæ иронау заргæ сфардæг стæм кувыймæ. «Иронау заргæ сфар- 
дæг стæм кувынмæ», — уыцы дзырдтæ комкоммæ ист сты йæ 
233 

фыстæгæй. /Емæ гуырдзиæгтæ сæ дзуарыбынмæ цæугæйæ цæ- 
мæн кодтаиккой ирон зарджытæ?! Къатыбон куы уа, уæд ма — 
гьо, цы нæ вæййы, базарæд иронау дæр, фæлæ дзуарыбон, дзуа- 
рыбынмæ цæуа, афтæмæй, гуырдзиаг удыхицау чи у, уый гуыр- 
дзиаг зарæг нæ, фæлæ æндæр адæмы зарæг зара — зын баууæн- 
дæн у, тынг зын баууæндæн у ууыл. Стæй алы гуырдзиаг — 
уымæй дæр сылгоймаг куы уа уыцы гуырдзиаг, уæд — кæд зыд- 
та ирон зарджытæ кæнын?! Уæдæ Чавчавадзейы чызг чи у, Ека- 
теринæ, поэт Александр Чавчавадзейы чызг, йæ хистæр хо Нинæ 
Грибоедовы ус куы уыди, уый Бараташвилийы раз цавæрдæр 
Дадианийæн кæй радтой, уый дæр, чи зоны, æнæуи афтæ нæ 
рауад. Кæд, мыййаг, номдзыд гуырдзиаг хæдзарвæндаг ахæм зон- 
дыл хæст уыд: нæ чызджытæй иу уæддæр фæцæуа гуырдзиаг 
хæдзармæ?! Уæдæ Бараташвилиты хæдзар дæр æнæнымад нæ 
уыди. Йæ фыд Мелитон кæд хъæздыг нæ уыд, уæддæр бæрæг 
дардта йæ алыварс цæрджыты æхсæн йæ парахат зæрдæ æмæ йæ 
нæртон удыгъæдæй. Йæ мад Ефимия уыди паддзахИраклийы чызг 
Еленæйы байзæддаджы байзæддагæй. Æмæ уый тыххæй, æвæц- 
цæгæн, уыдоны хæдзарæй чи нæ ракасти гуырдзыйы уæздæт- 
тæй, ахæм нæ баззади. Æмæ сæ чи нæ зыдта! Уæдæ Никъолоз 
йæхæдæг, хиуæггæ йæ Тъотъо хуыдтой — цæхæры хуызæн лæп- 
пу, нывыл куыст кæй нæ ардта, Нахичевантæ æмæ Гандзаты кæй 
рахау-бахау кодта, уый дæр, чи зоны, бынтон дзæгъæлы афтæ 
нæ уыд. 
Хур хъæуы сæрты атылд йæ таучел тылдæй. Суадæтты рæ- 
бын аууон æрбадт, цыма сыл уæле былæй рафæлдæхти, уый 
хуызæн. Хицæн кодта уæлбылы рухсæй. Дзахо фестад. Парса- 
дан æм æнхъæлмæ куы кæса! Куыддæр, былы аууон кæм хицæн 
кодта, уырдæм бахæццæ, афтæ ауыдта: уалæ цæхæрадоны 6ы- 
лæй уыцы тæссар-мæссар фæндагыл уырдыгмæ йæхи рауагъта 
Таизæ. Йæ къухы урс бедра, йæ фарс ферттивы бедрайæн, уалæ 
йыл былæй цы рухс сæмбæлы, уымæ, æмæ афтæ фæкæсы Дза- 
хомæ, цыма бедрайæн йæ фарс фæсте аззайы, йæхæдæг Таизæ 
та æхсидавы хуызæн зынди йæ сырх халаты: цыма чызг нæ уыд, 
фæлæ æхсидав уыд цыма. Уалæ уæле ратахти былæй сырх-сыр- 
хид пиллонкалгæ. Уадымс æй рацахста æмæ йæ рахæсс-бахæсс 
кæны — куы йыл иуæрдæм аулæфы æмæ йæ уыцырдæм ахæссы, 
куы йыл иннæрдæм æрбаулæфы æмæ йæ уæд та иннæрдæм æрба- 
хæссы, бынæй йæ быны фæндаг куыд тæссар-мæссар арæзт у, 
афтæ йæ рахæсс-бахæсс кæны уадымс дæр. 
Дзахо æрлæууыд тæккæ аууон æмæ рухсы арæныл æмæ йæм 
уæлæмæ касти. Касти йæм æмæ тарсти — уыцы сонт тахтæй та 
куы фæкæла, айразмæ куыд фæкалди, афтæ, æмæ та йæхи куы 
ныццæва! Уæд тæхгæ кæдæм кæныс, уыныс — фæндаг уырдыг 
у, æ^æ дзы цæугæ ракæн, адæм куыд фæцæуынц уырдыджы, 
афтæ. Кæдæм рауагътай дæхи! Фæлæ цады был цæхгæр фæлæу- 
уыд чызг, Дзахо ма дис дæр бакодта — уæдæ уыцы уырдыг 
тæссæртты афтæ ратæх æмæ стæй афтæ фæлæуу! 
234 

Уый æрлæууыд, æмæ Дзахо фезмæлыд. Аууоны бауад. Цыди 
æмæ кæсгæ йæ къæхты бынмæ кодта, афтæмæй уыдта, нæ, уынгæ 
нæ кодта, — йе 4ппæт буарæй хатыдта: уымæ кæсы! Лæууы кæ- 
сæгты цады был, гъæйттæй улæфы æмæ кæсы. Йæ бедра æрæ- 
вæра, уымæ дæр нал фæцарæхст, кæнæ йæ æвдæлгæ нал ракодта 
уымæ — йæ хъæдыл хæцы бедрайæн æмæ йæ зæнгыл æрбатулæ- 
гау кæны бедра, стæй та йæ фæстæмæ дæр атулæгау кæны æмæ 
кæсы, кæд æрбахæццæ уыдзæн Дзахо. Кæд æрлæудзæни ам, 
кæсæгты цады был. Дзахо та тæрсгæ кодта уыцы кастæй, цæ- 
мæй дзы тарсти, ууыл хъуыды кæнын дæр нæ фæрæзта уыцы 
тасæй. Æмæ йæм нæма бахæццæ, афтæ йæм бадзырдта: 
— Парсадан нæма ’рцыд? 
Уымæн фыццаг йæ цæстытæ базмæлыдысты — фæхъоппæг сты 
йæ цæстытæ, стæй йæ сæр батылдта, æмæ афтæ зынд — цæстытæ 
кæй фæхъоппæг сты, сæр уымæй базмæлыд: нæ бафæрæзта, цæс- 
тытæ афтæ кæй фæхъоппæг сты, уымæн. Æмæ загъта: 
— Нæма. 
Æмæ йæ афтæ бамбæрста: æхсызгон ын у, кæй нæма æрцыди 
Парсадан, уый. Исдуг лæугæйæ аззад, стæй йæ сахатмæ æркас- 
ти. Сахатмæ кæсыны сæр дзы ницæмæн хъуыд, фæлæ цы ми 
кодтаид, уый нæ зыдта æмæ уымæн æркаст йæ сахатмæ. Стæй 
йæм иу хъуыды фæзынди — кæд, мыййаг, хæдзармæ нæ баз- 
дæхт, кæд, мыййаг, уыцы иу цыдæй рацыд бæлæсты бынмæ, 
æмæ йæ уымæн нæ федта Таизæ? 
Уый, æвæццæгæн, бамбæрста, Дзахо цы ахъуыды кодта, уый. 
Йæ сæр та батылдта. 
— Нæма ’рцыди. Æвæццæгæн ыл исчи амбæлд æмæ йæ ны- 
хасмæ æрурæдта. Бабайы арæх æруромынц ныхасмæ. 
— /Ёвæццæгæн. — Сразы и йемæ Дзахо. Æцæг афтæ уыд — 
чифæнды йæм бадзырдтаид, хистæр уа, кæстæр уа, хъуамæ йæм 
уаг æмæ ’гъдауыл æрлæууыдаид æмæ йæм хъусыныл схæцыда- 
ид. Æмæ йæ сæры фæмидæг Дзахойæн: ацæуа! Уæлæмæ ссæуа 
уалæ уæлбылмæ æмæ йæм уым банхъæлмæ кæса. Æндæр æм ам 
дæлбыл куыд хъуамæ ’нхъæлмæ кæса! Æмæ йæм цæмæн хъуамæ 
æнхъæлмæ кæса ам, дæлбыл? Уым-иу мæм æнхъæлмæ кæс ын 
куы нæ загъта, мыййаг. Уым æм банхъæлмæ кæсдзæн, кæд уым 
нæма уа, уæд. Бæлæстыл цы къалиутæ бафтыдта, уыдонмæ дæр 
уал скæсдзæн. Иуæй-иу бæлæстыл цалдæргай къалиутæ дæр баф- 
тыдта, алы ’мæ алы мыггаг бæлæсты къалиутæ. Æмæ уал уыдо- 
ныл разил-базил кæндзæн, кæсдзæн уал уыдонмæ. Стæй йæм 
уæдмæ ма æрбалæгæрда йæ уæззау цырыхъхъыты, йæ уæлхъус 
ма æрлæууа, уый гæнæн нæй. Æмæ, гъа, ныр фæзила æмæ фæ- 
хæрд кæна уыцы тæссар-мæссар фæндагыл, афтæ йæм куы ныз- 
зилид Таизæ, йе ’ргом æм куы фездахид! Гъо-гъо, уый æгæр 
æргомыздæхт уыд — æгæр цæхгæр, æгæр знæт, æгæр фыдæнæн. 
Цыдæр тас абадти йæ зæрдæйыл уыцы фездæхтæй Дзахойæн 
æмæ сагъдау аззади. Уый уæддæр лæууыди уыцы ссудзын æввон- 
гæй — хъуамæ ссудза æмæ басудза хъуамæ! Афтæ лæууыди, стæй, 
235 

цыма не ссудздзæн, уый базыдта — иу зылд ныккодта, цæхгæр 
зылд, знæт зылд, фыдæнæнгæнæджы зылд æмæ æд бедра уартæ 
суадоны фыцæны балæууыд. Уым фæгуыбыр кодта æмæ, бед- 
райæн йæ хуылфæй цы къус фелвæста, уымæй йæм райдыдта . 
æвгæнын суадоны дон. Йæ алы фезмæлд дæр — знæт æмæ суц- 
ца. Æмæ æндæр ницуал уыд дунейы мидæг — уыди ма дзы чызг 
æмæ бедра — уыцы сырх халат æмæ уыцы урс тасмачъи бедра. 
Æмæ сыгъдысты, чызг дæр сыгъди æмæ бедра дæр. Æмæ диссаг 
куыд нæ уыд — цæмæй сыгъдысты?! Куы нæ сыл хуры рухс 
æмбæлд дæлбылы аууонмæ, куы нæ сæм æндæр исты рухс хæццæ 
кодта. 
Æмæ-иу фæтасыд уыцы судзгæ-судзын чызг, æмæ-иу уыцы 
знæтæй фæмидæг и къус суадоны фыцæны. Стæй-иу дыууæ 
æлвæст цъæтау фестъæлфыдысты йæ быны йæ зæнгтæ, æмæ-иу 
къус сонт фæлдæхт фæкодта бедрайы хуылфмæ. Æмæ нал æмæ 
нал æнцади уыцы иугæндзон тæрк змæлд. 
Æдде бакæсгæйæ афтæ зынд, цыма тæссонд сты, уыцы сырх 
халаты мидæг цы уæнгтæ змæлы, уыдон. Цыма нæма æрбадтыс- 
ты сæ бынæтты. Фæлæ æппындæр нæу уый афтæ. Чызджы « 
уæнгтæ цыдæриддæр вæййынц, уый сты. Уæдæ, уæд афтæ куыд 
бадон уыдаиккой йæ цæнгтæ уыцы бон? Æниу уый йæхи аххос 
уыди, йæ цæнгтæ кæй бафæлладысты, уый. Уæдæ йæ хæссыс 
æмæ йæ, хъæбысы куыд фæхæссынц, афтæ ахæсс! Æрбахъæбыс 
æй кæн! Хъæбысы хаст уымæн хуыйны. Уый та йæ йæ цæнгтыл 
хаста. Мæнæ чи амæлы, уый дæр ма афтæ фæхæссынц иу ранæй 
иннæ ранмæ! Гъомæ йæ хъæбыс дæр куыд æрбакодтаид?! Чызг 
у, чызг, сывæллон чызг нæ, чызг цы вæййы, уый. 
Æмæ йæ зæрдыл æрлæууыд, уæд уæлæ уым кæмдæр иу фездæ- 
хæны куы æрлæууыд æмæ йæ цæнгтæ йæ уæрагмæ куы æруагъта. 
Уый та змæлгæ куы бакодта йæ цæнгты уæлæ. Уыцы змæлдæй 
йæ халаты тæрттæ кæрæдзийæ куы фæиртæстысты, æмæ уым 
мидæгæй уыцы урс-урсид агъуд къуыппæй куы аззад. Уыцы дзæ- 
бæх тымбыл къуыппæй. Кæсын æм куы нæ бафæрæзта, цъын- 
дæй куы аззадысты йæ цæстытæ. Цалынмæ лæугæ кодта, уæдмæ 
куы нал ракасти йæ цæстытæй. Æмæ уыцы цъындæй, уыцы гуы- 
быр лæугæйæ афтæ куы хъуыды кодта: ацы сырх дарæсыл æй 
цы бафтыдта? Йе скъолайы къаба дæр — сырх, йæ хæдзары 
халат дæр — сырх. Цыма сырх къаба æмæ сырх халат кæй дард- 
та, уымæн бафæллади! Иннæ чызджытæн игæрхуыз сты се скъо- 
лайы къабатæ, уымæн игæрхуыз нæу, уымæн игæрхуызæй сырх- 
дæр у. Æмæ бæрæг дары иннæ чызджыты æхсæн. Къласы дæр 
бæрæг дары, уынджы дæр. 
Ныр лæууы. Йæ бедра йæ фарсмæ йæ тæккæ селф дзагæй. 
Æма^, цымæ, цæмæ лæууа, уырдæм лæбурæджы цыд куы бакод- 
та! Цæуылнæ сисы, цымæ, йæ бедра уыцы тæккæ дзагæй æмæ 
йæ цæуылнæ рахæссы мæнæ ауылты! Кæд æвгæнынæй бафæл- 
лад? Уыцы сонт æвнæлд кодта æмæ! 
236 

Ныр уый куы сисид бедра — куы йæм бараст уаид æмæ йæ 
куы сисид. Уый йæ куы рахæссид мæнæ цады былты-былты. 
Уалæ йæ цæхæрадоны былмæ куы схæссид, стæй йæ былæй фа- 
лæмæ йæхæдæг куы бахæссид, уæд цы кæны! Доны бедра у, 
уæззау бедра æмæ йæ тала чызджы бæсты схаста ацы тæссар- 
мæссар фæндагыл — цы дзы и æвзæрæй! Æмæ фæфæнд кодта — 
бацæуа-бацæуа бедрамæ, куы йæм бахæццæ уа, уæд æм нывнала 
æмæ йæ фелваса. Фæлæ уыцы цæстыфæныкъуылд фезмæлыд 
чызг. Йæ сæрыл бæрзонд схæцыд, йæ галиу къухæй цады был 
цы донхæрис тала уыд, уый зæнгмæ бавнæлдта, цыма куы фæцу- 
да, уымæй фæтарсти, уый хуызæн. Йæ рахиз къух систа æмæ йæ 
йæ ныхыл сæвæрдта, афтæ йæ сæвæрдта йæ ныхыл, æмæ йæ 
рахиз цæст дæр къухы бын фæци, рахиз æрфыг дæр, стæй ма 
ноджы галиу æрфыгæн дæр йе ’рдæгмæ æрбаххæстысты æнгуылдз- 
тæ. Йæ халаты уæгъд дыстæ фæбырыдысты чызджы гом цæнг- 
тыл, сæ рæбынты абадтысты цæнгтæн. Æмæ фæстæмæ фæлæу- 
уыд Дзахо. Æвæццæгæн ма иннæ æрфыджы æрдæгмæ дæр кæй 
æрбахæццæ сты æнгуылдзтæ, уымæн афтæ уыдаид — чызджы 
цæсгом цæхгæр фенкъард и, мæнæ хуры æрдæг мигътæ куы ба- 
цахсынц, уæд дуне куыд фенкъард вæййы, афтæ. Æмæ йæм кæс- 
гæйæ баззади Дзахо. 
Æмæ уым чызджы бæсты йæ разы фестади уыцы ныв, йæ 
зæрдæйы тугтæ кæмæй ныттæдзы, уыцы «Хъыггæнæг зæд». Йæ 
цæсгом, дам, ын Поповты чызджы цæсгомы хуызæн сныв кодта, 
Аннæйы цæсгомы хуызæн. Уый, æвæццæгæн, зæд кæй никуы 
федта, уымæн афтæ бакодта — йæ цæсгом ын, бирæ хæттыты 
кæй федта, уый цæсгомы хуызæн сарæзта. Æмæ цас хъыг ис 
уыцы Цæсгомы, цас хъизæмайраг хъыг! Куыд ис уый гæнæн, 
æмæ уыйбæрц хъыг иу цæсгомыл бацæуа?! Фæлæ зæд зæд у, 
æрвон цæрæг у, зæххон цæрæг нæу, æмæ, æвæццæгæн, сæ хъыг 
дæр æндæр у зæдтæн, сæ гæнæнтæ дæр æндæр сты. 
Æмæ касти зæды нывмæ æмæ хъуыды кодта — нæ, хъуыды 
нæ кодта, сæхæдæг ралæуу-балæуу кодтой кæмдæр йæ хъуы- 
дытæ, лæгтæ фæндаггон арæзтæй куыд фæралæуу-балæуу кæ- 
нынц фæндаджы размæ, афтæ: цымæ уый та цæуыл хъуамæ хъыг 
кодтаид, зæд та?! Уый та цы хъыггæнинаг уыд! Æви зæдты цард 
дæр адæмы цардау фыдбын æмæ фыдæххæлтæ у! Афтæ уыдзæн 
— уыдзæни зæдты царды дæр, цæуыл батыхсой æмæ цæуыл ба- 
хъыг кæной, ахæм истытæ. Уæдæ кæм и æнæ батыхст æмæ æнæ 
бахъыг дуне? Уарзт цы у, уый дæр зондзысты æмæ, æнæуынон 
цы у, уый дæр. Æмæ уæд æнæ батыхсгæ нæй, æнæ бацингæнгæ 
куыд нæй, афтæ. 
Фæлæ уый кæдæмдæр цæуын куы хъуыди. Хъуамæ уыцы 
уысм куы фæхæрд кодтаид, æмæ йæм уæд куы фездæхта йе 
’ргом. Æнахуыр æргом фездæхт куы уыди, тынг æнахуыр. Æмæ 
йæ уый куы ныуурæдта, уыцы фездæхт! Йæ цæстытæ былыл 
æрхаста уæле, æмæ йæ уæнгтæ барызтысты: уæле былæн йæ 
237 

тæккæ ныхыл лæууыди йæ раст, йæ фидар лæудæй Парсадан. 
Лæууыди æмæ къухаууонæй касти кæдæмдæр. Уыдонмæ нæ кас- 
ти, сæ сæрты касти уыдонæн, æмæ бацин кодта Дзахо, уыдонмæ 
кæй нæ касти, фæлæ уыдонæн сæ сæрты кæй касти, ууыл. Æмæ 
та-иу йæ цæстытæ сзылдта былмæ, сзылдта-иу йæ цæстытæ æмæ- 
иу куы ауыдта Парсаданы, куы-иу æй нал ауыдта. Æмæ йыл дис 
æфтыдта — цы фæвæййы Парсадан, куы нæуал æй ауыны, уæд?! 
Æмæ, цыма, кæй афæрса, уый агуырдта, уый каст фæкодта Таи- 
зæмæ. Уый лæууыди йæ бынаты, раздæр йæхæдæг кæм лæууы- 
ди, стæй зæд кæм фестади, хъыггæнæг зæд, уыцы тæккæ ран. 
Ноджы йæ ныхæй йæ къух æриста, йæ цæсгом иууыл разынди 
æмæ рухс кодта дæлбылы аууоны, йæ сау цæстытæ афтæ фи- 
дыдтой иумæ, æмæ йæ цин йæ хъуыры фæцæйбадти Дзахойæн. 
Уæд суагъта донхæрисы зæнг Таизæ æмæ йæ гыццыл, йе ’нæн- 
къуысгæ къахдзæфтæй рараст и, Дзахо кæм лæууыд, уыцыр- 
дæм. Цыди æмæ цыди, æмæ-иу хатт афтæ фæкасти Дзахомæ — 
йæ развæндаг нæ уыны æмæ æрмифицаугæйæ цæуы. Æмæ дзы 
цæмæйдæр тæрсын байдыдта Дзахо. Цас æм хæстæгдæр цыд, 
уыйас дзы йæ тас тынгдæр кодта. Цæмæй дзы тарсти, уый не 
’мбæрста, кæй дзы тарсти, уый æмбæрста. Мæнæ ма цалдæр 
ракæндзæн уыцы гыццыл къахдзæфтæй æмæ йæм æрбахæццæ 
уыдзæн. Æмæ йæм куы æрбахæццæ уа, уæд та ма цы ми кæн- 
дзæн?! Кæдæм ма цæудзæни уæд та?! Намæ йæхæдæг цы ми 
кæндзæни Дзахо, куы йæм æрбахæццæ уа, уæд?! Æмæ та былмæ 
фездæхта йæ цæстытæ. Был уыди афтид. Æмæ афтид кæй уыди 
был, уымæй ноджы тынгдæр фæтарсти, уымæн æмæ дзы ныр- 
тæккæ Парсадан ралæудзæн — ма дзы ралæууа ацы тæккæ, уый 
гæнæн нæй. Æмæ йæ ам куы фена Таизæимæ! Æмæ ма лæугæ 
дæр куы кæниккой, афтæ куы лæууиккой æнæуи, фæлæ уый 
лæугæ кæны, Дзахо, уый та йæм цæугæ æрбакæны, Таизæ. Но- 
джы йæм цæугæ дæр цыды хуызæн куы æрбацæйкæнид! Фæлæ 
уыцы æнæрцыды цыдæй æрбацæуы æмæ. Стæй йæ бедра дæр 
уым ныууагъта. Уым, уартæ суадоны фыцæн кæм и, уыцы тæккæ 
ран, былыл. Æмæ йæм фæрсæджы каст фæкодта. Уымæн цыма 
йæ цæстытæ цъынд уыдысты, афтæ йæм фæзынд æмæ фæтарсти 
— йæ къах куы скъуыра истæуыл, куы фæцуда, куы ахауа! Исты 
йæм сдзурын хъуыд — йæхи æрæмбара. Фæлæ цы?! Уæд æрдæ- 
бон уартæ гуыбыр фæрвы бын йæхицæн цы æмдзæвгæйы рæн- 
хъытæ дзырдта, уыдон дзурыныл куы схæцид. 
Чызг фæлæууыд йæ цæуынæй æмæ йæм комкоммæ касти. 
Æмæ хъуыды кодта Дзахо — цæмæн æрлæууыд æмæ йæм афтæ 
комкоммæ цæмæн кæсы?! 
Стæй фæци æмдзæвгæ, цыбыр æмдзæвгæ уыди æмæ фæци, 
уæдф цы ми кодтаид! Уæдмæ йæм йæ къух бадардта Таизæ: 
— Цæмæ æрлæууыдтæ? 
Æмæ йæм Дзахо дæр бадардта йæ къух: 
— Уæдæ цы ми кæнон? 
238 

— Дзур! 
— Цы дзурон? 
— Цы дзырдтай, уый. 
— Æмæ цы дзырдтон? 
— Дзырдтай цыдæр. Æмдзæвгæ дзырдтай — бæрæг уыд, 
æмдзæвгæ дзырдтай, уый. Дæхицæн æй дзырдтай, фæлæ йæм 
æз дæр хъуыстон. Хъуыстон æм æз дæр. 
Дзахо йæ сæр бауыгъта. 
— Цыбыр уыди, кæнæ та йæ кæронмæ нæ радзырдтай. Дæхи- 
цæн æй дзырдтай æмæ. Ногæй-ма йæ радзур. Ныр та йæ мæнæн 
радзур. Æмæ йæм дæхæдæг мауал хъус. Æрмæст æм æз куыд 
хъусон. 
— Куыд æй радзурон?! — Цы дзырдта, уый дзæбæх нал ахста 
Дзахо. 
— Дæхицæн æй куыд радзырдтай, афтæ, — йæ цæстытæ ферт- 
тывтой чызгæн, йæ былтæ уыцы худынарæзт змæлд бакодтой, 
æмæ дзурын куыд байдыдта уыцы рæнхъытæ, уый не ’рхъуыды 
кодта Дзахо: 
Ды дæ Хуыцауы диссæгтæн ссе тæмæн, 
Дæ рæсугъдæй хæрзсæфт кæндзынæ мсен. 
Нæ бинонтæ цы уыдзысты æнæ мæн? — 
Нæ хæдзары æз иу лæгбындар дсен. 
Æз дсен æргом лæг. Ис-бисыл нæ тыхсын, — 
Нымæт мæ уæд æмæ мæ хьама уæд. 
Фæлæ ды мемæ ку’ аныгъуылис пыхсы, 
Æгас дуне мсен уаид демсе усед! 
Стæй лæууыд, цыма ницы радзырдта, уый хуызæн. Таизæ 
дæр исдуг лæууыд, цыма ницы фехъуыста, уый хуызæн. Стæй 
йæ сæр зына-нæзына батылдта фæйнæрдæм, исты хорз кæуыл 
æрцæуы, уый куыд батилы йæ сæр, афтæ, йæ цæстытæ ферт- 
тывтой, æмæ сæ сау цæхæртæ акалди фæйнæрдæм. Уыйфæстæ 
базмæлыдысты йæ хъырмызахуырст былтæ: 
— Дæхæдæг æй ныффыстай? 
— Нæгъ. 
— Уæдæ? 
— Бараташвили. 
— Куыд хорз æмдзæвгæ у, нæ? 
— Гъо. 
— Дæхæдæг æй ратæлмац кодтай, нæ? 
— Гъо. 
— Уырыссаг æвзагæй? 
— Гъо. 
— Уырыссагау дæр æй зоныс? 
— Гъо. 
— Радзур-ма йæ, кæддæра уырыссагау дæр афтæ хорз у. 
239 

— Уырыссагау, нæ? 
— Гъо. 
— Уырыссагау ноджы хуыздæр у. Бирæ хуыздæр. Пастерна- 
кы тæлмац. 
— Пастернакы, нæ? 
— Гъо. 
— Алæ-ма, кæддæра йæ уый та куыд ратæлмац кодта, Пастер- 
нак та. 
Æмæ та йæ райдыдта дзурын уырыссагау дæр. Цыма йæхæ- 
дæг нæ уыд Дзахо, цыма æндæр чидæр уыд. Цыма кæмдæр лæу- 
уыд æмæ дзырдта уыцы зонгæ рæнхъытæ, уый та сæм хъусгæ 
кодта, Дзахо. Æмæ загъта Таизæ, æмдзæвгæйы рæнхъытæ куы 
фесты дзырд, уæд, йæ сæр дæр та батылдта фæйнæрдæм, йæ сау 
цæстытæ дæр та цæхæртæ акалдтой: 
— Хорз у уырыссагау дæр. Фæлæ иронау хуыздæр у. Тынг 
хорз тæлмац у дæуæн. 
— Хорзæй хуыздæры æхсæн уыйбæрц хæхтæ æмæ быдыртæ 
ис, æмæ сын кæрон нæй. 
— Нæ, нæ, — ферхæцыди Таизæ. 
Æмæ, куыддæр ферхæцыд йæ ныхас, афтæ фезмæлыди йæ 
бынатæй æмæ фæцæуыныл. Хорз уыди, æмæ гыццыл къахдзæфтæ 
кодта æмæ йын ницы æнтысти. Фæлæ гыццыл къахдзæфтæ код- 
та æмæ. Стæй, чи зоны, гыццыл къахдзæфтæ дæр нæ кодта. Чи 
зоны, æппындæр нæ кодта къахдзæфтæ. Уæддæр цыди, нæ лæу- 
уыди йæ цæуынæй. Æмæ уæд уæле былæй чидæр ныхъхъæр код- 
та, æмæ нæргæ рацыди йæ хъæр уым дæлæмæ: 
— Гъе-гъе-гъе-е! 
Дуне уыцы хъæры бын фæци. Æмæ уæлæмæ, былмæ кæс- 
гæйæ баззади Дзахо. Был уыди афтид — нæдæр дзы Парсадан 
зынди, нæдæр æндæр исчи. Æмæ уæдæ кæцæй рацыди уыцы 
тыхджын хъæр? Афтæ тыхджын ныхъхъæр кæнын æрмæст Пар- 
саданы бон уыди. Æмæ, кæд Парсадан нæ уыди, уæд чи уыди 
уæдæ?! Æвæццæгæн сæ æруыдта уæле былæй, уый лæугæ код- 
та, уый та йæм цæугæ фæцæйкодта, æмæ рахъæр кодта. Æмæ 
куыд нæ рахъæр кодтаид! 
Æмæ былæй йæ цæстытæ нал иста Дзахо: цы фæуыдаид Пар- 
садан?! Æмæ йæм уым иу хъуыды æрцыди — кæд Парсаданы 
хъæр нæ уыд? Уæдæ Парсадан афтæ ралæууа æмæ рахъæр кæна! 
Нæгъ, нæ рахъæр кæндзæн Парсадан афтæ. Æмæ уæдæ чи уыда- 
ид?! Йæ нæрынæй куы нал æмæ куы нал æнцади. Кæд, мыййаг, 
дуне йæхæдæг ныннæрыди! Дуне йæхæдæг нæ зоны нæрын? Куыд 
нæ зоны! Æмæ æмбисонд дунейы нæрын куы у. Дуне зоны, кæд 
нæрын хъæуы, уый æмæ, цæуыл нæрын хъæуы, уый дæр. Фæлæ 
цæм^ен хъуамæ ныннæрыдаид дуне?! Æмæ кæд дуне дæр нæ нын- 
нæрыд, æмæ кæд Парсадан дæр нæ рахъæр кодта былæй: кæд, 
мыййаг, йæхи зæрдæйы бынæй фæцыд уыцы хъæр, æмæ кæд 
уырдыгæй ацыд нæргæ, йæхи зæрдæйы бынæй?! 
240 

5 
Лæбырд кувæндоны хуызæн зынди хъæумæ, урс кувæндоны 
хуызæн. Уыцы урс-урсид лыстæг змис дзы згъæлди. Ивылди йæ 
уæлæ, йæ бынмæ æмæ уым, уыцы цæппæлгъты обæуттæй лæу- 
уыди — стыр æмæ гыццыл обæуттæй. Урс обæуттæй. Йæхæдæг 
уыцы фæтæн уæлвæзы рæбынæй касти, урс-урсид дардта хъæу- 
мæ. Афтæ зынди, цыма лæбыргæ дæр уымæн æркодта уыцы рагъ, 
æмæ мидæгæй афтæ урс кæй у, уый равдисыныл æрхъæцмæ нал 
хъæцыд. 
Лæбырды бын уыцы тæрфджынæй рацыд, радаргъ ис æмæ 
далæ атагъайы рæбынмæ ныххæццæ и, хуссарæн йæ рагъы нуа- 
рыхуызæн чи зынд, уыцы фидарарæзт суанг. Суанджы рагъ-рагъ 
фæрсæй-фæрстæм цыдысты уырдыгмæ Дзахо æмæ Гадзо. Цы- 
дысты æмæ-иу куы æхсæртæ къæрццытæ кодтой, куы та-иу се 
’хсæртæ къæрццытæ кæнын фæуагътой æмæ-иу ныхас кæнынмæ 
фесты. Хъæу сæм хуссары бæрзондæй армы тъæпæныл æвæрдау 
зынди. Хæдзæрттæ цыма бæлæсты бынæй сæхиуыл æддæмæ ра- 
хæцыдысты, уыйау сæ кæмæн йæ фылдæр æрдæг зьгади, кæмæн 
ма сæ æрмæст, йæ кæрон цы ныллæг агъуыстытæ ис, уыдон 
аззадысты бæлæсты бын. Уынгтæй иутæ раст æмæ тынгæй лæу- 
уыдысты, иннæтæй, кæройнаг уынгтæй, чи къæдз æрбаци, чи сæ 
тасгæ акодта, цыма истæуыл куы схæца, кæнæ хъæуæй æддæмæ 
куы азына, уымæй тарстысты. 
Далæ скъолайы агъуыст. Хъæуы астæу лæууы. Фæзмæ йе 
ргом сыздæхта. Йæ къултæ сырх агуыридурæй, йæ сæр — 
æгъуыз урс шиферæй. Бирæ йын фæхъавыдысты йæ аразынмæ, 
афтæмæй сын фæгыццыл и. Нæ дзы бацыдысты кълæстæ, æмæ 
ма уæд зæронд агъуыстытæй дыууæ баззади æнæхæлдæй — иу, 
ахуыргæнджытæ сæхæдæг кæм бадтысты, уыцы рагон цыппæр- 
дигъон агъуыст, иннæ, йæ фарсмæ цы ныллæг дæргъæццон агъуыст 
уыди, уый. 
Ахуыргæнджыты агъуыст чи уыд, уымæй иу цæсты цыдæр 
дуканигонд бакодтой æмæ дзы макъаронтæ-йедтæ уæй кæнынц 
ахуыргæнджытæн. Иннæ цæстытæй кæм библиотекæ ис, кæм, 
цæстуынгæ æрмæг кæй хонынц, ахæм цыдæртæ. Дæргъæццон 
агъуысты та хистæр кълæстæ ахуыр кæнынц. Уым раздæр дæр 
хистæр кълæстæ ахуыр кодтой, ног скъола куы нæма сарæзтой, 
уæддæр. Тыргъ нæй уыцы агъуыстæн, æмæ къласæй йæ къах чи 
равæра, уый, кæд къæвда уа, уæд тæдзынджытæ кæдæм тæдзынц, 
уыцы дæргъæй-дæргъмæ кулы фæтъысдзæн йæ къах. Далæ, цып- 
пæрдигъон агъуыст чи у, раздæр-иу ахуыргæнджытæ кæм бад- 
тысты, уый уæллаг фисынæй адаргъ и уыцы рагон сусхъæд бæ- 
лæсты рæгъ. Сæ быны — сис. Уый хуссармæ нæ зыны, уыцы 
сис, фæлæ йæ Дзахо æмæ Гадзо хорз зонынц — ныммæстæг, 
афтæмæй лæууы, кæм ын хъуына рахæцыд йæ фарсыл, кæм дзы 
дур рахауд, æмæ къусчы хуызæн афтидæй баззади дуры бынат. 
Бæлæстæн сæ кæройнаджы бинаг хихыл, мæнæ, поезды ва- 
16 Хуыгаты Сергей 
241 

гæттæ кæрæдзийы куыд нæ схойой, уый тыххæй се ’хсæн цы 
тымбылсæр æфсæйнæгтæ вæййы, уыдонæй иу ауыгъд. Раздæр 
уый дзæнгæрæг уыди. Ныр ног скъолайы электрон дзæнгæрæг 
ис. Фæлæ уый дæр баззад афтæ ауыгьдæй. Йæ фарсмæ ауыгъ- 
дæй лæууы, дзæнгæрæг-иу куы цагътой, уæд-иу уыцы æфсæйна- 
гыл къæрцц-къæрцц цы дæргъæй-дæргъмæ дзомсгондæй ралæу- 
уыдысты, уый дæр. Æрдаргъ и дæлæмæ. Зæхмæ ма йæ гыццыл 
хъæуы. Уымæй-иу куы ралæууыдысты æфсæйнаджы тымбыл 
сæрыл, уæд-иу йæ уæззау зæланг-мылунг нæргæ рацыд скъо- 
лайы раз уыцы фæзы сæрты æмæ-иу йæхи ахаста далæ хъæуы- 
быны ’рдæм. Ныр æй нал цæгъдынц. Фæлæ уæддæр ауыгъдæй 
лæууы. Уый дæр лæууы ауыгъдæй, æфсæйнаг дæр, æмæ йæ, 
кæмæй цагътой, уыцы дзомсгонд дæр. Лæууынц уыцы æдзæм- 
æнæсыбырттæй æмæ адæймаджы цыдæр æнкъард хъуыдытыл 
æфтауынц. Чи зоны, зæланг кæй кодтой, æмæ уыцы зæланг кæй 
аскъуыди, уый тыххæй. Уæдæ зæланг кæн — бон цалдæр хатты 
цæуæд дæ зæланг-мылунг, стæй ныссабыр у, æдзæм-æндзыгæй 
баззай. Æмæ ма уымæй дæр искуы зæххыл куы лæууиккой, фæлæ 
— ауыгъд, бæласы хихыл ауыгъд. Сæ иу иу хихыл ауыгъд, иннæ 
— иннæ хихыл, ауыгъд сæ дыууæ дæр. Æмæ æдзæм. Æмæ касти 
Дзахо хъæумæ. Иæ хъустыл-иу ауад уыцы зæланг-мылунг, фыц- 
цаг сындæггай, стæй-иу йæхиуыл схæцыд, сыстад-иу уылæнгæнгæ, 
йæхи-иу рахаста скъолайы фæзы сæрты, рацыд-иу уыцы нæргæ- 
уыраугæ æмæ-иу æм хъусынтыл фæци Дзахо. Æмæ-иу афтæ зынд, 
цыма сидгæ кæны уыцы зæронд дзæнгæрæджы хъæр, адæммæ 
сиды, дард кæдæмдæр сæм сиды, уым кæмдæр цыдæр æрцыд, 
æмæ сæм уырдæм сиды. Æмæ æрлæууыди Дзахо. Цæмæ æрлæу- 
уыд, уый нæ базыдта æмæ куыддæр æрлæууыд, афтæ куы рай- 
даид Гадзо. Цыма уымæ хъусынмæ æрлæууыд Дзахо, уый хуы- 
зæн: 
Лм дæ риуыл айвæзтон мæ уæнгтæ, 
Хуры тынтсей арæзтон хæдзар. 
О, дæ хæмпæл хъолоджын фæндæгтæ 
Сты мæ царды рухс бонты булъвар. 
Арæх-иу дзырдта уыцы æмдзæвгæйæ исты рæнхъытæ æмæ- 
иу æппæлыд æмдзæвгæйæ, хорз, дам, у, де ’ннæ ’мдзæвгæтæ, 
дам, ай аргъ не сты. Дзахо-иу æм кæнæ хъуыста, кæнæ — нæ. 
Куы-иу æм сдзырдта исты, куы — нæ. Ныр дæр æм ницы сдзырдта. 
Ныр ма йын хъыг дæр уыди, уыцы зæронд дзæнгæрæджы зæ- 
ланг-мылунгмæ йæ хъусын кæй нæ бауагъта, уый тыххæй. Йæ- 
хæдæг дæр æндæр ницы загъта Гадзо, уыцы цыппар рæнхъы 
радзырдта æмæ æхсæртæ къæрцц кæныныл фæци. Дзахо ма гыц- 
цы)1 алæууыд уыцы æдзæм лæудæй, фæлæ йæм дзæнгæрæджы 
зыланг-мылунг куы нæуал хъуыст, уæд йæ дзыппæй æхсæртæ 
систа уый дæр. 
Лæбырды бын уыцы цæппæлгътыл бахызтысты, уым йæ 
242 

тæккæ дæллаг хъуыр лæбырдæн иу къутæрыл бамбæлдысты. 
Æвæццæгæн æм уыцы фыдрæтты бацæуын йæ ныфс ничи бахас- 
та æхсæрдзаутæй. Йæ цæнгтæ нæ урæдта, афтæ зад уыди. Сæ 
агъудтыл ма æфсоны хæст кодтой æхсæртæ. Уыцы арæхстгай 
сæм февнæлдтой, афтæмæй сæ фæтыдтой. Уым сæ иу тъæпæн 
дзæнхъа дурыл ныццамадтой, стæй йæ фæйнæ фарс æрбадтысты 
дурæн æмæ сæ ныссатæг кодтой. Æниу ма сæ цастæ хъуыди 
сатæг кæнын дæр! Нæма-иу сæм бавнæлдтой, æмæ-иу армы азза- 
дысты уыцы дзора æхсæртæ. Уым сæ къандзолгæндты дзып- 
пытæ байдзаг кодтой æмæ къæрццытæгæнгæ рацыдысты. Тагъд 
нæ кодтой. Сæ цыд дæр — æвдæлон цыд, сæ лæуд дæр — æвдæ- 
лон лæуд. /Енæуи дæр хуссар бирæ уарзтой. Урокты фæстæ дæр- 
иу уым балæууыдысты, æмæ-иу сæ сæ къах нал хаста хъæумæ. 
Афтæмæй-иу сыл талынг дæр баци иуæй-иухатт. Талынджы бын- 
тон диссаг уыди хуссар. Ныссабыр-иу ис, æмæ-иу адæймагмæ 
цыдæр æбæрæг тас бавнал-бавнал кодта уыцы стыр æмæ æнæ- 
кæрон сабырæй. Æрмæст ма-иу дзы, кæмдæр чи бафæстиат æмæ 
ныр йæ ахстонмæ чи тагъд кодта, ахæм маргъы базырты фæл- 
мæн пæр-пæр ацахста хъус. Искуыдæй-искуыдмæ-иу фæцыдаид 
гакк-гуччы уасын, цыма, хуссары кæй баталынг, уый дард кæ- 
дæмдæр хъусын кодта. Бæлæстæ ’мæ къутæртæ-иу сæхимидæг 
багыццылтæ сты, афтæмæй-иу сыл рæдзæ-мæдзæйы хуызæн 
цыдæр бафтыд. 
— Нæма бакастæ, кæй дæм радтон, уый? — Гадзо æхсæры 
гага йæ уырзты ’хсæн аратул-батул кодта æмæ йæ йæ дзыхы 
баппæрста. 
— Дæ куыстæй мæ фæрсыс? Гъæйттæй йæ кæсын. 
— Æмæ уæдæ дæхи цы ныхъхъус кодтай? 
— Зæгъын æй æххæст фæуон. 
— Бирæ рæдыдтытæ дзы ис? 
— Æддаг рæдыдтытæ æнцон срастгæнæн сты, мидæггаг рæ- 
дыдтытæ дзы ма разынæд, уыййеддæмæ. 
— Æмæ дзы мидæггаг рæдыдæй цы хъуамæ разына! Архивтæ 
цы амонынц, уымæй уæлдай дзы цы и! 
— Цыдæр дзы и. Цы дзы и, уый зоныс? Цыма йæ ирон лæг 
нæ ныффыста, фæлæ йæ æндæр адæмыхаттæй исчи ныффыста, 
мæнæ-мæнæ зæрдæйæ чи нæу ирæттыл, ахæм исчи, ахæм цыдæр 
хъуыды дзы æрбады зæрдæйы бын. Цыбырныхасæй, ирæтты 
фыдæлтæ рагæй-æрæгмæ кæрæдзийы не ’мбæрстой, талф-тулф 
митæ кодтой, хæцын нæ зыдтой. Ау, æмæ сыл дунетæ сæ цæст 
куы æрæвæрдтой сæ хæстарæхстыл, уæд куыд нæ зыдтой хæ- 
цын?! 
— Хæцын афтæ нæ зыдтой, æмæ сæ зонд нæ иу кодта. Мæнæ 
бамбырд уой сæ хæстон балцы размæ, сæ гæнæнтæ сбарой æмæ 
иу хъуыдыйыл ныллæууой — уый сæм нæ уыди. Æнæуи сæ алчи 
дæр лæг уыди хицæнæй, хæстон лæг, фæлæ лæгæй-лæгмæ хæст 
кæд уыди? 
243 

— Гъомæ кæд афтæ æнæджелбетт митæ кодтой, уæд ма сæ 
мыггаг куыд баззад?! 
— Æмæ ма сæ цы баззад?!Чингисханы ныббырсты размæ 
дыууæ милуанæй фылдæр уыдысты! Уæдæй цас рацыди уартæ, 
цал æнусы, æмæ ма милуаны ’рдæг сыстæм тыхтæ ’мæ фыдтæй. 
Æмæ сын уый, æвæццæгæн, фыдæй баззад — кæрæдзийы не ’мба- * 
рын, «æз дæн» кæнын. Уартæ нæ рагфыдæлтæ кæй хонæм — 
скифтæ ’мæ сæрмæттæ — уыдон иу туг-иу стæг уыдысты. Афтæ- 
мæй, куыд фæзæгьынц, сæ кæрæдзийы кæрдтыл бафтыдысты, 
кæрæдзийы цæгьдгæ фæцыдысты æнусты дæргъы. 
— Уый диссаг уыд, стыр диссаг уыд уый, æз дæр кæмдæр 
кастæн иу чиныджы, — йæ сæр ныттылдта Дзахо. — Сæ кæрæ- 
дзийы-иу цагътой æмæ-иу сæ иутæ дæр хъæр кодтой «маргæ!» 
æмæ — сæ иннæтæ дæр. Уæд æндæр ницы, фæлæ уыцы хъæр 
дæр нæ хъуыстой?! Æмæ сæ куыд нæ урæдта уыцы хъæр, кæд 
æй хъуыстой, уæд?! Æви къуырма уыдысты?! 
— Бакъуырма-иу сты. Хæстмондаг-иу сæ бакъуырма æмæ ба- 
куырм кодта. Саукъуырма æмæ иу саукуырм баисты, æрмæст ма 
туг ныккалой, бирæ туг, уыййеддæмæ-иу сæ ницуал хъуыди ацы 
дунейы мидæг. Афтæ уыдысты, æмæ сæ афтæ фыссын. Уый 
истори у, уый æмдзæвгæ афыссыны хуызæн нæу. Уым алцыдæр 
хъуамæ æрмæринæй барст уа. 
Æмæ та йæ сæр ныттылдта Дзахо. 
— Фæцыди уыцы æбуалгъ дзырд æнусты дæргъы. Нæ адæ- 
мæн се ’мдзу фæкодта, цыма, сæ дзуарæй кæй рахастой, уыцы 
æрхъис уыди, уыйау, æмæ ма абон дæр цæры. Дунейы дзæбæх 
дзырдтæ фесæфтысты, уый цæры. Мæ фыдыфыд Дзудзула фæ- 
мæсты уыдаид, уыййеддæмæ — йе фосмæ фæмæсты уыдаид, йе 
æнæуи искæмæ — æндæр ницы схаудтаид йæ дзыхæй: маргæ йæ 
кæ! Фæлтæрæй-фæлтæрмæ йæ фæлæвæрдтой сæ дамгъæйау, сæ 
тырысайау. 
— Ссардтой мын, цы лæвæрдтаиккой фæлтæрæй-фæлтæрмæ, 
уый! — йæ ныхас æм баппæрста Гадзо. 
— Науæд уыцы тыгъд быдыртæ бæз-бæз куы кодтой уыцы 
цæугæцардгæнæг адæмтæй, уæд-иу сæ кæрæдзиуыл кæдæм фæ- 
цыди сæ тъæпп?! Бæстæ сыл баруади?! 
— Уый тыххæй æз афтæ хъуыды кæнын — чи зоны, уæлæн- 
гай у мæ хъуыды. Фæлæ кæд, сæ алыварс цы адæмтæ цоппай 
кодта, уыдонæй дзæбæх хæстхъом ничи уыд, сæ ныхмæ чи фæ- 
лæууыдаид, ахæм дзы ничи уыд, æмæ та-иу уымæн фæцыди сæ 
тъæпп сæ кæрæдзиуыл! Тых тых агуры. — Гадзо тамако систа, 
йæ кæрон ын фæтъæпæн кодта æмæ куыд кодта, афтæ дзы, йæ 
уæллаг дыууæ дæндаджы ’хсæн цы зыхъхъыр уыд, уый асхъа- 
уæгау кодта, йæ дзыхы йæ фæцæйтъыста, фæлæууыд. — Æмæ 
ма Уыдон — гъо! Скифтæ ’мæ сæрмæттæ. Уæд ма адæм хъæддаг- 
дзæф уыдысты, уартæ незаманты. Фæлæ алантæ та, алантæ! Чин- 
гисхан сæ сухты цагъд кодта, уыдон бамидæг сты æмæ дыууæ 
дихы куы фæуиккой, стæй уыцы дыууæ дихæй иу Чингисханы 
244 

роны куы абырид! Уалынмæ Тамерлан æрбабырста. Æмæ та уæд 
дæр — афтæ. Сæ иу хай та уый æвварс фæци, Тамерланы æвварс. 
Уæд Тамерлан, Сызгъæрин орда кæй хуыдтой, Чингисхан æй 
куы сарæзта æмæ дзы хицæуттæй йæ дæлдæртæй кæйдæрты куы 
ныууагъта, уымæ куы ныббырсид. Афтæмæй иуæрдыгæй дæр — 
алантæ, иннæрдыгæй дæр — алантæ, æмæ кæрæдзи цагътой. Гъе, 
ахæм алантæ уыдысты — нæ адæмы хъæр æмбæрстой, нæ сæ 
кæрæдзийы хъæр. Æмæ, дам, цыма ирон нæ дæ! Ирон кæй дæн, 
мæсты ууыл кæнын. Æмæ мын уыцы маст, мæхæдæг æй нæ ба- 
фиппайдтон, афтæмæй кæцæйдæрты рахъарыди мæ куысты. Уæдæ 
ма исчи афтæ æнæджелбетт митæ кæны! Чингисханы æфсад зæх- 
хыл уæз кодта, æмæ кæд хæцыс йемæ, уæд æрæмбырд кæн дæ 
тыхтæ, иуæрдæм дæр абар, иннæрдæм дæр анымай æмæ иуæр- 
дыгæй æрлæуу йæ ныхмæ. Куыннæ стæй! Кæм-иу æм иу комæй 
ралæбурдтой, кæм-иу ыл иу хъæуæй фæхæпп кодтой, æмæ та-иу 
сæ рацагъта уый дæр. Хуыргæрчыты куыд рацæгъдай, афтæ-иу 
сæ рацагъта раст. 
— Гъомæ уæдæ нартæ афтæ куы нæ кодтой. Лæгрæгъауæй-иу 
куы фæцæйбырстой, сæ цирхъыты зæланг-иу сæ сæрмæ куы сы- 
стад. 
— Нартæ! Нартæ адæм нæ уыдысты, уый нæ зоныс? Нартæ 
миф сты. Æндæр ницы сты. Скифтæ ’мæ сæрмæтты мифологон 
фæлгонц сты нартæ. Æмæ уыцы фæлгонц чи арæзта, ома, тау- 
рæгъгæнджытæ, уыдон зондджындæр уыдысты. Бирæ фæархай- 
дтой, цæмæй уыцы хъуагæй хызт уой таурæгътæ,бечъебийау сыл 
ма баззайа, фæлæ сæ бон нæ баци. Уымæн æмæ уæд уыдоны 
фæлгонц нал рауадаиккой нартæ, ома, скифтæ ’мæ сæрмæтты 
фæлгонц, æмæ сæ разынди уыцы хъуаг. Нартæ дæр мæнæ-мæнæ 
æмзонд æмæ æмвæндæй никуы бырстой сæ фосфæкæнæн балцы- 
ты. Уæдæ-иу сæм сæхи ’хсæн дæр куы рауади быцæутæ. Хæс- 
тытæ дæр-иу сæм уыди. Æхсæртæггатæ ’мæ Борæты хæст нал 
хъуыды кæныс? Куы-иу Уырызмæджы хъавыдысты марынмæ, 
куы-иу Хæмыцыл фæндтæ кодтой. Сæ лæгдæрты нæ уарзтой, 
алчидæр сæ йæхи кодта лæгдæр. «Æз дæн» кодтой æмæ, «æз 
дæн» кæм кæной, уым иу зонд уа, уый гæнæн нæй. — Гадзо 
æрлæууыд, йæ къухтæ йæ дзыппыты æрцæйтъыста, фæлæ дзып- 
пыты къух æртъыссæн нал уыди æхсæртæй æмæ уæд йæ синтæм 
айста йæ къухтæ. — Гуннтæ сæм куы ныббырстой, уырдæм нæма 
ахæццæ дæ? 
— Гуннтæм нæма ахæццæ дæн. Кæддæр куы хæцыдысты гунн- 
тимæ дæр алантæ, нæ? 
— Хæцыдысты цы хоныс, хæцыдысты! Гуннтæ сæм æрба- 
бырстой, уый уартæ цыппæрæм æнусы уыд. Аланты зæххыл дур 
дурыл нал ныууагътой, басыгътой йæ, фæнык æй фестын код- 
той. Уыдон бамидæг сты, алантæ, æмæ ма сæ хæцынхъом æмæ 
цæуынхъом чи уыди, уыдон сæ бæхтыл сбадтысты æмæ семæ 
афардæг сты. 
— Кæимæ, гуннтимæ ацыдысты?! — сонт фарст акодта Дзахо. 
245 

— Уæдæ куыд афардæг сты знæгтимæ, кæдæм афардæг сты?! 
Ацы æбуалгъ хабар куыд никуы фехъуыста, кæд æцæг уыди, 
уæд?! 
— Гуннтимæ ацыдысты, уæдæ, зæрæдты загъдау, мæ мæрд- 
тимæ ацыдысты! — загъта Гадзо æмæ мæсты худт бакодта. 
— Кæдæм ацыдысты?! — Ныр æрмæст дис нæ уыди йæ фар- 
сты Дзахойæн, — цыр дзы тас дæр уыди, цыма, искуы æнæраны 
ранмæ куы бахауой æмæ исты знаггад куы ракæной сæхицæн, 
уымæй сын тарсти. 
— Кæдæм ацыдысты, уымæн сæхæдæг дæр ницы зыдтой, уæд 
ма йын мах цы хъуамæ зонæм! Ацыдысты, цæмæй сæ сæ сыгъд 
хæдзæртты бæсты æндæртæ аразын ма хъæуа — фервæзой хæ- 
дзæрттæ аразынæй. Уый бæсты ацу æмæ искуы хæц! Кæимæ 
хæцыс, цæуыл хæцыс — уыдæттыл хъуыды кæныны сæр дзы 
ницæмæн хъæуы. Ацыдысты æмæ фесæфтысты. Батадысты адæм- 
ты æхсæн. Гуннтæ сæхæдæг дæр батадысты, алантæ дæр бата- 
дысты. 
— Æмæ бирæйæ ацыдысты, цымæ? 
— Цас уыдысты, уый чи зоны! Фæлæ гыццыл нæ уыдаиккой. 
Ныххæррæтт кæнын — уый сæ туджы уыд. Мах туджы дæр ма 
куы и. Мах дæр ма куы ныххæррæтт кæнæм. Ахæм ма мардæр- 
цыды гæрах искуы æрцыди! Дæ хæдзар дын чи басудза, дæ би- 
нонты дын чи ныццæгъда, уыимæ цæдис скæнай æмæ йемæ ацæ- 
уай, кæдæм цæуыс æмæ дзы цæмæ цæуыс, уымæн мацы зонай, 
афтæмæй! Ныр, дам, далæ хуссар Африкæйы кæмдæр цыдæр 
ирон хъæуты хуызæн хъæутæ ис, цыдæр ирон æвзаджы хуызæн 
æвзагыл, дам, дзурынц. Фæлæ чи сты æмæ цы сты, уый бæрæг- 
гæнæг нæй. Нæхицæн нæ бон ницы у, хъæугæ та мах никæй 
кæнæм. — Уым цæхгæр ныззылд Гадзо Дзахойы ’рдæм. — Зонгæ 
дæр нæ ничи кæны, зонгæ! Дæлæ нæ Мæскуыйы дæр нæ зо- 
нынц. Уый диссаг нæу! Фарон уым куы уыдтæн, уæд иу фынгмæ 
бахаудтæн, æмæ, дам, кæрæдзийы базонæм — чи кæцон у. Æз 
дæр загътон: ирон. Æмæ, дам, гуырдзиаг? — фæрсы мæ фынджы 
хистæр. Æз та ногæй загътон: ирон. Æмæ, дам, ирон гуырдзиаг 
нæу? Æмæ дын æй æз дæр ма бафæрсон: уырыссаг гуырдзиаг у? 
Æмæ, дам, уырыссаг куыд хъуамæ уа гуырдзиаг? Æмæ уæдæ, 
зæгъын, ирон куыд хъуамæ уа гуырдзиаг? Æмæ, дам, æз ирон 
никуы фехъуыстон. Гуырдзиаг, дам, фехъуыстон. Кæсыс — гуыр- 
дзиаг фехъуыста, фæлæ ирон нæ фехъуыста. Афтæмæй гуыр- 
дзыйæн сæ кой дæр никуыма уыд, мах фыдæлтæ та зæххыл нæ 
цыдысты. 
— Сæ кой куыд никуы уыд, ома? 
— Сæ кой афтæ нæ уыд, æмæ уæд Кавказы нæ цардысты. 
— Кавказы нæ цардысты? Уæдæ кæм цардысты? 
-* Кæм цардысты, кæ, — æвиппайды дзуапп дæттынмæ фæци 
Гадзо, — -далæ цæугæдæттæ Тигр æмæ Ефрат кæм сты, уыцы 
ран, уыцы дыууæ цæугæдоны æхсæн уыцы атагъаты рахау-ба- 
хау кодтой. Адæмтæй сæ сæхимæ æввахс ничи уагъта, сæ мæн- 
246 

гард æмæ сын сæ тыхтона базыдтой æмæ-иу сæ хъиладзагъдæй 
фæтардтой сæ зæххæй. Стæй сæ нæ фыдæлтæ æррæвдыдтой — 
фæтæригъæд сын кодтой. Сæ зæххыты хуыздæртыл сæ æрцæ- 
рын кодтой. Куырды куыст сын амыдтой, зæххы куыст сын амыд- 
той, хæстон хъуыддæгтыл сæ ахуыр кодтой. Исчи-иу сæ исты 
куы баджиздардта, уæд-иу сæ кæрдтæ фæхъилтæ кодтой а нæ 
фыдæлтæ, æмæ-иу фæлыгъдысты джиздарджытæ — тас уыди 
уæд алайнаг карды. 
— Уыцы хабæрттæ дзæбæх бакæс дæ зæрдæйы фæндиаг! 
— Æмæ сæ бакæс! 
— Кæм сæ бакæсон? 
— Гуырдзыйы чиныгдæтты дын ахæм чиныг, кæй зæгъын æй 
хъæуы, æвдисгæ дæр нæ ракæндзысты. Фæлæ Мæскуыйы та?! 
Мæскуыйы стыр чиныгдæтты цы нæ и! /Еддæмæ уым дæр нæ 
ратдзысты ахæм стæм чингуытæ, фæлæ йæ уым бакæс, рафысс 
дзы, цы дæ дзы хъæуы, уый. Æз дзы бирæ цыдæртæ рафыстон, 
æнæхъæн гæххæтхæссæны дзаг мæм и ахæм фыстытæ. Геронти- 
Кикодзейы кой никуы фехъуыстай? Фыссæг дæр куы уыди æмæ 
философ дæр. Æз ын дзырдæй дзырдмæ рафыстон йæ иу чины- 
гæй: «Чи стæм мах æмæ кæцæй стæм, иугæр нын тугхæстæг адæм 
нæй зæххыл, уæд нæ нæ хъысмæт кæдæм балæууын кæндзæн, 
уый нæ зонæм. Æз куыд æрыхъуыстон, афтæмæй мах цардыстæм 
цæугæдæттæ Тигр æмæ Ефраты былтыл. Фæлæ нæ уым дæр ничи 
уарзта, нæ сыхаг адæмтæ нæ цæрын нæ уагътой. Се ’нæуынон 
уыдыстæм уыцы адæмтæн. Афтæ зыбыты иунæгæй æрвыстам нæ 
бонтæ. Раст, цыма арвæй æрхаудыстæм, уый хуызæн. 
Не ’взаг хицæн кæны иннæ адæмты æвзæгтæй, хицæн кæны 
нæ удысконд, дуне куыд æмбарæм, уый. Уый раст у, — нæ сыхаг 
адæмтæ нæ фæсырдтой нæ цæрæнбынæттæй, бынтондæр нын 
ницуал ныууагътой. Алантæ нын фæтæригъæд кодтой, æмæ нæ 
Колхидæйы дæлвæзты æрцæрын кодтой, зæххытæ нын радтой. 
Хæстон хъуыддагыл нæ сахуыр кодтой, сæ культурæ нын амыд- 
той, се ’гъдæуттæ нын амыдтой, хъахъхъæдтой нæ не ’ддагон 
знæгтæй». 
Æмæ канд Кикодзе нæ фыссы афтæтæ. Се ’ннæ ахуыргæндтæ, 
се ’цæг ахуыргæндтæ иууылдæр афтæ фыссынц. Джавахишви- 
лийæ, зæгъай, Церетелийæ, зæгъай — иууыл, иууыл. 
— Æмæ уыдоны чингуытæй дæр рафыстай истытæ? 
— Æнæхъæн гæххæтхæссæны дзаг сын рафыстон сæ чингуы- 
тæй дын нæ загътон? Рафыстон сæ, рамыхуыр сæ кодтон. Фæн- 
ды чиныджы бакæс уыцы хабæрттæ, фæнды сæ уым бакæс. Цы 
уæлдай у! 
— Ратдзынæ мæм сæ? 
— Куыд нæ дæм сæ ратдзынæн! 
— Райсом сæ демæ ’рхæсдзынæ скъоламæ? 
— Райсом сæ скъоламæ не ’рхæсдзынæн, уымæн æмæ сæ абон 
дæхæдæг рахæсдзынæ нæхицæй. 
247 

— Абон та ма сæ куыд рахæсдзынæн уæхицæй? — Йæ цæуы- 
нæй фæлæууыд Дзахо. 
— Куыд, куы зæгъай, Хуыцау дын хорз ракæна, уæд ныр- 
тæккæ нæ фæндаг Парсадантыл акæндзыстæм. Парсаданы немæ 
айсдзыстæм æмæ уалæ махмæ ссæудзыстæм. 
— Куыд ссæудзыстæм сымахмæ? 
— Нæ къæхтæ размæ исдзыстæм, афтæмæй. Нæхимæ мын 
зæгъгæ кодтой, дæуæй уый æмæ, дам-иу Парсаданы ракæн. 
— Æмæ уæм исты хабар и? 
— Æртæ чъирийы хабар нæм и. 
— Æз дæ, фынгыл цы уыдзæн, уымæй нæ фæрсын, æз дæ, 
фынг цæй фæдыл уыдзæн, уымæй фæрсын. 
— Уый та цы уæлдай у æз æмæ дæуæн! Фынг уæд, æмæ дæ 
кæд фæнды, Чан-Кайшийы зæрдæвæрæны хист уæд! — загъта 
Гадзо æмæ хъæрæй ныххудти. 
Уый уартæ кæд уыди, уыцы хуыцаубон! Уæдæй нырмæ иу 
хуыцаубон ацыд, иннæ — æрцæуы, æмæ уыцы фыстæг нæма ба- 
касти Дзахо. Куы йæ бакæсид, уый дæр æй фæнды, æмæ дзы 
цæмæйдæр тæрсгæ дæр кæны. Иннæ фыстытæ бакасти,историйы 
хабæрттæ кæм ис, уыдон, фæйнæ цалдæр касты дæр сæ бакодта, 
уый — нæ. Нæ йын æнтысы, бакæса йæ, уый. Йæ зæрдæ йæ нæ 
хæссы. Изæры йæ йæ дзыппæй сисы, стъолыл æй æрæвæры, 
ахсæв ын æнæбакæсгæ нæй, фæлæ та йæ райсом фæстæмæ ны- 
вæры йæ дзыппы æмæ та йæ рахæссы — абон æй кæд искуы 
бакæсид. 
Ныр бадти ахуыргæнджыты уаты. Урок æм нал уыд, фæлæ 
хъуамæ æмбырд уа, профцæдисон æмбырд, æмæ æнхъæлмæ кас- 
ти. Æмæ та-иу, йæ ахуыр куыд уыд, афтæ йæ къух æрхаста йæ 
дзыппыл — мидæгæй уыцы тетрады дыууæ сыфы. Ныр сæ а 
профцæдисон æмбырды бакæс, уæд цы кæны? Сис сæ дæ дзып- 
пæй, багуыбыр сыл у æмæ сæ бакæс! Чи дæ фæрсы, цы кæсыс, 
уымæй! Фæлæ æнæуи куыд уыдзæни, æнæуи? Кæйдæр сонт лæп- 
пу йæ зæрдæйы дзурынтыл фæци, ды йын бабад айæппæт адæ- 
мы ’хсæн йæ фыстыл æмæ йæ кæсынтæ байдай! Цыдæр æй дзы 
цыбæл дæр кæны — адæймаг дур нæу, — цымæ, цытæ фыссы 
Арван? Уыцы дзæбæх сабыр лæппу, хæрззылд æмæ хæрзæгъ- 
дау, йе ’мбæлттæй цыма хистæр у, æмæ сын цыма хистæрæй 
æвзæрст у, уый бакæс-бакæс æм фæкæнынц фæйнæрдыгæй. 
Гадзо дæр худæг у! Мæнæн, дам, не ’мбæлы, бакæсон, дам, 
æй, уый. Дæуæн, дам, æмбæлы. Æмæ, дам, æй ды, дам, æй... 
Цыдæр ахадгæ бон уыди уыцы бон. Иуæй-иу бон агæпп кæны 
’мæ йæ фæд дæр нæ аззайы, цыма искуы царды мæнджы аир- 
вæзт, уый хуызæн. Уыцы боны хабæрттæ та цæугæ дæр нæ кæ- 
нынц иу боны мидæг. 
Хуссарæй уыдоныл рацыдысты, Парсадантыл. Тæссар-мæс- 
сар фæндагыл ссыдысты, Парсадан бæлæсты бын цыдæртæ ар- 
хайдта. Таизæ йæ цуры лæууыд. Уыдон сæм уырдæм бацыдыс- 
ты, бæлæсты бынмæ. 
248 

— Дзыпп дын нæй, Таизæ? — куыддæр сæм бахæццæ сты, 
афтæ йæ кæттаг къандзолгонды уæрæх дзыппыл йæ къух æрхас- 
та Гадзо. 
— Ис, — фæрæвдз и Таизæ æмæ йæ халаты фарсыл цы гыц- 
цыл цыппæрдигъон дзыпп уыд, уым йæ къух æртъыста. /Емæ 
сывæллон чызджы хуызæн фæзынди уыцы уысм Дзахомæ, хъæ- 
бысмæ кæй сисынц, ахæм гыццыл чызджы хуызæн. Сис æй дæ 
хъæбысмæ, йæ дæллагхъуыр ын агыдзы-гыдзы кæн, кæл-кæлæй 
куыд худа, æмæ ды дæр худ йæ худтмæ кæл-кæлæй. 
— Æмæ дын уым дыууæ æхсæры йеддæмæ куы нæ бацæу- 
дзæн. Мах дын Дзахоимæ бирæ æхсæртæ дæттынвæнд кæнæм. 
Уæдæмæ ма дæ фæдджи æрбадар. 
Фæдджийы коймæ фестъæлфыди. Йæ тъæпæн æрмттæ авæрдта 
йæ халаты фæрстыл æмæ сыл йæхимæ æрбахæцыд, цыма йын 
исчи йæ фæдджитæм куы бавнала, уымæй фæтарст. Гадзомæ иу 
æргом каст фæкодта, стæй йæ цæстытæ зæхмæ æруагъта æмæ 
уæд загъта, цыма бустæ кодта, уый хуызæн: 
— Цæй фæдджи?! 
— Де ’дде дæ халаты фæдджи, æндæр цæй фæдджи! — фыдæ- 
нæнгæнæгау æм хъæрæй бадзырдта Гадзо. 
Уый лæууыди æмæ йæ фæдджитыл йæ уæрджытæм хæцыди. 
Уæдмæ Гадзо систа йæ дыууæ дзыппæй дыууæ армыдзаджы 
æхсæртæ æмæ йæм сæ бадардта. Уый йæ дыууæ гыццыл армы 
фæкъуырфытæ кодта, фæрсæй-фæрстæм сæ авæрдта æмæ сæ 
бадардта Гадзомæ. Гадзо йын йæ иу муцъи æркодта йæ къухты 
къуырфы, æмæ байдзаг къуырф. Иннæ къух æд æхсæртæ Парса- 
данмæ бадаргъ кодта Гадзо. Æмæ сæм Парсадан дæр йе стыр арм 
бадардта. 
— Кæм ма ссардтат уыцы дзæбæх æхсæртæ? Уæдæ дзы æндæ- 
рæбон мах цы къуым нæ басгæрстам Таизæимæ, ахæм куы нæуал 
баззади, æмæ дзы куы никуы ницæуыл фæхæст стæм. 
— Сымах хуссарæн йæ сусæг æмбæхсæнтæ нæма зонут. 
— Базондзыстæм ын сæ. Кæд-иу ын сæ нæ базонæм, уæд-иу 
йæхицæй раппæлæд! 
Уæддæр ма лæууыди Таизæ æмæ хæцыди йе ’хсæртыл, стæй 
бацыди, бацыди йе ’нæнынкъуысгæ цыдæй, йе ’рмттæ куыд уыды- 
сты, афтæмæй сæ Парсаданы æддаг дзыпмæ фæкъул кодта, стæй 
йе ’рмттæ кæрæдзиуыл бакъæрцц кодта æмæ бахудти, æвæццæ- 
гæн, разыйæ баззади, уыцы æрхъуыды йæм кæй æрцыди, уымæй. 
Уæд нывнæлдта йæ дзыппытæм Дзахо дæр. Æмæ та Таизæ 
дæр фæрсæй-фæрстæм авæрдта йæ гыццыл къуырф æрмттæ æмæ 
цыма æхсæртæм нæ цыд, фæлæ æхсæртæй цъупдзаг уыди йæ 
къухты къуырф æмæ йын дзы куы ахауа, уымæй тарст, уыйау 
йæ гыццыл къахдзæфтæй бараст и Дзахомæ. Дзахо йæм исдуг 
кæсгæйæ аззад, стæй йæ размæ цæуыныл фæци. Æрыдзаг ын 
кодта йæ къухты къуырф. Уый цыдæрхуызон багуыбыр и, аф- 
тæмæй касти æхсæртæм æмæ сæм худти йæ сау цæстытæй. Æмæ 
афтæ зынд — куыд худти, афтæ тымбылæй тымбылдæр кодтой 
249 

йæ цæстытæ. Æмæ кæсгæйæ баззади чызгмæ Дзахо. Æмæ йæ 
хъуыдыйы фæзынди — ныр æй афтæмæй сныв кæн! Афтæ йæ 
сныв кæн — куыддæриддæр лæууы, куыддæриддæр кæсы æхсæр- 
тæм йæ дыууæ арммæ. Æхсæрты дæр сныв кæн, куыддæриддæр 
сты, афтæ. Стæй дæ къулыл бакæн уыцы ныв æмæ йæм алыбон 
кæс. 
Æмæ уæд бацыд чызгмæ Дзахо, йæ иу къухæй йын йæ къухмæ 
бавнæлдта, йе ’ннæ къухæй йын йæ дзыппы комыл рахæцыд æмæ 
йын уырдæм фæкъул кодта йе ’хсæртæ. Æхсæртæ се ’ппæт нæ 
бацыдысты дзыппы, æмæ дзы зæхмæ чи æркалд, уыдонмæ фæ- 
гуыбыр кодтой дыууæйæ. Рауыгътой сæ æмæ раст куы алæууы- 
дысты, уæд дзы Дзахо кæй рауыгъта, уыдон Таизæйы къухы 
æркодта. 
Уырдыгæй Гадзотæм ацыдысты. Гадзойы фыд Газанбег сæ 
даргъ цæрæн хæдзары даргъ стъолы ныхмæ бадт рæбынæй. Йæ 
разы — æртæ чъирийы, дардыл зылд чъиритæ, сæ сой сæ сæрыл 
æрсæлæф. Сæ былтæ сæхи хуызæн дардыл зылд хъæдын тæ- 
бæгъы былтæй азындысты. Чъириты дæле æфсæйнаг тæбæгъы 
— гогыз, йе сгуытæ фæйнæрдæм ныттыччыр сты. Уый дæле — 
дзулы кæрстытæ, цæхджынтæ æмæ æндæр цыдæртæ. 
Нæ фидыдта Газанбег уыцы дæргъæй-дæргъмæ фынгыл иунæ- 
гæй. Æниу бадгæ дæр цæмæн кодта уым! Æндæр искуы уал сбад 
æмæ уал уым бад! Фæлæ уый хуызæн фынгæй иуварс ацу ’мæ 
ды сбад иуварс! Бадгæ, æвæццæгæн, рагæй кодта. Æвæццæгæн, 
фæлмæцгæ дæр бакодта. Куыддæр сыл йæ цæст схæцыд, афтæ 
фездæхти Гадзомæ. Йæ зæрды йын уайдзæф бакæнын уыд, фæлæ 
мидæгæй бахъæлдзæг: мæнæ фæзындысты. Мæнæ рабаддзысты 
ныр æмæ... Уæддæр радзырдта Гадзомæ: 
— Дæуæн æз куыд загътон, дæлæ лæппу? 
— Куыд мын загътай? — йæхи ницы зонæг акодта Гадзо. 
— Афтæ дын нæ загътон, нæ, — фæссихор ам куыд уат? 
Гадзо бахудти. Худын æм нæ цыд æмæ уымæн нæ бахудти, 
афтæ бахудти, æнæуи. 
— Æмæ ай фæссихор нæу? 
— Хъазгæ ма кæн, дын зæгъын. — Уым бахудти йæхæдæг дæр 
Газанбег. — Ды, кæмæй ахъазай, ам дын ахæм лæппу нæй, — 
стæй сæ батагъд кодта. — Гъа, æрбадут. Æрбад, Парсадан. 
— Бадгæ та куыд нæ æркæндзыстæм, фæлæ а фынг цæй фæ- 
дыл арæзт у, уый куы зониккам, цалынмæ не ’рбадтыстæм, 
уæдмæ, уæд хуыздæр уаид! 
— Мæнæ нæ гуырдæн йæ райгуырæн бон у. Дæс æмæ ссæдз 
азы. Дæс æмæ ссæдз азы фæбадай ницы-мацыйы бадтæй. Æнæ- 
хъæн дæс æмæ ссæдз азы! — Уым гыццыл фæлæууыд Газанбег, 
фынгыл дæлæмæ йæ цæстытæ ахаста. — Æмæ алы аз ракæ-бакæ 
’мæ рабад-бабад нæ уарзын, фæлæ лæгыл дæс æмæ ссæдз азы 
куы ’ртымбыл уой, уæд ацу æмæ, Хуыцау æгас, ма зæгъ! 
Куы ракуывтой, уæд Гадзо æмæ Дзахо лидзынвæнд скодтой 
фынгæй. 
250 

Газанбег йæ сæр аракъул-бакъул кодта. 
— Мах ницы хъыгдарут, фæлæ уæ кæд афтæ фæнды, уæд 
уын цы нæ бон у! 
Парсаданы, лæппутæ куы ацыдаиккой, уый нæ фæндыд — 
уыдонимæ хъæлдзæгдæр уыдаид бадт. Уæдæ дыууæ лæгæй — уыцы 
дæргъæй-дæргъмæ фынгыл! Фидаугæ та куыд скæндзысты! Фæлæ 
сæ ныхмæ нæ ныллæууыд. Афтæ æнæуи загъта хъазгæмхасæнты: 
— Уарын бæргæ хорз нæу. Уæлдайдæр та фынг уарын. Фæлæ 
нын нæ дурын уæрцмæ ма æрæвæрут, — афтæ загъта æмæ касти, 
Гадзо иу урсахуырст тæбæгъмæ дзидзатæ ’мæ чъирийы кæрстытæ 
куыд æвгæдта, уымæ. 
Уым, йæхи уаты дыууæ рудзынджы раз цæхгæрмæ цы зæ- 
ронд фыссæн стъол уыд, уый кæронæй чингуытыл рæбынмæ 
бахæцыдысты æмæ уым æрцарæзтой фынг сæхицæн. Уым æм 
радта уыцы гæххæтт дæр, куы анызтой, куы ахордтой, уæд. 
Уым æй райста кæцæйдæр Гадзо. Тетрады астæуæй цы дыууæ 
сыфы стындæуыд, уыдон лыстæг фыстæй, хъавгæ фыстæй фыст 
уыдысты кæрæй-кæронмæ. 
— Ай-ма бакæс, уыцы хорзы мын бацу æмæ дын æй никуы 
ферох кæндзынæн, — бахудти Гадзо, хъазæн худт бакодта, афтæ 
уæлæнгай худт. 
— Цы у? — бавнæлдта гæххæтмæ Дзахо. 
— Базондзынæ йæ. 
— Кæд æй базондзынæн? 
— Куы йæ бакæсай, уæд. 
— Æмæ йæ кæд бакæсдзынæн? 
— Ахæсдзынæ йæ æмæ йæ бакæсдзынæ. 
— Ды йæ бакастæ? 
— Нæ йæ бакастæн, — Гадзо графины хъуырыл ныххæцыд 
æмæ йыл хæцыд, афтæмæй касти, Дзахо уыцы тетрады сыфтæ 
куыд рафæлдах-бафæлдах кодта, уымæ. — Цы у, уый зоныс? 
Мæ къласаг Арван чи у, Тæубойы фырт далæ Тараты, уый мæ 
чиныг ракуырдта. Мæнæ Тарлейы чиныг «Наполеон», бакæсон, 
дам, æй. Стæй мæм æй куы радта, уæд йæ мидæг ацы хæрзфыст 
тетрады сыфтæ куы разыниккой. Йæ тæккæ астæу чиныгæн. 
— Ай фыстæг у, кæд ма исты зонын, уæд, — сыфтыл фæй- 
нæрдæм ахæцыд Дзахо. — Фæлæ, цымæ, кæмæ фыст у? 
— Ницы йын зонын. — Гадзо агуывзæтæ æрыдзаг кодта. — 
Намæ ныффыстай фыстæг, уæд æй хъуамæ мæ чиныджы хуыл- 
фы батъыссай! Ахæм тыхст дзы кæд не скодтон! 
— Æмæ йæ мæнмæ цæмæ дæттыс? 
— Раст дын куы зæгъон, уæд æй мæхæдæг дæр нæ зонын, 
цæмæ дæм æй дæттын, уый. Æвæццæгæн — цæмæй дзы мæхæ- 
дæг фервæзон, уымæн, — Гадзо йæ агуывзæйыл схæцыд. — Цымæ, 
цы акуывтой хистæртæ? Цæй, сæ куывд æрцæуæд. — Йæ агуыв- 
зæ Дзахойы агуывзæйы фарсыл баныдзæвын кодта æмæ йæ аныз- 
та. Анызта йæ Дзахо дæр. — Бакæс æй, ахъуыдытæ йыл кæн, чи 
251 

зоны, исты ныффыссыны хъуыдыйыл дæр дæ бафтауа. Мæнæ 
Стефан Цвейгы «Æнæрвыст фыстæджытæ» никуы бакастæ? 
— Уыдон бакастæн, фæлæ, — тетрады сыфтæ кæрæдзиуыл 
бафæлдæхта Дзахо, — ай куы нæ бакæсон, уымæй тас у. Акæс- 
ма, куыд дзæбæх æй фæфыста, уыцы хъавгæ фыст æй фæкодта. 
— Фæкодта йæ, фæкодта. 
— Æмæ йæ кæмæ фæкодта уыцы хъавгæ фыст, уый нæ, фæлæ 
йыл ды багуыбыр у, мæнæйуый, æмæ йæ бакæс. Уый адæйма- 
джы æгъдау у! 
— Нæу адæймаджы æгъдау, фæлæ дзы дæумæ ницы хауы 
уыцы æнæ ’гъдауæй. Кæд дзы исты хауы, уæд — мæнмæ. Хаугæ 
мæнмæ ’рбакодта, æмæ ды махæн не ’хсæн нæ лæууыс, ды иуварс 
лæууыс махæй, æз æмæ Арванæй. 
— Æмæ йын уæд æнæ бакæсгæ нæй? 
— Ис ын æнæ бакæсгæ дæр, куыд нæ йын и! Фæлæ дæ, куы 
зæгъын, чи зоны, исты хъуыдыйыл бафтауа. Стæй мæм тæри- 
гъæд кæсы — куыд æй аппарон, куыд фесæфа ацы дунейæ, мачи 
йæ бакæса, афтæмæй?! Уый йæ фæфыста йæ сыгъдæг зæрдæйæ. 
Æмæ йæ æз та æппаргæ акæнон! 
Дзахо ницуал загъта. Бадыдæгътæ кодта тетрады сыфтæ æмæ 
сæ йæ къандзолы мидæггаг дзыппы нывæрдта. Гадзо йæ уæнг- 
тыл схæцыд, сулæфыд æмæ та агуывзæтæ æрыдзаг кодта. 
— Цыдæр аххосджыны гуыбыртæ ныввæййы, куы мæ фены, 
уæд. Æвæццæгæн, хаты, — йæ фыст мæнмæ раирвæзти, фæлæ 
йæ куыд ракура! Æз дæр ма йын æй куыд радтон? Куыд мыл 
баууæнддзæн — æмæ йæ нæ бакастæн! Райхалæн кæмæн нал и, 
ахæм куырм æлхынцъытæ дзы рауади. 
Уыцы ’хсæв, сæхимæ куыддæр æрцыд, афтæ йæ стъолмæ 
баппæрста, мæсты æппæрст — хардзау æм æркаст, кæй йæ раха- 
ста, уый. Райсомæй йæ пинджаччы дзыппы нывæрдта æмæ йæ 
уæдæй нырмæ йемæ рахæсс-бахæсс кæны. Нæдæр æй кæсгæ ба- 
кодта, нæдæр æндæр. Куыд æй бакæса! Уæд та йын æй раттид? 
Афтæ йæм иуварс адзур, рахабар ын кæн, афтæ-афтæ, дæ тетра- 
ды сыфтæ Гадзойы чиныджы баззадысты. Стæй уый райста Га- 
дзойæ чиныг кæсынмæ, æмæ уырдыгæй рахаудысты. Зæгъид ын, 
баууæндын æй кæнид, ничи йæ бакасти, ууыл. Баууæндид ыл, 
дзæбæх лæппу у. Ахуыр дæр хорз кæны. Хæдзар дæр, дам, уый 
куы дары. Афтæтæ сын дзырдта Тæубо. Чингуытæ кæсын дæр 
уарзы. Уæлдайдæр, лæгау лæгтыл фыст чи у, уыцы чингуытæ. 
Кæс-ма, Тарлейы чиныг дæр куыд бакасти! Уый йæ никуы ба- 
каст, Дзахо, уый та йæ бакасти. Ракуырдта йæ Гадзойæ æмæ йæ 
бакасти. 
Уыцы хъуыдытæ куыд кодта, афтæмæй йæм æнæнхъæлæ- 
джы иу фæнд æрцыд. Уæд та йæ бакæсид? Цымæ, цытæ фыс- 
сы? Сæйраг хъуыддаг уый у. Кæмæ фыссы — уый цы уæлдай у! 
Уæлдайдæр уымæн, Дзахойæн! Æмæ йæ уыцы хъуыды нал æмæ 
нал уагъта, уыцы фæстаг хъуыды — бакæса йæ! Мæнæ йæ ныр- 
тæккæ сиса йæ дзыппæй æмæ йæ бакæса! Ам æй бакæса, ацы 
252 

тæккæ ран. Цалынмæ урок фæуд кæна æмæ æмбырд райдайа, 
уæдмæ! Ахуыргæнджытыл йæ цæст ахаста, иуцалдæр уыдысты. 
Алчи сæ йæхи куыст кодта — чи къласы журналы цыдæртæ фы- 
ста, чи тетрæдтæ раст кодта. Уартæ Бесæгъуыр йæ сауцъар бæз- 
джын тетрады тагъд-тагъд цыдæртæ фыссы. Æвæццæгæн та 
ахуыргæнджытæй искæй урочы уыд, уæд уым фæфыссы йæ фип- 
паинæгтæ, уыцы тетрады. Афыссы, афыссы æмæ та йæ лæгуын 
сæрыл æруадзы йæ армытъæпæн. Рох дзы нæу йæ лæгуын сæр 
дæр. Æмæ нывнæлдта йæ дзыпмæ, цыма искæй дзыпмæ æвнæлд- 
та, афтæ æмæ систа тетрады сыфтæ. 
«Дæхицæн уыцы зын скæн, Таизæ, æмæ ацы фыст бакæс. 
Кæронмæ йæ бакæс, стæй дæ цы фæнда, уый йын бакæн — фæ- 
рæтæй дæр æй ныкъкъуыхтæ кæн, арты дæр æй баппар, бырон- 
донмæ дæр æй фехс!» 
— Цы, дам, цы?! — хъæрæй сирвæзт Дзахойæ æмæ къуымты 
ракæс-бакæсыл фæци. Цыма йæхæдæг нæ загъта уыцы ныхæстæ, 
фæлæ сæ, цыма уым цы ахуыргæнджытæ уыд, уыдонæй исчи 
загъта æмæ сæ цæмæн загъта, уымæй йæ фæрсынмæ хъавыд. 
Æмæ уыцы ракæс-бакæс куыд кодта, афтæ ауыдта: йæ къухтæ 
фæйнæрдæм ахæцыдысты тетрады сыфтыл æмæ ризынц йæ 
къухтæ. Гъæйттæй ризынц. Æмæ кæсгæйæ баззад йæ къухтæм — 
цæмæн ризой? Æмæ уæд æруыдта: тетрады сыфтæ сæхæдæг но- 
джы тынгдæр рызтысты, уыцы чырынтæ тетрады сыфтæ. Æмæ 
бамбæрста Дзахо — тетрады сыфтæ, сæ уæлæ цы лыстæг фыс- 
тытæ ис, уыдон ризын кæнынц, уыцы лыстæг-хъавгæ фыстытæ, 
кæйдæр зæрдæйы бын дзырдгай-мыдгай чи райгуырд æмæ ам 
тетрады сыфтыл рæнхъгай чи адаргъ и. Æмæ цыма тæрсгæ фæ- 
кодта, йæ къухтæ йын исчи ризгæ куы фена, уымæй, уыйау тет- 
рады сыфтæ адыдæгътæ кодта, йæ пинджакы мидæггаг дзыппы 
сæ атъыста, фестад æмæ æддæмæ ауад. Æдде ракæс-бакæсыл 
схæцыд, цыма йæм мидæмæ исчи бадзырдта æмæ, йæм, чи ба- 
дзырдта, уый агуырдта, уый хуызæн. Стæй æруыдта: уартæ зæ- 
ронд скъолайы тигъæй уæлæмæ адаргъ сусхъæд бæлæсты рæгъ. 
Уæртæ æппæты дæлладжы бинаг цонгыл уыцы тымбылсæр 
æфсæйнаг, йæ сæр дæлæмæ, афтæмæй ауыгъдæй лæууы. Йæ 
фарсмæ та дзомс. Уый йæм зынгæ нæ кæны, дзомс, фæлæ йæ 
зоны — уым и, æрдаргъ ис йæ телбæттæныл, зæхмæ ма йæ гыц- 
цыл хъæуы. Æмæ фæфæнд кодта — уырдæм бацæуа. Уым алæууа, 
уыцы æфсæйнаг æмæ дзомсы цур, бакæстытæ сæм кæна. Æмæ 
араст. Куы бахæццæ и бæлæсты бынмæ, уæд æрлæууыд. Куы- 
иу уыцы сæрджын æфсæйнагмæ бакаст, куы — дзомсмæ. Æмæ 
йæм кæцæйдæр сæ зæланг-мылунджы азæлд æрбайхъуыст æмæ 
хъуыста уыцы азæлдмæ. Афтæмæй йæм æрцыди уыцы хъуыды: 
куыд дзæбæх уаиккой иумæ — Арванимæ! Хорз лæггаг у Арван. 
Уый йæм йæ цонг дарид æмæ рæуæг уаид уыцы цонджы ’нцæйт- 
ты. Уый фидар цонг уыдзæн — ныридæгæн хос чи кæрды, цæвæг 
чи цæгъды, уый хуызæн чингуытæ чи кæсы. Тынг цæуы, æвæц- 
цæгæн, йæ зæрдæмæ. Цæудзæн, бæгуыдæр! Цас æм фæфыста — 
253 

дыууæ сыфы дыууæрдыгæй! Стæй йæ дзыпмæ нывнæлдта, сис- 
та уыцы цыппæрдигьон тыхт тетрады сыфтæ, фæйнæрдæм сыл 
ахæцыд æмæ иу ран райдианы рæнхъыл ацахстой йæ цæстытæ: 
«Æз æй зонын: ды мæн нæ уыныс, нæ дæ фæнды — уынай мæ. 
Нæ мæм кæсыс. Ды æндæр кæмæдæр кæсыс — уый дæр зонын 
æз. Мæнæй бæрзонддæр чи у, мæнæй дарддæр чи зыны, фæлæ 
цас дарддæр зыны мæнæй, уыйас дарддæр у дæумæ. Уымæ кæ- 
сын,æврæгътæм цæрынмæ куыд лидзай, уымæй уæлдай нæу. Æмæ 
æврæгъты та гутон адарæн нæй æмæ дзы цæвæг расæрфæн нæй». 
— Гутон адарæн дзы нæй, цæвæг расæрфæн дзы нæй, ома, 
æврæгъты. Дзæбæх загъта, тынг дзæбæх загъта, — дзырдта йæ- 
хицæн Дзахо. Æмæ йæм уыцы ран йæ зæрдæ сдзырдта — ныр 
багуыбыр у æмæ йæ кæрæй-кæронмæ бакæс! Мæнæ йæ ам ба- 
кæс, бæласы бын. Мæнæ йæ ацы тæккæ райдай кæсын! Фæлæ 
йын кæд фæуыдзæн каст уыцы лыстæг фыст! Уæдмæ уыцы проф- 
цæдисон æмбырд нæ райдайдзæн! Науæд афтæ ничи зæгъдзæн — 
амæн хæдзар нæй, бæласы бынмæ цы ’рхаста йæ кæсын! Æви 
ныр та бæлæстæн кæсын байдыдта! Æмæ уæд алыг кодта: тæккæ 
изæры йын æнæбакæсгæ нæй. Куыддæр тетрæдтæ раст кæны- 
ныл æрбада, афтæ уал уый бакæсдзæн. Уый йæ бакæсдзæн, фæлæ 
йæ уый никуы базондзæн, Таизæ. Афтæмæй уымæ фыст у, æмæ 
йæ уый хъуамæ базонид. Æрмæст уый. Æндæр ничи! Кæм и, кæ, 
рæстытæ а дунейы? Æмæ цымæ ахæм дуне дæр ис, æрмæст рæс- 
тытæ кæм и?! Æмæ ныр кæд ног ныффыста, уæд та? Хъуамæ 
ныффысса. Дæ фыст фесæфти ’мæ ног ныффысс. Уæдæ йæ фыст 
кæмæн фесæфы, уый йæхицæн сбады! Æмæ йæ цымæ куы ныф- 
фыссид ногæй, æмæ йæм куы фæхæццæ уаид, уæд æй бакæсид, 
æрбадид æмæ йæ бакæсид? Цы хорз уаид, куы йæ бакæсид, 
уæд. Фæлæ йæ куы нæ бакæса! Йæ хъус æм куы нæ ’рдара! Тас 
у уымæй. Йæхæдæг дæр уымæй куы тæрсы. Уыцы тас куы ба- 
бадти йæ фысты фыццаг рæнхъыты. 
6 
Уыцы изæры фæстæ бынтон нал уыди æрбадт æмæ æрæнцад 
Рагнетæйæн. Ахуыргæнджыты уаты йæ баййæфтаид бадгæ, хъуа- 
мæ фæцыдаид æмæ йæ тæккæ фарсмæ ’рбадтаид. Иæ сæр ын йæ 
уæхскыл бакъул кодтаид. Уæдæ ма хур гъæйттæй кастаид, уæд- 
дæр æм хъуамæ бауырдыг уыдаид — ныххизын мæ кæн! Дзахо та 
æфсæрмы кодта. Ахуыргæнджытæй дæр куыд не ’фсæрмы кодта 
æмæ адæмæй дæр, фæлæ бынтон æфсæрмы та скъоладзаутæй 
кодта. Скъоладзаутæ алцыдæр уынынц — куыд нæ уынынц, уæдæ 
ма чи уыны? Æмæ хъуамæ ахуыргæнæгыл сæ зæрдæ мацæмæй 
бахуда, ахуыргæнæг хъуамæ сæ разы сыгъдæг уа, афтæ сыгъдæг 
уа хъуамæ, æмæ дзы рухс кæса. 
Рагнетæмæ та ахæм хъуыдытæ никуы уыд, æвæццæгæн. 
Уымæн йæ хъуыдытæ арæзт уыдысты уымæ — цы ма хъæуы 
Дзахойы?! Рæсугъд кæй у, уый хорз зыдта, тынг хорз зыдта 
254 

уый. Æмæ йæ уый дæрдтыл хъуыды кæнын нæ уагъта. Иухатт 
ын загъта — фæцæй та йæ хизын кодта йæ фатермæ, хур нырма 
ныртæккæ аныгуылд, æмæ æппындæр талынг нæма уыд. 
— Рагнетæ, мах царды æгъдæуттæ гыццыл æндæрхуызæттæ 
сты. Афтæ нæ амонынц, æмæ æз æмæ ды иууыл иумæ рацу-бацу 
кæнæм æмæ иууыл фæрсæй-фæрстæм бадæм. Нæ фидауы уый. 
Уый йæм цыма къæппæввонгæй лæууыди, Рагнетæ. Цæугæ- 
цæуын æм йе ’ргом фездæхта: 
— Цæмæннæ фидауы?! 
— Ды чызг дæ, æз та лæппу дæн. Дыууæ чызджы куы уаик- 
кам, кæнæ дыууæ лæппуйы, уæд æндæр хъуыддаг у. Уæд хорз 
уаид. 
— Æппындæр нæ уыдаид уæд хорз. Хорз ныр у — ды лæппу 
кæй дæ, æз — чызг, хорз уый у! — фыдæнæнгæнæгау хъæрæй 
загъта Рагнетæ æмæ йæ мидбылты бахудт, йæ цæстытæ дæр ферт- 
тывтой. Дзахо йæм кæсгæйæ баззад. Æмæ уыцы тæккæ йæ сæры 
фæмидæг и — куыд æй рауагътой уыцы дзæбæхæй ардæм? Уым 
æй, кæнæ кургæ куыд ничи ракодта, кæнæ йæ скъæфгæ куыд 
ничи акодта?! Æви уым, Стъараполы бæсты, рæсугъд рæсугъд 
нал зыны адæммæ?! 
— Исты дам-думтæ ныл куы ацæуа, уæд лидзинаг фæуыдзыс- 
тæм. 
— Æмæ фæлидздзыстæм! — Бынтон æнæмæтæй загъта чызг. 
Уæдмæ ныххæццæ сты уыцы æфсæйнаг хæтæлтæм. Рагнетæ 
ныззылди, уæд, уыцы изæр цы хæтæлы хуылфы амидæг сты, уымæ, 
йæ тымбыл къухтæй йын йæ фарс ныххоста, дайра хойæгау. 
— Æмæ мæнæ ам, ацы хæтæлы хуылфы, цы судзгæ изæр 
бавзæрстам, уыцы арвы дæнг-дæнг, уыцы къæвдайы сæх-сæх, 
уыцы дунейы хъæрзын-уынæргъын — цы сты дæ дам-думтæ уыцы 
изæры цур?! Кæдæм дын хъуысгæ фæкæндзысты уыцы изæры 
цур, цы дын ахадгæ скæндзысты?! Дам-думтæ! Ныххатыр кæн, 
фæлæ нытту кодтон, цыдæриддæр дунейы мидæг дам-думтæ æрцы- 
ди, уыдоныл. 
Дзахо йæм кæсгæйæ баззад. Ахæм ныхæстæ дзы схаудзæн, 
уый æнхъæл никуы уыд. 
Стæй та йæ ныхмæ ныууади хæтæлæн Рагнетæ, фæгуыбыр 
кодта, цыма та йæ хуылфы куы фæмидæг уаид, афтæ йæ фæн- 
ды. Æмæ бадзырдта хæтæлы хуылфмæ: 
— Цымæ дæ кæм сарæзтой æмæ, цымæ, кæуылты фæцыдтæ, 
цы фæндæгтыл фæцыдтæ?! Ныр ды куы нæ æрхæццæ уыдаис, 
уæд цы фæуыдаиккам уыцы изæр? Цы фæуыдаиккой нæ цинтæ 
— ам дæ мидæг чи баиу и, чи ныггуыпп кодта æмæ олимпы артау 
судзгæ чи баззад! — Стæй раст алæууыд хæтæлы дзыхмæ, йæ 
сæр чысыл æруадзæгау кодта йæ риуыл, цыма йæм истæуыл 
фæсмон æрцыд, уый хуызæн, уыйфæстæ схæцыд йæ сæрыл, йæ 
цæстытæ фæтъæбæртт кодтой æмæ сæ Дзахомæ фæцарæзта. 
Дзахо йæм комкоммæ касти, цыдæр æдзæм кастæй йæм кас- 
ти Дзахо. 
255 

— Цæуылнæ мæ бакæныс искуы уæхимæ? 
Дзахо æнæбары бахудызмæл ис: 
— Уæхимæ дæ кæй бакæнын, уый дын æгъгъæд нæу? 
— Нæхимæ дæр мæ никуы бакæныс, ам мæ уынджы хъæбæ- 
рыл фæуадзыс. Æвæццæгæн, хæдзармæ кæнын нæ зоныс. 
— Æвæццæгæн, нæ зонын. 
— Базондзынæ. Æгæр дæр базондзынæ, иу изæр мæ уæхимæ 
гуыбырæй бадгæ куы баййафай дæ мад æмæ дæ фыды раз, уæд! 
— Цы базондзынæн? — Рагнетæйы фæстаг ныхасмæ йæ хъуы- 
дытæ фæхæццæ сты Дзахойæн. 
— Хæдзармæ куыд кæнын хъæуы, уый, æндæр цы! 
— Цæмæ дзы цæуыс, цæ? 
— Цинтæ кæнынмæ. Дæ мад æмæ дын дæ фыдыл фæцинтæ 
кæнон. 
— Цинтæ кæнынмæ! — загьта йæхицæн дзурæгау хъæрæй Дза- 
хо. — Никуы федтон хæдзарæй-хæдзармæ цинтæ кæнынмæ цæугæ. 
Арфæтæ кæнынмæ фæцæуынц, кувынмæ фæцæуынц. Фæлæ цинтæ 
кæнынмæ?! 
— Æмæ ма тутæ кæнынмæ дæр куы цæуынц. 
— Уый, цæстдзыд чи вæййы, уымæ фæцæуынц тутæ кæнынмæ. 
— Æмæ, чи зоны, ды дæр цæстдзыд дæ. Æмæ уал дæуыл 
тутæ бакæнин, уыйфæстæ дæ мад æмæ дæ фыдыл та цинтæ фæ- 
кæнин. 
Уæдмæ уынджы фæзилæнмæ ныххæццæ сты. Рахизæрдæм — 
Годжиаты баздæхæн. Галиуæрдæм — Парсаданты уынгмæ ази- 
лæн. Ауылты цæуын кодта уæд Таизæ Парсаданы, уыцы къæвда 
изæр. Æмæ йын нæ куымдта ауылты Парсадан. Ауылты дард- 
дæр у, æмæ бустæ кодта. Таизæйы та ауылты фæндыд æмæ бустæ 
дæр ницæмæ дардта. Ауылты нæ рацыдаиккой, нæ ракуымдтаид 
Парсадан, фæлæ сæ уæддæр уыцы къæвда ма ’рцахстаид! Æмæ 
йæ цæстытыл ауад: фæцæуынц дыууæйæ Таизæ æмæ Парсадан. 
Къæвда сыл сæх-сæх кæны, Парсадан пинджак нæ дары — уыцы 
дзыпджын хæдон у — къандзол у, уый бæрæг ын нæй, æндæр нæ 
раластаид йæ пинджак æмæ йæ Таизæйыл ма ’рбакодтаид! 
Иуизæр Дзахо лæууыди бæласы бын, дзæнгæрæджы бæсты 
уыцы сæрджын æфсæйнаг йæ хихыл ауыгъд кæмæн и, уыцы 
бæласы бын. Æнхъæлмæ касти Гадзомæ — йæ къласæй та чидæр 
дыккаг бон нæй æмæ та, дам, мемæ цом. Уый та æгъдау и Га- 
дзомæ — мемæ цом! Дзахойы къласæй исчи куы фæцухтæ кæны, 
уæд æм йæхæдæг ацæуы. Никуы акæны Гадзойы — йæхиуæтты 
фæстæ цæуынмæ дæр джитæнтæ фæкæны, æмæ йæм куыд ба- 
дзура! Фæлæ уый цæуын бахъуыд, уæд — цом! Æмæ, дам-иу 
мæм уым лæуу, мидæмæ ма, дам, цæмæ цæуон. Æмæ йæ зæрдыл 
æрб^лæууыд — Рагнетæ ма ам уыди, уæд дæр афтæ лæууыди ам, 
уæд дæр Гадзомæ æнхъæлмæ каст. Кæдæмдæр хуынды цыдысты 
уæд, æмæ йæм ардæм рацыди Рагнетæ. Дзахойæн йæ пъартфел 
йæхимæ уыд, уæз ыл кодта æмæ-иу ахъавыд — уæд та ам ныууа- 
256 

дзид йæ пъартфел? Фæлæ куы афæстиат уой, уæд ацу æмæ æна- 
фоны скъоламæ здæх! 
— Цы лæууыс? Дзæнгæрæггæсæй дæ баурæдтой?! — йæ тæккæ 
раз алæууыд Рагнетæ. Йæ цыргъзæвæт æмæ цыргъфындз туф- 
литæ фæрсæй-фæрстæм авæрдта, йе ’рмттæ адæларм кодта, æмæ 
йæ бийгæ кофтæйы тæрттæ уыцы тымбылтæй уæлæмæ схæцы- 
дысты сæхиуыл. Йæ хъуыр, йæ урс-урсид хъуыр бæрзонд дард- 
та йæхи кофтæйы æнгом æфцæгготæй. 
— Æнхъæлмæ кæсын. 
— Мæнмæ? 
— Дæумæ куыд æнхъæлмæ кæсын, дæ цурæй куы рацыдтæн! 
— Мæ цурæй рацæуай æмæ мæм ам æнхъæлмæ кæсай, афтæ 
гæнæн нæй?! 
— Гæнæн ис. Фæлæ æз уымæн нæ рацыдтæн дæ цурæй, æмæ 
дæм æндæр искуы æнхъæлмæ кæсон. 
— Уæдæ цæмæн рацыдтæ? 
— Æз уымæн рацыдтæн дæ цурæй, цæмæй ам æнхъæлмæ кæ- 
сон Гадзомæ. — Дзахо бахудти — уыцы ницы-мацы ныхасæй цыма 
фервæзти. 
— Уæдæ хорз, — бахудти Рагнетæ дæр. Йæ цæнгтæ феуæгъд 
кодта, йæ рахиз къухы уырзтæ йæ тæртты къуыппытыл æруæгъ- 
тытæ кодта, цыма йæ кофтæйы рыг цагъта, уый хуызæн. — Уартæ 
дæм рудзынгæй кастæн, æмæ цæуынарæзт куы уыдтæ, уæд мæм 
иу хъуыды æрæфтыд, иу дзæбæх хъуыды æмæ мæхи бафхæрд- 
тон — нырмæ мæм куыд нæ æфтыди уыцы хъуыды! 
— Знаггад мацы ракæ дæхицæн. 
— Сымах æгъдау нæ амоны, æмæ мæ уæхимæ нæ кæныс, уæдæ 
мах æгъдау амоны, æмæ дæ æз кæнын нæхимæ. 
— Кæдæм уæхимæ — Годжиатæм? 
— Годжиатæм нæ, фæлæ Стъараполы бæстæм. Ам дыл æгæр 
æнцайы уе ’гъдау, уым дæ кæд суадзид йæ бынæй. 
Дзахо та бахудти — афтæ, æнæвдæлон лæджы худт. 
— Æмæ уыцы æгъдау чи у, мах æгъдау, уый, ды мæ уæхимæ 
акæнай, уый дæр нæ амоны, нæ. 
— Уый дæр нæ амоны? 
— Кæм амоны?! 
— Мæнæ уынгæджы фæдæн иу æнæхайыры æгъдауæй, — йæ 
къухтæ фæхъил кодта чызг. — Сусæгæй ацæудзыстæм, сусæгæй. 
Ничи нæ базондзæн. Дæ мад æмæ дæ фыд дæр нæ нæ базондзы- 
сты. Скъолайы дæр нæ ничи базондзæн. 
Дзахо йæ алыварс аракæс-бакæс кодта, цыма сын сæ ныхасмæ 
исчи куы байхъуса, уымæй тарст. Уæртæ кæрты цæхгæрмæ цы 
ныллæг агъуыст и, уымæ кæсыныл фæци, цыма йæ фыццаг хатт 
уыдта. Йæ дуæрттæ дæр кæртырдæм сты æмæ йæ рудзгуытæ 
дæр. Тыргъ ын нæй. Къласæй чи хиза, уый комкоммæ кæртмæ 
рахизы. Йæхæдæг дæр уым ахуыр кодта, дæсæмтæ дæр уым 
фæци, уартæ æппæты уæле чи ис, уыцы къласы. Зымæг-иу сæ 
17 Хуыгаты Сергей 
257 

чернилæтæ басалдысты сæ чернилæдæтты. Арт нæ кодтой, суг 
нæ уыд. 
— Гогыз аргæвддзыстæм, махмæ гогызтæ бирæ и. Сæн нæм 
ис, мæ фыдæн йæхи дыгьд сæн. Нæ бинонтæ ныл фæцин кæн- 
дзысты. — Æмæ цыма уыцы ныхæстæм касти, уыйау дæсæм «а» 
къласы дуар уæззау-уæззау байгом æмæ дзы, цыма гомкъах æмæ 
бæгъæввад уыди, афтæмæй авджы цъæлтæм хызти, уыйхуызæн 
цыдæр æнарæхст хызт ракодта Таизæ. Куы рахызт, уæд дуар 
бахгæдта, йæ фæсонтæй йыл банцой кодта, йæ сæр ыл бауагъта, 
стæй, цыма хурмæ каст æмæ йæм кæсын нæ фæрæзта, уый змæлд 
бакодта йæ цæсгом. 
Æмæ, гыццыл ма бахъæуа, сонт хъæр ма фæкæна Дзахо — 
æмæ уый Таизæйы ныв куы уыди! Далæ Тæуботы фæйнæджы 
лæгъз кæрон чидæр хурсудзæнæй уый ныв куы скодта! Таизæйы 
ныв! Æмæ, иуæй, ныв кæнын куы нæ зыдта, иннæмæй, йæ хур- 
судзæн йæ коммæ куы нæ касти, æмæ йæ ныв цыдæрхуызæттæ 
куы рауади, нывы хуызæн ын куы нæ уыди, афтæмæй кæйдæр 
хуызæн куы уыди, фæлæ, кæй хуызæн уыди, уый æрхъуыды 
кæнын куы нæ фæрæзта уæдæй нырмæ! Æмæ йæ мидбынат 
æрзылд æмæ æфсæйнагмæ кæсыныл фæци, йæ фарсмæ та лыс- 
тæг даргь телыл, кæмæй йыл ралæууынц, уыцы дзомс. Æмæ иу 
сонт хъуыды фæмидæг йæ сæры: фæлæбура дзомсмæ æмæ дзы 
уыцы сæрджын æфсæйнагыл ралæууа йæ тых-йæ бонæй, скъо- 
лайы агьуыстытæ нæ, фæлæ æгас хъæуы хæдзæрттæм дæр уасгæ- 
дзыназгæ куыд байхъуыса йæ зæланг. Уæдæ æнæуи нывы хуы- 
зæн куы нæ уыд, уæд Таизæйы хуызæн куыд уыди, цæмæй уыди 
Таизæйы хуызæн?! Фæлæ, æвæццæгæн, уыцы фæйнæджы лæгъз 
кæронмæ чи багуыбыр, йæ хурсудзæн æм чи ныддардта, уый 
цæстытæй нæ хицæн кодта Таизæ, уымæн йæ зæрдæйы конд 
уыди Таизæйы ныв æмæ йæ уырдыгæй ныв кодта фæйнæджы 
кæроныл. Æвæццæгæн, йæ зæрдæ ныррухс и уыцы нывæй, æмæ 
дзы дуне æгасæй дæр куы ныррухс уыдаид, афтæ йæ фæндыди. 
Æмæ кæд хурсудзæн йæ коммæ нæ касти, уæддæр дзы цыдæр 
абадти Таизæйы цæсгомæй. 
— Цыдæр нæ кæныс, мæнæ лæппу?! Кæд дæ, нæхимæ куы 
акæнон, уымæй фæтарстæ, уæд ма тæрс, нæ дæ акæндзынæн. 
Тыхмийæ ми нæй. — Стæй фæкасти Таизæйы ’рдæм. Йе ’рфгуы- 
тæ ныхæй-ныхмæ абадтысты. — Уый та цы бандзыг и дуары 
уæлæ?! Цыма йæ мидæггæгты сынтæгæй рагæпп кодта. — Стæй 
æрсабыр сты йе ’рфгуытæ, æмæ уæд та йæ цæстытæ базмæлы- 
дысты. Цыдæр сабырхæццæ знæт æрныкъул-æрныкъул кодта йæ 
цæстытæ, афтæмæй касти Таизæмæ. Æмæ цыма уыцы касты уæз 
нал урæдта Таизæ, уыйау æрзылди, йе ’ргом дуары ’рдæм куы 
фæци, уæд æй бакодта æмæ фæстæмæ бахызт къласмæ. Дзахо 
ма уæддæр касти дуармæ, афтæ йæм зынд, ныртæккæ райгом 
уыдзæни ногæй, æмæ Таизæ рахиздзæн фæстæмæ æмæ ацæу- 
дзæн, кæдæм цыдæй рацыди, уырдæм. Уæдæ уый цы хуызæн 
цыд уыди?! Рахиз, стæй фæстæмæ бахиз! Уый дзы, æвæццæ- 
258 

гæн. цыдæр байрох и къласы. Ныр æй рахæсдзæн йемæ æмæ 
ацæудзæн. Æмæ йын æнæ рацæугæ нæй фæстæмæ. Æмæ уæд йæ 
цæсты кæронæй ауыдта: Рагнетæ йын йæ цонгмæ бавнæлдта, 
æрхæцыд ын йæ цонгыл, æрриуыгъта йын йæ цонг. Стæй та йæм 
йæ ныхас фехъуыст, цыма йæм дард кæцæйдæр æрбадзырдта, 
уый хуызæн: 
— Цы кæныс, Дзахо?! 
— Рахызти ’мæ бахызти, — загъта Дзахо, цыма искæмæн хъаст 
кодта, уый хуызæн. 
Æмæ Рагнетæ та фæрсгæ бакодта, Дзахойы нæ бафарста, 
æнæуи бафарста: 
— Цымæ, цæмæн рахызти æмæ фæстæмæ цæмæн бахызти? 
Æмæ та æрфæндыд Дзахойы — фæлæбура уыцы дæргъæй- 
дæргъмæ дзомсмæ æмæ дзы ралæууа æфсæйнагыл, Суадæт- 
тыхъæуы сæрмæ уыцы æфсæйнæгты уазал зæланг йеддæмæ куыд 
ницуал баззайа. Стæй йæ бынаты базмæлыд. Йæ пъартфелыл 
схæцыд. Уæдæмæ-иу Гадзомæ дæр мауал лæууа, Рагнетæйы дæр 
афтæ фæуадза бæласы бын æмæ уартæ сæхимæ афардæг уа! 
Æмæ йын цыма йæ хъуыды бамбæрста, уыйау æм æввахсдæр 
балæууыд Рагнетæ: 
— Æмæ сымах искуыдæм куы ацæуат Гадзоимæ, уæд мæн та 
чи ныххизын кæндзæни?! Мæнмæ нырма дыууæ урочы ис, æмæ 
уæдмæ баталынг уыдзæн. Æз иунæгæй ницы ныццæудзынæн уыцы 
талынг уынгты. 
— Уæдмæ Гадзо æрцæудзæн æмæ-иу уымæн зæгъ. Уый дæ 
ныххизын кæндзæн. 
— Нæгъ! Нæ зæгъдзынæн Гадзойæн, нæ мæ фæнды, Гадзо мæ 
ныххизын кæна, уый. Дæхæдæг мæ ныххизын кæ! 
— Æз нæхимæ цæуын. 
— Афтæ нæ загътай — Гадзомæ лæууын? 
— Нал æм лæууын. Гадзомæ дæр нал лæууын, æппындæр 
никæмæуал лæууын. Нæхимæ цæуын. 
— Цы ныйиттæг дæ уæхимæ цæуыныл, цы?! Дæ сывæллæт- 
тæм дзы куы нæ тагъд кæныс! 
Дзахо йæ цæстытæ æруагъта Рагнетæйыл. Æруадысты йыл 
йæ цæстытæ ’мæ йæ цыргъфындз туфлитыл æрæнцадысты. Æмæ 
базмæлыдысты туфлитæ, ’мæ йæм афтæ фæкаст, цыма сæм уый 
кæй ныккаст, уымæн базмæлыдысты. Сæ иу уым йæ бынаты 
баззад, иннæ йæ фарсмæ йæ цыргъ зæвæтыл æрæнцад, йæ цыргъ 
фындз иуварс азылд æмæ афтæ баззад хъилæй. Йæ къухтыл 
схæцыд, йæ урс æнгуылдзтæ æддæг-мидæг атъыста. Бахудыз- 
мæл, афтæмæй бакаст Дзахомæ. 
— Æз дын ахæм сывæллæттæ ныййарин — рæсугъд чызджытæ 
’мæ хъæбатыр лæппутæ — æппындæр тас чи нæ зона, ахæм лæп- 
путæ, ’мæ, хуртæ ’мæ мæйтæ кæмæй кæса, ахæм чызджытæ. 
Бирæ-бирæ — цал нæ фæнда, уал, — дзургæ-дзурын ноджы æввахс- 
дæр балæууыд Дзахомæ. — Ды уый зоныс, æмæ, мад æмæ фыд 
æндæр æмæ æндæр адæмыхæттытæй куы вæййынц, уæд сæ цот 
259 

хæрзгьæддæр цæуынц? Æмæ хорз цот рацæуид махæн, тынг хорз 
цот. 
Дзахо-иу йæ пъартфелмæ æркасти — цыдæр уæззау уыди ацы 
бон йæ пъартфел, цыма йын дзы тетрæдтæ ’мæ чингуытæ нал и, 
фæлæ йын дзы уыдоны бæсты тъæпæн агуыридуртæ нывæрдæ- 
уыд. Йæ цонг ныйивæзти, афтæмæй цыди. Сæ уынгмæ баздæхæ- 
ны, куыройдоныл хиды бæсты цы дыууæ фæрв тымбылы уыди 
уагъд иу былæй иннæ былмæ, уыдоныл куы бараст, уæд йæ сæры 
фæмидæг: цымæ Рагнетæйы уым ныууагъта бæласы бын æви йæ, 
иугæр куы цыди, уæд мидæмæ барвыста? Цыди, дыууæ тымбы- 
лæй сæ иуыл йæ иу къахæй лæууыд, иннæ тымбылыл йе ’ннæ 
къахæй, афтæмæй, æмæ-иу æм куы афтæ фæкаст — барвыста 
йæ, куы та — баззади уым. Æмæ æрлæууыди: уæд та азила, 
ацæуа æмæ клубы тигъæй бакæса, кæддæра ма уым и, бæласы 
бын, Рагнетæ. Фæлæ уыцы тымбыл фæрвытыл куы нæ сарæхса 
æмæ доны куы ныххауа, уымæй фæтарст æмæ размæ феккуырст. 
Сæхимæ йæ пъартфел стъолыл æрæвæрдта, йæхæдæг куыд уыди, 
афтæмæй диваныл йæхи ауагъта. Хуыссыд уæлгоммæ, цармæ ка- 
сти. Æмæ та-иу царыл байгом и дæсæм «а» къласы дуар, æмæ та- 
иу дзы Таизæ рахызт, цыма, бæгъæввад æмæ бæгъæмзæнгæй ав- 
джы цъæлтæм хызти, ахæм хызтæй-иу рахызт. Дуар-иу бахгæд- 
та æмæ-иу ыл йæхи æвæрæз уагъд бакодта, цыма уым мидæгæй 
чи уыди къласы, уыдоныл йæхи нал нымадта, уый хуызæн. Æмæ 
дис кодта Дзахо — цæмæ рацыдаид, цæмæн ракуырдтаид йæхи 
урокæй? Цæмæй афтæ дуарыл банцой кодтаид, уый тыххæй?! 
Цымæ йын ахуыргæнæг ницы загътаид? Афтæ йын нæ загътаид, 
цæмæй дуарæй ахизай æмæ фæстæмæ ’рбахизай дуарæй, уый 
тыххæй ракуырдтай дæхи?! Намæ йæм ахуыргæнæг мацы сдзу- 
рæд, фæлæ кълас та — уыйæппæт лæппутæ ’мæ чызджытæ! 
Уыцы рахъуыды-бахъуыды куыд кодта, афтæ бамбæрста — 
хуыссæг æй ахсы. Æмæ фæтарст: афтæмæй куы бафынæй уа, 
уæд йæ дарæс нынцъылдтæ уыдзæн. Йæхиуыл рахæцыд, рабад- 
ти — раива йæ дарæс. Æмæ раст уæд æрбайхъуыст кæртæй Га- 
дзойы хъæрæй ныхас: 
— Цыфæнды арф куы бамбæхсат, уæддæр уын ам ахæм лæп- 
путæ нæй, æмæ сымах чи нæ ссара! 
Тыргъæй кæртмæ цы дуар уыд, ууыл рахæцыди Дзахо — кæр- 
ты бæрæг астæу фæрсæй-фæрстæм лæууыдысты Парсадан æмæ 
Гадзо. Дзахойы куы федтой, уæд дзурынмæ фæци Парсадан: 
— Ардæм бырсинаг нæ уыдтæн. Æз дæ уым агуырдтон, скъо- 
лайы, фæлæ мæ мæнæ Гадзо сыфцæй ласæгау ракодта. Æмæ ме 
’рбацыды æнаиппæй цы ис — иууылдæр хауынц Гадзомæ. — Йæ 
ныхас фæци Парсадан æмæ бахудти. 
Уæдмæ Дзахо, тыргъæй кæртмæ цы ныллæг асин уыд, ууыл 
ныууади. 
— Цæй аиппытæ ’мæ цæй æндæрты кой кæныс! Мах мæнæ 
уазæгмондагæй æфсæн æрттигътæ куы ’хсынæм! — бахудти Дза- 
хо дæр. 
260 

Мæнгагъуысты кæрон, сæрдыгон цæрæн хæдзарæй рахызти 
Даридзæ. Йæ ныхас йæ разæй фæци: 
— Гъæ, æхсызгон цинтæ уыл фæцæуа! Абондæргъы-иу мæ мæ 
фындзы рагъ уыцы æхсызгон хæрд акодта æмæ та-иу мæхи фæр- 
сыныл фæдæн, дæ мæрдтыстæн, уыцы дзæбæх уазæг нæм чи 
цæуа, æмæ-ма акæс, гъа! — Уым цæхгæр фездæхта йæ ныхас 
Дзахомæ: — Марадз дæ фыдмæ адзур, дæлæ цæхæрадоны цы- 
дæртæ архайы. 
Фæлæ Бардзинмæ дзурын нæ бахъуыд. Цæхæрадоны дуарыл 
æрбахызт æмæ йæ тъæпæн æрмттæ уæлæмæ сдардта, цыма йæхи 
уацары лæвæрдта æмæ хъæрæй загъта: 
— Æгас нæм цæут, æгас! — Стæй æруагъта йæ къухтæ, æрка- 
сти сæм. — Уæ къухтæ уын бæргæ райсин, фæлæ мæ къухты 
сыгъдæгыл мæ зæрдæ нæ дарын. Лæг цæхæрадоны къахдзæфæн 
æвнæлд кæны зæхмæ ’мæ... 
— Гъо, гъо, ахс дæ къухтæ, уыцы лæг, æмæ мын уæртæ æфсæй- 
наг пецы арт бакæ, — дзуры хъæрæй Даридзæ Бардзинмæ. 
— Æмæ дæ цæмæн агуырдтон, дæумæ гæсгæ? — Парсадан йæхи 
Дзахойы ’рдæм байста, стæй фалдæр балæууыд Дзахойæ. Æмæ уæд 
Дзахо дæр балæууыд фалдæр. Уым тамако систа Парсадан йæ дзып- 
пæй, сдымдта йæ. Бæрæг уыд — цæуылдæр тыхсы. — Дæ чиныг чи 
у, дæ чиныг, дæ Бараташвилийы чиныг, чи дын фесæфти, уый ра- 
зынди. Зынгæ та ракодта махмæ. Диссаг у, фæлæ ацы дунейы 
уымæй стырдæр диссæгтæ дæр æрцæуы æмæ тынг ма ныддис кæ. 
Дзахо кæсгæйæ баззад Парсаданмæ. Нæ йæм хъуыди кæсын, 
уый æмбæрста, фæлæ йæм куыд нæ кастаид! Уæдæ куыд разын- 
ди уыдонмæ, цы ’гъдауæй сæм разынди?! Науæд, йæ чиныг фе- 
сæфт, Бараташвилийы чиныг, уый цæмæй зоны Парсадан?! Уый 
та йæ ам агуырдта! Æмæ та-иу ракалдта уыйæппæт чингуытæ. 
Йæ контролон куысты ма цыдæр æмдзæвгæтæ фæбæстон кæнын 
хъуыди — уæд та сæ раст нæ бадардта йæ зæрдыл. Гуырысхо 
кодта. Æмæ агуырдта чиныг. 
— Уый уал дын иу хабар! — дзуры Парсадан хъæрæй, афтæ- 
мæй йæ ныхас — цыдæр чъызгæ ныхас. — Бараташвилийы чи- 
иыг, дам, мын ссар. Нал мæ уагъта. Арвит, дам, Калакмæ дæ 
зонгæтæм. Ныр æм федтон уыцы чиныг, фæлæ йæ цыма цыдæр 
æмбæхстæй дардта, афтæ мæм зынд æмæ мæхи нал басастон. 
Æндæр æм федтон уыцы къаннæг чиныг, йæ чъылдымыл æна- 
хуыр тымбыл зиллакк, чиныгуадзджыты зиллакк нæ, ам нæхимæ, 
хæдзарон зиллакк. 
Æмæ ’рхъуыды кодта Дзахо: кæддæр Даридзæ арахъхъ уагъ- 
та. Куыддæр дæслитруат авг милийы бынæй райста æмæ йæ ми- 
дæмæ бахаста, афтæ уыцы чиныг йæ разы фæци, æвæццæгæн, 
æмæ йæ авæрдта авджы сæрыл — хъарм арахъхъæн йæ тæф ма 
фæцæуа! Авджы сæр арахъхъæйдзаг куыд нæ уыдаид, æмæ йæ 
фæд уыцы тымбылæй баззад, чиныгæн йæ хъæбæрцъары æдде 
цы бурбын тæнæг цъар уыди, ууыл. 
— Ныффыстон, уæдæ цы кодтаин, æмæ мын æрæрвыстой чи- 
261 

ныг. Уый йæм иуцалдæр боны фæракæс-бакæс кодта, стæй мæм 
æй дысон изæр куы ’рбахæссид, райсом, дам, æй, дæуæй, уымæн 
ратт. Уым æм мæхи нал баурæдтон: — Дæ хъуыддæгтæн дын 
ницы æмбарын, мæнæ чызг! Æмæ, дам, сæ нæ хъæуы ’мбарын. 
Гъе, уый дын мæ митæ, куыдфæнды сæ дом, Къостайы загъдау. 
Æз уый ницæмæйуал бафарстон, гъеныр ды дæр мæн куы ницæ- 
мæйуал бафæрсис, уæд дæ галы бузныг фæуаин. — Уыцы ныхæ- 
сты фæстæ йæ къандзолгонды дзыпмæ нывнæлдта, систа уыцы 
гыццыл чиныг, Дзахомæ йæ бадардта. 
Парсадан, æвæццæгæн, æдас нæ уыд — уæддæр ма йæ куы 
афæрса истæмæй Дзахо, æмæ йæхи Бардзинмæ байста. Уайтагъд 
йæ ныхас райхъуыст — дзургæ хъæрæй бæргæ кодта уым дæр, 
фæлæ йæ ныхасæн йæ чъызгæ ахаст нæма ссыди. 
— Ацы змæлд кæд мах тыххæй у, нæ дзæбæх фысымтæ, уæд 
æгæр у махæн. Пецы фæздæг суадзай, уымæн уазджытæ хъæуы, 
дæрддаг уазджытæ. Мах та иу дон нуазæм æмæ иу хор хæрæм. 
— Иу дон та куыд нæ нуазæм æмæ иу хор та куыд нæ хæрæм, 
уæдæ цы ми кæнæм, — пецы раз дзуццæджы куыд бадти, афтæ 
сыстад йæ сугты хъæбысимæ Бардзин. — Фæлæ, ды, æвæццæ- 
гæн, нæ къæсæрæй никуы ’рбакастаис, мæнæ Гадзо нæ уыди, 
уæд. Æмæ ма-иу фæкæсут, кæддæра уымæн а лæппу цы нуазæн 
авæрид! 
— Уæд та дæм мах дæр гыццыл истæмæйты фæкæсæм, æмæ 
нын æнцондæр уа. 
— Нæ, нæ, — фæстæмæ æрдзуццæг кодта æд сугтæ пецы раз 
Бардзин. — Мах не ’фсинимæ дыууæйæ куы февналæм, уæд — 
гъе-е, лæппутæ! Кæд уæ фæнды æмæ уын хъæуваг фынг ацæттæ 
кæндзыстæм. 
— Артыл цы фыцдзыстæм, уый уал куы базонин, уæд ахæм 
арт сыскъæрин, æмæ уæ сыхæгтæ йæ гуыр-гуырмæ æмбырдтæ 
кæниккой. Фæлæ йæ нæ зонын, æмæ, ацу ’мæ афтæмæй бавнал! 
Стæй сын нал хъуыста сæ ныхас Дзахо. Чиныгмæ касти, йæ 
иу къухæй йæ иннæмæ иста. Йæхи чиныджы хуызæн, фæлæ — 
ног, дзыхъхъынног. Фæлæуу-фæлæуу, æмæ йын уæд ног чиныг 
цæмæн радтой? Йæхи чиныг ын цæмæннæ радтой уæд?! Æмæ 
дзæгъæлтæ кодта йæ фæрстытæй. Систаид æй æмæ йæ куыд 
систаид? Куыд ын нывнæлдтаид йæ пъартфелмæ?! Кæм æм 
нывнæлдтаид?! Æвæццæгæн — къласы. Урокæй урочы ’хсæн æй 
уым ныууагъта. Алыхатт дæр æй афтæ ныууадзы. Уæдæ йæ ра- 
хæсса, стæй та йæ фæстæмæ бахæсса! Фæлæ йын дæсæм кълæс- 
ты дыгай уроктæ куы никуы вæййы фæд-фæдыл, уæд æй куыд 
ныууагътаид, цыхуызы йæ ныууагътаид уæд?! Кæд дзы æнæуи 
кодта урок иннæ ахуыргæнджытæй искæй бæсты æмæ йын аф- 
тæмæй бадыууæ сты йæ уроктæ? Æвæццæгæн, йæ зæрдæмæ цæуы 
Бараташвили. Æмæ кæй зæрдæмæ нæ фæцæудзæн! Йæхæдæг дæр 
ма йæ бацыбæл кодта! Уыцы æмдзæвгæ дæр ма йын куы радзырд- 
та. Фыццаг æй иронау радзырдта йæхи тæлмацæй. Æмæ, дам, 
мын æй уырыссагау дæр радзур. Уæд бацыбæл и, уæд! Æмæ 
262 

йæм раст уæд кæцæйдæр фæзынди æндæр хъуыды: кæд æй, мый- 
йаг, Бараташвилийы чиныг кæй у, уый тыххæй нæ систа? Кæд, 
Бараташвили хорз кæй фыссы, уый тыххæй, нæ? Кæд, уый чи- 
ныг кæй у, Дзахойы, Дзахойы пъартфелы кæй уыди, Дзахо йæ 
бирæ кæй уарзы... Кæд æй уый тыххæй систа, кæд?.. 
Æмæ йæ сæр ныттылдта Дзахо — нæ, нæ, уый тыххæй йæ нæ 
систа! Уый тыххæй йæ куыд хъуамæ систаид! Искуы ма афтæ 
ист дæр æрцыди?! /Енæуи йæ систа. Хорз чиныг у, йæ зæрдæмæ 
фæцыди æмæ йæ систа. Æндæр дзы мур дæр ницы и. Уæдæ, 
куыд нæ йæ систа уый тыххæй! 
Иуафон кæрты дуарæй фæцæйхызт — уый æрхатыдта æмæ 
йæ хъуыды æрцахста: æвæццæгæн, уыцы хъуыдытæй йæхи ты- 
лиф кæнынмæ хъавыд. Æмæ, ома, уынгмæ ахизон, уынг уæддæр 
уынг у, æмæ. Æмæ йæм афтæ фæкаст, цыма сæхи дуарыл сæ 
уынгмæ нæ ахызт, фæлæ Парсаданты каудуарыл Парсаданты 
кæртмæ бахызт. Æмæ уым сæ кæрты рæбын лæууыдысты Пар- 
садан йæхæдæг æмæ Таизæ. Лæууынц æмæ лæугæ ныхæй-ныхмæ 
кæнынц, афтæмæй сæ иуæн йе ’ргом иуæрдæм здæхт у, се ’ннæ- 
мæн — иннæрдæм. Афтæ цæмæн лæууой, ууыл хъуыды кодта, 
æмæ йæм сæ ныхас дæр æрбайхъуыст, æмæ цыма ныхас нæ код- 
той, фæлæ цыма къæбæлтæ къуырдтой. Æмæ радыгай къуырд- 
той къæбæлтæ æмæ сæ цыма иу дзæбугæй къуырдтой — сæ иу 
уал-иу ныкъкъуырдта къæбæл, стæй-иу дзæбуг иннæмæ радта, 
æмæ-иу уæд та уый ныкъкъуырдта. Цы дзырдтой, уый дæр цы- 
быр æмæ фидар, къæбæл куыд цыбыр æмæ фидар вæййы, афтæ. 
— Гъомæ ма исчи афтæ кæны?! 
— Æз дæр нæ кæнын афтæ. 
— Уæдæ уый цы у?! 
— Уый æнæуи рауади афтæ. 
— Кургæ йæ цæмæннæ ракодтай? 
— Курын мæ нæ фæндыди. 
— Цæмæннæ?! 
— Уæд æй фæстæмæ дæттын хъуыд. 
— Æмæ йæ раттаис фæстæмæ. 
— Фæстæмæ йæ радтаин, уый мæ нæ фæндыд. 
— Æмæ уый давд хуыйны, давд! 
— Афтæ ма дзур, ба! 
— Уæдæ куыд дзурон?! 
— Уый давд нæ уыд. 
— Уæдæ цы уыд?! 
— Мæн æгас дуне федта. 
— Кæд дæ федта ’гас дуне?! 
— Куы йæ истон, уæд. 
— Куыд дæ федта ’гас дуне? 
— Дзæбæх. 
Парсадан йæ сæр æнкъуыста, фæйнæрдæм æнкъуыста йæ сæр, 
æмæ афтæ зынд — æндæр ницуал у йæ бон йæ сæр æнкъусын 
263 

йеддæмæ æмæ йæ уымæн æнкъусы. Стæй, йæ сæр æнкъусын 
нæма ныууагъта, афтæмæй ныууынæргъæгау кодта: 
— Мæнæ диссæгтæ! 
Æмæ фæлæууыд сæ ныхас. Дзахомæ афтæ фæзынд —тыхыс- 
къуыд аци. Уæдæ ахæм ныууынæргъды фæстæ фæугæ куыд хъуа- 
мæ фæкæна ныхас! Сæ ныхас сын нал хъуыста, фæлæ ма сын 
сæхи уыдта. Лæууыдысты афтæ ныхæй-ныхмæ, се ’ргæмттæ та 
иртæст кæрæдзийæ. Таизæ — гыццыл. Æнæуи цæййас уыд, уымæй 
гыццылдæр. Парсадан — стыр. Фæлæ уый дæр цыма, æнæуи 
цæйас у, уымæй гыццылдæр уыд. 
Парсадан йæ къухыл схæцыд, æмæ Дзахойæн æхсызгон уыд, 
кæй схæцыд йæ къухыл, уый. Схæцыд йæ къухыл, ариуыгъта 
йæ: 
— Гъомæ йын ныр ратт йæ чиныг. 
— Нæгъ! — фæцырд и Таизæ. — Йæхи чиныг — нæгъ! Нæуæг 
чиныг ын радтæм. 
— Нæуæг чиныг — цæмæн? 
— Нæуæг у æмæ уымæн. 
— Æмæ йæ кæд йæхион хъæуы, уæд та? 
— Йæхион... Йæхион ын нæхицæн уадзæм. 
— Æппындæр ницуал æмбарын. Чиныгæн дæр ницуал æмба- 
рын, дæуæн дæр. Гъомæ йын ратт нæуæг чиныг дæр. 
— Ды йын æй ратт. 
— Уоуу, мæнæ диссæгтæ! Æз ын æй куыд радтон? Стæй йын 
цы хъуамæ зæгъон?! 
— Ды базондзынæ, цы зæгъын хъæуы, уый. Дæу йеддæмæ 
ничи базондзæн. 
Дзахо лæууыд, йæ цæстытæ зæхмæ сарæзта. 
— Бирæ рæтты фæцардтæн. Дæ фарн бирæ, фæлæ нæ сывæл- 
лæттæй дыууæ иу ран нæ райгуырди, цал сты, уалæй хицæн 
рæтты райгуырдысты, — Парсадан дзуры, æмæ Дзахо фæйнæр- 
дæм ракæс-бакæсыл фæци. фæстæмæ разылд, дуарæй бакаст — 
æмæ уый сæхи кæрт куы у æмæ уартæ кæрты рæбын фыдимæ 
куы бадынц ныхæй-ныхмæ къæлæтджын бандæттыл се ’фсæйнаг 
пецы фарсмæ. Гадзо та пецы раз зилæнтæ куы кæны! — Амæй 
хуыздæр цæрæн бæстæ никуы федтон. Йæ дон — хорз, йæ уæл- 
дæф — хорз, йæ цард — æнцонвадат. Цы ма хъæуы лæджы! 
Фынгæй куы растадысты, уæд Дзахо сæ фæдыл рацыд Парса- 
дан æмæ Гадзойæн. Сæ уынджы кæронмæ куы фæцæйхæццæ код- 
той, уæд Парсадан йæхи байста Дзахомæ, йæ рæмбыныкъæдзыл 
ын æрхæцыд. Йе ’мдзыд кодта æмæ йын мынæг хъæлæсæй дзырдта, 
цыма йын исты сусæг хабар хъусын кодта, уый хуызæн: 
— Мах рæстæг æндæр уыд, ома, мах куы ахуыр кодтам скъо- 
лайы, уыцы рæстæг. Сымах рæстæг дæр ма æндæр уыд. Адоны 
рæстæг та æндæр у, бынтон æндæр у адоны рæстæг. Мах рæс- 
тæджы скъоладзаутæ сывæллæттæ уыдысты, цардмæ дæр сы- 
вæллæтты цæстæй кастысты æмæ кæрæдзимæ дæр. Ныр афтæ 
нал сты. Ныр бирæ къæрцхъусдæр æмæ бирæ æгæнондæр сты. 
264 

Ныр сывæллæпы домæнтыл нал æввæрсынц, фылдæр сæ хъæуы, — 
Парсадан дзырдта, æмæ Дзахомæ афтæ каст, цыма иппæрд уыд 
йæ ныхас ацы изæрæй, æмæ йын æй фынджы æфсон кодта — 
дзæбæх сæ æррасур-басур кодта Бардзин. Дзæбæх басырх сты 
сæ уадултæ Парсаданæн дæр, Гадзойæн дæр. Фæуæлвонг сты. 
Уæлвонгæй та лæг иппæрд кæны йæ зæххон хъуыддæгтæй. — 
Стæй наукæ дæр афтæ амоны — тагъддæр стыр кæнынц ныр 
сывæллæттæ. Раздæр хъомыл кæнынц. Алы ’гъдауæй дæр. Уæдæ 
куыд æнхъæл дæ! Наукæйы рæзт, техникæйы рæзт, цивилизаци 
— сæ иувæрсты нæ хизы, нæ, йæ гакк сыл æвæры. 
Уыдон ацыдысты. Дуканийы онг сын иумæ цæугæ уыд, стæй 
Парсадан дæлæмæ ацæудзæн, Гадзо — уæлæмæ. Фæлæ, нæма 
фæхицæн уыдзысты, афтæмæй Ерыстау сæ размæ рацæудзæн 
йæ бадæн бынатæй æмæ сæ ныхæстыл ныддардзæн. Æхсæв фæ- 
даргъ и, ’мæ æнцон нæу уый дæргъæн æхсæв иунæгæй уыцы 
къуымы бадын. Уо, бындары Ерыстау фæуа уый дæр, уас! Куыд 
сæ рацахста æмæ сæ куыд фæмидæг кодта уæд цæлгæнæны! Уый 
æнхъæл сæ чи уыд? Иу дæр сæ нæ уыд уый æнхъæл. Уыцы 
изæр дæллаг быдырæй ссыдысты. Нартхор сыгъдæг кæнынмæ 
уыдысты скъоладзаутимæ. Машинæ уым æрлæууыд, дуканийæ 
цæлгæнæны ’хсæн цы фæз и, уый бæрæг астæу. Ерыстау уым 
лæууыд йæ бадæны дуармæ. Йæ къухты халамæрзæны тъæпæн 
æмæ уыцы стыр хæрынкъа. Уым сыл йæхи ма ныццæва! Дзургæ 
Парсаданмæ кодта, фæлæ бæрæг уыд — йæ ныхас се ’ртæмæ дæр 
хауди: 
— Гъеныр дæр ма мын аирвæзай, Парчадан Чариданы фырт! 
Ерыстау амæлæд! Абон мызд райстон æмæ ма мæ хуыздæр чæ- 
мæн бахъæуджен! 
Нæ куымдта Парсадан, сæхиуыл фæйнæрдæм ахæц-ахæц код- 
той Гадзо æмæ Дзахо — змæлын дæр сæ не суагъта. Стæй мидæ- 
гæй сæ бадт кæронмæ куы фæцæйхæццæ кодта, уæд лæппутæ 
кæрæдзимæ сæ цæстытæ æрныкъуылдтытæ кодтой, ома нæхæ- 
дæг афидæм. Уый сæ бафиппайдта. Йæ къухы цы къæбæр уыд, 
уый фынгыл æрæвæрдта. 
— Хуычауы бын чи нæма ’рчыд, уычы хъуыддагæй нæ Хуы- 
чау бахизæд! Уæдæ ма уый дæр искуы ’рчынди, æмæ хонгæ иу 
бакæна, æхча та иннæтæ бафидой?! Ерыстау уын амæлæд! 
Бафыста йæхæдæг. Йе ставд тъæпæнгомау æнгуылдзтæй иу 
иннæйы фæдыл æвæрдта æхцатæ фынджы кæрон æмæ сæ куыд 
æвæрдта, афтæ сæ хъæрæй нымадта: 
— Уый дын — иу, уый дын — дыууæ, уый дын — æртæ, уый 
дын — чыппар. 
Лæууыди Дзахо. Мæй нырма æрæджы скасти, æмæ дуне дзæ- 
бæх нæма барухс и. Фæлæ йæ цæсгом афтæ тымбыл æмæ афтæ 
рухс уыд, æмæ дзы ныфс æвæрдта адæймаг — ныртæккæ ныр- 
рухс уыдзæни дуне. Æмæ йæм касти комкоммæ Дзахо. Æмæ тылди 
уыцы æмдымбылæй уæлæмæ-уæлæмæ. Йæ рухс йæ фæлгæты 
нæ цыди, калди фæйнæрдæм фæлгæты былæй. Стъалытæ йæ 
265 

алыварс нымбырд сты, цыма истæуыл куы схæца æмæ дзæбæх 
куы нæ стула, уымæй йын тарстысты. Æмæ йæхинымæры загъта 
Дзахо: 
Уалæ рагьæй стъалыты æнцæйтты 
Арвмæ схызт зæронд æхсинау мæй. 
Уый а уалдзæджы ныффыста, уыцы æмдзæвгæ. Уæддæр ам 
лæууыд сæ уынджы кæрон, ардыгæй касти, мæй куыд сцæйтыл- 
ди, уымæ. Уæд дæр цыма афтæ йæ размæ рацыдысты стъалытæ 
уыйæппæтæй. 
Уыцы рæнхъытæ куы загъта, уæд ныссабыр. Æмæ йæм раст 
уæд æрбайхъуыст Парсаданы ныхас æмæ йæм хъусыныл фæци. 
— Сылгоймагæн йе ’рдз æндæр у. Сылгоймаг цы туг æмæ 
стæгæй у, нæлгоймаг уыдонæй нæу. Библимæ дæр-ма æркæсут: 
сылгоймаг нæлгоймаджы фæрскæй у, нæлгоймаг — æлыгæй. Куыд 
нæ хицæн кæной кæрæдзийæ! Æмæ вазыгджын у сылыстæг — 
нæлгоймаг йæ цуры иу чырæгон цæрæгойы хуызæн у — хуымæ- 
тæг. Æмæ сылгоймаджы бамбара, уый хъом нæу. Æмæ никуы 
суыдзæн уый хъом. Уый фæтк у, æрдзы фæтк у уый. 
Уыцы ныхас уæд кодта, педсоветы фæстæ сæ сæхимæ куы 
ахуыдта, уæд. Далæ цæхæрадоны былыл фынгыл бадтысты. 
Фынг стыр нæ уыд. Стыр фынг нæ сарæзтой — цæмæн сæ хъуыд 
стыр фынг?! Æмæ дзы æрæвæрæн нал уыд. Уæддæр та-иу куы 
цы æрбацæйдавта Таизæ, куы — цы. Хæдзарæй куы фæци хаст 
хæринæгтæ, уæд та — уырдыгæй, цæхæрадонæн йæхицæй. Кæм 
судзагхалы армыдзаг, кæм — исты дыргътæ. Уыцы ногæхсад-иу 
уыдысты. Æмæ-иу доны æртæхтæ сæ уæлæ бадтысты, уадултыл 
цæссыджы æртæхтæ куыд бадой, афтæ. Цин кодта Таизæ, цæ- 
уыл цин кодта, уый зын рахатæн уыд. Æмæ æмбæхста йæ цин, 
цæмæн æй æмбæхста, уый рахатæн дæр нæ уыд. Йæ уадултæ 
сырх адардтой — уый, æвæццæгæн, йæхæдæг дæр уыдта. Æфсæр- 
мы кодта йæ уадулты сырхæй, æмæ уымæй ноджы сырхдæр код- 
той йæ уадултæ. 
Æмæ уæд кодта уыцы ныхæстæ Парсадан: 
— Мæнæ Тугъанты нывгæнæг чи уыди, Махарбег, уый цы 
нывтæ фæкодта Нарты адæмыл! Уым Нарты куывды цыхуызæн 
бæдтытæ ’мæ цыхуызæн худтытæ кæнынц! Фæлæ цыма уыдоны 
цур Сатана мæнæ-мæнæ нæ ахады. Уым бæгæныйы кæхц куы 
рацæйхæссы хистæртæм. Хæрзхуыз ирон сылгоймагыл нæртон 
сылыстæджы дарæс скæн æмæ, уый цы уа, уый у Сатана дæр. 
Æндæр ницы. Нæлгоймæгты хуызæн ахадгæ нæ рауад. Уымæй 
уый зæгъынмæ хъавын, æмæ сылгоймаджы æрдз æндæр у, æмæ 
йæ равдисын зындæр у. 
Г^дзо æмæ Дзахо хъусыныл фесты Парсаданмæ. Уыдонæй 
никуы ничи ахъуыды кодта уыдæттыл. Уый та сыл ахъуыды 
кодта. Стæй йæ ныхасмæ гæсгæ — иухатт æмæ дыууæ хатты нæ. 
Афтæмæй сыл уый размæ уыдоныл æмбæлди ахъуыды кæнын. 
266 

Уымæн, æмæ сæ ахуырыгьæдмæ гæсгæ уыдон æввахсдæр лæу- 
уынц сылгоймагмæ дæр, Тугьанты Махарбегмæ дæр, Нарты ха- 
бæрттæм дæр. 
Фæлæ уыцы ныхас уæд цæмæн æрхауд Парсаданмæ? Уымæй 
размæ йæм цæмæннæ искуы æрхауд? Кæд, мыййаг, уыцы бон 
Таизæйыл йæ цин æгæр кæй зынди, уымæн? Æмæ кæд йæ зæр- 
дæмæ нæ цыди, афтæ йыл кæй зынди йæ цин, уый? Æмæ йæ кæд 
сраст кæнынмæ хъавыд? Цæсты куыд нæ бафтыдаид, ууыл ар- 
хайдта. Æмæ уæддæр цæмæн цин кодтаид афтæ Таизæ? Хъуы- 
ды-иу кодта уыйфæстæ Дзахо. Уыдон уым кæй уыдысты, цæхæ- 
радоны был кæй бадтысты, ууыл цин кодтаид? Æмæ цы ис уым 
уа цинагæй? Намæ уыйразмæ никуы бадтысты цæхæрадоны был! 
Кæд сын фынг йæхæдæг кæй æрæвæрдта, стæй ма сын уый- 
фæстæ дæр сæ размæ истытæ кæй скъæфта, ууыл уыди йæ цины 
сæр? Чи зоны, уыдаид ууыл. Ома, байрæзтæн, сыстыр дæн, 
ома. Ныр стыр чызг дæн, ома. О, чызджыты тынг фæфæнды, 
тагъд куы астыр уаиккой, уый. Чи зоны та, æндæр цæуылдæр 
цин кодта,бынтон æндæр цæуылдæр. Дзахойы хъуыдымæ æввахс 
чи нæ ’рцæудзæн, ахæм цæуылдæр. Стæй йæ арвыста Парсадан. 
Сæ разы сын кæрдоты тæбæгъ куы авæрдта æмæ йæ кæм æрæ- 
вæрдтаид, уый тыххæй иннæ тæбæгътыл рахæц-бахæц куыд код- 
та, афтæ йæм скасти уæлæмæ, стæй йæм сдзырдта: 
— Ныр ды ацу, Таизæ. Изæр у ныр æмæ дæ мадмæ йæ изæры 
митæм фæкæс. Мах ма абадæм. Аныхæстæ ма кæнæм мах. 
Æмæ ацыди. Нæ йæ фæндыд, афтæмæй ацыди. Нæ йæ фæн- 
дыд, уый йæ цыдыл дæр зынди, йæ дзыкку иу быдæй йæ нарæг 
фæсонтыл куыд базмæл-базмæл кодта, ууыл дæр зынди. Уыдон 
кастысты йæ фæдыл, цыма йæ исты хæссынмæ арвыстой, сæт- 
тынæй тынг тас кæмæн у, ахæм исты хæссынмæ æмæ йын цыма 
куы асæтта, уымæй тарстысты. Кастысты йæм. Дзахо йæ фæ- 
дыл æргомыздæхтæй касти. Парсадан æмæ Гадзо та — сæ фæйнæ 
уæхсчы сæрты. Мæнгагъуысты дуарæй куы бахызт æмæ йæ 
фæстæ æнгом куы бахгæдта дуар, уæддæр ма кастысты. 
Дзахо зыдта — Таизæйы хъулон уарзтæй уарзта Парсадан. 
Йæ фыццаг зæнæг уыд æмæ æрæджиау фæзынд — Парсаданыл 
дыууиссæдз азмæ æввахс цыди уæд. Æмæ йыл куыд нæ бацин 
кодтаид! Æмæ йын афтæ ахаста уыцы цин. Уыдæттæ-иу йæхæ- 
дæг дзырдта Парсадан. Уыдæттимæ-иу ын йæ царды хабæрттæн 
дæр цы нæ ракæнæн уыди! Бинонты кой бакæныныл афæстиат 
ис. Йæ тæккæ усгурыл куы уыд, уæд бацыди университетмæ. 
Уæды онг исдуг фыййау цыди сæ фосæн. Стæй, сæ фос кол- 
хозмæ дæттинаг куы фесты, уæд сфæнд кодтой, цæмæй ахуыр- 
мæ бацæуа. Уымæн æмæ йын хæдзары куыст нал уыди. Мæнæ 
колхозтæ аразын не ’рымысыдысты, уæд, æвæццæгæн, йæ цард- 
цæрæнбонты фыййау фæцыдаид. Йæ хистæр æфсымæр Калачы 
ахуыр кодта гимназы, уый йын цыдæртæ ацамыдта æмæ ком- 
коммæ æвдæмтæм бацыди. Скъолайы рабæрæг — нымайыны пред- 
меттæй йæ хъуыддаг хорз цыд. Фæлæ уыцы фыссыны уроктæ! 
267 

«Цал дзырды-иу ныффыстон, уал рæдыды-иу мын дзы уыд», — 
дзырдта-иу хъæрæй æмæ-иу хъæрæй худти. Скъолайы фæстæ — 
университет, физикæ æмæ математикæйы факультет. 
Сæ факультеты кой-иу арæх кодта. Зын бахауæн æм уыд, 
æмæ йæм алчи нæ хауд. Чи дзы ахуыр кодта, уыдон, искуы иу 
ма уæд, уыййеддæмæ уыдысты сахъат. Чызгæй дæр æмæ лæп- 
пуйæ дæр. Чи сæ йæ дыууæ синæй дæр къуылых цыд, чи сæ 
къуыпчъылдым уыд, кæмæн сæ йæ бæрзæй цыма йæ дыууæ уæхс- 
чы астæу фидар ныцци. Хъазтизæртæ-йедтæм нæ цыдысты. Го- 
рæты уынгты атезгъо кæной сæ зæрдæйы дзæбæхæн, уыдоны 
карæн лæппутæ ’мæ чызджытæ куыд фæкæнынц, афтæ — нæй, 
Хуыцауæй фæдзæхст уыдысты уыдæттæй. Æмдзæрæнæй сæ йæ 
къах ничи равæрдтаид. Уым гуыбырæй бадтысты сæ тетрæдтæ 
’мæ сæ чингуытыл æмæ ма дунейы æндæр исты ис, тетрæдтæ 
æмæ чингуыты йеддæмæ, уый сæ, æвæццæгæн, рох дæр уыди. 
— Æнæуи моладзандонæй уæлдай нæ уыди нæ факулыет, цыма 
дунейы мидæг кæмдæриддæр сыгъдæгуд æмæ сыгъдæгзæрдæ 
зыдтой — уырдæм сæ æрæмбырд кодтой. Сæ иу иннæйы хъы- 
джы ницæй тыххæй бацыдаид. Æмæ мæм уæд æрцыди уыцы хъуы- 
ды, фыццаг хатт мæм æрцыди уæд: цыма уæнгхъуаг адæм удæй 
æххæстдæр сты. 
Уæддæр-ма-иу сын тæригъæд кодта уал æмæ уал азы фæстæ 
дæр. Æмæ ма, дам, нæлгоймаджы сахъат — гъо. Фæла\ дам, 
сылгоймаджы сахъат — цымæ ма, дам, арвæй зæххы ’хсæн уымæй 
тæригъæддæр исты ис! 
Иу чызджы кой-иу дзы арæх кодта. Куыд æй æмбæрстой 
лæппутæ, афтæмæй йæ зæрдæмæ тынг цыди. Урсцъар, дам, уыди 
æмæ, дам, йæ урс цæсгомыл йæ цæстыты сау иу æнахуыр ивылд 
кодта æмæ, дам, æм бакæсæнтæ нæ уыд. Фæлæ йæ къах, йæ 
рахиз къах! Уыцы бæзджынбын дзабыр ыл дардта, уæддæр иу 
къахдзæф акæна, уый йæ бон нæ уыд æнæ лæдзæг. Кусынмæ йæ 
Къахетмæ арвыстой. Ахуыргæнæгæй куыста ирон хъæуы. Ди- 
ректорæй йæ æвæрдтой — нæ бакуымдта, ахуыры хайады бы- 
натмæ йæ кодтой — не сразы. Ахуыргæнæджы куыстыл ахуыр 
кодтон, уый у мæ дæсныйад. Æндæр дæсныйад мæм нæй. Аф- 
тæтæ-иу сын дзырдта. 
Ахуыргæнæгæй æндæрхуызон ахуыргæнæг уыд. Иннæ ахуыр- 
гæнджытæ — уæлдайдæр хынцыны уроктæ чи амыдта, — уыдон- 
иу хъуамæ журналыл ныггуыбыр уыдаиккой æмæ-иу уырдыгæй 
фарстаиккой, æвзæр бæрæггæнæнтæ кæмæн ис, уыдоны, ома кæд 
сраст кæниккой се ’взæр бæрæггæнæнтæ — аргъуц кодтой скъо- 
лайы хицауадæй. Уый-иу гом нæ бакодта журнал. Æддиауæй-иу 
æй æрбаппæрста стъолмæ, стæй-иу бахудт æмæ-иу дзургæ ба- 
раст и мидæмæ: 
— Цымæ фæстаг хатт цæуыл ныхас кодтам? Ныр нын исчи 
ахæм хион куы разынид, æмæ нын æй нæ зæрдыл куы æрлæу- 
уын кæнид. Цæй-ма, чи нын разындзæн ахæм хион? — Афтæтæ- 
йедтæ-иу дзырдта, стæй-иу йæ къух искæмæ фæдардтаид — ды! 
268 

Æмæ-иу райдыдта урок. Æмæ-иу цыма урок нæ кодта, стæй 
ахуыргæнæг дæр нæ уыд, фæлæ-иу цыма æнæуи æрбауади, цæ- 
мæй иугыццыл семæ ахъаза. Æмæ-иу базмæлыдысты æгас къла- 
сыдзагæй: гъæтт, æз дæр дзы исты зæгъон, мæн дæр дзы исты 
фæуа! Сæ фест-фест, æмæ-иу сæ абад-абадæй нал æнцадысты. 
Ног урокмæ-иу куыд рахызтысты, уый-иу зонгæ дæр нæ бакод- 
той. Ныр урочы кæрон æрхæццæ и — уый та-иу куыд базыдта, 
куы нæ йæм сахат уыди, куы нæ ’ндæр! — уæд-иу разæй чи 
бадти, уыдонæй искæмæ бадзырдта уыцы хъæлдзæг æмæ уыцы 
разæнгардæй: 
— Урочы чи нæ уыди, уыдон фæнысан кæн, стæй бавдæл 
æмæ уымæн æмæ уымæн, — азылди-иу скъоладзаутыл, — ахæм 
æмæ ахæм бæрæггæнæн нывæр, уымæн æмæ уымæн та ахæм æмæ 
ахæМ. Йæхæдæг-иу уæдмæ тамако систа, куыддæр æддæмæ ахи- 
за, йфтæ йæ куыд сдыма, журнал-иу йæ дæларм акодта, дуарыл- 
’иу ахæцыд йæ сынæгæй æмæ-иу уым уæле, сусхъæды бын исчи 
дзомсæй æфсæйнагыл ралæууыд. Æмæ-иу дисæн бахъуыдысты 
— куыд базоны, урок фæфæуы, уый?! 
Бирæ фæбадтысты уæд. Уым сыл æрталынг и. Сæ фынг дзæ- 
бæх нал æвзæрстой, куы йæ истой, уæд. Тæбæгътæй чи афтид 
уыд, кæм ма исты аззад, афтæмæй сæ ’рбахастой æртæйæ — 
тыргъмæ сæ слæвæрдтой. Стæй рацыдысты Гадзо æмæ Дзахо. 
Хидыхъусы онг иумæ ссыдысты. Уым фæхицæн сты: Гадзо 
уæлæмæ ацыд, Дзахо та хидыл бараст и — бахиза хидыл æмæ 
уым зæронд сисрæбынты ацæуа уалæ сæхи уынгмæ. Хиды астæу- 
мæ куы бахæццæ, уæд ныггуыпп кодта доны уæлцъар, æмæ лæу- 
гæйæ куыд аззади Дзахо, уый зонгæ дæр нæ бакодта. Дон цыма 
дон нал- уыди, мæнæ хъæуы астæуты цы дон цæуы, цалдæр куы- 
ройы нучы чи ауадзы йæхи æмæ куырæйтты фыдтæ бон-изæрмæ 
æмæ æхсæв-бонмæ чи хыррытт-хыррытт кæнын кæны, уыцы дон, 
фæлæ уалæ арвы тыгъд дунейæ ракалди æмæ йæ уæлæ арвы 
рухс рахаста, уыйау æрттывта æмæ бæстæ арыдта уыцы æрттывды 
рухсæй. Хатт-иу фæсасти йе ’рттывд доны уæлцъарæн, æмæ-иу 
куыддæр фæсасти йе ’рттывд, афтæ-иу ныххæл-хæл кодта дон, 
æмæ-иу дзы фыццаг йæ хъустæ айдзаг сты уыцы хæл-хæлæй, 
стæй-иу дзы цыма æгасæй дæр дзаг кæнын байдыдта сæрæй къæх- 
ты бынмæ. Æмæ-иу зæххыл куы нал фæхæца, уымæй тæрсын 
байдыдта. Æмæ-иу уæд кæмдæр йæ зæрдæйы бын базмæлыд, 
æнахуыр хъарм кæмæй цыд, ахæм дзырдты бардз. Стæй-иу, дон 
куыд хæл-хæл кодта, афтæ кæрæдзийы фæдыл абадтысты уыцы 
дзырдтæ, цыма сын доны хæл-хæл амыдта,кæй сæ кæм абадын 
хъæуы, уый. Æмæ-иу сæ уæд уырдыгæй, йæ зæрдæйы рæбынæй 
исын райдыдта æмæ сæ дзырдта, цыма дзуарылæг уыди æмæ 
кувгæ кодта, уый хуызæн. Фыццаг-иу сæ йæхицæн дзырдта йæ- 
хинымæры æмæ сæм хъуыста æмæ сæ сгæрста æмæ-иу, уый куы 
базыдта — сæ бынæтты ’рбадтысты, уæд-иу сæ хъæрæй дæр загъ- 
та: 
269 

— Хиды уæле дон цæхгæр фæсаджил и, 
Фæлæ баззад иу хæстæй йæ зарсег. 
Цом-ма, мæ бон, донбыл хуыртыл азилæм, 
Чи зоны, дæ сæфт хъуссæг ыссарæм. 
Дзырдта сæ æмæ сæм хъуыста, кæддæра æмызмæлд кæнынц 
иумæ æмæ æмæмбæлд кæнынц кæрæдзиуыл. Дзырдта сæ æмæ- 
иу сыл кæм фæкæлæгау кодта, кæм та-иу сыл æнæкъуылым- 
пыйæ ахызти. 
Æмæ-иу сыл дзæбæхæй куы ахызти, уæд-иу æм афтæ зынд, 
цыма доны уæлцъары уыраугæ æрттывд æмæ йе ’гæнон хæл-хæл 
æддæг-мидæг ауадысты, иу баисты цыма. Æмæ змæлыди уыцы 
дзырдты бардз æмæ рæгъытæй бадти йæ зæрдæйы бын Дзахойæн. 
Хидыхъус дæ ризгæ къухæй ’рирвæзти 
Æмæайсæфт, хуырты ’хсæн фæтары. 
Донычызг æй ссардта, дзурынц, уыйфæстæ 
Æмæ, дам, æй ’хсæвыгæтты дары. 
Стæй йæ цæстытæ ’рхæцыдысты донычызгыл — хидыхъусæй 
фæхицæн и, лæууыд. Бæрзонд, æнæуи сылгоймагæй бæрæг бæр- 
зонддæр, йæ уæлæ урс-урсид разгом къаба, Сатанайы къабайы 
хуызæн. Йæ рахиз хъусыл æрттиваг хъуссæг. Судзы хъуесæг, — 
куы сырх тæмæн калы, куы — цъæх-цъæхид тæмæн. Афтсгмæй 
фæцæуы, йæ къах кæм æрæвæры, уым сгуыпп кæны доны уæл- 
цъар, йæ пихылæйттæ фæйнæрдæм атæхынц. 
Фæлæ дæм мæ дард балцæй куы æртæхын, — 
'Рымысын дæ Иры хæхтау, м’амонд. — 
Гъеуæд мæм налхъуыт-налмасы æртæхау 
Хидыхъус цы ферттивы, зæгъ-ма мын? 
Иуафон бахызти хидыл, куыд бахызт, уый не ’рхъуыды код- 
та. Æмæ сисрæбынты фæцæйцыд. Уый уæлæмæ цыди сисрæ- 
бынты, донычызг та дæлæмæ цыди доны уæлцъарыл. Цыди æмæ 
цыди уыцы æнæфæцудгæ цыдæй. Æмæ æрлæууыди Дзахо æмæ 
йæм касти. Хидмæ куы ныххæццæ, уæд фæгуыбыр кодта æмæ 
уылæнты æмбуар йæхи ауагъта хиды бынты. 
Стæй лæууыди сæ хæдзары раз Дзахо. Хæдзарæй рухс нæ 
цыд, бæрæг уыд — мад æмæ фыд бадгæ нал кодтой. Ныр хъуамæ 
тыргъы дуар бакодтаид, бахызтаид тыргъмæ, рухс ссыгътаид. 
Фæлæ нæ бахæцыд тыргъы дуарыл: уыцы æрвон рухсы фæстæ 
зæххон рухс йæ цæсты ни-цуал ахадыдта. Æмæ йæ мидбынат 
æрзылди, æрзылди йæ мидбынат æмæ йæ фæд-йæ фæд араст и 
фæст^емæ доныбылмæ. Донмæ нæма бахæццæ, афтæ ауыдта: 
æрдæбон донычызг уæлæмæ кæуылты фæцæйцыд, ууылты дæ- 
лæмæ æрцæйцыд Таизæ. Доны урс æрттывдæй йæ сырх къаба 
бынтон сырх-сырхид адардта, æмæ чызг æгасæй дæр сырх пил- 
270 

лоны хуызæн зынди. Афтæмæй цыди дæлæмæ.Æмæ дис кодта 
Дзахо, — донычызг уæлæмæ куы цыди, уæд уый дæлæмæ цæ- 
мæн фæцæуы?! Стæй кæдæм фæцæуы?! Цæмæн фæцæуы?! 
Уыцы сахат æм кæцæйдæр йæ зæрдæйы бынæй райхъуысти: 
Цом-ма, мæ бон, донбыл хуыртыл азилæм. 
Æмæ дзырдта, уыцы дзырдтæ кæрæдзийы фæдыл куыд абад- 
тысты, афтæмæй. Дзырдта сæ æмæ касти Таизæйы фæдыл. Таизæ 
цыди æмæ куыд дæлдæр цыди, афтæ гыццылдæр кодта. Стæй 
иуафон бынтондæр ахуыссыд доны судзгæ уæлцъарыл йæ сырх 
пиллон. 
7 
Уæд фысджыты æмбырдмæ ацыди Мæскуымæ. Стыр æмбырд 
уыди Цæдисы фысджытæн, æмæ цалдæрæй ацыдысты. Сæхи 
фысджыты æмбырды сæ равзæрстой æмæ сæ арвыстой. Цы æхсæв 
ныххæццæ сты, уый райсом сæ уæладзыджы хæрæндонмае бауа- 
дысты — аходæн акæной æмæ ацæуой æмбырдмæ. Адæм дзы 
дзæбæх баййæфтой — куыд нæ уыдаид хæрæндоны аходæнафон 
адæм? Сæ иутæ фынгтыл бадтысты æмæ гъæйттæй архайдтой 
сæ кæрдтæ ’мæ сæ къухыгтæй. Сæ иннæтæ, хæринæгтæ кæцæй 
истой, уыцырдæм батымбыл сты. Уыдон дæр балæууыдысты 
рады, Дзахоитæ дæр. Гæрæны сæрты мидæмæ кастысты — цы 
райсой! Цæуылдæрты фидыдтой, цæуылдæрты сæ чидæртæ нæ 
разы кодтой. Æмæ уæд кæстæртæй чидæр йæхи фæхицау кодта: 
— Ацæут æмæ сбадут. Ам мæ бар уадзут. Кæннæуæд ам рав- 
зар-бавзарæн бахъæудзыстæм. Ацæут, Дзахо! 
Цы уыди, куыд уыди, фæлæ цыдæрхуызон фæсабыр и хæ- 
рæндон, æмæ Дзахойы ном адæмы сæрты ма азила! Се ’ппæтмæ 
дæр, æвæццæгæн, фехъуыст. Æмæ разæй чи лæууыди рады, уыдо- 
нæй иу ацæргæ сылгоймаг куы разилид æмæ куы багуым-гуым 
кæнид: 
— Цы, дам, цы, дам?! Дзахо, дам?! — Уыйфæстæ йе ’ргом 
лæгты ’рдæм раздæхта æмæ йæ цæстытæ æрзылдта лæгтыл. Стæй 
рахызти радæй — нал бафæрæзта лæууын. Хæстæг балæууыд 
Дзахоитæм. — Кæд мæ мæ хъустæ нæ фæсайдтой, уæд уæ цыма 
чидæр кæмæдæр Дзахойы номæй бадзырдта. 
Æмæ фесхъиудта Дзахо: уый зонгæ ныхас куы у! Бынтондæр 
зонгæ хъæлæс! Азылд сылгоймагмæ æмæ йæм кæсгæйæ баззад. 
Сылгоймагæн йæ хъуыр бæрзонд хæцыди йæхиуыл кофтæйы 
æфцæгготæй. Кæддæр æмдымбыл кæй уыди уыцы даргъ хъуыр, 
уый йыл нырмæ дæр бæрæг дардта. Йæ цæстыты уæлтъыфæлттæ 
се ’нæрхъæц æртъæпп-æртъæппæй нал æнцадысты. Æмæ уыцы 
ран иннæтæй фæхицæн сты цыдæрхуызон, цыма хъазт уыди уым 
æмæ кафынмæ рахызтысты. Æмæ — диссаг! Лæугæ чи кодта, 
уыдон сæм се ’ргæмттæ аздæхтой, фынгтыл чи бадт, уыдон та 
271 

сæм сæ цæстытæ ныццарæзтой, сæ къухтæ æмæ се ’фсæртæ та 
се змæлынæй æрæнцадысты. 
Уыдон лæууыдысты æмæ кастысты кæрæдзимæ, стæй æрæ- 
джиау базмæлыдысты сылгоймаджы нывылзылд былтæ æмæ цыма 
дзуарыбын лæууыд æмæ дзуарæй исты куырдта, уыйау загьта — 
фæрсгæ нæ бакодта, кæнæ та фæрсгæ дæр бакодта æмæ зæгъгæ 
дæр кодта: 
— Дзахо дæ?! 
Æмæ Дзахо дæр бафарста, æрмæст фæрсгæ нæ бакодта уый 
дæр, — фæрсгæ дæр бакодта, зæгьгæ дæр кодта: 
— Рагнетæ дæ?! 
Стæй кæрæдзимæ сæхи нæ баппæрстой. Алчи сæ куыд лæууы- 
ди, афтæ лæугæйæ баззади — сæ кæрæдзимæ дæрддзæф, афтæ- 
мæй кастысты кæрæдзимæ. Æмæ уæд та Дзахо базмæлыд раз- 
дæр. 
— Æмæ кæцæй фæдæ? — Зæгъын æндæр исты хъуыд, фæлæ 
ма уыцы æдзæмæй лæууæг адæмы ’хсæн уый дзурын дæр куыд 
сфæрæзта. 
— Ды кæцæй фæдæ? — сылгоймаджы ныхас разæнгарддæр 
уыди æмæ хъазуатондæр. 
— Æз — уырдыгæй, нæхицæй. 
— Æз дæр — уырдыгæй, нæхицæй æз дæр. 
— Æмæ цы ми кæныс ам? 
— Ды цы ми кæныс ам? 
— Æз мæнæ æмбырдмæ æрцыдтæн. Фысджыты æмбырдмæ 
æрцыдтæн æз. 
— Æз дæр æмбырдмæ æрцыдтæн. Фысджыты æмбырдмæ 
æрцыдтæн æз дæр. 
— Ды дæр фысджыты æмбырдмæ æрцыдтæ? Куыд æрцыдтæ 
ды та фысджыты æмбырдмæ?! 
— Раст, ды куыддæриддæр æрцыдтæ, афтæ. Æмæ дис цæуыл 
кæныс, æви уе ’гъдау фысджыты æмбырдмæ цæуын дæр нæ амо- 
ны сылгоймагæн?! 
— Мæнæ диссæгтæ! — йæ сæр фæйнæрдæм ахъаззаг ныттыл- 
дта Дзахо. — Стыр диссæгтæ мæнæ! 
Изæры иумæ раздæхтысты уазæгдонмæ. Рагнетæ йæхæдæг 
кæм æрбынат кодта, уыцы хатæнмæ бацыдысты. Уым сын фынг 
æрæвæрдтой — Рагнетæ фæдзырдта ресторанмæ. Бадтысты фын- 
джы фæйнæ фарс, кæрæдзийы комкоммæ. Кæрæдзимæ кастыс- 
ты. Исдуг сын дзурын ницы уыйбæрц æнтысти. Æмæ-иу бахуд- 
тысты. Иумæ — нæ. Иугай. Куы-иу сæ иу бахудти, куы — се 
’ннæ. Хъæлдзæг худт нæ, хъæрæй худт. Æнæуи афтæ, исты зæгъа, 
уымæ чи нæ фæцарæхсы, бахудын æнцондæр кæмæ фæкæсы, 
уый^ куыд бахуды, афтæ. 
— Цæмæннæ мæ фæрсыс, фысджыты æмбырды цы ми кæ- 
нын, уымæй? — Куы та бахудти æмæ та куы фæлæууыд йæ 
худынæй, уæд бафарста Рагнетæ. 
272 

— Æз хъусын уарзын, — загьта Дзахо, æмæ уый та ныр ба- 
худти. 
— Æмæ, цæмæй байхъусай, уый тыххæй бафæрсын нæ хъæуы? 
— Хъæуы, куыд нæ хъæуы! Фæлæ дын раст куы зæгъон, уæд 
тæрсгæ кæнын — мыййаг, уыцы æрмифицаугæйæ иу риссаг ранмæ 
æвнæлд куы фæуон, уæд ма цы ми бакæндзынæн! Фæлтау-ма 
дæхæдæг æмбаргæ райдай, æз та дæм хъусынтæ байдайон. Æз 
дæм афтæ дзæбæх хъусдзынæн, афтæ, ’мæ дæ зæрдæйы зæгъи- 
нæгтæй иу нал фæуадздзынæ фæсте. 
— Æмбаргæ райдай! Цыма æнцон у æмбаргæ райдайын! 
Уæдæмæ дæхицæн зын нæ кæныс. 
— Нæ, ма зæгъ, æмбал фыссæг, дзурынæй хъусын æнцондæр 
нæу, зындæр цы у, уый йеддæмæ. Хъусын у зын, хъусын. Дзу- 
рын та цы хъæуы! 
Рагнетæ йе ’рмттæ кæрæдзиуыл батъæпп кодта. 
— Гъеныр ма хъусынæй зындæр исты баззади ацы дунейы! 
Уæдæ хъус, бафæраз уыцы зынæн. Нæ облæсты литературон 
журнал куы ныддæлæ-уæлæ кæнид æмæ хуыздæр радзырд ныф- 
фыссыныл конкурс куы расидид. Æхгæд конкурс. Бакастæн кон- 
курсы хабæрттæ, æмæ уыцы æхсæв мæ цæстыты раз куы сыс- 
тид! Мæнæ мын æй цыма исчи нывгондæй æрæвæрдта мæ разы. 
Цы уыдтæн, уымæй аныгъуылдтæн уыцы æхсæвы мидæг. Мæхи 
ма дзы фæтылиф кæнон, уый мæ бон нал уыд. Дзæгъæлтæ кæ- 
нын райдыдтон, хуыссæг ме ’мгæрæтты нал цыд. Стæй мæм бахъа- 
рыд — фыссын мæм цыд, дойныйæ чи мæла, уымæ дон нуазын 
куыд цæуа, афтæ мæм цыди фыссын. Уый диссаг нæу, уымæй 
диссагдæр ма исты уа! Дæ цæрæнбонты дæ фæсонæрхæджы дæр 
макуы уа исты ныффыссын æмæ æвиппайды дæ хурхмæ суай 
фыссынмондагæй! 
— Хатыр курын, фæлæ уый цавæр æхсæв уыд? Кæм уыди, 
кæм дыл æрцыди? 
Рагнетæ кæл-кæлæй ныххудти. 
— Уыцы æхсæв, уыцы! Суадæттыхъæуы мыл чи æрцыд, уыцы 
æхсæв, гъе! Æфсæйнаг хæтæлы куы амидæг стæм, уыцы æхсæв! 
Дымгæ-иу сæ куы смидæг и, уыцы æлхъывд дымгæ. Стæй-иу сæ 
куы агæпп кодта, уæд-иу уартæ хуссарыл йæ еу-додойæ куы нал 
æнцади. 
Дзахойы цæстыл ауадысты уыцы ставд æфсæйнаг хæтæлтæ, 
фæрсæй-фæрстæм лæууыдысты атагъамæ ныццæуæны уыцы 
лæнчы. Цымæ цы фесты? Никуыуал сæ федта. Æвæццæгæн сæ 
авæрдтой былæй дæлæмæ, къæвдайы сахатæ ныццæуæн куыд 
нал хæрой. Æнæферохгæнгæ дыууæ хæтæлы фæрсæй-фæрстæм 
лæууыдысты уым ныццæуæны. Лæууыдысты æмæ лæууыдыс- 
ты. Уæдмæ куыд лæууыдысты, уыйфæстæ дæр — афтæ, цыма 
сæ иуы нæ фæлæ се ’ннæйы уыцы къæвда изæр ничи амбæхсти. 
Ницы æрцыди цыма сæ иуы нæ фæлæ се ’ннæйы мидæг. 
— Сбадтæн. Фыссыныл сбадтæн. Гъо, æз цы хъизæмар бав- 
зæрстон, фæлæ куыд адджын, куыд æхсызгон хъизæмар уыди! 
18 ХуыгАты Сергей 
273 

Æмæ дис кодтон — куыд цардтæн, куыд фæрæзтон æнæ уыцы 
хъизæмар?! Æхсæвтæ бонты ивæзтой сæхирдæм, бонтæ — æхсæв- 
ты, æмæ фæци фыст! Стыр нæ уыд — иу мыхуырон сыф дæр нæ 
уыди æххæст. Æмæ сæ хъæугæ дæр уыйас радзырдтæ кодта. 
Ныр æй æрвитын хъуыд, æмæ мæ гуырысхо йæ быны ма скæна — 
куы мыл фæхудой! Æхсæв-иу бонмæ фæфæнд кодтон — æрвитгæ! 
Бон та-иу ныббырыдтæн. Æвæццæгæн-иу мæ бонырухс мæхимæ 
æркæсын кодта. Стæй дын мæм иу хъуыды ма ’рцæуа, кæцæй- 
дæр, дæлдон чи кæна денджызы, уымæ ирвæзынгæнæн тымбы- 
лæг куыд æрхауа кæцæйдæр, афтæ: чи мæ зоны æмæ мыл чи 
хъуамæ худа?! Худæд, йæ худынæй æппындæр мауал банцайæд! 
Схæцыдтæн ыл æмæ йæ арвыстон. — Рагнетæ комкоммæ бакаст 
Дзахомæ, — йæ ном дæр дын зæгъон? 
— Радзырды ном? 
— Радзырды ном, уæдæ нæ сыхæгты зæронд лæджы ном! 
Æниу йæ ном базонын дæхицæн дæр бæргæ зын нæу, æндæр æй 
уайтагъд базонис, фæлæ ды æнæрхъуыды дæ, зондджын дæ, 
афтæмæй дæ зондæй де ’нæрхъуыды фылдæр у. 
— Уæдæ ма мæ цы хурхæй марыс! 
— «Уыцы дыууæ æфсæйнаг хæтæлы кæройнаг уынджы ас- 
тæу». 
— Уанцон нæу! — йæ бынатæй растæгау кодта Дзахо. — Æмæ 
уый йæхæдæг æнæхъæн уацмыс куы у, уыцы сæргонд. Йæ сусæг 
æвæрæнтæ дзы бæз-бæз куы кæнынц. Суадæттыхъæуккаг ном! 
Æниу йе ’вæрæнтæ дæр суадæттыхъæуккаг æвæрæнтæ сты. Демæ 
нæй, мыййаг! 
— Радзырд? 
— Радзырд, радзырд, уæдæ цы? 
— Нæй, — загъта Рагнетæ ’мæ бахудти. — Цæмæй йæ зыдтон, 
æмæ ды дæр ахæм фыссæг уыдзынæ æмæ дæ стыр æмбырдмæ 
рарвитдзысты. 
— Стæй? 
— Цы — стæй? 
— Цы баци радзырд? 
— Цы хъуамæ бауыдаид! — Рагнетæ йæ амонæн æнгуылдз 
фæтынг кодта æмæ йæ бавдыста Дзахомæ. — Фыццаг преми, 
фыццаг! 
— Уанцон нæу?! 
— Уæд æнцон уыди. Зын раздæр уыди. 
— Æмæ уæд цæуылнæ хъусын кодтай уыйæппæт хорз ха- 
бæрттæ? 
— Дæуæн — мæ хабæрттæ?! — Уазал æрттывд фæкодтой йæ 
цæстытæ Рагнетæйæн. — Æмæ ды ме знаг куы уыдтæ! Дæу тых- 
хæй куы фæлыгъдтæн уæ Арчилимæ, дæ фыдæнæн. Уо Хуыцау, 
ныббар мын мæ фыдгæнд! Иæ тæригъæд мын мæ фæдыл ма баф- 
тау! 
Арчилы коймæ Дзахо ныссабыр и. Кæмдæр цæмæйдæр тæху- 
ды кодта Арчилмæ. Фæлæ ма, цымæ, афтæтæ та цæмæ дзуры?! 
274 

Цы фыдгæнд хъуамæ бакодтаид? Цæй тæригъæды кой кæны? 
Бафæрса йæ, уый йæ зæрдæ нæ куымдта. Рагнетæ ницы дзырд 
та. Уый нæ фæлæ йæм, цыма, кæй загьта, уыдоныл дæр фæсмон 
æрцыд, ахæм сабыр ныцци, æмæ бадтысты сæ къаннæг фынджы 
фæйнæ фарс кæрæдзийæн æцæгæлонæй, цыма уый фынг нæ уыди 
сæ разы, фæлæ исты къуырма дзаума уыди, уазал сæм кæмæй 
цыди фæйнæрдæм. Æмæ базмæлыди Дзахо. Фынгмæ нывнæлд- 
та, Рагнетæйы агуывзæ систа, радта йæм æй, систа йæхи агуыв- 
зæ дæр, кæрæдзимæ сæ бахастой, баныдзæвыдысты кæрæдзи- 
йыл, сæ зыланг зына-нæзына фæцыд. 
— Урокæй рацыдтæн. Ахуыргæнджыты бынаты нæ дæ. Ды 
дæр нæ дæ, Гадзо дæр нæй. Кæдæмдæр та ахæтыдыстут. Æддæмæ 
рацыдтæн — цыдæр маст мын мæ зæрдæ æхсыдта æмæ нæ æрба- 
дын фæрæзтон, нæ — æрлæууын. Æрлæууыдтæн, уыцы тым- 
былсæр æфсæйнаг цы бæласыл ауыгъд уыд, уый бын. Фæйнæр- 
дæм кæсын æмæ цы фæуон, уый нæ зонын. Бæласы бын лæууын 
нал фæразын. Фæстæмæ баздæхон ахуыргæнджыты бынатмæ, 
уый дæр мæ нæ фæнды. Уæдæ цы фæуон, цы фæкæнон мæхи! 
Уалынмæ дын уыцы чызг куы ’рбацæйцæуид мæ рæзты, уыцы 
скъоладзау чызг, йæ сырх къабайы. Цыма йын уазал уыд, йæ 
уæхсчытæ уый æлхъывд æрбакодта йæхимæ. Салам мын радта, 
мæ рæзты бахызт, уартæ сæ къласмæ бараст. Æз æм ницы сдзырд- 
тон, мæнæн мæ бон дзурын нæ уыди, мæнмæ хыл кæнын цыди. 
Æмæ фездæхтæн чызгмæ: ай та цы сæрра и?! Ныр æй абæгънæг 
кæн æмæ йæ иу судзаг пысырайæ дзæбæх стæлмытæ кæн, уæд 
ын нæ хъæуы! Стæй та йын тæригъæд фæкодтон. Йæ фæдыл 
куы бацыдаин сæ къласмæ, афтæ мæ æрфæндыд. Йæ сæр ын 
мæхимæ куы ’рбакъул кодтаин æмæ йын афтæ куы хæцыдаин йæ 
сæрыл. Уалынмæ дын мæ цæстытæ куы ’рхæциккой Арчилыл — 
уартæ ’рбалæгæрды клубы æмбæрзты фæрсты йæ даргъ пъал- 
тойы. Исдуг мæ маст мæ хъуыры абадт — уæдæ ма уый хъуаг 
уыдтæн! Кæдæм мæм æрбалæгæрды! Мæ цæстытæ ацахстой уыцы 
тымбыл æфсæйнаг. Ныр æй ратон бæласы хихæй æмæ йын æй 
йæ тæккæ уæлæ ныздух, змæлгæ дæр куыд нæуал скæна. Уый 
цæуы, æз лæууын. Æмæ дын уыцы лæугæ-лæууын зæрдæхæлд 
ма фæуон! Рацæуæд-ма, рацæуæд! Мæ сæры астæу цыдæр зæ- 
ланг фæцыд æмæ суанг мæ зæвæттæм ацыд уыцы зæланг: ацæ- 
уон Арчилимæ! Алидзон ардыгæй! Мæнæ ацы тæккæ ранæй араст 
уон, мæнæ ацы бæласы бынæй. Уадз æмæ цинæй амæла Арчил 
дæ фыдæнæн. Йæхи мын кæдæй нырмæ хъардта! Рафардæг дæн. 
Уый дæр нал баздæхт йæ фатермæ, Арчил дæр. Уыдæттыл ма 
уыди! Фырцинæй æрратæ кодта. Мæхæдæг дæр фæцæрдæгдæр 
дæн. Кæд, дæуæн маст кæй уыдзæн мæ ацыд, уый мæ базмæлын 
кодта? Горæты уазæгдонмæ бацыдыстæм. Рестораны нæ хæри- 
нæгты тæбæгътæ азмæстытæ кодтам æмæ схызтыстæм нæ ха- 
тæнмæ. Ды, дам, дæхи æруадз, æз, дам, мæхи асатæг кæнон цых- 
цырæджы бын. Ацыди найæнмæ. Æз — æнæсæрымагъз, раластон 
мæ гæрстæ æмæ уыцы фæтæн, дыууæ уды сынтæгыл ауагътон 
275 

мæхи. Уæдмæ фездæхти Арчил. Йæ сæры хуылыдзтæ сæрфы 
хисæрфæнæй. Ныртæккæ фæуыдзæн сæрфт йæ сæр, йæ хæлаф 
фелвасдзæн æмæ хъæццулы бын алæсдзæн мæ фарсмæ. Мæ тæккæ 
фарсмæ! Стæй мæ хъуамæ ’рбахъæбыс кæна, стæй мын хъуамæ 
мæ дæллагхъуыр æнæрхъæц зыд улæфтытæ кæнын сиса — уый, 
Арчил, ды — нæ, фæлæ Арчил. Æмæ фесхъиудтон мæ бынаты. 
— Нæгъ! — Мæ хъæр куыд фæцыд — ницы йын базыдтон. 
Æрмæст ын йæ азæлд ацахстой мæ хъустæ. Сынтæгæй куыд рас- 
хъиудтон — нæ йæ хъуыды кæнын. Мæ гæрстæй кæй кæнгæ 
акодтон, кæй мæ къухты раскъæфтон æмæ федде дæн. Уазæгдо- 
ны дурын асинтыл æррайы хуызæнæй куыд æрцæйзгъордтон, 
уый уайы мæ цæстытыл. Уо, уыцы фыдракæнд! Цымæ, мæ 
цæргæ-цæрæнбонты мæ уæрджытыл куы фæлæууин, уæддæр 
ссыгъдæг уаин уыцы тæригъæдæй?! Афтæ фæфыдæнхъæл кæн 
адæймаджы, афтæ æнæхъуаджы йын фæдæлгом-уæлгом кæн йæ 
цард æмæ йын æй афтæ æнæнхъæлæджы дæлгом-уæлгомæй фæ- 
уадз! Уо, уыцы æнæхъола æмæ æнæзæрдæ митæ! 
Æмæ йæ бафарста Дзахо — йæхимæ æгæр мæсты кодта Раг- 
нетæ — æмæ йæ уымæн бафарста: 
— Ныр Стъараполы бæсты цæрыс? 
Рагнетæ йæм бакаст. Æвæццæгæн ын бамбæрста йæ хинæй- 
дзаг фарст. Æмæ йын, æвæццæгæн, æхсызгон уыди. Бахудти 
йæм. Иæ цæстытæ та йæм мæсты æрттывд фæкодтой: 
— Æндæр дæ ницы хъæуы! 
Дзахо йе ’рфгуытыл уæлæмæ схæцыд. 
— Хæстæг уæм нæ лæууыдтæн, нæ, — мæн дард ацæуын хъуыд 
сымахæй — дæуæй дæр, Арчилæй дæр, иннæтæй дæр, æмæ дард 
ацыдтæн. Уымæй дарддæр ацæуæн мын нал уыд, æндæра уым 
дæр нæ ныллæууыдаин. 
— Æмæ кæм ныллæууыдтæ уæддæр? — Йæ ныхæстыл ыи 
æууæндгæ дæр нæ кодта Дзахо æмæ йын сыл æууæндгæ дæр 
кодта. 
— Дард Хурыскæсæны. Æмæ райсом хуры нæуджытæ мæн 
фæвæййынц, æ-гъа! 
— Уый кæд уыди? 
— Сымахæй куы фæлыгътæн, уæд. Раст авд æмæ ссæдз азы 
размæ. 
— Хъазгæ нæ кæныс, Рагнетæ? 
— Хъазыны мæтæй мæлын. 
— Стæй дзы кæимæ цæрыс дæ дард Хурыскæсæны, кæд нæ 
мæлыс хъазыны мæтæй, уæд? 
— Кæимæ дзы цæрын, кæ, — Рагнетæ бахудти, цыдæр æна- 
хуыр тæркхудт ныккодта æмæ йæ уыцы тæркурæд фæкодта. — 
Базбн-ма йæ. 
дзахойæн æхсызгон уыди, Рагнетæ афтæ кæй бахудти, уый. 
Афтæ кæй фæурæдта йæ худын, уый та йын хъыг уыди. Йæ 
цæстытæ йæм базылдта: 
— Куыд æй базонон, хæйрæг фестон? 
276 

— Æндæр исчи йæ базонид, иу хæйрæг дæр нæ фестид, афтæ- 
мæй. 
— Фæлæуу-ма, Рагнетæ, — тыхызмæлд бакодта йæ бадæны 
Дзахо. — Мæ сæр мын ма разилын кæн. 
— Æмæ йын цæмæй тæрсыс дæ сæрæн, куы разила, уæд? 
Сæр тымбыл уымæн у, æмæ хъуамæ зилгæ кæна. 
— Ды ма уый дæр зæгъдзынæ ’мæ зилынæй стымбыл и. 
— Чи зоны, афтæ дæр у. 
— Зæгь æй. 
— Дæ хъустæ схъил кæн! 
Дзахо йæм бакаст æмæ фестъæлфыд — Рагнетæ йæхи хуы- 
зæн нал уыд. Цы уыди, уымæй рухс фестади, афтæ зынди — 
ныртæккæ ссудздзæн æмæ нал банцайдзæн, цалынмæ бынтон- 
дæр басудза, уæдмæ. Æмæ йын Дзахо йæ цонгмæ бавнæлдта: 
— Схъил кодтон мæ хъустæ, Рагнетæ! 
— Уæдæ хъус дæ хъил хъустæй: мах цæрæм дыууæйæ. Æз 
æмæ мæхи Дзахо. 
Дзахо бахудти. Уæлæнгай худт бакодта. Зондæй мæнæ-мæнæ 
фидар чи нæ вæййы, уый куыд бахуды, афтæ бахудти Дзахо. 
Уæлæнгай йæм фæкастысты Рагнетæйы хъазæн ныхæстæ, æмæ 
уымæн бакодта уæлæнгай худт. Уæдæ цы хуызæн хъæзтытæ сты 
уыдон! 
— Дыууæйæ цæрæм. Фыд нæй мæхи Дзахойæн. Йæ фыд далæ, 
Кавказы хæхтæй æппæты стырдæр чи у, уымæй рахауд, геолог 
уыди æмæ. Æппæты стырдæр хох куы нæ уыдаид, кæцæй рахау- 
ди, уый, уæд нæ амардаид, ахæм хъайтарарæзт уыди. Афтæтæ- 
иу ын дзырдтон, гыццыл куы уыди, уæд, æмæ-иу хуымæтæджы 
хъал ныцци йæ фыдæй! 
— Æмæ удыгас у æнæуи йæ фыд? — бафарста Дзахо æмæ 
фынджы сæрты комкоммæ ныккаст Рагнетæмæ — ныр та кæддæ- 
ра цы зæгъид. 
— Удæгас у æнæуи. 
— Удæгас, нæ? Уæдæ хорз. Æмæ уæд, æвæццæгæн, иумæ нæ 
цæрут? 
— Иумæ нæ цæрæм. Иумæ куы цæриккам, уæд ма йын аф- 
тæтæ-йедтæ дзырдтаин?! Комкоммæ мæм ма кæс, кæннæуæд дæ 
фæрстытæ амцæф-уымцæфы фæрстытæ рауайынц. 
— Мæхæдæг дæр æй хатын. Афтæ ’нхъæл дæ — нæ йæ хатын 
мæхæдæг? Хорз æй хатын. Фæлæ мæ уыдæтты мæт нал и. Æмæ 
хицæн аистут? 
— Хицæн аистæм, уæдæ иу баистæм! — Бахудти та Рагнетæ. 
Æвæццæгæн та бынтон разыйæ нæ баззад Дзахойы фарстæй. 
— Æмæ кæм и ныр? 
— Чи кæм и? 
— Йæ фыд? 
— Кæй фыд? — худти æмæ худти Рагнетæ. 
— Дæ лæппуйы фыд! 
277 

— Мæ лæппуйы фыд мæнæ мæ разы бады, æмæ йæ Хуыцау 
хынцфарст кæныныл бафтыдта. 
Дзахо дæр та бахудти. Уыцы уæлæнгай худтæй та бахудти, 
стæй фæурæдта йæ худын: 
— Гъеныр дын уыдон цы хуызæн хъæзтытæ сты! 
— Уый, мæнæ дæ уалдзæджы чындзæхсæвмæ куы нæ фæхо- 
нæм, уæд базондзынæ, цы хуызæн хъæзтытæ мын сты, уый. 
Хъуамæ йын ирон чындзæхсæв скæнон — ирон лæппу у мæхи 
Дзахо, æмæ йын ирон чындзæхсæв кæнын, кæй цы хъæуы! — 
Рагнетæ бахудти, йæ цин æмæ йæ хин æддæг-мидæг кæм ауадыс- 
ты, ахæм худтæй бахудти. — Стæй æнæуи дæр иу чындзæхсæвы 
иу дзæбæх Дзахо куы уа, уæд фаг у. Дыууæ Дзахойы дзы ницæ- 
мæн хъæуы. — Рагнетæ фæлæууыд, йæ цæстытæ хатæны къул- 
тыл цыдæр разæнгард рахæсс-бахæсс акодта, стæй та бахудти. 
Æмæ — диссаг! Бынтондæр, Суадæттыхъæуы-иу куыд бахудти, 
кæд нæ фæкаст Дзахомæ йæ бахудт афтæ, æмæ йæ зæрдæ баз- 
мæлыд. Æмæ æууæндын райдыдта Рагнетæйы ныхæстыл. Раг- 
нетæ худти æмæ дзырдта худгæ-худын: 
— Æвæццæгæн, уыцы æхсæвы нæрын æмæ цæхæр калын ра- 
хаста йæ æрдзы: лæппу нæу, фæлæ — саг. Ирвæзтытæ кæны. 
Афтæмæй зондæй та — уæзбын. Раст ды куыддæриддæр дæ — 
афтæ. 
Дзахо йæ галстук суæгъд кодта, йæ хъуырыгънæг суагъта, 
бадти æмæ-иу йæ улæфт кæмдæр куы ферхæцыд, уæд-иу бахуы- 
фæгау кодта. 
— Аназ, Дзахо, æмæ ног куывд ракæ. Цы ракувын хъæуы, 
уый зоныс ныр. 
— Фæлæуу æмæ, кæд афтæ уыди хъуыддаг, уæд ма куыд 
фæраст дæ Арчилимæ?! Искуы ма афтæ дæр æрцыди?! 
— Кæм цы ’рцыди æмæ кæд цы не ’рцыди — уыдæттæ хын- 
цын мæм нæ цыди уæд. Стæй мæ зæрдæйы рæбын гыццыл Дзахо 
базмæлдзæн, уый æнхъæл кæм уыдтæн! Цæмæй зыдтон, æмæ 
дæ иу баулæфт бæстæ афæлдахдзæн! Стæй йæ куы зыдтаин, 
уæддæр мæ мæ маст ма ахастаид! Ныр та Хуыцаумæ ууыл ку- 
вын, æмæ уыцы æхсæв Арчилимæ иу уатмæ кæй не ’рцыдтæн. 
Фæлидзыны ныфс æмæ мæм хъару кæй разынд. Мæнæ уыцы 
æхсæв Арчилимæ баззадтæн — цы ма фæуыдаин?! Æвæццæгæн, 
мæхи удæгас нал ныууагътаин. 
Дзахо йæм йæ цæстытæ базылдта. 
— Мæ лæппу! Ныр уымæй куы раст кæнын мæхи мæ цæсго- 
мы раз. Дзахо мæхимæ кæй уыди, мæ зæрдæйы рæбын йæ зæрдæ 
тæпп-тæпп кæнын кæй райдыдта. Мæ фыдгæнд дæр уый тыххæй 
куы ныббарстон мæхицæн. 
С|тæй ныссабыр сты. Сæ гыццыл фынгмæ багуыбыр сты. Сæ 
сæртве сæ риутыл æруагътой. Сæ цæстытæ фынгыл æрæнцадыс- 
ты. Æрæнкъард и сæ фынг. Кæд сæ удтæ уыцы дард изæры 
балæууыдысты, Суадæттыхъæуы атагъамæ ныццæуæны уынджы 
хъæбæрыл цы дыууæ æфсæйнаг хæтæлы уыди, уыдонæй иуы 
278 

мидæг сæ дыууæйыл цы адджын тæрккъæвда æрцыд, уый 
змæлдмæ хъуыстой? 
— Ракув! — æрæджиау базмæлыд Рагнетæ. 
— Ды ракув. Æз оммен зæгъдзынæн. Оммен нæлгоймаг фæ- 
кæны. 
Рагнетæ фестад. Сыстад Дзахо дæр. 
— Дзахойы цæрæнбон! Кæстæр Дзахойы. Адæмы ’хсæнмæ- 
мын кад æмæ радæй цы рацæуа! 
— Оммен! — загъта хъæрæй Дзахо. Сæ агуывзæтæ бакъуырцц 
кодтой — сæ хъæлдзæг зæланг фæцыди сæ агуывзæтæн. Сæ былтæ 
кæрæдзимæ бахастой. Стæй арф ныуулæфыд Дзахо: 
— Дард скæсæныбæсты цæрæг ирон Дзахо! Дзахойы фырт 
Дзахо! Мæнæ дуне куыд ныддæлæ-уæлæ кæнын зоны, мæнæ! 
— Ныр Дзахойы уадз. Кæннæуæд афонмæ дæр къуырццытæ 
кæнын байдыдта мæхи Дзахо. Дæхи хабæрттæ ракæн. 
— Афтæ мæ гыццыл бауадз, сабыр абадон. Кæд ыл мæ цæсты 
тигъ уæддæр схæцид исты амæлттæй, æмæ мæ цæстыл ауаид — 
цыхуызæн у?! 
— Нæ дæ уадзын! Стæй ардыгæй соммæ куы фæбадай, уæд- 
дæр нæ ауайдзæн дæ цæстыл. Цæстыл чи ауайа, ахæм лæппу 
нæу. Уый æндæрхуызон лæппу у. Фæлтау-ма зæгъ: уыцы чыз- 
джы нæ ракуырдтай? 
— Кæцы чызджы? — фæуыргъуыйау и Дзахо. 
— Уыцы гыццыл чызджы! Йæ сырх къабайау-иу йæхæдæг 
дæр сырх куы адардта, куы-иу дæ федта, уæд. Иууыл де ’рдæм 
цæуыныл архайдта, стæй йæм зынгæ дæр афтæ кодта, цыма де 
’рдæм цæуы. Дæумæ цæуы, цыма. 
Дзахойы цæстытæ барызтысты, стæй æрцъынд сты. Йæ ар- 
мытъæпæн йæ ныхыл айтыгъта, йе ’нгуылдзтæй йæ къæмисæнтæ 
’рбалхъывта: 
— Таизæйæ зæгъыс? 
— Йæ ном мæ ферох и. Стæй йын кæд зонгæ дæр нæ кодтон 
йæ ном. 
Дзахо йæ агуывзæмæ нывнæлдта, цыдæр рохзæрдæ ист æй 
скодта, стæй йæ фæстæмæ æрæвæрдта: 
— Нæ йæ ракуырдтон. Кæм æй ракуырдтон. 
— Цæмæннæ йæ ракуырдтай? 
— Куыд æй ракуырдтаин?!Ахуыргæнджытæ се скъоладзауты 
курой, искуы ахæм æгъдау дæр ис?! 
— Æмæ цæрæнбонты скъоладзау уыдаид?! 
Дзахо ницуал загъта. Рагнетæ нæ сабыр кодта. 
— Мæгуыр йæ бон — уый ма сæрра уыдаид! 
Дзахо бадын нал бафæрæзта, сыстад, рудзынджы цурмæ ба- 
цыд. Бынæй далæ кæмдæр адæм цырæгъты рухсмæ дыууæрдæм 
рауай-бауай кодтой, мæлдзгуыты губакк куы фехала исчи, уæд 
уыдон куыд нæуал фæлæууынц сæ рауай-бауайæ, афтæ. Дзахо 
сæм каст. Нæдæр ын æхсызгон уыди, нæдæр — хъыг, кæй рауай- 
бауай кодтой, уый. Тæригъæд сын кодта — ныр дæр чи рауай- 
279 

бауай кæны æмæ та сом дæр афтæ рауай-бауай кæнын кæй хъæу- 
дзæн. 
— Æмæ дæ, чи зоны, афтæмæй нæ ныууагьтаин, уый куы нæ 
уыдаид, уæд. Уый тыххæй дæ ныууагътон. Æндæр-иу фæцæй- 
хъавыдтæн. Фæцæй-иу цыдтæн уæ хæдзармæ. Худинаг уыдаид, 
чи зоны, фæлæ дæумæ куыд касти, афтæ бынтон нæ фæуыдаик- 
кам худинаджы бын. Уæддæр дын тæригъæд кодтон, зын дын 
уыдаид, æмæ дын тæригъæд кодтон. Уымæн дæр тæригъæд код- 
тон, уыцы цъæхæй рæгъæдæн дæр. Дæуæн иуæрдыгæй тæригъæд 
кодтон, уымæн иннæрдыгæй. Афтæмæй æз уыдтæн, — Рагнетæ 
бахудти, — Советон Цæдисы дыууæ хатты тæригъæдгæнæг. Рæ- 
сугъд уыди уыцы æнæнтыст, æмæ нæ батадаид йæ тæригъæд. 
— Рæсугъд чи у, уый тæригъæд зындæр тайæн у? 
— Рæсугъдæн йæ тæригъæд дæр рæсугъд у æмæ уыцы рæ- 
сугъдæй куыд хъуамæ батайа! — Уым цæхгæр фездæхта йæ ны- 
хас Дзахомæ: — Гъомæ мæ цæуылнæ куырдтай? Цæмæй æвзæр 
ус дын уыдаин?! Ау, æндæр адæмыхаттæй кæй уыдтæн æмæ 
уын уе ’гъдæуттæ кæй нæ зыдтон, уый Стыр Китайаг сис уыди?! 
Æмæ уыцы ран рудзынджы раз лæууыди, афтæмæй йæхи куы 
бафæрсид, цыма йæ исчи фарста, уый хуызæн: æцæг, æцæг? 
Уæд ма, искуы сæмбæлдзæн Маизæйыл, стæй ма, искуы ис 
Маизæ, уый зонгæ дæр куы нæ кодта! Уæд æй цæй тыххæй нæ 
ракуырдта? Кæд ыл йæхæдæг æгæр иттæг кæй уыди, æгæр æргом 
æм кæй дардта йæ зæрдæ, уый йæ исты джиздардта! Адæймаг 
иучырæгон цæрæгойæ уæлдай нæу, стæй, чи зоны, иучырæго- 
нæй баззайа æмæ афтæмæй фесæфа — иучырæгонæй. Уæдæ цас 
æнахъинон митæ бакæны йæ цæргæ-цæрæнбонты! 
Зæгъгæ та кодта: 
— Ацу æмæ мæ бафæрс! Æниу, цы ’рцæуы, уый хуыздæр у, 
æмæ уымæн æрцæуы — афтæ нæ загъта иу зонды лæг? Куы дæ 
ракуырдтаин, уæд фыссæг не суыдаис. Фосмæ зылдаиккам, цæ- 
хæрадоны куыстаиккам, скъоламæ цыдаиккам, арахъхъ уагъта- 
иккам, сыхбæсты хуыдтаиккам... 
— Ды дæ тыппыр пъартфел рахæсс-бахæсс кодтаис. Фæлæ 
мæн уыдæтты мæт нæ уыд. Мæн хъуыдтæ ды, æмæ уый сæрап- 
понд цы нæ бакодтаин, ахæмæй ницы уыд а дунейы. 
Стæй фæсабыр сты. Дзахо лæууыди.Рагнетæ бадти. Иуафон 
йæ агуывзæ систа, рухсмæ дзы акасти, стæй йæ æрæвæрдта фæ- 
стæмæ. 
— Хъуыды ма кæныс — иухатт æз æмæ ды бæласы бын куы 
лæууыдыстæм, æмæ уый сæ къласы дуарæй куы рахызти? 
Дзахо йæ хъуыды кодта, куыд нæ йæ хъуыды кодта. Фæлæ 
ницы загъта. Æмæ йæхæдæг дзырдта Рагнетæ: 
I— Æвæццæгæн, рудзынгæй федта, мах иумæ лæууæм, уый, 
æмйе бадын нал бафæрæзта, æнцой нал зыдта йæ гыццыл уд. 
Ахуыргæнæгæй йæхи ракуырдта, æддæмæ рахызт, фæлæ цы йæ 
бон уыди æдде уыцы стыр дунейы стыр змæлды ныхмæ уыцы 
гыццыл удæн?! Æмæ, куыд рахызт дуарыл, афтæ йыл бахауд 
280 

фæстæмæ. Уый цы мæгуыр æмæ цы тæригьæд уыди йæ сырх 
къабайы! Уый цы æнкъард ныв уыди! Тæхуды, уый равдисын дæ 
бон бауæд! Ныр мæ æрæджы æрæндæвтой уыцы хъуыддæгтæ, 
лæджы хур куыд æрæндава, йæ фæд-йæ фæд сау мигътæ ты- 
фылкалгæ кæмæн цæуынц, уыцы хур. Райдыдтон радзырд фыс- 
сын, — йæ цæстытæ Дзахомæ фæцарæзта. — Гъеныр та ды уыцы 
радзырды ном дæр нæ зондзынæ. «Уыцы сырхкъаба чызг». Ды 
дæр дзы уыдзынæ. Мæхæдæг дæр дзы разын-разын кæндзы- 
нæн. — Уым Рагнетæ фæлæууыд, Дзахомæ фæцарæзта йæ цæс- 
тытæ. — Уый та дæ цы бауарзта, уый?! Кæд дын дæ пъартфел 
бауарзта?! Уыцы дымстæй-иу æй куы фæцæйхастай! Лæг-иу дын 
кæд тæригъæд нæ бакодта. Æниу — мæхæдæг! Цыма мæ цæрæн- 
бонты дæу агуырдтон æмæ дæу агурынæй бафæлладтæн, уыйау 
цы ’рхаудтæн дæ разы, куы дæ федтон, уæд?! — Рагнетæ сыс- 
тад, рудзынджы цурмæ бацыд уый дæр. Йæхи бауагъта Дзахо- 
йыл. — Ауарз-ма мæ, Дзахо, ахъæбыс мæ кæн. Нагъ! Фæлæуу. 
Стæй цы фæци? 
Дзахо йæм ницы сдзырдта, æмæ та йæ бафарста: 
— Цы фæци стæй? 
Дзахо арф ныуулæфыд. 
— Цыдæр кодта. Фæхæццæ и. Йæ зонд фæхæццæ. 
— Мæгуыр йæ гыццыл удыбонтæ фæуой! Æмæ йæ æз зыдтон — 
уый æвыдæй нæ баззайдзæн. Сыгъдæг уд хъæнтæ ’мæ цъæлтæ 
кæны. Чындзы дæр нæ ацыди? 
— Нæ ацыди, кæм ацыди! 
— Чындзы куы ацыдаид, уæд ын, чи зоны, уый исты фех- 
хуыс уыдаид. Ахæм рынчынтæн, дам, чындзы цæуын феххуыс 
вæййы. 
— Чындзы ацæуыны хъомыс æм нал уыд. Скъола дæр куы 
нал фæци. Уыцы урокæй рацыди æмæ нал бакаст скъолайы къæ- 
сæрæй. Уым кодта, цы кодта, уый — уыцы урочы. Æмæ кæд мæ 
аххос уыди — уыцы мæт мæ зæрдæйы сагъдæй баззади æмæ мæ 
мæ риуы дзаг сулæфын нал суагъта. 
— Кæцы урочы? — бафарста Рагнетæ, куыддæр фæлæууыд 
йæ ныхасæй Дзахо, афтæ. 
Дзахо раздæхти Рагнетæмæ æмæ йæм æдзæм каст кодта. Ныр 
ын куыд схæца уыцы урочы кой кæныныл! Иу дзырд зæгъыныл 
дæр джитæнтæ куы сисы. Уым та цас и дзуринæгтæ! Уыцы урок 
фæстаг урок сси сæ дыууæйæн дæр — уымæн дæр — Таизæйæн, 
æмæ йæхицæн дæр — Дзахойæн. Æмæ та йæ зæрдæйы смидæг и 
уыцы урочы дудгæ рис, æмæ дзы дудын райдыдта йæ зæрдæ. 
Уæд сын Къостайы нывты тыххæй радзурынмæ хъавыд — йæхи 
урок нæ уыди. Кæйдæр урок уыди æмæ, Къостайы нывты кой 
никуы и скъолаты, афтæмæй уыцы нывтæ нæ хæзнадоны хуыз- 
дæр хæзнатæ сты. Фыццаг сын, йæ мады ныв куыд скодта, уый 
радзырдтаид хъуамæ. Стæй та сын йæ зæрды уыд «Хъыггæнæг 
зæд»-ы кой ракæнын. Уыйфæстæ иннæ нывтæм рахызтаид, фæлæ 
уыцы ныв, уыцы хъыггæнæг зæд! Куыд æм æрцыдаид уыцы ныв 
281 

скæныны хъуыды, кæцæй йæм æрцыдаид?! Æвæццæгæн — уæлæрв- 
тæй. Зæдтæ æрвон цæрджытæ сты, æмæ зæддон хъуыды дæр 
хъуамæ уырдыгæй цæуа, арвæй! Фæлæ йæм кæд арвæй æрцыди 
уыцы зæды ныв скæныны хъуыды, уæд-иу Дзахомæ Таизæйы 
хуызæн цæмæн касти уыцы зæд? Бынтон-иу æм нæ касти Таи- 
зæйы хуызæн, фæлæ цæмæйдæр уыди уæддæр Таизæйы хуы- 
зæн, кæнæ Таизæ йæхæдæг уыд зæды хуызæн. Æмæ цæмæй уыд 
зæды хуызæн Таизæ? Уый зæххон адæймаг куы уыди, чызг куы 
уыди, хуымæтæг скъоладзау чызг! Ау, зæдтæ адæмы хуызы ба- 
цæуынц, æви адæм сæхæдæг бацæуынц зæдты хуызы? Æви 
сæ сæ кæрæдзийы хуызты бацæуыны сæр ницæмæн хъæуы? Кæд 
иу сты зæдтæ æмæ адæм? 
— Уæд чызг дæ, сывæллон чызг æмæ дæ алыварс акæс, кæ- 
дæм уæлæмæ ныджджыгъитт дæ?! 
— Æз дæр ын афтæ ’нхъæл уыдтæн — искæмæ фæкомкоммæ 
уыдзæн йæхи карæн лæппутæй, æмæ æз искуы йæ зæрдæйы 
згъуыды аззайдзынæн. Худгæ дæр ма-иу кæндзæни йæ митыл. 
Нæй, нæ рауад афтæ. Æндæр исчи афтæ бакодтаид, фæлæ уый 
æндæр искæй хуызæн нæ уыди. Æндæрхуызон чкзг уыди Таизæ. 
8 
Æхсæв æмæ бон кæрæдзийæ хицæн кодтой, æмæ сын, æвæц- 
цæгæн, зын уыди, кæрæдзийæ кæй хицæн кодтой, уый. Уæдæ 
фæндаджы былгæрæтты уыцы алыгъæд кæрдæг уыцы ставд цæс- 
сыг цæмæн калдта? Ставд æмæ сыгъдæг цæссыг, джынасуйы 
æртахы хуызæн? Æмæ цæмæн рызтысты уыцы алыгъæд кæр- 
дæджы хæлттæ сæ лыстæг рызтæй?! 
Дзахо касти машинæйы рудзынгæй. Уыдта — дуне рухсæй 
рухсдæр кæны, æмæ цин кодта: рæхджы хур йæ был сдардзæн, 
æмæ уæд уыйæппæт уæлвæзтæ ’мæ дæлвæзты ныггуыпп кæн- 
дзысты уыцы лыстæг цырæгътæ æрдзæтæ æмæ сæдæтæй, сæ 
мидæг схъаздзысты мин-мин ахорæны, æмæ дуне дзыхъхъынног 
фестдзæн. 
Уæддæр дзы уыцы даргъ æхсæвы хæрхæцъа нæ хицæн кодта, 
йемæ цыди машинæйы мидæг æмæ йæ йæхимæ здæхта. Æнцад 
æрбадын æй нæ уагъта. Æмæ цæй дæргъæн æхсæв уыд, æмæ дзы 
цас змæлд уыди! 
Хистæр разæй бадти шофыры фарсмæ, йæ сæр йæ риуыл 
æруагъта, æрфынæй. Йæ фарсмæ Дзахойæн — Гадзо, Гадзойы 
фаллаг фарс Дæццо, сæ хæрз сыхаг Дзахотæн. Цыдæр хъæл- 
дзæг ныхæстæ кодтой, худтысты. Дзахо сæм нæ хъуыста. Æмæ 
сæм барæй æнæхъусгæ нæ уыди: нæ йæ ’вдæлди уыдонмæ хъу- 
сынмæ. Иуæй, æддæмæ касти, бон æрдзæм-æрдзæмгæнгæ куыд 
здæхти дунемæ, уымæ каст, иннæмæй — уыцы даргъ æхсæв! Иуæй, 
кæмдæр мидæгæй цин кодта, кæй æрцыд æмæ кæй фæцæуы, 
ууыл, иннæмæй та дзы цæмæйдæр тыхсгæ дæр кодта, стæй 
тæрсгæ дæр. Куы та-иу æм афтæ фæзынд, цыма дзы кæмдæр 
282 

цыдæр баззади уыцы æхсæвы ракæ-бакæйы, ахъаззаджы цыдæр, 
æмæ-иу уæд иннæ хъуыддæгтæ иуварс аззадысты иууылдæр — 
цинæй дæр, тыхстæй дæр, тасæй дæр, æмæ-иу уыцырдæм аздæх- 
ти йе ’ргом — кæм дзы цы баззадаид?! Стæй та-иу уыцы æмхæццæ 
дзолгъо-молгъойы фæхицæн уыцы лæппуйы хъæлæс — цыма йын 
карз фæдзæхст уыди, цæмæй, бæзджын æхситт чи кæны, уыцы 
ныхæстæ дзура! Мæнæ цыма развæлгъау æвзаргæ кодта ныхæстæ, 
цалынмæ-иу сæ загъта, уæдмæ, æмæ сæ уыцы æхситт кæмæй нæ 
цыд, уыдонмæ не ’внæлдта. 
Уыдон уым бадтысты, бынæй, мæнгагъуысты кæрон цы къан- 
нæг цыппæрдигъон хатæн уыд, уым. Уæд дæр, фыццаг хатт сæм 
куы уыдысты Уæтæрбиимæ, уæддæр уым куы бадтысты. Мад 
сæ уæлæмæ куы ’рвыста, уым бадын сæ куы нæ уагъта, æмæ та- 
иу ын йæ ныхæстæ хъазынмæ куы аздæхта Маизæ. 
Сæ разы уыцы ныллæг фынг, сæ уæрджыты фæтасæнтæй 
гыццыл уæлдæр æххæсти. Уыцы лæппу, ноджы дыууæ чызджы 
æмæ Маизæ йæхæдæг. Иннæтæ уæле бадтысты стыр фынгыл, 
хæдзары дæргъæй-дæргъмæ тыргъы. Хатт-йу сæ хъæлдзæг ны- 
хас стынг и, фынджы сæрты-иу арауылæн-бауылæн кодта æмæ- 
иу рабырста гом дуарыл. Уыдоны фынгмæ дæр-иу бахæццæ, æмæ- 
иу фæсабыр и сæ гыццыл фынг. 
Лæппу хистæрæн бадти, фынгæн йæ ныхмæ, йæ рахиз фарс — 
Дзахо иунæгæй. Фынгæн йæ галиу фарс уыдон æртæйæ — уыцы 
дыууæ чызджы фæрсæй-фæрстæм æмæ сæ дæле Маизæ. Йæ 
цæстытæ фынгмæ арæзт уыдысты Маизæйæн, фæлæ уынгæ, 
æвæццæгæн, ницы кодта, — нæдæр-иу йæ бæзджын сау æрфгуы- 
тæ базмæлыдысты, нæдæр — йе стыр цъæх цæстытæ. Уыцы æдзæм 
кастæй касти фынгмæ æмæ-иу йæ фындз куы стыр фæзынди 
Дзахомæ,- куы та-иу æм нал фæзынди стыр. Æмæ-иу æм стыр 
куы нæуал фæзынди, уæддæр æй хатгæ кодта — стыргомау уыд 
йæ фындз. Стыргомау уыд, фæлæ йыл фидыдта. Æндæр фындз 
ыл афтæ не сфидыдтаид. Ницæй тыххæй йыл сфидыдтаид афтæ 
æндæр фындз. Æмæ кæйдæр хуызæн зынди афтæмæй Дзахомæ. 
Бæрæг кæйдæр хуызæн æм зынди æмæ йæм йæ фындзы тыххæй 
афтæ зынди бæрæг кæйдæр хуызæн. Фæлæ йæм кæй хуызæн 
зынди, уый æрхъуыды кæнын нæ фæрæзта. Æмæ йæ æрхъуыды 
кодтаид, куыд нæ йæ æрхъуыды кодтаид! Фæлæ уыцы лæппу! 
Кувгæ кодтаид, уæддæр уыцы бæзджын æхситгæнгæ ныхас, æнæуи 
исты дзырдтаид, уæддæр — афтæ. 
— Ныр уый хуызæн хъызт æхсæв уыди, уый хуызæн, æмæ 
зæххыл иу рухсы цъыртт никуыцæй зынд. Исчи дын дæ цæсты 
судзгæ ’хсидав куы фæтъыстаид, уæддæр дæм уый дæ зæрдæ ма 
сдзурæд, æмæ йæ федтаис. 
Челиаттаг уыдаид, уырдыгон адæмæй вæййы афтæ æхсит- 
гæнгæ дзурджытæ. Ахæм хабар дæр куы фæкæнынц, хъæлдзæг 
хабар, худыны тыххæй йæ фæкæнынц. Чи зоны, æрымысæггаг 
хабар дæр у. Цæвиттон, хæсты иу ран кæмдæр махуæттæ уæззау 
уавæры бахаудтой. Немыц сæ æгæр æрбалхъывтой æмæ, зæгъы, 
283 

уæд махуæтты æхсæн челиаттаг куы разынид. Ныр куы фестид 
уыцы стыр лæг, йæ автомат куы фæхъил кæнид æмæ йæ ахъаз- 
заджы хъæр куы фæцæуид. 
— Нажад! 
Йе ’мбæлттæ афтæ фенхъæлдтой, размæ абырсынмæ сæм 
сиды, «Нажать!» хъæр кæны. Æмæ фестадысты æмæ ныуура 
кодтой æмæ сæ хъæлæсы ахастой знæгты. Уыйфæстæ куы ’рфар- 
стой, чи уыди ныббырст амидингæнæг, уæд, бæгуыдæр, уымæй 
загътой æмæ, дам, ын Сырх Стъалыйы орден йæ риуыл ныссагъ- 
той. Раджы фехъуыста уыцы худæджы хабар Дзахо, бирæ рæт- 
ты йæ радзырдта, æмæ-иу худтысты. Йæхæдæг дæр-иу худти. 
Æрымысæггаг хабар уыдзæн, фæлæ йæ дзæбæх æрымысыд, чи 
йæ æрымысыд, уый. Худæг уымæй у. 
Фæлæ уæддæр уый куыд æхситт кæнын кодта йæ алы дзырд 
дæр, ахæм дзы нæма ’рцыди, æвæццæгæн. 
Уæддæр та фæуадзы дзургæ лæппуйы — чи уыдаид, Маизæ 
йæм кæй хуызæн зыны, уый?! Ахæм чидæр куы уыди, зонгæ чи- 
дæр, æввахс чидæр, йæ агурын дæр æхсызгон куы у! Æмæ та ахæ- 
цы агурыныл æмæ та уæд бакæсы Маизæмæ — куы йæм комкоммæ 
иу æхсгæ каст фæкæны, куы та йæм æнæуи бакæсы йæ цæсты 
кæронæй. Стæй та фæдзæгъæл вæййы агурынæй дæр æмæ та уыцы 
урочы балæууы. Кæд æмæ кæд уыди уыцы урок! Уый дæр уыдоны 
скъолайы ахуыр кодта, Суадæттыхъæуы скъолайы, Маизæ. Уым 
сæ хæстæджытæй кæмæдæр царди. Дзахо йæ уæды онг никуы фед- 
та. Уроктæ йын нæ уыди уыдоны къласы, фæлæ йæ æнæуи та 
куыд никуы федта!.. Æмæ сæм уæд куыддæр бахызт, афтæ йыл 
андæгъдысты йæ цæстытæ. Уыцы иунæг хатт уыди уыцы къласы, 
сæ ахуыргæнæг кæдæмдæр ацыд, æмæ йæ уый бæсты барвыстой. 
Æмæ дис кодта Дзахо — нырмæ йæ куыд никуы федта! Уыцы 
бæзджын æрфгуытæ, уыцы цъæх цæстытæ, уыцы сау дзыкку! 
Иннæ чызджытæй йæм хистæр æмæ стырдæр фæзынд. 
Рудзынджы раз бадти æмæ афтæ зынд — æддæмæ, уынгмæ 
здæхт сты йæ хъуыдытæ. Хъусгæ дæр уырдæм кæны, æддæмæ. 
Ам, мидæгæй бады ацы гыццыл къласы, æмæ уырдæм хъусы 
æддæмæ, уыцы стыр дунемæ. Æмæ фæфæнд кодта Дзахо — цæй- 
ма, афæрса йæ, мæнæ сын цы æмдзæвгæйы кой кæны, уымæй йæ 
афæрса, кæддæра цы ми кæнид. Дзургæ-дзурын йæ цæстæнгас 
аздæхта чызгмæ, стæй йæм йæ къух дæр иу аив дард фæкодта. 
Æмæ фестади чызг, йæ цæстытæ базылдта Дзахомæ — йе стыр 
цъæх цæстытæ, æмæ фæстæмæ фæлæууыд Дзахо, цыма тæрсгæ 
фæкодта цæстытæй, уый хуызæн. 
Уыцы цæстыфæныкъуылд гом рудзынгæй уадымс æрбаулæ- 
фыд, чызджы дзыккумæ февнæлдта, уæхсчы сæрты йæ аппæр- 
ста, æмæ йæ риуыл æрхауди йæ дзыкку, уыцы ставд сау дзыкку. 
Чыз^ февнæлдта дзыккумæ, фæстæмæ йæ йæ фæсонтæм айсынмæ 
хъавыд, фæлæ, æвæццæгæн, фефсæрмы æмæ йæ нал айста. Афтæ 
йыл хæцгæйæ баззад. Æмæ дзырдта æмдзæвгæйы рæнхъытæ та- 
бугæнæгау Дзахо: 
284 

Рагсей мын «ацу* дæ цæстæнгас дзуры, 
Рагæй дее кодтон мæ уындсей тсерсын; 
Зонын, дæ зæрдæ куыд ризы мæ цуры, — 
Хъусын ныр дæр ма йæ сусæг хъæрзын. 
Уым фæлæууыди Дзахо. Ныр дзы афæрса чызджы. Уый та 
афтæ фенхъæлдта, уымæн æрлæууыд, йæ къух дæр æм уымæн 
бадардта æмæ йæ дарддæр уымæн дзурын кæны. Æмæ æнæнхъæ- 
лæджы ма райдайа йе ’нахуыр ризгæ хъæлæсæй: 
Гъеныр хæрзбон, мæ хур, нал мæ уындзынæ, 
Дардмæ дæ хæддзуйы мацæмæй дом. 
Райсом мæ цæстæнгас ферох кæндзынæ, 
Ферох кæндзынæ иннæбон мæ ном. 
Чызг дзырдта, Дзахо хъуыста. Хъуыста Дзахо, æмæ йæм афтæ 
зынд, цыма уыцы рæнхъытимæ цыдæр саст зæлтæ тахти чыз- 
джы риуæй æмæ дис кодта — цæмæн хъуамæ уа саст зæлтæ уый 
хуызæн дзыккуджын æмæ æрфыгджын »чызджы хъæлæсы?! Намæ 
уый дæр фæуæд, фæлæ йæм афтæ та цæмæн зынди, цыма йæм 
ныры хуызæн никуыма бахъарыди уыцы æмдзæвгæ? Цыма раст 
йæхи зæрдæйы равзæрди, цыма цæуинаг дæр йæхæдæг уыд уыцы 
дард фæндагыл. Йæ каст ма уыцы рæнхъытæм уыди — кæмæн 
сæ загътаид, уый нæ уыди, æмæ нырмæ дæр уымæн баззади ам. 
Кæд йæ дзыккуйыл дæр уымæн хæцы — æвдисæн кæны йæ дзык- 
ку, йæ ныхæстæ раст кæй сты, уымæн. 
Æмæ йæ ницæмæйуал бафарста Дзахо. Афтæ баззади йæ хъуы- 
дыйы — лæууы æмæ дзуры уыцы уæззау рæнхъытæ — уды æрхæн- 
дæгæй седзаг чи уыди. Йæ дзыкку йæ риуыл æрхауд, æмæ йыл 
йæ къухæй хæцы — уыцы сау дзыккуйыл уыцы урс къухæй. 
Бирæ фæлæууыд уыцы урок йæ зæрдыл Дзахойæн. 
Уæд сæ Бæрзыхъæуы скъоламæ арвыстой дыууæйæ. Уым иу 
ахуыргæнæг, йæ хорзы кой кæмæн ахъæр, уый гом урок арæзта, 
цыбырныхасæй, урок куыд кæнын хъæуы, уый æвдыста. Дза- 
хойы ’мбал Уæтæрби æрцæуæг ахуыргæнæг уыд, цæугæ дæр уыцы 
аз æркодта Суадæтгыхъæумæ. Хъæлдзæг æмæ хъазаг лæппу-лæг — 
Дзахойæ иуцалдæр азы хистæр уыдаид. Урочы куы фæбадтыс- 
ты, куы йæ равзæрстой, стæй фæссихор æддæмæ куы рацыдыс- 
ты, уæд йæ разы æрлæууыд Дзахойæн. 
— Мæ хо ам цæры, мæнæ хæстæг æмæ сæ абæрæг кæнæм. 
Дзахо йыл йæ цæст æрхаста, фыццаг хатт кæй фенай, ууыл 
куыд æрхæссай дæ цæст, афтæ. Бæрзонд, бæзæрхыг, цыма ахуыр- 
гæнæджы куыстмæ æнæбары æрбахауд æмæ дзы цыма бирæ нæ 
афæстиат уыдзæн — уымæ æндæр хъуыддæгтæ кæсы, уæнгæй 
сархайын кæм хъæуы, ахæм хъуыддæгтæ, гъе! Йæ уæхсчытыл 
хæрдмæ схæцыд Дзахо, стæй нæма æруагъта йæ уæхсчытæ, аф- 
тæмæй загъта: 
— Нæхимæ куы ацæуиккам, уæд хуыздæр нæ уаид? 
285 

Уæтæрби дæр схæцыд йæ уæхсчытыл. 
— Кæд бирæ хуыздæр-уаид, уæд ацæуæм нæхимæ дæр. Фæлæ, 
мыййаг, бирæ хуыздæр куы нæ уа. Ам ын базонæн нæй, цас 
хуыздæр уыдзæн, уымæн? 
Дзахо бахудти. 
— Куы батыхсын кæнæм кæйдæр адæмы. 
— Тыхсын сæ нæ бауадздзыстæм. Куыддæр нын гал æргæв- 
дынмæ бахъавой, афтæ сыл нæхи ныццæвдзыстæм æмæ сын сæ 
кæрдтæ сæ къухтæй акъахдзыстæм. Стæй-иу аргæвдæд! — Уæтæр- 
би дæр бахудти. — Хъазын хъазын у, фæлæ сæм мæнæн æнæ 
бауайгæ нæй. Мæ хо, уый куы базона, ам уыдтæн, уæд мæм Суа- 
дæттыхъæумæ дæр слæбурдзæн. Гъеныр дæ хистæр æмбалы иунæ- 
гæй куыд ауадздзынæ! Уæд та йæм искæй куыдз кауы сæрты 
рагæпп кодта æмæ йæ сурынтæ систа йæ разæй кæйдæр уынджы! 
Æцæг, хæстæг цардысты скъоламæ. Сæ хæдзар — даргъ, 
уынгмæ йæ чъылдым сыздæхта, уыцы даргъ чъылдымыл рæгъ- 
рæгъы цалдæр рудзынджы. Хæдзары кæрон мæнгагъуыст, уый 
дæр — иумæйаг агъуысты бын. Уæтæрби, стыр кулдуары фарсмæ 
цы нарæг дуар уыд, ууыл бахæцыд. Дуар æхгæд рязынд. Уæтæрби 
йæ бахоста. Æмæ уайтагъд байгом и дуар.Æмæ дзы уыцы цъæх 
цæстыты цъæх рагуылф кодта. Афтæ рагуылф кодта, æмæ дуне 
цъæх-цъæхидæй аззади. Уæтæрбийæн йе ’фцæджы атыхст, стæй 
Дзахомæ йæ къух бадардта æмæ фестъæлфыд, къух йæхиуыл 
фæстæмæ фæхæцыд æмæ æндзыгæй аззади къух чызгæй Дза- 
хойы ’хсæн. 
Дзахо фембæрста — чызг фæтыхст, æмæ хъуыддаг хъазы- 
нырдæм фездæхта. Чызджы къухмæ бавнæлдта, ныххæцыд ыл 
æмæ йæ нæма суагъта, афтæмæй бахудти: 
— Йæ ном цы хуыйны, уыцы урочы цы æмдзæвгæйыл ныхас 
кодтам, уымæн? 
— «Хæрзбон», — бахудти чызг дæр æмæ худгæ-худын ком- 
коммæ иу каст бакодта Дзахомæ. 
— Уæд — хæрзбон, ныр та дæ бон хорз! 
— Уæд — хæрзбон, ныр æгас цу! — Сæ ныхæстæ æмдзæвгæйы 
рæнхъыты хуызæн абадтысты фæрсæй-фæрстæм. Стæй фездæх- 
ти Уæтæрбимæ чызг: — Мидæмæ! 
Ныр цыдæр æдзæм бадтæй бадти Маизæ, æмæ Дзахо тыхсти — 
цыма йыл нæ фидыдта уыцы æдзæм бадт, афтæ йæм зынд. Стæй 
цыма афтæ куы нæ бадид, фæлæ къуымты исты зилæнтæ куы 
кæнид, уæд тагъддæр æрхъуыды кæнид,кæй хуызæн æм зыны, 
уый. Цы йыл бафтыдта уыцы æдзæм бадт?! Кæд уыцы лæппуйы 
иудадзыг иувæлмон ныхасæй бафæлмæцыд? 
— Ныр мæ кæрцæй дон сæх-сæх кæны фæйнæрдæм, мæ уæх- 
счытæ мын зæхмæ нылвæста, æмæ йæ хæссын нал фæразын. 
Уæддæр сæпп кæнын. Мæ цæстытæй уынгæ ницы кæнын, уæд- 
дæр сæ денджызы ’рдæм ныццарæзтон — кæд мын уыцырдæм 
ахаста хъызт мæ дзуг! 
Æвæццæгæн, колхозы фосимæ Хъызлары уыди кæддæр æмæ 
286 

уыцы хабæрттæ кодта. Хъызлары хабæрттæ. Афтæ йæ ’мбæрста 
Дзахо. Бæстæтты йæм нæ хъуыста. Куыд æм хъуыстаид бæс- 
тæтты! Уымæ хъусынмæ куы нæ ’рцыди уалæ Суадæттыхъæ- 
уæй! Æнæуи дзæбæх дзырдта, æвзæр нæ дзырдта æнæуи. Дзæ- 
бæх, сабыр æвдæлон рæстæджы йæ цуры сбад æмæ йæм хъус! 
Хорз уаид уæд. «Челиаттаг уыдзæни», — ногæй та фæзынди йæ 
хъуыдыйы Дзахойæн. Уырдыгæттæй вæййы, ахæм бæзджын 
æхситгæнгæ чи фæдзуры, ахæмтæ. Фæлæ уæддæр чи уыдаид, 
кæй хуызæн æм зына Маизæ? Цыма йæ дзæбæх зоны, цыма йæ 
бирæ хæттыты федта. Федта йæ, фæлæ йæ хæстæгмæ нæ федта, 
æвæццæгæн, йæ ныхас дæр ын никуы фехъуыста, æвæццæгæн, 
æндæра йæ æрхъуыды кæнид. Ныхасмæ гæсгæ æнцон æрхъуы- 
дыгæнæн у. 
— Ныр, сыджытыстæн, мæ цæсгом цæхæртæ калы. Мæ хъæ- 
лæсæй уый хуызæн æхситт цæуы æмæ лæг загътаид... 
Раст уыцы рæстæджы хатæны дуар фегом и, чидæр дзы йæ 
сæр фæтъыста, лæппу чи нал уыдаид æмæ лæг дæр бынтон чи 
нæма сси, ахæм чидæр. Фынг куы ауыдта, уæд фæстæмæ ахгæд- 
та дуар æмæ æдде йæ гуым-гуым æрбайхъуыст, йæ зарыны гуым- 
гуым: 
Куыд кæндзынæн, цы кæндзынæн, 
Æнæ дæу, амæттаг дын уон. 
Æмæ фестъæлфыд Дзахо, гыццыл ма бахъуыди, феста йæ 
бынатæй — æмæ уый Аннæйы ныв куы уыдиЩæлыккаты Ан- 
нæйы ныв куы уыди уый! Къоста йын цы ныв скодта, уый нæ. 
Æндæр, къамисæг кæй систа, ахæм, уым рауади Аннæ дæр ахæм 
бæзджынæрфыг. Стæй цыма йæ фындз егъаугомау уыди Аннæ- 
йæн дæр уыцы къамы. 
Уо, Хуыцау дæ сараза, уыцы лæппу! Уæле чи бадти, тыргъы, 
уыдонæй уыдаид. Æвæццæгæн, бафæллад фынгыл бадынæй æмæ 
уал, ома, мæхи аирхæфсон иугыццыл, стæй та, ома, ссæудзынæн 
мæ бынатмæ. Æмæ уал уыцы дуарæй бакаст, кæд дзы æвдæлон 
исчи уа, уæд йемæ аныхæстæ кæна. Тамако дæр адыма йемæ. 
Фæлæ дзы æвдæлон ничи разынд, æмæ уæд фæстæмæ ахгæдта 
дуар. Нæ, æмæ уыцы къамы афтæ рæсугъд нæу Аннæ. Рæсугъд^ 
йæхæдæг æй кæм скодта Къоста, уыцы нывы у. Кæмдæр цыдæр 
сисгæрон лæууы. Йæ цонг сисыл æрæвæрдта, йæ къух дзæбæх 
куыд зына, афтæ, æмæ йæ кæстæр æнгуылдзыл — къухдарæн. 
Нарæг къухдарæн æмæ уыцы нарæгæй худы чызджы кæстæр 
æнгуылдзыл. Уый тыххæй йæм йæхæдæг куы фыста Аннæмæ, 
далæ Херсонмæ хаст куы уыди, уæд уырдыгæй. Афтæ йæм фыс- 
та, дæ кæстæр æнгуылдзыл, дам, дын къухдарæн сныв кодтон. 
Æрдæгæхсæвæй ахызт, фынгæй куы рабадтысты, уæд. Сæ 
фæдыл рагуылф кодтой сыхбæстæ. Фæйнæрдыгæй хъæрæй 
дзырдтой. Æвæццæгæн, талынг кæй уыд, уый тыххæй афтæ хъæ- 
рæй дзырдтой. Дзахо машинæйы сбадт æмæ куыддæр сбадт, афтæ 
287 

йæм æрцыди уыцы хъуыды, фыццаг хатт æм æрцыди уæд —цыма 
дзы кæмдæр цыдæр баззади, байрох дзы и кæмдæр цыдæр! Уыцы 
æнахуыр хъуыды йæм афтæ бахъардта, æмæ машинæйæ рахиза, 
уыцы фæнд дæр æм фæзынд. Рахиза æмæ аракæс-бакæс кæна, 
кæд дзы, кæмдæр цы баззад, ууыл йæ цæстытæ схæциккой. Æмæ 
хизгæ нæ ракодта, фæлæ тыхсти — кæм дзы цы баззадаид?! 
Ныр сæ кæрты астæу лæууыд иунæгæй. Иннæтæн мидæгæй 
сæ дзолгъо-молгъо цыд фыд æмæ фыдыфсымæримæ. Уый, æвæц- 
цæгæн, дысон ам баззад, фыдыфсымæр. Æнхъæлмæ кастысты 
се ’рбацыдмæ: æгъдау афтæ амыдта. Ныр бахъæлдзæг сты. Уый 
лæууыди, Дзахо, æмæ тыхсти: уæдæ дзы кæм цы баззадаид? 
Йæ хъуыдыты дзæгъæлтæ кодта. Стæй йæ цæстытыл ауад — 
уыцы сыгъдæгæй ауад йæ цæстытыл, æмæ бацин кодта: лæу- 
уынц дыууæйæ Маизæимæ иу бæрз талайы цур. Талайы зæнг 
цонджы стæвдæн дæр нæма уыд æххæст. Æвæццæгæн æй нырма 
æрæджы ныссагътой. Фæлæ дзæбæх æрфидар, æрбынæттон ис. 
Йæ сыфтæртæ се ’мдзæгъдæй не ’нцадысты. 
Уырдæм йæхи бафæндыд Маизæйæн, сывæллæтты паркмæ. 
Стыр паркмæ йæ нæ бафæндыди. Цæлгæнæны абадыныл не сра- 
зы и. 
Уæд фынгыл фæбадтысты, цас бадинаг уыдысты, уымæй бирæ 
фылдæр. Æртæйæ бадтысты. Мад семæ не ’рбадти. Лæг æмæ 
лæппутæй хæдзары ничи уыд. Йæхæдæг уæливыхтæ ракодта 
Маизæ, цæхæрадонæй судзагхал æрбадавта. Уыцы гыццыл фынг 
хæринагæй айдзаг. Сæ кæрон гыццыл тымбыл дурын, хохаг зымы 
хуызæн. Мад сæ уæлæмæ æрвыста, хæдзармæ, дам, сæ акæн, 
дзырдта Маизæмæ. Уым, дам, абадут. Æмæ Маизæ бахудти: 
— Куыд нæ, ныр нæ дыууæ уазæджы тыххæй куыд нæ бай- 
тындздзыстæм не ’ддæгæуæлæйы дуæрттæ! Семæ искæй ракод- 
таиккой æмæ æрбадтаиккой уæле. 
Æмæ бирæ фæбадтысты. Фæлмæн бадт фæкодтой, сабыр бадт, 
ныхæстæ дæр сæм куыд нæ рауадаид, кæрæдзиуыл чи бады, 
ахæм сабыр ныхæстæ! Стæй та-иу худгæ дæр бакодтой. Æргом- 
иу бахудтысты æртæйæ дæр иумæ, цыма-иу заргæ кодтой, уый 
хуызæн. Хъæлдзæг лæг уыди Уæтæрби, уый зыдта Дзахо, фæлæ 
ам бынтон сысырхта. Æмæ Дзахо æрсабыр, цыма уазал кодта 
æмæ хуры хъарммæ бафтыд, уый хуызæн. 
Фынгæй куы сыстадысты, уæд Уæтæрби йæхи айста уыдо- 
нæй æмæ, мæнгагъуыстæй цæхæрадонмæ ахизæны цы курага бæлас 
уыд, уый бын ныхасыл схæцыд йæ хоимæ. Бæлас уыди тымбыл, 
цыма йæ æлвынгæ счынди, уый хуызæн. Кæмдæр ма йыл мидæ- 
гæй иугай гагатæ уыд, сыфтæрты ’хсæнты сæ сырх уадултæ ра- 
дар-радар кодтой, цыма сæ кæрæдзиимæ гуыдзиццытæй хъазы- 
дысты. 
Уæтæрби цыдæр дзырдта: Маизæйы мад æм хъуыста æмæ та- 
иу йæ сæр разыйы æнкъуыст бакодта. Маизæйы хуызæн уыдаид 
чызгæй, — ахъуыды кодта Дзахо æмæ аздæхт Маизæмæ. 
— Хорз цæрут, кæд æгæр хорз нæ цæрут, уæд. Уæ хæдзар — 
288 

хорз, уæ кæрт — рæсугъд, уæ бæлас — аргъæутты бæлас, йæ 
быны — нæртон уырындыхъ. Цы ма вæййы! — Дзахо Маизæмæ 
бакаст, йæ былалгъыл мидбылхудт ахъазыд. — Мæ къах мæ нал 
хæссы нæхимæ. 
Маизæйæн йæ бæзджын æрфгуытæ фæтынг сты, йæ цъæх 
цæстытæ цыдæр æбæрæг æрттывд фæкодтой, фæпыррыкк кæна, 
уымæ йæ бирæ нал бахъуыд — фæурæдта йæ пыррыкк æмæ йæ 
арм йæ былтыл авæрдта: 
— Бахатыр кæн! 
— Хатыр курыны сæр дзы ницæмæн хъæуы, фæлæ цыдæр 
сцæйдзырдтай æмæ йæ зæгъ. 
Маизæ йæ къух æриста æмæ та загъта: 
— Бахатыр кæн! 
— Зæгъ æй, кæннод æй æз зæгъдзынæн, — чызгмæ хæстæг- 
дæр балæууыди Дзахо. 
Æмæ йæм комкоммæ бакасти чызг. 
— Цы зæгъдзынæ? 
— Ды цы сцæйдзырдтай æмæ цы нал сдзырдтай, уый. 
— Куыд æй зæгъдзынæ? 
— Раст, ды йæ куыддæриддæр сцæйдзырдтай, афтæ. 
— Нæ йæ зæгъдзынæ, — йæ сæр батылдта чызг. 
— Хæснаг кæнæм? — йæ къух æм бадардта Дзахо. 
Æмæ бахудти Маизæ. Ацы хатт æргом худт бакодта. 
— Нæ уæндыс хæснаг кæнын? 
— Уæндын, — йæ худын нæма ’рсабыр и чызгæн. Йæ арммæ 
æркасти, стæй йæ афтæ тъæпæнæй бадардта лæппумæ. 
— Уæдæ хъус: æз загътон, мæ къах мæ нал хæссы нæхимæ. 
Дæуæн де ’взагыл абадти: «æмæ ам лæуу». 
Маизæйы къух фестъæлфыд, Дзахойы къухæй фелвæсти. 
Исдуг, цы фæуа, уый нал зыдта къух, стæй афтæ тъæпæнæй 
цæстытыл андæгъди. 
— Базыдтон æй? 
— Дæумæ дæсныйы хийæдтæй цыдæр хæццæ кæны. Дæумæ 
дæсны фæрсынмæ ма цыдаиккой æмæ дæм уæззау хордзентæ ма 
хастаиккой фæрсæггаг. Æниу дæм, чи зоны, ныр дæр хæссынц. 
— Уыдоны уадз æмæ хæссой. Фæлæ уыдонæй алчи йæхи 
бæсты хæссы. Дæ бæсты сæ ничи ницы ’рхæсдзæн — цы рам- 
былдтон, уый зæгъ. 
Маизæ ницы дзырдта, афтæмæй йæ æмбæрста — исты зæ- 
гъын æй хъæуы. Фæлæ — цы?! Æмæ та-иу йæ бæзджын æрфгуы- 
тæй куы сæ иу базмæлыд, куы — сæ иннæ. 
Дзахо Уæтæрбимæ бакаст — цæуыны фæнд æм нæма и? Æниу 
æм, цæуыны фæнд уа, уый йæ æппындæр нæ фæндыди. Æмæ 
йын æхсызгон уыд, æнцад-æнцойæ куы ныхас кодтой хо æмæ 
æфсымæр, уæд. 
— Хорз, нал дын дзурын кæнын, цы рамбылдтон, уый, æмæ 
мæм уый бæсты иу ныхасмæ байхъус. Цы зæгъон, уый дæ зæр- 
дæмæ куы нæ фæцæуа, уæддæр æй ма равдис, уартæ уыцы дзæ- 
19 Хуыгаты Сергей 
289 

бæх хо æмæ æфсымæр куыд ницы рахатой, афтæ. Хорз? — Дза- 
хо комкоммæ бакаст Маизæйы цæсгоммæ. — Сом нæ, фæлæ ин- 
нæбон хуыцаубон у, хуыцаубон та хонæн бон у æмæ кувæн бон. 
Гъемæ дæ хуыцаубоны горæтмæ хонын. Дæ зæрдыл дар — нуа- 
зæн аздахын æмæ хонæг аздахынæй уæлдай нæй — уый, æхсæр- 
фарс куы ныдздзæхст кæнай, уымæй фыддæр у. 
Ныр лæууыдысты талайы фарсмæ æмæ афтæ зынд, цыма 
дыууæйæ нæ лæууыдысты, цыма æртæйæ лæууыдысты æмæ сæ 
цыма дыууæ стыртæ уыди, иу та — гыццыл. 
— Мах кæрæдзийы рагæй зонæм. Мах цыппар азы зонæм кæ- 
рæдзийы, æнæхъæн цыппар азы, — дзырдта Дзахо æмæ йæ ны- 
хас хъазгæмхасæн ныхасы хуызæн зынд, афтæмæй кæмдæр ми- 
дæгæй та ризгæ кодта — ныхасы бæрн æй ризын кодта. Уыцы 
ризæг æддæмæ куы разына, уымæй тарст æмæ уыцы хъазгæмха- 
сæн ныхасæй æмбæхсынмæ хъавыд, тыхсгæ кæй кæны, уый. — 
Æмæ цыппар азы цыппар мæйы не сты. 
Маизæ йын йæ тыхст æмбæрста, æмæ уый дæр хъазынарæзт 
кодта йæхи. Дзахо куы фæлæууыд, уæд загъта. 
— Цыппар мæйы дæр не сты цыппар азы æмæ цыппар къуы- 
рийы дæр, — бахудти Маизæ. 
— Не сты, нæ, — йæ сæр батылдта Дзахо. 
Уым фыццаг йе ’рфгуытæ базмæлыдысты Маизæйæн, стæй 
йæ цæсты уæлтъыфæлттæ сæхи æруагътой дæлæмæ: 
— Кæмæн цыппар азы сты, кæмæн — фондз. 
Дзахо йæ тъæпæн æрмттæ кæрæдзимæ бахаста: 
— Фондз азы та цы хуызы, цымæ? Æмæ кæмæн баисты, алæ- 
ма, фондз азы? 
— Цыппар кæмæн нæ уыдысты, уымæн. 
— Æмæ цыппар кæмæн нæ уыдысты? 
— Фондз кæмæн уыдысты, уымæн, — бахудти Маизæ. Бахуд- 
ти та Дзахо дæр. 
— Мæхи алыварс мæ æрзилын кодтай. 
— Нæ, нæ дыууæйы алывæрсты зылдыстæм, — таламæ бав- 
нæлдта Маизæ, йæ арм ын йæ зæнгыл æруагъта. 
— Ды уыцы бон нæ бадардтай дæ зæрдыл. Фæлæ мæнæй нæ 
ферох æмæ мæ никуы ферох уыдзæни, æвæццæгæн. Уыцы бон 
бацыдтæн Суадæттыхъæумæ. Мæ фыдыхо уым царди, иунæгæй 
царди ’мæ æнæсæрæн хаста. Æмæ нæ бинонтæ бауынаффæ код- 
той — æз уырдæм ацæуон. Уым ахуыр кæндзынæн, Дунатæмæ 
дæр кæсдзынæн. Уыцы кæттагсæр бæрзонд машинæ куы ’рлæу- 
уыд хъæуы астæу, æмæ йын чи йæ гуыффæйæ куы гæпп кодта, 
чи йын йæ цыбыр æфсæйнаг асиныл куы хызти чъылдымыздæх- 
тæй, уæд мæ сæр мæ кой сси. Мæ чумæдан мæ къухы, афтæмæй 
куы иуæрдæм зилын, куы иннæрдæм зилын, фæлæ æрхизон, 
уыЖæн ницы амал арын. Уæд мæм ды сæвнæлдтай, мæ чумæдан 
мын айстай, иуварс æй æрæвæрдтай, стæй мæм Гадзоимæ уæ 
къухтæ сдардтат. Æз уын уæ къухтыл фæхæцыдтæн æмæ зæхмæ 
ратахтæн. Куы рацæйтахтæн зæхмæ, уæд дæм кæсгæйæ куы аз- 
290 

заин. Зæхмæ куыд æрхæццæ дæн, уый дæр нал базыдтон. Сы- 
мах, æвæццæгæн, горæтмæ цыдыстут, уым уый тыххæй лæууы- 
дыстут. Цæмæй зыдтон уæд, æмæ сымах ахуыргæнджытæ стут?! 
Фæлæ-иу мæ цæстытыл уадтæ, Дунатæйы къуымтæ-иу куы 
æфснайдтон, афтæмæй, æмæ-иу тарстæн — куы никуыуал дæ 
фенон. Стæй дын мæ рудзынджы раз бадын уыцы бон, ахуыры 
фыццаг бон, æмæ дын уалæ ахуыргæнджытæ æрцæуынц, мах 
кълæстæ кæм уыдысты, уыцы агъуыстытæм. Мах кълæстæ, фæ- 
зæн йæ дæллаг фарс цы агъуыстытæ уыд, уым куы уыдысты — 
ныллæг æмæ тъæпæн агъуыстытæ. Æмæ ды дæр куы ’рцæйцæ- 
уис! Фестадтæн, фæстæмæ абадтæн, фæлæ нæ бафæрæзтон ба- 
дын, сыстадтæн æмæ афтæмæй кастæн, куыд æрцæйцæут, уымæ. 
Ды кæронæй цыдтæ, дæ пъартфел дæ къухы, æмæ мæ æрфæн- 
дыд — охх, куыд мæ æрфæндыд! — азгъор дæ размæ, дæ пъартфел 
дын райс дæ къухæй, хæсс æй, афтæмæй дæ фæрсты цу! Стæй 
ауыдтон: дæ фæрсты рог-рог уайы иу чызг-ахуыргæнæг, бакæсы 
дæм æмæ та цæугæ-цæуын бакъæцæл вæййы худæгæй. Æвæццæ- 
гæн ын ды исты худæг ныхæстæ кодтай. Æмæ йæм мæ маст 
рафыхти — цæмæн худти дæ ныхæстыл?! Фæлæ хъæцыдтæн. 
Афтæ мæм зынд — афтæ мæм цæмæн зынд, уый нæ зонын — 
цыма ды махмæ ’рбацæудзынæ, махмæ дын уыдзæн урок, æмæ 
дæ æз уындзынæн, уый та дæ нæ уындзæни, æмæ дзы уымæй 
мæ маст райсдзынæн. Уалынмæ нæм ды нæ, фæлæ уый йæхæдæг 
куы ’рбамидæг уаид, йæ худын йæ цæсгомыл нæма æрысыст, 
афтæмæй. Химийы ахуыргæнæг. Мæ уæнгæл ын федтон йæхи- 
цæй дæр, йæ химийæ дæр. Ды нæм уæддæр кæй не ’рбацыдтæ, 
стæй дын мах къласы кæй нæ уыд уроктæ — иууылдæр сæ уый 
аххос фæкодтон. Мæхæдæг рудзынджы раз фæбадтæн фæззæ- 
гæй уалдзæгмæ, цалынмæ нæм Лолитæ Адамы чызджы бæсты 
’рбацыдтæ урок кæнынмæ, уæдмæ. Æмæ-иу дæумæ кастæн ру- 
дзынгæй, дæу-иу агуырдтон, ууыл мæхицæн дæр нæ састæн. Къла- 
сы чызджытæ-иу дис кодтой — мæ бынатæй куыд нæ стын! 
Æддæмæ-иу мæ кодтой семæ, мæ цæнгтæ дæр-иу мын ивæзтой, 
стæй мæ ныууагътой — сæ бон мæ базыдтой æмæ мæ ныууагъ- 
той. — Маизæ фæлæууыд йæ ныхасæй, лæг æнæзонгæ хъæды 
куыд фæцæйцæуа, стæй, куы фæдзæгъæл уа, уымæй куыд фæ- 
тæрса æмæ куыд фæлæууа, афтæ, — æгæр бирæ фæдзырдта! Де 
’вæрæнтæ иууылдæр куыд скалай! Бахудынмæ хъавыд, фæлæ 
худын фæндонæй кæд уыд! Куы нæ дæм цæуа худын, уæд куыд 
бахуддзынæ! Æмæ нæ бахудти. Йæ æрмттæ айтынг кодта, æрка- 
сти сæм, æмæ æддæг-мидæг атъыста йæ къухтæ. 
Дзахо бакасти Маизæйы къухтæм — сæ даргъ æнгуылдзты, 
сæ кæрæттыл урс-урсид сыгъдæг ныхтæ, лæг сæ йæхи федтаид, 
афтæ сыгъдæг уыдысты. Хорз фидыдтой уыцы урс ныхтæ уыцы 
æмдымбыл дæргъæй-дæргъмæ æнгуылдзты кæрæтты. Дзахо-иу 
таламæ бакаст, стæй та-иу йæ цæстытæ ’рбазылдта Маизæмæ — 
цæсты ахадыдта Маизæ. Бæрзондгомау, Дзахойæ бирæ ныллæг- 
дæр нæ уыдаид. Нæдæр — къæсхуыр, нæдæр — хæрзхуыз. Цы 
291 

игæрхуыз дæллаггуыр ыл уыд, уый йыл дзæбæх æмыдынгæй 
бадти. Йæ донгъуыз кофтæйы бынтæ йæ мидæг ацыдысты дæллаг- 
гуырæн. Тæрттæ дзæбæх хæцыдысты æддæмæ. 
Ацы бонты сæрзилæджджын дугь! Ныр Уæтæрбийы коммæ 
куы нæ бакастаид æмæ сæм куы нæ бацыдаид, уæд ацы уæлгом 
дуне дæлгоммæ нæ абадтаид?! Уый йæм æнхъæлмæ кастаид, уый 
та нæ зыдтаид, æнхъæлмæ йæм кæсы, уый. Цæмæй йæ зыдта- 
ид?! Уымæй рох кæнын дæр байдыдта. Стæй, куы бафæлладаид 
æнхъæлмæ кæсынæй, уæд искæмæ фæцыдаид фæлладæй, æмæ 
йыл бон куы баизæр уыдаид æмæ йыл æхсæв куы æрцыдаид 
афтæмæй искæй хæдзары, уæд кæрæдзиуыл нæ сæмбæлдаиккой 
æмæ тæгæлтæ нæ фæхаудаиккой бон æмæ æхсæв?! 
Æмæ йæ сæр фæйнæрдæм ныттылдта Дзахо, арф хуыдымæй 
чи сирвæзы, уый куыд ныттилы йæ сæр, афтæ. 
— Адæймаг кæд нæ цæуы æрмифицаугæйæ. Царды стыр фæн- 
дагыл дæр æрмифицаугæйæ цæуы æмæ цардгæрæтты æвæндаг 
рæтты дæр. 
— Куыд æрмифицаугæйæ, ома? — бакасти йæм Маизæ æмæ 
бамбæрста: фæрсын æм цыд» бирæ цæмæйдæрты куы фарстаид 
Дзахойы, афтæ йæ фæндыд. 
— Куыд цæуы, афтæ. Æмæ куы æрхуы галуантæм бадзæгъæл 
вæййы, куы та æнæдон быдырты фæсæпп-сæпп кæны йæ цæргæ- 
цæрæнбонты. 
— Цыдæр ног ныхæстæ кæныс. Дзыхъхъынног ныхæстæ. 
Фæлæ мæнмæ та афтæ кæсы: адæймагыл куы сбон вæййы, уæд 
æнæзонгæ галуаны дуарæй бахизы. 
— Мæнæ куыд дзæбæх загътай! — Зæрдиагæй бацин кодта 
Дзахо. — Гъемæ уыцы галуаны райдайы æрмифицаугæйæ цæ- 
уын. Æнæуи бон галуаны хуызæн у, рухс галуаны хуызæн, æнæ- 
зонгæ галуаны хуызæн. 
— Бонтæ-галуантæ! — загъта Маизæ, цыма уыцы дыууæ 
дзырдæн иумæ цыхуызæн азæлд ис, уымæ байхъусынмæ хъа- 
выди. 
— Æмæ цæуынц бонтæ-галуантæ нæ иувæрсты, уыдон фæс- 
тæмæ цæуынц бонгай-галуангай, рæсугъд æмæ парахатæй лæгæр- 
дынц, мах — размæ, гуыбыр-гуыбыры, цыма нæ цыдæр ахауд 
æмæ уый агурæм. 
— Æмæ кæд уыдон дæр афтæ ’нхъæлынц — размæ уыдон 
цæуынц, бонтæ-галуантæ. Фæстæмæ та мах цæуæм. 
— Куыдфæнды дæр æнхъæлæд. Иу хъуыддаг бæрæг у — ин- 
нæрдæм цæуынц æмæ нын нæ ис-нæ бон хæссынц семæ. Нæ 
удæртау нын хæссынц. 
— Фæлæуу-ма, стæрсын мæ кодтай! Уанцон удæртау хаст нæу! 
Куыд æй хæссынц, кæдæм æй хæссынц? 
— Кæцæй нæм нал раздæха, уырдæм. 
— Æгæр сæ сфыдуд кодтай! Дзæбæх куы сты бонтæ-галуантæ! 
Бонтæ дæр дзæбæх сты æмæ æхсæвтæ дæр. Бон дæ куыстытæ 
бакæн, æхсæв дæ хъуыдыты балæуу!Хуыздæр ма цы уа! 
292 

— Æрмифицаугæйæ! Дæ куыстытæ дæр æрмифицаугæйæ кæн, 
дæ хъуыдыты дæр æрмифицаугæйæ зил! Æниу уыдон сæхæдæг 
дæр æрмифицаугæйæ цæуынц, дæ бон-галуантæ дæр æмæ де 
’хсæв-лæгæттæ дæр. Æмæ се стырдæр фыдбылыз уый мидæг ис, 
æмæ ахиздзæн дæ фæрсты, ахæсдзæн дын, цы дæм уа ахæсси- 
наг, уый æмæ дæм фæстæмæ дæр нал фæкæсдзæн. Æрдзы æгъдæут- 
тæй уымæй æгьатырдæр нæй. Цы æнæрхъуыды ныхас дæ сир- 
вæзти, уый ма бараст кæнай, уый фадат дын мауал уа! Цы æна- 
рæхст къахдзæф акæнай, уый дын афтæ æнарæхстæй фæрахæсс- 
бахæсс кæндзысты семæ тъымы-тъыматы. Уый фæйнæрдæм кæй 
цæуынц — бонтæ ’мæ æхсæвтæ иуæрдæм, адæм — иннæрдæм, 
уымæн афтæ у. Иуæрдæм куы цæуиккой, уæд, æвæццæгæн, афтæ 
нæ уаид. — Дзахо та йæ сæр ныттылдта. — Цыдэер ныхас мыл 
бафтыди, цыдæр æнæджелбетт ныхас. Бахатыр кæн. 
— Нæ, нæ, хорз ныхас у, — батагъд кодта Маизæ. — Æз дæм 
тынг зæрдæбынæй хъусын. Кæд дæ урокты дæр ахæм ныхæстæ 
фæкæныс, уæд æз ацæудзынæн Суадæттыхъæумæ, — бахудти 
Маизæ. — Уым дæ урокты баддзынæн æмæ дæм хъусдзынæн. 
— Суадæттыхъæумæ æнæуи куы бацæуис, — бахудти Дзахо 
дæр æмæ фæсырх и. — Разгом къабаты куы бацæуис, ныхыдзуар 
куы бахæссис, уæд кæрæдзийы урокты бадиккам æз æмæ ды 
æмæ хъусиккам кæрæдзийы уроктæм. 
Маизæ ницы загъта, йæ ныхмæ сæвнæлдта, йæ уырзтæ йыл 
сæвæрдта æмæ йæ цæстытæ зæхмæ æруагъта. 
Ныр лæууыди кæрты астæу æмæ хатыдта — скъоламæ цæуын 
æй нæ фæндыд. Йе ’ппæт удыбонтæй йæ хатыдта æмæ дис кодта 
— уый цы у?! Афтæ куы никуы уыд, æмæ йæ скъоламæ цæуын 
ма фæнда. Ныр бацу, дæхиуыл дуар бахгæн, тынг æнгом æй 
бахгæн, стæй афтæ æд уæлæдарæс бахау диваныл, змæлгæ дæр 
мауал скæн, хуысс æмæ хуысс! 
Фыццаг урок æм нæй, стæй фæд-фæдыл цыппар урочы, цып- 
пар даргъ урочы! Кæд æмæ кæд хъуамæ фæуой — уартæ бон- 
рæфты! 
Æмæ хъуамæ сабаты ацыдаиккой. Куыддæр хистæр уазæг йæ 
райст-бавæрды дарæсы йæхи рацарæзта, афтæ йæ бинойнаг къул- 
тыл хизын райдыдта. Сыхбæстæ йæм фæдисы уадысты æмæ ма 
— цæй уазæг цыд æмæ цæй цыдæр! Рынчындонмæ йæ аскъæф- 
той æмæ йын уыцы изæр операци скодтой. Æмæ сын къуырисæ- 
ры цæугæ æрцыд. Иуæй, дам, нæм сабаты æнхъæлмæ кастысты, 
æмæ, дам, худинаг у кæйдæр адæмæй. Уый сæ хистæр дзырдта 
афтæ. Иннæмæй та, дам, хуыцауæхсæв æмæ Уастырджийы æхсæ- 
вæй уæлдай нæй фарны хъуыддаджы фæдыл цæуынæн. 
Бон дзæбæх æрбарухс и. Уасджытæ сæ уасын æмæ сæ ба- 
зырты тъæпп-тъæппæй банцадысты. Уæдмæ, мидæгæй чи уыди, 
уыдон тыргъмæ рахызтысты. Фыд æмæ фыдыфсымæр дæр семæ. 
Æмæ та тыргъы æрхизæны дæр схæцыдысты ныхасыл. 
Гадзо йæ уæлхъус балæууыди Дзахойæн. 
— Цы, уый зоныс? Цом æмæ далæ Парсаданты бын уыцы 
293 

малы нæхи нысхуыстытæ кæнæм, иæ хуыссæг дæр куыд фæли- 
дза æмæ нæ фæллад дæр. 
Дзахойæн йæ уæнгтæ барызтысты малы коймæ. Гадзомæ ба- 
каст — кæд хъазгæ кæны. Уæдæ уанцон схуыстытæ нæу уыцы 
уазал доны æхсæвы дзæгæрæгæй! 
— Хуыздæр ницы æрхъуыды кодтай? 
— Æмæ уый æвзæр æрхъуыды у! Дыууæ сычъийы хуызæнæй 
куы сцæйцæуæм атагъайæ, нæ сæртæ бæрзонд куы сисæм æмæ 
фæйнæрдæм футтытæ куы кæнæм. 
Дзахо бахудти сычъиты коймæ, афтæ сæ дыууæйыл чи аххæ- 
стаид, ахæм худтæй бахудти. Æмæ йæ Гадзоба тагъд кодта: 
— Цæй, цæй, цалынмæ адæм нæма базмæлыдысты, уæдмæ 
куыд фæдæле уæм. 
— Стæй мæ пъартфел та?! 
— Дæ пъартфел демæ рахæсс. 
— Æмæ йæ дыууæрдæм рахæсс-бахæсс кæндзынæн? 
— Æмæ йын цы у! 
— Уæззау у. 
— Гъемæ йæ дæлæмæ ды ныххæсс, хæрдмæ йæ æз схæсдзы- 
нæн. 
Ацыдысты. Ахастой пъартфел дæр. Уым сæ ныууагътой ны- 
хасгæнгæ фысымæй-уазæгæй. Цалынмæ афтечы дæле уыцы къу- 
лы фæуырдыг кодтой, уæдмæ æнæдзургæйæ фæцыдысты. Ра- 
зæй — Гадзо, фæсте — Дзахо. Уым, уыцы къул ныууайæны сæр 
æрлæууыд Гадзо, æмæ йæ Дзахо куы баййæфта, уæд йæ къух 
хуссармæ адардта. 
— Куыд рæсугъд у, нæ фæлæ хуссар! Ныр ууыл иу-дыууæ 
æмдзæвгæйы ма ныффысс! Иæ бур-рæгъæдæй сæлæт æфтауы, 
æлгъæд кæны лæджы, — дзуры Гадзо æмæ афтæ зыны — дзурын 
æм нæ цæуы, фæлæ йын æнæ дзургæ нæй. — Ныр ай хуызæн 
хуссæрттæ кæмæн нæй, уыцы хъæутæ дæр цæргæ кæнынц?! 
Цæрдтытæй хъазынц! Уæдæ, хъæу уай æмæ дын хуссар ма уа! — 
загъта уыцы ныхæстæ, афтæ сæ загъта æртхъирæнгæнæджы хъæ- 
лæсæй æмæ фæуырдыг кодта. Дзахо лæугæйæ баззад: дæлæ уыцы 
æфсæйнаг хæтæлтæ! Фæрсæй-фæрстæм ныддæргъ сты дыууæйæ. 
Афтæ зыны, цыма бафæлладысты, сæ бон нал у хурæй-къæв- 
дайæ уыцы ран дзыназын æмæ ма гыццыл æнхъæлмæ кæсынц, 
хæрз гыццыл, стæй ахæцдзысты сæхиуыл æмæ зуыгъ-зуыгъгæнгæ 
далæ дæлбыл балæудзысты. Æмæ сæ бынат афтидæй аззайдзæн. 
Æмæ фæтæрсæгау кодта уыцы хъуыдыйæ Дзахо. Сæ бынат аф- 
тидæй куы аззайа, уæд ма цы уыдзæн сæ бынаты? Ницы? Куыд 
ницы?! Æмæ уыцы æхсæв та цы фæуыдзæн, тыгъдызæй куы 
сыстад æмæ тугуарæнтæ куы кодта! Уыдон сæ уæлхъус куы 
æрæрйæфта дыууæйæ æмæ стæй сæ иуы, дæлæ ардыггаджы хуыл- 
фы куы амидæг сты дыууæйæ! Уыцы æхсæвы кой дæр нал фæ- 
зындзæн, хæтæлтæ сæ бынæттæй куы феггуырсой æмæ далæ 
донбыл куы абадой, уæд?! 
Кæм и ныр Рагнетæ?! Кæдæм фæхæццæ, кæм æрæнцад?! Цы 
294 

хуртæ уыны Арчилимæ? Кæд йæ зæрдæ ам баззади, мыййаг, 
кæд уый фыдæнæн фæраст и Арчилимæ, Дзахойы фыдæнæн?! 
Чердæм нæ ныззилдзæн сылгоймаджы зæрдæ, кæуылты ахи- 
зынмæ нæ рабæтдзæн йæ гæрзтæ! 
— Фынæй ма бау, гъе уæлæ лæг! — Фехъуыст æм иуафон 
æмæ, цыма æцæг фынæй уыд æмæ хъал раци, уый ракæс-бакæс 
акодта фæйнæрдæм. Ауыдта Гадзойы — дæлæ лæууы уыцы дыууæ 
хæтæлы цур. Фæстæмæ кæсы, æмæ Дзахойы хъуыдыйы абадти: 
Гадзо нæ зоны, цæмæй зоны — уыцы тыхдымгæ ’мæ тыхуарынмæ 
бæстæ хъентæ-ментæ куы бадти, уæд уыдон ам кæй лæууыдыс- 
ты дыууæйæ æмæ хæтæлы хуылфы кæй бамидæг сты, стæй ду- 
нейы хæлбурцъæй сæхи удты хæлбурцъ кæй фæтыхджындæр 
æмæ сæм дунейы хæлбурцъ кæй нал хъуысти хæтæлы хуылфмæ. 
Сæ фæрсты ныххызтысты хæтæлтæн. Æмæ уым, фæсте чъыл- 
дымæрдыгæй цы дурджын зæнг æрцыди, ууыл рон æрбабæттæ- 
гау батыхсти нарæг къахвæндаг — суадоны фæндаг. Гадзо баз- 
дæхти къахвæндагыл. Дзахо дæр ыл баздæхти. Суадон уади урс- 
урсид хъæдын нукгондыл уыцы дурджын зæнджы хуылфæй æмæ 
бынæй дуртыл цæппузыртæй тахт фæйнæрдæм. Гадзо цыхцырмæ 
йæ къухтæ бадардта, аууæрста сæ, уыйфæстæ дон анызта. 
Дзахо лæугæйæ баззад. Атагъайы уарыд рухс. Хур нæма скаст, 
фæлæ хурыскæсæны хох урс адардта æмæ хохы урс сæрæй урс 
сыг рацыд. Згъæлди уыцы урс сыг атагъайы тъæпæнты æмæ йæ 
зæланг цыд, йæ мынæг, йæ уайсадгæ зæланг. Æмæ дис кодта 
Дзахо — цæмæн афтæ зæланг кæна уыцы сыг? Кæд атагъа нырма 
афтид кæй уыди, æддагон хъæлæба дзы кæй нæма цыди, уымæн 
афтæ уыд? Хъуыста уыцы зæлангмæ æмæ йæм зынын райдыдта, 
цыма йæ сæ кæртæй Гадзо нæ ракодта, цыма йæм уым, кæрты 
куы лæууыд, уæд уырдæм байхъуыст ацы зæланг, йæхæдæг æй 
нæ базыдта, афтæмæй йæм байхъуысти æмæ йæ уый ракодта 
ардæм,уыцы зæланг. 
Хатт-иу ныссабыр, йæ азæлд ма-иу цы баззад хъусты алы- 
варс, æндæр-иу йæхæдæг нал хъуысти зæланг. Стæй та-иу баз- 
мæлыди æмæ та-иу кæцæйдæр-кæцæйдæр гыццылгай-гыццылгай- 
сыхъуысти уыцы алæмæттаг зæланг. 
— Уæддæр дæ хъул сах куыд абадти! — æнæнхъæлæджы 
æрбайхъуыст Дзахомæ æмæ йæм афтæ фæзынд — уый уыцы 
зæлангæй равзæрдысты, уыцы зæланджы мидуынæры райгуыр- 
дысты уыцы ныхæстæ, уырдыгæй райхъуыстысты. — Уыцы цъæх 
цæстытæ, цыма дыууæ цæсты не сты, фæлæ дыууæ æнæбын 
цады сты, кæмдæр уæлхох зæххы арфæй чи сабузта. — Ноджы 
ма цыдæр дзурынмæ хъавыд Гадзо, бæрæг уыд йæ цæстæнгасыл, 
фæлæ Дзахо йæ къух хуссармæ адардта — нæ йæ фæндыд, ам 
Маизæйы цæстыты кой кæной, уый — æмæ загъта хъæрæй: 
— Фарон уалæ уыцы уæлвæзы Майы бæрæгбон куы кодтам. 
Къухтыл цæуынæй мемæ куы быцæу кодтай æмæ дæ фæсте куы 
фæуагътон. Ферох дæ и? 
— Æмæ дæуæй ферох и — дур куы æхстам æмæ йæ а лæппу 
295 

дæуæй дыууæ санчъехы дарддæр куы ныддыввытт кодта, уый? — 
бахудти Гадзо. 
Дзахо ницуал сдзырдта — сразы и йемæ. Маизæйы цæстыты 
кой мауал кæнæд, уыййеддæмæ йæ кæд фæнды — фондз санчъе- 
хы дарддæр зæгьæд! 
Фæстæмæ куы здæхтысты, уæд дæр йæ ныхасы къуди нæ 
аскъуыд Гадзойæн. Дзырдта æмæ дзырдта æмæ та-иу лæугæ дæр 
æркодта. Æмæ та-иу æрлæууыди Дзахо дæр. Уазал доны фæстæ 
хур æхсызгон хъарм кодта уæнгтæ, æмæ-иу Дзахо куы ’рлæу- 
уыд Гадзойы фæстæ, уæд-иу æм цæуын нал цыд, афтæ куы лæу- 
уыдаид хуры хъæрммæ, уый йæ фæндыди. 
— Уыцы дыууæ лæджы — уо, худæджы лæгтæ фæуат! — Хъæ- 
рæй загъта Гадзо. — Мæнæ цыма артисттæ уыдысты æмæ цыма 
хъазгæ кодтой, фынг дæр цыма æцæг фынг нæ уыд, фæлæ йыл 
цæмæй уыцы дыууæ лæджы хъазой, уый тыххæй арæзт цыма 
уыд. Сæ иу — къæсхуыр æмæ æнæдæндаг. Афтæ зынд, цыма йæ 
дæндæгтæ дæр йæ фыркъæсхуырæй азгъæлдысты. Иннæ — хæрз- 
хуыз, тымбылсæр, дастсæр. Ныр а мæллæг чи у, уый дзы, иуæй, 
цыма аргъуц кодта, иннæмæй та дзы цыма хъазын йæ зæрды 
уыд, афтæ зынди. Æмæ йæ нуазæн дары хæрзхуыз лæгмæ фын- 
джы сæрты. Дзуры йæм: 
— Мæ нуазæн мын бануаз, Малак. Нуазæн аздахын æхсæр- 
фарс ныцъцъыкк кæнынæй уæлдай куы нæ у, уæд мын цæмæ 
маст кæныс? 
Лæг æм йæ хъус ницы ’рдардта. Мæллæг йæ тæнæг былтæ 
асдæрдтытæ кодта, стæй бахъавыд, бахъавыд æмæ, куыддæр фев- 
дæлди хæрзхуызы, афтæ та йæм бадардта йæ агуывзæ. 
— Дæумæ дзурын, Малак. Мæ нуазæн дæм дарын, æмæ мын 
аргъ скæн мæ нуазæнæи. 
Æмæ йæм уæд йæ фæтæн риу бадардта стыр лæг. 
— Гæррæтт, иу нуазæн вæййы фынгыл æмæ дын æй баныз- 
тон. 
— Уæд дæ хæдзар — далысдон! — Æнæкъæрццæй срæцыгъта 
къæсхуыр лæг, йæ тæнæг былтæ худынызмæлд бакодтой, фæлæ 
сыл нæ разынд худын — куыд сыл разындаид уыцы тæнæг был- 
тыл! Æмæ сæ уæд йе ’взагæй асдæрдтытæ кодта. Абадти, абадти 
æмæ та схæцыд агуывзæйыл. Æмæ та йæ бадардта фынджы сæр- 
ты. Лæг ыл йæ цæстытæ схъулæттæ кодта. 
— Ай Маркъоз нæ дæ?! 
— Маркъоз дæн, уæдæ Тъиракъоз дæн! — скъæрцц та кодта 
къæсхуыр. 
— Арæби, банызтон дын дæ нуазæн. Мæ армытъæпæныл дæр 
ма куы фæдæлгом кодтон сыкъа æмæ афтæ дæр куы загътон: ай 
куыд афтид у, афтæ афтид уæд де знаджы хæдзар, уæд æй куыд 
нал къуыды кæныс, æви дæ хъустæ хизынмæ уыдысты?! — Æвæц- 
цæгæн, мæсты кæнын байдыдта, хæрзхуыз лæг чи уыди, уый. 
Къæсхуыр фæлæууыд, афтæ зынд, цыма фæчъыдзых и уыцы 
ныхæстæй, фæлæ уайтагъд йæ хъуыр-хъуыр ма ссæуа! 
296 

— Мæ хъустæ хизынмæ уыдысты, сынæр цæгьдынмæ уыдыс- 
ты, уый никæмæ хауы. Уыдысты хизынмæ мæ хъустæ, уæдæ! 
’Уæд хæрзхуыз лæг рудзынджы дæлвæйнæгмæ аздæхт, уым 
иннæ худты ’хсæнæй йæ худ систа. Тымбылзылд гуыдыны хуы- 
зæн худ, бадардта йæ къæсхуыр лæгмæ. 
— Ай мæ худ нæу, Маркъоз?Дзуарыбынæй йæ рахæсдзынæн, 
куыд дын банызтон дæ нуазæн. Гъеныр дæр мæ нæ уадзыс мæ 
мæгуырыл?! 
Дзахомæ хорз фæкаст уыцы лæгты загъд-замана, стæй йæ 
Гадзо афтæ хорз кæй бадардта йæ зæрдыл, уый дæр æм хорз 
фæкаст. Аргъауы лæгты хуызæттæ — сæ иу хæрзхуыз, тымбыл- 
сæрджын, се ’ннæ — къæсхуыр, тæнæгбыл. 
— Стæй йæм ницуал сдзырдта, уыцы къæсхуыр чи уыди, уый? 
— Цыдæр зæгъынмæ ма хъавыди — бæрæг ыл уыд, фæлæ сыл 
уæле хистæр рахъæр кодта, æмæ ницуал загъта. Уæддæр ма-иу 
йе ’взаг æрбасæрфтытæ кодта йæ тæнæг былтыл. 
Уæдмæ, суадонмæ баздæхæнмæ схæццæ сты, æмæ йæ цыд 
фыццаг сабырдæр фæци Дзахойæн, стæй бынтондæр æрлæууы- 
ди. Кæмдæр дзы цыма цыдæр баззад! Йæ къæхтыбынмæ каст 
æмæ йæ цæстыты уæлтъыфæлттæ æртъæпп-æртъæпп кодта: кæм 
дзы цы баззадаид?! Сæхи кæм надтой, уым балæууыд йæ хъуы- 
дыйы — иицы дзы баззади уым. Пъартфел æм уыд æмæ уæртæ 
Гадзойы къухы æрзæбул. Æндæр æм ницы уыд. Кæд дзы уым 
исты баззад, Бæрзыхъæуы? Æхсæв уыди, нуазгæтæ-йедтæ код- 
той. Фæлæ йæм уым дæр ницы уыди. Æмæ дзы цы хъуамæ баз- 
задаид уæд уым дæр! Уæдæ йыл цы бафтыд уыцы æнæхайыры 
хъуыды, кæцæй йæм æрцыд: цыдæр дзы баззади кæмдæр?! 
Лæугæ кæны, уый æмбæрста, иунæгæй лæууы, уый дæр ба- 
фиппайдта æмæ базмæлыд: ацæуа! Гадзойы сæййафа. Æмæ куыд- 
дæр базмæлыд, афтæ ауыдта — уартæ Парсаданты цæхæрадоны 
былæй дæлæмæ уыцы тæссар-мæссар фæндагыл æрдугъ кæны 
Таизæ. Уынгæ йæ дзæбæх нæ кæны уырдыгæй уырдæм, фæлæ 
уæдæ æндæр чи хъуамæ уа! Сабыр цæуын æрмæст уый нæ зоны 
уыцы фæндагыл. Куы йæ сарæзтой, уæдæй нырмæ йыл нырма 
фæд-фæдыл дыууæ къахдзæфы сабыр нæ акодта, иууыл — дугъ. 
Дæлæмæ дæр — дугъ, уæлæмæ дæр. Уæлæмæ зын дугъ кæнæн у, 
доны бедра йæ иу къухæй иннæмæ фæисы. Уæддæр ыл сабыр 
ацæуа, уый — нæй. Æмæ тынг фидауы, уыцы тæссæрттæ-мæс- 
сæртты куы ’рцæйдугъ кæны, уæд. 
Ныр хуры фыццаг тынтæм сырх-сырхид мигъы фæскъауы 
хуызæн зынди. Цыма йæ уадымс раскъæфта, уым æй уæлбылæй 
раскъæфта æмæ йæ дæлæмæ-дæлæмæ фæхæссы далæ суадæт- 
тырдæм. 
Дзахо йæм кæсгæйæ баззади. Донмæ æрцæуы, æвæццæгæн, 
фæлæ уæд йæ бедра кæм и, йæ урс-урсид бедра? Æви йæм зынгæ 
нæ кæны йæ бедра — уырдыгæй уырдæм, æвæццæгæн. Уæдæ 
донмæ æнæ бедра цæмæн хъуамæ цæуа?! 
Æрæджиау разылд Гадзомæ Дзахо. Уый уалæ хæтæлты сæр 
297 

уыцы зæнгыл лæууы, йæ къухы Дзахойы пъартфел æмæ йæм 
цыма æппындæр нæ фидыдта йæ пъартфел Гадзомæ, афтæ йæм 
фæкаст. Æмæ атагъд кодта Дзахо — райса пъартфел, йæхæдæг 
æй ахæсса, фæлæ цыма дзæбæх цæуын нал арæхст, кæм-иу йæ 
къах истæуыл скъуырдта, кæм та-иу цыма цудгæ дæр фæкодта. 
— Дæ зæрдæ-мæ зæрдæйы мæ фæстæ цæуы, — бахъуыр-хъуыр 
кодта Гадзо, куы йæм схæццæ и Дзахо, уæд. — Æмæ йын дунейы 
дзæбæх ныхæстæ фæкодтон. Гъеныр-иу схæр! 
Дзахо йæм ницы сдзырдта. 
Скъолайы фæзмæ куы схæццæ сты, уæд хур дзæбæх скасти. 
Фæзы кæрæтты хъахъхъæнджытау цы стыр сусхъæд бæлæстæ 
лæууыд, уыдоны парахат къалиутыл цыма сызгъæрин дон ба- 
пырхчындæуыд, уыйау æрттывтой, æмæ, кæй æрттывтой, уый 
цыма сæ кæрæдзийæн æвдисынмæ хъавыдысты, уый змæлд код- 
той — уыцы уæздан æмæ тавицы змæлд. Æмæ сæ судзгæ цæнгтæ 
кæрæдзимæ бадар-бадар кодтой. 
— Дысоны хабар читт-читтыл ма схæцай! — бадзырдта Дзахо 
Гадзомæ, æмæ бахудти Гадзо. 
— Уый афонмæ Суадæттыхъæуæн сæ мыстьпæ дæр зонынц. 
Фæзы скъоладзаутæ къордтæ-къордтæй лæууыдысты. Уыдон 
се ’хсæнты цыдысты. Скъолайы схизæны цы тъæпæн дурын асин 
уыд, уый рæбын æрлæууыдысты æмæ, куыддæр æрлæууыдыс- 
ты, афтæ, ахуыргæнджытæ кæм вæййынц, уыцы хатæны рудзынг 
рахостæуыд. Дзæбæх æй рахостæуыд, йæ дзинг-дзинг ссыди ав- 
гæн, æмæ кæсыныл фесты рудзынгмæ. Уым, мидæгæй, йæ лæ- 
гуын сæр рудзынджы авгмæ комкоммæ ныццарæзта Бесæгъуыр, 
цыма йыл ранцайынмæ хъавыди æддæмæ, æмæ сын йæ æнгуыл- 
дзы къæдзæй амыдта — мидæмæ рауайут! 
— Цы нæ кæна Песталоцци? — бахудти Гадзо. Хъазгæйæ-иу 
афтæ хуыдта Бесæгъуыры. 
— Уроктæм нæ ма ’рвита, фыццаг уроктæм?! — йæ хъæлæс 
цыдæрхуызон æрхауд Дзахойæн. — Абабау! Æмæ мæхи уроктæм 
куыд цæудзынæн, ууыл джитæнтæ куы кæнын. Фæлтау ма уым 
куы афæстиат уыдаиккам. 
— Кæм, Бæрзыхъæуы? 
— Доныбыл дæлæ, уый дын Бæрзыхъæу æмæ Фæрвыхъæу 
дæуæн дæр! 
Бесæгъуыр сæ размæ фæци. 
— Гъеныр сымах мæнæн стут мæ Уастырджитæ, мæ дыууæ 
къобор Уастырджийы, — загъта хъæрæй, стæй сæ астæу балæу- 
уыд, сæ цæнгтæм сын бавнæлдта æмæ сыл, уартæ рæбынæй йе 
стъол кæм лæууыд, уыцырдæм ахæцыд. Стъолмæ куы бахæццæ 
сты, уæд сæ суагъта æмæ стъолмæ багуыбыр. Уым стъолы уæлæ 
дæргъæй-дæргъмæ авджы бын дæргъæй-дæргъмæ гæххæттыл, йæ 
уæлгр цыппæрдигъон хæххытæ, афтæмæй лæууыд урокты фæт- 
кæвæрд. 
— Ды мын, Гадзо, ацæудзынæ, — Бесæгъуыр йе ’нгуылдз 
ныццарæзта авгмæ, — мæнæ дæсæм «б» къласмæ. Гадзыме ны- 
298 

марди-нысæфти — абон мæ ауадз. Йæ разы йын бæндæнтæ куы 
байтыгътаин, уæддæр æй нæ баурæдтаин: сæ сæрты асæррæтт 
ластаид! Ды та мын, мæхи дзæбæх Дзахо, ацæудзынæ дæсæм 
«а» къласмæ æмæ дзы иу дæхи хуызæн дзæбæх урок скæндзынæ. 
— Бесæгъуыр раст слæууыд, йæ лæгуын сæрыл фыццаг йæ иу 
армытъæпæн æруагъта, стæй — иннæ. 
Дзахойы уæнгтæ барызтысты — куыд ацæудзæн дæсæм «а» 
къласмæ æмæ дзы куыд скæндзæн иу дзæбæх урок! Абон æм 
урок дæр куы нæ ис уым! Æппындæр цæттæ куы нæ у, урок 
скæна, уымæ! Йæ къух ныххаста, стъолы уæлæ цы авг ныддæл- 
гом и, уымæ æмæ йæхæдæг дæр не ’мбæрста, цытæ дзырдта, 
уый, афтæмæй загъта: 
— Æмæ сæм дæлæ физикæйы урок куы и. Пъадайы урок сæм 
куы и дæлæ! 
— Пъалайы урок сæм и, уый æз дæр зонын. Фæлæ Пъалайы 
хабар нæ фехъуыстай? Бæласæй нæ рахауд æмæ йæ фæрсчытæ 
нæ ныссаста?! 
— Цæй бæласæй рахауд æмæ цæй фæрсчытæ ныссаста?! — 
Иуæй, цыма фæрсгæ кодта, иннæмæй — бустæ бакодта, афтæ 
рауад йæ ныхас Дзахойæн. 
Æмæ йæм цæхгæр ныззылди Бесæгъуыр. 
— Сæхи бæласæй, сæ фæткъуы бæласæй, æндæр цæй бæла- 
сæй! Сæтгæ дæр — йæхи фæрсчытæ. Йæ рахиз фæрсчытæ. Дыууæ 
дзы асасти, кæнæ дзы æртæ асасти, — уым фæурæдта йæ ныхас 
Бесæгъуыр, лæппутæм та фæйнæ касты бакодта. — Фæлæуут- 
ма, æмæ сымах кæм къутуйы бын бадтыстут?! Уæдæ знон изæр 
хъæу фæдисы куы фæцыди Пъаламæ, уæд сымах куыд ницы 
фехъуыстат?! 
— Мах ам нæ уыдыстæм, — загъта Гадзо æмæ тамако сдымд- 
та. Дзахо дæр афæнд кодта — сдыма уый дæр тамако, райса 
Гадзойæ æмæ — сдыма. Искуы-иухатт-иу сдымдта. Фæлæ йæм 
тамакойы фæздæг сулæфа, уый ныфс дæр нæ разынд. Уæд гыц- 
цыл æддæдæр алæууыд æмæ уым загъта: йæхицæн загъта, æндæр 
æппындæр никæмæ дзырдта: 
— Æппындæр мæ нæ фæнды урокмæ, ай диссаг нæу?! 
— Фæнды дæ, фæнды! — хъæрæй йæм бадзырдта уырдæм 
Бесæгъуыр, æмæ уый дæр хъыг уыди Дзахойæн. Уæдæ уымæ 
куы ничи дзуры, уæд ма йын йæ мастыл цæхх цы кæны! Æмæ 
хъæрæй загъта уæд фыдæнæнгæнæгау: 
— Нæ мæ фæнды! 
— Æз та дын афтæ.зæгъын, æмæ дæ фæнды! — нæ састи 
Бесæгъуыр. Æмæ та Дзахо дæр сцæйдзырдта цыдæр. Фæлæ йæ 
уый нал суагъта дзурын, Бесæгъуыр. — Стæй, нæ фехъуыстон, 
ма зæгъут: знон изæрæй не ’фсин æмæ нæ чызг суадысты æмæ 
сæ къухтæ сæ дæлæрмтты кæм бакодтаиккой æмæ афтæмæй кæм 
рацыдаиккой нæ хæдзарæй. 
— Æвæццæгæн, афтæ зæгъынмæ хъавыс — сæ дæлæрмтты 
тæбæгътæ уыди? — бадзырдта йæм Гадзо. 
299 

— Базыдгай йæ! — цæхгæр та ныззылд уымæ дæр Бесæгьуыр. — 
Тымбыл тæбæгътæ, мæнæ, амæй тымбылдæр тæбæгьæн гæнæн 
нал и, кæмæй фæзæгъынц, ахæм тæбæгьтæ, гъе! Æмæ сыл мах 
дæр батымбыл уыдзыстæм мæнæ урокты фæстæ. 
Уæдмæ ахуыргæнджытæ æмбырд кæнын байдыдтой. Дзахо 
ма уæддæр йæ зæрдæ дардта — чи зоны, æндæр исчи фæзына 
æмæ, чи зоны, уый арвита Бесæгьуыр дæсæм «а» къласмæ, æмæ, 
чи зоны, уый нал арвита. 
Стæй цæуын байдыдтой ахуыргæнджытæ уроктæм. Уæд уый 
дæр райста журнал, йæ дæларм æй бакодта æмæ къæсæрæй ахызт. 
Дæсæм кълæстæ ’мæ фарæстæм кълæстæ уым ахуыр кодтой, 
уартæ зæронд агъуысты. Иæ бахизæны сусхъæды цонгыл дзæн- 
гæрæджы бæсты уыцы тымбылсæр æфсæйнаг ауыгъд кæмæн и, 
уым. Асины сæрмæ куы рахызт, уæд æрлæууыд: цы ми кæндзæн 
дæсæм «а» къласы? Цæй æмæ сын Къостайы нывты тыххæй 
радзура истытæ. Йæхæдæг цы зоны, уый сын радзура. Æмæ 
сын, йæхæдæг цы зоны, уый куы радзура, уæд сын уый фаг у. 
Уым æй раййæфта Гадзо, асины сæр. 
— Цæмæ ма лæууыс? — дзуры йæм. 
— Ницæмæ лæууын. Цæмæ лæууын?! 
— Уæдæ цæуылнæ цæуыс? 
— Куыд нæ цæуын. 
Стæй цыдысты. Сæ фæстæ ма чидæртæ цыди. Дыууæ чидæ- 
ры уыдаиккой, уымæн æмæ фарæстæм кълæстæ дæр дыууæ уыды- 
сты. Дыууæ къласы уыдысты, æмæ сæм дыууæ ахуыргæнæджы 
цыдаид. Æмæ та рæздæхти урокмæ. Нывты тыххæй сын радзур- 
дзæн, йæхæдæг цы зоны, уый сын радзурдзæн. Хъуамæ дæсæм 
кълæсты истытæ-истытæ зониккой Къостайы нывты тыххæй. 
Хъуамæ комкоммæ амынд цæуид уый.Уыцы ныв æмæ уыцы ныв 
уыцы æмæ уыцы къласы. Уыцы ныв та — уыцы къласы. Афтæ- 
мæй сæ кой æппындæр нæй, цыма Къоста нывгæнæг нæ уыд, 
цыма иу ныв дæр никуы скодта. Афтæмæй цы нывтæ сты! Æмæ 
йын дзы сæфгæ та цытæ фæкодта! Æмæ та йæ цæстытыл ауади 
уыцы ныв — хъыггæнæг зæд. Лæууы кæмдæр æбæрæг ран, хуы- 
мæтæг фæйнæджытæй кæй сарæзтæуыд, ахæм дзуары раз. Дзуа- 
ры уæлæ — тымбылтыхт чи уыд, топтыхт, ахæм гæххæтт — йæ 
дæллаг кæрон йæхиуыл куыд схæцыд æмæ уæлæмæ куыд сыс- 
хъæл, уымæй дæр бæрæг у. Æвæццæгæн дзы евангелийæ истытæ 
фыст и. Йæ галиу къухæй хæцы дзуары рахиз фисыныл, йæ 
рахиз армытъæпæн йæ цæсгомыл æрбавæрдта, афтæ йæ æрба- 
вæрдта, æмæ йæ рахиз уадул дæр фæци армы бын æмæ йæ рахиз 
цæст дæр. Фæлтау галиу цæст дæр куы фæуыдаид армы бын 
æмæ уыцы æнкъардæй куы нæ зынид. Цас хъыг дзы и, цас! 
Фæлæ, цымæ, цы хъыг бавзæрста? Цавæр маст ын æхсыдта йæ 
зæрдæйы уидæгтæ? Цæсгомæй, дам, Попова Аннæйы хуызæн у. 
Йæ цæсгом, дам, ын уый цæсгомы хуызæн скодта Къоста. Уый 
хъыг кастаид Поповты чызгмæ. Къоста йæ зæрдæмæ цыд, афтæ- 
мæй йын йæ хъæздыг бинонтæ йæ кой кæнын дæр нæ уагътой 
300 

æнæхæдзар, æнæисбон Къостайæн. Гурмæ дæр æй уый тыххæй 
нæ арвыстой, цæмæй кæрæдзийы ма уыдтаикой Къостаимæ?! 
Цыди æмæ цæугæ-цæуын касти зæдмæ. Æмæ йæм кæд нæ 
зынди Таизæйы хуызæн! Бынтондæр Таизæйы хуызæн. Æмæ 
фæлæууыд йæ цæуынæй. Куыд хъуамæ уа зæд Таизæйы хуы- 
зæн? Уый зæд куы у, хъыггæнæг зæд. Йæ хъыг зæххыл куы нæ 
цæуы. Уæд Таизæйы цы хъуыддаг и хъыг кæнынмæ?! Æппындæр 
æй ницы хъуыддаг и, хъыг кæна, уымæ. Нæ, нæ, нæу Таизæйы 
хуызæн. Уый зæд у, хъыггæнæг зæд, Таизæ та чызг у, скъола- 
дзау чызг у Таизæ та нырма. Гыццыл æм, чи зоны, ис цыдæр 
Таизæйы хуызæнæй. Кæнæ та, чи зоны, Таизæмæ ис цыдæр уый 
хуызæнæй. Афтæ уыдзæни, афтæ. Уымæ ис цыдæр зæды хуы- 
зæнæй, Таизæмæ. Фæлæ йæм, цымæ, цы и зæды хуызæнæй? 
Скъоладзаутæ фестадысты къласы дзагæй. Дзахо фæтыхсти. 
Уæддæр сыл йæ цæстытæ æрхаста. Дзурын сæм ницы сфæрæзта 
æмæ сбадтысты. Уый не сбадт. Лæууыд æмæ, йæ цæстыты уæл- 
тъыфæлттæ æнахуыр æртъæпп-æртъæпп кодтой, афтæмæй касти 
Дзахомæ. Æмæ йæм афтæ кæсгæйæ бынтондæр зæды хуызæн 
фæзынди. Æмæ йæм кæсгæйæ аззади Дзахо дæр. Афтæ кастысты 
кæрæдзимæ. Стæй йæхи фембæрста Дзахо æмæ йæм бадзырдта: 
— Сбад. 
Уый уæддæр не сбадти. Уæд, фæстаг партæтæй иуыл цы 
дыууæ чызджы бадт, уыдон æмыстад фæкодтой, алæууыдысты, 
сæ уадултæ басырх сты. Æмæ сæ иу загъта: 
— Арфæ уын кæны нæ кълас, Дзахо Бардзины фырт, — æмæ 
фæлæууыди чызг, æмæ иннæ чызг айста ныхас: 
— Дæуæн æмæ, дæхицæн цардæмбалæн кæй равзæрстай, 
уымæн, — æмæ та фæлæууыди уый дæр, æмæ ма йын иннæ баф- 
тыдта йæ ныхасмæ: 
— Нæ зæрдæ уын зæгъы амондджын цард. 
Æмæ сагъдау баззади Дзахо: зонгæ та йæ цæмæй бакодтой?! 
Науæд æй зонгæ дæр бакæнæд, фæлæ ма искуы скъоладзаутæ 
сæ ахуыргæнæгæн ахæм арфæтæ кодтой?! Уый хæдуæлвæд йæ 
сæры амидæг: кæд фынæй у? Кæд, куыддæр æрбацыдысты, афтæ 
йæхи ауагъта йæ сынтæджы, афынæй ис æмæ йæ фыны уыны 
ацы хабæрттæ-йедтæ! 
Чызджытæ сбадтысты, арфæ йын чи ракодта, уыцы дыууæ 
чызджы. Уый уæддæр лæууыд. Уый æрдæбон дæр не сбадти, 
къласмæ куы бацыди, куы сыстадысты æмæ куы сбадтысты, уæд. 
Иннæтæ сбадтысты, уый не сбадт. Иунæгæй баззад лæугæйæ, 
цыма урок дзырдта, афтæ. Нæ фидыдта афтæ æдзæм лæугæйæ. 
Æмæ та йæм бадзырдта Дзахо: 
- Сбад. 
Æмæ йæм куыддæр бадзырдта, афтæ ауыдта: йæ арм йæ ныхмæ 
схаста Таизæ. Иæ ныхыл æй бафæлдæхта æмæ бынтондæр зæды 
хуызæн фестади, уыцы хъыггæнæг зæды хуызæн. Ибон ма далæ 
сæ дæлбыл дæр афтæ фестади уый хуызæн, уыцы хъыггæнæг 
зæды хуызæн. Æмæ йæм комкоммæ кæсгæйæ аззади. Уæд ауыд- 
301 

та: йæ цæстытæ сыгæй сæ тæккæ дзаг уыдысты чызгæн, йæ 
цæстыхаутыл æртæх ставд фæрдгуытæй бадт, æмæ ризæг бахæ- 
цыд цæстыхаутыл — цыдæр æнæрхъæц æмæ æнæсхъæр ризæг. 
Йæ былтæ базмæлыдысты, афтæ адæрсгæ базмæлыдысты, цыма, 
зæххæй арвы æхсæн загъд цы нæма æрцыди, ныртæккæ уыцы 
æнæрцæугæ ныхас фæхицæн уыдзæн уыцы былтæй. 
Æмæ сæм кæсынтыл фæци Дзахо. Стæй йæ йæхæдæг нæ 
бамбæрста, афтæмæй схъæр кодта: 
— Цы кæныс?! 
Æмæ йæм фæдардта уыцы кæуындзаст цæсгом чызг, цыма 
афтæ зæгъынмæ хъавыд: цы ма мæ фæрсыс? Ракæс æмæ йæ 
фен, цы кæнын, уый! 
Куыд схъæр кодта, цæмæ схъæр кодта? Уыйфæстæ йæ ба- 
уырныдта — адæймаджы бар ницы и ацы дунейы. Суанг ма йæ- 
хæдæг дæр нæу йæхи бар. 
Уæд та лæууыд æмæ хъуыды кодта — йæ сæр куы нæ рази- 
лид æмæ куы нæ фæцудид йæ лæууæнæй. Афтæмæй уыдта — 
скъоладзаутæй чи сыстади, чи та æнæуи аздæхта йе ’ргом Таи- 
зæмæ. 
Уый уæддæр лæууыд, цыма йæ се ’ппæт дæр куы федтаик- 
кой, се ’ппæт дæр ын куы бакастаиккой йæ цæсгоммæ, уый тых- 
хæй лæууыди. Стæй æваст схæкъуырцц кодта, йæ тъæпæн 
æрмттæй йæ цæсгом амбæрзта æмæ йæхи аппæрста комкоммæ 
дуармæ. Дуарыл сæмбæлд, йæ разы фегом и дуар. Æмæ куыд 
фегом и, афтæ фæстæмæ ахгæд и. 
Дзахо ма касти уæддæр Таизæйы бынатмæ. Стæй йæ сæр йæ 
риуыл æруагъта, разылд æмæ дуарæй ахызти. 
2008 аз 

НÆ ÆРХУЫ ЦÆДЖДЖИНАГ 
Мсе фыдыфсымæр Тымбол — йсе уæра- 
гыл-иу мсе сбадын кодтпа, иумæ, дам, зарæм. 
Йсе бинойнаг Лиза - зæронд пысултпæй- 
иу мын хæдæтптсе *мсе хæлæфтæ хуыдта. 
Ссе рухс нæмттæ арын ацы уацауæй. 
1 
Лæгтæ зарыдысты. Цæджджинаг бæрзонд лæууыд сæ астæу 
йæ фидар цæджындзтыл ауыгъдæй. Уæле йæ комæй мырæджы 
адджын тæф ивылæнтæ кодта фæйнæрдæм. Йæ цыргь бын арты 
цæстмæ ныххаста, æмæ йын арты сырх уылæнтæ хæрдмæ фæй- 
лыдтой йæ тымбыл фæрстыл. Лæгтæн арты рухс сæ цæсгæмттæ 
’мæ сæ риутыл хъазыд, æмæ æрттывтой сæ цæсгæмттæ ’мæ сæ 
риутæ арты рухсмæ. 
Ацы аз æрæгмæ цыди Куадзæн. Нæ цæстытæ йæм ныуурс 
сты. Æрæгмæ, дам, æркуырдта, афтæтæ-иу дзырдтой зæронд 
лæгтæ æмæ зæронд устытæ. Уæд цымæ цы уæлдай æрæгмæ æр- 
куырдта ацы аз? Æмæ та-иу нын райдыдтой нымайын нæ къух- 
тыл — фылдæр-иу, райсом куы райхъал стæм, фæлæ-иу стгæ 
куы нæма скодтам, уæд: гъеныр куы сыстæм, стæй куы схуыс- 
сæм, стæй та куы сыстæм... Нымадтой-иу æмæ-иу нымадтой. 
Махæй-иу рох дæр фæци, цал стады æмæ ма нæ цал хуысты 
кæнын хъæуы, уый. 
— Æммыст фыццаг мæ чъиритæй скувиккой, ничи фæразæй 
уаид æмæ! — загъта дзыцца, арынгæй йæ дыууæ тъæпæн армыл 
чъири радавта, пецы сæр æй авæрдта, фæйнæрдæм ыл ахæстытæ 
кодта, уырдыгæй мæ цурмæ æрбауади, рудзынгæй акаст æмæ та 
уæддæр загъта: — Гъе, гъе! Нырма сур лæуд кæнынц далæ. — 
Уым мæнмæ фездæхта йæ ныхас: — Афтæ нæу, нæ: фыццаг цы 
чъиритæй акувай, барст уыдон цæуынц. Иннæтæй ма фæнды кув, 
фæнды — ма. Æмæ мæнæн фыццаг дыууæ афыхтысты, иннæ дæр 
ацы сахат афыцдзæн. Мæ дурынмæ мæ зæрдæ гыццылæй æхсайы, 
фæлæ сæ дзы кæд фæйнæ-фæйнæйы фæуаид. Дзаг нæм у арахъ, 
æндæра мæ куыд нæ фæнды! 
Æз рудзынджы бын тæрхæгыл мæ зонгуытыл лæууыдтæн 
æмæ рудзынгæй кастæн. Нæ дæргъæй-дæргъмæ къулыл уыцы 
303 

иунæг рудзынг уыд — дæргъæццон, цыппардзæстыг рудзынг. 
Сæрды-иу ын йæ æвгтæ рафтыдтам æмæ-иу сæ арф бафснайдтам — 
иуæй, сæ исчи куы асæтта, уымæй тарстыстæм: уæзæг йедзаг 
уыд сывæллонæй, æмæ афтæмæй дзæгъæл дур рацæуын дæр зоны. 
Иннæмæй та, уадз æмæ уæлдæф цæуа мидæмæ. Уый хуызæн 
сыгьдæг, къыбар-къыбургæнаг уæлдæф! 
Кастæн рудзынгæй — нырма йæ æвгтæ æфтыд нæ уыдысты — 
уыдтон лæгты æмæ мæ тынг фæндыд — ныр уым фест! Арт куыд 
пихылæйттæ кæны аджы фæрстыл, уымæ кæс хæстæгæй-хæстæгмæ 
æмæ лæгты зарынмæ хъус! Æмæ бæргæ адугъ кæнин — цас адугъ- 
гæнинаг у ардыгæй уырдæм! Фæлæ мыл сæ исчи куы схъæр кæна, 
ома, ай та сыдзыбындзы хуызæн цы тæлфы къæхты бын! Аф- 
тæтæ-иу дзырдтой лæгтæ, исты-иу куы архайдтой æмæ-иу сывæл- 
лæттæй исчи сæ фезмæлæны куы фæци, уæд. Æз нæ уарзтон 
уыцы дзырд, æмæ мæ нæ фæндыд, лæгтæй мын исчи афтæ загъта- 
ид, уый. Кастæн рудзынгæй æмæ хъуыды кодтон: ныр æз схуыс- 
дзынæн, уыдон уым лæудзысты уыцы гуыргуыргæнаг арты 
фарсмæ, уырдæм сын хуынтæ хæсдзысты устытæ, арахъ нуаз- 
дзысты, чъиритæ хæрдзысты æмæ зардзысты. Тæхудиаг не сты! 
Æз æхсæв нæ уарзтон. Дыууæизæрастæу-иу джитæнтыл схæ- 
цыдтæн: ныр та схуысс æмæ хуысс! Æмæ ма Куадзæн куы нæ 
æрцæйцæуид, уæддæр — гъо! Фæлæ ма гъеныр иу хуыст скæн- 
дзыстæм, стæй сыстдзыстæм, стæй та схуысдзыстæм, стæй ма 
куы схуыссæм æмæ куы сыстæм, уæд — Куадзæн! Ныр куы 
æрхæццæ кæны, уæд, дам, схуысс! Цыма ’нцон у хуыссын! 
Æмæ йæ лæгтæ сæхæдæг дæр хорз куы зонынц — æз æхсæв 
нæ уарзын, хуыссын дзы кæй хъæуы, уый тыххæй. Æз бадын 
уарзын, уæд мыл сæ цæмæн хъуамæ схъæр кæнид исчи! Сæ 
хæйттæ сын куы нæ хæрын! 
Хъæуы мидæг-иу бадынæн исты гæнæн куы уыди — йе чын- 
дзæхсæв исчи кодтаид, йе куывд уыдаид искæмæ — мæ уд-иу 
æрцыди: баддзынæн та! Æмæ-иу искуы иу хибар ранмæ баирвæ- 
зон, сбадон дзы тъæпæн æмæ хъусон æмæ кæсон! Худæджы ха- 
бæрттæ дæр-иу мыл куыд нæ ’рцыди! 
Иухатт Гæбатæ чындзæхсæв куы кодтой, уæд хъазтмæ кæ- 
цæй кастаин, ахæм бынат нæ ардтон. Стæй тæрсгæ дæр кодтон, 
исчи мын мæ габазыл куы фæхæца стыртæй æмæ мæ куы федде 
кæна, ома дзы нæхицæн дæр фезмæлæн нæй, ай та ма нæ къæх- 
ты был цы схъил и! Æмæ уæд тæрхæджы бын бабырыдтæн. 
Тæрхæг ныллæг уыд, йæ быны бадгæ скæнон, уый амал нæ уыд 
æмæ мæ гуыбыны цъарыл схуыссыдтæн. Афтæмæй кастæн 
хъазтмæ. Чи кафыд, уыдонæн сæ къæхты йеддæмæ ницы уыд- 
тон, фæлæ уый дæр æгъгъæд уыди мæнæн. Ноджы мын уырды- 
гæй расурынæй тас нæ уыди, æмæ мæ æндæр цы хъуыди! Гъе, 
фæ^æ хуысгæ кæй кодтон, — бадгæ кæй нæ кодтон, кæнæ — 
лæугæ, уый аххос уыди, æвæццæгæн — куы бамидæг уаин æмæ 
куы бафынæй уаин уыцы ран, тæрхæджы бын. Цас фæфынæй 
кодтон, чи йæ зоны! Фæлæ кæддæр-кæддæр куы фехъал уаин. 
304 

Уымæн фехъал дæн, æмæ чидæр мæ тæккæ сæрмæ тæрхæгыл йæ 
тæрк змæлдтытæй нал æмæ нал æнцад. Тæрхæг-иу йæхæдæг дæр 
базмæлыд, йæ хъæдын хъинц-хъинц-иу ссыди. Æз фæтарстæн — 
йе уыцы змæлдтытæй, йе мыл тæрхæг куы ныккæла, уымæй 
фæтарстæн — нæ зонын. Уый зонын æмæ хъæрæй ныккуыдтон. 
Уæддæр нæ сабыр кодта змæлд, не ’нцад йе змæлынæй тæрхæг 
дæр. Æрæджиау дыууæ æндæрджы куы ’ргæпп кæнид тæрхæ- 
гæй, — иу тар æндæрг, иу — урс. Урс æндæрг мæ йæ хъæбысмæ 
фелвæста, йæ хъарм хъæбысы мæ æрбатыхта, йæ фæлмæн тæрт- 
тæй мæм æнахуыр æхсызгон рæудæф æрбауылæн кодта, æмæ 
мæ фырæхсызгонæй хæлбурцъытæ райдыдтон. 
Йæ хъæбысы кæмæн уыдтæн, уый нæ базыдтон, фæлæ иннæ 
чи уыди, сау, уый кæд нæ уыди Бари — Гæбатæ чындзæхсæв 
кæмæн кодтой, уый, — бæрзонд, ставдбæрзæй лæппу, йæ фидар 
худтæй йæ базыдтон. Худгæ цæуыл кодта, уый нæ базыдтон. 
Æрæджиау йæ худын куы фæурæдта — æниу æй уæддæр бынтон 
нæ фæурæдта — уæд загъта: 
— Дыууæ лæппу-хъæбысы уал фæдæ! Ныр æртыккаг дæр 
хъуамæ лæппу-хъæбыс уа. 
Йæ хъæбысы кæмæн уыдтæн, уый дæр бахудти — цыдæр 
æрмахуыр худт бакодта, æмæ йæ базыдтон: уый чындз у, чындз! 
Гæбаты нæуæг чындз у уый! Барийы ныхасмæ дзургæ ницы скод- 
та, æмæ йæ бафарста Бари: 
— Рухс скæнон? 
— Куыд кæныс рухс? — йæ худын дзыхълæуд фæкодта уымæн. 
— Уæдæ ацы талынджы мæ пысултæ кæм ссардзынæн, æмæ 
гомæй ахæссон Дзеццы? 
Мæ ном Хасыбе хуынди, афтæмæй мæ хонгæ иууылдæр Дзецц 
кодтой. Афтæ мæ цæмæн хуыдтой — ницы йын зонын. Нырма 
дæр мæм фæдзурынц уыцы номæй бирæтæ ме ’мбæлттæй. 
— Æмæ кæй лæппу у Дзецц? — бауигъæгау мæ кодта чындз 
йæ хъæбысы. — Дард цæрынц? 
— Цæргæ мæнæ мæ фарсмæ кæнынц, фæлæ... 
— Уæдæ йæ афтæмæй аскъæф. Чи дæ уыны! — бахудти та 
чындз, гъестæй ме ’рдæм фездæхт: — Хъал дæ, æви та афынæй 
дæ, Дзецц? 
— Хъал уыдзæн, — бахудти Бари дæр. — Дзидзиимæ дæр ын 
хуыссæджыхос куы дардтой — фынæй кæнын нæ уарзы. 
— Æццæй, афтæ у? — бауыгъта та мæ йæ хъæбысы чындз. 
— Гъо! — Загътон æз. 
— Æмæ хъал раджы радæ? — цыдæр хъавгæ мæ бафарста 
ногæй чындз. 
— Нæгъ, — загътон та æз. 
— Кæд хъал уыдтæ, уæд ыл басæтт, — худти Бари. 
— Нæ, хъал нæ уыдаид. Дзецц дзæбæх лæппу у æмæ фынæй 
уыдаид. Æццæй? 
— Гъо. 
Уæддæр цыдæр ссардта Бари, йæ уæлæ йæ æрбатыхта æмæ 
20 Хуыгаты Сергей 
305 

мæ уыцы хъарм фæлмæн хъæбысæй йæ хъæбæр къухтæм райста 
æмæ мæ рахаста нæхимæ. 
Уыцы хабар æнæхъæн хъæу цъиутау куы уасыдысты, уæд 
æй уыдон нæ фехъуыстой, далæ арты фарсмæ чи лæууы, уыдон? 
Нæ йæ фехъуыстой, уогъ! Омæ йæ уæд куыд нæ зонынц — мæн 
хуыссын нæ фæнды. Мæн уым лæууын фæнды далæ, сæ цуры. 
Æмæ мæ цæмæннæ хъуамæ уадзиккой уым лæууын? Цæмæн мыл 
хъуамæ хъæртæ кæниккой! Уым лæууин искуы æмæ сын сæ за- 
рынмæ хъусин. Æниу мæм сæ зарын уырдæм дæр хъуысти, фæлæ 
мæм дзæбæх нæ хъуысти. Æмæ-иу рудзынгыл куы мæ иу хъус 
сæвæрдтон, куы — ме ’ннæ хъус. Уæд-иу мæм хуыздæр æрбай- 
хъуыст сæ зарæг. Дули-иу æй систа, афтæ зынд, цыма йæ хъæ- 
лæс рисгæ кодта. Йæ рыстæй йæ зыр-зыр цыди хъæлæсæн. Æмæ 
йын æз тæрсгæ кодтон — исты куы кæна йæ хъæлæс! Стæй, чи 
зоны, йæхæдæг дæр тæрсгæ кодта йæ хъæлæсæн. Афтæ хъавгæ 
уымæн нымадта зарæджы ныхæстæ: 
Саухохы фыййау, дам, тулдзмæ куы баскъæрдта, 
Уой, бецау, Нартыхты Сосо! 
Æмæ-иу уæд ныззæланг кодта Еппейы цъæхснаг хъæлæс, уый- 
иу ахæцыд Дулийы улæфтытыл, æмæ-иу æддæг-мидæг ауадыс- 
ты дыууæ хъæлæсы. Уæдмæ-иу сын иннæтæ бахъырныдтой, цал 
уыдысты, уалæй, æмæ-иу нæргæ ацыди зарæг уым уæлæмæ. 
Уыцы зарæгæй фылдæр ницы зарыдысты Цъоныбæсты. Лæгтæ 
дæр æй зарыдысты, лæппутæ дæр æй зарыдысты, æмæ уыдон — 
гъо! Фæлæ йæ устытæ дæр зарыдысты. Иухатт мæхи дыууæ 
хъусæй фехъуыстон, хъæбæрхоры хуымы хъыцъытæ чи тыдта, 
уыцы устытæ куыд зарыдысты, уый. Мах дæр хъыцъытæ тыд- 
там иуцалдæрæй, цыма родтæ уыдыстæм æмæ хизгæ кодтам, 
уыйау ныггуыбыр стæм хуымы. Хъыцъы афон-иу афтæ уыди — 
хуымты-иу бæз-бæз кодтой устытæ æмæ мах карæн сывæллæттæ. 
Хъыцъы хорз хæринаг уыд. Лыстæг æй скæрд, фæлмæн цых- 
тимæ йæ сæууæрд — хуыздæр ницы акодтаид лæг йæ дзыхы. 
Лæгтау хъæрæй нæ зарыдысты устытæ. Уæлæмæ нæ истой 
зарæг, цыма сæ исчи куы фехъуса, уымæй тарстысты. Æмæ мæ, 
уыцы сабыр хъæлæстæй кæй зарыдысты, уый тынгдæр агайдта, 
цыма мæ цыдæр æмбæхста йæ мидæг, афтæ мæм зынд æмæ мæ 
йæхимæ цыбæл кодта уыцы цыдæр. 
Чи, дам, мын фæуыдзæн мæ мадмæ-мæ фыдмæ, уой, 
Уой, бецау, Нартыхты Сосо! 
Цыдысты гуыбырæй уæрагмæ æвзарты ’хсæн, сæ иугай къух- 
тæй сæ раздарæны кæмттыл хæцыдысты, се ’ннæ къухтæй нывнал- 
нывнал кодтой зæхмæ æмæ зарыдысты. Цыдæр æхсызгон мын уыди 
уыцы нывмæ кæсын æмæ гуыбырæй нал бафæрæзтон. Раст слæу- 
уыдтæн, æмæ уæд, гыццыл ма бахъæуа, мæ уæрджытæ мæ быны 
306 

фæуой — устытæй кæмæн йæ рустыл баззади цæссыгты фæд, кæ- 
мæн та сæ нырма дæр тылдысты йæ рустыл йæ цæссыгтæ. 
Лæгтæн мæстæгæй-мæстæгдæр кодта сæ зарæг. Йæ зæланг 
цыди, æмæ мæм афтæ зынд — арты фарсмæ кæй зарынц. Зæланг 
уымæн кæны сæ зарæг — арт зæланг кæнын кæны зарæджы, 
уæлчъиппой йæ кæны, уæлмонц ыл æфтауы. Æмæ арт кæм нæ 
уа, уым цыфæнды хъæрæй ныззар — нæ ныззæланг кæндзæн дæ 
зарæг. 
Стæй фæлæууыди сæ зарын лæгтæн, цыма куы фæлæууид, 
уый йæ нæ фæндыд, афтæмæй фæлæууыд. Æмæ базмæлыдысты 
лæгтæ: кæрæдзимæ хъæрæй цыдæр ныхæстæ баппæрстытæ код- 
той, чидæр сæ арт басхъаудта, чидæр, уартæ фалдæр цы сугтæ 
калд уыди, уыдонæй йæ хъæбысыдзаг æрбахаста — йæ хъæбы- 
сæй фæйнæрдæм ныхъхъилатæ сты уыцы даргъ сугтæ, — æмæ 
сæ агмæ хæстæг æркалдта. Уæд Оке йæ даргъ стауæнимæ, аджы 
фарсмæ цы бæрзонд слæууæн сарæзтой, уырдæм схызт, уырды- 
гæй бавнæлдта æмæ йæ урс-урсид стауæн аджы хъуыры æртъыс- 
та. Арты рухс дзæбæх не ’мбæлд Окейыл, цæджджинаджы тым- 
был фарс æй нæ уагъта, æмæ арсы хуызæн зынди Оке, йе змæлд- 
тытæ дæр арсы змæлдтыты хуызæн уыдысты. 
Аг ауыгъд уыди, дыууæ саджил цæджындзæн сæ саджилтыл 
цæхгæрмæ цы хъæд уагъд уыд, ууыл. Цæджындзтæ хуылыдз 
хъæдæй уыдысты, цалдæр боны размæ сæ раластой уартæ Цæд- 
тыкомæй. Сыфцæй сæ раластой, хырхыхъæдтæ куыд фæласынц, 
афтæ. Æнæуи дæр хырхыхъæдтæй бирæ лыстæгдæртæ нæ уыды- 
сты. Садзгæ та сæ знон ныккодтой. Сæ бынæттæ сын арф скъах- 
той — æз сæ кæдæм ныггæпп кодтаин, уырдыгæй ма кæд мæ сæр 
фæзындаид. Стæй сын сæ бинаг кæрæттæ уыцы арф къæхтыты 
ауагътой,' схъил сæ кодтой æмæ сæ ахъаззаг ныннадтой — уæдæ 
уый хуызæн йедзаг цæджджинаг æнцон бауромæн уыд — цалдæр 
æмæ дзы æртиссæдз путы цыди! Астæуæй уæрæх, куыддæлæмæ 
цыргъ ахаста, уæле дæр цыдæр дзæбæх æрбанарæгдæр, мæнæ, 
зырзырмен кæй хонынц, уыцы кæрдойы хуызæн уыди бынтон- 
дæр. Цæджджинаг рагæй уыди нæ хъæуы. Æз мæхи куы базыд- 
тон, уæд базыдтон нæ цæджджинаг дæр. Нæ хъæу куы æрбы- 
нæттон и, уæд æй саразын кодтой. Далæ Оны æдде цы ирон 
хъæутæ и, уым æй саразын кодтой. Хæдзарæн стур ыл бафыс- 
той. Диссаджы аг уыди. Армыйас æртæтигъон гæппæлтæ-гæп- 
пæлтæ афтæ æмыйæстæ ’мæ æмхуызæттæ уыдысты, æмæ сыл 
цæстытæ ирвæзтытæ кодтой. Уыцы къухбæзнæн æрхуы! Йæ лыг 
тарбын-сырх тæмæнтæ калдта. Хуыд дæр æрхуы зæгæлтæй — 
уæдæ сын æфсæйнаг зæгæлтæй хуыйæн куыд уыди! Æмæ уæд та 
уыцы зæгæлтæй иуы сæр æддæдæр куыд нæ разынди! Кæнæ 
гыццыл куыд нæ фæиртæсти, цы раст хæххытыл лæууыдысты, 
уымæй! Æмæ бакæс агмæ, уæд загътаис: цæй бæгæны æхсидæн 
æмæ цæй æндæр! Уый искуы бæрзонд ран сæвæр, цæмæй йыл 
адæм æмбырдтæ кæной æмæ йын йæ биноныг æмæ рæсугъд арæзт 
диссагæн хæссой фæйнæрдæм. 
307 

Уыйас цæджджинаг æгас Цъоны зылды нæ уыди. Æмæ-иу æм 
далæ æппæты æддагдæр хъæутæй дæр æрбацыдысты курынмæ. 
Æмæ йæ лæвæрдтой нæ лæгтæ — бæгæны æхсидынæн æй куырд- 
той æмæ йын æнæ дæтгæ цы гæнæн уыд! Уæдæ сæ бæгæны æнæ 
æхсыстæй баззадаид аджы фыдæй! Æмæ-иу æм дзоныгъ æрбас- 
къæрдтой, æмæ-иу æй дзоныгъыл рафæлдæхтой, цъери куыд ра- 
фæлдахынц дзоныгъыл, афтæ, стæй-иу æй гæрзбæндæнтæй цæх- 
гæр-мæхгæр ныббæстытæ кодтой дзоныгъы уæлдуæттæм. Æмæ- 
иу æй тавицы ластæй фæцæйластой. Йæ иу фарсмæ дæр цалдæр 
лæджы æд мæцьистæ, йе ’ннæ фарсмæ дæр. Иуæй — цы нæ вæййы — 
бæндæн аскъуыйын дæр зоны, æмæ йæ уæд хъуамæ æддæмæ 
хауын ма рауадзой. Иннæмæй та, хуымæтæг аг нæ ластой, нæ — 
бæгæныхсидæн аг ластой, сыгъдæг аг, æмæ йæ хъуамæ кад æмæ 
радæй фæцæйласой! Æмæ-иу, паддзахæн куыд цыдысты йæ хъа- 
захъ йæ фæйнæфæрсты, афтæ цыдысты, йæ мæцъис сæ чи йæ 
уæхскыл сæвæрдта, чи та йын йæ астæуыл хæцыд æмæ йæ, куыд 
цыди, афтæ атил-атил кодта. 
Уæдмæ ацæттæ сты дзыццайы чъиритæ. Дзыцца сæ тæбæгъы 
авæрдта, стæй йæ дæларм акодта тæбæгъ, дурыны хъуыры сыкъа 
æртъыста, æмæ уайтагъд нæ дуары хъинц фæцыд. Чъиритæн ма 
сæ хъарм хусысмаг аззади хæдзары. Стæй уæзæджы сæрты 
фæцæйхаста йæ хуын дзыцца. Талынг-талынг фæцæйцыди. Куыд- 
дæр рухсмæ бахæццæ, афтæ фæлæууыд, уым йæ размæ рауади 
Еппе, йæ хуын ын райста, йæ сæрæй йын акуывта, æвæццæгæн 
ын зæгъгæ дæр исты кодта, уæдæ хуын æгомыгæй чи исы сыл- 
гоймаджы къухæй! Дæ хуын бирæ уæд ын загътаид. Стæй уæлæмæ 
схæцыд чъириты тæбæгъыл. Уæд та афтæ бакодта Еппе æвæц- 
цæгæн: «Хуыцау, авды сæр фæкæн ацы хуын!» Афтæтæ-иу дзыр- 
дта æмæ ныр дæр афтæ загътаид, уæдæ цы загътаид æндæр хъуамæ 
ныр дæр! 
Еппе мах хъæуккаг нæ уыди. Æрцæуæг уыд. Цалдæр азы 
фæхызтой нæ хъæуы хъом йæ фыдимæ. Уартæ-иу сæ фыццаг 
уалдзæгæй æрæгвæззæгмæ фæхызтой, цалынмæ-иу мит дзæбæх 
æрхæцыд, уæдмæ, стæй-иу сæ мызд æрæмбырд кодтой æмæ-иу 
ацыдысты. Цæргæ Къуыдары кодтой, уым иу доны был кæм- 
дæр, иу гыццыл хъæуы цардысты. Ныр йæ фыд нал ссыд, фæлæ 
йæхæдæг иунæгæй ссыд æмæ базмæлыди хъæу — кæм и Пара- 
мон?! — афтæ хуынди йæ фыды ном Еппейæн. Æмæ æнæ Пара- 
мон куыд хъуамæ бакæной уыйæппæт хъомы уый хуызæн хъуы- 
дыды лæппуйы бæрны?! Стæй æнæуи дæр раджыгомау ссыди. 
Нырма хуссæртты цы фæзынди ранæй-рæтты кæрдæг, æндæр 
цæгатвæрстæ митæй зынгæ дæр нæма кодтой. Уæддæр-иу ра- 
уагьта алчи йæ хъом — хизгæ уыйас ницы ракæндзысты, уый зыд- 
той^, фæлæ сæхи аирхæфсой, сæ бырынчъытæ зæхмæ æруадзой, 
сæхи дæр ахафой искуы бæлæстыл. Æмæ-иу уыцы разæнгардæй 
араст и уыйæппæт хъомы фæстæ Еппе. Лæгтæ-иу йæ фæстæ ка- 
стысты, цыдæр дызæрдыг-иу фæзын-фæзын кодта сæ цæсгæмт- 
тыл, афтæмæй. Парамон кæм и, цæмæннæ ссыд, ссæудзæни æви 
308 

нæ — уыдæттæй йæ фæрсын хъуыд. Фæлæ уал фæстæмæ хæцы- 
дысты сæ фæрстытыл. 
Цæджджинаг-иу æнæуи, Хутъаты фæскъул цы дыууæ хъæды 
лæууыди фæрсæй-фæрстæм, уыдоныл æвæрд уыд. Лæгтæ-иу ыл 
æрæмбырд сты, йæ ком-иу ын хъæдтæм æрхастой, йæ бын та-иу 
уæлæмæ хъилæй баззад — афтæмæй къæвда нæ уарыд йæ мидæг, 
стæй йæм рыг дæр афтæ нæ хæццæ кодта. Уыцы хъилæй-иу мæз- 
джыты цъуппы хуызæн зынд æдде бакæсгæйæ. Æмæ фидыдта 
уыцы дыууæ хъæдыл æвæрдæй дæр, тынг фидыдта. Мах-иу йæ 
мидæг балæууыдыстæм, — дыууæ хъæды ’хсæн фæгуыбыр кæн 
æмæ фæмидæг уай. Хурæй-къæвдайæ, фылдæр уым бадтыстæм. 
Нæ иутæ-иу хъæдтæй иуыл бадтысты, нæ иннæтæ — иннæуыл. 
Нæ бæгъæввад къæхтæ-иу хъеллау кодтам æмæ-иу истытæ дзырд- 
там, æнæуи дæр нæ былалгъыл кæй рахæсс-бахæсс кодтам, ахæм 
истытæ, худтыстæм-иу. Аг-иу ныссабыр нæ сæрмæ, афтæ-иу зынд, 
цыма нын хъусгæ кодта нæ ныхæстæ æмæ нæ худынмæ. Уæд-иу 
мæм цæмæйдæр, Сосойы зарæджы цы дурын дзæнгæрæг ис, уый 
хуызæн зынди цæджджинаг. Мæ зæрдæ-иу ахсайдта уыцы ду- 
рын дзæнгæрæгмæ. Уæдæ, дам, дурын дзæнгæрæг! Куыд дурын 
дзæнгæрæг, чердæм дурын дзæнгæрæг! Кæд искуы стыр дур 
ссардтой, сус дур, æмæ йæ дзагуырæй скъахтой? Æниу æй куы 
скъахой, уæд цы?! Зыланг-мылунг дын ныккæндзæн? Куыд нæ! 
Цы ма йын баззад! Искуыдæр ма дур зыланг-мылунг кæны, дзæн- 
гæрæг нæ фæлæ дзы йед куы саразай, уæддæр?! Æмæ сæ уæд 
цæмæн бахъуыди дурæй дзæнгæрæг? 
Кæд-иу нæ къæвда уым æрæййæфта, уæд та-иу æппын нал 
уыди нæ цинæн кæрон. Уыцы ставд æртæхтæ-иу куы ныттыбар- 
тыбур кодтой аджы цыргъ цъуппыл, йæ тымбылзылд фæрстыл! 
Уым ставдæртах къæвдатæ кодта хæхбæсты. Къæвдайы райдиа- 
ны-иу рыджы уæлæ æртах куы сæмбæлд, уæд-иу æрхуы суа- 
рийы ас тæппæй аззади рыджы уæлæ. Æмæ-иу тыбар-тыбур сис- 
таиккой æртæхтæ æдде — афтæ-иу зынд: кæмдæр иу над фæнда- 
гыл цапалуадæй фæтæрынц сæ бæхты цалдæр барæджы. 
Иухатт иу фæсахсæвæр æмбæхстытæй хъазыдыстæм. Нæ хъа- 
зæн бынат — уартæ уæзæджы сæр урс дуры цæнд кæм уыд, уым. 
Ныр Тæтæйы рад уыд цъынд кæнын, æмæ куыддæр, цæндæй 
иуварс цы стыр дур уыд, уымæ ныггуыбыр æмæ нымайын бай- 
дыдта, афтæ атахтæн мæ тых-мæ бонæй — хъуамæ аджы бын 
амбæхсон, агурьгаæй куыд стихъа уа Тæтæ. Мæсты йæм уыдтæн — 
ибон нын нæ куыдзы къахыл дур фæкодта æмæ йæ хъиу-хъиуæй 
нал æнцад нæ куыдз. Иууыл та дур дары йæ къухы. Дардзæни 
йæ йæ къухы, дардзæни йæ, стæй йæ кæнæ искæй куыдзыл фех- 
са хъуамæ, кæнæ йæ искæй уæлхæдзармæ ныззыввытт кæна, 
хъуаритыл йæ къæрцц куыд фæцæуа! 
Уый дæр нымад фæци Тæтæ, æз дæр ныххæццæ дæн аджы 
цурмæ, ныр, дыууæ хъæды ’хсæн фæгуыбыр кæнон, куыд загъ- 
тон, афтæ мæм аджы хуылфæй кæйдæр ныхас куы райхъуысид. 
Æмæ лæугæйæ куы аззаин — цæй гуыбыр æмæ ма цæй цыдæр! 
309 

Фæлæ ма фæстæмæ дæр куыд ныззылдаин æмæ йæ фæстæ ам- 
бæхстæн агæн. Исдуг ницуал хъуысти аджы хуылфæй, кæнæ та 
йæ хъусгæ нæ кодтон, уыцы тагъд-тагъд улæфыдтæн æмæ. Стæй 
мæм уыцы дзæбæх куы райхъуысид уыцы сабыр ныхас. Цыма- 
иу фыццаг баргæ скодтой алы ныхас дæр, стæй-иу сæ куы бауыр- 
ныдта — раст барст у, уæд та-иу æй загътой, цыма. 
— Ды кæстæр дæ, æмæ афтæ нæ фидауы. 
— Цæмæннæ фидауы афтæ? 
— Уымæн æмæ хъуамæ лæг уа хистæр. Хуыцау афтæ загъта. 
— Нæ мæ уырны, æмæ Хуыцау афтæ загътаид. 
— Цæмæннæ дæ уырны? 
— Уымæн æмæ Хуыцауы ныхасы хуызæн нæу. 
— Цæмæннæ у Хуыцауы ныхасы хуызæн? 
— Нæу æмæ уымæн. 
Цыма сæ чи цы дзурдзæн, ууыл дæр развæлгъау баныхас 
кодтой — ды иу афтæ ’мæ афтæ зæгъ. Стæй, ды афтæ ’мæ афтæ 
куы зæгъай, уæд-иу æз та афтæ ’мæ афтæ зæгъдзынæн. Æмæ сæ 
уайтагъд базыдтон: Зæлдаг æмæ Еппе. 
Зæлдагы Миккайы ус Мæлдзыгон йемæ æрхаста. Гыццылæй йæ 
æрхаста, хæрз гыццылæй, уыцы æнахуыр ном дæр ын йемæ æрхас- 
та. Ам схъомыл и, Миккатæм, Миккайæн йæхи сывæллæттимæ. 
Тыртынайæ уæлдай йын иу ран æрбадт нæ уыд. Хæдзары-иу 
куы фесты йæ куыстытæ, уæд та-иу уæзæг мæрзыныл сифтыгъ- 
та йæхи. Ныр ыл дзурджытæ фæзынд. Ам, нæхи хъæуы лæппу- 
тæй дæр чидæртæ схæцыди сæ хъустыл. Ома, мах мыггагæй нæу 
æмæ, ома. Фæлæ сæм Микка йæ сæр батылдта, уæззау тылд 
сæм бакодта йæ сæр: 
— Уый та куыд?! Æмæ ма искуы Хуыгайæ Хуыгамæ чызг 
дæтгæ æрцыди?! Уый уæ хо у, уæ хо, æмæ йæм хойы цæстæй чи 
нæ кæса, уымæн йæ цæсты ме ’нгулдз куы атъыссон, уымæй нæ 
тæрсы?! 
Уæд та уадзгæ æркодтой сæ хъустæ. Æгæр дæр æруагътой 
сæ хъустæ уæд. 
Ныр ын исчи акæсæд йæ митæм! Рараст и, рараст сæ хæдза- 
рæй, Микка æмæ Мæлдзыгоны цурæй, йæ кæстæр хотæ ’мæ ’фсы- 
мæрты цурæй æмæ ам цæджджинаджы ныхæстыл схæцыд Еппе- 
имæ! Æмæ йæ, цымæ, агургæ куыд нæ кæнынц?! Æниу æй цæй 
агурын хъæуы? Хъæу иууылдæр — иу мыггаг, иу туг-иу стæг. 
Цæмæй йын тæрсынц? 
— Цал азы кæстæр дæн? — бафарста Еппе. 
Исдуг ын ницы дзырдта йæ ныхасмæ Зæлдаг, стæй загъта 
æнахуыр цауд хъæлæсæй — нæ фидыдта уыцы цауд хъæлæс Зæл- 
дагыл: 
— Дыууæ, æндæр цал. 
4 Æмæ дыууæ азы цы сты! Æз уын дыууæ азы уæ хъом 
лæвар куы фæхизон, уæд сæмбæйттæ уыдзыстæм. Стæй ма уын 
сæ ноджы дыууæ азы куы фæхизон, уый та мыздыл, уæд æз 
дыууæ азы фæхистæр уыдзынæн дæуæй. 
310 

Æмæ та уыцы цауд хъæлæсæй загъта Зæлдаг: 
— Нæ фæхистæр уыдзынæ. 
Уым иучысыл нал райхъуыст сæ ныхас, стæй та загъта Зæл- 
даг — йæ ныхас мæм æнкъард фæзынди, цыма йæ, зæгъа, уый 
дæр нæ фæндыд, фæлæ йын цыма æнæ зæгъгæ нæ уыди: 
— Цалынмæ нын дыууæ азы нæ хъом хизай, уæдмæ, дæуæй 
дыууæ азы кæстæр чи уа, ахæм чызг ссардзынæ. 
— Нæ мæ хъæуы, мæнæй дыууæ азы кæстæр чи уа, ахæм 
чызг! — хъæрæй загъта Еппе, æмæ мæ цæстытыл ауад, куыд 
ныззылдаид, уый. 
Зæлдаг уæддæр йæ ныхасы кой кодта, æвæццæгæн, тыхсти 
æмæ йæ тыхстæй нæ фæрæзта æнæ дзургæ: 
— Æз дын бацамондзынæн ахæм чызг. 
Æмæ та цæхгæр ныззылд иннæрдæм Еппе: 
— Нæ мæ хъæуы дæ амынд! Мæнæн хорз амонæг и. 
— Амонæг дын и? — цыма дис бакодта Зæлдаг, афтæ мæм 
фæкасти. 
— Уæдæ мын нæй! 
— Чи у? 
— Мæ зæрдæ, æндæр чи! 
Мæнæй, ардæм цæмæ згъордтон, уый рох дæр фæци. Афтæ- 
мæй мæ афонмæ æрмæст Тæтæ нæ, фæлæ иннæтæ дæр агурынц — 
уæдæ цы фæдæн, хæйрæг мæ ахордта?! Уалынмæ йæ хъæр куы 
ссæуид Тæтæйæн: 
— Хъазт халæг — гæбæркъуди!.. 
Уæд фæуагътон мæ лæууын, атахтæн уыцы талынг уæзæгыл 
уартæ урс дурты цæндмæ — уым уыцы стыр дур æрхойдзынæн 
мæ тъæпæн армæй æмæ хъæр кæндзынæн фæйнæрдæм: — «Туй- 
туй, Тæтæ, туй-туй, Тæтæ!» Уадз æмæ йæхиуыл фехæла хъазт! 
Хъæр кодтон, фæлæ мæ уд нырма уым уыд, цæджджинаджы 
цур. Уæдæ ма уымæй диссагдæр исты уа! Зæлдаг уай, æмæ цæдж- 
джинаджы хуылфмæ бацæуай æмæ уым ныхасыл схæцай Еппе- 
имæ! Æмæ сæ цымæ цы хæйрæджытæ бахастой аджы хуылфмæ! 
Æвæццæгæн нæ, ома, мачи фена иумæ лæугæ. Фæлæ уæддæр 
уыцы аджы агъуды балæуу! Уый Еппе уыдаид, Еппе! Уый уымæ 
фæзындаид уырдæм бахизыны хъуыды. Чи зоны йын йæ къу- 
хыл дæр фæхæцыд æмæ йæ йæ фæдыл дæр баскъæфта. Нæ, 
æмæ йын афтæ баскъæфæн нæй. Хъæдты ’хсæн æй ахъаззаджы 
гуыбыр хъуыди æмæ йæхи куы нæ фæндыдаид, уæд æй чи фæ- 
гуыбыр кæнын кодтаид! Стырты тынг хъуыди гуыбыр кæнын. 
Уый махæн уыд æнцон — æрмæст дæ сæр æмæ дæ уæнтыл æрхæц 
æмæ фæмидæг дæ. Фæлæ — уыдон! 
Уо, бындары Еппе фæуай, кæд куыд æрхъуыды кодтай Зæл- 
дагимæ аджы бынмæ бацæуын! Æмæ ма æниу Еппейы хуызæн у! 
Æнæуи дзы дыууæ бадт ныхасы никуы фехъусдзынæ — иууыл 
хъазгæ ’мæ худгæ. Нырма йæм исчи бакæсæд, кæддæра ма дзы 
иу уæлдай читт хъуысы! 
— Далæ Хæмпæлгомы чидæр хæдзар уæй кæны, гыццыл хæ- 
311 

дзар, фæлæ — дзæбæх, сыгьдæг сывылдз. Уый балхæндзынæн, 
ам æй æрæвæрдзынæн. 
— Ам æй æрæвæрдзæни! — цыма хæдзары койæ цæмæйдæр 
тæрсгæ фæкодта, уыйау уайтагьд загьта Зæлдаг. — Уæхимæ йæ 
цæмæннæ æвæрыс, ам æй цæмæн ’вæрыс?! 
— Æз ам уарзын, а хъæуы уарзын æз. 
— Æмæ а хъæу дæр афтæ зæгъынц — уарз нæ æмæ, далæ 
Хæмпæлгомы цы хæдзар балхæнай, уый нын нæ астæу æрæвæр! 
— Зæгъдзысты! Нæ зæгъдзысты, æмæ сын а лæппу уалæ Сау- 
къæдзæхтæй сæ хъом фæкалдзæн. Стæй-иу ма зæгъæд. Мæхæ- 
дæг абырæг алидздзынæн, бон-иу уым, Саукъæдзæхты сæр фи- 
зонджытæ фæкæндзынæн сырдвыдæй, æхсæв-иу Сырхлæбырд- 
ты сæрæй ныззардзынæн, æмæ уын уæ хуыссæг сурдзынæн, 
æгъуыссæгæй дзæгъæлтæ куыд кæнат. 
«Йæ райст-бавæрды ныхæстæ фесты, — загътон æз. — Йæ 
иударон ныхæстæм рахызт». Фæлæ бынтон нæ рахызт йæ иуда- 
рон ныхæстæм. 
— Æмæ йæ ам, хъæуы не ’рывæрдзынæн, нæ. Уартæ Хъара- 
манты куыройы цур, донæн ацы фарс иу лæнкау куы и, кæфойы 
хуызæн лæнкау, уым æй æрæвæрдзынæн, гъе! Уыцы дзæбæх 
лæнкауæй фæздæг куы ссæуа, цъæх-цъæхид фæздæг цæджындз 
куы ныллæууа арвмæ! Стæй йæм куыройы сæр уыцы тигъæй чи 
ракæса, уымæн йæ зæрдæ куыд нæ ныррухс уыдзæн æмæ йæ 
хъæлæсыдзаг куыд нæ ныззардзæн! — уым фæлæууыд Еппе, иу 
ахъаззаджы улæфт ныккодта — йæ улæфт дæр райхъуыст 
æддæмæ, стæй та фæци дзурынмæ: — Де ’ссинаг бадав куыроймæ, 
бафтау æй къутуйы, куыроймæ уаг æруадз æмæ дæ хæдзармæ 
фездæх! Дæ сывæллæттæн сæ къухты фæйнæ хъарм æхсыры 
къусы фæсадз! — уымæй ма бæллиццагдæр цард æрæфтдзæни 
цæрæг уды зæрдæмæ! 
Æмæ та райхъуыст Зæлдагы ныхас дæр: 
— Куыроймæ уаг æруадзын æнцон у. Цардмæ зын у уаг æруа- 
дзын. Тæхуды, чи базоны уаг æруадзын йæ цардмæ! 
Уый фарон уыд, зымæг куы æрæввахс фарон, уæд. Уалæ-иу 
Костайырагъыл рæгъ-рæгъ цы бæлæстæ зайы, уыдоныл æхсæв 
чырс æрхæцыд, æмæ-иу райсом хур куы скаст, уæд-иу арт сир- 
вæзти бæлæстæн сæ хихтыл, удæн цæмæйдæр æхсызгон чи уыд, 
ахæм арт, æмæ-иу æм лæгтæ уæзæджы сæрæй къухаууонæй кас- 
тысты. Стæй ацыдысты, сæ бæхтыл сæ уæлæфтæуттæ, сæ пы- 
султæ-йедтæ ныццамадтой æмæ ацыдысты. Чъехийы фарсыл 
ныддаргъ сты, Парамон сæрды дæргъы цы лæдзæггæгтæ фæкод- 
та сæрвæты, уыдон кæрæдзимæ æнгом бастæй. Еппе бæхы идо- 
ныл хæцыд æмæ йæ йæ фæдыл кодта. Парамон та йæ фæстæ 
цыд бæхæн, йæ лæдзæг йæ фæсонтыл цæхгæрмæ сæвæрдта æмæ 
йын йæ кæрæтты йæ цæнгтæ уæгъдæвæрд æркодта. Уартæ, Дыу- 
уæкауастæу кæм хуыдтой, ууылты фæцæйцыдысты. Мах сæ 
фæстæ кастыстæм. 
Ныр иунæгæй схæццæ. 
312 

— Гъæ-и! — загъта хъæрæй дзыцца, мидæмæ куы 4рбахызт, 
уæд æмæ æхсызгон улæфт ныккодта. — Гъæууыл дзы хæцæд мæ 
файнустытæ, фæсте сæ фæуагътон! Еппе гъæуыцы дзæбæх мæ 
размæ рауад, мæ хуын мын айста, арфæ мын ракодта. Уас ыл 
цард æрхæцæд! Сыгъдæгуд у ацы Еппе, сыгъдæг, æмæ афтæ 
хъæлдзæг дæр уымæн у. Уæдæ дын, йæ удмæ хæрам кæмæн 
хæццæ кæны, уый афтæ хъазынтæ-йедтæ зоны? Куыннæ стæй! 
Уæдмæ иугай хастой сæ хуынтæ иннæ устытæ дæр. Еппе-иу 
талынджы онг сæ размæ рауад, сæ хуынтæ-иу сын райста, арфæ 
дæр-иу сын ракодта, æвæццæгæн. Уæдæ сын мадзурайæ истаид 
сæ хуынтæ! 
Далæ Зæлдаг дæр æрбахæссы сæ хуын. Фæлæ йæ цымæ 
Мæлдзыгон йæхæдæг цæмæннæ ’рбахæссы, уымæн æй цæмæн 
рарвыста, Зæлдагæн?! Уымæн дæр ауад йæ размæ Еппе. Уымæн 
йæ размæ ахызт талынгмæ — уыдоны ’рдыгæй цыдæргъуызон 
кæрæдзийæ хицæн кодтой рухс æмæ талынг, Миккаты ’рдыгæй 
— цыма сæ кардæй алыгчындæуыд кæрæдзийæ. Æмæ дзы афæс- 
тиат и гыццыл Еппе уым, талынджы, стæй æрбаздæхт. Дурын 
цыдæр æнæрхъæц атил-атил кодта, æмæ афтæ зынд, цыма йæ 
фæстæмæ рухсмæ здæхын нал фæндыд. 
Зæлдаджы фæстæ ма исчи æрбахаста хуын, уый нал хъуыды 
кæнын: бафынæй дæн. Уым рудзынджы бын мæ зонгуытыл куыд 
лæууыдтæн, афтæ размæ ауагътон мæхи æмæ афынæй дæн. Фæлæ 
æвæццæгæн, уый бонырдæм уыд. Стæй цыма фынæй дæр нæ 
бадæн, цыма æнæуи рудзынгæй кастæн, уыйразмæ дзы куыд 
кастæн, афтæ дзы кастæн ныр дæр æмæ, уæзæгыл чи цы ми 
кодта, уый уыдтон цыма. Уартæ цæджджинаджы алыварс, рухс 
йæхи кæуылты ахаста, ууылты сыдз-мыдзы кафгæйæ фæцæй- 
цыдысты Зæлдаг æмæ Еппе. Зæлдаг йæ гом цæнгтыл схæцыд, 
размæ чи фæкафы, уыцы чызг куыд схæцы йæ цæнгтыл, афтæ 
æмæ гъæйттæй сирдта фæстæмæ. Еппе та йæ рахиз къух мус- 
тучъийæ йæ сæрмæ сæвæрдта, йæ галиу цонг нырраст кодта топ- 
пы фатау, æмæ йæ иу къах иннæ къахы фæрсты иста фæстæмæ 
æмæ-иу, исгæ кæй фæцæйкодта, уый нæ, фæлæ йæ иннæ къах 
зæнджы фæтасæныл ахъаззаг фæкъæдз кодта æмæ-иу сонт хъæр 
фæкодта, цыма искæй тæрсын кодта, уый хуызæн: «Асс-асс! Асс- 
асс!» Лæгтæ астæуæй лæууыдысты æмæ æмдзæгъд^ кодтой. 
Æрмæст Микка не ’мдзæгъд кодта, иуварс цыдæр иппæрдæй лæу- 
уыди иннæтæй æмæ хъæрæй куыдта. Уалынмæ дæле, дæлбы- 
лæй, иу хуындзау сзынди — чи уыди, уый нæ базыдтон. Цыма 
нæ хъæуы устытæй кæйдæр хуызæн уыди, фæлæ кæй хуызæн 
уыди, уый раиртасын мæ бон нæ баци. Æрбасыллынк-сыллынк 
кодта уый йæ хуынимæ, рухсмæ куыд æрбахизынмæ хъавыд, 
афтæ Зæлдаг æмæ Еппе йæ тæккæ рæзты бакафыдысты сæ сыдз- 
мыдзы кафтæй. Уым усæн йæ хъæр фæцыд æмæ нæргæ ацыд 
хъæуы сæрты йæ хъæр: «Бауромут сæ! Нæ уынут, чердæм ка- 
фынц, уый, æви куырм баистут, саугуырм уæ бакæной нæ бæсты 
дзуæрттæ! — Уым ус йæ цыргъ цæсгом фæйнæрдæм фæцарæз- 
313 

тытæ кодта æмæ афарста: — Дзецц та цы ’рбаци, Дзецц... мауал 
фæзына! Мæ хуын мын айсид æмæ фæстæмæ фездæхин, нæ 
къуымтæ ракæл-ракæл кæнынц æнæфснайдæй». 
Æз фехъал дæн, æмæ куы фехъал дæн, уæд Мæлдзыгон ауад 
мæ цæстытыл, Миккайы ус Мæлдзыгон, æмæ ахъуыды кодтон: 
æмæ ма Мæлдзыгон та цæй хуын хаста?! Хæдзарæй иу хуын 
вæййы, æмæ йæ æрдæбон Зæлдаг куы ’рбахаста. Стæй рабадтæн 
мæ уаты, мæ зонгуытыл слæууыдтæн æмæ рудзынгæй æддæмæ 
кæсыныл фæдæн. Аджы бын стыр арт нал уыд. Йæ быны ма цы 
цалдæр судзгæ æндзарæны уыд, уыдон стæпп-стæпп кодтой. 
Æндзаргæ нал кодтой агмæ, афтæмæй уæзæджы сæрмæ байдзаг 
и рухсæй, хæрз æдзаг баци, æмæ цæмæйдæр тæрсын байдыдтон 
уыцы рухсæй — куы фæкъул уа исчердæм, куы акæла æмæ бæстæ 
куы ахæсса йæ разæй, ивылд дон куыд ахæсса йæ разæй бæстæ, 
афтæ. Æмæ цымæ кæцæй æрцыди уыйæппæт рухс?! Кæд, ды- 
сон-бонмæ цы арт фæкодтой лæгтæ цæджджинаджы бын, уый 
рухс уым баззади, уæзæджы сæрмæ? Уæдæ уанцон рухс нæу! 
Хур дæр æххæст куы нæма скасти. Уалæ Костайырагъæй йæ 
был сдардта æмæ афтæ лæууы. Кæд уый дæр, уæзæгыл цы рухс 
и, уымæ кæсыныл фæци? 
Хъæу змæлæг сси, уæзæг йедзагæй-йедзагдæр кодта. Сывæл- 
лæтты сæ къухтæй кодтой, сæ хъæбысты сæ хастой. Æмæ дис 
кодтон — цы ’рцыди абон нæ хъæуыл?! Цы ныррухс и нæ уæзæг, 
цы æмбырдтæ кæнынц адæм?! Мæ фырдисæй æддæмæ рауайон, 
уымæ дæр нал арæхстæн. Уæдмæ мæ цæстытæ æрхæцыдысты 
Симонайыл: уартæ сæ къул ссæуæны ссæуы — уæзæгмæ цæу- 
дзæн, уæдæ кæдæм! Йæ дыууæ лæдзæджы — йæ дыууæ къухы. 
Дыууæ къахдзæфæн иу хатт иста йæ лæдзджытæ. Зæхмæ-иу сæ 
фæцарæзта æмæ-иу сыл дзæбæх æрæнцад. Дæлæрмттæм кæй са- 
разынц, ахæм лæдзджытæ нæ уыдысты, æнæуи къухы кæй ай- 
сынц, ахæм лæдзджытæ уыдысты. Гыццыл ын цыма цыбырад 
дæр кодтой — æгæр гуыбырæй цыди. Цæджджинаг кæм æвæрд 
уыд, уырдæм куы баввахс, уæд æрлæууыд, йæ лæдзджытæ йæ 
уæрджытыл бакъул кодта, йæ рахиз къухæй йæ уæлдзарм худ 
систа, йæ сæрмæ йæ батылдта æмæ бадзырдта хъæрæй аджы 
’рдæм: 
— Бæгæныхсидæн æхсæвтæ уыл цæуæд, уæ ме ’фсымæртæ! 
— Фарн дæ ныхасы уæд, уо Симона! — хъæрæй йын арфæ 
ракодта Оке дæр. 
— Истыгæр уын ныффыхти? — цыдæр адæрсгæ ныхасæй ба- 
фарста Симона. Æмæ йын Оке дæр афтæ адæрсгæ ныхас загъта 
йæ ныхасмæ: 
— Куыд ныффыцы, афтæ — æртæ зæгæлы æмæ ноджы гыц- 
цыл хуыздæр. 
—, Хуыздæр фæут! 
— Хорз нын бахсысти, хъæбæртæ хорз! Цин дæ удæн фенон — 
уый бæгæны куыд уа! 
Æмæ уæд агмæ аздæхти Симона. 
314 

— Кæд æй рафæлдахинаг стут? 
— А изæр, а, Симона! Уæдæ æндæр кæд, фæлæ уал ныр 
æввахс рацу, мæнæ нын æфсинтæ хуынтæ фæхастой дысон- 
бонмæ, æмæ сын акув! 
— Акувдзынæн сын, цæмæннæ сын акувдзынæн! — загъта та 
хъæрæй Симона, стæй йæ худ ныккодта, йæ лæдзджытæм æрæв- 
нæлдта æмæ, лæдзджыты йæ разæй иста, афтæмæй бараст и лæг- 
тæм. 
2 
Бæгæны иууыл нуæзт нæма фæци, хæст куы райдыдта, уæдмæ. 
Бирæ кæмæдæрты ма дзы уыди, æмæ хæстмæ, уыцы фыццаг 
бонты чи цыди, уыдоны фæндагæн уыцы бæгæныйæ куывтой. 
Мæ фыдмæ дæр уайтагъд фæсидтысты, цалдæр боны куы ра- 
цыд, уæд. Уæллаг хуым кæй хуыдтой, уырдыгæй æрцыдысты 
мадимæ. Хъæбæрхор тыд нын дзы уыди, æмæ йæм бæрæггæнæг 
ссыдысты. Зæххы цъар, дам, йæ уæлæ схæссы, афтæтæ дзырдта 
мад. Нæ дæллаг хуымы та картоф сагъд уыд. Æниу уым, Цъоны- 
бæсты картофæй дæр «тауын» дзырдтой. Уым картофæн йе ставд 
æвæрдтой тауинагæн, фæззæджы-иу куы скъахтой картоф, уæд- 
иу равзæрстой стæвдтæ æмæ-иу сæ хицæн уæрмы нывæрдтой. 
Уалдзæджы-иу сыл билцъ куы рахæцыд, уæд та-иу сæ лыгтæ 
кодтой. Дыууæ-æртæ билцъы кæм уа, ахæм армытъæпæны йас 
æрлыг кæн уыцы стыр картофы фарсæй, æмæ —дын уый тауи- 
наг! Афтæмæй-иу йæ фæрстæ ралыг кодтой картофæн, мидæгæй 
ма-иу дзы цы егъау карст баззад — алырдæм-иу тигътæ дардта — 
уый уагътой хæрынæн. Хуыдтой йæ апп, картофы апп. Хуыс- 
къаг тъæпæнджыты-иу сæ ныккалдтой, уым-иу ноджы ссур сты, 
æмæ-иу сæ хæрынæй не ’фсæст лæг. Æмæ-иу сæ ауæрдгæ хорд- 
там, хъæбæрхоры хуымтæ-иу сыгхъæлæс куы систы, уæдмæ дæр 
ма-иу нæм дзы уыди. 
Цалынмæ цæхæрадонæй цыдысты, уæдмæ фыдмæ гæххæтт 
æрбахæццæ. Фыд лæгты ’рдыгæй лæууыди æмæ уыцы гæххæтмæ 
касти. Куы-иу æм иуæрдыгæй фæкасти, куы — иннæрдыгæй. 
Æнæуи чиныджы нæ зыдта, стæй йæм цыма фидаугæ дæр нæ 
кодта уыцы гæххæтт, æмæ йæ стъолмæ куы баппæрста, уæд мын 
æхсызгон уыди. 
— Нæ картоф арувын ма мæ куы бауагътаиккой. Фæлæ иугæр 
афтæ у, уæд гæнæн нæй. 
— Картоф нæхæдæг дæр барувдзыстæм, фæлæ, куы афæсти- 
ат уат уыцы фыдбоны хæсты, уæд нæ хæдзар заууатмæ æрцæу- 
дзæн, — загъта мад æмæ йæ къухæй гæххæтмæ ацамыдта. 
Фыд йæ сæр батылдта фæйнæрдæм. 
— Хъуамæ дзы бирæ ма бафæстиат уæм. Уырыс куы растой, 
уæд сæ ныхмæ хæйрæг куы нæ фæлæудзæн. — Стæй йæ ныхас 
иннæрдæм фæцарæзта: — Уый дæр хорз фæуæд, фæлæ дæм уыцы 
бæгæныйы хуыппæй ницуал аззад? 
315 

— Бæгæныйæ ма уыйас бæргæ и. 
Дыккаг бон фæсаходæн цыди фыд. Симона лæууыди стъолы 
нывæрзæн æмæ хъæрæй куывта. Фынджы алыварс лæууыдысты 
иуцалдæрæй — сæ иутæ цæугæ кодтой фыдимæ, се ’ннæтæ нæма 
цыдысты. Мæ фыдæн йæ раздарæн — йæ уæлæ баст. Симона 
куывд куы фæци, куы ацахуыстой бæгæныйæ, уæд фыд йæ бæт- 
тæнтæ райхæлдта йæ раздарæнæн æмæ йæ мадмæ радта. 
— Дзæбæх ран æй бафснай. Рæмпæджытæ йæм куыд нæ ба- 
ирвæзой, ахæм ран, кæннæуæд дзы ницуал фæуадздзысты, ба- 
хæрдзысты йæ, æмæ кæм и ай хуызæн раздарæн! 
Стæй фæцæйцыдысты. Фондз уыдысты, кæнæ ’хсæз уыдыс- 
ты. Былæй сæ фæдыл кастысты. Мах каумæ схызтыстæм æмæ 
кауыл сбадтыстæм. Уыдон, Арæндон кæй хуыдтам — махæй Би- 
тетыхъæуы астæу чи цыди — уый сæрты фæд-фæдыл багæп- 
пытæ кодтой — æвæццæгæн дзы иу багæпгæнæны йеддæмæ нæ 
уыди — стæй батымбыл сты, афтæмæй фæцæйцыдысты. 
Уымæн йæ дыккаг бон та Еппейы кодтой. Иунæгæй кодтой 
Еппейы. Æниу Еппейы тыххæй алыхуызон дзурджытæ уыди. 
Иутæ дзырдтой: 
— Ардыгæй цæмæн цæуы? Хæдзар ын нæй? 
Иннæтæ дзырдтой: 
— Уый кæнгæ нæ кæнынц, уый йæхи барвæндонæй цæуы. 
Ахæм дзурджытæ дæр уыди: 
— Де ’дде, йæ бинонтыл йæ зæрдæ бахудт цæмæйдæрты æмæ 
уыдоны фыдæнæн цæуы. 
Райсомæй ма аскъæрдта фос, стæй фæсаходæн æрыздæхт. 
Йæ къухы — даргъ лæдзæг, лыстæггомау урс-урсид лæдзæг. Æвæц- 
цæгæн æй уыцы бон ракодта кæмдæр, стæй йæ бастыгъта. Цæн- 
ды фарсмæ лæууыд, æмæ йæм адæм уырдæм цыдысты. Фыццаг 
æм устытæй бацыд чидæртæ, стæй Оке дæр фæзынд кæцæйдæр. 
Окемæ нырма нæ фæсидтысты. Æвæццæгæн, йæ кар нал амоны. 
Йæ сæр лæгуын у, йæ къæмисæнтæ ’мæ ма йæ фæсхъусты цы 
хил и, уый та урс-урсид адардта. Æмæ йæ сæр лæгуын кæй уыд, 
уый йын раздæр хъæлдзæг æнгæс лæвæрдта, ныр та йæ мæс- 
тыгъуыз кæны. Уæдмæ æнæуи дæр фæтæнæг хъæу. Кодтой лæг- 
ты ’мæ кодтой. Къуыри-иу дыууæ-æртæйы ма акодтаиккой, уый 
гæнæн нæ уыд. Æмæ дын йед фестадаид хъæу! 
Уæзæг йедзагæй-йедзагдæр кодта. Иуафон Симона дæр фæхæрд 
кодта схæц-схæцгæнгæ сæ къул ссæуæны. Æмæ Оке, цыма Симона 
кæд сзындзæн, уымæ касти, уый хуызæн бадзырдта Еппемæ: 
— Ныр цæугæ кæныс, фæлæ нын нæ фосы муртæ кæмæн 
ныууагътай, уым сæ куы стардтай, уæд?! 
Еппе Окемæ бакаст, йæ мидбылты бахудт: 
— Бирæгътæн. 
4- Хъазгæ ма кæ, ма, лæппу, уый хъазын нæу. 
— Хъазгæ нæ кæнын, — бахудти та Еппе. — Уæдæ сæ æндæр 
кæмæн ныууагътаин, ахæмæй дзы ничи уыд, æмæ сын цы ми 
бакодтаин! 
316 

— Гъеныр ацу æмæ амæ дзур! Махæн нæ цард фосæй у, фосы 
тыххæй цæрæм ацы хæхты рæбын, æндæр дзы йед нæ аразæм. 
Æмæ сæ æнæ хицауæй ныууадзæм уыцы дзæгьæл рæтты, уымæн 
нын не ’нтысынц. 
Уæд устытæй чидæр бадзырдта Еппемæ йæ мынæг хъæлæсæй: 
— Æмæ ныл Парамон йæ зæрдæ цæмæн афтæ сивта? 
— Йæ зæрдæ ницы сивта. Æнæуи йын нæхимæ фæци куыст 
æмæ... 
— Цы куыст? — ныхас йæхимæ айста фæстæмæ Оке. 
— Хъæуы лыстæг фосæн ныллæууыди фыййау. 
— Уæхи хъæуы? 
— Гъо, нæхи хъæуы. 
— Гæр æмæ уæхи хъæуы лыстæг фос цæхджындæр уыдысты! 
Мах хъæуы ставд фосæй йæ исчи сыкъайæ цавтаид! Намæ ма 
уæд ды кæдæм расхъиудтай?! Уадзгæ та дæ куыд ракодта? 
— Нæ мæ уагъта. 
— Уæдæ?! 
— Мæ фыды уым фæндыд æмæ уым ныллæууыд. Мæн та ар- 
дæм фæндыд, æмæ ардæм рацыдтæн. Мæ аххос у, ардæм мæ кæй 
фæндыд, уый? Цæмæй хæйрæг уыдтæн, æмæ хæст рацæудзæн?! 
Уыцы рæстæджы устытæ базмæлыдысты. Се ’хсæнæй фæхи- 
цæн и Мæлдзыгон, йæ къухы иу стыр сау хъæдын къус. Къус 
уыди бæгæныйæ йедзаг — диссаг уыд, куыд нæ калди йæ был- 
тæй, уый. Æцæг цæугæ дæр тынг не ’нкъуыса цыд кодта Мæл- 
дзыгон. Лæгтæ фæлæууыдысты сæ ныхасæй, æмæ уæд загъта 
цыдæр уайсадгæ хъæлæсæй Мæлдзыгон: 
— Уæдæ ныр а хъæуккаг нæу, уый тыххæй йæ хъуамæ æго- 
мыгæй арвитæм? Æмæ хъæу куы хуыйнæм нырма. Сæрвæтмæ 
куы нæ цæуы уалæ, фæлæ хæстмæ куы цæуы далæ. Æмæ нæм 
дзаг уыди бæгæны, абоныстæн, лæдаргæ ракодтон нæ къæрта, 
æндæра йæ къусы кæдæм хастаин! 
Еппе цыма хъазты æгъдаугæс уыд, уый гæпп фæкодта хæрдмæ, 
йæ лæдзæг йæ дæларм асагъта, лæдзæгæн йе ’рдæг размæ ахъил 
и, йе ’рдæг — фæстæмæ. Бауади йæ рог уадæй Мæлдзыгонмæ, 
къус райста æмæ йæ Симонамæ бахаста. Симона йæ лæдзджытæ 
йæ уæрджытыл бахъил кодта æмæ йæ тъæпæн æрмттæ бадардта 
къусмæ. Æмæ йын æрæвæрдта Еппе къус йæ æрмттыл. 
Адæм ныссабыр сты. Симона дæр исдуг ницы дзырдта, лæу- 
уыд æмæ касти бæгæныйы къусмæ. Стæй загъта: 
— Уæд нæ цæрын цы лæг нæ ныууагъта, уымæн йæ хæсгæ 
мардмæ куы ’рымбырд уаиккой йæ хъæубæстæ! Ай диссаг нæу — 
мачи дæ джиздара, мачи ’ндæр æмæ искæй арæнтæ барæдувай! — 
Уым йæ сæр æртхъирæнгæнæджы тылд бакодта: — Бауадзут æй, 
уымæн дын мæ цæстыдзаг бæргæ фендзынæн. Нырма йæ тæв- 
дæй бырсы, фæлæ уал ын æрхауа уыцы тæвд, стæй кæддæра 
таппызары хай нæ бауа! Уый нырма Гитрел у, фæлæ йын йæ 
сыдзыхæссæнтæ фендзысты лæппутæ, багъæц. 
Куыддæр уыцы ныхæстæ загъта Симона, афтæ кæмдæр ми- 
317 

дæгæй аиу сты иннæ ныхæстимæ, де стуртæ куыд фæцæйскъæ- 
рай рæгьаумæ, æмæ дын искæй стуртимæ куыд баиу уой, афтæ. 
Уыдон хъæрæй нæ дзырдæуыд, уыцы иннæ ныхæстæ, уыдон 
мынæг хъæлæсæй дзырдæуыд, стæй уыдон дыууæ уыдысты, 
уыцы дзурджытæ, уæддæр уайтагъд баиу сты. 4 
— Куыдзыл дур куы никуы фехстай, уæд дзы цы ми кæн- 
дзынæ афтæмæй? 
— Куыйтæ йын йæ сæр бахæрæд, мæн хæдзар аразын чи нæ 
бауагъта! Уымæ искæуылты баирвæз æмæ йын дæ худ йæ хъæ- 
лæсы атъысс, цæф арсы хъæлæсы куыд атъыссынц худ, афтæ 
æмæ йæ ныххухулæг кæ! Цы нæ вæййы, чи зоны йæм искæуыл- 
ты баирвæзон. 
Æмæ уыцы сæрæн ныхасгæнæджы фæстæ фæцыд кæйдæр 
чъызгæ ныхас: 
— Кæмæ? 
— Кæмæ, кæ, Гитрелмæ, ’ндæр кæмæ! 
— Бæргæ искуы дæ разы цъыхырыйы куы бадид Гитрел! 
Цъоныбæсты иууылдæр афтæ дзырдтой — Гитрел. Гитлер ничи 
загътаид. Зæронд лæгтæ дæр афтæ дзырдтой, сывæллæттæ дæр 
афтæ дзырдтой, устытæ дæр. Кæд ын, мыййаг, йе ’цæг мыггаг 
зæгъой — уый сæ зæрдæ нæ хаста, уыйбæрц маст æм уыд сæ 
зæрдæйы ’мæ. Æниу уый дæр йе ’цæг мыггаг нæ уыди, Гитлер 
дæр, фæлæ. Æмæ йæ сæхæдæг дæр не ’мбæрстой, афтæмæй йын 
æндæргъуызон кодтой йæ мыггаг. 
Дысон мæ дзыцца мæ фыдыфсымæртæм сæрвыста, Дзенатæ, 
дам, мæм сом картоф рувынмæ фæкæсæд. 
Дзенатæ загъта, ныццæудзынæн, дам, уæм, мæ гуымбыл, дам, 
куыддæр ацахсон, афтæ, дам, уæм ныццæудзынæн. Æмæ æз нæ- 
химæ радугъ кодтон. Хутъаты фæскъулты куы ’рбацæйуадтæн, 
уæд цæджджинагмæ кæсгæйæ аззадтæн. Стæй фæфæнд кодтон: 
цæй, фæмидæг дзы уон дыууæ хъæды ’хсæнты æмæ дзы абадон 
мæхицæн. Афтæ дзы æнæхъыпп-æнæсыппæй абадон, æмæ та мæм 
кæд йæ æрхуы зæланг æрбайхъуысид, йæ мидæг цы æдзæм ба- 
цахсæгау кæны, уымæй цы зæланг равзæры, уый. Куыддæр фæ- 
лæууыдтæн æмæ, гъа-ныр фæгуыбыр кæнон, загътон, афтæ уыцы 
ныхас мæ хъустыл куы ауаид — иухатт æмбæхстытæй куы хъа- 
зыдыстæм æмæ æз Тæтæйы фыдæнæн ардæм куы радугъ код- 
тон æмбæхсынмæ, уæд дзы цы ныхас хъуысти, уый. Æмæ æз 
ахъуыды кодтон: æвæццæгæн, уым баззад уыцы ныхас, Еппе 
æмæ Зæлдаг цы ныхас кодтой, уый. Æмæ уым зилы уæдæй нырмæ 
уыцы ныхас цæджджинаджы тымбыл хуылфы. Æмæ лæугæйæ 
баззадтæн — куыд нæ баззадаин лæугæйæ дæр! Уæдæ ма искуы 
уый дæр уыд, æмæ ныхас уæдæй уæдмæ бада уыцы иу ран! 
Уæдмæ та мæм райхъуыст аджы хуылфæй: 
— Мæнæн мацæмæй тæрс, мæнæн мæлæн нæй, цæмæннæ, цæ, 
лæг удæй мæлы, æмæ мæнæн мæ уд ам уыдзæн, уалæ, Саукъæ- 
дзæхтæ кæй хонут, уыдоны сæрмæ ратæх-батæх кæндзæни цæр- 
гæсы хуызы. 
318 

Æмæ мæхи æрæмбæрстон уыцы ныхасæй: уый, уæд цы дзырд 
той, уыдонæй нæу, уыцы ныхас, уый ныр дзурынц. Уæды ныхас 
нæу, фæлæ æнæуи уыдоны ныхас у ныр дæр. Зæлдаг æмæ Еп- 
пейы ныхас. Гъомæ сын уый цы ’гъдау у — алыхатт сæ ныхас 
цæджджинагмæ цы ’рхæссынц?! Æмæ йæ уæд та нæ хъæуы лæгтæ, 
далæ Оны æдде цы ирон хъæутæ и, уым кæмдæр нæ саразын 
кодтой, уæд кæдæм цыдаиккой ныхас кæнынмæ?! Æви сын, ны- 
хас кæнынмæ кæдæм цыдаиккой, уый нæ уыдаид, æмæ æнæ кон- 
дæй баззадаиккой сæ ныхæстæ?! Фæлæуу, æмæ уæд цы фæуы- 
даиккой сæ ныхæстæ, æнæзагъдæй сын куы баззадаиккой, уæд?! 
Æмæ æниу иннæтæн цы фæвæййынц сæ ныхæстæ, æнæзагъдæй 
сын чи баззайы, уыцы ныхæстæ?#! 
— Дæуæн та уый зæгъинаг дæн, — ныр йæ ныхас комкоммæ 
Еппемæ здæхт уыди Симонайæн, — æмæ хæст лæгæвзарæн у, 
æмæ дзы дæхи ронбæгъдæй куыд нæ равдисай, æмæ дзы цъыз- 
зийы къуылых куыд нæ разынай, уыцы тæразыл дæ бафтауæд 
нæ бæсты рухс дзуæрттæ. Гъа, ныр рауай æмæ ацаход! 
Æмæ Еппе Еппейы хуызæн нал уыди. Йæ уæнгтыл схæцыд 
æмæ, цыма стырдæр фæци, цы уыди,гуымæй, йæ лæдзæгæн йæ 
астæуыл ныххæцыд, мигæнæныл куыд ныххæцынц цæугæ-цæ- 
уын, афтæ, стæй, къамандиры размæ хæрзиуæг исынмæ цы сал- 
дат фæцæйцæуы, уый цыд бакодта Симонайы размæ. Уым адæ- 
мыл йæ цæст ахаста, стæй йæ сæр æруагъта æмæ загъта: 
— Ацы къуыппæй цæуын æмæ ацы къуыпмæ æркæндзынæн 
здæхгæ дæр. Æз æнæмæнг æрыздæхдзынæн, фæлæ йæ зонут. 
Стæй хъаггæнгæ дæр ацы къуыпп кæндзынæн, зæххæн мæ иннæ 
кæронмæ куы фервитой, уæддæр ацы къуыпп дардзынæн мæ 
зæрдыл, æмæ цыма знаг а къуыпмæ бырсы, æмæ цыма ацы къу- 
ыпп хъаггæнын æз та. Æмæ уæ зæрдæ ма ’хсайæд, æз никæмæн 
ратдзынæн ацы къуыпп. 
Бæгæныйы къус исгæ нæ ракодта, афтæ дзы Симонайы къу- 
хæй иу хуыпп акодта. Стæй дзы йæхæдæг дæр ахуыпп кодта 
Симона æмæ йæ Окемæ радта. 
Оке фыццаг уæле дæлæмæ батылдта йæ сæр, стæй — фæй- 
нæрдæм. Уыйфæстæ арф ныуулæфыд: 
— Уæ нæ Иры тæхгæ-нæргæ Уастырджи, дæ фæдзæхст фæ- 
уæд ацы сбнт бæлццон! Тых кæнынмæ нæ цæуы, тыхы ныхмæ 
цæуы, æмæ йæ дæ рахиз дæлбазыр бакæн, мæ уд дæ базырты 
фæхъхъау фæуа! 
Афтæ загъта ’мæ къус йæ дзыхыл сдардта. Йæ хъуынджын 
æрфгуытæ уæлиау систа æмæ нуæзта смæ нуæзта. Къус куы 
’руагъта, уæд та йæ сæр батылдта фæйнæрдæм: 
— Ай хуызæн бæгæны никуы ’рцыд. 
Уыйфæстæ йæ цæст ахаста адæмыл: 
— Гъеныр ам стæм иууылдæр æмæ нæ фосы кой бакæнæм. 
Исты сæрфад сын скæнæм. Афтæ сæрфад сын скæнæм æмæ, 
абон кæй бауромæм хъомгæс, уый бæсты нæ сом æндæр агурын 
куыд нæ хъæуа. 
319 

Æмæ ныссабыр и къуыпп, æвæццæгæн дзы цæрæг куы фæ- 
зынди, уæдæй фæстæмæ афтæ сабыр никуыма ныцци. Æхсæвы- 
гон дæр, адæм сæ тæккæ фынæйыл куы вæййынц, уæддæр. Стæй 
æрцыди æнæрцæугæ диссаг. Зæлдаг чи у, Зæлдаг, далæ Мик- 
кайы ус Мæлдзыгон йемæ кæй æрхаста, уый йæ лæууæны куы 
базмæлид, стæй размæ куы ралæууид æмæ йæ сæрыл уæлæмæ * 
куы схæцид, афтæмæй куы зæгъид: 
— Æз ныллæудзынæн хъомгæс. 
Уыцы ныхас фехъуыст, фæлæ æдзæм нæ фехæлд, уыцы къæс- 
къæс кодта адæмы сæрмæ йæхинымæры. 
Окейы къухы бæгæныйы къус — акъул-акъул, ныр бæгæны 
къусы былæй ракæла, афтæ та загъта Зæлдаг — ацы хатт хъæ- 
рæй, æвæццæгæн, мæ, ома, иууылдæр фехъусой æмæ рафæрс- 
бафæрс мауал кæной: 
— Уæртæ мын Дзеццы раттут æмбалæн! 
Мæнæн цыма исчи йæ уæззау армæй мæ бæрзæй æрцавта, 
уыйау мæ цæстыты раз сырх-сырхид зиллаччытæ абадти — судзгæ 
зиллаччытæ. Уæддæр фæйнæрдæм аракæс-бакæс кодтон: цытæ 
дзуры ацы Зæлдаг?! Цæй æмбал мæ кæны йæхицæн?! Стæй цæй 
хъомгæс цæуы?! Кæд ма ’рцыди уый, æмæ сылыстæг хъомгæс 
ныллæууа! Уымæй дæр чызг, чындздзон чызг! Стæй мæныйас 
лæппуйы йæхицæн æмбалæн æвзара?! 
Оке къусмæ бирæ фæкаст — къус афтæ лæууыди къулæй, 
цыма искæмæн йæ зæрды рухсаг зæгъын уыд — афтæ зынд: гъа- 
ныр æртæдздзæни бæгæныйæ зæхмæ, гъа-уæд, стæй къусыл не 
схæцыд, афтæмæй арф ныуулæфыд. 
— Уоу, мæнæ туг ныууарыди мæгуыр лæджы къонайыл! Ай- 
бæрц фæцардтæн, æмæ уый никуыма ’рцыд, æмæ ацы къуыппæй 
сылгоймаг акъахдзæф кæна хъомгæсы номыл. 
— Ахæм уынгæджы бон дæр ныл никуыма ньпскодта, уо Оке! — 
бадзырдта йæм Симона. — Сæрæн чызг у, æнæзивæг чызг, мæ уд 
— йæ фæхъау, æгайтма йæм ахæм лæджыгъæд разынди! 
— Гъомæ, уæд та мæнæ лæппуты стырдæртæй акæнæд æмба- 
лæн искæй. Уæдæ Дзецц нырма сывæллон у! 
— Стырдæртæй мæ ничи хъæуы. Дзецц мæ хъæуы, — загъта 
Зæлдаг. 
— Нæ зонын, нæ зонын, — бакодта Оке, æвæццæгæн, йæхи- 
мидæг нæ разы кодта Зæлдагимæ — хъомгæс кæй лæууы æгас 
хъæубæсты хъомæн, уыимæ дæр æмæ, мæн æмбалæн кæй рав- 
зæрста, уыимæ дæр. Стæй бæгæныйы къус Миккамæ радта. 
Æмæ та уыцы ран Еппе фæстæмæ Еппе фестади. Йæ урс- 
урсид даргъ лæдзæгыл дыууæ къухæй ныххæцыд, искæмæн кад 
æмæ радæй цы æхсаргард фæдæттынц, ууыл куыд ныххæцынц, 
афтæ, стæй бацыди Зæлдаджы размæ, йæ иу къахыл æрзоныгыл 
ко/й’а æмæ аразгæ хъæлæсæй хъæрæй загъта: 
— Фæдзæхсын дыл мæ лæдзæг æмæ уалæ Уæйыджы дур. Ме 
’рцыдмæ сыл куыд ницы знаггад æрцæуа! 
Æмæ райста Зæлдаг лæдзæг. 
320 

Стæй ацыдыстæм фæйнæрдæм. Еппе дæлæмæ ацыд, далæ 
хъуамæ къахырыл ахиза æмæ Дзауы фæндагыл ныллæууа. Мах 
та — Зæлдаг æмæ æз — Симонаты ссæуæны фæуырдыг кодтам — 
доныл бахизæн æмæ лæзгъæры фæхæрд кæнæм, уалæ Сырхлæ- 
бырдты ’рдæм. 
Донмæ куы ныххæццæ стæм, уæд хидыхъус æрлæууыди Зæл- 
даг, æрлæууыдтæн æз дæр. 
— Фæндыди дæ? — бафарста мæ Зæлдаг. 
— Цы? — бафарстон æй æз дæр. 
— Мемæ хъомгæс цæуын? 
— Фæндыди. 
Стæй цыдыстæм æмæ цыдыстæм. Зæлдаг-иу рæстæгæй-рæс- 
тæгмæ йæ урс-урсид лæдзæгæй, фæндаггæрон цы къутæртæ зад, 
уыдоны сæртæ рацавта. 
Уæд æнæуи цыдыстæм, уæд хъом уым уыдысты, уæд сæ рай- 
сомæй йæхæдæг атардта Еппе. Фæлæ-иу уыйфæстæ алырайсом 
дæр афтæ фæхæрд кодтам хъомы рæгъауы фæстæ. Бирæ хъом 
уыди нæ хъæуы, тынг бирæ. Сæ кæрон ма-иу доныбыл уыд, сæ 
сæр-иу уалæ лæзгъæрæй фæуæле. Мах-иу цыдыстæм аргъауы 
чызг æмæ лæппуйау. Зæлдагæн йæ къухы йæ урс-урсид даргъ 
лæдзæг, мæнмæ уæд лæдзæг нæма уыд. Æз æфсæрмы кодтон 
лæдзæгимæ цæуынæй. Цæмæйдæр къæмдзæстыг кодтон Зæлда- 
гимæ фæрсæй-фæрстæм цæуынæй. Æмæ-иу кастæн, йæ фидар 
рæхснæг зæнгтæ кæрæдзийы фæрсты куыд хизынц, йæ сæрак- 
фындз хæцъилдзабыртæ куыд æнгом бадтысты йæ къæхтыл, 
уымæ. Йæ лæдзæджы фындз-иу кæм æруагъта зæхмæ, кæм — 
нæ. Цыдтæн æмæ-иу цин кодтон — æз йе ’мбал кæй дæн, йæхæ- 
дæг мæ кæй равзæрста æгас хъæуыдзаг лæппуты ’хсæн æмæ ныр 
нæ дыууæ иумæ кæй хизæм æгас хъæуы хъом, уыдæттыл. Æмæ- 
иу уæд мæ хъуыдыйы фæд-фæдыл авæрдтон, цæджджинаджы 
цы ныхæстæ кодтой Еппеимæ, уыдон — фыццаг хатт сæм куы 
байхъуыстон, уæд цы ныхæстæ кодтой, уыдон дæр æмæ сæм 
дыккаг хатт куы байхъуыстон, уæд цы ныхæстæ кодтой, уыдон 
дæр. Æмæ-иу мæхимидæг тыхсын байдыдтон — уæдæ йæ уæд та 
зоны, кæй-иу сæм хъуыстон, уый, æмæ мын æй барæй нæ дзу- 
ры? Фæлæ йæ цæмæй хъуамæ зона! 
Афтæ алыбон дæр уыцы иу фæндаг, алыбон дæр уыцы иу- 
гъæдон цыд уыцы фæндагыл. Æмæ уыцы иугъæдон хъуыдытæ. 
* * * 
Хъомтæ сæ ных уартæ Сырхлæбырдтыты бынмæ сарæзтой — 
сæ тымбыл хæмхудтæ кæрдæгыл хастой, лæбурдтой кæрдæгмæ 
уыйæппæт хæмхудтæй, рæдывтой йæ æмæ уæззау улæфгæ размæ 
æккуырсгæ цыдæй цыдысты. Мах — сæ фæдыл. Йумæ — нæ, 
фæрсæй-фæрстæм. Стуртæн сæ дыууæ кæроны ’рдыгæй куыд 
уæм, афтæ. Цыдыстæм æрлæугæ-æрлæугæ. Бонрæфты бахæццæ 
стæм, Сырхлæбырдтыты бын цы тæрфытæ уыд, уырдæм. Хъом 
21 Хуыгаты Сергей 
321 

æрхуыссыдысты æмæ сынæр цагътой — уыцы адджынæн æууылд- 
той æмæ æууылдтой. Æз сæм уыцы адджынæн кастæн. Стæй 
мæм Зæлдаг æрбацыд, дзуры мæм: 
— Бафæлладтæ, Дзецц? 
Алыбон дæр-иу мæ цалдæр хатты бафарста. 
— Нæгъ, — загьтон æз. 
— Уæдæ хорз, — ме уæхскыл мын йæ къух æрæвæрдта Зæл- 
даг. Æмæ йæ базыдтон, ныр та нæ хъæуæй хæстмæ чи цыд, 
уыдоны нымайдзыстæм. Арæх-иу сæ нымадтам. Хъæуыл-иу хæ- 
дзаргай æрзылдыстæм. Æхсæрдæс хæдзары йеддæмæ нæ уыды- 
стæм, афтæмæй цалдæр къуыппыл цардыстæм. Кæм — æртæ хæ- 
дзары, кæм — цыппар. Иугæйттæй чи царди, ахæм хæдзæрттæ 
дæр дзы уыд. Се ’ппæты фаг къуыппытæ кæм уыд, æмæ сæ чи 
кæм царди уыцы иугай хæдзæрттæй, чи — кæм. Æппæты фыл- 
дæр мах уыдыстæм — фондз хæдзарæй цардыстæм нæ къуып- 
пыл. Æмæ иннæ рæттæй дæр мах къуыпмæ æмбырдтæ кодтой 
бадынмæ дæр, аныхас кæнынмæ дæр, хъазынмæ дæр. 
Æмæ-иу мидæггаг хъæуæй райдыдтам нымайын — Зæлдаг-иу 
дзургæ кодта, æз та-иу мæ рахиз къухы амонæн æнгуылдзæй мæ 
галиу къухы æнгуылдзтæ къæдз кодтон, Зæлдаг-иу куыд нымад- 
та, афтæ. Æниу цал уыдысты, уый хорз зыдтам, читæ уыдысты, 
уый дæр куыд нæ зыдтам! Фаелæ та-иу сæ уæддæр райдыдтам 
нымайын. Афтæ мæм зынд, цыма-иу Зæлдагæн æхсызгон уыд, 
кæй-иу сæ нымадтам, уый. Иуæй-иухатт нын-иу къаддæр рауа- 
дысты, æмæ та-иу сæ нæуæгæй райдыдтам нымайын. Цин дæр 
ма-иу бакодтам, нæуæгæй нымаинаг нын кæй фесты, ууыл. Иухатт 
та мидæггаг хъæуæй куы рацыдыстæм нымайгæ, нæхи къуыпмæ 
куы рахæццæ стæм, уæд мын Зæлдаг йæ тъæпæн арм мæ къух- 
тыл куы æрæвæрид, йæ армæй цыдæр æхсызгон хъарм бамбæл- 
ди мæ къухтыл. 
— Фæлæуу-ма, фæлæуу, Дзецц, ныр Еппейы цæмæннæ баны- 
майын байдайæм? 
— Еппе мах хъæуккаг нæу, æмæ уымæн. 
— Мах хъæуккаг, дам, нæу! Æмæ ма уæд мах хъæуккаг, кæнгæ 
йæ мах хъæуæй нæ акодтой?! 
— Кæнгæ йæ мах хъæуæй акодтой, фæлæ цæргæ мах хъæуы 
нæ кодта ’мæ. 
— Мах хъæуы, дам, нæ кодта цæргæ. Уæдæ кæм кодта цæргæ? 
Æмæ мын цыма мæ хъусы ’рбадзырдæуыд, уыйау мæм æрбай- 
хъуысти Еппейы ныхас: «Далæ Хæмпæлгомы чидæр хæдзар уæй 
кæны, гыццыл хæдзар, фæлæ дзæбæх...» Мæ зæрдæ мын афгæ 
бакъуырдтой уыцы ныхæстæ, æмæ ма мæ гыццыл бахъуыди æмæ 
ма срæцугъон: гъо, хæдæгай, гъо! Еппе ам аразынмæ куы хъавыд 
хæ^зар, уартæ Хъараманты куыройы ныхмæ, донæн ацы фарс 
цы дзæбæх лæнкау ис, уыцы тæккæ ран! 
Зæлдагы къухмæ кæсгæйæ баззадтæн. 
— Уæдæ банымайæм Еппейы дæр? 
— Банымайæн æй, цæмæннæ йæ хъуамæ банымайæм! 
322 

— Уæдæ нын ныр Еппеимæ æхсæрдæс æмæ ссæдз сты. 
— Æхсæрдæс æмæ ссæдз, — загъта Зæлдаг. — Тагьд нын но- 
джыдæр фæфылдæр уыдзысты. Педамæ дæр, дам, фæсидтыс- 
ты, Годамæ дæр, Бугъармæ дæр. Тагъд сæ акæндзысты, иугæр 
сæм фæсидтысты, уæд. 
Æмæ мæ æрфæндыд — ныр мæ ном дæр куы зæгьид Зæлдаг! 
Ныр æз дæр уыдоныйас куы уаин æмæ мæн дæр куы акæниккой! 
Бæхджын æфсадмæ куы бахауин! Ме ’хсаргард-иу куы ныхъ- 
хъил кæнин æмæ-иу куы фæцæйтæхин размæ... 
Уыцы рæстæджы мыл Зæлдаг сæрæй къæхтыбынмæ йæ цæс- 
тытæ æрхаста æмæ фæтыхстæн — афтæ йæ бамбæрстон: ды та 
кæд сыстыр уыдзынæ, дæумæ та кæд фæсиддзысты?! Æмæ мæ 
сæр мæ риуы фæйнæгыл æрæнцад уыцы хъуыдыйæ. Фæстæдæр 
алæууыдтæн. Æмæ уæд бафиппайдтон — Зæлдаг мын мæ къæх- 
тæм кæсгæйæ баззад. Мæ дзабыртæн сæ уæфстæ хуынчъытæ 
уыдысты, дзыцца мын сæ алы райсом уæлæфтуантæ æвæрдта. 
Абон дæр мын сæ нывæрдта уæлæфтуантæ. Стæй мæм сæ радта 
æмæ загъта: 
— Гъа, ныр зæхх фæхъарм и, æмæ та дзабырты мæтæй ир- 
вæзт уыдзынæн. 
Уæфсты хуынчъытæ æгæр суæрæх сты æмæ сæ нымæты гæп- 
пæлтæ разындысты. 
— Æрчъиаг уæм нæй, Дзецц? — бафарста мæ æнæнхъæлæджы 
Зæлдаг. 
— Ис, — загътон хъæрæй æз. Æцæг уыди нæ уæлхæдзары 
æнæхъæн царм, нырма йæ тындзæн хъилтæ дæр йæ уæлæ уыды- 
сты. Схъæлæй лæууыдысты йæ уæлæ. 
— Уæдæ дын æз уæлфæдтæ барæтаудзынæн, ды Дзебысонæн 
зæгъ, æмæ уæфстæ скæрда, стæй сæ баудайæд æмæ-иу сæ удæс- 
тæй рахæсс демæ. Æз дын сæ ам бахуыйдзынæн. 
— Кæм мын барæтаудзынæ уæлфæдтæ? — мæ сæрыл не схæ- 
цыдтæн, афтæмæй бафарстон æз. Уæдæ уæлфæдтæ барæтауын 
афтæ æнцон уыди? 
— Кæм куы зæгъай, уæд изæры Мистъатæм бауайдзынæн æмæ 
дын сæ уыдоны машинæйыл арæтаудзынæн. Дзыццамæ ахæм 
хъуымацы гæппæлтæ ис. Æрцындз рахæсдзынæн, мемæ æндах 
рахæсдзынæн, æнгуырстуан рахæсдзынæн. Бон-изæрмæ мæ 
къухтæ цы фæкæнон, уый куы нæ зонын. Кæннæуæд дæ дза- 
быртæн сæ уæфстæй сæ уæлæ ницуал и. Уыцы хъæбæр уæлæф- 
туантæй дæ къæхтæ бафхæлдзысты æмæ ма мын дæ хуызæн 
æмбал кæм уыдзæн! — Афтæ куы загъта, уæд йæ къæхтæй иу 
иннæйы фæстæ авæрдта, стæй йæ зæнгтæ уыцы рæуæг таст фæ- 
кодтой, æмæ, лæугæ кæм кодта, уыцы тæккæ ран æрбадти. Иæ 
уæрджыты тымбыл къоппатæ хæрдмæ хъилæй аззадысты. Зæл- 
даг йæ лæдзæг йæ фарсмæ нæууыл æрæвæрдта, æмæ йæ дыууæ 
къухæй йæ къабайы фæдджитæ сивæзта уæлæмæ, йæ зæнгтæ сæ 
æрæмбæрзынмæ хъавыди фæдджитæй. Фæлæ нæ сæххæстысты 
фæдджитæ зæнгтæм, æмæ мæнæн æхсызгон уыди, кæй сæм нæ 
323 

сæххæстысты, уый — уыцы тымбыл зæнджы къоппатæ, лæгъз 
æмæ урс, тынг урс æмæ тынг тымбыл. Уадз æмæ зыной! Уæд сыл 
Зæлдаг лæдзæг цæхгæрмæ æрæвæрдта, стæй лæдзæгыл йæ къухтæ 
дзуарса æвæрд æркодта кæрæдзийы уæлæ, æмæ æрсабыр сты йæ 
къухтæ. Йæ даргъ фæлмæн æнгуылдзтæ æрзæбул сты лæдзæгæй, 
сæнæфсиры цуппæлттæ куыд æрзæбул вæййынц, афтæ. 
— Дзецц, — йæ цæстытыл не схæцыд, афтæмæй мæм фæ- 
дзырдта Зæлдаг. 
— Цы кæныс? — йæ къухтыл та йын мæ цæстытæ æрхастон æз. 
— Джеччиты къуыппыл искуы уыдтæ? 
— Уыдтæн, — загътон æз. 
Зæлдаг иуцасдæр ницуал загъта, йæ цæстытæ кæдæмдæр са- 
рæзта, дард кæдæмдæр æмæ афтæ бадт. 
— Тымбыл къуыпп у, тынг тымбыл, цыма йæ зырнæй æрзыл- 
дта исчи, нæгъ? — райдыдта та Зæлдаг, фæлæ йæ хъæлæсы уагмæ 
гæсгæ цыма йæхицæн дзырдта, æмæ ма мæ уæд фæрсгæ цæмæн 
кодта? 
— Гъо, — загътон та æз. 
— Дæле, йæ рæбыны та тамачъи къутæртæ заны. Афтæ æнгом 
зайынц кæрæдзимæ æмæ, сæ астæумæ куы бахизай, уæд дæ алы- 
варс цоппай чи кæна, уыдон дæр дæ нæ фендзысты. Искуы ба- 
хызтæ сæ астæумæ? 
— Нæгъ, — загътон æз æмæ йæ афарстон: — Ды искуы ба- 
хызтæ? 
Уый мын ницы загъта мæ ныхасмæ, иу арф улæфт ныккодта 
æмæ йæ уадул йæ уæрджытæм æрхаста. 
Æмæ мæм афтæ фæкаст — цæмæн мæм фæкаст афтæ — нæ 
зонын — цыма йын мæ фарст цæмæйдæр йæ зæрдæ бакъуырдта, 
æмæ мæхиуыл æрхудтæн: уæдæ мæ цы сæр бахъуыди ’мæ йæ 
рафæрс-бафæрс кæнон! Кæд мын исты ме ’мбай чызг нæу! 
Зæлдаг афтæ бадт, стæй та цыма йæхицæн дзырдта, уыйау 
райдыдта ныллæг хъæлæсæй: 
— Æддæмæ куы рахизай сæ астæуæй уыцы къутæртæн, уæд — 
дидинджытæ! Дидинджытæ, æндæр æппындæр ницы. Урс ди- 
динджытæ, цъæхтæ, сырхытæ, буртæ. Се стыр сæртæ нæ уро- 
мынц, цыма гыццыл сывæллæттæ сты, чызджытæ ’мæ лæппутæ, 
’мæ сыл чидæр, стыр сын чи у, ахæм бухархудтæ ныккодта. 
Æмæ мæ æрфæндыд — æммыст ын йæ цæстытæм бакæс! Уæдæ 
цытæ дзуры, афтæтæ дзургæ йæ куы никуы федтон, уæд?! Фæлæ 
йын цæмæй йæ цæстытæм бакастаин, уый тыххæй хъуамæ мæ 
уæрджытыл æрлæууыдаин йæ разы, æмæ куыд æрлæууыдаин 
мæ уæрджытыл?! Æнæуи дзы искуы уыдаид, саунæмыгмæ, — 
йæ фале уыцы уæлвæз тугтулæнтæ куы фæвæййы саунæмыгæй. 
Фæлæ йын афтæ бæстæтты цæмæй базыдта, йæ алыварс цы и, 
уыд’æттæ? Æз дзы алы сæрд дæр цалдæргай хæттыты куы вæй- 
йын, æмæ йын æз куы нæ бахъуыды кодтон йæ къутæртæ ’мæ 
йæ йедтæ! 
— Дзецц, ауадз-ма мæ, нæ? 
324 

— Кæдæм? - цæмæйдæр фæтарстæн æз. 
— Джеччиты къуыпмæ. 
— Цæмæн? 
— Афтæ. Ракæсон Джеччиты къуыппæй. — Зæлдаг йæ сæрыл 
схæцыд, скасти мæм, бахудти. — Джеччиты къуыппæй, дам, чи 
р’акæсы, уымæн, дам, йæ уарзон йæ цæстытыл ауайы. 
— Чи загъта?! — цыдæр æнæрхъæц фарст æй акодтон æз. 
Зæлдаг та бахудти. 
— Æмæ уый никуы фехъуыстай? 
— Нæгъ, — загътон æз. 
— Фехъуыстаис æй, ма йæ фехъуыстаис, уый гæнæн нæй, 
фæлæ йæ дæ зæрдыл нæ бадардтай, уарзон дын нæма уыди ’мæ. 
Æз хъуыдытыл фæдæн: кæд ма исты зонын, уæд никуы ницы 
фехъуыстон ахæмæй. Уый мæнæ, æвæццæгæн, йæхæдæг æрба- 
хъуыды кодта Зæлдаг. Худгæ дæр уымæн кæны. 
— Æмæ мæ ауадз, нæ! Цалынмæ сæ ривæдæй стой хъом, уæдмæ 
фездæхдзынæн. 
— Æмæ фæндаг зоныс? 
— Зонын, — загъта Зæлдаг. — Ссардзынæн æй. Фæндаг æнцона- 
рæн у. Фæндаг йæхи йæхæдæг амоны. Тæрсгæ мацæмæй кæн, нæ? 
— Гъо. 
Уыйфæстæ, бадгæ куыд комкоммæ æркодта, афтæ фæкодта 
комкоммæ стгæ дæр, кæм бадти, уырдыгæй æмæ араст. Æз йæ 
фæстæ кастæн. Нæ мæ фæндыди йæ фæстæ кæсын, фæлæ æндæр 
кæдæм кастаин, уый нæ зыдтон æмæ кастæн йæ фæстæ. Æрхы- 
был куы фæуырдыг кодта, уæд мын цыма цæмæйдæр фенцон- 
дæр, афтæ мæм фæзынд. Гъеныр уалæ Уæйыджы дурмæ ссæу- 
дзынæн, схиздзынæн æм æмæ хъом банымайдзынæн, кæннæуæд, 
куы сызмæлой, уæд мын зын нымайæн уыдзысты. Цыдтæн Уæ- 
йыджы дурмæ, хъуыды та Зæлдагыл кодтон — цæмæ дзы фæ- 
цæуы Джеччиты къуыпмæ? — афтæмæй мæ зæрдыл уыцы изæр 
æрбалæууыд. 
Дзыццайы æнахуыр тыхстæй ныййæфтон. 
— Уæртæ, дам, Хъараманты куыройы сæр чидæр куы вæййы, 
чидæр, саубон ыл акæна! 
— Чи дзы вæййы? — мæ хъæлæс нал базыдтон. Мæ цæстытæ 
сæ тыбар-тыбурæй нал æнцадысты. 
— Чи йын цы зоны! Æвæццæгæн, хæстæй чи ралыгъд, ахæм 
исчи у. Фæзынди, дам, ахæм æнæрæгъыдзыдтæ. Уæд де ’мца- 
хъæнтæ кæдæм цæуой, уырдæм ма ацæуай, фæлæ сыдз-мыдзы 
цæуыныл схæцай. 
— Чи загъта? — мæ лæдзæг мæ къухы, афтæмæй, нæ бинаг- 
хъæды рæбын цы бадæн дур уыди, уымæ мæ сынæг бахастон. 
— Гæджионмæ цыдæр ссинаджы къæрмæг уыди æмæ йæ ба- 
давта куыроймæ. Къутуйы йæ æркодта, йæхæдæг рауад æмæ, 
нукæй ауазæн куыд иста, афтæ ауыдта: фисынтыл уæлæмæ чи- 
дæр куыд хызт, афтæ сыл йæ къæхты цъыфтæ аззадысты. Йæ 
зæрдæ фехсайдта а Гæджионæн, бацыди, ’мæ уый та иннæ фисы- 
325 

ныл схызти. Схызти, бакаст æмæ — уæртæ уат! — Дзыцца куыд 
дзырдта, афтæ йæ хъæлæс фæсусæй-фæсусдæр кодта, æмæ мæм 
йæ фæстаг ныхæстæ дзæбæх нал хъуыстысты. Æвæццæгæн, хæст 
кæй райдыдта, уымæй афтæ нæ фæтарст, уым чидæр кæй вæййы, 
Хъараманты куыройы сæр, уымæй куыд фæтарст. 
— Хуыссæнтæ йын дзы уыди? 
— Хуыссæнтæ та йын дзы кæм уыди! Фæсал, фæсал, фароны 
фæсал кæмдæр æртыдта æмæ дзы бауат кодта йæхицæн. 
Æмæ мæ цæстытыл ауади Зæлдаг — уæртæ æрбацæуы æмæ 
фæсалы куырис æрбахæссы йæ дæларм. Уый знон куы уыди, 
мæнæ ацы знон! Иуафон цыдæр куы фæци, стæй иу боны-бон- 
цау нал æмæ нал и. Æз тæрсгæ дæр фæкодтон — уымæн дæр 
фæтарстæн æмæ мæхæдæг дæр байдыдтон тæрсын. Стæй уæртæ 
æрбацæуы уыцы фæсалы куырисимæ — куы йæ йæ иу дæларм 
акæны, куы — йе ’ннæ дæларм. Йæ цæстытæ сæ фырхъуыддаг- 
гъуызæй ирвæзтытæ кодтой. Æз ын кæсгæйæ баззадтæн йæ цæ- 
стытæм. 
— Уымæ хæцæнгарзæй дæр мацы уа, уый гæнæн нæй, — ныр 
та хъæрæй сдзырдта дзыцца, цыма мæнæн нæ дзырдта, цыма нæ 
дуармæ адæмæй йедзаг уыд, æмæ уыдонæн дзырдта. — Æмæ дзы 
уæхи хъаггæнут. Агъæц, æз Зæлдагæн дæр зæгъдзынæн. Æвæц- 
цæгæн, бон хъæды фæрамбæхс-бамбæхс кæны, стæй куы ’рта- 
лынг вæййы, уæд схизы ’мæ схуыссы. 
Гъомæ уый схизы ’мæ схуыссы, фæсалæй йæхицæн цы уат 
бакодта, уым. Фæлæ Зæлдагмæ кæцæй æрцыди уыцы фæсал?! 
Ай диссагæн дзуринаг нæу?! Мæнæй йæхи фæиуварс кодта, 
æнæхъæн боны-бонцау никуыцæйуал зынд, стæй — уæртæ æрба- 
цæуы ’мæ фæсæлттæ ’рбахæссы! Æмæ йæ фыццаг бафæрсын 
уыди мæ зæрды, кæм уыди, уымæй. Фæрахъав-бахъав æм код- 
тон — нæй, нæ йæм бахастон мæ ныфс. Æмæ йæм куыд бахаста- 
ин мæ ныфс дæр, уый мæ ракодта йæхицæн æмбалæн, æз æй нæ 
ракодтон! Фæлæ йæ фæсалы куырис йæ дæлармæй дæлæмæ куы 
нæ уагъта уымæй уæлдай, уæд æй афарстон уæддæр: 
— Уыцы фæсал та дын кæм уыди? 
— Æртыдтон æй, — йæ лыстæг урс къубал бадзой-дзой кодта 
йæхимидæг. 
— Кæм? 
— Уартæ уым, — йæ лæдзæг йæ уæхсчы сæрты фæдардта 
фæстæмæ. 
— Æмæ дæ цæмæн хъæуы? 
Уый йæ сæр батылдта: 
— Фæсалæй хуыздæр цы и! Фæлмæн æмæ хъарм. Мæ нывæр- 
зæны йæ бакæндзынæн æмæ йын йæ сыбар-сыбурмæ хъусдзы- 
нæн. Куыд сыбар-сыбур кæны фæсал, уый зоныс! Хъарм æмæ 
фæЛмæн сыбар-сыбур. 
Æз ницы загътон уæд Зæлдагæн, афтæмæй ма мæ фæндыди 
зæгъын, уый ма мæ фæндыди зæгъын, æмæ фæсал мæнæ-мæнæ 
сыбар-сыбур нæ кæны, æмæ мæ цæмæн сайы уæд? Цы зæгъыс, 
326 

уый мын сыфджын хосæй зæгъ, уый æппындæр не ’нцайы йæ 
сыбар-сыбурæй. 
Фæлæ ницуал сдзырдтон Зæлдагмæ уæд. 
Ныр бадзырдтон дзыццамæ: 
— Фæсал, нæ? 
— Фæсал, фæсал! Уас, фæсал нæ, фæлæ пысырайыл фæ- 
цæуа, кæд нæм æй кæцæй æрхастой йæ фыдбылызтæ! 
— Æмæ хæргæ та цы кæны? 
— Цы йын зонын? — Йæ æрмттæ фæйнæрдæм аппæрста дзыц- 
ца. — Марг бахæрæд, йæ дæнгæлæй мард ын куыд рахæссой 
уыцы куыройы сæрæй. 
Æз тынг фæтарстæн, фæлæ, фæтарстæн, уый дзыцца базыд- 
таид, уый мæ нæ фæндыди. Уæддæр мæ æрчъиаджы кой кæнын 
ферох и. Райсом куы рараст дæн, фæсдуарæй мæ лæдзæг куы 
райстон, уæд ма ’рбалæууыд мæ зæрдыл æрчъиаджы хабар. Уæд- 
дæр уæфстæ хæссынмæ кæй хъавыдтæн, уый не схъæр кодтон 
дзыццайæн. Цыма йын æнæуи исты дзурын, афтæ загътон: 
— Зæлдаг мын афтæ, æз, дам, дын уæлфæдтæ барæтаудзы- 
нæн, уартæ, дам, Мистъаты машинæйыл, дам. 
Дзыцца арфæтæ кæнынмæ фæци Зæлдагæн: 
— Гъо, Хуыцау æй сараза, сыгъдæг Хуыцау! Уæфстæ дын 
сыл бæргæ ахуыин. Уалæ æнæхъæн æрчъиаг куы и нæ уæлхæ- 
дзар. Нырма йæ тындзæнтæ дæр йæ уæлæ куы сты. Йæхицæн 
дæр ын дзы бæргæ радтин дыууæ уафсхоры, Зæлдагæн. 
— Уæфстæ дæр, дам, дын сыл мæхæдæг бахуыйдзынæн, ам, 
дам, сæрвæты. 
— Акæсæд-ма исчи уый митæм! Гъеныр уый цы хæдзармæ 
фæцæуа, уырдæм ныхыдзуар нæ фæхæсдзæн! Багъæц, тæккæ 
абон ныссултъытæ кæнын кæндзынæн не ’рчъиаг, дæлæ мын æй 
сæхи Микка ныссултъытæ кæндзæн. Æмæ дзы Миккайæн йæхи- 
цæн дæр авæрдзынæн. Дæуæн та сæ ныллæгуын кæндзынæн, 
бауыдайдзынæн дын сæ æмæ дын сæ скæрддзынæн. 
Æз зыдтон, æрчъиаг куыд лæгуын кодтой, уый: фæнык-иу 
ыл зæрстой æмæ-иу æй фæрæтыхъæдæй хафтой. Фæлæ æрчъиаг 
иууылдæр лæгтæ лæгуын кодтой, устытæ уыцы куыст нæ код- 
той — зынгуыст уыди. Дзыццамæ бадзырдтон: 
— Æмæ сæ лæгуын кæнын цæмæн хъæуы? Хъуынджынæй 
фылдæр куы фæлæудзысты уæфстæ. 
— Уымæй дæр цы мæнг зæгъыс? — бацырд сты дзыццайы 
цæстытæ. 
— Фæлæ дын æй чи æрæппардзæн уæлхæдзарæй? Æз æй не 
’рыппарин? 
— Нæ, нæ, ды йæ не ’рыппардзынæ. Уыцы ставд тындзæнтæ 
уæззау сты, ды йæ нæ рафæлдахдзынæ. Царм йæхæдæг дæр 
стыр у, тыххæй йæ куы ’рхаста дæ фыд. 
Æз зыдтон, Зæлдаг мæм æнхъæлмæ кæсдзæн хъомлæууæны, 
фæлæ мад фыды кой скодта æмæ йæ афтæмæй куыд ныууагъта- 
327 

ин! Хорз æй куы зыдтон, куыд æхсызгон ын вæййы фыды кой 
кæнын. Бафарстон дзыццайы: 
— Кæцæй йæ æрхаста? 
Цыбырæй йæ бафарстон, кæд мын уый дæр цыбырæй зæ 
гъид, кæцæй йæ æрхаста, уый. Æз æй æцæг нал хъуыды кодтон. 
Мад дзурынмæ фæци: 
— Нал æй хъуыды кæныс? Уартæ Суадоны къæдзæхты сæр 
далæ Годжиаты хъуг хъоргъы куы ныххауди. Стыр хъуг уыди, 
галыйас хъуг, уым хызти æмæ хъоргъы аирвæзт. Афоныл æй не 
ссардтой, æмæ фæхæдмæл и. Æмæ сæ лæппутæ загътой дæ фы- 
дæн, бастигъ, дам, æй, кæд, дам, дæ хъæуы йæ царм, уæд. Ссы- 
ди йæм, бастыгъта йæ уыцы уынгæг хъоргъы, нæ йын дзы фез- 
мæлæн уыди, нæ æндæр, афтæмæй, æмæ æрхаста царм. Ам æй 
байтыгъта. Стæй дзæбæх куы фæчъырццæ и, уæд æй уæлхæ- 
дзармæ сыппæрста лæгтимæ. Цинæй марди дæ фыд, æнæхъæн 
афæдзы дæргъы, дам, ирвæзт дæн æрчъиаджы мæтæй. 
* * * 
Дурмæ куыддæр схæццæ дæн, афтæ пыхсбынæй фыццаг Мик- 
ка куы рахизид. Стæй йæ фæдыл та — Мæлдзыгон. Сæ уæхсчы- 
тыл сæ дыууæйæн дæр — сæ тæккæ дзаг къæссатæ. Æз сæм 
кæсынтыл фæдæн — уæдæ кæцæй фесты мæ размæ! Стæй, уан- 
цон къæссаты хаст нæу! Мæн куы федтой, уæд æрлæууыдысты, 
сæ къæссатæ мæ разы нæууыл æрæвæрдтой фæрсæй-фæрстæм, 
цыма афтæ дзырд уыдысты. Сæхæдæг раст лæууыдысты æмæ 
дзæбæх æхсызгон улæфт кодтой. Гыццыл алæууыдысты, æмæ 
Микка дзурынмæ фæци: 
— Уалæ Дымгæджынмæ схæццæ стæм, æмæ хуычъийысæр 
алыран дæр и. Фæлæ уымы хуычъийысæры хуызæн кæм и! Стæй 
— хæрх. Сахат кæнæ бахъуыдаиккам, кæнæ — нæ, æмæ нæ къæс- 
сатæ сæ былтæй акалдысты. Акæс-ма сæм дæлæ! 
Æцæг сæ къæссатæ — уыцы æмхуызон, æмыйас къæссатæ — 
дымстæй лæууыдысты фæрсæй-фæрстæм. Сæ уынд мын цыдæр 
æхсызгон уыд — афтæ сæм кæс æмæ кæс! 
— Фæлвых сæ ракæ, тъæпæнæгмæ сæ равгæ, уырдæм сыл 
цæхх æмæ хуырх æркæ — æмæ дыккаг бон дæ къухты æлгътæ 
семæ ахæрдзынæ, афтæ хорз уыдзысты, гъе! 
Мæлдзыгон касти Миккайы былтæм. Микка куыд дзырдта, 
афтæ йæ сæр æнкъуыста уæле бынмæ, стæй йæ ныхасæй куы 
фæлæууыд Микка, уæд мæнмæ раздæхта йе ’ргом: 
— Æмæ Зæлдаг кæм и? 
— Зæлдагæй зæгъыс? Зæлдаг уæртæ Джеччиты къуыпмæ 
фæцæуы. 
— Джеччиты къуыпмæ, зæгъыс? — уый та мæ Микка бафар- 
ста. Æмæ мæ дзурын не суагъта, афтæ ма бафтыдта йæ фарстыл: — 
Æмæ йын цы баззади Джеччиты къуыппыл?! 
— Дидинджытæ, дам, дзы зайы. 
328 

— Дидинджытæ, дам? — бадис кодта Микка. 
— Гъо. 
— Гæр æмæ Джеччиты къуыппæй ардæмдæр никуы зайы ди- 
динджытæ? 
— Уым, дам, рæсугъд дидинджытæ зайы — сырхытæ ’мæ буртæ 
’мæ цъæхтæ. 
— Уæдæ иууыл иугъуызæттæ кæм уыдзысты дидинджытæ, 
чи сæ цы хуызæн вæййы, чи — цы! — йæ æрмттæ хæрдмæ сæппа- 
рæгау кодта Микка. 
Йæ ныхæстæ бустæты хуызæн уыдысты Миккайæн, уый ха- 
тыдтон, фæлæ, мæнæй Зæлдагæй кæмæ хаудтой, уый не ’мбæр- 
стон. 
— Ставд дидинджытæ, дам. 
— Гæр æмæ дидинæг диси нæу, сæнк — иннæ ахæм, йе ставд 
дæр — дидинæг, йæ лыстæг — дæр. Æмæ йе ставд цы пайда у йæ 
лыстæджы уæлдай?! 
Æмæ йæм уæд Мæлдзыгон аздæхт Миккамæ: 
— Уой, ацы лæг, æвæццæгæн у пайда, æндæра пайда куы нæ 
уаид, уæд æдылы не сси Зæлдаг. 
— Æниу, чи зоны, у исты пайда, — йæ сæр йæ уæхскыл æркъул 
кодта Микка. — Æз дидинджыты дæсны нæ дæн. 
Æмæ та йæм уæд бадзырдта Мæлдзыгон: 
— Уæдæ ’мæ Дзеццæн афонмæ хуычъийы сæртæ куы авæрдта- 
иккам, уæд дзы нæ ахордтаид! Мах та йæ ныхæстыл ныддардтам. 
— Хуычъийысæртæ йæ уыйас дæр хъæуæд, — загъта Микка, 
стæй ныггуыбыр кодта йæ къæссамæ, йæ комыл ын ахæцыд æмæ 
дзы йæ армыдзаг систа æнгомæвæрдæй, цыма баст уыдысты, 
æвæццæгæн, сæ къухыдзаггай тыдта æмæ сæ афтæ къухыдзагæй 
æвæрдта къæссайы дæр. Се ’ртонæнтæ чи уыдысты хуычъийы- 
сæртæн, уыдоныл æхсыр ныббадт. Æвæццæгæн сыл бацахсти, 
æндæра кæлгæ куыд нæ кодта? 
Æз хуычъийысæртæ райстон, мæ дæларм сæ бакодтон. Иу 
дзы, йе ’хсыр йæ сæрыл бадт, афтæмæй мæ дзыхы атъыстон 
æмæ йыл хæмц-хæмц ралæууыдтæн. Микка мæм касти æмæ, хуы- 
чъийысæрæн йæ сыфтæ дæр мæ дзыхы куы бамидæг сты, уæд 
мæ бафарста: 
— Хорз нæу? 
— Хорз у, — загътон æз æууилгæ-æууилын. Æмæ æцæг хорз 
уыди. Мæ комыкъултæ уыцы æхсызгон уымæл баисты, цыма сæ 
уд бацыди. 
— Мах дæр нæ банцадыстæм нæ хæрынæй Мæлдзыгонимæ. 
Тонгæ куыд кодтам, хæргæ дæр афтæ кодтам. Раст кæрдзыны 
ахъаз кæнынц адæймагæн. 
— Цом, ацы лæг, — дзуры Мæлдзыгон. — Кæд ма сæ абон афы- 
циккам. Кæннод нын соммæ куы баззайой, уæд сæ ад сæфгæ кæны. 
— Æмæ нæ чызгмæ нæ лæууæм? 
— Цæмæ йæм лæууæм! Сывæллон нæу Зæлдаг, чындздзон 
чызг у. 
329 

— Чындздзон чызг у, чындздзон, æз дæр уый зæгьын, æмæ 
йæ уæд æнæ Джеччиты къуыпмæ цæугæ ничи уагьта! Ай хъæд у, 
хъæд, хъæу нæу, Мæлдзыгон, ай, хъæу куы уаид, уæд бæргæ, 
фæлæ хъæу нæу. 
— Хъæд у, уымæй раст зæгъыс, фæлæ нæхи хъæд у ’мæ. 
Микка ницуал загъта. Систой сæ къæссатæ æмæ стурты ’хсæн- 
ты-’хсæнты араст сты дæлæмæ. Микка уæззау иста йæ уæззау 
резин дзабыртæ, йæ алы къахдзæфæй дæр-иу зæхх фефсæрæгау 
кодта. Мæлдзыгонæн та-иу йæ даргъ къабайы фæдджитæ, куыд 
цыди, афтæ куы иуæрдæм ахъеллау кодтой, куы — иннæрдæм. 
Сæ къæссатæ сæ галиу уæхсчытыл, сæ цæнгтæ сæм быцæу сæ- 
вæрдтой, сæ къухтæ сæ сины сæртæм ныццарæзтой. Цыдысты 
’мæ цыдысты. Хъом сæ цыма уынгæ дæр нæ кодтой, алчи сæ йе 
’ууилинаг уыцы адджынæн æрæууил-æрæууил кодта. 
Дыккаг бон, хъомлæууæны кæрон цы урс дур уыд, ууыл лæу- 
уыди Зæлдаг. Йæ урс-урсид лæдзæджы фындз дуры кæронмæ 
сарæзта, лæдзæгæн йæ сæрыл та къуырфæвæрд æркодта йæ 
къухтæ кæрæдзийы уæлæ æмæ сыл йæ уадул æруагъта. Æмæ 
афтæ æдзæм лæудæй лæууыд. Æнкъард лæуд уыд, тынг æнкъард, 
зæрдæ агайдта йе ’нкъардæй, афтæмæй дзы цыма цыдæр рухсы 
тын дæр æмбæлди зæрдæйыл, цыма ныфс æвæрдта æмæ разæн- 
гард кодта: фидар фæлæуу, стæй бон цæуы æмæ йемæ фарн 
хæссы. Фарн... 
Мæ цыд фæсабырдæр кодтон, æрæгмæдæр æм куыд бахæццæ 
уон, æмæ фылдæр ахæсса уыцы æнахуыр æнкъард лæуд. Абон 
дæр мæ цæстытæй нæ хицæн кæны. Тæхуды, уыцы ныв равдис: 
йæ урс лæдзæг уыцы урс дурмæ куыд сарæзта, афтæ йын йæхи 
та сау дурæй сараз, йæ лæгъз къубал куыд æркъæдз и æмæ йæ 
уадул йæ къухтыл куыд æрæвæрдта. Æвæццæгæн, уымæй хуыз- 
дæр цыртдзæвæн нæ уыдаид уыцы стыр хæстæн дунейы мидæг. 
Æнкъард ныв уыдаид, фæлæ рæсугъд æмæ йæ рæсугъдæй ныфс 
æвæрдтаид адæмæн. 
Куы мæ федта, уæд йæ сæрыл схæцыд, æмæ фехæлди уыцы 
æнæрцæугæ ныв. Æмæ мæ хъуыдыйы амидæг — фæлтау ма дзыц- 
цаимæ куы афæстиат уыдаин! Цыма мын уымæй цы пайда уыда- 
ид! Æмæ та ахъуыды кодтон: мæнæн дзы ницы пайда уыдаид, 
фæлæ фылдæр фæлæууыдаид ныв, æмæ уал дуне рæсугъддæр 
уыдаид. Дурæй æрхызти æмæ мæм хæстæг æрбалæууыд Зæлдаг. 
— Рахастай уæфстæ? — йæ фарст дæр æнкъард уыд, цыма 
уæфстаг æрчъиаг нæ, фæлæ хъуамæ удыхос рахастаин, æмæ йæ 
развæлгъау зыдта — нæ йæ рахастон. Фæрсгæ ма мæ æнæуи фæт- 
джыгъæдæн кодта. 
— Нæ рахастон, — загътон æз. — Сом рахæсдзынæн. Дысон 
кæй фæтарстæн æмæ мæ æрчъиаджы кой кæнын кæй ферох, уый 
басу<рæг кодтон Зæлдагæй. 
— Кæс-ма, цыхуызæн уæлфæдтæ дын барæтыдтон! — загъта 
Зæлдаг, стæй, йæ сихор цы хæцъил дзæкъулы вæййы, уырдæм 
нывнæлдта æмæ уæлфæдтæй фыццаг иу систа, стæй та — иннæ. 
330 

Мæнæн сыл мæ цæстытæ андæгъдысты: уыцы игæргъуыз хъуы- 
мацыл уыцы сау æндахы рæтыдтытæ афтæ фидыдтой, афтæ! Сæ 
фындзтыл æртæтигъон сау сæрæктæ, уыдоны фæрстæм, кæр- 
дзыны ’рдæджы хуызæн зылд чи уыд, ахæм бур-бурид сæрæктæ. 
Сæ зæвæттыл дæр сау сæрæктæ. /Емæ ахъуыды кодтон: ныр 
уый хуызæн рæсугъд дзабырты мидæг хъомы фæдыл куыд рацу- 
бацу кæндзынæн? Æвгъау нæ уыдзысты? Æмæ мын нырма ахæм 
рæсугъд дзабыртæ куы’никуы уыди æппындæр. Нæ, уыдон æз 
сæрвæтмæ иударон не скæндзынæн. Нывæрдзынæн сæ æмæ сæ 
стæй скъоламæ скæндзынæн. 
— Райсом-иу æнæ рахæсгæ мауал фæу уæфстæ. Хорз? 
— Хорз. 
Зæлдаг лæууыди дурыл, æз дæр йæ фарсмæ æрлæууыдтæн. 
Уалынмæ — уартæ Гæбаты чындз Дзидахон сæ хъом æрбаскъæ- 
ры. Сæ кæстæр лæппу Ахъа йæ хъæбысы, уый, Барийы куы 
акодтой, уæд райгуырд. Хистæр Гецайæн та йæ къухыл хæцы, 
æмæ уайы йæхæдæг Геца йæ бæгъæввад къæхтæй. Зæлдаг мæм 
æрбакаст: 
— Сæ зæрæдтæ фынæй баисты! 
— Нæ зонын. 
Уæдмæ æрбахæццæ сты. Дзидахон нæм хæстæг æрбацыд, æз 
мæхиуыл æддæдæр ахæцыдтæн æмæ уырдыгæй федтон — Ге- 
цайы къухы уыди хъæбæр кæрдзыны сиукъ. Фидар ыл хæцыд, 
хæргæ дзы нæ кодта. Райсомы хурмæ йæ цæстытæ нæ лæууыды- 
сты, æмæ-иу йæ гыццыл тыппыр къухтæй куы иуыл схæцыд йæ 
цæстытæм, куы — иннæуыл. 
— Астæуккаг дын кæм и? Уый та де ’ккой рахастаис, — худы 
Зæлдаг, йæ сырхбадт былтæ иуæрдæм фæзылын сты. 
— Астæуккаг астæуæй фынæй кæны, — худы Дзидахон дæр. 
— Кæм, зæгъыс, кæм фынæй кæны? — йæ худын фæурæдта 
Зæлдаг. 
— Йæ зæронд мад æмæ фыды астæу. 
— Æмæ ма хуысгæ кæнынц Гæби æмæ Гæбæриан? 
— Хуысгæ кæнынц, уæдæ кафгæ кæнынц! 
— Æмæ цЬ1 хуыссынц?! Хур уалæ арвы астæумæ куы ссыд! 
Дзидахон бахудти, цыдæр рæууон худт бакодта æмæ, иухатт 
мæн тæрхæджы бынæй куы райста, уæд куыд худти, уый æрлæу- 
уыд мæ зæрдыл. 
— Дунейыл кæд дыууæ уды кæрæдзийы ссардтой, уæд — не 
’фсин æмæ нæ хицау! Не ’фсин истæмæй схъæрзыдта ’мæ йæхи 
æруагъта уатыл, лæг дæр йæ фарсмæ схуыссы. 
— Гæбæрианы фарсмæ? 
— Уæдæ æндæр искæй фарсмæ! Ныр, дам, знон цæуылдæр 
схæцыд æфсин, фæфыдæскъуыд и, абон нæ сыстад, æмæ та лæг 
дæр хуыссы. 
Дзидахон куыддæр фæци дзырд, афтæ Зæлдаг хъæрæй нык- 
’кæл-кæл кодта. Райсомы сыгъдæг уæлдæфы йæ зæланг фæцыди 
331 

уыцы кæл-кæлæн. Стæй та зæгьгæ кодта, æмæ та йæ ныхас дæр 
фæзæланг кодта: 
— Уо, худæджы Гæба фæуай! 
Геца йæм хæрдмæ скаст, къæбæр ын цы къухы уыди, уый йæ 
цæстытæм схаста. 
— Хæргæ дæр нæ бакæны? 
— Кæд ус бахæры, уæд уый дæр бахæры, кæннæуæд сабыр 
фæхуыссы йæхицæн, нынкъард вæййы, афтæмæй. Куы йæм ба- 
кæсай, уæд дæ зæрдæйы тугтæ ныттæдздзæн. 
— Гæр, æмæ йын ус афтæ нæ фæзæгъы: æз рынчын дæн, 
фæлæ ды та цы хуыст фидыс, мæнæ лæг? 
— Ницы йын фæзæгъы. 
Зæлдаг мæм йæ лæдзæг æрбадардта. 
— Гъа-ма, Дзецц, мæ лæдзæгыл мын фæхæц. 
— Æз лæдзæг куы райстон, уæд рог фæгуыбыр кодта æмæ 
Гецайы йæ хъæбысмæ фелвæста. 
— Мæнæ куыд уæззау у! Кæд уæ кæрдзынтæ иууыл нæ ба- 
хордтай! — ныуулæфыд Зæлдаг. 
— Бахордта сæ, ма тæрс, — бахудти Дзидахон. — Уыцы къæ- 
бæр ма йын дзы баззад æмæ йæ йæ къухы рахаста. 
Æз кастæн Дзидахонмæ æмæ мæ зæрдыл æрбалæууыдысты 
дзыццайы ныхæстæ. Æвæццæгæн, дам, арв йæ къабæзтæ кæм 
ауагъта, уым Гæбаты чындзæй хуыздæр къæсæрæй йæ къах нæма 
бавæрдта. Гæбæриан, дам, уымæй æппæлынæй фылдæр нæу. 
Къахæй, дам, ыл куы ныллæууай, уæддæр, дам, уый дæ зæрдæ 
ма зæгъæд, æмæ, дам, ын йæ цъыззытт фехъусдзынæ. 
Тæрхæджы бынæй мæ куы фелвæста, уæд дæр куыд хорз 
уыди йæ хъæбысы! Уыцы фæлмæн æмæ уыцы хъарм. Стæй цыма 
цыдæр æндæр уæлдæф бадт уыцы æрдæггом тæртты алыварс. 
Дзæбæх дзы сулæф дæ риуыдзаг, уæд цыма кæмдæр спæртт 
кодтаид улæфæнты мидæг. Æмæ дзы æз мæ риуы дзаг сулæфын 
нæ уæндыдтæн. 
— Сæ фыд дзæбæх фыссы? — йæ хъæбысы бауыгъта лæп- 
пуйы Зæлдаг. 
— Кæм фыссы, кæ! Ныр дзы уартæ кæдæй-нырмæ нæ уыди 
гæххæтт. Æмæ мæт-мæрдтытæ кæны йæ мад. А фыд та йын ныф- 
сытæ æвæрынмæ фæвæййы. Æндæрæхсæв уым фæсдуар сывæл- 
лæтты пысултæ æхсадтон. Уымæн сыкъа йæ къухы, хицауæн, 
æмæ кувы — нæхи Рагъыдзуарæй райдыдта æмæ уартæ фæсхохы 
Нарыдзуармæ ахæццæ. Уым æрлæууыд æмæ фæрсы æфсины: 
— Дзæбæх мæм хъуыстай, ацы ус? 
Æмæ йæм дзуры æфсин: 
— Хъусгæ та дæм куыд нæ кодтон, уыцы лæг, фæлæ-иу цыма 
дзæгъæл дæр адæн мæ хъуыдыты. Æмæ мæ, цымæ, цæмæн фæрсыс? 
-1 Цымæ дзуæрттæй кæй кой не скодтон, ахæм мын дзы нæ 
аирвæзти? Ницы базыдтай, дæ дзæбæх фыдыстæн? 
— Куы ницы ’рхъуыды кодтон ахæмæй. Уый зонгæйæ дæм 
дзæбæх хъуыстаин! Пуй, налат! 
332 

— Цыма сæ кæйдæр кой не скодтон, — дзуры та лæг. — Æмæ 
тыхсын. Тыхджын тыхсын. Куы мæм фæхъыза æмæ мын куы 
нæ баххуыс кæна мæ бæлццонæн. 
— Æмæ сæ кæцы уыдаид, сызгьæрин тæбæгъты йын фæкуыв- 
дæуа! 
— Цы зонын! Фæлæ мæм мæ иу зæрдæ афтæ дзуры, цыма 
Къуайсайы дзуар уыди. 
— У"У"У! — йæ цæнгтæ арвмæ фæхаста ус, — уæд æм раздæх, 
æз дæ мæрдты уазæг, Къуайсайы дзуар карз дзуар у, æмæ йын 
йæ хъыг ма райс. 
Æмæ йæм раздæхти æмæ йæм бирæ фæкуывта. Стæй банызта 
сыкъа æмæ ныфсытæ æвæрын байдыдта æфсинæн: 
— Ды, ацы ус, тыхсгæ ма кæ, нæ лæппуйæн æнæ ’рцæугæ 
нæй. Афтæ æнæнхъæлæджы ’рбалæудзæн нæ дуармæ æмæ йæ 
зонгæ дæр нæ бакæндзыстæм. Ай дын мæ Хуыцауы къух — мæнæ 
дæумæ куыд кæсын, афтæ йæ зонын — рæхджы йæ ардæм хъæуы. 
— Дæ ныхас куы ’рцæуид, æмæ сæкæр куы фæхæрис уыцы 
дзыхæй, — цыма йын лæгъстæ кодта, уый хуызæн йæхи бакъул- 
тæ кодга хицаумæ æфсин, — куывд бæргæ скæниккам. Стыр куывд, 
Далæ Хæмпæлгомæй ацырдæм къахылдзæуæг нал ныууадзиккам, 
æрхониккам сæ, нæ уæныг аргæвдиккам, ме ’вæрд арахъхъытæ 
сисин æмæ сæ тулгæ фæкæниккам! 
— Истыгæр сты дæ арахъхъытæ, сфаг дын уыдзысты? — 
фæрсы йæ лæг уыцы цинарæзтæй, цыма æрхæццæ и йæ бæлццон 
æмæ цыма йæ фарсмæ лæууыди. 
— Сфаг мын уыдзысты, бирæ мын сты. 
Ныр ныхас кодтой æмæ сæ сæртæ æнахуыр разыйы тылд 
кодтой кæрæдзимæ, æмæ сæ ныхас афтæ бадти кæрæдзийыл, 
æмæ загътон: ныр ацы ныхасмæ цы Хуыцау хъусы, табу йын уа! — 
уый сын куыд хъуамæ фæуа æнæ баххуысгæнгæ! Æмæ мæн дæр 
уырнын байдыдта: æрцæудзæни. Æнæ æрцæугæ йын нæй. 
Мæнæн та мæ цæстытыл ауад, иухатт æй Джотæйы уыгæр- 
дæны куыд федтон, афтæмæй. 
Мах сын сихор схастам. Уыдон уыцы фæтæны æрцæйцыдыс- 
ты — æгас хъæуы лæгтæ. Хур арвы астæу лæууыд, æмæ фæтæ- 
ны цæвæджы ’рттывд йеддæмæ ницуал баззад, цыма арвæрттывд 
уыд, уымæй уæлдай бæстæ рухсæй байдзаг и. Разæй Зæриба 
цыди, йæ фæстæ — Бари. Мах карст-карст, уисты сæрты хизгæ 
сæ цурмæ бацыдыстæм æмæ, нæ сихоры дзæкъултæ нæ къухты, 
афтæмæй се ’мцыд кодтам — уыдон кæрдгæ кодтой, мах — æнæуи. 
Барийыл хæдон нæ уыд, æмæ-иу цæвæг куы расæрфта, уæд-иу 
цæнгты хæцъæфтæ хъыбылтæ абадтысты, йæ бæрзæйы нуæрттæ- 
иу суæнгтæ авæрдтой. Хæсæн йæ астæумæ куы фæцæйхæццæ 
кодтой, уæд хъæр кæны Зæрибамæ Бари: 
— Гъе-гъе-гъе, Зæриба, æнæ ныссургæ дын нæй ам дæлæмæ, 
фæлæ нæ фехъуыстон ма зæгъ! 
Æмæ йæм дзуры Зæриба дæр кæрдгæ-кæрдын фæстæмæ, 
дæлæмæ карсты кæронмæ кæсы, афтæмæй: 
333 

— Сургæ мæ рагæй кæныс — æз æй зонын, фæлæ дын байра- 
джы фыдæбонау куы фæуа, уымæй нæ тæрсыс?! 
— Нæ тæрсын, нæ, фæлæ дзæбæх кæрд, цъиудзагъд ма кæн, 
уыгæрдæн карстæй æнæкарст ма кæн! 
— Цъиудзагьд, уæдæ! Ды дæр æй афтæ куы сыстигъыс! 
Уæдмæ та иннæ хосдзауты хъæр дæр баиу и: 
— Гъе-гъе-гъе-ее!.. 
Æмæ уыцы стыр фæтæны цыма ссывд хосы уылæн атылдæ- 
уыд, уыйау ауылæн кодта уыцы алыхъæлæс хъæр уым дæлæмæ. 
— Стигъгæ йæ чи скæны, уымæн йæ уисыл бæрæг у, — дзуры 
Бари, æмæ кæрдæг баст куырисау ратæхы цæвæджы гуырцъæй 
æмæ уисы сæр абады, — æмæ дæ уис нарæгæй-нарæгдæр ма кæн, 
фæлæ хæбæцц лæуу! 
— Гъе-гъе-гьей, лæппу! 
— Æцæг æрцæудзæн, æцæг, кæсгæ ма-иу фæкæ, — дзуры 
Зæлдаг хъæрæй, афтæ хъæрæй дзургæ йæ никуы федтон. — Стæй 
байдайдзысты цæуын иннæтæ дæр уый фæстæ, — æмæ уазал 
уынгæй хъарм хæдзармæ чи ’рбахиза, уый уæнгтæ куыд бакæ- 
ной æхсызгон рызт, афтæ æхсызгон рызт бакодтой йæ уæнгтæ. 
Æмæ цыма йæхи бынаты лæууын нал бафæрæзта, уый хуызæн 
хæстæгдæр балæууыд Дзидахонмæ, æмæ ныр фæрсæй-фæрстæм 
лæууыдысты дыууæйæ — сæ хъæбысты сæ дыууæйæн дæр фæйнæ 
саусæр лæппуйы. Уым, хистæр лæппу чи у, уый йæ къухы йæ 
къæбæрмæ æркаст æмæ йæ йе ’фсымæрмæ бадардта: 
— Гъа! 
Фæлæ уый къæбæр исынмæ не ’рæхст. Хъæбæркæрдзыны 
сиукъ цы ад кæны, уый дæр нæма зыдта. Æнæуи йæ къух ара- 
тил-батил кодта къæбæры цуры æмæ йæ тыппыр былтæй цыдæр 
æнæмбæрст, фæлæ удæн æхцон мыртæ раирвæзт: 
— А-а-бы-бы-бы! 
Лæппу йæ былы бынæй уыцы æхсызгон мыртæ куы суагъта, 
уæд мæн дæр бауырныдта: æрцæудзæн Бари! 
— Æмæ та чындзæхсæвтæ кæндзысты, — Дзидахон бахудти 
æмæ худгæ-худын ме ’рдæм æрбакаст. — Æмæ та Дзецц дæр 
искæй хъæбысы абаддзæн. 
— Куыд ма дын абаддзæн Дзецц искæй хъæбысы! Йæхæдæг 
усгур лæппу куы у уæртæ. 
Æмæ Дзидахон ныккæл-кæл кодта, афтæ ныккæл-кæл кодта, 
æмæ йын сывæллон йæ тыппыр къухæй йæ былтæм бавнæлдта 
æмæ та дзы æрдæбоны хуызæн райхъуыст: 
— А-а-бы-бы-бы! 
— Лæппутæ нын цæмæ гуыры, уый зоныс? — худгæ-худын 
фæйнæрдæм аракæс-бакæс кодта Дзидахон, — цæмæ цæ, Дзецц 
абад^и мæ хъæбысы, ’мæ уымæн. Ды дæр-иу Дзеццы абадын 
кæн дæ хъæбысы, æниу ды æндæр хъæумæ цæудзынæ чындзы, 
дæу Микка ам никæмæн дæтты. 
Уыцы ныхæстæм Зæлдаджы уадултыл фæйнæ сырх тæппы 
334 

абадти, æмæ сын цыма се ’мбæхсынмæ хъавыди, уайтагъд дзу- 
рынмæ фæци: 
— Куыд абадти дæ хъæбысы Дзецц? Æмæ далæ Росеты лæп- 
пу куы абадти дæ хъæбысы! 
— Росеты лæппу — фыццаг, фæлæ уый бирæ нæ афæстиат мæ 
хъæбысы, уайтагъд æй аскъæфтой, йæ цамтæ æмæ йæ цъындатæ 
йæхи куы фесты, уæд. Стæй та — Дзецц. 
— Стæй ма Дзецц та — кæд? 
Дзидахон уыцы æхсызгон фæхуд-фæхудæй нал æнцад, æмæ 
та-иу йæ урс-урсид тъæпæн дæндæгтæ фæзындысты йæ бæзджын- 
гомау былты ’хсæн. 
— Уый нæхæдæг зонæм, æз æмæ Дзецц. Æццæй, Дзецц? — 
йæ цæстытæ дæр худгæ кодтой Дзидахонæн æмæ мæм сæ афтæ 
худгæ-худгæ фæдардта. — Нал æй хъуыды кæныс, Дзецц? 
— Кæнын, — загътон æз. 
— Уæдæ куыд уыди? — æз æй æмбæрстон — уыцы æхсæвы 
кой кæнын цыди Дзидахонмæ. Æз дæр куы кодтаин йæ кой, 
йæхæдæг дæр, æмæ куы бахæстæгдæр уыдаид уыцы æхсæвмæ — 
афтæ йæ фæндыди, цыдæр æхсызгон дзы æфтыди йæ удыл. 
Фæлæ æз цы хъуамæ загътаин! 
— Дзæбæх уыди. 
— Цæмæй дзæбæх уыди? Мæнæ ма йæ Зæлдагæн радзур, 
куыд уыди, уый. 
— Уæлæ йын æй сæрвæты радзурдзынæн. 
— Ам ын æй радзур. 
— Ам ма йын æй куыд радзурон! Хъом скъæринаг сты. Хур 
уалæ кæйонг ссыди! 
— Æцæг æрæджы кæнæм, — загъта Зæлдаг, лæппуйы сырх 
уадулæн иу рог ба акодта æмæ йæ зæхмæ æруагъта. Йæ лæдзæг 
айста мæнæй. Æмæ ахъæр кодтам хъомыл. Уыцы бон мæм ривæд- 
афон бауырдыг и Зæлдаг: 
— Куыд уыди, куы, Дзецц, куыд абадтæ Гæбаты чындзы хъæ- 
бысы? 
— Кæм дзы абадтæн, ницы дзы абадтæн, — мæ ныхас бус- 
тæйы хуызæн уыд — кæд мæ ныууадзид, нал мæ фæрсид кæд. 
Фæлæ — мара зæгъай! 
— Куыд ницы дзы абадтæ? Уæдæ Дзидахон цытæ дзырдта? 
Стæй дæхæдæг дæр куы загътай. 
— Цы загътон мæхæдæг дæр? 
— Абадтæ дзы. 
— Цы дзы абадтæн! Уым сæ тæрхæджы бын бафынæй дæн. 
Адæм ацыдысты, ’мæ уым баззадтæн. Стæй райхъал дæн. 
— Цафон райхъал дæ? 
— Цæмæйзон, цафон уыд! 
— Цæмæ райхъал дæ? 
— Цæмæйзон, цæмæн райхъал дæн. Уазал зæххыл хуыссыд- 
тæн æмæ райхъал дæн. 
Уæддæр нæ лæууыди Зæлдаг. Фæхуд-фæхуд кодта, афтæ- 
335 

мæй мæ фарста *мæ фарста. Фæлæ фæхуд-фæхуд цæуыл кодта, 
уый не ’мбæрстон. 
— Стæй, куы райхъал дæ, уæд цы ми кодтай? 
— Цы ми кодтон? Ницы. Бари мæ нæхимæ ахаста. 
— Æмæ ма Бари бадгæ кодта? 
— Гъо, бадти! Æндæр æй цы мæт уыди! 
— Уæдæ уый дæр хъал раци? 
— Уый фынæй нæ уыди. 
— Уæдæ цы ми кодта? 
— Цæмæйзон, цы ми кодта! 
— Æмæ ма уæд йæ хъæбысы куыд абадтæ Дзидахонæн? 
— Ницы абадтæн. Æнæуи мæ тæрхæджы бынæй фыццаг уый 
райста. 
— Чындз дæр бадгæ нал кодта? 
— Цæмæ ма бадти? Райхъал и уый дæр. 
— Цæмæ райхъал и? 
— Кæугæ кодтон, æмæ уымæ. 
— Цæуыл куыдтай? 
— Нæ зонын. 
Уæд тæрхæг хъыс-хъыс кодта, ’мæ уый хъыс-хъысмæ рай- 
хъал дæн, уый зыдтон, фæлæ хъыс-хъыс цæмæн кодта, уый нæ 
зыдтон. Ныр æй зыдтон. Ныр алцыдæр зыдтон, фæлæ уыдæттæ 
дзурыныл куыд схæцыдаин Зæлдагæн! 
3 
Хъом сыстадысты. Фæйнæрдæм апырх сты. Сæ даргъ къуди- 
тæй сæ фæрстæ цъыччытæ кодтой, афтæмæй нæтгæ-улæфгæ 
лæбурдтой кæрдæгмæ. Æз ма уæддæр Уæйыджы дурыл лæу- 
уыдтæн. Æмæ уырдыгæй суыдтон — далæ дæле хъæлæрдзыйы 
къутæртæ лæгуыны ’рдæм сæхиуыл кæм æрбахæцыдысты, уым, 
кæройнаг къутæры бын иу стур хуысгæйæ баззад. Æз дуры сæ- 
рæй мæ къух адардтон стуры ’рдæм. 
— Далæ не стуртæй иу нæ сыстад. 
Зæлдаг йæ лæдзæг йæ уæхсчытыл цæхгæрмæ ауагъта, афтæ- 
мæй лæууыди бынæй дуры рæбын. 
— Кæм? — уæлæмæ мæм скасти. 
— Далæ уым, — ацамыдтон та дæлæмæ, мæхæдæг Зæлдагмæ 
æркастæн. Зæлдагæн, хæрдмæ йæ лæдзæгмæ кæй сæвнæлдта, 
уымæй йæ къабайы тæрттæ фæйнæрдæм ахæцыдысты æмæ йæ 
урс-урсид риутæ сæ сау риудæтты дзæбæх куыд нæ цыдысты, 
ууыл андæгъдысты мæ цæстытæ. Æз фефсæрмы дæн æмæ дуры 
сæрæй хизынмæ фæдæн. 
■7 Цом-ма, кæддæра цы кæны! — загътон ма бынæй æмæ дæ- 
лæмæ атагъд кодтон Зæлдаджы разæй. Стурмæ нæма ныххæццæ 
стæм, афтæмæй ныл йæ цинæйдзаг гуым-гуым ссыди. Цы базо- 
нын ма нын æй хъуыд, кæйдæр хъуг ныззад. Зæлдаг бустæ кæ- 
нынмæ фæци: 
336 

— Ныр уый афтæмæй чи рауагьта, уымæн иу-дыууæ дзæбæх 
ныхасы зæгь, уæд ын нæ хъæуы! Гæр, уæдæ дæ цæстытæ хи- 
зынмæ не сты, дæ хъуг уадзыс æмæ йæм æркæс! 
Хъуг Гулаты хъуг разыид, се стыр парна хъуг. Мах куы ныц- 
цыдыстæм йæ цурмæ, уæд фестад æмæ-иу йе ’хсызгон гуым- 
гуым райхъуыст, куы та-иу мæсты футтытæ дæр ныккодта, æвæц- 
цæгæн, йæ рæуæдæн тарсти æмæ уыцы æнæрхъæц сдæрд кодта 
рæуæды. Йæ даргъ æвзаг-иу кæуылты æрбасæрфта, уым-иу рæ- 
уæды хъуын уыцы лæгъзæй аззади. 
Зæлдаг дзуццæджы æрбадти рæуæды фарсмæ æмæ йæм йæ 
худгæ цæстытæй каст. Æрдæбон кæй æрбамæсты Гулатæм, уымæн 
йæ фæд дæр никуыуал зынд йæ цæсгомыл. Бавнæлдта рæуæдмæ, 
йæ дыууæ æнгуылдзы йын йæ дзыхы атъыста æмæ йæ хъæлдзæг 
кæл-кæл ссыд: 
— Гъа-гъа-гъа, дæйы, дæйы! 
Рæуæд сцæйстад, фæлæ размæ фæуæзгæ и æмæ йæ уæрджытæ 
йæ быны фесты. Хъуг та багуым-гуым кодта, йæ фындз ныппака 
æмæ тæрк футтытæ кодта йæ фындзæй. 
— Фæкæс-ма мæм, Дзецц, — дзуры Зæлдаг, — фæдæгыл æй 
бафтауæм, уадз æмæ адæйа. 
Рæуæдæн йæ хъуын уыди хъарм æмæ ивæзаг уымæл. Бавна- 
лон æм, уый мæ мæ зæрдæ нæ хаста, фæлæ иугæр Зæлдаг загъ- 
та, уæд æндæр гæнæн цы и! Схæцыдыстæм ыл дыууæйæ, слæу- 
уын æй кодтам. Куыддæр фæхæст и фæдæгыл, афтæ йæ къуди 
ныттылдта, афтæ ныттылдта йæ къуди, цыма дуне куы базмæла, 
уымæй тарст æмæ лæгъстæ кодта дунейæн: ма базмæл, ма схъæ- 
лæба кæн, бауадз мæ! 
Зæлдагæн йæ мидбылхудт спæрттæввонг нындзыг и йæ цæсго- 
мыл, æмæ ныррухс и йæ цæсгом, афтæмæй мæм раздæхта йе ’ргом. 
— Хъæумæ цæуын дæ бахъæудзæни, Дзецц, уæдæ йæхæдæг 
цæугæ нæ фæкæндзæн, хæсгæ та йæ куыд фæкæндзыстæм, ба- 
кæс-ма йæм — къамбецы рæуæды йас! Рарвит-иу сæ, дæхæдæг- 
иу мауал рацу. Бафæллайдзынæ, стæй æнæуи дæр ныр изæр у. 
Мæхæдæг сæ аскъæрдзынæн. 
— Хорз, — загътон æз æмæ, куыд лæууыдтæн, афтæ фæуыр- 
дыг кодтон. 
Уыцы афон хъæуы рагæй нал уыдтæн, æмæ дзы мæ цæстытæ 
ирвæзтытæ кодтой. Никуыцæй дзы хъæлæба хъуысти, никуы- 
цæй дзы змæлæг зынди. Уæзæгыл Гулаты ’рдæм куы фæзылд- 
тæн, уæд ауыдтон Демсары: сæ разы цы даргъ хъæд уыди, ууыл 
бæхбадт кодта æмæ йын надзахийæ йæ цъар стыгъта. Мах 
æмбæйттæ уыдыстæм Демсаримæ. Скъолайы дæр иу къласы бад- 
тыстæм. Ныр цыппæрæмтæм бахызтызтæм. Фæлæ ма, цымæ, 
бацæудзыстæм цыппæрæмтæм? Хæстæй ма искæй равдæла скъо- 
ламæ. Нæ ахуыргæнæджы дæр, дам, нын акодтой. Далæ Дзауы 
’рдыгæй кæцыдæр хъæуæй уыди. Кæд чызг-ахуыргæнæг ссарой 
искуы æмæ нæм уый æрбарвитой, фæлæ мах хуызæн хъæутæ 
гыццыл нæй, æмæ уыдоны фаг чызг-ахуыргæнджытæ кæм и! 
22 Хуыгаты Сергей 
337 

Сæ хъуг ныззади, уый куы загьтон Демсарæн, уæд ныззылди 
хъæды уæлæ, фестади, надзахи хъæды рагъыл æркъуырдта, æмæ 
йæ хъæд хъилæй аззад надзахийæн. 
— Сайгæ нæ кæныс? 
— Нæ кæнын, — загътон æз. 
— Уæдæ-ма сомы ракæн. 
— Цæмæй дын расомы кæнон? Уæ хъуг заинагæй рауагътат 
æмæ уæ рæуæд æрхæссут уалæ! — Уым не смæсты дæн, сæрвæ- 
ты, фæлæ ам. Уæдæ, сæ хъуг йæ тæнтæй улæфын нæ фæрæзта, 
афтæмæй нын æй нæ фыццаг скодтой! Ныр, дам, ноджы сомы 
ракæн! 
— Фæлæуу-ма, Дзецц, æмæ сыл рæуæд ныййардта, ’ви нæл? 
— Цæмæйзон, цæ! 
— Нæ йæ федтай? 
— Ницы йæ федтон. 
— Гъомæ йæ куыд нæ федтай?! Ай диссаг нæу — дæ цуры 
рæуæд райгуыра, æмæ сыл у — нæл у, уый ма фенай! Хъомгæс 
нæ фæлæ хуыгæсæн дæр нæ бæззыс! 
Æз фæчъыдзых дæн Демсары уайдзæфæй. 
— Уæд та цыхуызæн у? Уый дæр нæ федтай? 
— Федтон. 
— Æмæ цыхуызæн у? 
— Сау ’мæ йæ ных — урс. 
— Иууылдæр урс у йæ ных? 
— Гъо. 
— Кæрæй-кæронмæ? Гъе, гъе, уæдæ! — цин кодта Демсар. 
Стæй йæ мидбынат æрзылди. — Ныр æм цæуыл ацæуон? Бæх 
мæ куы уаид, æмæ мын бæхыл куы нæ фæлæууа, куы мын хауа 
бæхæй. Уæдæ ’мæ дзоныгъ аласæм, нæ гыццыл лæгдзоныгъ. Уым 
æй сæвæрдзыстæм æмæ йæ æртеу-теу кæндзыстæм. 
Æрхъуыдыджын æмæ амалджын уыд Демсар. Ныр дæр 
хъуыддæгтæ йæхæдæг лыг кодта, мады фæрсгæ дæр ницæмæй 
акодта, цыма сывæллон нал уыди, цыма гъæйтты лæг уыди. 
— Дзоныгъы йын уат бакæндзыстæм, фæлмæн уат æмæ ра- 
хæцдзыстæм дзоныгъыл. 
— Æз нал цæуын. Æз ам лæууын. 
— Куыд нал цæуыс, куыд лæууыс ам?! 
— Зæлдаг афтæ загъта, ды, дам-иу мауал рацу, цæмæ ма, дам, 
цæуыс, ныр, дам, изæр у. 
— Цом мемæ, алæ, уый дын Зæлдаг æмæ фæсмын! Уæдæ йæ 
иунæгæй куыд æрласдзынæн! Уæд та искуы фæлдæхгæ акодта 
мæ дзоныгъ. 
— Кæдæм дын фæлдæхы! 
1- Уогъ, кæдæм! Уыцы тæссар-мæссар фæндæгтыл! 
Уайтагъд ацæттæ кодта дзоныгъ æмæ йыл ахæцыди. Æз йæ 
фæдыл цыдтæн. 
Фæндгæ дæр мæ нæ кодта, фæлæ мæ фæндгæ дæр кодта — 
338 

фæндгæ мæ уымæн кодта æмæ уыцы дзæбæх рæуæды уым дæ- 
лæмæ куыд ласдзыстæм, ууыл цин кодтон мæхинымæр. 
Нæхи дуармæ куы ’рбахæццæ стæм, уæд дæлæ сæ хæрд ссæ- 
уæны ссæуынц Симона ’мæ йæ бинойнаг Быдзион. Быдзион ра- 
зæй цыд, йæ дæларм — се ’ртыкъахыг бандон. Бандонæн йæ 
раззаг къах уыди даргъ, æмæ йæ сæрыл цæвæгцæгъдæн хъæсда- 
рæг конд. Быдзион бандон цыдæр тавицы хаст кодта йæ дæларм, 
цыма хуыны тæбæгъ фæцæйхаста дзуары бынмæ. Йæ къухы та 
дзæбуг уыд æмæ уый та атил-атил кодта, куыд цыди, афтæ. 
Симона цыди Быдзионы фæстæ. Йæ дыууæ лæдзæджы-иу размæ 
æмист акодта, стæй-иу сын сæ астæумæ иугай байста йæ къæхтæ. 
Йæ дæлармæй цæвæг зынди уымæн та, æмæ мæм диссаг каст — 
куыд нæ хауди цæвæг йæ дæлармæй. Уæзæджы сæр ын уыцы 
лæгъзы æрæвæрдта йæ бандон Быдзион, æмæ йыл куы ’рбадти 
Симона, уæд æм дзæбуг дæр радта, йæхæдæг сæхимæ атагъд 
кодта. 
— Дæуæн цæвæг нæй? — фæстæмæ мæм ракаст Демсар. 
— Нæй, — загътон æз. 
— Гъеныр дын куы уаид цæвæг, уæд дын æй нæ рацæгъдид 
Симона. 
— Дæуæн ис? 
— Цы, цæвæг? Куыд нæ мын ис! 
— Кæм дын уыдис? 
— Оке мын сарæзта, ’ндæр мын кæм уыди! 
— Куыд дын сарæзта Оке? 
— Стыр цæвæг алыг кодта ’мæ дзы гыццыл сарæзта. Иннæ- 
тæн дæр сарæзта. 
— Æмæ æвгъау нæу стыр цæвæг лыг кæнынæн? 
— Цæй æвгъау у! Уæдæ уыцы стыр цæвджытæ хæссын куы 
нæ фæразæм, уæд сæ кæрдгæ куыд хъуамæ ныккæнæм! Дæсæм 
æмæ иуæндæсæм номырæй кæрдын æнцон у! 
— Æмæ ныр куы ’рцæуой, уæд ма сын кæм уыдзæн цæв- 
джытæ? 
— Ссардзысты. Уый мæт дæ ма уæд. 
Сæ холлагдоны раз уыцы дзæбæх тымбыламад цъери лæу- 
уыд, йæ фарсмæ иннæ дæр йæ бацъупгæнæнмæ схæццæ. Сæ ара- 
зæнтæ сæм фæйнæрдыгæй ныттынг сты. Демсар сæм йæ къухæй 
ацамыдта. 
— Уæртæ кæсыс! Нырма мын иу цъерийы бæрц та карст и. 
Уæддæр нæ уыгæрдæнтæм нæ уадзынц, æндæра афонмæ цал уаик- 
кой мæ цъеритæ, уый зоныс? 
— Чи уæ нæ уадзы уыгæрдæнтæм? 
— Симона ’мæ нæ Оке нæ уадзынц. 
— Цæмæннæ? 
— Ныссæнддзыстут, дам, уыгæрдæнтæ. Йæхæдæг нын йæхи 
цæвæгцæгъдæг скодта. Уым æрбады, æмæ йæм уырдæм хæссын 
байдайынц сæ цæвджытæ. Рацæгъды сæ уыцы дзæбæх, гыццыл 
ма йæ адау æмæ йыл рахæцын нал фæхъæуы. 
339 

Уæдмæ Симона уыцы дзæбæх сбадт. Хъæсдарæг бандонæн 
цы къахыл уыд, уый йæ дыууæ уæраджы ’хсæнты сдаргъ и. 
Симона йыл цæвæг æрфæлдæхта, йæ армæй йын йæ ком%хъæсда- 
рæгмæ æрæлхъывта æмæ цæгъдын райдыдта. Мах æм куы бав- 
вахс стæм, уæд йæ цæгъдын фæуагъта, æрбакасти нæм. Демсар 
æрлæууыд. Æрлæууыдтæн æз дæр. 
— Кæдæм рараст стут, мæ уд, уæ дзоныгъимæ? — дзуры нæм. 
Демсар дзуапп дæттынмæ фæци: 
— Мæнæ нæ хъуг ныззади, ’мæ рæуæд ласынмæ цæуæм. 
— Уым уын ныззади, сæрвæты? 
— Гъо, — мæхи фæдзурæг кодтон æз дæр. — Уалæ 
Сырхлæбырдтыты бын. 
Фæлæ Симона уæддæр Демсаримæ кодта йæ ныхас: 
— Гæр æмæ йæ афтæ заинагæй кæдæм уагътат? Сывæллон 
сси Къадзиан?! 
— Дзыцца нæхимæ нæ уыд, æмæ хъом æз рауагътон райсом. 
Демсар дзоныгъыл ахæцыд, раст уæд фæхъил кодта йæ дзæ- 
буг Симона. 
— Гъæтт, уыцы галиудзавд Гыри! Уымæ баздæх æмæ йæ ту- 
гомынты фæкæ! Уæдæ хуыйы уырджы хуызæн араст и ’мæ уалæ 
Зиуыгæрстыты ныллæууыд æмæ ныссæста уыйхуызæн хъæдур- 
хос. Куыдзы æууылдтытæ йæ ныккодта кæмдæр! Уæд уартæ 
хуымгæрæттæ, далæ Цæндджыны уыцы дзæбæх хæмпæл, Кæр- 
дæджджын — цъус кæрдинæгтæ ис! Нæгъ, уый хъуамæ бацæуа 
’мæ уыгæрдæны ныллæууа, цыма мын ахæм хосдзау у! 
Демсар йæ мидбынаты аралæуу-балæуу кодта, стæй бадзырд- 
та Симонамæ: 
— Æмæ ныр бынтон æнæкарстæй куы баззайой, уымæй тас 
сын нæу? 
— Нæу, сын, нæ, — хъæрæй загъта Симона. — Уымæй тас сын 
куы уаид, уæд æй æз зонин. Махмæйы кæрдæг суанг фæззæгмæ 
бæззы кæрдынæн. Æмæ уæдмæ мачитæ æрцыдтытæ кæна нæ хос- 
дзаутæй, уый гæнæн нæй. Уæдæ аллай-аллай æрцыд, кæд хъæ- 
уыдзаг лæгтæй иуцалдæр не ’рцæудзæн ардыгæй уæдмæ, уæд! 
Сымах уыгæрдæны лæгтæ нæма стут, æндæра мæн нæ фæнды! 
Стæй ацыдыстæм. Дзоныгъ уыцы хъæлдзæг уад кодта Дем- 
сары фæстæ, цыма йæ ласгæ нæ кодта Демсар, цыма йæхæдæг 
цыди æмæ цыма баййафынмæ хъавыд Демсары. Уайтагъд уым 
балæууыдыстæм. Рæуæд хуыссыд нæууыл, хъуг æй сдæрдта. 
Зæлдаг иуварс лæууыд — йæ лæдзæг йæ къухы. Демсар рæуæды 
фарсмæ йæ уæрджытыл æрлæууыд, йæ тæнты йын йæ къух 
æртъыста, æмæ йæ хъæр фæцыд: 
— Нæл! Гайлаг! — стæй йе ’фцæгыл атыхст рæуæдæн. — Гъæ, 
годолатæ фæкæнай, мæхи годо, кæд цы хуызæн годола дæ! 
Уыйфæстæ йын дзоныгъыл уат бакодтам кæрдæджытæ ’мæ 
залмысыфтæй, стæй нæм Зæлдаг дæр фæкасти, афтæмæй рæуæ- 
ды дзоныгъыл сæвæрдтам, æрбæстытæ йæ кодтам дзоныгъы 
уæлдуæттæм æмæ ахæцыдыстæм дзоныгъыл. Рæуæд æнцад хуыс- 
340 

сыд, цыма рæуæд нæ уыд, цыма лæппу уыд æмæ цин кодта, 
дзоныгьыл æй кæй ластам, ууыл. Хъуг дзоныгъы фæдыл цыд, 
хæстæй уæлахизæй чи раздæхы, ахæм æфсæддоны цыдæй цыди — 
йе стыр сæр размæ уæззау анкъус-анкъус кодта, куыд цыди, 
афтæ æмæ та-иу йе ’нахуыр цинбадт хъæлæсæй бауасыд. Хутъаты 
размæ куы бахæццæ стæм, уæд æрлæууыдыстæм — цæджджинаг 
чи уыди, уый дыууæ хъæдыл хъилæй кæм лæууыд, уым ныр йæ 
иу фарсыл хуыссыд, йæ тымбыл ком гомæй дардта, цыма хъаст 
кодта, зæххыл кæй хуыссыд йæ иу фарсыл, уый тыххæй. Симона 
æмæ Оке йæ фарсмæ лæууыдысты. Симона хъæрæй дзырдта: 
— Афтæ сын загътон, уыцы хъæдыл æй ма æвæрут, калцæг у, 
æмæ дæм чи хъусы! Ныр кæд сылыстæгмæ фæдзурæм, æмæ ма 
уый дæр искуы ’рцыд, æмæ дæ цæджджинагыл сылыстæг бафта- 
уай! Уæд нын ацы митæ чи бакодта, уымæн йæ ласгæ мард куы 
’рцæуид йæ хæдзармæ. 
— Кæй æлгъиты Оке, уый зоныс? — мæ хъусы мын æрбасыф- 
сыф кодта Демсар, — кæй, кæ, Гитрелы, ’ндæр кæй! — Стæй 
дзоныгъ мæ бæрн ныууагъта, лæгтæм хæстæгдæр балæууыд. — 
Дæлæ йын мах хъæдæй ралыг кæнæм. 
Симона йæм йе ’ргом раздæхта: 
— Тæригъæд нæу уый хуызæн хырхы хъæд халынæн?! 
— Уæддæр даргъ у, хырхыхъæдæй даргъдæр у уæддæр, бирæ 
даргъдæр. 
— Цу-ма, уæдæ йæм дæхæдæг амбаргæ æркæс, — бадзырдта 
Окемæ Симона. — Хъæд дæр куыд нæ фехæла. Кæннæуæд Гула 
хæрзаг ма зæгъа, куы ’рцæуа, уæд. Хырх дæр дæхи хырх сдав, 
иуæрдыгæй æз сбаддзынæн æмæ бадгæйæ лыг кæндзынæн. Цы 
бон мæ и! 
Оке йе стыр армыл схæцыд æмæ йæ йæ лæгуын сæрыл æрæ- 
вæрдта, цыдæр сдзурынмæ ма хъавыд цыма, фæлæ ницуал загъ- 
та, азылд æмæ афтæмæй фæцæйцыд уæзæджы сæрты, йæ арм 
йæ сæрыл фæцæйхаста. 
Мах нæ дзоныгъыл ахæцыдыстæм. Рæуæды раргъæвтам дзо- 
ныгъæй, йæ мадыл æй бафтыдтам Демсаримæ. Ныр хæлиу лæу- 
уыди, йæ зæнгтæ ризгæ нал кодтой æмæ та-иу йæ тымбыл мукъу- 
тæй хъуджы фæздон сгуымс кодта. Йæ къуди ныр дæр тылдта, 
фæлæ уым, сæрвæты, бынтон æндæргъуызон уыди уыцы атил- 
атил: уæд фыццаг хатт ацыд мады ’хсыр йæ хъуыры æмæ уыцы 
цин æвдыста — мæнæ куыд хорз у мады ’хсыр, мæнæ! Æмæ йын 
уыцы къудийы атил-атилæй хуыздæр равдисæн нæ уыди ацы ду- 
нейы. 
Уæдмæ Оке, сæ даргъ дыууæкъухыг хырх йæ дæларм, афтæ- 
мæй æрлæууыд хъæды нывæрзæн, стæй хъæдæн йæ тæккæ фæр- 
сты цалдæр къахдзæфы ракодта дæлæмæ æмæ хъæдыл хырх 
цæхгæрмæ æрæвæрдта. Хырх æртасыд хъæдыл, йæ хæцæнтæ 
зæххыл æрæнцадысты. 
— Ауылты йæ алыг кæнын хъæуы, ай, — загъта хъæрæй Оке. 
Раст уæд базмæлыд уæзæг: чидæр æрбацæуы! 
341 

Мах хъæу иппæрд уыди стыр фæндагæй. Æмæ-иу исчи куы 
4рбацæйцыд, уæд-иу былыл балæууыдыстæм гыццылæй-стырæй 
— чи уа! Нæлгоймаг уыд, уый уайтагъд базыдтам, фæлæ йæ цыд 
цыдæр æнахуыр цыд уыди. Иæ иу къух тылдта, иннæ — нæ, 
æмæ иннæ къух кæй нæ тылдта, уый тыххæй хæлди, цы къух 
тылдта, уый тылд дæр. Стæй-иу цыма цудгæ дæр фæкодта, иннæ 
къух кæй нæ тылдта, уый тыххæй. 
— Дæ мæрдтыстæн, цы хуызæн цыдтытæ кæны! — бабустæ 
кодта устытæй чидæр. — Куы йæ иу къух фæтилы, куы та уый 
дæр нал батилы. 
— Цыма йе ’ккой цыдæр и, æмæ кæд ууыл хæцы йе ’ннæ 
къухæй. 
— Далæ-ма йæ къæхтыл цырыхъхъытæ! — уый Демсары хъæр 
уыд. — Цырыхъхъытæ ис йæ къæхтыл! 
— Цырыхъхъытæ, а? — уæззаугай бакодта Оке. — Гæр, æмæ 
йын кæцæй æрцыдаид цырыхъхъытæ?! 
Мах хъæуы цырыхъхъытæ никæмæн уыди. Уæдæ нæм цы- 
рыхъджын уазæг дæр кæд цыди! Уæд уый кæцæй æрхаста цы- 
рыхъхъытæ, чи æрбацæуы, уыцы лæг?! 
— Саубон мæ ма баййафа, æмæ махон ма разына! — æнæнхъæ- 
лæджы цыдæр цъæхснаг хъæлæсæй хъæрæй загъта Дзидахон, 
стæй йæ алывæрсты цыдæр æнæрхъæц ракæс-бакæс акодта. — 
Æмæ йæ цонг цы фæци?! Далæ йыл иу цонг йеддæмæ куы нæ и, 
уæд æй нæ уынут, — стæй йæ тъæпæн къухтæй йæ цæсгом бам- 
бæрзта, афтæмæй ныззылд æмæ уæзæджы сæрты сæхимæ фæ- 
цæйцыд фæдисы цыдæй, æмæ дис кодтон: йæ развæндаг та куыд 
уыны, йæ цæстытæ ’мбæрзт куы сты, уæд?! 
Геца мæ цуры лæуд фæци, уæлæмæ мæм касти йæ тымбыл 
цæстытæй. Æз ын фæтæригъæд кодтон æмæ йæ мæ хъæбысмæ 
систон. 
— Чи у? — бафарста мæ Геца. 
— Нæ зонын, — загътон æз. 
— Уæдæ чи у? — нæуæгæй та мæ бафарста æмæ мын йæ 
уадул мæ уадулыл æрбауагъта. Дыккаг хатт ма мæ кæй бафар- 
ста, уымæй мæ зæрдæ барызти, ноджы ма мын мæ русыл йæ рус 
куыд æрбауагъта! — цыма мын лæгъстæ кодта, зæгъ-ма мын æй, 
гъо! Исты йæм сдзурын хъуыд — зыдтон æй, фæлæ дзурын куы 
нæ сфæразон, кæугæ куы скæнон, уымæй фæтарстæн. 
Уæдмæ Демсары хъæр фæцыд. 
— Бари у, Гæбаты Бари у! Далæ ’рцыди Бари! — былæй ра- 
тахти æмæ Симонаты ссæуæны йæхи ауагъта дæлæмæ. Йæ фæ- 
дыл ныххæррæтт кодтой иннæ лæппутæ дæр, сæ хъомпал хъæр 
сæ сæрты фæстæмæ тахти: «Бари æрцыди хæстæй! Гæбаты 
Бари!..» 
’Æз уæзæджы сæр баззадтæн, Геца мæ хъæбысы, афтæмæй. 
Дзæбæх æй нæ фæрæзтон — æдфыд сывæллон, кæмæй фæзæ- 
гъынц, ахæм уыди, — фæцудыдтон-иу, фæлæ йыл уæддæр хæ- 
цыдтæн. 
342 

— Чи у? — бафарста та мæ, лæппутæ куы фæдæле сты, уæд 
Геца. 
— Дæ баба, дам, у, æрцыди, дам. Хъуыды ма кæныс дæ ба- 
байы? 
— Гъо. 
— Кæм уыди, уый дæр зоныс? 
— Гъо, — йæ сæр банкъуыста Геца. 
— Уæдæ кæм уыди? — мæхи дæр ирхæфстон ныхæстыл æмæ 
уый дæр, æндæр цы ми кодтаин, уый нæ зыдтон. Цæуылдæр 
тыхсгæ дæр кодтон, цæуыл, уый дзæбæх не 4мбæрстон. 
— Хæстмæ ацыд, далæ, — былы ’рдæм адардта йæ гыццыл 
къух Геца. 
— Гъо, хæстмæ ацыд æмæ ныр æрцыд. 
— Уæдæ кæм и? 
— Æрбацæуы. 
— Цом, ацæуæм бабамæ. Зæхмæ мæ ’руадз æмæ мæ къухæй 
акæ. Æз цæуын зонын. 
Æз æй æруагътон зæхмæ æмæ йын йæ къухыл ахæцыдтæн. 
Уый уыцы дзæбæх фæцæуыныл мæ фæрсты. Æз ын йæ къæх- 
тæм кастæн, йæ тымбыл бæгъæввад къæхтæм. Уый цыд, 
æнæкъуылымпыйæ иста уыцы тымбыл къæхтæ, æмæ сæ фæд 
зæды фæдау зади уæзæджы рыгыл. Куыддæр Симонаты фисынмæ 
ныххæццæ стæм, афтæ фæхæрд кодтой уыдон дæр. Разæй — 
Бари йæхæдæг, йæ фæсонтыл цыдæр дзæкъул, нæхимæйы дзæ- 
къулты хуызæн нæ — цыдæр кæттаг дзæкъул, йæ бостæ — йæ 
риуыл хъатаратау дзуарса баст, йæ галиу риуыл, дзæкъулы бос 
кæуылты ’рбацыд, уый тæккæ сæрмæ фондзтигъон стъалы сырх- 
сырхид тæмæнтæ калдта. Орден у, уый базыдтон, æмæ фырци- 
нæй мæ сæрыхъуын арц сбадти. Исдуг орденмæ кастæн, стæй мæ 
цæстытæ андæгъдысты йæ уæхскыл — къæдзæх куыд æрыскъуы- 
йа, æмæ дзы цы хай фæхицæн уа, уый уым куыд нæуал уа, куыд 
атула уым дæлæмæ, йæ бынат афтидæй куыд баззайа, афтæ мæм 
фæкасти Барийы уæхск. Цæмæйдæр фæтарстæн уыцы афтид 
уæхскæй æмæ лæугæйæ аззадтæн. Геца дæр æрлæууыд. Бари 
цыд, цыдæр барджын цыд кодта йæ фидар къахдзæфтæй. Лæп- 
путæ йæ фæдыл бырстой, цыма сæхæдæг нæ цыдысты, цыма сæ 
дымгæ хаста йæ разæй. Уæдмæ мах ауыдта Бари, сызгъордта 
нæм, фæгуыбыр нæм кодта, йæ цонг ныл æрбатыхта нæ дыууæ- 
йыл иумæ æмæ нæ йæ хъæбысмæ фелвæста. Тыхджын нæ æрбал- 
хъывта йæхимæ. Йæ худгæ цæсгом-иу куы нæ иумæ фæцарæзта, 
куы нæ иннæмæ, æмæ-иу кæмæ бакаст, уымæн та-иу хъæрæй 
загъта йæ ном дæр. Æз ын йæ афтид уæхскмæ кастæн, æмæ дзы 
мæ зæрдæ уынгæг кодта. Уæдæ уæхск уа æмæ йыл цонг ма уа? 
Мæ кæуын мæ хъуыраццагмæ схæццæ и — уыцы цонг, уыцы 
фидар цонг?! Иухатт мæ нæхимæ цы цонгыл фæцæйскъæфта. 
Чындзæхсæв сæм куы уыди, æмæ æз сæ тæрхæджы бын куы 
бафынæй дæн, стæй иукæддæр куы райхъал дæн. Уæд уыцы 
цонгыл бадтæн, цыма бæласы цонгыл бадтæн, афтæ — бумбу- 
343 

лийы уæз дæр ыл нæ кодтон. Скъæфта мæ талынг уынгты æмæ 
та-иу цæуылдæр хъæрæй ныххудти. Ныр нал и уыцы фидар цонг, 
ныр ыл ничиуал абаддзæн, ныр никæйуал фæцæйскъæфдзæн уыцы 
цонгыл. 
Мæ кæуын мæ хъæлæсы ныццæм и, куы ратона, уымæй тар- 
стæн æмæ мæхи зæхмæ æривæзтон, куыддæр мæ къæхтæ зæхмæ 
æрхæццæ сты, афтæ азгъордтон уæзæджы сæрты фалæмæ, уæзæг 
мын фæсте аззад. Мæ разы цыдæр гæрæн фæци, бахызтæн ыл, 
уым та цъери фæци мæ ныхмæ, мæхи йыл бауагътон, æмæ нык- 
куыдтон мæ хъæлæсыдзаг. Цас фæкуыдтаин, уый нæ зыдтон, 
кæд банцадаин, уымæн дæр ницы зыдтон, фæлæ мын иуафон 
чидæр ме уæхскыл йæ къух æрæвæрдта. Къух къаннæг уыд, уый 
бамбæрстон, æмæ мын хъыг уыди — нæ мæ фæндыди, ’мæ мæ 
лæппутæй исчи федтаид кæугæ. Фæлтау стыртæй уæд уадз æмæ! 
— Ма ку, Дзецц, — дзуры мæм Демсар, — кæннод дæ стыртæ 
куы феной, уæд дæм хæцдзысты. «Æвæццæгæн, цъери дæр 
Демсары у, — ахъуыды кодтон æз, — абон мын куы æвдыста 
йæ цъеритæ — иу ын дзы æнæхъæн куы уыд, иннæ та йе уæх- 
счыты онг». 
— Цæуыл мæм хæцдзысты? — кæсгæ йæм нæ ракодтон, афтæ 
йæм радзырдтон. 
— Кæугæ кæй кæныс, ууыл. 
— Æмæ кæуæн нæй? 
— Кæуæн ис, фæлæ, ды, Бари кæй æрцыд, ууыл кæуыс, æмæ 
ууыл кæуæн нæй. 
— Цæмæннæ и ууыл кæуæн? 
— Цæмæннæ, цæ, æрцыди ’мæ уымæн. 
— Уо, ’рцыди! ’Мæ йæ цонг та?! 
— Йæ цонг ахауди ’мæ цы! Уæдæ йæ къах куы ахаудаид, уæд 
æвзæрдæр куы уыдаид ноджы. 
— Цæмæй уыдаид æвзæрдæр? 
— Цæмæй, цæ, иу цонгимæ кусæн и, иу къахимæ та — нæй. 
— Цы и кусæн иу цонгимæ? 
— Алцыдæр. Фыййау цæуæн ис. Æккой хæссæн ис. 
— Хос кæрдæн и? 
— Хос кæрдæн дæр ис. Куыд ис хос кæрдæн, уый зоныс? 
Куыд, куы, дæ рон хъатарабаст бакæн, стæй дзы цæвæджыхъæд 
стъысс, уыйфæстæ цæвæджы хæцæныл ныххæц æмæ кæрд! 
— Уо, кæрд! Цыма æнцон у иу къухæй кæрдын! 
— Æнцон нæу, фæлæ кæрдæн ис. 
Æз ма йæ цæмæй бафарстаин, уый нал зыдтон, стæй мæм 
дзурын дæр нæ цыд æмæ ’рсабыр дæн. Æмæ уæд Демсар бал- 
хынцъ кодта йæ ныхасы кæрон: 
— Уæдæ къахы хауд æвзæрдæр у цонджы хаудæй, фæлæ йæ 
зон. , 
Уыцы бон иннæ бонтæй раздæр æрыскъæрдтам хъом. Афтæ 
бирæ раздæр нæ уыд, фæлæ уæддæр раздæр уыд — Симонаты 
хæдзары аууон доны былмæ цы ныххæццæ и, æндæр йæ сæрты 
344 

иæ ахызти донæн, æмæ-иу иннæ бонты мах дæр æрхæццæ стæм, 
хæдзары аууон дæр-иу доны фале балæууыд. 
Ривæдафон дæр нæма уыд, афтæ мæм йæхи æрбаласта Зæл- 
даг. Цыдæр мæтъæл уыд, афтæмæй йæ никуы федтон. Йæ цæс- 
гомыл сурхид лыстæг æртæхæй бадт. Кæсгæйæ йæм баззадтæн. 
— Цымæ ам æввахс хуырхæджытæ никуы зайы? Хъом кæдæм 
æфтынц, уым нæ — æндæр искуы, сыгъдæг ран. 
— Уартæ Кæркусæджджыны! Уым цы нæ зайы, ахæм æппын- 
дæр ницы и. 
— Æппындæр? — бахудт Зæлдаг, цыдæр æнкъард уыд йæ 
бахудт. Цыма йын æм исты аууон дардта йæ бахудтмæ. 
— Диси дзы зайы, — ме 4нгуылдзтыл нымайынмæ фæдæн, — 
такъуындела дзы зайы, саджыкъах дзы зайы... 
— Саджыкъах! Цы дзæбæх дзырд у. Фæлæуу, æмæ саг йæ- 
хæдæг куы нæ цæры нæ хъæды, уæд нæм саджыкъах кæцæй 
æрцыди? 
— Нæ зонын. 
— Хуыскъадагыл цæуын æм нæ хъæуы Кæркусæджджынмæ? 
— Ойы. Хуыскъададжы ныллæуу æмæ йæ рæбынмæ куы 
схæццæ уай, уæд фæхæрд кæн æмæ уайтагъд уым балæудзынæ. 
Зæлдаг та бахудти, уыцы æнкъард худтæй та бахудти, æмæ 
йæ æз бамбæрстон — арвита мæ, уый мæм йæ цæсгом нæ хъæцы. 
Фæлæ йæ хуырхæджытæ цæмæн бахъуыд? Æндæр цæмæннæ 
æрцагуырдта исты? Хуырхæг хæргæ дæр куы ничи кæны. 
— Ацæуон? 
— Зивæг нæ кæныс? 
— Нæ кæнын. 
— Тæрсгæ дæр ницæмæй кæныс? 
— Цæмæй хъуамæ тæрсон? 
— Уæдæ мæнæ мæ дзæкъул ахæсс, æри, мæ кæрдзын дæ 
дзæкъулы нывæрон, æмæ дын æнцондæр хæссæн уой. 
Хызын райстон æмæ фæраст дæн. Дугъ нæ кодтон, æнæуи 
тагъд цыдтæн, фæлæ афтæ фæнд кодтон: куы нæуал мæ уына 
Зæлдаг, уæд дугъ ратдзынæн: уырдæм дæр — дугъ, æмæ — фæс- 
тæмæ дæр. Уадз æмæ дисæй амæла, — куыд тагъд фездæхтæн! 
Фæлæ йæ дисæй ницы разынд, куыд æй бамбæрстон, афтæмæй 
йæ, дис бакæна, уымæ нал равдæлд. Хызынæй иугай иста уыцы 
рæхснæг сырхбын хуырхæджытæ, атылдта-иу сæ, ома, сын сæ 
рыг цæгъдын, æмæ та-иу сыл хæмц-хæмц ралæууыд. Йæ уадултæ 
бацардгъуыз сты, йæ уæнгтыл дæр ахæцыд. Фæлæ уайтагъд 
фæстæмæ фæлмæн кæнын байдыдта. Хурмæ скæс-скæсæй нал 
æнцад. Нæ сихоры къæбæртæ дæр æнæхæрдæй баззадысты. Ра- 
хъæр кодтам хъомыл æмæ сæ фæстæ рараст стæм. Æз тарстæн — 
уайдзæфтæ нын куы кæной, ома, уын уый цафон скъæрд у, хур 
нырма арвастæу куы и! Арвастæу нæ уыди, арвæн йæ кæрон 
уыди хур, фæлæ махмæ афтæ дзураг уыдысты. Нæй, ничи нæм 
ницы сдзырдта, æмæ сырæзтæн. Алчи йæ хъугдуцæн къæртатæ 
хæссынмæ фæци устытæй — цалынмæ не ’рхуыссыдысты хъуц- 
345 

цытæ, уæдмæ сæ æрдуцой, æмæ сын сæ стæй стын кæнын мауал 
хъæуа. Кæннæуæд æнцон у — уый хуызæн æфсæст хъуццыты 
раст-баст кæнын кæн! Уайтагъд æхсыры дегъ-догъ райхъуысти 
фæйнæрдыгæй, æмæ уæлдæфы рыг æмæ ’хсыры тæф йеддæмæ 
ницуал уыд. 
Хутъаты фæскъул, цæджджинаджы фарсмæ бадтысты хъæуы 
лæгтæ: Симона, Оке, Микка. Се ’хсæн кæд нæ бадти Парамон 
дæр, Еппейы фыд. Цал æмæ цал азы фæхызта нæ хъæуы хъом 
Парамон! Еппе ма сывæллон лæппу уыди, нæ хъом хизын нын 
куы райдыдтой, уыцы сæрд. Уартæ Гæба дæр æрбацæуы. Йæ 
фæстæ — цалдæр къахдзæфы фæстæдæр — Дзидахон. Йæ къух- 
ты сæ гыццыл фынг Дзидахонæн. 
— Дзецц, — дзуры мæм Дзидахон, Гæба йæ куыд нæ хъуса, 
афтæ: уайсадгæ кодта Гæбамæ. — Гъа-ма, уæртæ лæгтæн фынг 
авæр. Æз сын истытæ радавон. 
Æз фынг райстон. Уый фæцæйцыд, фæлæууыд, фæзылди мæм: 
— Фæллад нæ дæ, Дзецц? 
— Нæ дæн, — загътон æз. 
— Уæдæ ма лæгтæн уырдыг балæуу, нæ? Стæй дæ æз нæ- 
химæ ахондзынæн. Махмæ бирæ хæринæгтæ и, бирæ. 
Дзидахон æнахуыр æнæвдæлонгъуыз зынди. Æмæ, Бари куы 
’рцыди, уæдæй фæстæмæ афтæ уыд. Цыма йæ кæдæмдæр дардмæ 
цæуын хъуыд, æнæ цæугæ йын нæ уыди уыцы дард ранмæ цыма, 
æмæ йæ йæхи бацæттæ кæнын хъуыд, афтæмæй йын рæстæг дæр 
нал уыд, цæмæй йæхи бацæттæ кæна, уымæн. Уый Бари æнæ 
цонгæй кæй æрцыд, уымæн афтæ зынд. Хорзæй хорз уыди йе 
’рцыд, уæдæ цы уыди! Фæлæ — цонг, цонг! Йæ астæуыл-иу чи 
æрбатыхта йæхи Дзидахонæн, уыцы цонг, гъе, уыцы фидар цонг! 
Нал и уыцы цонг æмæ нал уыдзæн, никуыуал æрбатухдзæн йæхи 
Дзидахоны астæуыл, æмæ фæлтау фæстæдæр куы ’рцыдаид, бирæ 
фæстæдæр дæр куы уыдаид фæлтау, фæлæ йæ дыууæ цонджы 
дæр куы ’рхастаид йæ уæлæ. Уæд хуыздæр уыдаид, бæгуы. Фæлæ 
уымæй тас дæр уыди, æмæ мауал æрцыдаид Бари, йæ цонг куыд 
баззади уым, афтæ дзы баззадаид йæхæдæг дæр. Æмæ йын уæд 
ацы уæзæгыл йæ кой цы кодтаиккой, æндæр ын йæхи ничиуал 
никуы федтаид. Гъо, гъо, уымæй Хуыцау бахизæд! Фæлтау æнæ 
цонгæй дæр æрцæуæд! Иу цонг ма йын и, æмæ уымæй исты 
амæлттæ кæндзæн. Астæуыл æрбатухынæн дæр, æмæ æнæуи 
куыстытæн дæр. 
Æмæ мæ зæрдыл æрбалæууыд Бари. Абон федтон, уалæ Джо- 
дайы уыгæрдæны дæргъæй-дæргъмæ уистæ куыд хаста, уый. Æз 
Хуыскъадагæй куы схызтæн, уæд ыл æрхæцыд мæ цæст. Йæ 
цæвæг даудта, æмæ йæ махмæ куыд фæдауынц, афтæ нæ даудта. 
Махмæ раст слæуу, цæвæджыхъæд зæххы æртъысс, стæй галиу 
къухæй цæвæгыл хæц, куыд нæ змæла, афтæ, æмæ рахизæй дау! 
Уый та цæвæгæн йæхи бырынкъ æртъыста зæххы, стæй йæ 
фарсмæ йæ уæрджытыл æрлæууыд æмæ-иу ын дауæн куы йæ иу 
фарсыл æруагъта, куы — йæ иннæ фарсыл. Уый уыгæрдæны 
346 

кæрон уыд, æндæр уыцы с.тыр уыгæрдæны ничи уыд, æмæ нæ 
фидыдта афтæмæй Джодайы уыгæрдæн. 
Æз лæугæйæ аззадтæн, мæ цæстытæ та-иу азылдтон афтид 
уыгæрдæныл, æмæ та-иу фæстæмæ Барийыл схæцыдысты мæ 
цæстытæ. Уыйас стыр уыгæрдæн — æмæ дзы иунæг хосдзау, 
уый дæр — кæм ис хосдзау! Тæригъæд та куыд нæ уыд уыгæр- 
дæн афтæмæй! Дауд куы фæци йæ цæвæг, уæд сыстад, цæвæ- 
джыхъæд йæ роны стъыста — йæ рон хъатарабаст уыд йе уæхскмæ 
— стæй хæцæны ныххæцыд æмæ ралæууыд йæ уисыл. Цыди 
æмæ цыди. Куыддæриддæр мын Демсар загъта уæд сæ цъерийы 
цур, афтæ. Ацы Демсар цы нæ зоны, ахæмæй æппындæр ницы и, 
æвæццæгæн. 
Лæгтæ сабыр бадтысты, сабыр куывтой, цыма бонæн æппын- 
дæр фæуынæй тас нæ уыди. Парамоны рустæ басырх сты, 
æддæмæ ницы дзырдта, фæлæ йæхимидæг дзырдта цыдæртæ, 
æмæ та-иу æм æз мæ цæстытæ базылдтон — йæ былтæ дæр змæ- 
лыдысты, æмæ-иу бадис кодтон — цытæ дзура уæдæй-уæдмæ 
йæхицæн?! Уæдмæ та йæм сыкъа дæр æрхæццæ, райста йæ, йæ 
тъæпæн æрмттæй йæ ’рбахъæбысгæнæгау кодта, стæй йыл 
уæлæмæ схæцыд: 
— Мæнæ дзæбæх хъæубæстæ! Æз уæм куырдиатимæ ссыд- 
тæн далæ мæ мæгуыр хæдзарæй, стыр куырдиатимæ. Ныр мын 
кæд райсат мæ куырдиат, уæд уый хуызæн, кæд æй нæ райсат, 
уæддæр цы мæ бон у — æмбисонд афтæ у — Мысыры мæликк, 
дам, Зæрæмæджы дзуарæй раздæхт. 
Лæгты цыма исты тас бауагъта Парамоны ныхас — фæсабыр 
сты. Сæ хæрынæй дæр фæлæууыдысты, сæ къухтæ сæ уæрджы- 
тæм æруагътой. Æрмæст-иу Оке йе стыр къухтæй куы иу схаста 
йæ тымбыл сæрмæ, куы иннæ æмæ-иу æй æрсæрфтытæ кодта, 
пецæй цы гуыдын райсынц, уый гуыдынмæрзæнæй куыд æр- 
сæрфтытæ кæнынц, афтæ. 
— Куырдиат, а? — æрæджиау бакасти Парамонмæ Симона. 
— Куырдиат, уæдæ! — сыкъамæ сарæзта йæ цæстытæ Пара- 
мон, æмæ та уæддæр адзырдта йæхицæн цыдæртæ. Æз бамбæр- 
стон: æрдæбонæй нырмæ йæхицæн уый дзуры, лæгтæн цы зæ- 
гъынмæ хъавы, уый, цæмæй сын æй стæй æнæкъæрццæй зæгъа. 
— Гæр æмæ ахæм куырдиат цы у, æмæ лæг зæгъын кæй нæ 
фæраза! — бакодта Оке. 
— Нæ йæ фæразын, нæ, зæгъын, Оке, ахæм куырдиат у æмæ. 
Мыййаг мыл уæ цæнгтæ куы стилат, уымæй тæрсын, тыхджын 
тæрсын уымæй. Æмæ уæд зын у зæгъын. 
Æмæ та фенцади сæ ныхас, стæй Микка загъта: 
— Кæдæм дыл тилдзыстæм нæ цæнгтæ, уанцон цæнгтæ тылд 
нæу! 
— Гыццыл куырдиат нæу, нæ, Микка, дæ рын бахæрон, стыр 
куырдиат у, æмæ стыр куырдиат зæгъынæн лæгау лæг хъæуы. 
Æз та мæнæ карчырдæджы хуызæн лæг дæн, æндæр цæй лæг и 
мæнæй. 
347 

Æмæ та Оке йæ сæр ныттылдта. 
— Æхсæвæр фæстæдæр бахæрдзынæ, уымæй хор фылдæр нæ 
лæууы. Зæгь дæ куырдиат æмæ дæ сыкъа дæр баназ. Уартæ йæ 
кæдæй нырмæ дарыс дæ къухы! 
— Уæдæ мæм байхъусут, уæд уын æз амæлон. Цæвиттоны 
хъуыддагæн, æз сфæнд кодтон ардæм слидзын, уæ хъæубæсты 
’рцæрын. Уæ хъæубæсты афтæ, ’мæ уартæ Хъараманты куырой 
чи у, уымæн ацырдыгæй хуссары фæдджийы цы дзæбæх лæнкау 
и, гъе, уыцы лæнкауы æрæвæрин мæ мæгуыр хæдзар, уырдæм 
æй сласин æмæ. 
Лæгтæ сæ цæсгæмттæ Парамонмæ аздæхтой, сæ цæстытигъ- 
тæй та-иу сæ кæрæдзимæ бакæстытæ кодтой. Фæлæуу-ма, дæ 
мæрдтыстæн, — загъта Оке, — хъуамæ уæхи хъæуæй ралидзай 
мæ ам — мах хъæуы æрцæрай, афтæ зæгъыс, уо Парамон, афтæ 
дæ бамбæрстам? 
— Афтæ зæгъын, афтæ, уæдæ куыд зæгъын æндæр! Иунæг 
бындар мын ис, æмæ уый афтæ бафæндыд, æндæр ма æз цæй 
ралидз-балидзы лæг дæн! Фæлæ уый афтæ бафæндыд, а уæзæг 
бауарзта æмæ йæ хъыджы куыд бацæуон! 
— А Еппейæ зæгъыс? — цыдæр хъавгæ йæ бафарста Микка. 
— Еппейæ зæгъын, уæдæ кæмæй зæгъын! Нæ йын кастыстут 
ауалдзæджы йæ митæм! Æз ын афтæ зæгъын — мæнæ нæхимæ 
хъомгæс дæр хъæуы, фыййау дæр хъæуы, æмæ ма уырдæм цæмæ 
хауæм, ам æркусæм, нæхимæ! Нæ мæм байхъуыста. Æмæ уый, 
чи нæ байхъуса, ахæм лæппу у! Фæлæ йын ацы бæстæ фæад- 
джын и, æмæ мæ къæхтæ куыд ныццæвон æмæ афтæ куыд зæгъ- 
он — нæгъ! Уæддæр æм ссæуинаг уыдтæн, лыстæг фос хызтон, 
ныууагътаин сæ, фæлæ уайтагъд цæуыныл фæци, æмæ ма кæмæ 
цыдаин! Уас, уыцы хæст чи рауагъта, уымæй сыджытыл мыггаг 
куы нæ баззаид! Фарн сымахмæ дзурæд, мæнæ лæппутæ! 
Лæгтæ хъусæй бадтысты — æвæццæгæн сæм диссаг каст — 
уæдæ дæ хæдзар райхал, искæй уæзæгмæ йæ фæлас, уым æй 
сæвæр æмæ дзы уым бацæр! Ахæм диссаг ма искуы æрцыд! 
— Стыр хæдзар мын нæу, стыр хæдзар мæгуыр лæгæн цы 
Хуыцау дæтты! Айхалин æй, дзоныгътыл æй ацамаин æмæ йæ ам 
авæрин уæртæ. Уыцы лæнкау бауарзта. Хъом-иу куы фæцæй- 
скъæрдтам райсом, уæддæр-иу æм хъуамæ фæстæмæ фæкæс-фæ- 
кæс кодтаид, гъе! Æмæ хорз цæрæнуат у. Акæс-ма — дæ цæугæ- 
дон дæ разы, дæ суадон дæ цуры, дæ куырой дæ къæсæрмæ, 
хъæд — дæ уæлæ. Цы ма дæ хъæуы! Æмæ мын дзы кæд йе 
ссыдмæ фæздæг ссæуид, æмæ бацин кæнид мæ иунæг! 
— Гыццыл куырдиат нæ разынд дæ куырдиат, Парамон, — 
цыдæр ивазгæ ныхасыуагæй загъта Симона, йæ лæдзджытæм 
æрæвнæлдта, йæ уæрджытæм сыл хæстæгдæр æрбахæцыд. — Иу 
февн!æлдæй кæй алыг кæнай, ахæм куырдиат нæу. Фенæм, афæр- 
сæм. Æниу мæнмæ дæр хъус! Кæй ма дзы хъавын афæрсынмæ, 
цымæ, чи ма дзы и! 
— Уæдæ æз уый нæ зæгъин! — йæ къух фæхъил кодта Микка. 
348 

— Чи ма стæм, уыдон мæнæ стæм. Иннæтæм уырдæм кæм фæцæу- 
дзыстæм æмæ уым сæ фæстæ кæм зилдзыстæм иу хæстæй иннæ 
хæстмæ, цæмæй сæ бафæрсæм, уый тыххæй! Ай лæг цæрынмæ 
цæуы не ’хсæнмæ, хæрынмæ нæ цæуы, æмæ йæ ’рбауадзæм. 
Кæннæуæд ныл, йæ уазæджы йæ къæсæрæй чи раздæхта, уый 
æмбисонд нæ цæуы, мæ хъæубæстæ! 
— Æнæуи къухылтухгæ лæг дæ, — ныхас та айста Симона, — 
кæнæ загъд ракъахай, кæнæ ’взаг бахæссай, кæнæ маст бадарай 
дæ зæрдæйы — ахæмтæй дæм нæ зæрдæ не ’хсайы. Уæдæ а Еп- 
пейæ дæр цы зæгъа лæг! Нæхи сывæллоны хуызæн у, хъомыл 
дæр ам, нæхи уæзæгыл куы сси! 
— Кæм схъомыл и уæдæ! — загъта хъæрæй Парамон. 
Изæр нæма уыд. Стæй махмæ æнæуи дæр изæр æрæгмæдæр 
цыди иннæ рæттæй, сындæгдæр нæм изæр кодта. Хъавгæ-хъавгæ- 
иу хъуамæ æрцæйцыдаид изæр, гъе, цыма йæхи истæуыл куы 
скъуыра, уымæй тарст. Уыцы афонмæ-иу кæмтты рухс æрбадти, 
хæдзардзин æфсин йæ рæбынты исты куыд æрфæстауæрц кæна, 
афтæ. Æмæ-иу стæй хур куы аныгуылд, уæддæр ма-иу уыцы 
рухс сындæг ивылди хъæумæ æмæ-иу изæрмилтыл цæст кæд æмæ 
кæд схæцыди! 
Уалæ Ныхыл фæуырдыг кодта Бари. Йæ цæвæг йæ уæхс- 
кыл. Цæвæг — хæрдмæ хъил. Махмæ лæппутæ афтæ хастой сæ 
цæвджытæ. Хистæр хосдзаутæ чи сты, йæ уæхск кæмæн бафæл- 
лад цæвæг хæссынæй, уыдон-иу æруагътой сæ цæвджытæ дæ- 
лæмæ, фæлæ лæппудæр чи уыд, уыдонæй йæ цæвæг дæлæмæ 
уагъдæй ничи ахастаид. 
Ныр Барийы цæвæгыл уыцы хæрдмæ хъилæй хуры тынтæ 
абад-абад кодтой, æмæ та-иу спихылæйттæ калдтой цæвæгыл, 
æмæ дæлæмæ, хъæумæ афтæ зынд, цыма Ныхæй судзгæ æхси- 
дав æрцæйхаста Бари йе уæхскыл. Мæнæн æхсызгон уыди, Бари 
йæ цæвæг хъилæй кæй æрцæйхаста, уый, стæй хуры тынтæ кæй 
спихылæйттæ кодтой цæвæгыл, уый дæр. 
Оке йæ дыууæ армæй дæр сæвнæлдта йæ сæрмæ, фæйнæр- 
дæм æфсæрфтытæ кодта йæ сæры фæхстæ йæ æрмттæй. 
— Нæхимæ дæр лæппутæ и, ’мæ кæд уыдонæй дæр исчи ба- 
хъав-бахъав кæны уыцы лæнкаумæ, æмæ куы ныммадзуратæ уæм — 
уымæй тæрсын, гъе, æндæр æппындæр ницæмæй тæрсын — аба- 
бау! — загъта Оке хъæрæй, стæй фынгæй иу дзидзайы карст 
райста, фыццаг æм æркаст, стæй йæ, фынджы астæу цы цæххы 
тæпп уыд, уым атылдта ’мæ йæ ахордта, йæхæдæг æууилгæ- 
æууилын йæ цонгмæ бавнæлдта Парамонæн. — Гъомæ уал уыцы 
сыкъа бануаз, стæй ам уыдзыстæм, уæд та дын нæхи хæдзæрттæ 
дæр дæттæм. Цъысс! 
— Нæ зонын, нæ зонын, — йæ сæр фæйнæрдæм аракъул-ба- 
къул кодта Парамон, фæлæ уæддæр сыкъа сдардта йæ дзыхыл. 
Уæдмæ Бари уæзæгыл æрбараст. Парамоны куы федта, уæд 
йæ цыд фехæлæгау кодта, цыма цудгæ фæкодта, уый хуызæн. 
Йæ цæвæг æриста йе уæхскæй, цæджджинаджы фарсыл æй бахъил 
349 

кодта. Парамон сыстад, йæ размæ бацыд йæ гуыбыр цыдæй, 
фыццаг ын йæ къух райста, стæй йын йе ’фцæгмæ сæвнæлдта йæ 
цыбыр цонгæй. Бари йæм æргуыбыр кодта, Парамон æм куыд 
сæххæстаид, афтæ. 
— Бæргæ мын хъыг уыди, дæ цонг афтæмæй кæй æрхастай, 
уый, фæлæ цы мæ бон у! Уæд æй Хуыцау фæндаджы сæрдæнтæ 
куы фæкæнид, махæн ацы дудгæбонтæ чи бавзарын кодта, уыцы 
лæджы! 
Бари ницы дзырдта. Зылынджын лæппуйы лæуд кодта лæгты 
раз. Йæ къух иу йеддæмæ кæй нæ уыд, уымæй тыхсти — афтæ 
мæм зынд. Куы-иу æй йæ бæрзæймæ схаста, куы та-иу æй йæ 
гæлифейы дзыппы æртъыста. Иæ салдаттаг гæлифе дардта, фæлæ 
йæ цырыхъхъытæ нæ дардта. Æмæ мæнмæ афтæ каст — æвæццæ- 
гæн ын иу къухæй зынгæнæн сты. Æндæра скæн уый хуызæн 
цырыхъхъытæ ’мæ гуырт-гуыртгæнгæ цу уыцы дурджын уынгты. 
Хос дæр сæ кæрд æмæ алцыдæр! Кæд фæуыдзысты уыцы цæф- 
хадджын цырыхъхъытæ: æниу ыл нæхимæ бигæ цъындатæ ’мæ 
хуыйгæ дзабыртимæ дæр æвзæр нæ фидыдта йæ гæлифе. 
— Иу сыкъайæ нын нæ куывдтытыл аммен ницы зæгъис? — 
фынгмæ йæ амонæн æнгуылдз фæцарæзта Оке. 
— Нæй, — бахудти Бари. 
— Ацу уæдæ, дæ мад дæумæ кæсы, — загъта Гæба. 
Бари йæ цæвæг райста, йе уæхскыл æй нал сæвæрдта, æнæуи 
йын йæ хъæдыл ныххæцыд æмæ йæ афтæмæй фæцæйхаста. Хат- 
тæй-хатт-иу цæвæджы бырынкъ зæххыл дæр баныдзæвд. 
Æз йæ фæстæ кастæн æмæ мæ тынг æрфæндыд — йемæ куы 
ацыдаин Гæбатæм! Куывды фынгтæй кæй систой, уыцы чъирийы 
къæбæртæ ’мæ сæм дзидзайы кæрдихтæ цас и нырма! Æмæ нын 
дзы æрæвæриккой нæ разы, æмæ хæриккам иумæ Бариимæ! Цола 
дзидзайы кæрдих дæ иу къухæй иннæмæ тæгтæ-тæгтæй иваз æмæ 
йæ афтæмæй хæр! Куыд адджын вæййы дзидза, афтæмæй йæ 
куы хæрай, уæд! Йæ фæстæ та йын чъирийы къæбæр дæр схæсс 
дæ дзыхмæ. Чъирийы къæбæртæ, чи зоны, хъарм дæр бакæник- 
кой. Уæдæ Гæбæриан уазал къæбæртæ æрхæсдзæн фынгмæ! Дзи- 
дахон сæ æрдавид уазалæй дæр. Æрдавид сæ ’мæ исты хъазæн 
ныхæстæ кæнид, æмæ сын чъиритæ хъармы бæсты ацæуиккой. 
Фæлæ, Гæбæриан хæдзары куы уа, уæд Дзидахоны ницы хъуыддаг 
и Барийы размæ хæринаг хæссынмæ. Æмæ куыд хорз вæййы 
чъири, нæуæгæй йæ куы схъарм кæнай, уæд! Йæ сой рахъары, 
æдде йыл сбады, зымæгон æхсæв дуары тарвазыл халас куыд 
сбады, афтæ. Йæ цъар фæхъæбæр вæййы æмæ йæ дзæбæх мыртт- 
мыртт кæн! 
Фырæхсызгонæй мæ уæнгтæ барызтысты. 
Дфонмæ Бари хæры. Бады фынгыл æмæ хæры. Фæлæ цымæ 
куыД хæры? Иу къухæй куыд хъуамæ хæра? Æз никуы федтон, 
иу къух йеддæмæ кæмæн нæй, ахæм лæг фынгыл куыд фæбады 
’мæ куыд фæхæры, уый, иу къухæй чъирийы карст сис фынгæй 
æмæ йæ хæр. Дзидзайы карст сис дæ иу къухæй æмæ йæ дæ 
350 

дзыхы акæн. Фæлæ йæ дзидза лыг кæнын куы бахъæуа, кæнæ 
чъири сæттын, уæд та?! Уæд куыд алыг кæндзæни дзидза, кæнæ 
куыд асæтдзæни чъири? 
— Уæдæ ’мæ нæм, мæ хъæубæстæ, — райдыдта уæззаугай 
Гæба, уæзæг æгæр куы ’рсабыр и, уæд, æмæ афтæ зынд: дзу- 
рынвæнд нæ кодта, фæлæ уæзæг æгæр куы ’рсабыр, уæд нæ 
бафæрæзта уыцы сабырæн. — Лæг æрбаулæфыд, æмæ йын йæ 
къух саразæм. А бæсты цæрæнуатæй фылдæр цы и, кæд искæй 
хъæуа цæрæнуат, уæд! Уæртæ Арсыхуымæй лæджы йæ къах 
хæсгæ дæр куы нæуал фæкæны, кæнæ дæлæ Бæхтулæнтæй! Уым 
искуы æрцæр æмæ дæ иу къах де ’ннæ къахыл сæвæр æмæ афтæ- 
мæй цæр! Къæдз-мæдзыты дон дæр дæ фæдардзæн. Уыцы балер 
кæсагæй быр у уыцы Къæдз-мæдзыты дон, быр. Дзугтæ-дзуг- 
тæй куы рацæйцæуынц, сæ сырх стъæлфæнтæ куы рацæйхæс- 
сынц се рæгътыл, уæд дæ цæстытыл ныххæцдзынæ! Уæдæ, уым 
цы фосаздахæнтæ ис, кæнæ дзы цы маргъдарæнтæ ис, уый иуран 
дæр нæй. Æмæ, дам, нæхи лæппутæ! Уыйас дæр куы хъæуид 
цæрæнуæттæ нæхи лæппуты! Ай та не ’нæзонгæ лæг нæу, æгайт- 
ма йæ немæ цæрын фæнды. Бакæсæм, уæд та нын цы амонд 
æрхаста нæ хъæумæ! 
Лæгтæ куы базмæлыдысты, уæд фынг исынмæ дæр нал фæ- 
лæууыдтæн, нæхимæ дæр нæ баздæхтæн — тарстæн, уым куы 
нæуал уон, уæд мæм нæхимæ куы ’рбацæуа Дзидахон æмæ мæ 
сæхимæ куы акæна. Бариимæ мæ куы сбадын кæна фынгыл, уæд 
куыд кæсдзынæн, Бари иу къухæй куыд хæры, уымæ?! Нæ, уымæ 
кæсын мæ бон нæ бауыдзæн. Стæй, уый хъуамæ йæ иу къухæй 
æрæвнал-æрæвнал кæна фынгмæ, æз та хъуамæ дыууæ къухæй 
хæрон?! Комкоммæ уалæ мæ фыдыфсымæртæм атагъд кодтон 
фæскъултæ-фæскъулты. Ариман сæхимæ нæ уыд, æмæ-иу æниу 
кæд уыди сæхимæ Ариман! Йæ иу цæст сахъат уыд æмæ йæ 
хæстмæ нæ акодтой, фæлæ йæ æнæуи цыдæр къордмæ ныффыс- 
той. Хæстæй чи ралыгъд, ахæмтæ дæр фæзынди, хæстмæ чи нæ 
куымдта, ахæмтæ дæр уыд, хæхты мидæг лæгæттæ-йедты ’мбæх- 
стысты. Æмæ уыдоны фæдыл зылдысты, ахстой сæ æмæ сæ 
хицауады къухмæ лæвæрдтой. 
Æмæ-иу къуыригæйтты хæдзармæ не ’рыфтыд. Сæхицæн 
нырма сывæллæттæ нæ уыд, æмæ махыл, æз æмæ мæ дыууæ 
хойыл зæрдийæ уыдысты, сæхи сывæллæтты цинтæ нæ истой. 
Мерекка мæм цыдæр зæрдæхсайгæ кæстытæ кодта, æвæццæ- 
гæн сæм ацафон цæуаг нæ уыдтæн, æмæ уый тыххæй. Æрæ- 
джиау мæ бафарста: 
— Кæм уыдтæ? 
— Никуы, — загътон æз. 
— Куыд никуы? 
— Дæлæ уæзæгыл лæгтæн уырдыг лæууыдтæн. 
— Æмæ цы ми кодтой лæгтæ уæзæгыл? 
— Бадтысты. Гæбатæ сын фынг рахастой уырдæм. 
— Æвæццæгæн ма сæм сæ куывды фынгтæй истытæ аззади. 
351 

— Гъо. 
— Æмæ дзы ды ницы ахордтай? 
— Нæгъ. 
— Уæдæ дын стонджы нæу? 
— У. 
— Цом уæдæ мидæмæ. Æрдæбон, зæгъын, дæ фыдыфсымæр 
искуыцæй куы фæзына, уæд йæ уазал къæбæр цæимæ нынны- 
хъуырдзæн, æмæ нæ картофтæй иу бын ракъахтон. Бæстыдзаг 
картофтæ дзы рахауди. Раст сыл цинæй амардтæн. Се ’рдæгæй 
сын хъæрмхуыпп акодтон, иннæты афтæ афыхтон. 
Барийы фæстæ та Бури æрцыди. Уартæ Самсоты Бури. Дис- 
саг та куыд нæ уыди! Уæдæ фыццаг Бари æрцыди, стæй та Бури! 
Барийæн йæ цонг ахауд, Бурийæн йæ зæнг, фæтасæнæй ноджы 
дзæвгар уæлдæр, раст ууылты ахауд йæ зæнг. Æхсæвыгон æрцыди 
Бури æмæ йын йе ’рцыд ничи базыдта. — былмæ нæ атымбыл 
сты гыццылæй-стырæй æмæ йæм уырдыгæй нæ кастысты. Уый 
фæстæ сусу-бусуйæ куыд райхъуыст, афтæмæй кæмдæр барæй 
баталынг кодта йæхиуыл — йæ зæрдæ йæ нæ хаста æмæ йæ дыууæ 
саджил лæдзæджы йæ дæлæрмттæм ныццараза, афтæмæй гæп- 
гæпгæнгæ æрбацæйцæуа быдыры, æмæ йæм уæле былæй та кæсгæ 
кæной хъæубæстæ. 
Райсом сæм сæ дыккаг хæдзæртты чызг Речкæ зынгмæ бауа- 
ди. Абадгæ чызг уыди Речкæ, стæй гыццыл сæртæгарæзт. Уай- 
тагъд-иу йæ тай-тай ссыди, хъæуа-нæ хъæуа, уæддæр. Ныр пе- 
цæй зынджытæ ракалдта йæ чъецийы састмæ æмæ, гъа ныр йæ 
ных дуармæ сараза, афтæ фæкомкоммæ и Бурийы цырыхъмæ — 
уый тæрхæджы раз уыцы иунæгæй лæууыд. 
Бури йæхæдæг сæ фæтæн тæрхæгыл хуыссыд рæбынæй, йæ 
цæсгом къулы ’рдæм здæхт æмæ фынæй кодта. Речкæ йæ нæ 
федта. Речкæ ницуал уыдта цырыхъ йеддæмæ. Чъецийы састыл 
цы къухæй хæцыд, уый нындзыг, иннæмæй йæ сæрмæ сæвнæлд- 
та æмæ йæ дзыккутыл ныххæцыд раскъуынынæввонг. Афтæмæй 
йæ æрбаййæфта Цыбырон. Йæ мад Бурийæн. Йе ’хсыры къæрта 
уым, устыты ’рдыгæй цы тæрхæг уыд, уым æрæвæрдта æмæ 
Речкæмæ фæци: 
— Ахæсс зынг, уæртæ чызг, æмæ æртдзых бакæ. Ныр стыр 
аходæнафон у. 
Речкæ Цыбыроны ныхæстæм йæ хъус ницы бæрæг æрдардта. 
Цырыхъмæ джыгъгъыттæй баззад. Æрæджиау, цыма калмыл 
фæлæууыд, уый хъæр фæкодта: 
— Уæу! 
Цыбырон æм фездæхт. 
— Ацу, Речкæ, дæ зынджытæ ахуысдзысты, дæ зынг ахуысса! 
— Ахуыссæд, кæд хуыссой, уæд, чи сæ нæ уадзы! — фæ- 
къæПп æм кодта Речкæ. — Фæлæ уæртæ уыцы цырыхъ уым цы 
ми кæны æмæ иу цæмæн у, дыууæ цæмæннæ сты?! 
Цыбырон æм йæхи фæпыхс кодта, стæй йæм фæсус хъæлæ- 
сæй бадзырдта!: 
352 

— Ацу, лæппуйы райхъал кæндзынæ æмæ дыл туг уары, уый 
дын цырыхъ æмæ къогъодзи! 
Фæлæ Речкæ Цыбыроны ныхæстæм хъусгæ дæр нал кодта. 
Размæ агуыбыр, афтæмæй æд зынджытæ цырыхъмæ хæстæг ба- 
цыд, йæ афтид хуылфмæ йын ныккаст æмæ йæ афтид къухæй йæ 
сины фæлмæныл тъæпп-тъæпп ралæууыд, йæхæдæг хъæрæй ныдз- 
дзынæзта: 
— Гъæ, иуæй иумæ фæцæуой дæ хъæбултæ, Гитрел, æмæ дæ 
буррондз фæкæла дæ хъæлæсæй! 
Раст уæд сонт бадт ракодта йæ уаты Бури. Фыццаг йæ сæр 
фæйнæрдæм ныттылдта, æвæццæгæн, уа тагъд не ’рцахста йæ 
зонд, кæм уыди, уый, стæй йæ æрмттæм æрæппæрста йæ сæр 
æмæ афтæ гуыбырæй баззад йæ уаты мидæг. Уæдмæ иугай-ды- 
гай хизын байдыдтой къæсæрыл устытæ. Чи-иу бахызт, уый-иу 
хæстæг балæууыд Цыбыронмæ, Дзургæ йæм сæ ничи ницы бæ- 
рæг кодта, æвæццæгæн, дзæбæх нæ зыдтой, арфæтæ йын кæной, 
æви йын ныфсытæ æвæрой. Æмæ-иу лæугæйæ баззадысты. Чи 
сæ æрмттæдæларм скодта, чи та æнæуи æруагъта йæ цæнгтæ. Чи 
сæ цырыхъмæ касти, чи та — Бурийæн йæхимæ. 
Иуафон къæсæрыл алæууыд Бари. Бури йæ нæ федта, куыд 
æй федтаид уыцы гуыбыр бадгæйæ! Фæлæ йын æнæуи цыдæр 
хуызы бамбæрста, æвæццæгæн, йе ’рбацыд. Йæ сæрыл схæцыд, 
касти Баримæ æмæ та-иу йæ сæр цыдæр риуыгъгæ тылд акодта. 
Бари цыди Буримæ. Йæ къæхтæ уæззау иста иугай æмæ сæ уæз- 
зау æвæрдта, цыма иронвæндаг кодта. Куы йæм бахæццæ и, уæд 
ыл йæхи баппæрста уатмæ. 
— Бури! 
— Бари! 
Цыма дыууæ æхсты фæцыди фæд-фæдыл, уыйау фехъуыс- 
тысты уыцы дыууæ дзырды, топпы нæмыджы хуызæн тымбыл 
æмæ цыбыр дзырдтæ. Стæй скуыдтой æмæ куыдтой, цыма лæгтæ 
нæ уыдысты, хосдзау лæгтæ, цыма хæстмæ нæ фæцыдысты æмæ 
уырдыгæй не ’рыздæхтысты, фæлæ цыма гыццыл лæппутæ уыды- 
сты, цыдæр фыдуаг ми бакодтой, æмæ сын хистæртæй чидæр сæ 
фæйнæ уадулæн фæйнæ къæрццы авæрдта. 
Устытæ лæууын нæ бафæрæзтой, кæрæдзийы цæнгтыл ахæ- 
цыдысты æмæ æддæмæ ахызтысты. Æрмæст ма Речкæ баззад 
мидæгæй, йæ чъецийы саст йæ къухы, афтæмæй лæууыд. 
— Мæнæн иу цонг йеддæмæ нал и, — загъта кæугæ-кæуын 
Бари. — Иннæ цонг мын ахауди. 
Æмæ уæд кæугæ-кæуын загъта Бури дæр: 
— Мæнæн та иу зæнг йеддæмæ нал и. Иннæ зæнг мын ахауди. 
Стæй басабыр сты. Бари йæ къухæй фыццаг йæ иу цæст ныс- 
сæрфта, стæй та йе ’ннæ цæст. Бури дæр рабадт. Йæ уæлæ урс 
мидæггаг хæдон æмæ æфсæддон гæлифе. Æвæццæгæн, дысон 
уыцы фæлладæй фæзивæг кодта йæ ласынмæ, кæнæ та йын, цæ- 
мæй мад йæ зæнг афтæмæй ма федтаид, уый тыххæй схуыссыд 
æд хæлаф. 
23 Хуыгаты Сергей 
353 

Афтæ бадтысты тæрхæгыл, хуыссæнтыл æмæ уæззау улæ- 
фыдысты. Уæд байгом и дуар æмæ гыццыл гомæй аззади, стæй 
дзы мидæмæ бахызт Оке. Бари æмæ Бури фестадысты. Оке сæм 
бацыд, Бурийы къух райста, æрбадæларм æй кодта, цыдæр дзу- 
рынмæ дæр æм хъавыд, фæлæ йæм не сфæрæзта дзурын. Афтæ- 
мæй лæууыдысты æртæйæ. Æмæ та уæд байгом и дуар. Стæй 
фыццаг къæсæры сæрты йæ лæдзджытæ байста, уый фæстæ та 
йæхæдæг бахызт Симона. Уым раст слæууыд. 
— Нæй гæнæн, мæ хур Бури! Уæззау цæф фæдæ, уас Хуы- 
цауы цæф фæуæд, адæмæн уыцы митæ чи бакодта, уыцы лæг. 
Уæззау цæфæн уæззау зонд хъæуы, æмæ дæм уæззау зонд куыд 
разына, уыцы амонд дæ уæд. Стæй ма дзы иу хъуыддаг ис, цы 
хъуыддаг ма дзы ис, уый дæр уын зæгъдзынæн — æз уæ дыу- 
уæмæ дæр дзурын. Уыцы хъуыддаг ма дзы ис, æмæ ныр уæ 
зæрдæтæм куы ныхъхъусат æмæ маст кæныныл куы схæцат, уæд 
йæ бон у, æмæ уæ афтæ æмбарджытæ фæуа, уæртæ сæм фæсмон 
æрцыди, хæстмæ кæй ацыдысты, ууыл, æмæ уыл нæ фидауы 
маст кæнын. Мæнæ æз цæрæнбонты маст кæнын æмæ мæныл 
æмбæлы, мæныл афтæ æмбæлы, æмæ мыл цы ’рцыди, уый мыл 
зæфцы фыдæй æрцыди. Æз гыццыл æрхъуыдыджындæр куы 
уыдаин, уæд уыцы дзæгъæлзаинаг арсы дзæмбыты не смидæг 
уыдаин, æмæ мæ лæдзджытæ мæ къæхтæй нæ фæфылдæр уыда- 
иккой. Сымах та хъуамæ уæ сæртæ бæрзæндты хæссат, уæ худтæ 
къул дарат хъуамæ, ахæм лæджыгъæд кæмæ разынди. 
Уымæн йæ дыккаг бон, хъом Дæллаг Хъигъыримæ куыд 
схæццæ сты, афтæ Базынæны дуры рæбынты цалдæр цæды ’рба- 
зынди ’мæ Хъараманты куыройы ’рдæм бадаргъ сты. Æз æрлæу- 
уыдтæн, ме ’ргом уыдонмæ раздæхтон, мæ лæдзæгмæ мæ роцъо 
æруагътон æмæ, дзоныгътæ кæрæдзийы фæдыл сæ уæззау иугæн- 
дзон цыдæй куыд цыдысты, уымæ кастæн. Иуафон бафиппайд- 
тон — Зæлдаг куыд улæфы, уый мыл æмбæлы, цыма-иу мæ фæс- 
хъустæм тæнæг зæлдаг хæцъилы гæппæл батыбар-тыбур кодта, 
уый хуызæн. Уый дæр, æвæццæгæн, афтæ лæууы — йæ лæдзæгмæ 
йæ роцъо æруагъта, æвæццæгæн, æмæ афтæ кæсы, галтæ сæ 
фæстæ се ’дзаг дзоныгътæ куыд ласынц, уымæ. Дзургæ мæм 
ницы кодта, æмæ æз дис кодтон: кæд мæм дзургæ ницы кæны, 
уæд мæ цурмæ цæмæн æрбацыд? Кæцæй сæ федта, уырдыгæй 
сæм цæмæннæ каст? Æз дæр æм ницы дзырдтон — æмæ йæм 
æниу цы хъуамæ дзырдтаин æз! Кæсгæ дæр æм куыд бакодтаин? 
Æмæ афтæ лæууыдтæн, цыма мæ цурмæ æрбацыд, уый зонгæ 
дæр нæ бакодтон, уый хуызæн. Афтæмæй мыл йæ улæфт æмбæлд, 
тынг дзæбæх мыл æмбæлди йæ улæфт, зæлдаг хæцъил уадымсмæ 
куыд змæла, афтæ, æмæ йæм хъуыстон, афтæ æхсызгонæй йæм 
хъуыстон, æмæ изæрмæ афтæ куы лæууыдаид Зæлдаг æмæ афтæ 
куы’ улæфыдаид, уæддæр мæ бынатæй нæ фезмæлыдаин. Стæй 
мæм афтæ фæкаст, цыма мæ цæмæйдæр бафæрсынмæ хъавы, 
ахсджиаг цæмæйдæр — афтæ дæр мæм йæ улæфынæй фæкаст — 
фæлæ мæ куыд бафæрса, уый нæ зоны. Æмæ йын фæтæригъæд 
354 

кодтон. Æрфæндыди мæ, мæхæдæг ын куы феххуыс кодтаин, 
цæмæй мæ фæрсын сфæраза, фæлæ æз дæр ницæуыл хæст код- 
тон ахæмæй. Æмæ лæууыдыстæм. Æз — раздæр чысыл, уый — 
фæстæдæр чысыл. Æз дæр мæ роцъо мæ лæдзæгмæ æруагътон, 
уый дæр йæ роцъо йæ лæдзæгмæ куыд æруагъта æмæ куыд лæу- 
уыд, уый цыма уынгæ кодтон, афтæ уад мæ цæстытыл. 
Уæдмæ раззаг цæд лæнкауы рæбын æрзылди, æмæ галгæс 
хъæрæй, цыма æрмæст галтæм нæ дзырдта, фæлæ æгас бæстæм 
дæр дзырдта, афтæ хъæрæй загъта: 
— Уо-гъо! 
Стæй æз азылдтæн, æмæ Зæлдаг, цыма æз кæд азилдзынæн, 
уымæ каст, уыйау азылд уый дæр, æмæ атагъд кодтам хъомты 
фæдыл. 
Уыцы изæр хъом куы ’рцæйскъæрдтам Зæлдагимæ, уæд Бари 
бадти, куыройы сæрмæ цы рындз уыди, уым. Бадти цыдæр зæр- 
дæхсайгæ гуыбырæй, æмæ мæнæн хъыг уыди — цæмæн афтæ 
гуыбырæй бады уым! Уый махæн нæ уалдзæггæнæг уыд уыцы 
рындз. Уайтагъд-иу йæ мит атади, æмæ-иу дзы хъоппæг-хъуым- 
былджытæ сæ къæбæлдзыг сæртæ сæ уæздан анкъус-анкъусæй 
нал æнцадысты. Æмæ^иу сæм бахæццæ стæм. Йæ къæхтыл-иу 
кæмæн ницы уыд, уый-иу бæгъæввадæй дæр фæцагайдта. Уым- 
иу бадтыстæм, уыцы рындзыл æмæ-иу хъоппæг-хъуымбылджытæ 
хордтам. Нæ алыварс та, цæст кæуылты æххæссы, уым — мит, 
мæнæ æнæкæрон денджызы кæмдæр астæуæй иу гыццыл сакъа- 
дах куыд уа. Æмæ æз бадис кодтон: уырдæм цы ’рхаста йæ бадт?! 
Стæй цы гуыбырæй бадын æрæмысыди уым уыцы дзæбæх 
рындзыл? Цæмæннæ ацæуы уалæ Джодайы уыгæрдæнмæ æмæ 
хос цæмæннæ кæрды?! 
Хъом здæхтысты, уый федта, мах сæ фæдыл цæуæм, уый 
дæр федта, фæлæ нæ сыстад йæ бадæнæй, нæ размæ не ’рбацыд 
æмæ махимæ не ’рцыд хъæумæ. Мæнмæ та афтæ зынд: хъуамæ 
сыстадаид, мах куы федта, уæд, æрбацыдаид нæм æмæ немæ 
фæуырдыг кодтаид хъомы фæстæ. 
Изæры цырагъ ыссудзыны афон нæма уыд — æниу махмæ 
сæрдыгон цыбыр æхсæвы цырагъ чи сыгъта! — Мах нæ даргъ 
фынгмæ багуыбыр стæм мæ дыууæ хоимæ æмæ тæнæггомау кас 
сыллыппытæ кодтам. Нартхор нæм нал уыд, не ссад дæр дæ- 
лæмæ-дæлæмæ цыди нæ къæртайы мидæг, æмæ йыл ауæрста дзыц- 
ца. Бари нын нæ дуар æрбахоста, стæй дуар айтынг кодта æмæ 
æрбадзырдта дуарæй: 
— Хæргæ кæнут? Хæрут, хæрут, уæдæ. Æмæ хæрд куы фæ- 
уат, уæд ма-иу рауай, Дзецц. Хъæуыс мæ. 
Æз бадис кодтон: цæмæн æй хъуамæ хъæуон? Куыддæр мæ 
хъæдын къусы бынтæ ’рбасæрфтон мæ хъæдын уидыгæй æмæ 
сæ схуыпп кодтон, афтæ фестадтæн фынгæй æмæ федде дæн. 
Бари цæджджинаджы цур кæй лæудзæн, уый зыдтон — иууыл- 
дæр-иу уым лæууыдысты: хъуыддаджы ныхас кæй уыд, уыдон 
дæр уым лæууыдысты, æнæуи чи лæууыди, уыдон дæр. Æндæр 
355 

искуы-иу чи сæмбæлди уæзæгыл, уыдон дæр-иу хъуамæ сæхи- 
уыл бахæц-бахæц байдыдтаиккой цæджджинаджы ’рдæм. Раст 
сæ цыма йæхимæ ’лвæста. Бари лæугæ нæ кодта, фæлæ — бадгæ. 
Аджы бынæй цы дыууæ хъæды зынд, уыдонæй ардыггаджы кæ- 
роныл бадти. 
— Дзецц, — йæхиуыл схæцыд, куы мæ федта, уæд, — цом-ма, 
уартæ Парамон хæдзар кæм аразы, уырдæм. Нæ дæ фæнды? 
— Фæнды, — загътон æз. 
— Уæдæ цом. 
Уæзæгæй ахызтыстæм æмæ, Комы хуым кæй хуыдтой, уый 
астæуты, уартæ куыроймæ цы къахвæндаг уыд, ууылты араст 
стæм. Дзоныгътæ та йæ сæрты бацыдысты хуымæн, уыцы чъы- 
лыхдоныл. 
Цалынмæ бахæццæ стæм, уæдмæ ницы дзырдта Бари. Æз та 
цы хъуамæ дзырдтаин! Æмæ цыдыстæм, æмæ кæмдæр хуымы 
дæллаг кæрон, уæрцц куыд зарыди, уымæ хъуыстон. Æз æмбæр- 
стон: Бари цæуылдæр тыхсы, æмæ хъуыды кодтон — цæуыл 
хъуамæ тыхса? Йæ цонг нал и ’мæ — нал! Ууыл цы фæтыхсти, 
уый йын фагæй уæлдайдæр у. Уæдæ цы кæна хъуамæ? 
Хæдзарæн йæ бинаг хъæдтæ æвæрд уыдысты. Рæбынæй сын 
сæ быны дойнаг дуртæ бакодтой, фæлæ чысыл размæ къул кæй 
уыди лæнкау, уый тыххæй разæй сæ бинаг хъæдты бын цæ- 
джындзтæ æвæрын бахъуыд, цыбыргомау ставд цæджындзтæ, 
фидар цæджындзтæ. Ныр сыл фæйнæджытæ æвæрдзысты, ал- 
кæмæн дæр йæ бынат амынд у фæрæты фындзæй — кæцы сæ 
кæй уæлæ æвæрд хъуамæ уа, уый, æмæ уайтагъд къултæ ацæттæ 
уыдзысты. Уый æнцон у ныр. Зын бинаг хъæдтæ æрæвæрын 
æмæ сраст кæнын уыд. Куыд цин кæндзæн Еппе, куы ’рцæуа, 
уæд. Стæй Зæлдаг чындзы бацæудзæн уыцы хæдзармæ — ба- 
комдзæн Еппейæн Зæлдаг. Куыд нæ йын хъуамæ бакома! Уæд 
ын цæджджинаджы цыдæртæ дзырдта, уый раст у, ома, дам, æз 
хистæр дæн, æмæ, дам, ома... Цыма хистæр кæй уыд, уый цы 
бар дардта Еппемæ?! Бакомдзæн ын, æвзæр зæрдæ йæм нæ дары. 
Уый нæ фæлæ, нæ хъæуæй хæсты чи и, уыдоны куы фæныма- 
йæм, уæд ын йæ ном уыцы дзæбæх фæзæгъы. Йæ тымбыл былтæ 
фæцъупп вæййынц ноджы, цыдæр адджын цъупп фæвæййынц. 
Æцæг а фæстаг рæстæджы цыма йæ цæстыты цыдæр тас абад- 
абад кæны, афтæ мæм зыны. Стæй, æнæуи дæр цыма фæуонг- 
уагъд и. Сæ раздæры фæтъæбæртт цыма цыдæр æрбаци йæ уæнг- 
тæн. Кæддæрты та йæ зæрдæ дæр схæццæ и. Уæд кæдæм хæццæ 
кодта йæ зæрдæ та! Кæд хуырхæджытæ-йедтæ кæй ахæры, уый 
тыххæй. Фæлæ уыдæттæ ницы сты. Цы сты уыдæттæ! Уыцы 
дзæбæх цæрæнуатмæ куы æрцæуа! Хорз ран равзæрста Еппе тынг. 
Хæ^йрæг у ацы Еппе, хæйрæг! 
Бари бинагхъæдыл æрбадти. 
— Æрбад ды дæр, Дзецц, — дзуры мæм. 
— Æз нæ бадын, — загътон æз. Æцæг мæм нæ цыди бадын. 
— Хорз уыдзæни, нæ? 
356 

— Цы? — цæмæй загъта, уый нæ бамбæрстон. 
— Хæдзар. 
— Ойы, — загътон æз. 
— Бирæ бинонтæ сты? 
— Нæйы. Не сты бирæ бинонтæ. Сæ чызджытæ чындзыцыд 
сты. Гъеныр ма Еппе и мад æмæ фыдимæ. Æртæ ма сты гъеныр. 
— Æртæ, нæ? 
— Гъо. 
Бари арф ныуулæфыд, мæнмæ афтæ фæкаст, цыма сыстынмæ 
хъавы, фæлæ нæ сыстад. Йæ цæсгом мæм сарæзта. 
— Еппе нал и, Дзецц. 
Мæнæн цыма исчи чъыбылайы дзаг дон басæххæтт кодта мæ 
цæсгомыл, фæстæмæ фæцудыдтон, стæй, стыр стырмæ куыд ба- 
дзуры, афтæ йæм бадзырдтон: 
— Уый та дын цы хуызæн ныхас у?! 
Бари та арф ныуулæфыд: 
— Амарди Еппе. Хæсты амарди. Мæхæдæг æй федтон. Йæ уд 
ма йæ мидæг уыди, фæлæ зонгæ ницуал кодта. 
Æз лæууыдтæн æмæ дзой-дзой кодтон. Уæдæ цытæ дзуры 
ацы Бари! Куыд хъуамæ амардаид Еппе?! Куыд хъуамæ мауал 
рауай-бауай кæна далæ уæзæгыл Еппе?! Стæй чи хъуамæ æрцæ- 
ра ацы хæдзары, мæнæ арæзт куы фæуа, уæд?! Стæй Зæлдаг 
кæмæ хъуамæ æрцæуа чындзы?! 
— Мæнæн мæ цонг куы алыг кодтой, — цъæх кæнын мын 
райдыдта, æнæ алыг ын хос нал уыди — уæд амард Еппе, уымæн 
йе ’ртыккаг бон. 
— Æмæ дын цы кодта дæ цонг? — Еппейы кой мауал кæна, 
Еппе амарди мауал зæгъа, афтæ ахъуыды кодтон мæхимидæг, 
фæлтау йæ цонджы кой кæнæд! 
— Мæ бæх тæхгæ-тæхын фæмард, æз йæ сæрты асхъиудтон, 
мæ цонг уыцы дурджынмæ ахастон. Ныммур и йе стæг. 
— Стæй? 
— Стæй йæ алыг кодтой. 
— Стæй? 
— Стæй иу изæр госпитæл базмæлыди. Дохтыртæ сдыууæр- 
дæм сты. Иу чызг дохтыр мæ цурты ’рбацæйуад, афарстон æй: 
— Цы хабар у? 
Æмæ мын тагъд-тагъд адзырдта, иу цæф, дам, æрбаластой. 
Æмæ, дам, кæд не ’рбацыд йемæ булкъон. Æвæццæгæн, дам, 
исты фесгуыхти. 
Дыккаг бон мæм æрбауад уыцы дохтыр. Афарста мæ: 
— Ды дæр кавказаг нæ дæ? 
— Гъо, загътон, кавказаг дæн æз дæр. 
— Уый дæр кавказаг уыд, мæгуыр, — дзуры чызг. — Бæргæ 
ма йæм æрæмбырд кодтой дохтырты, фæлæ — ницуал. Йæ туг 
фæцыд. Иуцалдæр нæмыджы дзы систой, иуцалдæр та ма йæ 
мидæг баззади. Уым стъолы уæлæ амарди дохтырты къухы. 
Уымæй цалдæр боны рацыд, æмæ мæм мæ дохтыр чызг газет 
357 

куы ’рбахæссид. — Бари дзургæ-дзурын йæ риуы дзыпмæ ныв- 
нæлдта æмæ дзы цыппæрдигъон тыхт газет систа. — Мæнæ уыцы 
газет. Уæдæй нырмæ йæ фæрахæсс-бахæсс кодтон мемæ. Куыд 
æй аппæрстаин! Ныр та йæ рамбæхс-бамбæхс кæнын: Дзидахо- 
ны къухмæ куы бахауа! Айс æй æмæ йæ бакæс, кæддæра куыд 
хъæбатыр разынди Еппе! Стæй йæ искуы бафснайын хъæудзæн, 
куыд ничи йæ ссара, афтæ. 
Æндæр ницуал загъта Бари. Мæнæн мæ фæрстытæ бæз-бæз 
кодтой мæ мидæг, ме ’взаджы цъуппыл бадтысты, фæлæ Бари- 
йыл уым Парамонты бинагхъæдыл бадгæйæ изæрмилтæ уарыд, 
цыма йыл мит уарыд, афтæ — сауæй саудæр кодта, стырæй-стыр- 
дæр æмæ ма йæ, истæмæй бафæрсон, уымæ мæ ныфс нал бахас- 
тон. Лæууыдтæн æмæ, газеты цыппæрдигъон тыхт мæ къухы 
куыд рызти, уый æвзæрстон. 
* * * 
Зæлдаг æнкъардæй æнкъарддæр кодта. Куы нæ зындаид йе 
’нкъард, ууыл архайдта, фæлæ æнкъардæн бамбæхсæн куыд и! 
Æмæ æз тыхстæн. Æниу æз дæр æмбæхстон, цас мæ бон уыд, 
уыйас, кæй тыхстæн, уый. 
Ныр хъом уæлæмæ куы скъæрдтам райсом, уæд цыди рахи- 
зæрдыгæй фæрсты хъомæн, изæры сæ уырдыгмæ куы скъæрд- 
там, уæд та сæ галиуæрдыгæй фæрсты цыди. Æз фиппайдтон — 
уый Парамонты хæдзары тыххæй цыди афтæ — бакæса йæм, 
кæддæра сын кæйонг фæци арæзт, кæддæра ма сын дзы бирæ 
аразинаг баззад! 
Уыцы изæр лæууыдыстæм уæрмыты къуыппыл — алкæмæн- 
дæр дзы дыууæ уæрмы уыди нæ хъæуæй уыцы къуыппыл. Иуы 
дзы мыггаджы картоф æвæрдтой — картофтæн сæ тæккæ стæвдтæ. 
Иннæйы та — хæрынæн æмæ уæйæн æвæрд чи уыди, уыдон. 
Уыцы къуыппæй алцыдæр хорз зынди. Цæмæ æрлæууыдыстæм, 
куыд æрлæууыдыстæм, уый нæ бамбæрстон. Æвæццæгæн, Зæл- 
даг æрлæууыд, æмæ ма мæнæн дæр цæй æнæ æрлæугæ уыди! 
Лæууыдыстæм, кастыстæм дæлæмæ. Фæлæ æгæр лæууыды- 
стæм, стæй ноджы ницы дзырдтам, æмæ мæ уый тыхсын кодта, 
кæй ницы дзырдтам, уый. 
— Хæдзар куыд диссаг у! Ныронг уым уыди, ныр ам февзæр- 
ди. Уым та йæ бынат афтидæй баззад. — загъта цыдæр сабыр 
æмæ мынæг хъæлæсæй Зæлдаг, æмæ мæнмæ афтæ фæкаст, цыма 
йæхицæн дзырдта. Кæсгæ йæм бакодтон, дзурын æм ницы сфæ- 
рæзтон. Æмæ уæд хъæрдæрæй загъта йæхæдæг: — Арæзт куы 
фæуа, уæд дзæбæх фидаудзæн, нæ? 
г- Ойы, — загътон æз. Æмæ цæмæй йæ ныхас ма ныссус уа, 
уый тыххæй ма загътон ноджыдæр: — Сæ нæуæг хъуаритæ куы 
сфаг уой, уæд рæсугъд фидаудзæн. 
— Æмæ бирæ не сты сæ нæуæг хъуаритæ? 
— Цалдæр къонайы сты, уым кæрæдзийыл амадæй лæууынц. 
358 

— Федтай сæ? Кæд сæ федтай, Дзецц? 
— Кæд, кæ, — гыццыл ма бахъæуа, мæ разæнгард зæрдæйæ 
ма срæцугьон, Бариимæ дзы куыд уыдыстæм, уый, æмæ ме ’вза- 
гыл фæхæцæгау кодтон. — Ибонты. 
— Ибонты, нæ? — йæ фарста цыдæр уайдзæфы хуызæн æрцах- 
стон. Кæд афтæ зæгъынмæ хъавыд: æмæ, кæд цыдтæ, уæд мæн 
цæмæннæ акодтай демæ? Æмæ æрбаймысыдтæн: 
— Демсаримæ дзы уыдыстæм. 
— Æмæ сын дзы цал уаты и? — бафарста мæ Зæлдаг. 
— Дыууæ уаты ’мæ тыргъ æмæ къæбиц. 
— Дыууæ уаты ’мæ тыргъ æмæ къæбиц, — загъта, æз куыд- 
дæриддæр загътон, афтæ Зæлдаг дæр. 
— Далæ йын йæ разы цъуйбæлæсты рæгъ куыныссадза Еппе, 
уæд тынг сфидаудзæн. Еппе цъуйбæлæстæ ма уарза, уый гæнæн 
нæй, — цыма мæ рох фесты Барийы ныхæстæ, кæнæ газеты цы 
кастæн, уыдон, кæнæ æнæуи исты кодтон, уыйау дзырдтон æз. 
Зæлдаг цыма гыццыл фæфидардæр и, афтæ мæм фæкаст, æмæ 
бацин кодтон. 
Хъомтæ доныл бахызтысты æмæ фæхæрд кодтой хæдзæрт- 
тæм. Мах ма уæддæр лæууыдыстæм уæрмыты къуыппыл. 
Газет уыцы æхсæв нал бакастæн — бинонты хуысгæ баййæф- 
тон. Нæ цырагъ, цæмæйзон, кæм уыд. Стæй дзы кæд фæтæген 
нæ уыд, уæд та? Æниу дзы уæд фæтæген, уæддæр æй цæмæй 
хъуамæ ссыгътаин?! Намæ йæ судзгæ дæр скæнон — гъа! Уæд 
дзыцца нæ фехъал уыдаид уыцы рухсмæ?! Нæ фехъал уыдаид, 
гъо! Æмæ мæ нæ афарстаид, газет мын кæм уыди æмæ дзы цы 
кæсын уыцы æнафоны, уыдæттæй! Фæлæ Еппейы федтон фыны. 
Æвæццæгæн, куыддæр афынæй дæн, афтæ йæ федтон. Ахæм фын 
никуыма.федтон. Цыма фын нæ уыди, стæй цыма æхсæв дæр нæ 
уыди, фæлæ хур бæстыл атылди, æмæ хуры рухсмæ кастæн нæ 
уæзæгмæ. Адæм ыл æмызмæлд кодтой, цыма тыхгæнæг æрба- 
цæйбырста æмæ сæ алчи йæхицæн æрбадæн бынат агуырдта. 
Уалынмæ уæзæгæн йæ тæккæ сæр фæзынди Еппе. Йæ сæрмæ 
фæйлыдта стыр, æнæхъуаджы стыр тырыса. Сырх-сырхид тыры- 
са. Еппе-иу ын йæ хъæдыл размæ ахæцыд, æмæ-иу тырыса ахæм 
сырх фæйлыд ныккодта, æмæ-иу цæстытæ ницуал ауыдтой. 
— Кæм æй ныссадзон?! — хъæр кодта Еппе, фæлæ йæм ничи 
ницы дзырдта, æмæ та уæд йæхæдæг загъта — уый дæр хъæрæй: — 
Алæ-ма, уæртæ йæ цæджджинаджы цъуппыл ныссадзон! 
— Уым æй нæ ныссадздзынæ, мæ уд, куыд æй дзы ныссадз- 
дзынæ, — йæ дыууæ лæдзæджы дæр цæджджинаджы ’рдæм фæ- 
царæзта Симона. — Хуынкъ дзы куы нæ и ’мæ дзы ’ндæр куы нæ 
и, уæд?! 
— Ныссадздзынæн æй дзы, ныссадздзынæн! — ахæцыд ты- 
рысайыл цæджджинаджы ’рдæм. — Гъа-ма, исчи мæм æй сдæт- 
тæд, æз уал уæлæмæ схизон. Гъа-ма, Дзецц, ды мæм æй сдæтт. 
Æз тырыса райстон æмæ йæ куыддæр райстон, афтæ тынг 
ныффæйлыдта, Еппейыл атыхст æмæ аирвæзт мæ къухтæй. Нал 
359 

дæр тырыса фæзынд, налдæр — Еппе. Æз фæтарстæн — Еппе цы 
фæци?! Æмæ фехъал дæн. 
Райсом куыддæр срухс и, афтæ æрысгæрстон газет мæ ны- 
вæрзæны, дзыццайы уатмæ акастæн, кæд нæма сыстад дзыцца, 
уæд цæй кæсæн уыд газетæн! Фæлæ уыцы афонмæ кæд баззади 
дзыцца йæ^уаты! Æмæ æдæрсгæ райхæлдтон газет йæ цыппæр- 
дигъон тыхтæй. Æмæ йæ куыддæр райхæлдтон, афтæ мæ уæнгтæ 
ныддыз-дыз кодтой: газетæн йæ уæллаг рæбинаг къуымы — Еппе 
æфсæддон дарæсы. Йæ сæры фахсыл, сырхæфсæддонтæ цы 
дæргъæццон сæрдыгон худтæ дардтой, ахæм худ. Худы ны- 
хыл — сырх стъалы. Цæуылдæр бахудти Еппе, æмæ йæ урс- 
урсид цьгргъ дæндæгтæ фæзындысты æмæ йæ фæцæрæццаггъуыз 
кодтой. Йæ бынмæ ставд сырх дамгъæтæй фыст: «Хъæбатыртæ 
нæ мæлынц». 
Цал хатты йæ бакастæн — ноджы йæ иууыл сусæгæй кастæн: 
хæдзары мады сусæгæй, сæрвæты Зæлдагы сусæгæй, æмæ мæм, 
æвæццæгæн, уымæн тынгдæр хъарыд. Кæд-иу бынтон хибар уыд- 
тæн, уæд-иу æй хъæрæй кастæн, кæннæуæд — мæхинымæр. Æмæ- 
иу мæ цæстытæ дон фестадысты, куыдфæнды йæ куы кастаин, 
уæддæр. Æнæ кæсгæйæ йæ базыдтон кæрæй-кæронмæ, уæддæр 
та-иу æй кæсын байдыдтон — цыма йæ кæсын хъуыд æнæмæнг, 
цыма йын æнæ кæсгæйæ дзурæн нæ уыди. Стæй-иу æй куы фæ- 
дæн каст, уæд-иу мæхицæн дзурыныл схæцыдтæн. Арæхдæр 
уыцы-иу ныхæстæ: «Гъæ, Еппетæ фæкæнай, кæд куыд хъæба- 
тыр разындтæ! Фæлæ куы цыдтæ, уæд афтæ куы загътай: æз 
æрцæудзынæн, мæнæн æнæ æрцæугæ нæй. Уæд нæ цæмæн фæ- 
сайдтай?! Æви, мæнæ ныр куыд æрцыдтæ газеты уæлæ сырх 
дамгъæты фыстæй, уый дæр æрцыд хоныс? Æниу уый дæр æрцыд 
у, уæдæ цы у уый дæр!» 
Уæд зыдтон уыцы газеты фыст æнæ кæсгæйæ. Фæлæ дзы, 
æвæццæгæн, мæ зæрдæ кæй рысти, уый тыххæй йæ нæ бадард- 
тон мæ зæрдыл. Ныр ма йæ æрмæст мæхи ныхæстæй у мæ бон 
радзурын. Æнæуи хъæууон хабар куыд дзурай, афтæ. 
Еппе сгарджытимæ уыд, уæдæ æндæр ран куыд бафæрæзта- 
ид Еппе! Уæд сæ «æвзагмæ» арвыстой йæ дыууæ ’мбалимæ. Иу 
ран, иу уæрæх лæгуынмæ бафтыдысты. Лæгуыны хъом уыцы 
знæт æмызмæлд кæнынц — æвæццæгæн, хæстæг кæмдæр хъæу 
уыд æмæ дзы хæст цыди. Хъæу ныппырх, æмæ хъом ацырдæм 
рагуылф кодтой. Лæгуыны фаллаг кæрон — дунейы немыц. Сæ 
иутæ арт кæнынц, сæ иннæтæ кусартимæ архайынц — уыйæппæт 
дзæгъæл хъомæй куыд нæ аргæвстаиккой! Уыдонæй æддæдæр 
Еппеиты ’рдæмдæр бæласы бындзæфхадыл бады иунæг немы- 
цаг. Æвæццæгæн, хицау уыд иннæтæн. Бады, тамако дымы æмæ 
газех рафæлдах-бафæлдах кæны. Иуныхасæй, æнхъæлмæ кæсы, 
йæ рйзы йын тæфкалгæ фыдызгъæл кæд авæрдзысты, уымæ. 
— Сымах ам лæуут, — дзуры Еппе йе ’мбæлттæм, йæхæдæг 
уым, хъомы кæрон цы бæх хызти, уый рацахста æмæ бæхæн йæ 
фæрсты-фæрсты цæуын байдыдта, бындзæфхадыл цы немыцаг 
360 

бадти, уымæ. Куы йæм бахæстæг и, уæд йæ дзыппæй синаг систа, 
ауындзæн цæггонд ын ацарæзта йæ кæрон æмæ йæ бæхы дæллаг- 
хъуырты баппæрста лæгыл. Цæг сæрыл æруад æмæ уæхсчытыл 
абадт. Еппе синаг алхъывта æмæ бæхыл йæхи баппæрста. 
Немыцы хъустыл бæхы тъæбæртт куы фæцыд, уæд фæсонт 
сты, фæлæбурдтой хæцæнгæрзтæм, дыууæйæ та мотоциклетыл 
абадтысты. Ныккалдтой Еппейыл. Хъæдмæ дæр бахæццæ, бæх 
дæр йæ быны æрхауд, йæхæдæг дæр цалдæр цæфы фæци. Йе 
’мбæлттæ мотоциклетыл автомат ауагътой. Салдæттæ æрхауд- 
той, мотоциклет фæфæлдæхт. Немыцаджы хурх суæгъд кодтой, 
куыд нæ фæхурх уа, афтæ. Стæй сæ иу Еппейы сæккой кодта, 
се ’ннæ — уацайраджы. Удыгасæй ма ныххæццæ бынатмæ бæргæ, 
фæлæ уал цæфæй йæ туг фæцыд, æмæ йын дохтырты бон ни- 
цуал баци — банцади йæ тæлтæг уд йе змæлынæй. 
Уацайраг ахсджиаг афицер разынди. 
Фыст зæрдæмæ хъарыд. Куы-иу æй кастæн, уæд-иу мæ сæ- 
рыхъуын арц сбадти æмæ та-иу æй уый тыххæй дæр байдыдтон 
кæсын, кæд та мæ сæрыхъуын арц сбадид. 
Стæй дзы цæмæйдæр байдыдтон тæрсын, Баримæ дæр-иу ра- 
мæсты дæн. Уæдæ мæн ссардта æгас хъæуы! Мæн йеддæмæ кæмæ 
радтаид уыцы газет, уый дзы нæ уыди! 
Уæд иу изæр уæлхæдзармæ схызтæн æмæ йæ афтæ цыппæр- 
дигъон тыхтæй стъарапилæй хъуариты æхсæн батъыстон, къæв- 
дайы æртах æм куыд нæ бахæццæ уа, афтæ. 
5 
Уыцы изæр дзыццайæ дзыццайы хуызæн ницыуал уыди. Мæ 
рæзты-иу • æрбауадаид иуæрдæм, стæй-иу цæхгæр фездæхтаид 
иннæрдæм. Дзургæ мæм ницы кодта, æрмæст-иу мæм йæ цæс- 
тытæ тигъмæ фæцарæзта, æмæ-иу мæ иннæрдæм ахызт уыцы 
цæстыты фæцарæзт. Уæдæ мыл дысон бæстыдзаг цинтæ куы 
фæкодта! Йæ фæлмæн ныхасæй дунейы тигътæ куы ’рлæгъз сты! 
Мæ мæллæг уæнгтæ цæрыны ныфсæй куы байдзаг сты. 
Æниу дысон æнæуи дæр æндæр изæр уыд. Æндæр дунейы 
баззад зноны бон. Ницы бар дардта зноны бон абоны бонмæ. 
Куыддæр æрыскъæрдтам хъом Зæлдагимæ, æмæ хъæу баз- 
мæлыд, афтæ мын хабæрттæ кæнынмæ фæци — хабæрттæ нæ, 
фæлæ цинтæ ’мæ узæлæнтæ! Цæвиттон, бонрæфты Симона, уæртæ 
кæм фæбады, уырдæм кæмæдæр бадзырдта устытæй æмæ йын 
афтæ зæгъы: 
— Ныр нæ ацы чызг æмæ ацы мæгуыр лæппу уыйас цы фæ- 
хæсджын сты, æмæ нын нæ хъом лæвар хизой! Уæдæ ’мæ бавдæ- 
лут, иннæтæн дæр зæгъ, æмæ уал сын хæдзарæн къуымыхцы 
уæддæр бадæттут. Æндæр нæм цы и! Æхца махмæ нæй, хор махмæ 
нæй. Æмæ уал сæ уымæй уæддæр фæхалсыдз кæнут. Стæй кæс- 
дзыстæм нæ бонмæ æмæ нын куыд амона, афтæ кæндзыстæм. 
Уайтагъд ма сдыууæрдæм уой уæзæгыл устытæ! Иу сæ иуæр- 
361 

дæм уади, иннæ иннæрдæм дугь кодта. Стæй дын ма райдайой, 
ма, цыхтытæ хæссын! 
— Нæ тъæпæнæг йæ былтæй акалди. Ноджы ма сын сæ фæл- 
мæндæртæй иуцалдæр уæлвæйнæгыл авæрдтон, уæлдæфмæ фæ- 
фидар уой, стæй уыдонæн та нæ къæртайы акæндзынæн суар. 
— Æмæ нæ къæрта мизгæ куы кæны! — фырцинæй мæхи нал 
баурæдтон æз, уыййеддæмæ мæ цы хъуыддаг уыди, нæ къæрта 
мизгæ кæны, цы ми кæны, уымæ! 
— Дæлæ йæ донмæ ныддавтон æмæ йæ доны авæрдтон, рай- 
соммæ дзы цъыртт дæр нал атæдздзæн, афтæ анæрсдзæни. Æнцой 
бон та Микка базармæ ма цæуа, уый гæнæн нæй. Æмæ йын иу- 
фондз цыхты арвитдзынæн, æмæ афтæ ма фæуа, æмæ нын иу 
пут уæддæр ма ’рбахæсса нартхор, — уым йæ тъæпæн æрмттæ 
кæрæдзийыл авæрдта дзыцца, кæрæдзийыл сæ адауæгау кодта. 
— Фылдæр дæр ын бæргæ арвитин, фæлæ та йæм бирæ æнхъæл- 
мæгæсджытæ уыдзæн уымæ дæр. Миккайæ зæгъын. — Сойыл 
цæуæгау цыди йæ ныхас, хъус æмæ йæм хъус! Стæй мын абон- 
райсом мæ цамтайы кæрдзыны цыппæрæм хай æмæ мустучъийы 
йас цыхты къæртт, ноджы иуцалдæр та фых картофтæ куы ны- 
вæрид. Цамта иннæ хæттытæй уæззаудæр куы уыди, уæд æм 
ныккастæн, стæй мæ цæстытæ базылдтон дзыццамæ — уæдæ ца- 
вæр æвæрд у! Фæлæ мæ сыбыртт дæр не суагъта дзыцца. 
— Нæ, дæ нывонд мæ Хуыцау фæкæна, нæ, дæуæн бирæ фы- 
дæбон и. Чызджытæн уал инджынтæ авæрдзынæн, стæй уалæ 
картофдонмæ суайдзынæн æмæ та дзы иу-дыууæ быны ракъах- 
дзынæн. Ацы азы картоф зæххыл нæ бацæудзæн. Тæхудиаг у, 
бирæ тыд кæмæн и, уый. — Мад уым фæлæууыд йæ ныхасæй, 
стæй мæм цыма æрбавналын уыд йæ зæрды, уыйау мæм йæ цонг 
æрбадаргъ кодта. — Ныр нæхицæн кæд ницуал уаид, фæлæ, уæу, 
не стуртæ цы уыдзысты æнæ холладжы бындзыг? Уыцы лæг 
амæй уæлдай куы никуыцæй зына, уæд?! 
Мады тыхст мæм бахъарыд, фæлæ мæ риуы уæдмæ цы цин 
ныццæнди, уымæн йæ рыджы дæр нæ фæзынд. Афтæмæй ра- 
цыдтæн нæхицæй. 
Ныр бадтæн Уæйыджы дурыл. Бадгæ йыл никуы кодтон. 
Хъом-иу банымадтон, цал хатты-иу сæ нымадтон, уал хатты. 
Стæй-иу æрхызтæн. Бадгæ йыл никуы æркодтон. Æмæ бадис 
кодтон — нырмæ йыл куыд никуы æрбадтæн! Уæдæ ай хуызæн 
дзæбæх лæгъз дур у, сбад ыл æмæ йыл бад! Мæ къæхтæ йын йæ 
фæрстыл æруагътон æмæ бадтæн мæхицæн. Зæлдагыл мæ цæст 
нæ хæцыд. Стæй цыма æнæуи дæр а фæстаг рæстæджы йæхи- 
уыл иуварс хæцын байдыдта. Дæрддзæфæй мæм æрбадзуры, исты 
мæм куы фæдзуры, уæд. Мæ цурмæ æрбацæуа æмæ мæ цуры 
алæууа, раздæр-иу куыд кодта, афтæ, уый дзы нал и. Худæг сты 
ацЫ| сылгоймæгтæ, бынтон худæг. 
— Дзецц, — дзуры мæм кæцæйдæр чъылдымырдыгæй, æмæ 
бадис кодтон: йæ хъæлæс æппындæр Зæлдагы хъæлæсы хуызæн 
нæ уыд. Æз ныззылдтæн дуры сæр. Дæлæ лæууы. Йæ иу къухы 
362 

йæ лæдзæг, иннæ къух дуры фарсыл сæвæрдта, цыма йæ тавгæ 
кодта дурыл, уый хуызæн. — Æз рынчын дæн, æз цæугæ кæнын. 
— Цы кодтай, Зæлдаг? 
— Цы кодтон, уый кодтон, — дзуры Зæлдаг, йæ сæр йæ ри- 
уыл æруагъта, афтæмæй, куы схæкъуырцц кæна æмæ хъæрæй 
куы скæуа, уымæй дæр ын фæтарстæн. 
— Рисгæ дæ исты кæны?! — размæ йæм агуыбыр дæн. Цыма 
дзы куы ницы риссид, уæд рынчын цæмæн уаид, фæлæ афтæ 
фæтыхстæн æмæ, цы дзырдтон, уый дæр нал зыдтон. 
— Кæны. 
— Цы?! 
— Мæ уд. Хъом æрыскъæрынæн исты бакæндзынæ иунæгæй? 
Айæппæт хъом, куы дын ныппырх уой, æмæ искæй стур æддæ 
куы баззайа. 
— Нæ мын ныппырх уыдзысты, фæлæ ды иунæгæй куыд фæ- 
цæудзынæ, кæд рынчын дæ, уæд! Хъæу далæ кæм æмæ кæм и! 
— Уас мæ зоныгдзавд куы фæкæнид Хуыцау! Исчи дæм ссæуа? 
— Мачи мæм ссæуæд, ничи мæ хъæуы. Мæхæдæг сæ ныс- 
къæрдзынæн. 
— Гъомæ, хорз, — загъта Зæлдаг æмæ араст и. 
Æз фыццаг бадгæйæ кастæн йæ фæстæ, стæй мæм бадгæйæ 
куы нæуал зынди, уæд слæууыдтæн дуры цъуппыл æмæ йæм 
уæд та афтæмæй кастæн. Уый цыди сындæггай, йæ лæдзæг æр- 
уадз-æруадз кодта зæхмæ, зæронд лæгтæ куыд æруадз-æруадз 
фæкæнынц сæ лæдзджытæ, афтæ. Æмæ йæм цас фылдæр кас- 
тæн, уыйас мæм Зæлдагы хуызæн къаддæрæй-къаддæр зынди. 
Изæры уыйæппæт хъом куы æртардтон иунæгæй, уæд ма 
мæнæй лæгдæр кæм уыд! Рацæуæд гъеныр Демсартæ-йедтæ! 
Дыууæ цъерийы атыхта хъилтыл æмæ афтæ æнхъæл у, уымæй 
лæгдæр нал и. Уæдæ ма уыйæппæт хъом фæхизæд сихорæй 
изæрмæ иунæгæй, стæй сæ иунæгæй æртæрæд уалæ Сырхлæ- 
бырдты бынæй, иу ын дзы ма фæхъæуæд, афтæмæй! 
Нæ дуармæ дæр уыцы лæджы лæуд æркодтон, мæ лæдзæг 
мæ къухы, афтæмæй. Æмæ дын уый дзыццайы митæ! 
— Уæлæ нæ лæппутæм суай! — дзуры дæм, кæсгæ мæм не 
4рбакодта, афтæмæй. Мæ фыдыфсымæры нæ лæппу хуыдта. Уый 
æгъдау уыди — лæгæн йæ кæстæр æфсымæрты нæ лæппутæ хуыд- 
той чындзытæ, йæ хистæр æфсымæрты та — нæ хистæртæ. — 
Дзырдта дæм. 
— Цы мæ кæны! — фæрсгæ нæ бакодтон, афтæ æнæуи загъ- 
тон. Фæрсынтæ-йедтыл нал уыдтæн. 
— Йæхæдæг дын æй зæгъдзæн. 
Æз ницуал сдзырдтон дзыццамæ. Куыд лæууыдтæн æд лæ- 
дзæг, афтæ азылдтæн æмæ ацыдтæн. 
Ариман сæхимæ уыди. Æддаг хæдон ыл нæ уыд, йæ мидæггаг 
хæдоны дыстæ йæ рæмбыныкъæдзтæм— счъил. Æвæццæгæн, сæ- 
химæ æрæджы æрцыд нырма, æмæ куы ’рцыд, уæд йæхи ахсад- 
363 

та. Æз æй рагæй нæ федтон æмæ цин кодтон — ныртæккæ та мæ 
бæрзонд фелвасдзæн йæ тыхджын къухтæй, уым мæ уæле ара- 
уигъ-бауигъ кæндзæн, сывæллоны куыд арауигъ-бауигъ кæнынц, 
афтæ, стæй мæ уæлиауæй æрæппардзæн æмæ хъæрæй зæгъдзæн: 
— Оппæ! 
Фæлæ мæ нæ систа хæрдмæ. Касти мæм æмæ уæззау улæфыд, 
йе ’рфгуытæ уыцы къæбæлдзыгæй размæл-базмæл кодтой сæ бы- 
нæтты, цыма кæрæдзийы цæмæйдæрты фарстой. Стæй сыстад æмæ 
мæ алыварс æрзылд, калынмæ цы бæлас фæхъавынц, уый алы- 
варс куыд æрзилынц, афтæ. Уым мæм æрбадзырдта: 
— Де ’мбал цыдæр кæны, æнхъæлдæн. 
— Демсар? — хæрдмæ йæм скастæн æз. 
— Цæмæн — Демсар, цæ?! — бабустæ мыл кодта Ариман. — 
Далæ хъом кæимæ хизыс, уый, Миккайы чызг, йæхи чызг нæ 
Миккайæн, фæлæ йæ усы чызг. 
— Зæлдаг? 
— Цыма æгæр зæлдаг разынди. 
— Цæмæй разынди æгæр зæлдаг? 
— Йæ митæй, стæй... — йæ миты æдде ма цæмæй разынд 
æгæр зæлдаг, уый нал загъта Ариман, æмæ йæм бакастæн. Йæ 
дзæбæх цæст æнкъард уыди. Йæ сахъат цæст цыдæр къуырма 
каст кодта, цыдæр тас æфтыдта йæ кастæй. 
— Цы кæны, уымæн ницы зоныс? 
— Цы йын зонын? 
— Гæр, куыд ницы йын зоныс, бон-изæрмæ иумæ нæ вæййут?! 
— Вæййæм иумæ æмæ цы! 
— Куыд, цы? Дæ фарсмæ цыдæр кæны æмæ, цы кæны, уый 
ма зонай! Ныр лæг дæ! 
— Ницы дæн лæг. 
— Рынчын уым фæци? 
— Кæм? 
— Сæрвæты? 
— Гъо. 
Ариман йæ сæр иуæрдæм атылдта, иннæрдæм æй атылдта: 
— Афтæмæй дын искæй стур куы фесæфа æмæ дын фидинаг 
куы фæуа, мæнæ лæппу! Æмæ кæнгæ цы кодта! Ницы загъта? 
— Нæгъ! — нæ мæ фæндыди, Зæлдаг цы загъта, уый искæмæн 
дзурын. 
— Дæхæдæг дæр æй нæ бафарстай? 
— Цæмæй? 
— Цы кæны, уымæй? 
— Нæгъ. 
Æндæр мæ ницæмæйуал бафарста. Æмæ мæм афтæ касти, 
цыма мæ цæмæй фæрсынмæ хъавыди, уымæй мæ нæма бафарста, 
цыма( уал, цæмæй мæ фæрсынмæ хъавыди, уый иуварс æрæвæрд- 
та, æмæ уал мæ æнæуи æндæр цæмæйдæрты рафæрс-бафæрс код- 
та, цæмæй мæ фæрсынмæ хъавы, уымæ æппындæр бар чи ницы 
дары, ахæм цæмæйдæрты. 
364 

Уæдмæ Мерекка дыууæ хъæрмхуыппы къусы æрбахаста йæ 
дыууæ къухы æмæ сæ, фынгыл цы бур-бурид зырнæйзылды хуы- 
зæн нартхоры кæрдзын уыд, уый фæйнæ фарсмæ æрæвæрдта. 
Æз ма уæддæр æнхъæлмæ кастæн — кæд бавналдзæн йе ’цæг 
фæрстытæм Ариман? Фæлæ уый кæрдзын райста фынгæй, йе 
стыр къухтæй йæ æрсæстытæ кодта æмæ хъæрæй загъта: 
— Хæргæ! 
Дыккаг бон хъом Бариимæ аскъæрдтам. Зæлдаг нал разынд, 
æмæ бон-изæрмæ ууыл хъуыдыйæн бахъуыдтæн: цы кодтаид 
Зæлдаг, цы йæм рауадаид?! 
Изæры диссагæн хæссинаджы хабæрттæ æрæййæфтам хъæуы. 
Раст сихорафон уыдаид, афтæ Микка Симонатæм смидæг. 
Тæрхæджы сæрмæ къулæй Симонайы берданк раскъæфта æмæ 
дуар йæ разæй рахаста. Симонайæн йæхицæн уастæ фезмæлæн 
кæм уыди! Фæлæ Борсион, йæ бинойнаг Симонайæн, йæ фæдыл 
расхъиудта дуарæй. Ныр, берданкы нæмыг уыди-нæ уыди, уый 
Симона йæхæдæг дæр нал зыдта — уал æмæ уал азы йæ къух 
дæр нал бакодта берданкмæ. Фæлæ уæддæр куыд нæ фæтарста- 
иккой! 
Уæдмæ Микка уæзæгыл тæссармæ бадугъ кодта, берданк йæ 
къухы, афтæмæй, цыма цуаны уыд æмæ йæ æхст сырды фæдыл 
фæцæйдугъ кодта, уый хуызæн. Куыйтæ йæ фæдыл ныххал сты, 
сæ иутæ рæйгæ-рæйгæ згъордтой, иннæтæ рæйгæ нæ кодтой, 
æрмæст сæ къудитæ тылдтой, цыма цæуылдæр гуырысхо код- 
той, фæлæ сын цыма уæддæр æнæзгъоргæ нæ уыди. Куыйты 
фæстæ — устытæ. Сæ разæй — Мæлдзыгон йæхæдæг. Йæ хъу- 
лон-мулон сæрбæттæн йæ къухы уæлиау систа, тылдта йæ ’мæ 
хъæр кодта: 
— Фæдис, амардта лæджы! 
Комы хуымæй стыр фæндаджы ’хсæн цы ’мбонд уыд, уымæ 
æххæст нæма бахæццæ Микка, афтæ йæ резин дзабыртæй иу фæ- 
сте аззад — æвæццæгæн ын йæ бæттæн дзæбæх нал абаста тагъд- 
тагъдæй. Дзабырмæ куыддæр ныззылд, афтæ йæ Мæлдзыгон бай- 
йæфта æмæ йын йæ сæрбæттæн йæ разы æрæппæрста. 
* * * 
Уыйфæстæ хабæрттæ иу хæдзарæй иннæ хæдзармæ цыдысты 
æмæ фæстæмæ здæхстысты — иуæрдæм дæр сæ фæндаг уæзæ- 
гыл уыди, иннæрдæм дæр. 
Доныл хиды бæсты цы дыууæ фæстаджы уыди — чи сæ 
æвæрдта, уый сын се рæгътæ фæрæтæй ацамадта, тъæпæндæр 
куыд уой, афтæ — уыдоныл куы бараст и Зæлдаг, уæд йæ сæр 
разылд, лæдзæг фæфидар кæнынмæ хъавыд уыцы фæстæгтæм, 
фæлæ фæстæгты ’хсæн зыхъыры аирвæзт лæдзæг. Фæстæмæ 
йæ сæфтауа, уый хъару йæм нал уыд, йæ фæрсты бахиза, уый та 
фæразгæ нæ кодта æмæ лæугæйæ баззад, йæ къухтæ лæдзæгыл 
нындæгъдысты, афтæмæй. Йæ зæнгтæ дæр зыр-зыр кодтой æмæ 
365 

йæ цæнгтæ дæр. Донмæ ахауыны йеддæмæ йын ницуал хос уыди. 
Раст уæд Дзидахон сæ Рагъыдзуары чъириаг мæнæу донмæ 
æрцæйхаста æхсынмæ. Мæнæуы дзæкъул — йе ’ккой, йæ фæйнæ 
къухы та — стыр хъæдын тæбæгъ æмæ донисæн къæрта. Зæлда- 
гы куы ауыдта афтæ лæугæ хидыл, уæд йæ тæбæгъ æмæ йæ 
къæрта æрхаудысты йæ къухтæй. Дзæкъул йе ’ккой, афтæмæй 
балæгæрста йæ дзабырты мидæг доны æмæ хæссæгау æрбакодта 
ацы фарсмæ Зæлдагы. 
— Цы кодтай, цы, Зæлдаг, мæ рахиз цæст?! — дзуры чызгмæ 
Дзидахон, — уый цы хуызæттæ ныддæ? 
Зæлдаг ницы дзырдта, æмæ уæд афтæ æд дзæкъул йæ дæ- 
ларм бацыди, йæ хæцъил дзабыртæй дон æнхъызти, афтæмæй 
йæ схæццæ кодта сæхимæ. Хæдзары ничи разынд — хотæ дзе- 
дырмæ уыдысты, Мæлдзыгон та уартæ мидæггаг хъæумæ бауади 
кæмæдæр æфтаугæ курынмæ. Микка базармæ цæттæ кодта йæхи, 
æмæ се ’фтаугæйæ ницуал баззад, афтæмæй бæхы рагъ куы фе- 
хæла ацы тыхст рæстæджы! Æрмæст ын йæ дзабыртæ раппæр- 
ста йæ къæхтæй Дзидахон, афтæмæй йæ æруагъта йæ уатыл æмæ 
фездæхти донбылмæ, кæд ма, цалынмæ хур кæсы, уæдмæ асур 
уаид йæ мæнæу. 
Зæлдаг змæлгæ дæр нæ кодта. Дзидахон æй куыд æруагъта 
уатмæ, афтæ дыдагъæй баззад. Афтæ дыдагъæй йæ баййæфта 
Мæлдзыгон дæр. Æфтаугæ дуаргæрон æрæппæрста йæ дæлар- 
мæй, йæхæдæг чызджы раз йæ зонгуытыл æрхауд: 
— Ма фæрынчын уай, мæ зæрдæ бахæрай, Зæлдаг! 
Чызгæн йæ цæстытæ байгом сты, æмæ йын сæм кæсын нæ 
бафæрæзта Мæлдзыгон. Ноджы йæ былтæ афтæ ныцъцъæх сты, 
цыма дойнаг ихтæ фестадысты. Уыдон ма базмæлой, уый нал 
уырныдта Мæлдзыгоны, фæлæ базмæлыдысты æмæ сæ рай- 
хъуыст, цыма искуы зæронд лæгæты дуарæй райхъуыст, афтæ: 
— Ныххатыр кæ, дзыцца! 
— Цы хатыртæ курыс, цы, мæ зæрдæдарæн?! 
Зæлдаг ницуал загъта, йæ цæстыты уæлтъыфæлттæ æрæх- 
гæдта, æмæ сæ бынтæй ратылд фæйнæ тымбыл цæссыджы æмæ 
йæ уадултыл æрæнцадысты. Мæлдзыгон сæм бадаргъ кодта йæ 
къух — асæрфта сæ, уæдæ цæй цæссыг у, цæ! Фæлæ та уæд 
базмæлыдысты чызджы цъæх былтæ æмæ та сæ райхъуыст: 
— Мæхи дæр нæ фæндыди, фæлæ мæм мæ зæрдæ афтæ сдзырд- 
та, æмæ мæ зæрдæйы ныхмæ лæууын нæ баци мæ бон. 
— Цы дæм сдзырдта, ома, дæ зæрдæ?! — йæ къух чызджы 
сæрмæ ауыгъдæй аззад Мæлдзыгонæн. — Цы дæм сдзырдта дæ 
зæрдæ, алæ-ма?! 
— Афтæ мæм сдзырдта. 
—; Куыд? 
Зæлдаг ницуал загъта. Мæлдзыгон йæ къух фæстæмæ ас- 
къæфта, фестад æмæ йæ уæрджыты къоппатыл тъæпп-тъæпп ра- 
лæууыд йæ тъæпæн æрмттæй, стæй ныдздзынæзта: 
— Гъæ, саубонæй саузад куыд бакодта мæ мæгуыр сæр, кæд 
366 

уыцы лæг махæй иуы дæр удыгасæй нал ныууадза! — Стæй фæ- 
уагъта йæ уæрджытæ хойын æмæ дуары æдде фæци. Уым йæ 
цæстытæ схæцыдысты мах хæдзарыл. Дзыцца нæ тыргъы бандо- 
ныл лæууыд æмæ йын уæлвæйнæг цы цыхтытæ уыд, уыдон ра- 
фæлдах-бафæлдах кодта. Мæлдзыгон йæ быны балæууыд, 
уæлæмæ йæм скæсы, стæй æруадзы йæ сæр æмæ йæ фæйнæр- 
дæм ныттилы: 
— Ныр цы ми бакæнон?! 
— Цы хуыздæр у, уый — дæ хай, — дзуры йæм йæ сабыр 
хъæлæсæй дзыцца. 
Æмæ йæм ныззылди Мæлдзыгон: 
— Нæннæ, æнæуи цы ми бакæнон, æнæуи?! 
— Ома, куыд æнæуи? 
Æмæ та дзурын ницуал сфæрæзта Мæлдзыгон, фæлæ та йæ 
уæрджыты къоппатæ æрхоста йæ тъæпæн æрмттæй. 
Дзыцца йæм кæсгæйæ баззад, стæй йыл æрхъæр кодта уæле 
дæлæмæ: 
— Æрра сдæ, дæлæ ус, æрра дæ скæной нæ бæсты рухс 
дзуæрттæ! 
— Æррамæ дæр мæ бирæ нал хъæуы, ма тæрс, фæлæ уал, чи 
уыди, уый базонон, кæд йæ ердойы хуынкъæй мæхи нæ нып- 
парон. 
— Цы уыди, цы? — бандонæй æрхызт дзыцца æмæ Мæлдзы- 
гоны раз æрлæууыди, æмæ йæм йæ сусæг хъæлæсæй бадзырдта 
Мæлдзыгон: 
— Зæлдаг мын йæхи бар нæу, саубон мæ баййафа, судзгæ сау 
бон! 
— Куыд нæ у йæхи бар? 
— Мæ тæригъæд дæ уды хай, уый дын куыд нæ у йæхи бар! 
Куыд нæ вæййынц сæхи бар, нæлыстæджы хъæстæ чи фæвæййы, 
уыцы чызджытæ! 
— Уанцон нæу! — йæ тъæпæн æрмттæ йæ уадултыл авæрдта 
дзыцца. 
— Уый дын уа æнцон æмæ уа зын! 
— Уæдæ дæм митæ и ныр! Фæлæ чи уыдаид, чи йæ туг бахорд- 
таид?! А хъæуы лæппутæ йæм сæхи хойы цæстæй кастысты. 
Стæй ма кæм и лæппу а хъæуы?! 
— Мæ иу зæрдæ мæм куыд сдзырдта, уый зоныс, куыйтæ 
мын бахæрой мæ зæрдæ? 
— Куыд, цымæ! 
— Куыд, куы, кæд, мыййаг, а уæхион уыди, Дзецц кæд уыди, 
мыййаг? 
— Алæ, уæд мын дыууæ дзабыры фест Дзеццæн, кæд мын цы 
тугтæ мысыс мæ сывæллоныл! 
— Де ’дде-иу иумæ уыдысты уыцы сыгъдоны сæрвæты, æндæр 
дзы никуы ничи уыди, кæрæдзийы æрæмбæрстой, кæрæдзимæ 
суæндыдысты, æмæ афтæтæ бакодтой, гъе! Æмæ гæнæг нæхион 
уыдаид. Йæ тæккæ чындзы цæуыны афон æрцыд, афтæмæй бæ- 
367 

стыл лæппуйы азар скодта. Æмæ цы бакодтаид! А Дзецц та, кæд 
нырма уыйас стыр нæу, уæддæр æнæуи уæйыгæнгæс у, æмæ 
йæм бахъавыд, бахъавыд æмæ йæ фæрæдийын кодта йæхимæ. 
— Куыд æй фæрæдийын кодта, чердæм æй фæрæдийын код- 
та, уый нырма сывæллон куы у! 
— Æппындæр нæу сывæллон, кæд мæ фæрсыс, уæд. Раджы- 
иу устытæ дæр хастой уый карæнтæн, æмæ-иу уайтагъд къуыпп 
кæнынмæ куы фæци чындз, уæд-иу йедæй фæци къуыпп кæ- 
нынмæ! Сывæллон, уæдæ! 
— Фæлæуу-ма, æмæ ’нхъæлцау у, уый зонгæ бакодтай? 
— Уæдæ йæ нæ бакодтон! 
— Цæмæй йæ базыдтай? 
— Мæнæ мæ Хуыцау ралгъыста иу усимæ! Гæр, дæ хъæбул 
дæ разы куы ныххауа, йæ цæсгом куы нымбæхса æмæ дæ афтæ- 
мæй хатыртæ куы кура, уæд уый цы нысан кæны, дæумæ гæсгæ?! 
— Æмæ чи ныххауди дæ разы, кæд ныххауди дæ разы? 
— Зæлдаг, æндæр чи! 
— Кæд? 
— Абон, мæнæ ныртæккæ. 
— Куыд ныртæккæ? 
— Ныртæккæ цы вæййы! 
— Кæм? 
— Уæртæ нæ хæдзары, æндæр кæм! 
— Æмæ цы ми кæны Зæлдаг уæ хæдзары? Хъомимæ нæ ацыди? 
— Ацыди æмæ ’рцыди. 
— Æмæ уæдæ мæ сывæллон иунæгæй ис ’гас хъæуы фосимæ? 
— Ссывæллон ын и! Фæлæуу, кæд уый разына, уæд ын а 
чызг дыууæ ныхасы зæгъдзæни! 
— Мæнæ Хуыцауы диссæгтæ, мæнæ! — загъта хъæрæй дзыцца. 
— Æмæ йæ удыгас нал ныууадздзæн нæ лæг, туджы лалым у, 
йæ сабырмæ йын ма кæсут! 
— Ныр кæм и? 
— Лæгæй мæ фæрсыс? 
— Гъо. 
— Уалæ йæ бæхмæ ацыд, йæхи базармæ цæттæ кодта, фæлæ 
йæ уæрджытæ йæ быны ма фæцæва, уыцы цæф ыл куы сæмбæ- 
ла, уæд! 
— Æз дæр ын иуцалдæр цыхты хъуамæ арвыстаин. Чырыстон 
хойраг ма кæй къухы ’фты, фæлæ мын, æзын, иу пут нартхор 
кæд æрбахастаид. 
— Бæргæ дын æрбахастаид, æмæ — гъа! 
Сæхимæ куы ацыди, — æниу æй сæхимæ æппындæр йæ къах 
нæ хаста, фæлæ уынджы хъæбæрыл дæр кæдмæ лæууыдаид! — 
уæдмæ фæсабыр и Зæлдаг. Хъæццулы бынæй ракасти Мæлдзы- 
гонмæ. Бафарста йæ: 
— Кæм уыдтæ, дзыцца? 
Æмæ йæм хæцæг галы каст бакодта Мæлдзыгон: 
— Кæм мæ фæндыд, уым! 
368 

Исдуг ын ницæмæ ’рдардта йæ рæтъувæн ныхас чызг— мæс- 
ты у. Уæдæ йын гиса-гиса дæр куыд кæна! Фæлæ йæ хъуыды 
атахти æддæмæ, уынгты æрзылди — кæм уыдаид Мæлдзыгон — 
æмæ мах дуармæ æрлæууыд йæ хъуыды. Æмæ йæ рæмбыны- 
къæдзыл рабадти, афтæмæй йæ бафарста нæуæгæй: 
— Кæм уыдтæ, дзыцца? 
— Уæртæ Хъæцмæзонтæм! 
— Цы ми кодтай Хъæцмæзонтæм? 
— Хордтон сæм! 
— Дзыцца, мæнæ Дзеццы кой гыццыл дæр скодтай, мæхи дæ 
разы амардзынæн, фæлæ йæ зон. Дзецц нырма сывæллон у, йæ 
сыгъдæг зæрдæ исты кæндзæн. 
— Гъомæ, кæд Дзецц дæр нæ уыди, кæд иннæ дæр нæ уыди, 
уæд дыл бындз абадти ’мæ уымæй афтæ фæдæ, бындарæй баз- 
зайа уыцы бындз! 
Зæлдаг йæхи æруагъта уаты, йæ цæсгом æрæмбæрзта хъæц- 
цулы къабузæй: 
— Еппе куы ацыд, уæд нæ ацыди. Ам ма уыди Еппе. Стæй 
сидт дæр нæ уыди Еппемæ. Еппе барвæндонæй ацыди. 
— Æмæ цы? 
— Æмæ ма ам уыди. 
— Кæм ма уыди ам? 
— Уартæ-иу куыройы уæлхæдзар уыд ’хсæв, Хъараманты куы- 
ройы уæлхæдзар. 
— Стæй-иу бон цы фæци? 
— Бон-иу уалæ Джеччиты къуыппыл бадти. 
— Æмæ дын уæдæ уыцы митæ уый бакодта, йæ сау туджы 
фæтула! 
— Ма йæ ’лгъит, дзыцца. 
— Гæр, уæдæ ацыди æмæ ацыдаид, кæдæм ма мæрдтыхай 
кодта! 
Миккайæн уыцы ’зæр ницы схъæр кодтой, фæлæ дзы, къул- 
къул кæй цыдысты æнæхъæн бинонтæ, уымæ йæ зæрдæ фехсай- 
фехсай кодта — адон цы кæной? Дыккаг бон, Зæлдаг куы нæ 
сыстад æмæ хъомимæ куы нæ ацыд, уæд ма ’рфæрса, ма, Мæл- 
дзыгоны. Æмæ йæ разы ныггуыбыр и Мæлдзыгон, афтæмæй йын 
ракодта хабæрттæ сæрæй къæхты бынмæ. 
Æмæ Парамонмæ лæбурдта Микка, Симонайы берданк уымæн 
раскъæфта сæ къулæй Симонатæн. Уæдæ Еппе хæсты уыд, æмæ 
йæм уырдæм кæдæм фæцыдаид Симонайы берданкимæ! Фæлæ, 
ома, Парамон ам и, ам æрцарди, а хъæуы, æмæ мын уый та кæ- 
дæм ирвæзы! Æмæ мæнæ, æмбондмæ куы бахæццæ, уæд йæ ре- 
зин дзабыр нæ фелвæст йæ къахæй, уымæ нæ фездæхт, афтæ- 
мæй йæ Мæлдзыгон нæ баййæфта æмæ йын йæ хъулон-мулон 
сæрбæттæн йæ разы не ’рыппæрста — фыдбылызæн æнæ ’рцæу- 
гæ нæ уыд. Æнæ ’рцæугæ афтæ ’мæ берданчы нæмыг куы разын- 
даид. 
Цалдæр боны фæстæ нын иу изæр нæ рудзынг æрбахостæ- 
24 Хуыгаты Сергей 
369 

уыд. Æз æм ауадтæн. Нæ хæдзары къулы æмбуар лæууыди Зæл- 
даг. Фыццаг æй уынгæ дæр нæ акодтон. Стæй фæхицæн и къу- 
лæй. Йæ цонг мын ме ’фцæгыл æрбатыхта: 
— Мæнæ ма Дзеццы федтон! 
Мæнæн дæр æхсызгон уыди, тынг æхсызгон мын уыди мæ- 
нæн дæр, Зæлдагы кæй федтон, уый, фæлæ æз зæгъгæ ницы 
кодтон. Стæй мæм æрбадзырдта, тынг арæхстгай мæм æрба- 
дзырдта, афтæ дзургæ йæ никуы федтон нырма: 
— Цом-ма мемæ, Дзецц. 
— Кæдæм? 
— Фæндагыл дын æй зæгъдзынæн. 
— Цом. 
Æмæ араст стæм. Хъæу изæрмилты аныгъуылд, кæм рудзгуы- 
тæй рухс цыди, кæм — нæ. Комы хуымы æмбондмæ бахæццæ 
стæм. Фыццаг æмбондыл Зæлдаг бахызт, стæй æз. Уым æрлæу- 
уыдыстæм, æмбонды фаллаг фарс. 
— Дзецц, бахатыр мын кæ, нæ? — загъта цыдæр фæллад хъæ- 
лæсæй Зæлдаг, æмæ йын фæтæригъæд кодтон. 
— Гъо, — загътон æз. 
— Æз мæхи бар нæ дæн. Уый цы у, уый зоныс? 
— Зонын. 
— Мæхи бар кæмæй нæ дæн, уый дæр зоныс? 
— Зонын. 
— Мах уыдонмæ цæуæм — æз æмæ ды. Сæ хæдзары, дам, арт 
скодтой. Æз хъуамæ уыцы арты фарсмæ бадон, хъуамæ уыдо- 
нимæ цæрон æз, йæ мад æмæ йæ фыдимæ Еппейæн. 
— Абон æй федтам — æз æмæ Бари, хъом куы фæцæйскъæрд- 
там, уæд: сæ фæздæг раст ныллæууыд сæ хъуариты сæрмæ, — 
дзурынмæ фæдæн æз. — Æвæццæгæн, фæздæгдзæуæн суанг 
уæлæмæ суагътой. 
— Цымæ хорз у — фæздæг раст куы ныллæууа, уый, æви нæу 
хорз? Хъуамæ æвзæр ма уа уый, хъуамæ хорз уа, нæйы? 
— Ойы, — загътон æз. 
— Ацы цæрæнуат Еппе равзæрста, æмæ хорз цæрæнуат у. 
Еппе куы ’рцæуа, уæд донæн уыцы фарс цы атагъа и, уый цъы- 
хыры ныццæгъддзæн æмæ дзы хуым сараздзæн. Куыд зæгъыс, 
Дзецц? Еппе ацы аз не ’рцæудзæн? 
— Чи зоны, ’мæ ’рцæуа ацы аз дæр, — загътон æз. — Фæлæ 
ацы аз куынæуал æрцæуа, уæддæр иннæ аз рагацау хъуамæ 
æрцæуа. 
— Уалдзæгæй фæстæдæр хъуамæ ма бафæстиат уа, нæ? 
— Гъо. 
— Æмæ уалдзæджы цъæхыл куы ’рцæуа, нæ? 
— Гъо, — загътон та æз дæр. — Хорз уыд æмæ уыцы иунæг 
цыбыр дзырд загътон, æндæра, мæнæ фылдæр исты дзырдтон — 
мæ хъуыры ныббадтаид. Уæдæ ма куыд æрцæудзæн уалдзæджы 
Еппе?! Кæцæй ма ’рцæудзæн! Стæй ма уалдзæджы фæстæ дæр 
куыд æрцæудзæн? Æмæ та мæ разы февзæрди уыцы газет. Бари 
370 

йæ куыд æрхаста — цыппæрдигъон тыхтæй — афтæмæй. Уым 
лæууы нæ уæлхæдзар стъарапилæй хъуарийы ’хсæн тъыстæй. 
Куы йæ рафæлдахай, уæд йæ фыццаг фарсыл уæллаг къуымы — 
Еппе, уыцы дывæлдах тæнæг худы, худы ныхыл сырх стъалы. 
Æниу ных нæй худæн, цæй ных ын и! Кæм фæдыдагъ и разæй 
уыцы ран. Куыд æм бахъуызыди бæхы фæрсты уыцы немы- 
цагмæ! Æвæццæгæн, афтæ ничи ’рхъуыды кодтаид Еппейы йед- 
дæмæ. Еппе та афтæ ’рхъуыды кодтаид уыцы ран, æндæр ницы 
’рхъуыды кодтаид. Гъæ, Еппетæ фæкæнай, кæд ын куыд хорз 
ацахстай йæ хурх дæ синаджы цæгæй æмæ йæ куыд ратеу-теу 
кодтай! Мæнæ цыма суг уыди æмæ йæ уартæ Габаты хъæдæй 
сыфцæй рацæйласта. 
Æмæ уым комы хуымы астæуты цы къахвæндаг уыди, ууыл- 
ты цыдтæн Зæлдагы фæрсты, афтæмæй фæфæнд кодтон: цæй, 
æмæ райсом схизон нæ уæлхæдзармæ æмæ рахæссон уыцы газет 
æмæ йæ Бариимæ иумæ дзæбæх бакæсæм, куыд никæмæй дæр 
тæрсгæ кæнæм, куыд ницæмæй дæр æндæр, афтæмæй. Искуы 
сбадæм иу дзæбæх ран æмæ... 
Ныр цыдтæн æмæ цыдтæн Зæлдагы фæрсты æмæ дис кодтон 
— куыд æрæгмæ хæццæ кæнæм! Цыдтæн æмæ тыхстæн — цы 
уыдзæн, куы бахæццæ уæм, уæд? 
— Ды раст загътай, Дзецц, кæд ацы аз нал æрцæуа, уæддæр 
ын хуымгæнæнты æнæ ’рцæугæ нæй, æмæ хорз уыдзæн, хуым- 
гæнæнты куы ’рцæуа, уæд, нæ? 
— Гъо, — загътон æз æмæ ныхасыл иннæрдæм ахæцыдтæн. — 
Зæлдаг, æмæ ныр устытæй искæимæ куы рацыдаис, уæд хуыз- 
дæр нæ уыдаид? 
— Чи зоны, уыдаид, фæлæ мæ устытæй никæимæ фæндыди 
цæуын. Демæ цæуын мæ фæндыди, Дзецц. 
Раст уæд срæйдта сæ къæбыла. Æмæ мæм йæ рæйд афтæ 
фæкасти, цыма йын æхсызгон уыди къæбылайæн, кæй æрбацы- 
дыстæм, уый. Цыма нæм æнхъæлмæ касти. Уый уæлвæд байгом 
и хæдзары дуар, æмæ дзы дуары хуызæн цæппæрдигъон дыдзы 
рухс рахауд тыргъмæ. Стæй райхъуысти Парамоны хъæр: 
— Кæцы дæ — мидæмæ! 
* * * 
Бари Дзаумæ цæуынæн бахъуыди. Ахæм къуыри нæ уыдаид, 
æмæ уый Дзаумæ ма ацыдаид. Дыгай хæттыты кæд ацыд, ахæм 
къуыритæ дæр-иу уыди. Цæмæ дзы цыд, уый мын нæ дзырдта, 
æмæ йæ æз дæр нæ фарстон — цы мæ хъуыди! Стæй исты ме 
’мбай нæ уыд, Демсар нæ уыди исты! Æмæ йæ рафæрс-бафæр- 
сыл куыд схæцыдаин?! Ноджы мæ иунæгæй никуы ауагъта хъо- 
мы фæдыл. Йæхи бæсты-иу мын Дзидахоны фембал кодта. Мæ- 
нæн ма-иу æхсызгон дæр уыди Дзидахонимæ хъом хизын. Ба- 
рийæ ме уоны цыдæр тас бацыди. Уæдæ ма исчи акæсæд! Уыцы 
стыр хæсты йын æнæ сæмбæлгæ нæ уыди Еппейыл. Æмæ ма йыл 
371 

æмбæлгæйы хуызæн æмбæлд дæр куы скодтаид! Йæ хабæрттæй 
йын иу фæсте нал ныууагъта, кæй фæмард æмæ куыд фæмард, 
уыцы хабæрттæй. Рамбырд сæ ласта æмæ сæ рантъыхта. Стæй 
сæ ам ме ’ккой скодта. Ныр та Дзаумæ цæуыныл бафтыд! Фæ- 
раст вæййы уыцы æнæсыпп-æнæхъыппæй æмæ уым балæууы! 
Цыма йын дзы цы баззад. Газет та мын бынтон банызта мæ туг. 
Æрхаста йæ æмæ мын æй мæ къухты ныссагъта, цыма йæм уымæ 
’рвыстон, уыцы газетмæ! Цас æй фæрамбæхс-бамбæхс кодтон. 
Дзыпп дæр ма мын куы уыдаид. Куы-иу æй мæ тары бакодтон, 
куы-иу æй мæ хæлафы комдæлы тъыстæй дардтон, цалынмæ йæ 
уæлхæдзары стъарапилæй хъуариты ’хсæн нæ бакодтон, уæдмæ. 
Дзидахон та цы! Уыцы сабыр æмæ фæлмæн Дзидахои. Йæ ба- 
худт та йæ былалгъыл хæссын байдыдта. Сразы йæ уавæрыл — 
уæдæ саугæххæттытæ кæмæ ’рцыди, уыдон куыд кæнынц! Но- 
джы худгæ дæр куыд дзæбæх кодта! Хъус æмæ йæм хъус. Цæу- 
гæдон йæ лæгъзы ацæуæны хæлхæлгæнгæ куыд згъора, стæй та- 
иу рæстæгæй-рæстæгмæ йæ фæлмæн былтыл йæ фæлмæн цæл- 
лахъ куыд фæцæуа. 
Фæлæ уымæ дæр иу æгъдау уыди, Дзидахонмæ дæр: иууыл — 
фæрсгæ ’мæ фæрсгæ! Йæхæдæг цы зыдта, уымæй дæр ма-иу мæ 
афарста, стæй æз цы нæ зыдтон, уымæй дæр фарста. Цы зыд- 
тон, уымæй та!.. Цал хатты мын ракæнын кодта, уыцы изæр 
Зæлдагимæ Парамонтæм куы бацыдыстæм, уыцы хабар! Уæд- 
дæр та-иу хъуамæ дæрдтыл æрзылдаид æмæ та-иу мæ йæ кæро- 
ныл фæхæцын кодтаид уыцы изæрæн, стæй искæуыл сынæгæй 
куыд бахæцай, афтæ-иу мыл цыдæргъуызон бахæцæгау кодта, 
æмæ та-иу уым балæууыдтæн, уыцы изæры, искæй хæдзары куыд 
балæууай, афтæ. Диссаг уыди нæ диссаг. Æмæ, дам, лæгæн æгæр 
хъизæмарæй йæ сæр урс кæны! Кæд уый афтæ у, уæд ма мæ 
сæрыл иу сау æрду дæр куыд баззади? Уæдæ никуы — бæхы 
хуыррытт, никуы — ехсы къæрцц, афтæмæй бараст уай æмæ ис- 
кæй хæдзары бамидæг уай! Æнæуи нæннæ! Æнæуи бараст уы- 
дзынæ, уымæн та цы у! Фæлæ мах куыд бараст стæм, афтæ. 
Стæй мах цæмæн бараст стæм, уый зæгъын хъуыд, афтæ йæ 
зæгъын хъуыд, æмæ йæ куыд бамбæрстаиккой, кæй хæдзармæ 
бацыдыстæм, уыдон. Æмæ йæ зæгъын хъуыди мæнæн, æз хъуа- 
мæ загътаин уыцы ныхас, æз. Уæдæ Зæлдаг йæхæдæг схæцыда- 
ид уыдæттæ дзурыныл?! Æмæ хъуамæ афтæтæ загътаин æз: афтæ- 
афтæ Зæлдаг цæрдзæни ныр сымахимæ, афтæ-афтæ Зæлдаг йæ- 
хибар нæу Еппейæ æмæ йын Миккатимæ цæрын нал æмбæлы. 
Æмæ Еппе ам нæй йæхæдæг, йæхæдæг хæсты и Еппе æмæ нæма 
’рцыди хæстæй. Фæлæ Зæлдаг хъуамæ ам уа, ам хъуамæ 
æнхъæлмæ кæса Еппемæ. Сымах та йæ бинонтæ уыдзыстут Зæл- 
дагæн, уымæн æмæ сымах йæ мад æмæ йæ фыд стут Еппейæн. 
’Афтæтæ дзурын хъуыди, гъе, мæн æмæ сæ Парамонæн дзу- 
рын хъуыди æмæ йæ бинойнагæн, йæ мадæн Еппейæн. 
Æмæ æнцон дзурæн уыди уыдæттæ! Ноджы — Еппе нæма 
’рцыди... Еппе! Цыма ма уыйфæстæ æрцæудзæн?! Еппе нал 
372 

æрцæудзæн. Никуыуал æрцæудзæн Еппе бынтондæр. Никуы 
æрлæудзæн ацы дзæбæх лæнкауы, афтæмæй йæм Парамон йæ 
хæдзар Еппейы тыххæй сласта далæ, кæм цардысты, уырдыгæй. 
Æмæ мæ цы дзурын хъæудзæн, уыдон ам куы зæгьин Пара- 
монæн, цалынмæ мидæмæ нæ бацыдыстæм, уæдмæ. Афтæ мæм 
каст, цыма ам, дуармæ æнцондæр зæгъæн сты, цы зæгъинаг уыд- 
тæн, уыдон. Цæмæн мæм афтæ каст — нæ зонын. Æмæ фæцæй- 
æвнæлдтон йæ дысмæ Парамонæн — уæндгæ та йын куыд кодтон 
йæ дысмæ! Фæлæ мæ тыхстæй мæхи дæр нал æмбæрстон æмæ. 
Ам æй æруромон æмæ йын ам бамбарын кæнон, мах сæм æнæуи 
кæй не ’рбацыдаиккам Зæлдагимæ. Мах æндæр хъуыддаджы 
тыххæй кæй æрбацыдыстæм. Мах афтæ-афтæ ’рбацыдыстæм, 
цæмæй... 
Фæлæ уæдмæ каудуарыл бахæцыд Парамон æмæ æрлæууыд. 
Æз фестъæлфыдтæн — кæд ма исты зонын, уæд æм мæ къух нæ 
бахæццæ. Æмæ ныр уæддæр фæстæмæ раскъæфтон мæ къух æмæ 
йæ мæ чъылдыммæ амбæхстон. Æмæ уæдæ цæмæ æрлæууыд 
æндæр, каудуар гъæйттæй куы байгом и, уæд?! 
— Гыццыл мæ зулдзых уыди, куы ацыди, уæд, æмæ мæ уый 
æргæвды, — дзуры Парамон æмæ мæм зæрдæхсайгæ кæстытæ 
кæны, æмæ йæ æз бамбæрстон — дзурыны мæт æй уыйбæрц 
нæй, фæлæ мах цæмæ ’рбацыдаиккам дыууæйæ иумæ — гъæйтт 
чындздзон чызг æмæ къаннæг бæгъæмзæнг лæппу? — Ардæм æй 
нæ уагътон, æмæ мæм нæ байхъуыста. Лидзгæ дæр уый тыххæй 
скодтон. Æндæра мæ цы лидзинаг уыд — зæрондæй дæ хæдзар 
халинаг фæуæд, дæ уæзæг уадзинаг — уый æлгъыст куы у! Фæлæ 
йын кæд, æзын, йæ зæрдæ балхæнин æмæ мæм æрфæлмæн уаид 
фæстæмæ йæ зæрдæ. Æнæуи нын бынтон цæттæ нæма сты, фæлæ 
кæд уæдмæ искуыцæй æрзынид, æмæ сæм уæд йæхæдæг февнал- 
дзæн. Цырд у февналынтæ-йедтæм. Бафæндыди йæ — арт ницы 
у йæ цуры. 
Парамон дзырдта — æвæццæгæн ын æхсызгон уыди уыдæттæ 
дзурын. Мæнæн мæ тыхст къаддæр нæ кодта — куыд æрлæудзы- 
нæн хæдзары астæу æмæ сын куыд схæцдзынæн, сæ фæсонæр- 
хæджы дæр чи нæй, ахæм истытæ дзурын?! Ноджы мæм Зæлдаг 
хæстæг æрбалæууыд, йæ зæрдæйы гуыпп-гуыпп мæм афтæ хъу- 
ыст, цыма йæ зæрдæ гом баци бынтондæр æмæ афтæмæй гуыпп- 
гуыпп кодта. 
— Мах Еппейы бæсты хъомгæстæ стæм, æз æмæ Зæлдаг. Еппе 
сæ иунæгæй хызта, фæлæ сæ мах дыууæйæ хизæм, — загътон 
æз. Цæмæн загътон афтæ — ницы йын базыдтон. Æвæццæгæн, 
Парамоны ныхæстæм исты зæгъын хъуыди, æмæ уый тыххæй. 
Фæлæ, Парамон цы дзырдта, уымæ уыдон цы бар дардтой? 
Æппындæр ницы! 
Стæй каудуарыл куыд бахызтыстæм, мидæмæ куыд бацыды- 
стæм — ницы базыдтон уыдæттæн. Мидæгæй хæдзары астæу уыди 
æфсæйнаг пец, йæ дуарыл æртæтигъон рудзынггонд, æмæ дзы 
арт йæ сырх æвзаг равдис-равдис кодта, цыма нæ мæстæй мард- 
373 

та, уый хуызæн. Пецы фарсмæ даргь бандон уыд, æмæ йыл, иу- 
дæс азы кæуыл цыдаид, ахæм лæппу бадт, йæ уадултæ сырх 
адардтой пецы тæвдæй. Парамоны бинойнаг — æз æй фыццаг 
хатт федтон, уæдæ йæ Зæлдаг дæр кæм федтаид мæ уæлдай! — 
арынгæй йæ дыууæ тъæпæн армыл тæнæг луаси рацæйдавта 
пецмæ. Мах куы федта, уæд дзыхълæуд фæкодта арынгæй пецы 
астæу. Лæууыди æмæ нæм касти. Мах дæр лæууыдыстæм æмæ 
йæм кастыстæм. 
— Миккайы чызг ма уай! — бадзырдта Зæлдагмæ, афтæ æд 
луаси лæугæ-лæууын. 
— Гъо! — загътон æз Зæлдагы бæсты æмæ мын æгæр хъæрæй 
дзырд фæци. 
Уый йæ луаси пецы сæрмæ баппæрста æмæ йæ къухтæ йæ 
раздарæныл сæрфгæ бауад Зæлдагмæ, æмæ, цыма куырм уыди, 
уыйау йæ къухтæ æрхаста чызгыл — йæ сæрыл, йæ хъуырыл, 
тæрттæм куы ’рхæццæ сты къухтæ, уæд уым æрлæууыдысты. 
Стæй базмæлыдысты, æнахуыр æнæрхъæц ризæг сыл бахæцыд, 
афтæмæй. Змæлыдысты тæрттыл, цыма сæ цыдæр агуырдтой, 
æхсызгон æй чи хъæуы, ахæм цыдæр. Агуырдтой йæ, нæ йæ 
ардтой æмæ йæ куы нæ ссарой, уый адæргæй сæ ризæг тых- 
джынæй-тыхджындæр кодта. Мæнмæ кæлæнгæнæджы хуызæн 
касти, æмæ мæ сæрыхъуын арц сбадти. Уæдмæ йæ цæнгтæ дард 
фæхаста æмæ сæ Зæлдагы хъуырыл ныттыхта. Стæй райхъуыст 
йæ кæуын хъæлæс: бæрæг уыд — йæ зæрдæ суынгæг. 
— Уæ Мады Майрæм, мæ фазыл фæбырдзынæн дæ фæрсты, 
мæ зонгуытыл фæлæудзынæн дæ разы, æмæ мын цæрæццаг хъæ- 
бул дæ цæст бауарзæд! — Уыйфæстæ йæ сæрыл схæцыд æмæ 
æддæмæ ахъæр кодта: — Цы фæдæ, цы, уыцы лæг? 
Æмæ уайтагъд æрбайхъуысти гом дуарæй: 
— Мæнæ дæн, цы кæныс?! 
— Куыд цы кæнын, куыд?! Мæнæ фарн æрбахызти, фарн, 
нæ нæуæг къæсæрыл, æмæ йæ иу сыкъайыдзагæй бафæдзæхс! 
Æмæ-иу Дзидахонæн куы афтæ радзырдтон кæрæй-кæронмæ 
хабæрттæ, куы та-иу ын дзы æхсæнмæ-’хсæнты радзырдтон ис- 
тытæ. 
Фæлæ æз кæй фервæзтæн дзурынæй, мæ бирæ дзуринæгтæй 
иу дæр кæй нæ загътон, уымæй мæ никуы бафарста. Æвæццæ- 
гæн, нæ зыдта, æз ахæм дзуринæгтæ цæттæ кодтон, уый, æндæ- 
ра мæ æнæ бафæрсгæ ницæй тыххæй фæуыдаид. 
Уыцы бон Бари комкоммæ сæрвæтмæ ссыди. Дзауæй куы 
’рбацыди, уæд хъæумæ нал баздæхт. Куыддæр схæццæ и, афтæ 
Дзидахоны хæдзармæ арвыста: 
— Ацу ды, зæрæдтæ тæригъæд сты сывæллæттимæ. 
Æмæ ацыд Дзидахон. 
Дзидахон нæм куы нæуал зынд, уæд, кæм лæууыд, уым 
æрбадти Бари. Бадти, афтæ бадти, стæй мæ бафарста: 
— Хъом банымадтай? 
— Гъо, — загътон æз æмæ бамбæрстон — йæ бадтыл нæ фи- 
374 

дыдта уыцы фарст. Афтæ фæбадай æмæ стæй афтæ бафæрсай! 
Нæ, нæ бады ахæм бадтыл ахæм фарст. Æз æм бакастæн. Уый 
гуыбырæй бадти, йæ цæстытæ зæхмæ арæзт уыдысты, фæлæ 
цыма зæхмæ дæр кæсгæ нæ кодта, афтæ мæм зынди. 
— Цымæ йæ арын кæдмæ цæуы? — нæдæр змæлгæ бакодта, 
нæдæр мæм кæсгæ ’рбакодта, афтæмæй бафарста Бари. 
— Кæмæн? — бафарстон æй æз дæр. 
— Зæлдагæн, æндæр кæмæн! 
— Нæ зонын. 
— Æвæццæгæн, Нæуæгбонæй раздæр нæ уыдзæн. 
— Нæ зонын, — загътон та æз. 
Стæй фæхъус и Бари. Иудзæвгар афтæ куы абадт æнæдзур- 
гæйæ, уæд мæм уæззаугай сзылдта йæ цæсгом: 
— Дзаумæ цæмæ цыдтæн, уый дын зæгъон? 
— Зæгь. 
— Еппейы саугæххæтмæ. Æрцæудзæн, уый зыдтон — цы ’нæр- 
цæугæ ма йын уыди! Æмæ йæ куы рарвитой, уымæй тарстæн. 
Хъуамæ йæ мачи базона, Еппе нал и, уый. Æз æмæ йæ дæу йед- 
дæмæ мачи зона хъуамæ. Хъуамæ Зæлдагмæ макæуылты ’ры- 
хъуыса! Кæннæуæд йæ бон у, æмæ февзæр уа Зæлдаг. 
— Куыд февзæр уыдзæн? 
— Уыцы хабар ыл куы сæмбæла, уæд ын нæ бафæраздзæн 
æмæ февзæр уыдзæн, йæ сывæллон исты кæндзæн йæ хуылфы. 
Гъеныр базыдтай, цæмæ цыдтæн Дзаумæ, уый? 
— Гъо. 
— Уæдæ хорз. 
Стæй бадти Бари. Æз лæууыдтæн. Иуафон та мæ бафарста: 
— Уыцы газет цы фæкодтай? 
— Уæлхæдзары йæ нывæрдтон, — загътон æз. 
— Мацы дын фæуæд. 
— Мæ тæрс. 
— Абон ын йæ саугæххæт дæр райстон. 
Мæнæн ме уæнгтæ барызтысты саугæххæтты коймæ. Ныр та 
уый дæр мæнмæ дæтдзæн! Æмæ газетæй куы нал фæрæзтон, 
æмæ уый газеты йеддæмæ куы ницы у. Уый та саугæххæт куы у. 
Æмæ лæгæн йæ саугæххæтт йæ мардæй уæлдай куы нæ у. Далæ, 
дам, Бехъойæн æрцыд йæ саугæххæтт, æмæ, дам, се стъолыл 
сæвæрдтой уыцы саугæххæтт, мард куыд сæвæрынц, афтæ, æмæ, 
дам, æм устытæ уырдæм цыдысты сæ уæрджытæ хойгæ, мардæн 
йæхимæ куыд фæцæуынц, афтæ. Æмæ йæ стæй цы хъуамæ фæ- 
кæнон! Нæ, æз æй нæ райсдзынæн. Мæн ницы хъуыддаг и сау- 
гæххæттытæ-йедтæм. Æз нырма лæппу дæн, гыццыл лæппу дæн 
æз нырма. Ныр мæ Зæлдаг йемæ акодта хъомгæс, уый тыххæй... 
— Йæ саугæххæттимæ ма цы ’рцыди, уый зоныс? 
Æз ын ницы загътон йæ ныхасмæ. Цы зыдтон, цы ’рцыди 
саугæххæттимæ, уымæн? 
Бари мæм уæлæмæ скасти: 
— Майдан, хъæбатыр кæй разынди, уый тыххæй. Хуынгæ 
375 

дæр афтæ кæны майдан: «Хъæбатырдзинады тыххæй». Куы 
амард, уый фæстæ йын æй радтой. 
— Уый дæр æрбахастай? 
— Нæ, уый не ’рбахастон, уымæн афтæ хæссæн нæй. Уый 
хъуамæ йæхиуæттæй искæмæ радтой. Æгъдау афтæ у. 
— Уæдæ дын саугæххæтт куыд радтой? 
— Уый мын радтой. Зæлдаг цы кæны, уый сын загътон, æмæ 
мын æй радтой. Равдисон дын æй? 
— Цы? 
— Саугæххæтт. 
— Нæгъ. 
— Гъомæ хорз. Фæлæ цæмæй тæрсын, уый зоныс? 
— Цæмæй? 
— Цæмæй, цæ, мыййаг, Дзидахоны къухмæ куы бахауа æмæ 
йæ куы бакæса. Дзыппы куы аззайа, уый пысултæ куы ’хса ’мæ 
дзыппытæ куы асгара. Уæд сылгоймаг сылгоймаг у. Куы нæ йæ 
баурома æмбæхсын æмæ йæ искæмæн куы зæгъа. Мах хъуамæ 
афтæ бакæнæм, æмæ хъуыддаг нæ дыууæйы йеддæмæ куыд ничи 
базона. Хъуамæ нæ къæхтæ ныццæвæм, нæ былтæ ныххуыйæм, 
нæ цæстытæ ныцъцъынд кæнæм. — Уым Бари фæлæууыд йæ 
дзурынæй. Бадти æмæ та-иу йæ сæр уæззаугай банкъуыста фæй- 
нæрдæм, цыма цæуылдæр разы нæ кодта, уый хуызæн. Стæй 
мæм уæлæмæ скасти. — Уæдæ ’мæ куыд, уый зоныс? Ды йæ айс 
æмæ дын, газет кæм æвæрд у, уым нывæр уый дæр. Уадз æмæ 
иумæ æвæрд уой. 
— Уæлхæдзары? 
— Уо-гъо, уæлхæдзары. Æцæг сæм къæвда куыд никуыцæй 
бахъара. 
Цæмæй тарстæн, уый мыл æрцыди, æмæ йæ зонгæ дæр нæ 
бакодтон, куыд срæцыгътон, уый: 
— Æмæ уæхи уæлхæдзар хуыздæр нæу? 
Бари мын мæ тыхст бамбæрста. 
— Нæхи уæлхæдзар хуыздæрæй хуыздæр у, фæлæ дзы, хæс- 
тæй куы ’рцыдтæн, уæдæй нырмæ никуыуал уыдтæн. Æмæ ныр 
мæ иу цонгимæ асин куы фæцæйхæссон уæлхæдзармæ æвæрынмæ, 
уæд мæ афтæ ничи бафæрсдзæн — цы дын баззади уыцы уæл- 
хæдзар?! 
— Гъомæ хорз, — загътон æз. Æндæр гæнæн мын нал уыди 
’мæ ма цы загътаин! 
— Уæдæ дæм æй радтон? — йæ цæсгом мæм сыздæхта Бари. 
— Нæ, ныр мæм æй ма ратт. 
— Уæдæ кæд? 
— Изæры мæм æй ратдзынæ, хъом куы фæхæрд кæной хъæу- 
мæ, уæд мæм æй ратдзынæ. Уым мæм æй доны был ратдзынæ. 
4- Гъомæ хорз, — сразы и Бари дæр мемæ. — Гъеныр ды сæ 
уыцы фæрсты æрзил хъомæн, æз — ацы фæрсты æмæ сæ рам- 
бырд кæнæм, цæттæ нын куыд уой, афтæ. Уалæ хурæй дæр бирæ 
нал и. 
376 

Æмæ фæйнæрдæм ацыдыстæм. Цыдтæн, фæлæ, куыд цыд- 
тæн, кæуылты цыдтæн, уый нæ уыдтон. Æмæ-иу кæм мæ къах 
къуыппыл скъуырдтон, кæм-иу æй дзыхъхъы фæтъыстон. Уæдæ 
хъуыддæгтæ иууылдæр ме ’ккой куыд скодта ацы Бари! Ныр ма 
дзы уыцы саугæххæтт у, цы у, уый баззади æмæ та, дам, уый 
дæр айс! Цыма лæгæн æнцон у! Ай мын йæ саугæххæтт æмбæх- 
сын кæны Еппейæн, уый та куывдмæ цæттæ кæны йæхи, Пара- 
мон! Бæгæны хъуамæ бахсида не стыр цæджджинаджы! Дысон 
хъом куы апырх сты уæзæгыл, уæд ыл мæ цæст æрхæцыди, уым 
лæууыди Симона ’мæ Окейы раз, цæджджинаджы фарсмæ æмæ, 
лæугæ кæй кодта, мæ цæст ыл уый тыххæй æрхæцыди. Лæууы- 
ди йæ хæбæцц лæудæй æмæ дзырдта хъæрæй: 
— Афтæ сфæнд кодтон, æмæ æз уæ мæрдты уазæг, мæ фарс 
рахæцут, стæй ма кæд мæнæй дæр змæлæг уа, уæд уын нæ фе- 
рох кæндзыстæм ацы хорз хъуыддаг. 
Симона ’мæ Оке бадгæ кодтой сæ дыууæ дæр æмæ йæм 
уæлæмæ къухаууонæй кастысты. 
— Гъомæ, бæгæны дæр цæмæннæ, фæлæ ай нæ бæстæ — хæс- 
ты мидæг, ай нæ адæм сæ туг калынц, мах та бæгæны бахсидæм 
æмæ уый æнцъухæм! Нуазгæ та дын æй чи бакæндзæн! — дзырд- 
та уæлæмæ Парамонмæ Симона. 
— Гъомæ афтæ цæмæн зæгъут, æмæ бæгæны лæг иууыл йæ 
хъалæй фехсиды?! Лæгæн йæ тыхстæй цæмæннæ и Хуыцаумæ 
бакувын бæгæныйы къусæй?! Æмæ кæд Хуыцауæн, табу йын уа, 
уымæ у йæ каст, æмæ æз бæгæны кæд бахсиддзынæн æмæ йæм 
кæд бакувдзыстæм, уæд та! Афтæ нæу, нæ — алы куывд нæ 
хæццæ кæны Хуыцаумæ, æмæ йæм кæд, мæ мæгуыр хæдзары цы 
куывд бакæнæм, уый фехъуысдзæни, уæд та! — уым фенцад йæ 
дзурынæй æмæ дыууæ лæгмæ хæстæгдæр балæууыд Парамон. — 
Афтæ нæу, нæ, мæ хæдзарæй фæздæг ссыд, æмæ дзы æртæ чъи- 
рийæ бакувæм Хуыцау æмæ йæ сконд зæдтæм. 
— Гъомæ, кæд дæ фæнд ницæй тыххæй аивдзынæ, уæд афтæ 
бакæнæм æмæ йæ æхсидгæ ам бакæнæм. Стæй йæ къæртаты ба- 
давдзысты сылыстæг, æмæ æнхъизгæ уæхимæ скæндзæн. Ам йæ 
къæхтæ цæттæ сты мæнæ, ацауындздзыстæм æй, æмæ дзы уыйас 
дæр æхсид! 
— Мæхæдæг дæр афтæ бæргæ фæнд кодтон, — йæхи 
бамæгуыргъуыз кодта Парамон, — фæлæ уæм нæ бауæндыдтæн. 
Бадавдзыстæм æй, уым мæм цæхгæр и æмæ дзы дæс путæй фыл- 
дæр цæуы, тъæпæнджытæ мæм и. Байдзаг сæ кæндзыстæм, æмæ 
æнхъизæд! 
— Æнхъизæд! — загъта Оке дæр. 
— Уæдæ мын дзырд радтат, нæ? 
— Радтам дын, уæдæ дын цы ми бакæнæм, — загъта Симона 
хъæрæй æмæ йæ къух агмæ бадардта. Цæмæн хъуыд къух агмæ 
дарын, уый нæ бамбæрстон. Æмæ йæ æниу æмбаргæ дæр цæмæн 
хъуамæ бакодтаин! Стæй сæм хъусгæ дæр цæмæн кодтон, цы 
хъуыддаг мæ уыди! Бари ацыди, æз баззадтæн. Æз хъусын уарз- 
377 

тон, лæгтæм хъусын. Æмæ æнæуи кæй ацыд Бари, уый мын хъыг 
нæ уыди. Уадз æмæ ацæуа! Уæдæ та мын уыцы саугæххæт дæр 
мæ къухы нытътъыста. Цыма йын æз йед дæн! Цьша йæм мæ 
ныфсæй цыди къуыри дыууæ хатты далæ Дзаумæ! 
Гъеныр, Еппе амарди хæсты, уый куы нæ зонин, уæд мæ цы 
хъæуы! Иунæгæй зон ахæм хъуыддаг æгас хъæуы, зыбыты иунæ- 
гæй, уый æнцон у?! Бари ма йæ зоны йæхæдæг, æмæ Бари цы? 
Уый хæсты уыди, фæлæ æз дæр хæсты уыдтæн исты? Нæ мæ 
ныууагъта, цалынмæ мын æй мæ хъусты ачитт-читт кодта, уæдмæ. 
Газет дæр ма мын ныссагъта мæ къухы, цыма йын йæ ныхæстыл 
æууæндгæ нæ кодтон! Ныр та ноджы саугæххæтт! Фæлæ мæм, 
иннæмæй та, цыдæр хорз кæсы, Бари мыл афтæ кæй æууæнды, 
уый, мæныл кæй æууæнды, иннæтæй кæй никæуыл æууæнды. 
Бæргæ ныр, Еппе хæсты цы хъæбатырæй равдыста йæхи, уый 
иууылдæр куы зониккой! Æрæмбырд сæ кæн æмæ сын, газеты 
цы фыст и, уый дæр бакæс, йæ ныв дæр сын равдис, фæлæ уый 
гæнæн нæй. Æмæ, Еппейы хабæрттæ æз кæй зыдтон, æндæр сæ 
кæй ничи зыдта, уый мæ цыдæргъуызон стыр кодта мæхи цæс- 
ты. Демсартæ-йедтæ-иу кæмдæр фæсте аззадысты. Йæ цъеритæ 
æртæ баисты! Æмæ афтæ ’нхъæлы, уымæй лæгдæр нал и. Изæ- 
ры хъуамæ сæ алыварс рауай-бауай сиса мæлæты лæгау æмæ 
сæм уæлæмæ скæс-скæс кæна. Цъеритæ ныр устытæ дæр ама- 
йынц. Симона сын уыцы ’мбырд куы скодта, уæд базмæлыдыс- 
ты, хос дæр кæрдынц, амайгæ дæр кæнынц. Уæдæ лæгтæ нæ 
цæуынц хæстæй, уæд хъуамæ хъæуы стуртæ уæййаг фæуой?! 
Лæгыл цы бон уа, уымæй архайын хъæуы, афтæ сын загъта уæд 
Симона, æмæ архайынц. Ныр алкæй къулмæ дæр ис цъеритæ. 
Æмæ ма Еппейы хабæрттæй исты зонид Демсар, кæддæра дзы 
йæ цъеритæ нæ ферох уаиккой. 
— Стæй мæ Миккайы æфсæрм дæр и! — Хъæрæй дзуры Пара- 
мон. — Æмæ уым дæр хъуамæ ме ’вварс фæлæууат, нæ уæ ныуадз- 
дзынæн. Æмæ йæ бахонæм. Зæххыл цы нæ ’рцыд, ахæмæй ницы 
срцыд не ’хсæн. Хуыцауы бын Хуыцауы æвастæй ницы цæуы, 
уый дæр нæ хъуамæ рох ма уа! — Парамон чысыл фæлæууыд, 
йæ сæр æруагъта, æмæ æз ахъуыды кодтон — ницуал зæгъдзæн, 
фæци йæ ныхас. Фæлæ уæд йæ хъæлæс бынтондæр фендæргъуы- 
зон и, афтæмæй куы зæгъид: — Уый мын мæ хæдзар куыд сфи- 
дауын кодта, афтæ дзы цæрынæй куы бафсæдиккой мæ иунæ- 
гимæ! 
Æмæ та хъуыдытыл фæдæн: куыд ма дзы бафсæддзæн Зæл- 
даг цæрынæй Еппеимæ! Еппе куы нал и, йæ саугæххæт дæр ма 
куы ’рцыди мæнæ! Мæнæ куы и мæ роны, доныбыл мæм æй куы 
радта Бари! Уæд ма искуы афтæ дæр уыди — фыртæн йæ сау- 
гæххæт æрцыд, фыд та куывд кæны. 'Мæ, дам, Хуыцауыбын 
Хуыцауы æвастæй ницы цæуы — уæдæ циу уый, кæд дзы ницы 
цæуы Хуыцауы ’вастæй, уæд?! 
Хорз у, æмæ дзы æз нæ уыдзынæн. Æз нæ уыдзынæн куыв- 
ды. Æз дæр дзы нæ уыдзынæн æмæ дзы Бари дæр нæ уыдзæн. 
378 

Мах сæрвæты уыдзыстæм. Мах зонæм хъуыддаг, æмæ мах ам нæ 
уыдзыстæм. Иннæтæ йæ нæ зонынц, Еппе немыцаг афицеры сыф- 
цæй ласæгау куыд рацæйласта, стæй йæ фæсте куыд расырдтой 
гемæ йыл куыд ныккалдтой... Иннæтæй йæ ничи зоны æмæ кув- 
дзысты, цæмæй Еппе æрцæуа, цæмæй дзæбæхæй æрæййафа 
йæ бинонты... Æмæ, кæд мах уым кæй нæ уыдзыстæм Бариимæ, 
уый у Хуыцауы фæндæй, уымæн нæ зонын. Уæдæ ма исчи акæ- 
сæд— мах ын зонæм йæ хабæрттæ, æмæ мах уым нæ уыдзыстæм. 
Иннæтæй йын йæ хабæрттæн ничи ницы зоны, æмæ уыдон уым 
уыдзысты иууылдæр. Микка дæр дзы уыдзæн. Афтæмæй йæм 
марынмæ цыди. Симонайы берданк дæр ма куы раскъæфта сæ 
къулæй Симонатæн. Хорз уыди, æмæ йæ дзабыр фелвæсти, 
æмбондмæ куы фæцæйхæццæ кодта, уæд, æмæ йæ Мæлдзыгон 
баййæфта. Фæлæ, дам, мигæнæн ифтыгъд нæ уыди — уыйфæстæ 
йæ хъæуы цъиутау уасыдысты. Æмæ йæм ныр куы бабырстаид 
Микка, куы йæм фæцарæзтаид берданк æмæ йæ сур къæрцц куы 
фæцыдаид берданкæн, уæд ма цы кодтаид Микка? Æниу, чи 
зоны, æнæ ифтыгъдæй дæр фехстаид берданк. Чи цы зоны ацы 
змæст дунейы гæнæнтæн?! 
7 
Уæдæй бирæ рæстæг рацыди, царды фæндæгтыл бирæ рыг 
фезмæстон. Бирæ цъыф фæнадтон — уый мæ къахайстыл бæрæг 
дардта, афтæмæй кæддæр-кæддæр æрæфтыдтæн нæ хъæумæ. 
Хъæу — дыууæ хæдзары. Сæ иу къуыппыл, къуыппæн йæ уæлæ 
нæ, фæлæ — йæ фарсыл, куыддæр æрбаныхæсæгау кодта, æмæ 
йыл цыма фидар хæст нæ уыди, афтæ мæм фæзынд, мæ цæст ыл 
куы схæцыд, уæд. Æмæ йын фæтарстæн — куы фæхицæн уа 
къуыппæй æмæ куы атула уыцы къул атулæны! Фæлæ йын уæд 
— бон-иу ын уал æмæ уал хатты куы райгом-байгом кодтон йæ 
тæнæг дуар — уæд цæмæннæ тарстæн тулынæй? Чи зоны, иунæг 
кæй нæ уыд — къуыппыл алырдыгæй дæр кæй уыд хæдзæрттæ 
ныхæст, уымæн ын нæ тарстæн тулынæй уæд. Кæннæуæд та 
уæд, чи зоны, тæрсын нæма зыдтон. Иннæ хæдзар къуыппыл нæ 
уыд, иннæ хæдзар уартæ лæнкауы уыд. Ардæм, къуыпмæ æрмæст 
йæ хъуарисæр зынди. 
Уыдтæн дыууæ хæдзары дæр. Фыццаг Демсартæм уыдтæн, 
стæй — Еппетæм. Демсартæм мæм рахæццæ сты Зæлдаг æмæ 
Еппе. Цы цинтæ мыл кодта Зæлдаг! Йæ сæр-иу мын мæ риуыл 
куы авæрдта, — йæ сæрыхил урс-урсид адардта æмæ цыма йæ 
дзыккутæ уымæй ноджы хъуымбылдæр фесты æмæ сæ цыма йæ 
урс-урсид лыстæг хъуыр тыххæй урæдта. Йæ тъæпæн æрмттæ 
та-иу мын мæ уадултæм схаста, æмæ-иу цыма рох фесты мæ 
уадултыл, уымæй уæлдай-иу сæ нал иста мæ уадултæй. Йæхæ- 
дæг дзырдта æмæ дзырдта уыцы иу ныхæстæ, цыма дзургæ нæ 
кодта, фæлæ дис кодта, уый хуызæн: 
— Мæнæ ма мæхи Дзеццы федтон, мæнæ! 
379 

Уæд сын радтой майдан. Дзаумæ сæм фæдзырдтой æмæ сын 
æй радтой. Ацыди йæм Зæлдаг. Еппейы йæ хъæбысы ахаста. Йæ 
фыды ном ыл уыцы дзæбæх абадти. Куы райгуырди, уæд æвгьæд- 
гæс устытæй чидæр хъæрæй загъта: 
— Еппейæ зæхмæ мур не ’руагъта. 
Уыйадыл æм Еппейы номæй дзурын байдыдтой, æмæ йыл 
æрбадти уыцы ном. 
Саугæххæтт дæр ын радтаиккой, фæлæ саугæххæтт уым нал 
уыди. Уый Бари раджы райста. Зæлдагæн тарсти æмæ йæ рай- 
ста. Цымæ цы фæкодта уыцы саугæххæтт æмæ уыцы газет Бари?! 
Æвæццæгæн сæ йемæ ахаста, куы лыгъдысты, уæд. Уæдæ сæ ам 
кæм ныууагътаид?! Зæлдагмæ сæ нæ радтаид, куыд æм сæ рад- 
таид! Стæй йæм сæ куы радтаид, уæд сæ мæнæн нæ равдыстаик- 
кой! Уыдон æй цæмæй зыдтой, Зæлдаг æмæ Еппе, æмæ сæ Бари 
мæнмæ радта æмæ сæ æз нæ уæлхæдзар дардтон æвæрдæй! Æмæ 
ма саугæххæт — гъо! Саугæххæттытæ бирæ æрцыд нæ хъæумæ, 
фæлæ — газет! Немыцаг афицеры сыфцæй ласæгау куыд раласта 
йæ бадæн бындзæфхадæй, уый куы зыдтаиккой, уæд сын æвзæр 
уыдаид?! Булкъон, дам, йæхæдæг æрцыд госпитæлмæ, цæмæй 
йæ бафæдзæхса дохтыртыл, æмæ йæ мæлын ма бауадзой. 
Дыккаг бон Демсар дæр кусарт акодта, Еппе дæр. Фыццаг 
Демсарты кусартыл фæцархайдтой дыууæйæ, стæ та — Еппеты. 
Мæн æвналын ницæмæ уагътой, æмæ æнæпайда ралæуу-балæу- 
уæй стыхстæн. Уый уыдта Зæлдаг. Иуафон мæм йæхи æрбайста, 
мæ риуыл та йæ сæр æрбакъул кодта, стæй мæм уæлæмæ скасти, 
кæддæр-иу мæм Уæйыджы дурмæ куыд скасти уæлæмæ, афтæ. 
— Ныр цымæ, цалынмæ ацы дыууæ хæдзары ерысæй сæ 
фынгтæ цæттæ кæной, уæдмæ уал æз æмæ ды нæхи куы аир- 
хæфсиккам, уæд хуыздæр нæ уаид? Нæ дæ фæнды, Дзецц? , 
— Фæнды, — загътон æз, кæддæр-иу куыд дзырдтон, афтæ. 
Стæй Зæлдаг ацыд мидæмæ. Фæстæмæ куы раздæхт, уæд йæ 
къухы уыди йæ лæдзæг — кæддæр æм Еппе уæзæджы сæрты 
æхсаргарды хаст кæй бакодта, уыцы урс-урсид лæдзæг. Æз лæ- 
дзæгмæ кæсынтыл фæдæн, цыдæр æнахуыр цин сабузта мæ зæр- 
дæйы бын æмæ, куы скæуон, уымæй фæтарстæн. Уæд бавнæлд- 
тон лæдзæгмæ, мæ къух ыл æруагътон. Æмæ загъта Зæлдаг, йæ 
хъæлæс барызти, афтæмæй: 
— Базыдтай ма мын мæ лæдзæг? Уæд мын æй куы сарæзта, 
йæхæдæг мын æй куы сарæзта Еппе. 
Æмæ æз мæхимидæг мæхицæн дзурыныл фæдæн: «Æ-гъæ! 
Уæдæ йæ уымæн сарæзта, Зæлдагæн æй сарæзта, афтæ лыстæг 
æй уымæн сарæзта æмæ йæ афтæ урс-урсид уымæн ныккодта! 
Æмæ уæд, æвæццæгæн дзырд уыдысты, дзырд: уый йын лæдзæг 
сарæзтаид, Еппе, уый та йæ бæсты хъомгæс ныллæууыдаид, Зæл- 
даг. »Афтæмæй йын Джеччиты къуыпмæ дæр æнцондæр цæуæн 
уыди. Уæдæ æнæуи Джеччиты къуыпмæ куыд араст уыдаид æмæ 
куыд фæцæйцыдаид! Æмæ ма-иу уæд, æвæццæгæн, бауæдтытæ 
кодтой нæ аджы бынмæ, æз сæ куыд нæ базыдтон, афтæмæйты. 
380 

Цыдыстæм, æмæ та-иу æз лæдзæгмæ бакастæи - дис кодтон, 
афтæ урс-урсидæй куыд баззади. Мæнæ йæ цыма чырыны æвæр- 
дæй фæдардта уæдæй-уæдмæ. Æмæ чырыны дæр уыцы урс-ур- 
сидæй — уанцон нæу! Лæдзæджы йеддæмæ ма исты уыди?! Æниу, 
ма, чи зоны, исты уыди лæдзæджы йеддæмæ дæр. Чи цы бам- 
бардзæни дунейы диссæгтæн! 
Доныл бахызтыстæм. Кæддæр Зæлдаг лæугæ цы хидыл баз- 
зад, уым ныр уыцы дыууæ тымбыл хъæды бæсты уыди фæйнæ- 
гæй тъæпæн хид, йæ дыууæ фæрсты дæр цонджы стæвдæн æхсæр 
гæзæнхъæдтæ. Слæуу уым хиды астæу, гæзæнхъæдтыл анцой 
кæн æмæ донмæ кæс! Фæлæ Зæлдаг уыцы иухызт бакодта хи- 
дыл. Йæ фæстæ йыл бахызтæн æз дæр. 
Æз афтæ æнхъæл уыдтæн — нæ кæддæры фæдтыл ацæудзы- 
стæм — уыцы дурджын фæндагыл уалæ Саукъæдзæхты ’рдæм. 
Фæлæ Хъигъырийы рæбынты цæхгæр фæтæссар кодтам. Æз 
хъавгæ цыдтæн Зæлдагы фæрсты, кæдæм цæуæм, уый кæй нæ 
зыдтон, уый мыл куыд нæ сбæрæг уа. 
Зæлдаг мын сæ бинонты кой кодта. Сæ чындз куыд дзæбæх 
рауади, Еппе йын куыд куыстуарзон рахаста, сæ сывæллæттæ 
æххуысхъом куыд фесты, лидзынмæ куыд никуыдæм хъавынц. 
Дзырдта уыцы иугъæдон хъæлæсы уагæй, цыма, æз æрцæу- 
дзынæн, уый зыдта æмæ йæхи цæттæ дардта уыцы ныхасмæ. 
Цыди æмæ дзырдта æмæ цыди, æмæ æз, куыд цыди æмæ куыд 
дзырдта, уымæй базыдтон — цæуæм Джеччиты къуыпмæ. Куыд 
æй базыдтон, цæмæй йæ базыдтон — абон дæр ын ницы зонын. 
Стæй бахæццæ стæм æмæ æрлæууыдыстæм. Лæг уæлмæрдмæ 
куы бацæуы æмæ куыд æрлæууы, афтæ. Бирæ фæлæууыдыс- 
тæм, стæй Зæлдаг арф ныуулæфыд. 
— Мæн’æ ам тамачъи къутæртæ уыди, — дзуры хъæрæй Зæл- 
даг, æвæццæгæн, мæ лæудтытæ йæ зæрдæмæ нæ цыдысты. — 
мæнæ ацы тæккæ ран, — амоны йæ лæдзæгæй. — Бахус сты. Кæд 
Еппейы тæригъæдæй бахус сты. Афтæ хъæбыс-хъæбыс æрзады- 
сты, сæ астæу дзуарбадæны хуызæн — быгъдæг æмæ сыгъдæг. 
Æмæ йæм иу рæтты уыди бацæуæн æрмæст. — Зæлдагæн йæ 
хъæлæс барызт, æз фæтарстæн, куы скæуа, уымæй, æмæ уыцы 
тæккæ уысм мæ цæстытыл ауад иу æнахуыр ныв: уæртæ Еппе 
йæ хъæбысмæ фелвæста Зæлдагы æмæ йæ фескъæфы тамачъи 
къутæрты астæумæ. Йæ цæстытæй судзгæ зынджытæ схъиуы, 
афтæмæй йæ фескъæфы. Зæлдаг ныссабыр и лæппуйы хъæбы- 
сы, æрмæст ма йæ урс-урсид даргъ зæнгтæ атил-атил кодта. Куыд 
ауади мæ цæстытыл, кæцæй мæм æрцыди — ницы йын бамбæр- 
стон, афтæмæй кæмдæр мæ хъуыдыйы змæлыд: уæдæ-иу ардæм 
рауади, ардæм, Зæлдаг дзырдæй-нæдзырды ’хсæн, мæн-иу иунæ- 
гæй уымæн фæуагъта хъомимæ — Еппе цæугæ кодта. Хæстмæ 
цыди Еппе, æмæ-иу æм уымæн рауади Зæлдаг. — Дудгæ бадай, 
Еппе! — Хъæрæй загъта Зæлдаг, æмæ мæм гуырысхойæ ницуал 
аззади: афтæ-иу уыди, ардæм-иу рауади Зæлдаг, æмæ-иу æй Еппе 
381 

уыцы къутæрты ’хсæнмæ фæцæйскъæфта, æмæ ма-иу Зæлдаг 
йæ урс бæгънæг зæнгтæ атил-атил кодта. Æвæццæгæн-иу æй 
фæндгæ дæр кодта æмæ-иу æй фæндгæ дæр нæ кодта. Уæд та 
йын афтæ куы дзырдта цæджджинаджы хуылфы, æз, дам, хис- 
тæр дæн æмæ, дам, афтæ нæ вæййы. Фæлæ иугæр хæст куы 
райдыдта, æмæ хæстмæ куы цыди иугæр Еппе, уæд æм уый кой 
нал æрцыд ам тамачъи къутæрты ’хсæн. Ноджы йæм иу рæтты 
йеддæмæ бахизæн нæ уыди ’мæ. 
Афтæ лæууыдыстæм ныхæй-ныхмæ. Æз тæригъæд кодтон 
Зæлдагæн. Адæймагæн йæ бахъомылы бонмæ цы цинтæ æвæрд 
вæййы дунейы мидæг, царды цыд ын цы цинтæ æрцæттæ кæны, 
уыдоныл нæ фæхæст. Ардæм тæрсгæ ’мæ ризгæйæ цы рауæд- 
тытæ кодта сæрвæтæй ардæм, стæй уæдæй нырмæ — уыцы иугъæ- 
дон цард, уыцы иувæхсыг цард, зæрдæйы бынмæ æрмæст дыдзы 
рухс кæмæй цыд... 
— Диссаг нæу уæдæ уый хъуыддаг, стыр диссаг! — афтæ загъ- 
та æмæ мæм æрбакасти. — Цы фæуыдаид?! Уæд уæзæджы сæр 
афтæ куы загъта, куы цыди, уæд: æз æрыздæхдзынæн, мæнæн 
æнæ ’рыздæхгæ нæй. Уæд уый, йæ ныхас чи фæсайа, ахæм лæп- 
пу уыди?! 
Æз, гыццыл ма бахъæуа, йæ разы æрхауон æмæ йын кæрæй- 
кæронмæ фæкæнон Еппейы хабæрттæ, куыд сæ зыдтон, афтæ. 
Фæлæ мæ ныфс нæ бахастон — нæдæр æрлæууынмæ бахастон 
мæ ныфс, нæдæр Еппейы хабæрттæ ракæнынмæ. Стæй йын сæ 
куы ракодтаин, уæд цы? Уæд ын цымæ цыдæр гæрæн не ’вæрд- 
тон йæ разы, йæ сæрты ахизæн нæ, фæлæ акæсæн дæр кæмæн 
нæ уыд, ахæм гæрæн? Фæлтау, уадз æмæ мацы уа йæ разы, æмæ 
æнхъæлмæ кæса. Æнхъæлмæ кæсын хуыздæр у æппын ницæй 
бæсты. 
Лæууыдтæн æмæ кастæн мæ алыварс. Дидинджытæй дзы аз- 
мæлæнтæ нæ уыди. Сæхæдæг æмызмæлд кодтой уыцы алыгъуы- 
зон дидинджытæ — урсытæ, цъæхтæ, буртæ, сырхытæ. Сæ хъуым- 
былтæ сын æгæр стыртæ уыдысты æмæ сæ дзæбæх нæ урæдтой, 
цыма бирæ, тынг бирæ гыццыл лæппутæ ’мæ гыццыл чызджытæ 
сæ уæлæ стыр худтæ ныккодтой, алыгъуызон худтæ, афтæмæй 
ракалдысты хæдзæрттæй æмæ ам, ацы тъæпæн фæзы кæрæдзийы 
расур-басур систой. 
Цæстытæ ирвæзтытæ кодтой уыцы алыгъуызон нывтыл. 
Джеччиты къуыпп уыцы сæрбæрзондæй фæлгæсыд фæйнæрдæм, 
цыма афтæ зæгъынмæ хъавыд: цыфæнды фыдбонтæ мыл куы 
скæна, цæуæг дæр мæм куы нæуал уа æмæ кæсæг дæр, уæддæр 
æз ахæм къуыпп нæ дæн æмæ йæ сæр чи æркъул кæна. 
Æмæ мæ зæрдыл æрбалæууыди нæ аг, æмæ бадис кодтон — 
мæ цæст ыл куыд никуы ’рхæцыд, ныр ам дыккаг бон дæн æмæ! 
Зæлдагмæ бакастæн: уый йæ лæдзæгыл схæцид æмæ йыл йæ 
уырзтæ рауадз-бауадз кодта, цыма уадындз уыд æмæ дзы цы- 
дæр ацæгъдынмæ хъавыд, уый хуызæн. Бæргæ, уыцы уагыл æй 
382 

бауадз, фæлæ æрхъæцмæ нал хъæцыдтæн — цы фауыдаид нæ 
аг?! 
— Зæлдаг, нæ аг цы фæци, нæ аг? 
Уый исдуг йæ сæр фæйнæрдæм фенкъуыста, цыма цы зæгъ- 
дзæни, ууыл развæлгьау фæсмон кодта, уый хуызæн, стæй загъ- 
та: 
— Нал и нæ аг. Доны къусы сæфт фæкодта. Æмæ цы аг уыди! 
Дæттæй, иу изæр ма уый мидæг абад! — йæ ныхас кæронмæ 
зæгъын нал бафæрæзта, цыдæр хæкъуырццы хуызæн сирвæзт 
йæ хъæлæсæй æмæ йын уый ацахста йæ ныхас. 
— Куыд нал и? — фесхъиудтон æз. Уæдæ цы хъуамæ фæуа аг? 
— Ам нæм дыууæйæ æрбацыдысты, дзæбæх арæзт сæ дыууæ 
дæр. Æмæ, дам, агмæ æрбацыдыстæм. 
— Цæй агмæ? — фæрсы сæ Къакъиан. Лæгтæй ам ничи уыд. 
Далæ Дзалабеты хъæды куыст кодтой. 
Æмæ, дам, агтæ æмбырд кæнæм. Хъуамæ, дам, музейы уой 
агтæ, адæм, дам, сæм уырдæм цæуой хъуамæ уынынмæ æмæ, 
дам, сæ фыдæлтæ цы цардæй цардысты, уый ма рох кæной. 
— Лæгтæ ’рбацæуой, — дзуры та сæм Къакъиан. — Мах агмæ 
ницы хъуыддаг и. 
Уыдон хæрдмæ ма фæхауой. Уæ лæгтæ ма, дам, цинæй дæр 
амæлдзысты, уыйæппæт æхца, дам, сын куы ранымайа казна, 
уæд. Аластой йæ. Уыйфæстæ йæ фæдыл цас фæзылдысты! Дем- 
сары ’фсымæр Бег ахуыргæнæгæй куыста далæ Дзауы — дæлфа- 
дихсыд баци сæ фæдыл. Нæй, йæ кой нал фæзынд. Уыдон æй 
кæмдæр ныллыгтæ кодтой, — лыгтæ сæ фæкæна стыр Хуыцау — 
æмæ йæ афтæмæй ауæй кодтой. Туджы аргъ лæууыд кæмдæр 
æрхуы. 
— Уый .кæд уыди? — Цы бирæ фæрстытæ мæм уыди, уыдо- 
нæй иу зæгъын бафтыди мæ къухы. 
— Раджы нæ уыди, фæлæ æрæджы дæр нæ уыди. Ныр ыл иу- 
дæс азы цæудзæн. 
Уæд уыди уæдæ, уæд, Цæдис куы ныххæлæттаг кодтой, 
æддагбæстаг знæгтæ мидбæстаг знæгты куы балхæдтой. Зонд 
куы фæкъуырма и, цы ’рцыди, уый диссагæй. Сайыны æмæ да- 
выны паддзахад куы саразтой. Зонд æмæ хъуыды кæм нæ хъæуы, 
ахæм паддзахад. Кусæгæн куыст кæм нал и, — хъуыдытæ код- 
тон, мæ сæр мæ риуыл аруагътон, афтæмæй. Æмæ мæм æрбай- 
хъуыст Зæлдагы ныхас: 
— Аныхъуырдтой нын нæ аг. Нæ цæджджинаг, нæ бæгæны- 
фыцæн аг. Кæд, афтæ нæу, йæ азар сæ фæдыл бафтæд. Йæ карз 
азар. Йæ дудгæ азар. 
Сентябръ, 2010 

АЙСЕТ 
1 
Изæрырдæм-иу доныбылæй бирæ цæуджытæ уыд. Уымæй — 
иууыл сылыстæг. Сæ уæззау тæсчъыты бын-иу агуыбыр уыда- 
иккой уæлæмæ, хъæумæ. Цыдаиккой æмæ цыдаиккой. Искуы иу 
сисгæрон балæуу, кæс сæм, æмæ дæм афтæ зынын байдыдтаид, 
цыма кæддæр зæронд дунейæ рацыдысты, уæдæй нырмæ цæ- 
уынц æмæ нæуæг дунемæ нæма фæхæццæ сты. 
Æмæ фæфæнд кодта Серæби — цæй æмæ раздæр ацæуа, стæй 
фæстæмæ дæр раздæр сыздæхдзæн. 
Тетрæдтæ, йæ разы куыд лæууыдысты, афтæ сæ фæуагъта 
стъолыл æмæ дуар йæ фæдыл уæгъд æхгæд ракодта. Æнæуи дæр 
гуыдырæвæрæн нæ уыди дуарыл, стæй дзы цæуыл æвæрдтаид 
гуыдыр?! Кæртæй уынгмæ цы дурамад асин уыд, ууыл ныггæп- 
пытæ кодта æмæ уынджы балæууыд. Уынг уыди нарæг, æмæ 
хъæуæн йæ астæуккаг уынгтæ иууылдæр афтæ нарæг уыдысты — 
дыууæ хæрæджы дзы æд уæргътæ кæм фæцæйцыдаиккой кæ- 
рæдзийы фæрсты, уым кæрæдзийыл ма схæцыдаиккой, афтæ- 
мæй нæ ахызтаиккой. Ноджы сæ фæрсты цы дурын къултæ уыд, 
уыдон дæр сыл цыма мидæмæ хæцыдысты æмæ цыма нарæгдæр 
кодтой уынгтæ. Слæуу ахæм уынджы астæу æмæ дзæбæх бай- 
хъус — кæд нæ цыди къултæн сæ зæланг! Уый систæн сæхи 
зæланг уыди æви сæ, кæд амадтой, уыцы дуджы зæланг базза- 
ди — уый зын рахатæн уыди. Серæби-иу лæугæйæ аззади уын- 
джы астæу — хъусыныл-иу фæци уыцы зæлангмæ: цыма йыл 
цыдæр разæнгард æфтыдта, стæй йæ цыма цыбæл дæр кодта 
цæмæдæр. 
Доныбылмæ цы уынг ауырдыг, уымæ ахызт æмæ сулæфыди. 
Уый иннæ уынгты хуызæн нæ уыди. Уый фæтæндæр уыди иннæ 
уынгтæй, бирæ фæтæндæр. Цыдæр къуырфгонд ахаста кæфойы 
хуызæн уым дæлæмæ. Уым дыууæ уæрдоны дæр ахызтаид кæ- 
рæдзийы фæрсты, дыууæ машинæйы дæр. Фæлæ Ансалтайы 
уæрДæттæ нæ уыди, дзоныгътæ дæр дзы нæ уыди, машинæтæ 
дæр, æрмæст дзы хæрджытæ уыди. Алы хæдзарау хæдзармæ 
дæр — хæрæг. Бирæ хæдзæрттæм та — дыгай хæрджытæ дæр. 
Суг дæр хæрджытыл хастой, уалæ хъæуысæрмæ цы рагъ и, уый 
384 

æдде кæмдæр бæрз æмæ кæрзы къохтæ и. Ботлихæй, районы 
хицауад кæм бадти, уыцы стыр хъæуæй исты хæссын кæй хъуы- 
ди, уый дæр æй хаста хæрæгыл. Хъæуæн йæхимидæг хæрæгыл 
ничи ницы хаста. Уыцы хæссинæгтыл сылгоймæгтæ сæхæдæг 
æххæстысты. Дыргьтæ дæр сæхæдæг хастой сылгоймæгтæ, уым 
сын доныбыл цы гыццыл дыргъдоны гæппæлтæ уыд — сæхæдæг 
сæ хутыртæ хуыдтой — уырдыгæй. 
Лыстæг уисæй быд тæскъ байдзаг кæн дыргъæй, йæ бæттæн- 
ты йын дæ цæнгтæ атъысс, дзæкъулы бæттæнты куыд атъыс- 
сынц сæ цæнгтæ, афтæ, раккой йæ кæн æмæ дæ иугæндзон са- 
быр цыдæй араст у уалæ хъæумæ. 
Сæ фæрсты фæцæуыс, уæд дæм сæ хъуамæ алчи дæр æрлæууа, 
йæ тæскъ дæм базила æмæ дæм узæлгæ бадзура: «босе», айс, 
ома. Æмæ уыйæппæт тæсчъытæй фæйнæ-фæйнæйы куы еисай — 
кæрдотæ уой, фæткъуытæ уой — уæд иу ахæм тæсчъы куы нæ 
бацæудзысты! Сæ разы йæхи бакъултæ кæны Серæби, бахуды 
сæм, бузныг сæ кæй у, уый сын бамбарын кæны, фæлæ — ма- 
радз-зæгъай! Цалынмæ уый базона, æмæ йын бавнæлдтай йæ 
тæскъмæ, уæдмæ лæудзæн. Æмæ æнцон у уый хуызæн фæллад 
сылгоймагæн уыцы уæззау тæсчъы бын лæууын! 
Ныр афтид уыди уынг, æмæ йæ зæрдæйы фæндиаг цыдтытæ 
кодта. Дæле доныбылæй зынди уыцы цъæх нæууы тæлм, æмæ 
йæ æрфæндыд, тынг æй æрфæндыд — ам дæлæмæ дæхи ауадз 
гæппытæ 4мæ чъыллиппытæгæнгæ, стæй уыцы нæумæ куы ных- 
хæццæ уай, уæд ыл дзæбæх асæрбихъуырæйттæ кæн! Фæлæ уый 
гæнæн нæ уыди. Уый æрцæуæг уыди, Серæби, æмæ æрцæуæг 
лæгыл афтæ уæгъдибар митæ кæнын не ’мбæлы — уый æмбæр- 
ста. Стæй ма æнæуи æрцæуæг куы уаид, уæддæр цы нæ вæййы! 
Фæлæ æрвыст куы уай æндæр бæстæй æмæ æрвыст куы уай 
ахуыргæнæджы куыстмæ, уæд дæ цыд дæр хъуамæ нывыл уа 
æмæ дæ гæпп дæр. Уый та ахуыргæнæджы куыстыл дæр нæ 
ныууагътой, фæлæ бавдæлдысты æмæ йæ ахуыры хайы хицауæй 
сæвæрдтой. Фадат афтæ æркуырдта, æмæ йæ уымæн сæвæрд- 
той. Цæвиттон, уыцы азы онг скъола авдазон уыди, уæд дзы астæук- 
каг скъола сарæзтой, æмæ йын йæ разамынд ивын бахъуыди — 
директор дæр æмæ ахуыры хайы хицау дæр педскъола фесты 
каст æрмæст, æмæ сын астæуккаг скъолайы разамонæг бынæттæ 
ахсыны бар нæ уыд. Æмæ, дам, ды институт бакастæ, ныллæуы- 
дысты йæм районы ахуыры хайы, фæлтæрд нæ дæ — куыст дæ 
йæхæдæг сфæлтæрдзæн. Æмæ дзурын ницуал сфæрæзта. Æнæуи 
йæ нæ фæндыд, куыд æй хъуамæ фæндыдаид — институты дуа- 
рæй рагæпп кæн æмæ ахуыры хайы бынаты абад! 
Æмæ хуыцаубон куы ’рлæууы, уæд ардæм раппары йæхи, 
кæд æм ам, ацы дзæбæх ран исты дзæбæх хъуыдытæ æрцæууид, 
куыд куса цы куса, уый тыххæй. Уæле, хъæуы тыхсгæ кодта — 
уæдæ æгас стыр хъæуы иу зайæг халыл ма схæцæд дæ цæст! Йе 
бæлас, йе хæмпæлгæрдæг, йе æнæуи кæрдæг. Уыцы къæйхæ- 
дзæрттæ фыцгæ цыма ныккодтой уыцы къæйзæххыл, ныддæв- 
25 Хуыгаты Сергей 
385 

дæг ыл сты. Мæнæ цыма зайгæ æркодтой уыцы хурдæвдæг хохы 
фахсыл. 
Дæле, Ботлихы фæндаг уыцы къуырф уынгмæ йæхи кæм 
æрбахаста, уым сцæйцыдысты дыууæйæ, æмæ джитæнтыл фæци: 
се ’ккæйтты тæсчъытæ ма уа, уый гæнæн нæй, æмæ та йæ разы 
дзыхълæуд куы ныккæной! Фæлæ йын ницы гæнæн уыд, æмæ 
йæ цыды кой кодта. Уыдонæй иу разæй цыди, иннæ — фæсте. 
Фæсте чи цыди, уый-иу куы фæзынди, куы-иу нал фæзынди 
æмæ-иу, куы нал фæзынди, уæд-иу æй агурыныл фæци Серæби — 
цы фæуыдаид! Уæдмæ йæм сæввахс сты. Раззаг Чакар разынд, 
цалынмæ йын Лабазан — скъолайы хæдзарады хицау — цæрæн- 
уат агуырдта, уæдмæ цалдæр боны кæмæ ацарди, уыдоны ус. 
Ныццинтæ йыл кодта Чакар, æмæ уæд йæ цæстытæ дзæбæх 
æрхæцыдысты, фæсте чи цыди, ууыл дæр — Айсет! 
Фыццаг бонæй йæ бахъуыды кодта Серæби. Скъолайы бынмæ 
уыцы къулы цы дæргъæй-дæргъмæ тыргъгонд сарæзтæуыд, уым 
ралæууыдысты скъоладзауæй, ахуыргæнæгæй. Мæхæмæт сын 
арфæ ракодта, ахуыры аз кæй райдыдта, уый тыххæй. Æмбырд 
куы фæци, уæд уыйæппæт скъоладзау ныггуылф кодтой мидæмæ. 
Мæхæмæт дуарбахизæнæй иуварс слæууыд, æмæ, скъоладзаутæ 
мидæмæ куыд цыдысты, уымæ каст. Айсет — уæд ын йæ ном 
нæма зыдта Серæби — уыцы æнæрхъæц бырстæй бырста ми- 
дæмæ. Чи зоны, истæмæ тагъд кодта, чи зоны йæ æнæуи хъазын 
дæр фæндыди — анцади, йæ разæй чи цыд, уыдоныл, сывæл- 
лæттæ схылы-мылы сты дыууæ тарвазы астæу, мидæмæ сын ни- 
цуал æнтысти. Уый худти, Айсет, кæл-кæлæй худти ’мæ фæй- 
нæрдæм ракæс-бакæс кодта. Мæхæмæт æй куы ауыдта, уæд æм 
фыццаг йæ къух бадардта, стæй та йæм хъæр бакодта: 
— ГъæмæР 
Æмæ уыйæппæт сабиты астæуæй фездæхта йæ цæсгом чызг, 
йæ сау цæстыгагуытæ йæм фæцарæзта дыууæ топпы фатау, стæй 
фæстæмæ дуармæ аздæхта йæ цæстытæ æмæ, цыма йе ’мбæлт- 
тæй искæмæ исты дзырдта, уый хуызæн загъта: 
— Мун ги гъæмæ!2 
Серæби бахизæнæй иуварс лæууыд. Директоры ныхас дæр 
фехъуыста æмæ чызджы ныхас дæр. Уыцы дзырд цы амыдта, 
уый дæр зыдта æмæ сагъдæй баззад. Уæдæ ма искуы афтæ дæр 
уыд, æмæ директор уай, стыр цъæх худ дарай æмæ скъоладзау 
чызджы хæрæг рахонай?! Стæй — цæй тыххæй? Æппындæр ни- 
цæй тыххæй! Скъоладзаутыл размæ ахæцыд æмæ сыл уадз æмæ 
ахæца! Кæмæн сæ цы уыдзæни уымæй? Мур дæр ницы! Æмæ 
уымæн йæ алы ныхас дæр цæвиттойнаг куы уаид хъуамæ канд 
скъоладзаутæн нæ, фæлæ æгас хъæубæстæн дæр! Æмæ, дам, 
гъаемæ! Æмæ йæм æй афтæ аздæхта чызг дæр. Комкоммæ йæм 
æй’нæ аздæхта æмæ йæм, чи зоны, нæ фехъуыст, фæлæ йæ 
1 Гъæ м æ — хæрæг (солыйаг æвзагыл). 
2Мун гигъæмæ— дыдæхæдæгхæрæг(солыйагæвзагыл). 
386 

алыварс чи лæууыд, уыдонмæ дæр нæ фехъуыст! Уоуу, худæ- 
джы директор æмæ худæджы чызг фæуат! 
Серæби, цыма ницы федта, йæхи афтæ ауагъта. Йæ цæсты 
тигьæй та-иу Мæхæмæтмæ бакасти. Уый бæрзонд лæууыди æмæ 
та-иу йæ амонæн æнгуылдзы уырзæй йæ фындзы цъупп адаудта — 
йæ фындз уæлæмæ схъæл уыди, хохаг фындзы хуызæн фындз 
нæ уыди директорæн. Йæ худ бæрзонд ныккодта ’мæ уæлæты 
касти, ома мæ иууылдæр уыной æмæ уæлдай митæ мачи кæна. 
Æмæ йæм уый не ’рбадардзæн йæ тæскъ. Скъоладзау чызг у, 
цы хъуыддаг æй и, æмæ устыты фæзма! 
Чакар цинтæ кодта Серæбийыл, афтæмæй дзургæ-дзурын 
азылд æмæ йæм бадардта йæ тæскъ: 
— Босе. 
Серæби иу кæрдо систа къалатийæ æмæ хъæрæй, Чакар æй 
куыд фехъуыстаид, афтæ хъæрæй загъта: 
— Баркала.1 
Æмæ йæм уæд уый дæр куы ’рбадарид йæ нарæг фæсонтæ. 
Тæскъ иуæрдæм дæр ахызт чызджы фæсонтæй æмæ иннæрдæм 
дæр. — Æмæ йæм куы бадзурид, цъиу йе ’мбалмæ куыд бауаса, 
уый хуызæн йæ зыланггæнаг хъæлæсæй: 
— Босе! 
Цы гæнæн уыди! Систа та уый тæскъæй дæр иу кæрдо. Стыр 
цъупп кæрдотæ уыдысты, æмхуызон кæрдотæ. Иу къухæй хæ- 
цæн сыл нæ уыди, æмæ сыл дыууæ къухæй хæцыди. Мæнæ зын- 
зырмен кæй хонынц, уыцы кæрдойы мыггагæй уыдысты, æвæц- 
цæгæн. 
— Баркала! — загъта та, æмæ, куы араст сты, уæд йæ сæры 
кæцæй фæмидæг! Авнæлдта æмæ дыууæ кæрдойы дæр Айсеты 
тæсчъы авæрдта иннæ кæрдоты уæлæ. 
Уыдон ацыдысты, уый сæм фæсте касти. Æвæццæгæн, кæр- 
дотæ сусæгæй кæй авæрдта Айсеты тæсчъы, уый тыххæй сæм 
касти, æндæр æй цы кæсинаг уыди! Чакар разæй цыди, Айсет — 
фæсте. Размæ агуыбыр сты, иуæй, фæндаг хæрд ахаста, иннæ- 
мæй — уыцы цъупдзаг тæсчъытæ! Касти сæм æмæ иу хъуыды 
æрбафтыд йæ сæрмæ — асура сæ фæсте, райса сæ тæсчъытæ сæ 
дыууæйæн дæр, йе ’ккой сæ скæна, хъæуы астæуты сæ бахæсса, 
кæддæра уым, годекан кæй хонынц, уым цы лæгтæ бада, уыдон 
куыд кæниккой. Фæлæ хорз зыдта, бæстæ куы рафæлдæха, уæд- 
дæр нæ ратдзысты сæ тæсчъытæ, æмæ фæндаджы хъæбæрыл 
цавддурау лæууыд. 
Доныбылмæ æххæст нæма ныххæццæ, афтæ бæлæсты бынæй 
йæ размæ рацыди иу саусæр лæппу. 
— Лæгтæ дæм дзурынц уартæ, — загъта уый. 
— Чи мæм дзуры? — цæхгæр фæлæууыд йæ цæуынæй Серæби. 
— Лæгтæ, — загъта та лæппу. 
— Кæм? 
Баркала — бузныг (солыйаг æвзагыл). 
387 

— Уартæ Умаханты хутыры. 
— Цы ми кæнынц? 
— Фынгыл бадынц. 
Æмæ лæугæйæ баззад Серæби. Чидæр тæдзынæгæй цыхцы- 
рæгмæ лыгъд куыд фæци, афтæ рауад йæ хъуыддаг. Ныр бацу, 
æмæ уыдонимæ гъай-уйыл схæц! Умаханы дзæбæх зыдта. Æфса- 
дæй æрæджы æрцыди, нырма даргæ дæр æфсæддон дарæс кæны. 
Куы фæцæйцæуы, уæд йæ уæззау цырыхъхъыты гыбар-гыбур 
иннæ уынгмæ фæхъуысы. Уымæ бахатдзæн, Умаханмæ, æмæ йын 
кæд нуазынæй бахатыр кæниккой. 
Лæууыд æмæ, йæ бакомкоммæ донæн уыцы фарс уыцы æмхæрд 
къулæй цы айнæджы фахс зынди, ууыл доны цъæх-цъæхид уылæн 
йæхи куыд цавта, стæй æфсæн лæсæнау йæ фæрсты размæ куыд 
бырста, уымæ касти. Алыхатт дæр-иу ардæм куы ’рцыди, доны 
былмæ, уæд уымæй райдыдта — уыцы здыхсгæ уæззау уылæн 
размæ куыд æнæрынцой бырстæй бырста, уымæ-иу кæсгæйæ 
баззад — уæдæ уыцы æнæскъуыйгæ бырстæй куыд бырсы ’мæ 
кæдæм бырсы ’мæ кæцæй бырсы?! Уæд та гыццыл куыд нæ 
фæлæууы йæ бырстæй. 
Лæппу, Серæби кæдæм кæсы, уый куы федта, уæд загъта 
хъæрæй: 
— Уым-иу Шамил йæхи надта. 
— Кæм? — зæрдаивæй бафарста Серæби. 
— Уым, — йæ къух уыцы доныздыхсæнмæ адардта лæппу. 
— Кæй Шамил? 
— Имам Шамил. 
— Чи загъта? 
— Мæ фыдыфыд. Уым-иу Шамил къæдзæхы рæбынты сленк 
кодта уæлæмæ. Дон дæлæмæ цыд, Шамил — уæлæмæ, — лæппу 
цъæррæмыхстытæй дзырдта, ардæм куы ’рцыди, уæд ын йæ ны- 
хас нæ бамбæрстаид Серæби, фæлæ йæ ныр æмбæрста — фæца- 
хуыр и уыцы цъæррæмыхст ныхасыл æмæ йæ æмбарын байдыд- 
та, лæг ног æвзаг куыд ахуыр кæна æмæ йыл цыдæртæ æмбарын 
куыд байдайа, афтæ. Æмæ йæ цæстытыл ауади Серæбийæн: сленк 
кæны имам уыцы здыхсгæ-уынæргъгæ уылæны, йæ риу æм ныц- 
царæзта, йæ цæнгтæ дзы атъыссы, æмæ дыууæ дихы кæны уыцы 
æфсæн уылæн, афтæмæй тæхы дæлæмæ, уый та уæлæмæ сбыр- 
сы, афтæ сбырсы, æмæ йын бауромыны амал никуы и а дунейы. 
Æмæ йæ зæрдыл æрбалæууыдысты, раджы сын сæ историйы 
чиныджы цы фыстой Шамилы тыххæй, уыцы ныхæстæ: уæнгты 
хъару уыдаид, æнæуи сарæхсын хъуыдаид — Шамилимæ афæл- 
вара, уый никæй бон ницæмæй уыди. 
Цымæ æцæг надтаид йæхи ам, æви уый дæр æрæмысгæ хъуыд- 
даг у? Цас таурæгътæ ис а бæсты Шамилы тыххæй — ам дæр 
уыДи, уым дæр уыди, афтæ дæр бакодта, уфтæ дæр бакодта. 
Цыма йæ уыдæттæм æвдæлди! Уый хæцгæ кодта, хæцгæ, йæ 
армыдзаг хохæгтимæ стыр Уырысы æфсадимæ хæцыди æнæхъæн 
фондз æмæ ссæдз азы дæргъы. 
388 

— Уартæ Хабиб! — йæ къух адардта лæппу бæлæсты ’рдæм. 
Серæби бынтон æвæндонæй акасти, лæппу йæ къух кæдæм дард- 
та, уыцырдæм. Хабиб сисыл лæууыд æмæ йæм йæ къух тылдта: 
ардæм! 
Хабибы Ботлихы базыдта. Райкомы куыста, стыр куыст ын 
дзы нæ уыди. Афтæ гыццыл цæмæйдæр куыста. Ам ахуыры хайы 
хицау уыдзæни, скъолайы, ууыл куы ныллæууыдысты, уæд æй 
районы ахуыры хайы хицау райкоммæ акодта — хъуамæ райкомы 
секретарь йемæ аныхас кодтаид: чи у, цы у? Фæтк афтæ амыдта. 
Æмæ уым федта Хабибы, стæй ма йыл уыйфæстæ дæр сæмбæлди 
уым, Ботлихы. Ацы хъæуккаг нæу. Æмæ уæдæ ам цы ми кæны?! 
Сисæй æргæпп кодта йæ размæ, атыхсти йыл æмæ йын йæ 
фæсонтыл ахæцыд йæ цонгæй размæ. 
Дзæбæх æрталынг и, хæдзармæ афтæ ссыди. Нуазын сын нæ 
бакуымдта, æмæ сын куыд бакуымдтаид нуазын — уыйæппæт 
тетрæдтæ раст кæнын нæ хъуыд?! Хæргæ дзы акодта — уыцы 
хæрзфых фысыфыд обæуттæй лæууыд сæ разы. Ныр тетрæд- 
тыл æрбадон куыд загъта, афтæ йæ цæстытæ тыбар-тыбурæн 
бахъуыдысты: стъолы бæстастæу, тетрæдтæй къулы ’хсæн цы 
быгъдæг бынат уыд, уым фæрсæй-фæрстæм лæууыди дыууæ 
кæрдойы. Дыргъцух æй никуы уагътой, къæртаты дзæгтæ-иу 
æрбахастой. Уым-иу куы нæ уыди, уæд-иу сæ афтæ ныууагътой 
фæсдуар æд къæрта. Стæй-иу къæртамæ чи ’рбауад сывæллæт- 
тæй, уыдоны-иу схæцыд рафæрс-бафæрсыл æмæ-иу афтæмæй 
базыдта, чи сæ ’рбахаста, уый. Æмæ уыдон къæртайы дзаггай 
хастой, адон та дыууæ кæрдойы сты æрмæст. Æмæ дыууæ дæт- 
тын дæр куы нæ фæтчы! Бурæфцæг, цъупп кæрдотæ. Сæ цъуп- 
пытæ — уæлæмæ. Лæууынц фæрсæй-фæрстæм. Кæсы сæм Се- 
рæби æмæ дис кæны — кæцæй æрхаудтой?! Æвæццæгæн сæм 
кæсынæй бафæллади. Хатт-иу цыма дыууæ нал уыдысты, цыма-иу 
аиу сты æмæ-иу сæ иу кæрдо рауади. Æмæ-иу уæд фæстæдæр 
алæууыди æмæ-иу уырдыгæй ныккасти стъолмæ. Фæлæ та-иу 
уæдмæ кæрдотæ дыууæ фестадысты. Æмæ уæд йæ мидбынат 
куы ныззилид, йæ къухтæ куы фæхæссид æмæ сæ кæрæдзийыл 
куы нытътъæпп кæнид — æмæ уыдон уыцы кæрдотæ куы сты! 
Сæ иу Чакары тæскъæй куы систа, се ’ннæ Айсеты тæскъæй, 
стæй сæ дыууæйы дæр Айсеты тæсчъы куы авæрдта иннæ кæр- 
доты уæлæ. Худгæ дæр ма куы бакодта, куыд сæ авæрдта, уый 
кæй нæ базыдта Айсет, ууыл. Стæй феггуырсти йæ бынатæй 
æмæ рацу-бацу кæнын райдыдта — дуаргæронмæ-иу ацыди æмæ- 
иу фæстæмæ раздæхт, къулы рæбын, йæ сынтæг кæм уыд, уыр- 
дæм-иу æрбацыд, уым-иу разылди æмæ та-иу араст и фæстæмæ 
дуаргæронмæ. Цыди æмæ хъуыды кодта — уым куы нæ базыдта, 
кæрдотæ йын йæ тæсчъы авæрдта, уый, уæд ма йæ стæй кæм 
базыдта?! Куыд ма йæ базыдта, цæмæй ма йæ базыдта?! Науæд 
æй зонгæ дæр бакæнæд! Фæлæ сæ куыд æрхаста, кæд сæ æрха- 
ста, цæмæн сæ æрхаста?! Хатт-иу йæ къах айсынмæ нал фæца- 
рæхст æмæ-иу лæугæйæ аззади. Æмæ та-иу уæд йæ цæстытæ 
389 

базылдта кæрдотæм. Уыдон лæууыдысты фæрсæй фæрстæм уыцы 
бурæфцæг-хъалхастæй. Æмæ сæ, цымæ, рухс ма куы уыди, уæд 
æрбахаста, æви, куы æрталынг и, уæд? Фæлæуу, æмæ сæ кæд 
искæмæн æрбарвыста, уæд та? Æмæ сæ куыд æрбарвыстаид ис- 
кæмæн хъуамæ, цы хъуамæ загътаид, куы сæ æрвыстаид, уæд, 
кæмæн сæ æрвыстаид, уымæн?! Нæ, æрвитгæ сæ никæмæн æрба- 
кодтаид. Йæхæдæг сæ ’рбадавтаид, йæ тагъд уадæй æрбауадаид 
æмæ сæ æрбадавтаид. Стъолыл сæ авæрдтаид, ома, мæнæ дæ 
кæрдотæ, æмæ фæтъæбæртт кодтаид фæстæмæ. Æмæ йæ, исчи 
куы фена, уымæй нæ тарстаид, цымæ? Æмæ дзы цæмæй хъуамæ 
тарстаид? Мæнæ æрцæуæг ахуыргæнæг у, æмæ йын дыргъы 
муртæ ’рбадавта! Гъе, дыууæйы йеддæмæ кæй нæ уыдысты кæр- 
дотæ, уый уыди дзырддаг. Уæдæ кæрдойы азар скодта, дыууæ 
кæрдойы номыл кæдæм цæуыс! Йæ тæскъ цъупдзаг куы уыди, 
уæд ма сыл куыд нæ афтаугæ фæци?! Дыууæйæ сæ кæдæм хас- 
та?! Фæлæ сывæллон чызг у, ’мæ уыдæттæ кæд не ’рцахста йæ 
зонд? Æндæр сæм афтау иуцалдæр иннæтæй, æмæ уа! Æниу, чи 
зоны, афтæ сывæллон чызг дæр нал у. Уæдæ, кæд афтæ сывæл- 
лон чызг у, уæд уыцы бон директормæ цæмæн фæцарæзта йæ 
цæстытæ?! Фæлæ афтæ сывæллон чызг нал зыны йæхимæ, ’вæц- 
цæгæн. Стæй, дам, а бæсты уый карæнæй чындзы дæр цæуынц. 
Курæг сæ фæзыны, æмæ сæ раттынц. 
Уыцы бонты уыцы дыууæ кæрдойыл рахъуыды-бахъуыды- 
йæн бахъуыд. Ахæм диссагæй дзы ницы уыд, ай-гъайдæр. Цы дзы 
уыд?! Кæрдотæ йын йæ тæсчъы авæрдта. Хъазгæйæ сæ авæрдта, 
афтæ. Уадз æмæ сæ уый ахæсса! Æнæуи дæр сыл хæрыныл куыд 
слæууыдаид! Куыд хордтаид уыцы стыр кæрдотæ?! Уæдæ сæ 
йæ къухты дæр куыд рахæсс-бахæсс кодтаид! Æмæ, æвæццæ- 
гæн, сæхимæ йæ тæскъ куы æрæвæрдта, уæд базыдта, кæрдотæ 
йын йæ тæсчъы кæй æрæвæрдта иннæ кæрдоты сæр, уый. Æмæ 
сæ ’рбахаста. Уæдæ сæ ма ’рбахастаид! Фæлæ, цымæ зонгæ сæ- 
химæ бакодта, кæрдотæ йæ тæсчъы кæй разындысты, уый, æви 
йæ уым дæр фæхатыдта: авæрдта йын кæрдотæ йæ тæсчъы! Чи 
зоны йæ базыдта уым дæр. Хæйрæджытæ сты ацы сылгоймæгтæ, 
сæ гыццыл дæр хæйрæг у, ’мæ се стыр дæр. Йæхæдæг урокты 
йæхи афтæ æвдыста, цыма иу кæрдо дæр никуыдæм бахаста. 
Æмæ та-иу гуырысхойы хай фæци Серæби — кæд уыцы кæрдотæ 
не сты, кæд æндæр кæрдотæ сты? Кæд сæ уый не ’рбахаста, 
кæд сæ æндæр исчи æрбахаста? Фæлæ сæ куыд æрбахаста æндæр 
исчи — уынгæ йæ куы кодта, уыцы кæрдотæ сты! Æнæуи гыц- 
цыл фæхъазуатондæр и — афтæ зынд Серæбимæ. Фæйнæгмæ-иу 
куы рацæйцыд, уæддæр æм зынд афтæ, йæ бынатæй-иу куы фе- 
стад æмæ-иу уырдыгæй куы дзырдта исты — уæддæр. Исты-иу 
раст куы нæ загъта уырыссагау, æмæ-иу ын куы бараст кодта 
Сергрби йæ ныхас, уæд-иу уыцы цæрдæг фездæхт, Серæбийы 
хæдуæлвæд-иу æй бараст кодта, стæй-иу цыдæр тæрк мидбыл- 
худт ахъазыд йæ цæсгомыл, цыдæр æхсызгон мидбылхудт. Афтæ- 
иу зынд: цин кодта, кæй фæрæдыд, ууыл, тынг ыл цин кодта. 
390 

2 
Иу изæр, куыддæр скъолайæ æрцыди æмæ йе ’фсæйнаг пецы 
раз æрлæууыд, арт бакæна, афтæ дуар айгом, æмæ тæрвазыл 
йæхи бахафта Лабазан. Хатæны астæу æрлæууыд, йæ уæрæх 
гæлифейы фадгуытæ йæ цырыхъыты хъустыл æрфæлдæхтытæ 
сты, йæ мидбынат азылд, къуымтæм фæйнæ-фæйнæ дарды фæ- 
кодта йæ тъæпæн цæсгом: 
— Нæ, фæлæ дын цы хæдзар ссардтон! 
— Хорз у, — загъта Серæби. 
— Раст æй цыма дæуæн арæзта Насрулла. Сарæзта йæ æмæ 
лидзынмæ фæци, иу аз дæр дзы нæ ацарди. Ныр ды багуыбыр 
уыдзынæ ’мæ цæрдзынæ ’мæ цæрдзынæ ай хуызæн хæдзары! 
Хъарм хæдзар, рухс хæдзар, уæдæ, йе ’ккой хæдзар кæй нæй, 
уый та?! — Лабазан уырыссагау æвзæр зыдта æмæ-иу ныхæстæй 
кæмæн йæ райдиан æрмызгъуыр кодта, кæмæн — йæ кæрон. Иуæй- 
иухатт-иу дзырд бынтон не сфæрæзта сдзурын, æмæ-иу уæд йæ 
бæсты солыйаг дзырд срæцыгъта æмæ-иу худынмæ фæци. Худгæ- 
иу куы кодта, уæд-иу йæ былтæ аивæзтысты æмæ-иу йе ’фсæ- 
рыкъæдзтæ атымбыл сты. 
— Цæмæн алыгъди Насрулла Ботлихмæ? Ботлих цæмæй хуыз- 
дæр у? 
— Ай цырыхъгæнæг у, а Насрулла. Ахæм цырыхъгæнæг Мæс- 
куыйы дæр нæй, уый дын цырыхъхъытæ бахуыдта, уæд сæ дæхи 
уындзынæ, афтæ цæхæртæ калдзысты, гъе! Ам ахæм цырыхъ 
кæй хъæуы! Уым та уыйас дæр хуый. Цæуынц æм æмæ йæм 
цæуынц. — Дзургæ-дзурын йæ уæрæх гæлифейы дзыпмæ ныв- 
нæлдта Лабазан æмæ дзы иу арахъы авг сласта, стъолыл æй æрæ- 
вæрдта, уыйфæстæ йæ хæлафы иннæ дзыппæй хæрынкъа систа 
æмæ дзы кæрдотæй иу, куыд лæууыд, афтæ æрфаста йæ астæ- 
уыл. Кæрдойы æрдджытæ фæйнæрдæм фæуæлгоммæ сты. 
Серæбийæн хъыг уыди, кæрдо кæй алыг кодта, уый: уыцы 
дзæбæх лæууыдысты фæрсæй-фæрстæм, уадз сæ æмæ лæууой! 
Кæдæм æй лыг кæныс йæ тæккæ астæуыл?! Ныр уый бахæр- 
дзæн Лабазан — Серæби дзы йæхæдæг нæ ахæрдзæн — фæлæ 
иннæ цы ми кæндзæн иунæгæй? Стæй хъуамæ кæдмæ лæууа ам 
иунæгæй?! Æмæ йæхимæ мæсты кодта — уæдæ сæ стъолыл цы 
ныддардта! Цыма хæрыны кæрдотæ уыдысты. Искуы сæ æрæ- 
вæр æмæ уа! Фæлæ уый хæйрæг дæр цæмæй уыди, æмæ Лабазан 
æрбафсæрдзæн йæ уæрæх гæлифейы мидæг, стæй йæ иу дзып- 
пæй авг сласдзæн, иннæ дзыппæй та хæрынкъа сисдзæн! 
Æнæуи дæр уæзбын лæг уыд Лабазан, ныр та йын бынтон 
ницы æнтысти. Кæрдо куы алыг кодта, уæд азылди хатæны фæ- 
стаг къулмæ. Уым, къулыл уыди цалдæр дæргъæй-дæргъмæ гай- 
лайы — къул цы ахаста, уый ахастой гайлатæ дæр. Гайлатыл 
дунейы тæбæгъ, чи гыццылдæр, чи стырдæр, афтæ фæрсæй-фæр- 
стæм хъен лæууыдысты, сæ чъылдымтæ къулмæ здæхт, сæ цæс- 
391 

гæмттæ размæ. Тæбæгъты ’хсæнты агуывзæтæ — цайцымæнтæ 
æмæ къаддæртæ. 
Ахæм фæтк уыди Ансалтайы хæрæндоны дзаума дарынæн. 
Райста дыууæ арахънуазæн агуывзæйы Лабазан æмæ сæм авг 
фæйнæ къулы фæкодта. Йæ рахиз къухмæ дыууæ агуывзæйæ иу 
систа, йæ галиу къухмæ — кæрдойы æрдæг. Фыццаг агуывзæмæ 
æркаст, стæй — кæрдойы æрдæгмæ, уыйфæстæ йæ тъæпæн цæс- 
гом Серæбимæ сарæзта. 
— Ле, уас!1 Æмæ ныр ацы цæрдтытæй цæрынмæ хъавыс? Арт 
нæй, хæринаг нæй, хæринаггæнæг нæй. Уый цы хуызæн цард у?! 
Ахуыр фæдæ, кусын райдыдтай — ус ракур! Лæг чи у, лæгау 
лæг, уымæн хъуамæ ус уа, ус! Уæртæ Хабибмæ кæсыс?! 
— Цы кæны Хабиб? — цыма тæрсгæ фæкодта, Лабазан æй 
Хабибмæ кæй кæсын кодта, уымæй, уый фарст акодта Серæби. 
— Ус куры, æндæр цы! 
— Алæ ’мæ Хабибы йеддæмæ ничи ракуырдта ус? — бахудти 
Серæби. Уымæн цы уæлдай уыд, куры Хабиб ус — нæ куры! 
— Ракуры, цæмæннæ ракуры, фæлæ Хабиб цы чызг равзæр- 
ста — гъæ, бындары Хабиб фæуай! — Лабазан йæ агуывзæ стъо- 
лыл æрæвæрдта, йæ къухы уырзтæ сиу кодта, йæ былтæм сæ 
схаста, абагæнæгау кодта къухы уырзтæн æмæ йе ’нахуыр æхсыз- 
гон уынæргъын фæцыд: 
— Мгьуы! 
Серæби йæм кæсгæйæ баззад, уый бафиппайдта Лабазан: 
— Ды йæ нæ зоныс — нæгъ, зонгæ йæ кæныс, фæлæ йын 
æмбаргæ ницы кæныс. Ды ницы ’мбарыс нырма чызджытæн. 
Æмæ хъуыдытыл фæци Серæби — цæмæй йæ хъуамæ зона! 
Кæм вæййы æмæ йæ кæм хъуамæ федтаид! Кæд далæ уæд Ума- 
ханты хутыры чи зарыд, уый у? Æмæ уымæн дæр цы базыдта?! 
Йæ хъæлæс ын цы хъуыста, æндæр æй уынгæ нæ фæкодта. Иуæй, 
чъылдыммæ бадти лæгтæм, иннæмæй, кæлмæрзæнæй æмбæрзт 
уыди йæ цæсгом, æмæ йæ куыд федтаид?! Æвæццæгæн ын Ха- 
биб загъта, уым уыди, уый. Æвæццæгæн, рæсугъд чызг у, уæдæ 
æндæр цæуыл уынæргътытæ кæны Лабазан! 
Серæбийы зæрдыл æрбалæууыд уыцы изæр. Лæппу цагъта 
дала-фæндырæй, уыцы саусæр лæппу, донбылмæ йæм чи рацыд, 
уый. Чызг зарыд. Афтæ зарыд, æмæ джихæй баззад Серæби. 
Кæм и, уый дæр дзы айрох и. Ахæм улæфтытæ-иу стахти йæ 
хъæлæсæй, æмæ сæм зынг бадар — ныггуыпп кодтаиккой æмæ 
судзгæ æхсидæвтæй фæхаудаиккой фæйнæрдæм. 
Фынгыл рæгъытæ нæ кодтой, сæ агуывзæтæ-иу бакъуырцц 
кодтой æмæ-иу сæ анызтой. Хистæр дæр сын нæ уыди, уырдыг- 
стæг дæр. Уый сыл йæхи бафæдзæхста, Серæби, нуазæн ын кæй 
нæй — æмæ йæм нал хатыдысты. Уæддæр-иу, йæ ныхмæ цы дæн- 
дадджын лæг бадти, уый хъуамæ йæ даргъ цонг æрбаивæзтаид 
фынджы сæрты æмæ-иу йемæ бакъуырцц кодтаид. Стæй-иу Се- 
1 Л е, у а с — гъей, лæппу (солыйаг æвзагыл). 
392 

рæби йæ агуывзæ чъызгæ-чъызгæ фынгыл куы æрæвæрдта, уæд- 
иу уый та йæ сæр ныттылдта фæйнæрдæм. Хæрынмæ-иу куы 
февнæлдта, уæд-иу йæ дæндæгты къæрцц-къæрцц хъуыст Серæ- 
бимæ фынджы сæрты, æмæ йæм афтæ зынд, кæй йæм мæсты 
кæны, уый тыххæй афтæ къæрцц-къæрцц кæнынц йæ дæндæгтæ. 
— Уый Шамилы зарæг у. 
Серæби фехъуыста Хабибы ныхæстæ, фæлæ йæм хъаргæ нæ 
бакодтой — зарынмæ хъуыста æмæ йæм куыд бахъарыдаиккой! 
— Иу ныббырсты йе ’фсадæй бирæ фæцагъды и, йæ зæр- 
дæмæ ныхъхъуыста æмæ зарын нал уагъта. 
— Куыд нал уагъта зарын? — аздæхти Хабибмæ Серæби. Уæдæ 
зарынæн бауромæн куыд и?! 
— Чи азарыдаид, ууыл хъуамæ лæдзджытæ ныссастаиккой, 
афтæ йæ фæнадтаиккой. 
— Диссаг! Æмæ йæ зарæг цы хъыгдардта? Зарæг иугæнæг 
тых куы у, тохмæсидæг тых. 
— Зарæг уæддæр зарæг у. Уымæн йæ зæрдæйы цы тугтæ 
тагъд, уыдонмæ хъусын æм цыди. Искæй зарынмæ хъусын æм 
нæ цыди. Æмæ йыл зарæг скодтой адæм. 
— Зарын сæ кæй нæ уагъта, уый тыххæй йыл зарæг скодтой? 
— Гъо. 
— Диссагдæр ма цы уа уымæй! 
— Мæнæ ацы хъæутæн дон куыд хæссын кодта, уый нæ зо- 
нут? — йæ бадæнæй йæхиуыл размæ рахæцыд, Хабибы уæллаг 
фарс чи бадти, уыцы дастсæр лæг. Йæ бæрзæй Тары фырт Му- 
карайы бæрзæйы хуызæн, цирхъæй йæ ныцъцъыкк кæн, уæд цыма 
йæ цæхæртæ акалдаиккой цирхъæн. 
— Кæцы хъæутæн? — афарста йæ лæгтæй чидæр. 
— Мæйæ Ансалта, дæлæ Рахата, уæлæ Шодрада. 
— Æмæ сын цы хæссын кодта, зæгъыс? 
— Дон, дон. Уæд йе ’фсад, мæнæ уыцы фарс цы рагъ и, уый 
сæрмæ уыди, цæцæны арæныл. Уым дон нæй, æмæ ацы хъæутæн 
бахæс кодта, цæмæй ардыгæй дон хастаиккой æфсадæн. Хохаг 
лæг хин кæм нæу! Иу фæйнæ-дыууæ къусы-иу æркодтой сæ ла- 
лымты, стæй-иу сæ ахъаззаг ныддымдтой, æмæ, цыма нæ фæра- 
зынц сæ лалымтæ, уый хуызæн-иу гуыбыр-гуыбыр фæцæйцы- 
дысты. Афтæмæй лалым — бирæ, дондзау — бирæ, дон — нæй. 
Æмæ дын Шамилæй ахæмтæ ирвæзти! Сбæгънæг сæ кæнын код- 
та æмæ сын се ’рбадæнтæ афтæ стæлмытæ кодтой топпы фат- 
тæй, æмæ бынтон æнæ лалым дæр гуыбыр-гуыбыр цыдысты. 
— Ирæтгæй иутæ пысылмон сты, иутæ чырыстон, афтæ нæу? — 
бафарста хъæрæй Лабазан, æмæ Умаханты хутыр дард кæмдæр 
аззади. 
— Гъо. 
— Ды кæцытæй дæ? 
— Чырыстæттæй, — загъта Серæби, кæд ус курыны кой нал 
кæнид Лабазан. Ацы бæсты чырыстæттæ нæй, æмæ дзы уæд 
393 

пысылмон чызгæн чырыстон лæппумæ цæуыны фæтк куыд хъуа- 
мæ уа! Стæй кæд йæ ныхас дæр фæуид. 
— Æмæ уæ чырыстон лæппутæ уæ пысылмон чызджыты нæ 
курынц? 
— Курынц, цæмæннæ курынц. 
— Æнæ сунæтгондæй? 
— Гъо. 
— Уæдæ ма цы! Кæд уымы пысылмон чызджытæн ис æнæ- 
сунæтгонд лæппутæм цæуæн, уæд амы чызджытæн цæмæннæ ис? 
Æмæ мах чызджытæй хуыздæр кæм и! Уæллæй-гъи, дунейыл 
куы фæзилай, уæддæр солыйаг сылыстæджы хуызæн не ссар- 
дзынæ. Æдде — фæлмæн, мидæгæй — арт. Æмæ уыцы тæвдæй 
уаты дæ фарсмæ куы алæса, уæд фырæхсызгонæй дæ уд дæ 
хъæлæсæй сцæйхаудзæн. Фæлæуу-ма! — Лабазан уыцы лæугæйæ 
йæхи цыдæргъуызон фæгæмæл кодта, агуывзæ йæ дзыхмæ сцæй- 
хаста — нæй, стъолыл æй æрæвæрдта. — Уæд та дын мæ усы 
хойы ракурин, Сакиаты? Фæлмæн æмæ лæгъз, гæдыйы хъуын 
куыддæриддæр уа, афтæ. Скъоламæ уый нал цæуы æмæ æндæр. 
Цы куыст ма йын и чындзы цæуынæй хуыздæр?! 
— Фæлæуу-ма, — загъта Серæби дæр, — æмæ скъоламæ цæ- 
уылнæуал цæуы? 
— Æвæццæгæн æм чындзы цæуын æрцыди ’мæ уымæн, — 
бахудти Лабазан. — Стæй канд Сакиатмæ æрцыди чындзы цæ- 
уын, дæумæ гæсгæ? Бирæ сты. 
— Куыд бирæ сты? 
— Куыд, куы зæгъай, уæд фарон æвдæмтæ чи фæци, уыдо- 
нæй ныр æстæмтæм кæд цæуа се ’рдæг. 
— Куыд се ’рдæг? — йæ дис бамбæхса, уый йæ бон нæ баци 
Серæбийæн. — Æмæ се ’ннæ ’рдæг цы фæци?! 
— Се ’ннæ ’рдæг уисæйттæ райстой æмæ уынгтæ мæрзынц, 
кæд сыл лæппуты цæстытæ æрхæциккой, — Лабазан агуывзæ 
систа, анызта йæ, стæй кæрдойы æрдæгæй ныххæмц кодта. 
Æууылдта, æмæ йе ’фсæрыкъæдзтæ удисæджы змæлд кодтой. — 
Ды дзурыс, фæлæ уыдон сæ тæккæ дзæбæхыл сты чындзы цæ- 
уынæн, — дзырдта æууилгæ-æууилын Лабазан. — Ай, сæ тæккæ 
дзæбæхыл. 
— Куыд сты сæ тæккæ дзæбæхыл?! Нырма, а уалдзæджы 
æвдæмты чи ахуыр кодта, уыдон! Нырма зæххæй къуыпп куы 
нæ дарынц! 
— Зæххæй цы дарынц, уымæн ницы зонын, — загъта та 
æууилгæ-æууилын Лабазан, — фæлæ сæхæдæг ахæм къуыппытæ 
радарынц, ахæм, æмæ зæгъдзынæ: уо стафыраллах?! 
— Цæй къуыппытæ радарынц сæхæдæг? Цытæ дзурыс, цы?! 
Лабазан хинæйдзаг худт бакодта. 
—» Ахæм къуыппытæ, ахæм, æмæ зæххыл куы фæзилай, — 
ахæм удæн æхцон къуыппытæ никуы ссардзынæ. Уыцы дзæбæх 
тымбыл къуыппытæ фæрсæй-фæрстæм. 
Æмæ Серæбийы æрфæндыди, тынг æй æрфæндыди — ныр дæ 
394 

къух дард фæхæсс æмæ йын йе ’фсæрыкъæдз ахъаззаг ныуудай. 
Уый йын къуыппытæ ’мæ дзыхъхъытæ. 
— Уый цы хуызæн уагæвæрд у? — Лабазанмæ арæзт нæ уыди 
йæ ныхас — йæхимæ арæзт уыд. — Скъоламæ цæуын æмæ чын- 
дзы цæуын кæрæдзийы мидæг цæмæн алæстысты, алкæмæн сæ 
йæхи рæстæг æмæ йæхи афон цæмæннæ и?! — Стæй аздæхт Ла- 
базанмæ: — Районы нæ зонынц ацы хабæрттæ? 
— Æмæ район нæхи район нæу! — загъта цыдæр разæнгардæй 
Лабазан æмæ та йæ агуывзæ æрыдзаг кодта, бакаст Серæбимæ. — 
Сис дæ агуывзæ. 
Раст уæд чидæр дуар æрбахоста, æмæ Серæби дуармæ кæсы- 
иыл фæци: ам дуар бахойын фæткы нæ уыд — афтæ-иу æрбахæ- 
цыдысты дуарыл. Уæд чи хъуамæ уа! 
— Мидæмæ! — адзырдта хъæрæй. 
Дуар айгом, æмæ къæсæрыл алæууыд Хабиб. Лабазаны куы 
ауыдта, уæд йæ сæр ныттылдта. 
— Æз ай агурынæн бахъуыдтæн аулы къуымты, уый та ам 
арахъ æнцъухы! 
3 
Директоры кусæн хатæнмæ дуар агъуыстæн йæ чъылдымæй 
уыди, æмæ, уым и Мæхæмæт, уым нæй, уый базоныны тыххæй 
агъуысты фæстаг къулмæ цæуын хъуыд. Йæхæдæг дæр, æвæц- 
цæгæн, зивæг кодта агъуысты рæбынты зилын æмæ йæм арæх 
нæ цыди. Скъолайы-иу куы уыди, уæд-иу ахуыргæнджыты ха- 
тæны бадти. Серæбийы стъолы ныхмæ къулрæбын цы бандон 
уыд, уымæ-иу тигъмæ йæ сынæг бахаста æмæ-иу йæхи æруагъта, 
стæй-иу уырдыгæй къухдариуæг кæнын райста йæхимæ: ам афтæ 
хъæуы, уым та уфтæ хъæуы. 
Фæлæ скъолайы бирæ фæстиат кæнын нæ уарзта. Фæкæс 
æмæ та, йе стыр цъæх худ йæ сæрыл бæрзонд конд, йæ даргъ 
пъалтойы дымджытæ æнæуд змæлд кæнынц, афтæмæй далæ 
хъæумæ ауырдыг кодта йе ’нæнкъуыса цыдæй. 
— Мæнæн мæ куыстыты фылдæр хай уым и, уым, — дзырдта- 
иу зондамонæджы хъæлæсæй Серæбийæн, æмæ-иу йæ цонг хъæу- 
мæ ныццарæзта. — Ам та дæ бæрны сты хъуыддæгтæ, æмæ сæм 
мæнмæ ма кæс — ахуыры хайы хицау ды дæ. 
Æмæ-иу дис кодта Серæби: цы хъуыддæгтæ фæаразы хъæуы 
æмæ сæ цымæ кæцы ран фæаразы? Æмæ стæй цы фæвæййынц, 
кæй саразы, уыцы хъуыддæгтæ?! 
Ныр æй уым баййæфта Серæби — йе стъолы размæ рагуыбыр 
и æмæ иу стыр хъамагонд кардæй кърандас цыргъ кодта. 
— Мидæмæ Серæби Замбеджы фырт! — хъæрæй загъта Мæ- 
хæмæт æмæ йын, кард цы къухы уыди, уымæй бандонмæ аца- 
мыдта. — Сбад! Æз ма дæм æрвитынмæ хъавыдтæн. Хъуыды 
кæнын, кæнын æмæ ууыл ныллæууыдтæн: афтæ бакæнæм æмæ, 
изæрон скъола чи у, уым уырыссаг уроктæ дæхæдæг кæн. Фузæ 
395 

чызг у, чындздзон чызг, а изæрон скъоламæ та лæппутæ цæу- 
дзæн, стыр лæппутæ, æмæ йæм сæ йе исчи уæлдай каст куы 
бакæна, йе йæм сæ исчи, цы не ’мбæлы, ахæмæй исты куы сдзура! 
Уæд дзуапп чи дæтты? Æз æмæ ды. Æппæты фыццаг та — æз. 
Фузæ æмæ Серæби иумæ ахуыр кодтой, цæугæ дæр иумæ 
æркодтой уыцы хъæумæ, æмæ фыццаг, цыма ус æмæ лæг сты, < 
афтæ касти хъæубæстæм. Стæй Фузæ, æрцæуæг ахуыргæнджы- 
тæн скъолайы бынмæ цы тъæпæн хæдзар уыд, уым куы ’рцард, 
цы дыууæ чызджы ма дзы царди, уыдонимæ, Серæбийæн та Ла- 
базан хъæуы астæу, районмæ чи алыгъд, уыцы дзабырхуыйæ- 
джы хæдзар куы баххуырста, уæд-иу Серæбимæ æнæмбаргæ кæ- , 
стытæ кодтой фæйнæрдыгæй. 
Серæби иуцасдæр æнæдзургæйæ абадт, стæй загъта: 
— Фенон Фузæйы. Йемæ аныхас кæнон. 
— Изæры скъола æнæуи дæр æндæргъуызон скъола у. Бæргæ, 
иууыл æм ахуыр кæнынмæ куы цæуиккой, фæлæ йæм, йæхи 
ирхæфсынмæ чи цæуы, ахæмтæ дæр вæййы, — ныхас та йæхимæ 
айста Мæхæмæт. — Æмæ æнцон нæ уыдзæн Фузæйы хуызæн 
чызгæн уыдонимæ. * 
Серæби йæ бандоныл директоры ’рдæм бахæцыд: 
— Æз дæм æндæр хъуыддаджы тыххæй æрбацыдтæн. Цæвит- 
тон, фарон дæр æмæ уымæй размæ дæр æвдæмтæ чи фæци, уыцы 
чызджытæй ацы аз æстæмтæм чидæртæ нæ цæуы, æмæ дæм уыцы 
хъуыддаг куыд кæсы? 
Мæхæмæт кърандасы цыргъ фындз гæххæтмæ æруагъта, æл- 
хуыйы фындз æлвисæн къусмæ куыд æруадзынц, афтæ, æрзыл- 
дта йæ, æрæджиау йæ худы бынты бакаст Серæбимæ: 
— Чи загъта? 
— Чифæнды зæгъæд, кæнæ æппын мачи зæгъæд! Уый цы 
уæлдай у? 
Мæхæмæт кърандас стъолмæ æрæппæрста, стæй та кард æрæп- 
пæрста кърандасыл: 
— Уæдæ цы нæу уæлдай? 
— Уæлдай уый нæу, æмæ скъолайы кары чи и, уыдон скъо- 
ламæ кæй нæ цæуынц. 
— Фæлæуу, æмæ дæу Лекъты бæстæм ахуыры пехуымпарæй 
æрæрвыстæуыд?! Цæуы скъоламæ, нæ цæуы скъоламæ — цы 
хъуыддаг дæ и уыдæттæм?! Де скъолайы, дæ кълæсты дæ партæ- 
тыл цы ахуыргæнинæгтæ бады, уыдонæн дзуапп дæтт, уыййед- 
дæмæ скъолайы æдде чи цы ми кæны, уый дæумæ нæ хауы. 
Бамбæрстай?! 
Серæби комкоммæ каст Мæхæмæтмæ, федта, йæ тæнæг былтæ 
æнгом куыд абадтысты сæ бынæтты, цыма исты æхгæнæнтæ 
уыдысты, уый хуызæн, æмæ ма базмæлой, уый йæ нал фæндыд, 
ахъавыд — феста æмæ федде уа. Фæлæ та уæдмæ уыцы тæнæг- 
тæнæг змæлд бакодтой лæджы былтæ: 
— Уæдæ, уыцы чызджытæ скъолайæн исты пайда куы уаик- 
кой, уæд сыл дæ размæ ахъуыдыгæнджытæ уыди, ма тæрс. Фæлæ 
396 

æвдæмты чи нæ фæрæзта, уый стæмты дæр нæ фæраздзæн æмæ 
нын нæ иумæйаг æййафыны хъуыддагыл фæстæмæ хæцдзæн. 
/Ембарыс уыцы хабæрттæ-йедтæ?! 
Æмæ та æввахсдæр бахæцыд Серæби йæ бандоныл Мæхæмæ- 
ты ’рдæм. 
— Гъомæ скъолайæн ма уæд пайда, сæхицæн дæр нæ уыдзæн 
пайда уыцы чызджытæн — скъола каст куы фæуой, ноджы дæр 
ма куы сахуыр кæной истæуылты, дунейы рухсмæ куы феввахс- 
дæр уой. Ныр сæ исчи иумæйаг æййафынадыл фæстæмæ хæц- 
дзæн, уый тыххæй сæ иуварс куыд ныууадзæм! Лæг ма йæ мæ- 
лæг æмбалы дæр куы никуы ныууадзы, йе ’ккой йæ куы фæхæс- 
сы! Тæригъæд нæ уыдзысты уыцы чызджытæ сомбон, куы бахъо- 
мыл уой, уæд?! 
— Ды æрцæуæг дæ, стæй лæппу дæ нырма æмæ не ’мбарыс 
мах царды хиæдтæ. Фыццаджы фыццагдæр мах пысылмон адæм 
стæм. Дæ алы хъуыддаг дæр хъуамæ райдайай уымæй. Рухс хорз 
у, ай-гъай! Фæлæ талынг дæр, чи зоны, афтæ æвзæр нæу, хорз 
талынг куы уа, пысылмон талынг, уæд. Пысылмон талынгæн ис 
йæхи рухс, йæхи рухс, йæхи! — Мæхæмæт йæ амонæн æнгуылдз 
æркъæдз кодта æмæ йæ батылдта Серæбимæ, цыма йын уай- 
дзæф кодта, уыцы рухс кæй нæ уыны, уый тыххæй. — Æмæ 
йын, чи зоны, фаг у уыцы рухс, æмæ сæ, чи зоны, нæ хъæуы, 
æндæр рухсæй сæм цы рухс цæуа, уыцы рухс. Уæлдайдæр чы- 
рыстон дунейæ чи цæуа, уыцы рухс. 
«Ай цытæ дзуры! — хъуыды кодта Серæби, — æвæццæгæн, 
иу сæрзилæджджын пысылмон дингæнæгмæ байхъуыста кæмдæр 
æмæ йын йæ амцæф-уымцæф ныхæстæ бадардта йæ зæрдыл. Йæхи 
зæрдæйы чи райгуырд, ахæм ныхæстæ не сты. Æдде сæм бай- 
хъус, æмæ цæуылдæр дзурынц, мидæмæ сæм бавнал æмæ — аф- 
тид, тутт. Чи зоны, æнæуи раст у Мæхæмæт — скъоламæ чи нæ 
цæуы, уыдонмæ уый ницы бар дары, ницы хъуыддаг æй и уыдо- 
нимæ. Фæлæ æнæ ахуырæй кæй баззайдзысты, разæй кæмдæр 
рухс кæй у, уый кæй нæ базондзысты, уыцы рухсмæ кæй нæ 
бакæсдзысты, уымæ дæр æй нæй хъуыддаг? Нæ, уымæ алкæй 
дæр ис хъуыддаг, суанг скъолайы чи нæ кусы, суанг æппындæр 
чи никуы кусы, уыдоны дæр — æгас хъæубæстæ, æгас хæхбæстæ 
хъуамæ растиккой æмæ кæмдæриддæр уыдоны кары чызджытæ 
ис, сæ къухтыл сын ныххæциккой æмæ сæ скъолаты бамидæг 
кæниккой, сифтонг сæ кæниккой ахуырыл, рухсмæ цæуыныл, 
чындзы цæуыны хъуыддаг сæ иуварс куыд аззайа! Уыдон хъуа- 
мæ сæ ныййарджытау æрмифицаугæйæ ма цæуой сæ фæндагыл 
— хъуамæ рухс уа сæ фæндаг. Æмæ уыцы рухс фæндагмæ скъо- 
лайы къæсæрыл ахизын хъæуы, æндæр фæндаг æм нæй. Æмæ 
хæхты рухсытæ уæд фæзындзæн, æмæ сæм сылгоймаджы арм 
куы фæхæццæ уа — сылгоймаджы æрмдзæфæй куы фидауы дуне! 
Æмæ цалынмæ хæхты сылыстæг йæхиуыл схæца, йæхи равди- 
сынхъом фæуа, уæдмæ нæй срухсгæнæн хæхтæн». 
Бадти йæ бынаты, йæ рæмбыныкъæдзтæ стъолмæ сарæзта, 
397 

йæ тъæпæн æрмттæ йæ уадултыл бафæлдæхта. Иуафон чидæр 
йæ уæлхъус æрлæууыд. Скаст æм — æмæ Тагир, райдиан кълæс- 
ты ахуыргæнæг. 
— Изæры махмæ рацу, — дзуры Тагир æмæ сыфсæрмы, цыма 
йæ хонгæ нæ кæны, фæлæ дзы исты куры, уый хуызæн. Æмæ 
фефсæрмы Серæби, фестади, бахудти: 
— Куывд ма кæнат! 
— Гыццыл куывд. Абадæм. Ды уазæг дæ, хонинаг, — æвæц- 
цæгæн ма йæ, истытæ куы загътаид, уый фæндыди, фæлæ сæ не 
сфæрæзта. Æрлæууыд æмæ æнкъард худт бакодта. 
— Хорз, — загъта Серæби. 
— Мамалау дæм æрбацæудзæн æмæ иумæ рацæудзыстут. 
Тагир ацыд. Ахуыргæнджыты уаты ничи уыди йæхи йеддæмæ, 
æмæ та йæм раздæхтысты йæ хъуыдытæ. Ау, æрмæст уый тых- 
хæй лæууа, чызджытæ скъоламæ куы цæуиккой, уый ныхмæ, 
æмæ ахуыры æййафыныл фæстæмæ куы хæцой? Кæд ма дзы 
ноджыдæр исты и, æддæмæ чи нæ зыны, ахæм исты? Æмæ ма 
дзы цы хъуамæ уа?! Стæй дзы цыфæнды фæуæд! Ахæм стыр 
исты куыд уыдзæни, æмæ уал æмæ уал чызгæн сæ ахуыр ныкъ- 
къуылымпыйы хъомыс кæмæ разына?! Æмæ куыд хъуамæ æрса- 
быр уа скъолайы директор?! Уыйæппæт чызг скъоламæ ма цæ- 
уæд, ды де стыр худ бæрзонд ныккæн æмæ даргъ къахæй сбад 
искуы. Æмæ сын æндæр ницы, фæлæ тæригъæд та куыд нæ кæны! 
Куыд сæ уадзы уыцы талынг царды — сæхи дæр кæм нæ уынынц 
æмæ сæ кæрæдзийы дæр! 
Диссаг нæу, скъола ныууадзай æмæ æнхъæлмæ кæсай, курæг 
дæ кæд фæуыдзæн! Уымæй дæр, курæг уæд, æмæ чифæнды уæд! 
Ау, сывæллæттæ ар æмæ далæ доныбыл хутыртæй уæззау тæс- 
чъытæ хæсс! Нæ, уый цард нæу, уый хъизæмар у, æмæ йæ хъуа- 
мæ тæрхондæтты фыдгæнджытæн хæссиккой. Уыцы сыгъдæгуд 
чызджытæ та цы ’рсырдтой! Цардæн йæхи нæ бавзарынц, ницы 
йын бамбарынц, афтæ куырм æмæ къуыттыйæ фæразил-базил 
кæнынц йæ алыварс æмæ афтæмæй фæвæййы сæ цард! Кæмдæр 
та рухс и, дунемæ дæр цы рухсмæ акæсынц, стæй сæхи удтæм 
дæр цы рухсмæ ныккæсынц, ахæм рухс, æмæ дзы хъуамæ æнæ- 
хай фæуой, сæ цæргæ-цæрæнбонты сын дзы цъыртт хъуамæ ма- 
куыцæй бакæса сæ зæрдæтæм! 
Нæ, афтæ уадзæн нæй ацы хъуыддагæн. 
Тагиртæ цардысты, хъæу цы фахсыл уыд, уымæн йæ цæгат- 
вæлдæхты. Цыдæр уырдыгмæ ныххизæнтæ ’мæ йæ дзы тæссар 
бацæуæнты кодта Мамалау. Разæй цыди йæ иугæндзон сабыр 
цыдæй æмæ зарыд. Уыцы æгъдау æм уыди, сæ дыууæ куы уыда- 
иккой иумæ, семæ куы ничи уыдаид, уæд иууылдæр кодта заргæ. 
Зарыд ныллæг хъæлæсæй, цыма йын нымад уыд: афтæ зарын 
хъæуы æмæ сæ дыууæйыл куыд æххæсса. Семæ ма исчи куы 
уыдаид, уæд нæ зарыд, æмæ-иу хъуыды кодта Серæби: цымæ 
уый бæсты æндæр исчи куы вæййы йемæ, уæд дæр фæзары! 
Намæ иунæг куы вæййы, уæд та? Æмæ-иу æм афтæ каст, цыма 
398 

æрмæстдæр уый куы вæййы йемæ, Серæби, уæд фæкæны заргæ. 
Заргæ та иууылдæр иу зарæг фæкæны. Иу уырыссаг зарæг: 
Æхсæв у тар, 
Ды, мæ удæнцой, зонын, — дæ хъал... 
Уæды онг цыма нæ зыдта Серæби уыцы зарæг. Фыццаг хатт 
æй цыма уым фехъуыста, уæд æй фехъуыста Мамалауæй. Кæд 
æй искуы фехъуыста, уæддæр æм нæ бахъарыди, нæ йæм бахъа- 
рыд. Ныр æм бахъарыд, ныр ыл сахуыр и. Æмæ-иу куы баиу 
сты, уæд-иу æнхъæлмæ каст: кæд райдайдзæн зарын Мамалау. 
Æмæ-иу стæй уыйфæстæ, бирæ фæстæдæр уымæй, исчи куы за- 
рыд радиойы, кæнæ телеуынæны уыцы зарæг, уæд-иу йæ цæс- 
тыл Мам,1 1ау уади, хъуысгæ дæр-иу æм Мамалауы хъæлæс кодта 
уыцы зарæггæнæджы хъæлæсы сæрты — цыма та кæмдæр фæцæ- 
уынц Ансалтайы уынджы дыууæйæ, æмæ та зары Мамалау. 
Дзæвгар лæгтæ сæм баййæфтой, сæ иутæ тыргъы лæууыдыс- 
ты, иннæтæ мидæгæй бадтысты тъахтиныл — гом дуарæй тъах- 
тин кæрæй-кæронмæ зынди. Серæбийы куы федтой, уæд базмæ- 
лыдысты, чи йын йæ къух иста, чи та-иу ын йе ’фцæгыл дæр 
атыхст. Мидæмæ йæ акодтой. Агъуысты астæу лæууыди дæр- 
гъæй-дæргъмæ стъол æмæ йыл цалдæр авджы уырыссаг арахъ 
афтæ æвæтк, амыты-уымыты æвæрдæй лæууыди. Уæларт фых- 
ти тъæпæнбын тымбыл аг, йæ тулф уæлæмæ бырста, æмæ дзы 
цыдæр, туагдзæф чи кодта, ахæм ад æмбæлди Серæбийы улæ- 
фæнтыл. Бадын нæ бафæрæзта мидæгæй æмæ афтæ кæимæдæр- 
ты ныхæстæ кæныны ’фсæнтты тыргъмæ рахызт. Уым æм Пах- 
рутдин хæстæг балæууыд, йæ цъæх цæстытæй йæм хионы худт 
бакодта. Пахрутдин Тагиры хистæр æфсымæр уыд. Уый дæр 
ахуыргæнæгæй куыста. Скъолайы бын иу дзæбæх хибар ран цар- 
ди. Хæдзар- дæр ын хорз уыд. Серæби арæх æрæмысы, иухатт 
æй сæхимæ куы хуыдта, уыцы хабар. Серæби скъоламæ сцæй- 
цыд, уый та скъолайæ сæхимæ æрцæйцыд æмæ йæм ныххатыд, 
тынг æм ныххатыд, цом, дам, махмæ. Æфсин панхъал’ скæндзæн, 
загъта, цæхджын фыд сфыцдзыстæм. Иу дзырд уырысагау код- 
та, дыууæ дзырды — солыйагау. Серæбийы не ’вдæлди æмæ сæм 
нæ ацыди. Арфæтæ йын фæкодта, куыд æй бамбара, ууыл ар- 
хайдта, цалдæр хатты йын загъта: «Бузныг». Уый ма уæддæр йæ 
сæр гъæйттæй тылдта фæйнæрдæм, ома цасфæнды фæдзур — нæ 
дæ ныууадздзынæн. Стæй уæддæр, нæ ацæудзæн, уый куы ба- 
зыдта, уæд йæ сæр æруагъта æмæ загъта: «Бузныг». Зæгъын æй 
æндæр цыдæр хъуыд, бынтон æндæр цыдæр, фæлæ йæ куыд 
загътаид! Уыцы дзырд та зыдта, дзæбæх æй зыдта, иннæ уырыс- 
саг дзырдтæй йæм се ’ппæтæй дæр æввахсдæр уыд, æмæ афтæ 
æнхъæлдта, æвæццæгæн, алыран дæр сбæздзæн. 
Кæддæр Ботлихы скъола фесты каст — уæд ма авдазон уыд 
Ботлихы стыр скъола — кæрæдзийы фæдыл æй фесты — раздæр 
Пахрутдин, стæй — Тагир. Уæдæй нырмæ кусынц ацы скъолайы. 
’Панхъал — солыйаг чъири. 
399 

Уæд райдиан скъола уыд, кусын дзы куы райдыдтой, уæд. Ныр 
сын сæ кълæсты уырыссаг уроктæ уырыссаг чызджытæ кæнынц, 
педскъола чи фæци каст уым, сæхимæ, Уырысы, ахæмтæ, ариф- 
метикæ та сын сæ Мамалау æмæ Гæджи-Умар амонынц. Сæхи- 
цæн дзы бирæ ницуал аззад уроктæй, æмæ цæмæй сæ мызд мыз- 
ды хуызæн уа, уый тыххæй сæм дыгай кълæстæ вæййы, канд 
уыдонмæ нæ — æппæт райдиан кълæсты ахуыргæнджытæм дæр. 
— Дæлæ Иусупы бæхæн куырм байраг райгуырд. Дарынæн 
нæ бæззыд, æмæ йын æй балхæдта Тагир. Æхсырылхаст байра- 
джы фыд Мæхæмæт пехуымпары хæринаг у, мæнæ йæ фендзынæ 
дæхæдæг. Фæндырдзæгъдаг лæппу дæр дзы уыдзæн, зарæггæ- 
нæг чызг дæр — æнкъард нæ уыдзæни, ма тæрс. 
Æмæ уыцы тæккæ цæстыфæныкъуылды ауыдта Серæби — 
уартæ тыргъы фаллаг къулыл ауыгъдæй лæууы нæуæгыстыгъд 
байраджы сæр. Æмæ бамбæрста: истæуыл куы нæ банцой кæна, 
уæд, йæ дыууæ уæраджы куы нæ фæтасой, уæддæр сæ иуæн 
æнæ фæтасгæ нæй уæрджытæй. Тыргъы къулмæ йæхи бахаста, 
банцой йыл кодта æмæ уырдыгæй касти, йæ акомкоммæ тыргъы 
урсцагъд къулыл сырхбын байраджы сæр куыд æрдаргъ, уымæ. 
«Лидзын хъæуы» — смидæг и йæ сæры, æмæ æндæр ницуал мæт 
уыд йæ сæры. Фæлæ — куыд?! Айæппæт лæгтæй йæ иу уынæг 
нæ фæуыдзæн?! Стæй йыл хъуамæ ныккæлой æмæ йæ сыбыртт 
дæр мауал суадзой. Фæлæ йæ уыйфæстæ се ’хсæн куы ’рбадын 
кæной æмæ йын уыцы тæфкалгæ байраджы фыд куы ныккалой 
йæ разы, уæд цы ми хъуамæ кæна! Кæмæйдæр тамако ’мæ гæх- 
хæтт ракуырдта, фæлæ цыма хистæртæй æфсæрмы кæны — куыд 
схæца се ’хсæн тамако тухыныл! Æмæ æддæдæр алæууыд, уым 
стыхта йæ тамако, гыццыл алæууыд æмæ та, цыма, тамако ссу- 
дза, уый дæр йæ цæсгом нæ хъæцы æмæ, тыргъæй кæртмæ цы 
гыццыл асин уыд, ууыл сабыр-сабыр ныххызт. Лæгтæ, бадты 
размæ куыд вæййы, афтæ сæ дзолгъо-молгъойыл уыдысты. Йæ 
хъус æм ничи дары, уый бамбæрста æмæ йæхиуыл уынгмæ ахæ- 
цыд. Уым йæ тамако аппæрста, — сдымдтаид æй æмæ пъæрт- 
гæнгæ цыдаид уыцы талынг уынгты, фæлæ йæм зынг нæ уыд. 
Фæсте йæ исчи куы расура, уыцы тас йе уæны бадт, æмæ тагъд 
кодта. Сæхи уынгмæ баздæхæнмæ куы схæццæ и, уæд сулæфыд 
æмæ йæ цыд фæсабыр кодта. Сæ дурын асинмæ куы бахæццæ и, 
уæд æрлæууыд, гыццыл алæууыд, фæйнæрдæм аракæс-бакæс 
кодта æмæ араст и уæлæмæ асиныл. Ныртæккæ сæ тъæпæн 
уынгмæ схæццæ уыдзæн — уыдонæн уынг, сæ бынмæ чи цæры, 
уыдонæн — уæлхæдзар — æмæ та уым дæр æрлæудзæн, уым дæр 
та аракæс-бакæс кæндзæн фæйнæрдæм, кæд уыцы талынджы 
уынгæ ницы фæкæндзæн, уæддæр, стæй бацæудзæн мидæмæ. 
Куыддæр йæ астæумæ схæццæ и асинæн, афтæ чидæр æруади 
йæ ’тæккæ фæрсты, афтæ æруади, цыма уæлдæфы уылæн фæ- 
къул и асиныл дæлæмæ, стыр уылæн нæ — афтæ хъæбысы дзаг 
чи уыдаид, ахæм уылæн. Æндæр ын нæдæр йæ къахы хъæр ацах- 
стой йæ хъустæ, нæдæр ын йе ’ндæрг ацахстой йæ цæстытæ. 
400 

/Емæ лæугæйæ аззади Серæби: чи уыдаид?! Фысымтæм чи фæ- 
цæуы, уый сæм фаллаг уынгыл фæцæуы — фаллаг уынг сæм 
æввахсдæр у, æмæ фæстæмæ дæр ууылты ацæуы. Стæй, фы- 
сымтæм чи уыдаид, уый афтæ ратахтаид йæ фæрсты! Нæ йæм 
фæлæууыдаид, ницы йæм сдзырдтаид?! Нæ, уый гæнæн нæй. 
Уæдæ уæд уымæ ’рбацыди, чидæриддæр уыди. Фæлæ, кæд уымæ 
4рбацыди, уæд æм цæмæннæ фæлæууыди?! 
Ссыди асиныл. Мидæмæ бахызт æмæ, куыд уыди, афтæ йæхи 
æруагъта, стъолы дæллаг кæрон цы бандон уыд, ууыл. Бадти, 
мидæггаг талынгæй æддаг талынгмæ касти рудзынгæй æмæ хъуы- 
ды кодта: чи уыдаид? Нæлгоймаг нæ уыдаид. Нæлгоймаг афтæ 
æнæуынæр цæуын нæ зоны, æмæ иугæр нæлгоймаг нæ уыд, уæд 
сылгоймаг уыди. Серæби бахудти йæ хъуыдытыл: сæ хуымæтæ- 
гæй сæ хъæфс-хъæфс цыди йæ хъуыдытæн. Уæд та йæ фæстæ 
куы ауадаид. Æмæ фæфæнд кодта — ауайа æмæ азила сæ алы- 
варс уыцы уынгты, чи зоны йæ баййафа искуы. Йæхиуыл схæ- 
ца, куыд загъта, афтæ рухс куы ссудзид, æмæ Патъимат бахизæ- 
ны куы алæууид! Фысымты зæронд ус Патъимат, дон ын чи 
схæссы сæ рагон бæрзонд гогоны далæ суадонæй æмæ йын æй 
ам, хæдзары, бедрамæ чи рауадзы, луаситæ йын чи скæны æмæ 
йын сæ хъармæй чи ’рбахæссы. Хуындзауы лæуд кæны, тæбæгъ 
йæ дæларм, æмæ дзы хъарм луаситы æхсызгон тæф цыди. Серæ- 
бийы бадгæ куы ауыдта, уæд фестъæлфыд, фæстæмæ фæцудыд- 
та æмæ хъæрæй загъта: 
— Уо Аллах! 
Серæби фестад, тæбæгъ райста, бузныг ын загъта, фæлæ уый 
йæ рæтъувæн ныхасæй нал æнцад, æвæццæгæн, ам, талынджы 
кæй бадти, уый тыххæй йæм хыл кодта. Къæсæрæй дæр уыцы 
схуыст ныхасгæнгæ ахызти. 
Серæби лæууыди æмæ æнкъардæй йæ фæстæ касти. Æндæр 
ын йæ бон цы уыди! Йæ къæхтыхъæр куы басабыр и рудзгуыты 
æдде, уæд йе ’ргом аздæхта луаситæм. 
Уым ахуыргæнджытæн ссад лæвæрдтой. Мæйы райдиан-иу 
сын дуканигæс Мæхæмæт фæйнæ путы рабарста мæнæуы ссад. 
Урс ссад нæ, афтæ, æмхæццæ ссад кæй хонынц, ахæм. Уæд лекъты 
хæхбæсты, æвæццæгæн, урс ссад нæма уыд. Кæд дзы уыд, уæд- 
дæр дзы Серæби урс дзул никуы федта. 
Ныр лæууыди, æмæ йæм иу хъуыды æрцыд — цæй æмæ ахæ- 
ра луаситæй. Кæмдæр дзы цыхты къæртт и, доныфых æйчытæ 
дæр дзы и. Куыддæр тæбæгъ стъолыл æрæвæрон, загъта, афтæ 
йæ къухтæй æрхауди тæбæгъ: стъолыл фæрсæй-фæрстæм лæу- 
уыди дыууæ кæрдойы, уыцы изæр æм цалынмæ Лабазан не ’рба- 
цыди, уæдмæ куыд лæууыдысты дыууæ кæрдойы фæрсæй-фæр- 
стæм, афтæ лæууыдысты ныр дæр. Фæлæ дзы уæд Лабазан иу 
йæ тæккæ астæуыл куы алыг кодта йæ хæрынкъайæ æмæ стæй 
иу йæхæдæг куы ахордта дыууæ æрдæгæй, иннæ та Хабиб куы 
акъæмс-къæмс кодта, иу куы анызта, уæд! Уæдæ ма цы хуызы 
бадыууæ сты кæрдотæ фæстæмæ? Æмæ та-иу йæ цæстыты уæл- 
26 Хуыгаты Сергей 
401 

гьыфæлттæ æртьæппытæ кодта — кæд иу йеддæмæ нæу æмæ йæм 
дыууæ зыны. Æрæджиау сæм бавнæлдта. Мæнæ уый сæ иу, мæнæ 
уый се’ннæ. Йæ дыууæ къухæй сыл хæцыд, æмæ, кæм æвæрд 
уыдысты, уырдæм касти — кæд дыууæ дæр не сты, кæд, мыййаг, 
фылдæр сты? Фæлæ стъолыл кæрдойæн йæ кой дæр нал уыд. 
Кæрдо дзы нал уыд. Фæлæ йæм кæд кæрдоты бынатæй не сзын- 
ди дыууæ гæххæтты гæбазы! Тымбыл гæххæтты гæбæзтæ, æмхуы- 
зон гæххæтты гæбæзтæ, сæ дыууæйæн дæр сæ кæрæттæ, хырхы 
дæндæгтау хъыгъырытæ карст хæсгардæй. Æмæ ма йæ цæстытæ 
æрцъынд кæна, уый нал уæндыд — исты куы фæуой уыцы гæх- 
хæтты гæбæзтæ! Стæй кæрдотæ æрæвæрдта стъолыл æмæ гæх- 
хæтты гæбæзтæ систа. Мæнæ сыл цыдæр цыбыр дзырдтæ фыст. 
Æмæ сыл даргъ дзырдтæ куыд ныффысдзынæ, æниу, уыцы гыц- 
цыл гæбæзтыл! Рухсмæ сæм æркаст æмæ — мæнæ диссаг! Иуыл 
разынди «Дун» фыст, иннæуыл «Мун». Йæ цæстытæм сæ хаста 
радгай æмæ сæ касти ’мæ касти: «Дун» æмæ «Мун», ома, æз æмæ 
ды. Стæй сæ стъолыл æрæвæрдта кæрдоты фарсмæ æмæ та ра- 
хызти йæ хуымæтæг хъуыдытæм: чи уыдаид? Æмæ кæй зоны ’мæ 
кæмæй зæгъа? Йæхи йын зонынц, йæхи йын базыдтой хъæубæстæ. 
Гъомæ йын йæхи базонæд! Уый та сæ чи зыдта, æмæ ам йе стъо- 
лыл дыууæ кæрдойы уыди, ’мæ дзы иу Лабазан æмæ Хабиб ахор- 
дтой, æмæ дзы иуы йеддæмæ нал и?! Стæй маргъ чи фестадаид, 
Нарты фæткъуы чи скъæфта, уыцы маргъы хуызæн æмæ уыцы 
кæрдойæн йæхи халдих æмбал чи æрбаскъæфтаид æмæ йын æй 
йæ фарсмæ чи авæрдтаид?! Патъимæт æй куы фена, уымæй та 
куыд нæ фæтарстаид? Патъимæт бон дыууæ-æртæ уады дæр æрба- 
кæны. Дон ын схæссы, луаситæ йын скæны ’мæ уыдон æрбахæс- 
сы, æнæуи дæр сæм исты дзæбæх хæринаг куы вæййы, уæд ын 
дзы ма ’рбахæсса, уый гæнæн нæй. Иуцалдæр боны размæ йын 
панхъал дæр куы ’рбахаста. Ам йе ’рцыдмæ лæууыди уыцы хъар- 
мæй. Панхъал куы скæнынц, уæд æй сæхимæ фæхонынц, фæлæ 
уыцы изæр скъолайы афæстиат и, æмæ йæ куыд бахуыдтаиккой! 
4 
Уæд фыццаг хатт бавзæрста æнæхуыссæг æхсæв. Цыма-иу 
фынæй уыд, уыйау-иу æдзæмæй аззад, æмæ-иу æм афтæ дæр 
касти — фынæй у. Фæлæ цæй фынæй æмæ цæй цыдæр! Йæ цæс- 
тытæ кæрæдзийыл æвæргæ дæр нæ акодта. Йæ иу фарсæй-иу йе 
’ннæ фарсмæ æрзылд. Йæ фæсонтыл-иу ауагъта йæхи, нæй — 
фæлладысты йæ фæрстæ дæр æмæ йæ фæсонтæ дæр. Æмæ йæм 
афтæ зынын байдыдта, цыма та хъæдысыстытæ базмæлыди йæ 
хуыссæнты. Уæд бынтон байдыдта утæхсæн кæнын. 
Уый дзы никуы ферох уыдзæн, уыцы æхсæв. Уæд ыл куыд 
ньЫкалдысты — зæххыл фæзил, уæд, æвæццæгæн, хъæдысыст 
фæсте нал баззади, иууылдæр уый уатмæ æрæмбырд сты. Куы 
нал сæ фæрæзта, куы сыстад æмæ рухс куы ссыгъта, уæд уыдонмæ 
чи нæ акасти — куы-иу сдыууæрдæм сты уыцы урс хуыссæнты 
402 

уæлæ. Лидзинаг фæци, æхсæв-бонмæ уынгты фæрацу бацу код- 
та. Уый, фыццаг æхсæв куы схуыссыди йæ фатеры, уæд уыди. 
Дыккаг бон Патъимæт сыхаг устыты æрæмбырд кодта, дон фех- 
сыстой æмæ йæ сынтæгыл фæуагьтой, къуымты йæ фæкалдтой 
- фесæфтысты. Фæлæ ма дзы искуы иугæйттæ фæзыны ныр 
дæр. Æдзæрæг хæдзар уыди æмæ байдзаг и хъæдысыстæй. Дис- 
саг нæу? Æдзæрæг хæдзарæй хъуамæ лидзгæ фæкодтаиккой, 
уыдон та йæм æмбырд æристы. 
Æмæ уæд хъæдысыстыты аххос уыди йе ’нæхуыссæг. Фæлæ 
ныр та?! Дзæбæх ссыд Тагиртæй. Лидзгæ кæй ракодта, уый хорз 
нæу, худинаг у Тагирæй. Фæлæ куыд æрбадтаид уыцы фынгыл! 
Иннæтæ уырыссаг арахъ нуазын æмæ байраджы фыд хæрыныл 
куы схæцыдаиккой, уæд уый та цы кодтаид?! 
Ныр та — уыцы кæрдотæ! Кæрдотæ дæр нæ фæлæ — кæрдо. Иу 
кæрдо æрбахастæуид. Æмæ уæд иу кæрдо! Кæрдойы йеддæмæ ма 
дзы исты ис?! Ис ма дзы, æвæццæгæн, ис цыдæр кæрдойы йед- 
дæмæ. Ахæм цыдæр ма дзы ис, æмæ кæрдо йæхæдæг кæмдæр аз- 
зайы. Чи йæ æрхаста, цы зæрдæйæ йæ æрхаста? Иннæ ахæм уыцы 
гæххæтты гæбæзтæ! Æмæ уый уыдаид, асиныл йæ фæрсты, уæл- 
дæфы уылæн куыд фæкъул уа, афтæ чи æруади, уый. Æндæр ничи 
уыдаид, æндæр чи хъуамæ уыдаид! Фæлæ уый чи уыдаид, уый?! 
Æмæ та сыстади Серæби, уæд куыд сыстади, афтæ та сыста- 
ди ныр дæр, йæ пысултæ скодта æмæ æддæмæ ахызт. Уынгтæ 
уыдысты талынг — уыйас хъæу, æмæ дзы кæд сыгъдаид иуцал- 
дæр цырагъы. Æмæ цы у цалдæр цырагъы уый хуызæн рагон 
дурамад хъæуæн! 
Цыди æмæ цыди талынг уынгты. Хорз уыди, ’мæ куыдздараг 
нæ уыдысты Ансалтайы. Боныгон дæр дзы искуы иу къæбыла- 
гонд куыдз макæй дуарæй разындаид, æндæр дзы куыдзау куы- 
дзыл никуы схæцыдаид лæджы цæст. 
Рахатамæ кæм азилынц, уырдæм куы ныххæццæ æмæ иу на- 
рæг уынджы куы базылд, уæд кæд не ’рцыд йæ хъустыл ирон 
фæндырдзагъд! Чидæр æввахс кæмдæр гъæйттæй цагъта ирон хонгæ 
кафты цагъд. Кæм лæууыд, уый нал хъуыды кодта, цæмæн лæу- 
уыд, уый дæр дзы байрох — кæцæй хъуыса уыцы цагъд?! Кæд 
æнæуи ауад йæ хъустыл? Уæдæ цы агуры ам ирон фæндыр? Кæ- 
цæй æрцыд ардæм ирон фæндырдзæгъдæг?! Лæууыди æмæ куыв- 
та — цыдæриддæр у, уæддæр фылдæр куыд ахæсса! Нæй, æрмы- 
нæг и цагъд, рухс куыд æрмынæг вæййы, афтæ æмæ ахуыссыд. 
Æмæ уыцы талынг дунейы иунæгæй аззади, бынтон иунæгæй. 
Кæуылты æрбацыд, уый дæр нал хъуыды кодта, кæцырдæм ацæуа, 
уымæн дæр ницуал зыдта. Афтæмæй йæ цæстытæ æрхæцыдысты 
рухсыл — уæртæ фалдæр цыппæрдигъон рухсы цæст, цыма къу- 
лыл конд нæ уыди, фæлæ цыма ауыгъд уыди уынджы астæу. 
Æмæ бараст уыцы рухсмæ, Нартæ-иу сæ хæтæнты зынггур 
куыд фæцæйцыдысты арты рухсмæ, афтæ. Рухсмæ бахæццæ, 
рудзынгæй бакасти, ’мæ уæртæ багуыбыр и иучидæр йæ ныллæг 
стъолмæ æмæ гъæйттæй æмпъузы иу стыр цырыхъ — туас дзы 
403 

ныззилы, стæй дзы теман атъыссы æмæ æндах ахъаззаг сивазы. 
Серæби лæууыди уыцы гыццыл цыппæрдигъон рудзынджы раз 
æмæ касти мидæмæ, цыма йæ уатæй дæр уый тыххæй сыстади, 
ацы талынг уынгты дæр уый тыххæй фæцыд, цæмæй, чидæр 
цырыхъ куыд æмпъузы, уымæ кæса! Лæууыди, касти лæгмæ æмæ 
цин кодта, афтæ сабыр, афтæ æнæ уæлдай змæлдæй кæй æмпъызта 
лæг уыцы стыр цырыхъ, ууыл. Стæй бахоста рудзынг, æмæ йын, 
теман цы къухы уыд, уымæй ацамыдта лæг — мидæмæ! Серæби 
бамбæрста, ам кæмдæр дуар и, æрмифицаугæйæ ацагуырдта æмæ 
фæхæст и дуары хæцæныл. Дуар куы бакодта, уæд базыдта Га- 
саны. Скъолайы уыди ибоны къуыри, йе ’фсымæры лæппуйы иу 
къласæй иннæ къласмæ ивын кодта. Æниу, йæ кой уый размæ 
дæр фехъуыста Гасанæн — йæ дыууæ къухы цæмæ нæ арæхсты- 
сты, ахæмæй ницы уыди Хуыцауы бын: къахыдарæс æмпъызта, 
сахæттæ цалцæг кодта, гогонты хуынчъытæ ’мæ скъуыдтæ ны- 
хæста, худтæ хуыдта. Фæлæ йæм уыцы ирон цагъды пластинкæ 
кæцæй æрхаудаид! Пластинкæ уыдзæни, уæдæ фæндырæй кæм 
ныццагътаид Гасан?! Бацин кодта Серæбийыл — æфсады уыди, 
уырыссагау дзурын дæр фæрæзта. 
— Цай бацымæм! — бахъæлдзæг Гасан, цайданы даргъ бæттæн 
баивæзта æмæ йын йæ сæр, къулæй æддæмæ чи рацъупп и, уыцы 
токдзæуæны фæтъыста, æмæ йын радзырдта Гасан, пластинкæтæ 
йæм бирæ кæй и, алыгъуызон пластинкæтæ, суанг фæсарæйнаг 
пластинкæтæ дæр, æлхæны, æмбырд кæны пластинкæтæ. Стæй 
мæнæ афтæ куы фæкусы, уæлдайдæр æнафæтты, уæд сæ сæвæ- 
ры æмæ сæм хъусы. Иуæй йын йæ хуыссæг сырдтой, иннæмæй 
йын сабыр цин хастой йæ сабыр куыстмæ. Æмæ ма æндæр цы 
хъуыди Гасаны! Йæ иннæ фарсыл та симды цагъд уыди. Уыцыр- 
дæм дæр æй сæвæрдта Гасан. Бадтысты, хъуыстой пластинкæ- 
тæм æмæ цай цымдтой. Йæ цай — цыдæр æнахуыр, æлхæнгæ 
цаймæ сæхирдыгон кæрдæджытæ бафтыдта, æмæ йæ хæрздæф 
удыл бадти. Стæй та тамако дымдтой, йæхи карст цъæх тамако. 
Серæби, иугæндзон чи дымы, уыдонæй нæ уыд, афтæ-иу æнæуи 
адымдта. Сæхимæ дæр тамако дымгæ рацыд. Йемæ дæр ын рад- 
та тамако. Зæронд газеты хæррæгъы йын дзы-иу муцъийыдзаг 
ныккодта æмæ йын æй бæстон батыхта. 
Æмбисæхсæв фæсте аззад, йæхи хуыссæны куы ауагъта, уæд. 
Исдуг хъуыды кодта Гасаныл — ныр адæм иууылдæр уый хуы- 
зæттæ куы уаиккой, Лабазан дæр Гасаны хуызæн куы уаид, Ха- 
биб дæр, Мæхæмæт дæр, стæй иннæтæ дæр, кæй зоны ’мæ кæй 
нæ зоны, уыдон иууылдæр, уæд куыд хорз уаид! Се ’ппæт дæр 
пластинкæтæм хъусын куы уарзиккой æмæ-иу пластинкæ Лсуы 
сифтындзиккой, афтæмæй куы кæниккой сæ куыстытæ. Æмæ 
йæм уæд æрцыди иу æнахуыр хъуыды: ныр цымæ Гасаны пате- 
фой ракур уыцы ирон цæгъдтыты пластинкæимæ æмæ симын 
бацамон æстæм къласы лæппутæ æмæ чызджытæн, уæд куыд 
уаид? Сæхимæ ахæм кафтæй ницы и солыйæн. Тымбыл кафт 
фæкæнынц — гуырдзы дæр ма сын куы айстой сæ тымбыл кафт: 
404 

«лекъгри» — ома, лекъаг. Æмæ, дам, гуырдзиаг адæмон кафт «лекъу- 
ри»! Цымæ ма гуырдзиаг куыд у, иугæр лекъаг у, уæд?! Фæхæст 
уаиккой симдыл. Зæрдæргъæвд сты. Кафынмæ дæр зæрдæргъæвд 
ма разыной, уый гæнæн нæй. Æмæ цæмæ нæ сарæхсдзысты! 
/Ермæст уырыссаг æвзаг нæ бады сæ дзыхы. Уырыссаг дзырдæй 
уырыссаг ницуал вæййы, ныддæрæхсæн æй кæнынц, солыйаг 
дзырды æнгæстæ йæ цалынмæ скæнынц, уæдмæ йæ не сфæра- 
зынц зæгъын. Иуафон йæ цæстытыл ауади — уартæ скъолайы 
дæргъæццон тыргъы рацæуынц симгæ скъоладзау лæппутæ ’мæ 
чызджытæ. Разæй — Айсет. Лæппутæй кæйдæр цонг йæ дæларм, 
æмæ йыл рог хæцы йæхимæ. Йæ сау цæстытæ æнæ уæлдай змæл- 
дæй сæхи сарæзтой размæ, йæ тæнæг салбары фадгуытæ сæ ты- 
бар-тыбурæй нал æнцайынц, цыма цин кæнынц цæуылдæр, уый 
хуызæн. Стæй нал фæзындысты салбары фадгуытæ. Айсетыл 
фестади даргъ разгом къаба, ирон кафты чызджытыл цы къа- 
батæ вæййы, ахæм. Æмæ дис кæны Серæби — кæцæй æрцыди 
ирон разгом къаба Айсетæн?! Искæй куы афæрсид, фæлæ кæй? 
Чи йæ зондзæни? Мæхæмæт æй, чи зоны, зона — уæддæр та 
директор. Æмæ Мæхæмæты агурыныл куыд фæци, афтæ ауыд- 
та: уартæ скъолайы асиныл æрхизы Айсет, йæ уæлæ, симгæ кæм 
кодта, уыцы разгом къаба, афтæмæй. Ныр къаба афтæ урс-урсид 
уыд, æмæ цæстытæ къахта йæ урсæй, æмæ та бадис кодта Серæ- 
би — ам урс дарæс мæнæ-мæнæ куы нæ дарынц, ам хъулон-мулон 
дарæс куы уарзынц, уæд афтæ урс-урсид цæмæн уа йæ къаба 
Айсетæн?! Ноджы йын ирон разгомы нывыл карст цæмæн у йæ 
къаба? Цæмæн æй бахъуыд, æмæ разгом къабахуыд уа йæ къа- 
ба? Ныр урс хъуымацæй хуыд у, уый тыххæй?.. Кæд, мыййаг, 
чындзы цæуын сфæнд кодта?! Ам скъоламæ куы нæуал цæуай, 
уæд чындзы цæуын у дæ бон. Фæлæ Айсет нырма цæуы скъо- 
ламæ. Æмæ уæд уымæн чындзы цæуæн нæй нырма. 
Скъолайы бынмæ уыцы къул ныццæуæны цы дæргъæццон 
тыргъгонд арæзт уыд, уым уыди бирæ адæм. ’Иууылдæр се 
’ргæмттæ Айсетмæ здæхт. Мæнæ Ивановы нывы Чырысти цы 
адæммæ рацæйцæуы, уыцы адæмы цæстытæ иууылдæр уымæ 
куыд арæзт сты, Чырыстимæ, афтæ. Æмæ æрцæйцыд уыцы урс- 
урсид разгæмтты. Афтæ йыл фидыдтой разгæмттæ, æмæ Серæби 
йæ цæнгтæ арвмæ ныхъхъил кодта фырдисæй. Уалынмæ кæсы, 
æмæ йæ разгомы иу фарс зæбулæй аззади Айсетæн, æмæ йæ 
зæнгыл андæгъдысты йæ цæстытæ Серæбийæн. Æмæ уый уæртæ 
гъæйтт-мардзæ чындздзон чызджы зæнг куы у! Кæд ма исты 
зоны Серæби, уæд уымæй ставддæр зæнг фидаугæ дæр нæ кæны 
чызгыл, уымæй дæр, Айсеты хуызæн нарæг фæсонтæ кæмæн уа 
æмæ нарæг астæу, ахæм чызгыл. Фæлæ кæд, мыййаг, йæ иннæ 
зæнг лыстæгæй баззад? Уæд, далæ сæ хутыртæй Чакаримæ тæс- 
чъытæ куы сцæйхастой, уый сæм фæсте куы касти, уæд æм йæ 
тæнæг салбары мидæг куыд лыстæг фæзындысты йæ зæнгтæ, 
афтæ?! Æмæ цымæ, йæ иннæ фæдджи не ’рхаудзæн разгомæн? 
Куы æрхауид йæ иннæ фæдджи дæр, уæд разынид йæ иннæ зæнг 
405 

дæр, æмæ йæ фенид Серæби. Фæлæ фæдджи нæ хауд, афтæ 
фидар тыбар-тыбур кодта зæнджы уæлæ. Уæд иннæ зæнг чи 
уыд, уый та кæд нæ райдыдта зынын уæлдæрæй уæлдæр, æмæ 
старсти Серæби — мыййаг, афтæ куы ахæсса зынгæ-зынгæ 
уæлæмæ зæнг, уалæ æгæр уæлиауæй куы разына, уæд нæ фæху- 
динаг уыдзæн Айсет?! Уыцы хъуыдытæ куыд кодта Серæби, 
афтæ Айсет йæ къухыл схæцыд, æмæ уартæ йæ къухы — мелы 
къæртт. Уым хæрдмæ схæцыд йæ мелыл, цыма йын цырагъ уыд 
æмæ дзы йæ раз рухс кæнынмæ хъавыд, уый хуызæн. æмæ æрхыз- 
ти, адæм кæм лæууыдысты, уыцы тыргъгондмæ. Йæ къахдзæф 
рæуæг уыд, фæлæ дзы цыдæр кад æмæ рад уыди. Æппæты уæле 
лæууыди Мæхæмæт — йæ цъæх худ йæ сæрыл бæрзонд конд. 
Æмæ йын йæ риумæ схаста йæ тæмæнтæкалгæ мел Айсет æмæ 
йын, цыма фысгæ нæ ныккодта йæ риуыл, фæлæ йыл æндадзгæ 
акодта уыцы фыст, афтæ йыл аззади: «мун ги гъæмæ!» Мæхæ- 
мæты дæллаг фарс та уый лæууыди, Серæби, æмæ ныр та уый 
риумæ сæвнæлдта Айсет, сæвнæлдта йын йæ риумæ, стæй йæм 
йæ сау цæстытæ сцæйхаста, æвæццæгæн ын йæ цæсгоммæ скæ- 
сынмæ хъавыд, фæлæ кæронмæ схæссын нæ бафæрæзта йæ цæс- 
тытæ — цæстыхаутæ сыл ныккалдысты, æмæ ма сæ афтæмæй 
куыд схастаид! Æмæ йын уæд мел бахаста йæ риумæ уымæн 
дæр, æмæ йæ риуыл фыстæй аззадысты уыцы дыууæ цыбыр 
дзырды: «Мун», «Дун». Серæбийæ дæлдæр чи лæууыд, уыдо- 
нæй та кæмæн дзуары ныв акодта йæ риуыл, кæмæн та — æнæуи 
цыбыр хахх, æмæ та дисæн бахъуыди Серæби: дзуæрттæ сын 
цæмæн ныв кодта сæ риутыл, адон пысылмон адæм куы сты! 
Цæмæн сæ бахъуыди дзуæрттæ?! Лабазан æмæ Хабибмæ куы 
ныххæццæ и — уыдон æппæты дæле лæууыдысты — уæд ныв- 
нæлдта, йæ разгомы фæдджийыл схæцыд, йæ ронбасты йæ æртъы- 
ста, йæ зæнг куыд нал зына, афтæ. Уыдоны риутыл фысгæ ницы 
ныккодта. Æмæ Серæбийæн æхсызгон уыди — йæ уæраджы фæл- 
мæн кæй бамбæрзта, уый дæр ын æхсызгон уыди ’мæ, Лабазан 
æмæ Хабибы риутыл кæй ницы ныффыста уый дæр. 
Стæй цыдæр фæци Айсет. Æмæ уæд фестъæлфыд Серæби — 
уæдæ уый уыди, уый, Айсет уыди. Лабазан æмæ Хабиб цы кæр- 
до бахордтой, уыцы кæрдойы бынат æндæр кæрдо уый нывæрд- 
та! Стæй лыууæ кæрдойы бын уыцы хъыгъыры карст гæххæт- 
тытæ дæр уый бавæрдта, «Дун» æмæ сыл «Мун» дæр уый ныф- 
фыста гæххæтты гæбæзтыл! Уый уыди, уый Айсет уыди! 
Æмæ фехъал и Серæби. Рудзынгæй боныцъæх йæхи æрбав- 
дыста. 
5 
Уæд ахуыргæнджытæн æмбырд сарæзта. Уымæй размæ сын 
сæ уроктæм фæцыд, семæ фæныхас кодта — алкæимæ дæр хиба- 
рæй. Ныр та сæ уроктæ се ’ппæтæн цы хъуаг уыдысты, ууыл 
хъавыд æрныхас кæнынмæ. 
406 

Æмæ дæрзæг рауади йæ ныхас: 
— Левитаны кой фехъуыстаиккат — уыди ахæм номдзыд ныв- 
гæнæг. Æмæ-иу йæ ахуыргæнинæгты нывтæ къултыл фæхоста. 
«Рухс нæй уæ нывты, рухсы цъыртт уын сæм никуыцæй цæуы!» 
— хъæриу кодта. Афтæ мæм зыны, цыма Левитан йæ ахуыргæ- 
нинæгтимæ цы загъд-замана кодта, уый комкоммæ мах уроктæм 
дæр хауы. Рухс нæй нæ урокты. Рухс цы хæдзары нæ уа, уый 
æнкъард у, рухс цы урочы нæ уа, уый ноджы æнкъарддæр у. 
Æнкъард уроктæ кæнæм. Талынг уроктæ. Талынг урокты бадынц 
не скъоладзаутæ, æнкъард урокты. Иу барæнæй барст уроктæ, 
иу кæрдæнæй карст уроктæ. Кæрæдзийæ ивддзæгтæ кæнынц, 
афтæ æмхуызæттæ сты, гъе. Æмæ диссаг у, куыд фæразынц не 
скъоладзаутæ нæ урокты бадын, куыд нæ нын фæлидзынц нæ 
уроктæй! 
Мæхæмæт бадти, кæм фæбады, уым — Серæбийы стъолы чъыл- 
дыммæ рæбынæй. Серæби йын йæ худы гопп уыдта — уыцы 
тымбылæй йæм зынд, йæ цæсгом бынæй кæмдæр уыд худы бын. 
Худ-иу базмæлыд, иуæрдæм дæр-иу фæкъул, иннæрдæм дæр, 
æвæццæгæн, гуырысхо кодта Серæбийы ныхæстæй цæуылдæр- 
ты Мæхæмæт. 
— Урок хъуамæ хъазты хуызæн уа, цыма цыдæр дзæбæх хъаз- 
тæй хъазынц, афтæ зына скъоладзаутæм, æмæ сæ алчи дæр уымæ 
тырна, цæмæй уыцы хъазты уымæй хуыздæр мачи сарæхса. Уый 
ме ’рхъуыды нæу — уый дунейы номдзыддæр ахуыргæнджытæ 
æрцыдысты уыцы хъуыдымæ. Хъуамæ хъазыны змæлд уа уро- 
чы. Хъуамæ уыцы хъазыны змæлдыл арæзт уа урочы змæлд, 
хъуамæ йæ уд ууыл хæца урокæн, уыцы хъазыны змæлдыл. 
Ахуыргæнджытæ багуыбыр сты сæ бандæттыл, мæнæ вагза- 
лы поезды æрцæуынмæ чи фенхъæлмæ кæсы, уыдон дæр ма афтæ 
багуыбыр вæййынц вагзалы даргъ бандæттыл. Æмæ дзургæ-дзу- 
рын хъуыды кодта Серæби — цымæ уый ныхæстæй афтæ багуы- 
быр сты, æви сæм хъуысгæ дæр нæ кæнынц уый ныхæстæ, æнæуи 
сæ алчи йæ царды гæнæнтыл сагъæс кæны æмæ уымæн багуы- 
быр сты афтæ. 
— Хъуамæ скъоладзауты уый ма фæнда, æмæ урок тагъддæр 
куы фæуид, хъуамæ уымæ бæллой — фылдæр куы ахæссид урок. 
Фылдæр дзы куы абадиккой. Афтæ цы урок нæ уа, уый дзæгъæ- 
лы арæзт æрцыди, дзæгъæлы дзы фæбадтысты скъоладзаутæ, 
дзæгъæлы йыл фæархайдта ахуыргæнæг. 
Библиотекæ нæм ис. Æз ма дис дæр бакодтон: цынæ чиныг 
дзы и! Æмæ лæууынц тæрхæджытыл, дзыназынц тæрхæджытыл 
уыцы дзæбæх чингуытæ. Скъоладзаутæй искуы иугæйттæ цæуы 
библиотекæмæ, ахуыргæнджытæй — иу дæр нæ. Æмæ йæхæдæг 
чи нæ уарзы чиныг, уый йæ скъоладзаутæн куыд хъуамæ бауар- 
зын кæна! Æмæ ахуыргæнæгæн йæ хуыздæр хæс уый куы у, 
цæмæй скъоладзаутæн чиныг бауарзын кæна. Чиныгыл сæ баф- 
тауа. Чиныг чи бауарза, уымæн йæ фæндаг рухс у чиныджы 
рухсæй, æмæ йын фæкæлынæй тас нæу. Дунейы разагъды лæгтæ 
407 

чиныгмæ куывтой, чиныг хуыдтой сæ хæрзгæнæг. Пушкин куы 
марди, уæд йæ фæстаг ныхæстæ чингуытæм здæхт уыдысты, йæ 
бирæ хæлæрттæм нæ фæлæ — чингуытæм, æмæ сæм афтæ хъæр 
кодта мæлгæ-мæлын: «Хорзæй баззайут, мæ зынаргъ æмбæлттæ!» 
Чиныгæй хуыздæр ницыма æрхъуыды кодта адæймаджы зонд, 
æмæ ахуыргæнæг хъуамæ скъоладзаутæм чиныгимæ цæуа, хъуа- 
мæ сæм йæ къухы дæр чиныг хæсса æмæ йæ зæрдæйы дæр. 
Ахуыргæнджытæй ничи раныхас кодта, йæхиуыл дæр сæ ничи 
схæцыд, æмæ уæд та ахæм хъуыды æрцыд Серæбимæ — кæд 
æгæр схъæл рауади йæ ныхас, æгæр зондамонæн, æгæр уæле 
дæлæмæ. Кæд æгæр ног цъылын ацарæзта йæхицæй æмæ æгæр 
рæбынæй райдыдта къуымтæ мæрзын? Æнæуи, йæ ныхас даргъ 
куы рауайа, уымæй тарсти — даргъ ныхæстæ ’мæ бирæ дзурынтæ 
нæ уыдысты йæ удыгъæды. Æмæ сæ йæхи хызта, уæддæр 
æнæхъæн дыууиссæдз минуты рауад йæ ныхас. 
Ахуыргæнджытæй куы ничи хъавыд исты зæгъынмæ, уæд 
йæхиуыл схæцыд Мæхæмæт йæхæдæг. Йæ раныхасæй йын уæлæн- 
гай æппæлдтытæ акодта, стæй аздæхти æндæр ныхæстæм. 
— Ныронг авдазон уыди ацы скъола, ныр хъуамæ дæсазон 
суа. Мæн дæр уый тыххæй æрбарвыстой ардæм æмæ Серæбийы 
дæр, цæмæй дзы дæсазон скъола саразæм. Уый та афтæ амоны, 
æмæ ныронг куыд куыстат, уый фаг нал у, ныр æндæргъуызон 
кусын хъæуы — уый хъуамæ æмбарой æрмæст ахуыргæнджытæ 
нæ, фæлæ суанг артгæнджытæ ’мæ мæрзджытæ дæр. Дæсазон 
скъола — уым лæг астæуккаг ахуыр райсы. Астæуккаг скъола — 
уый, уæлдæр скъоламæ кæцæй басанчъех кæнæм, ахæм скъола 
у. Æмæ уым бирæ цыдæртæ хъæуы. Раст загъта ахуыры хайы 
хицау — æнкъард у не скъола. Фæсурокты куыст нæм нæй, хи- 
хъæппæрисадон къордты куыст бынтондæр — хуыст. Ахуыргæн- 
джытæй йæ уроктæ кæмæн фæвæййынц, уымæн хъæуы йæ тьæпп 
фæцæуы. 
Мæхæмæт ахуыргæнджытыл йæ цæст ахаста, йæ амонæн 
æнгуылдзы зæрдæйæ йæ фындзы цъупп адаудта æмæ ма уæд 
бафтыдта йæ ныхасыл: 
— Афтæ мæм кæсы, æмæ сымахæй — æз уе ’ппæтмæ дæр 
дзурын — алчидæр хатдзæгтæ скæндзæн нæ абоны æмбырдæй, 
ахуыры хайы хицауы раныхасæй — хатдзæгтæ цæмæй скæнат, 
уый дзы ис. — Уым та фæлæууыд йæ ныхасæй, цыма дзы цыдæр 
ферох и зæгъын æмæ йæм фæстæмæ аздæхынвæнд кодта, уый 
хуызæн. Стæй загъта: — Не ’мбырд фестæм, ныр афтæ бакæнæм 
æмæ фæкъордтæ-къордтæ ут æмæ хæдзæрттыл азилут. Скъо- 
ладзаутæй чидæриддæр скъолайы нæ вæййы, бабæрæг æй кæ- 
нут, йæ ныййарджыты йын фенут, æмæ сæ чи цæмæннæ цæуы, 
уый тыххæй мæм бæрæг дзырд æрбахæссут тæккæ райсом. — 
Уым Серæбийы ’рдæм азылди директор. — Уæд та ды дæр ацæ- 
уис ахуыргæнджытæй иу къордимæ? Уадз æмæ дæ феной: æры- 
гон ахуыргæнæг, ахуыры хайы хицау, стыр мызд дын ис — уæд 
та искæмæн разæнгарды хос фæци дæ фенд. Ау, афтæ сæ ничи 
408 

зæгъдзæн — æмæ ныр мæ лæппу дæр афтæ куы сахуыр кæнид, 
афтæ куы кусид скъолайы, афтæ стыр мызд куы исид! 
Серæби касти Мæхæмæтмæ, хъуыста йын йæ ныхæстæ æмæ 
хъуыды кодта: цымæ уыцы æхсæвы хъуыддæгтæй йæ зæрдыл 
ницы бадардта? Æвæццæгæн, расыг лæджы зæрдæйыл ницы баз- 
зайы, цы митæ фæкæны, уыдонæй. Æндæра дзы, йе хатыр куыд 
нæ ракуырдтаид, йе дзы къæмдзæстыг куыд нæ уаид иугыццыл?! 
Уый, Серæби Тагиртæй куы рахъуызыд, уымæн йæ дыккаг 
æхсæв уыди. Фыццаг æхсæв нæ бахауд Тагиртæм Мæхæмæт, 
сæхимæ цæуын æй бахъуыд Шодродамæ. Æмæ йæ дыккаг æхсæв 
бахуыдтой, æвæццæгæн. Уым уыйас фæбадт æви ма искæмæ баз- 
дæхт, уый нæ базыдта Серæби, фæлæ йын йæ дуарыл куы бахæ- 
цыд, уæд æхсæв йе ’мбисæй гыццыл фæцудыдта бонырдæм. Се- 
рæби йæ куыстытæ фæци æмæ æрхуыссынмæ хъавыд. Нуæзт- 
джын уыди, æгæр нуæзтджын. Серæбийы фыццаг уырнгæ дæр 
нæ кодта, афтæ нуæзтджын уа, уый — кæд ыл æндæр исты æрцыд, 
æмæ уымæн нындæргъуызæттæ и! Уæдæ уыцы стыр худ афтæ 
бæрзонд бадæд дæ сæрыл, уыцы даргъ пъалтойы фæдджитæ 
уæлдай æнкъуыст ма скæнæд дæ уæрджыты уæлæ, æмæ афтæ 
нуæзтджын бау! 
Йæ пъалтойы дзыппæй зынди кард — æрдæгæй уæлæмæ зын- 
ди, æмæ йæ Серæби базыдта — уæд йæ хатæны кърандас цы 
стыр хъамагомау кардæй цыргъ кодта, уыцы кард уыди. Фæлæ 
йæ, цымæ, цæмæн рахаста йемæ? Йæ дзыппы йе ’рдæджы онг 
йеддæмæ цæугæ дæр куы нæ кæны! 
Æрбахизæны хæбæцц æрлæууыд, æмæ йыл нæ фидыдта, хæ- 
бæцц кæй æрлæууыд, уый дæр. Хæбæцц чи æрлæууа, уый хъуа- 
мæ æндæргъуызон лæг уа. Уый хъуамæ, афтæ зына, цыма сæдзгæ 
ныккодта заеххы, æмæ Мæхæмæт куыд хъуамæ ныссæдза зæххы! 
— Мидæгдæр рахиз, Мæхæмæт Кадыры фырт, æмæ бадгæ 
æркæн, — дзуры хъæрæй Серæби, афтæ йæм зынди, æмæ, уæз- 
хъусмæ куыд хъæрæй дзурын хъæуы, нуæзтджынмæ дæр афтæ 
хъæуы хъæрæй дзурын — цæмæн æм афтæ зынд, уымæн ницы 
зыдта. Æмæ йын цы хъуамæ загътаид?! 
— Мæхи бар мæ уадз! — загъта хъæрæй Мæхæмæт дæр. — 
Куыд лæууын æмæ куыд бадын, уый мæхи хъуыддаг у, — дзургæ- 
дзурын йæ къух йæ карды сæрыл æрхаста, æвæццæгæн, куы 
ахауа искуы йæ кард, уымæй æдас нæ уыди. 
— Арахъ дæм нæй? — бафарста Серæбийы, цыма йæ, дæ ном 
цы хуыйны, уымæй бафарста, афтæ. 
— Нæй. 
— Уæдæ дæм цы и? 
— Ницы. 
Стæй лæууыд, цымæ ма йæ цæмæй бафæрса, ахæмæй ницуал 
баззади а дунейы, уый хуызæн, йæ сæр-иу æруагъта йæ риуыл, 
тынг-иу æй æруагъта. Серæби ма-иу тæрсгæ дæр фæкодта — йæ 
худ куы фелвæса йæ сæрæй æмæ зæххыл куы сæмбæла. Стæй 
та-иу куы сцæйхæцыд йæ сæрыл, уæд-иу афтæ æнхъæл уыди 
409 

Серæби — ныр райдайдзæн дзурын, ныр ын æнæ райдайгæ нал и, 
æмæ-иу æм кæсгæйæ баззад: цы зæгьдзæн? Фæлæ та-иу, мара- 
зæгьай, кæд исты загьта. 
— Кæм уыдтæ, Мæхæмæт Кадыры фырт? — бафарста йæ 
Серæби, куы ницы дзырдта, уымæй уæлдай, уæд. 
— Кæм уыдтæн, уым нал дæн. Ныр ам дæн, æмæ кæм уыд- 
тæн, уым хуыздæр уыд, — йæ сæр батылдта фæйнæрдæм. Дзургæ- 
дзурын-иу йе ’взаг фæтымбыл и хатт æмæ-иу, цы дзырдыл фæ- 
тымбыл и йе ’взаг, уыцы дзырд нал разынд. Æмæ хъуыды кодта 
Серæби: кæд уымæн ницы дзуры æмæ, куы фæцуда, уымæй тæр- 
сы? Фæцуда уымæй тас у — йæ лæудыл зыны, кæд цыфæнды 
хæбæцц лæууы, уæддæр. Фезмæлæн дæр ын нæй, æмæ уæд афтæ 
кæдмæ лæудзæн. Фæлтау æм арахъ куы уыдаид! Банызтаид æмæ 
кæнæ цæугæ акодтаид, кæнæ истытæ дзырдтаид. Уæдæ ныр ацу 
’мæ — гъа! Уæд Мæхæмæт кард сласта йæ дзыппæй, йæ кæрд- 
дзæмæй йæ сыфтыдта æмæ фæцудыдта æмæ, куы фæцудыдта, 
уæд ын, кард цы къухы уыд, ууыл уæлæмæ схæцыд æмæ фæлæу- 
уыд йæ цудынæй, стæй йæ цæстыты уæлтъыфæлттæ æртъæп- 
пытæ кодта æмæ Серæбимæ сарæзта йæ цæстытæ: 
— Ды пысылмон дæ ’ви чырыстон дæ? 
— Чырыстон дæн. 
— Уæдæ пысылмон цардæн ницы æмбарыс æмæ дзы дæхи ма 
тъысс! Дæхи дзы куы тыссай, уæд искуы къæдзæхæй ахаудзынæ. 
Æмæ дæ цæмæн хъæуы! Æнæуи къæдзæх хорз у, æвзæр нæу, 
æмæ йæ Хуыцау уымæн сфæлдыста, æмæ дзы исчи хауа. Уæдæ 
æндæр цæмæн хъæуы къæдзæх! — Уым йæ ныхас фескъуыд, йæ 
сæрыл схæцыд, йæ цæстыты уæлтъыфæлттæ стъыбар-тъыбур 
кодтой, стæй æрсабыр сты йæ цæстытæ, æмæ йæ бамбæрста Се- 
рæби — цы дзырдта, уый дзы ферох. Йæ зæрдыл ын æй æрлæу- 
уын кæнын хъуыд, фæлæ йын цы æрлæууын кодтаид йæ зæр- 
дыл дæр! Къæдзæх хорз у, æмæ дзы хъуамæ исчи ахауа?! Фæлæ 
та уæдмæ райдыдта: 
— Пехуымпар Мæхæмæтæн цал усы уыд, уый зоныс? Нæ 
зоныс. Æз дæр æй нæ зонын. Йæхæдæг дæр æй нæ зыдта — 
уыйбæрц уыдысты йæ устытæ. Чырыстийæн та иу ус дæр нæ 
уыди. Чи зоны, сылгоймаг цы у, уый зонгæ дæр нæ бакодта. 
Уымæй ма мæгуырдæр уа! Ацы дунемæ æрцу æмæ, сылгоймаг 
куыд хорз у, уый ма базон, афтæмæй ацу фæстæмæ! 
Серæби-иу æм бакасти æмæ-иу йæ хъуыдыйы фæмидæг — 
кæд Мæхæмæт нæу, кæд æндæр исчи у! Мæхæмæты дарæс скод- 
та, Мæхæмæты кард рахаста... Уæдæ афтæ гæнæн куыд и æмæ, 
скъолайы директорæй кусай, афтæмæй ацафон искæмæ басхъæл 
уай æмæ уыцы амцæф-уымцæф ныхæстæ кæнай! 
Æмæ та-иу æм ногæй бакаст. 
—» Махæн нæ пехуымпар нæ Хуыцауæй уæлдай нæу, нæ цард 
уый амындтыл лæууы, — уым та фæцудыдта, æмæ та йæ къухыл 
схæцыд, ацыхатт ын кард кæм уыди, уыцы къухыл нæ, фæлæ — 
иннæуыл, æмæ бараст и. Æмæ Серæбийы зæрдыл æрбалæууы- 
410 

дысты уыцы бæндæнылцæуджытæ. Далæ суадоны бынмæ цы 
уырджын пæлæхсар бынат и, райсомæй хъæуы устытæ сæ гогон- 
тимæ донмæ куы рацæуынц, уæд къордтæ-къордтæй кæм бам- 
бырдтæ вæййынц кæрæдзийæн ног хабæрттæ кæнынмæ, уым ай- 
тыгьтой сæ бæндæнтæ — иуæрдыгæй сæ рухсдзæуæн телыхъæ- 
дыл бабастой, иннæрдыгæй та уартæ Асадуллайы хæдзары фисы- 
ныл æмæ сыл рацу-бацу систой, цыма бæндæнтыл нæ цыдысты, 
фæлæ къахвæндагыл цыдысты, уый хуызæн. Æмæ уыдонмæ хъилтæ 
уыди, даргъ хъилтæ æмæ-иу кæцырдæм фæцудыдтой, сæ хъил- 
тыл-иу уыцырдæм нæ, фæлæ иннæрдæм ахæцыдысты. Æмæ та-иу 
— уæлæ фæцæуынц. Дыууæйæ рацу-бацу кодтой бæндæнтыл, иннæ 
та бынæй иу къуырф сыхырнагонд дзаумайы æхца æмбырд кодта. 
Æвæццæгæн æй фæтчыгъæдæн рахæсс-бахæсс кодта, уыййеддæмæ 
Ансалтайы лæгтæ æмæ устытæм цæй æхца уыди! 
— Чырыстон лæг худ нæ дары. Худ цæуылнæ дары, уый зо- 
ныс? Уый дæр нæ зоныс. Стæй æппындæр ницы зоныс. Худ уымæн 
нæ дары, æмæ йæ ус йæ сæрыл бады. Схизы йæ ус йæ сæрмæ æмæ 
уым сбады, æмæ худ кæм ныккæна, уый йын нал вæййы. Бамбæр- 
стай, худ цæуылнæ дары чырыстон лæг, уый?! — Серæби йæм 
кæсгæйæ баззад æмæ раиртæста: йæ ныхас-иу дзæбæх куы бацы- 
рын, уæд-иу кæд нæ цудыдта къаддæр. Уæд-иу йæ цæнгтæ дæр 
фæлæууыдысты сæ фæхъил-фæхъилæй, кард æмæ-иу йæ кæрд- 
дзæм дæр æрсабыр сты йæ къухты мидæг. — Махæн нæ пехуымпа- 
рæй — табу уæд йæ сыгъдæг номæн! — баззад сылгоймаг уарзын. 
Сымахæн та кæмæй баззад? Никæмæй! Æмæ мах сымах цæмæн 
хъуамæ фæзмæм? Махæн цы баззади, уый хъуамæ кæнæм! Иу ус 
цы у лæгæн? Æппындæр ницы! Лæгæн хъуамæ иуцалдæр усы уа! 
Йæхи устытæ, йæхи! Æмæ чырыстæттау кæрæдзийы устыты хъæ- 
бысты ма лæсой. Иу усы æвджид уæддæр куы ничи базæронд вæййы, 
уæд искæйустыты фæдыл рахау-бахау кæныны бæсты дæхицæн 
куы уа цалдæр усы, уæд хуыздæр нæу?! — Дзырдта, æмæ йæ 
ныхас рафт-бафт кодта, кæрæдзийыл нæ хæцыд, уæддæр дзы иу 
хъуыды кæцæйдæр разынди Серæбимæ: кæд афтæ фæнд кæны, 
æмæ ма ноджы иу ус куы ракурид? Фæлæ уæд йæ ныхас уымæ 
цæмæ ’рхаста? Цы бар сын дары Серæби се ’гъдæутгæм дæр æмæ 
сæ сылгоймæгтæм дæр?! Æнæуи хицауад нæ уагьта — алы лæгæн 
дæр хъуамæ уа иунæг ус. Уый уынаффæ уыд. Фæлæ йæм алчи кæм 
хъуыста! Уый, бынæггы чи куыста, уыдон тарстысты, сæ бынæт- 
тæй сæ куы сисой, уымæй, æмæ æнцад бадтысты. Ныр Мæхæмæ- 
тæн йæ маст базмæлыд, æвæццæгæн, æмæ йæ маст калдта Серæ- 
бийыл — æндæр йæ бон никæуыл цыди æмæ цы кодтаид?! 
Кæмдæр, хъæуыбын кæйдæр уаг æмæ æгъдауджын уасæг йæ 
фыццаг хъихъри-хъо ныккодта, Мæхæмæт куы ’рсабыр, æмæ йæ 
хæбæцц лæуд куы фехæлди, уæд. Дуары ’рдæм куы азылд, уæд 
тынг æнарæхст зылд æркодта йæ мидбынаты — Серæби йæхи 
рарæвдз кодта — йемæ ацæуа. Фæлæ йæ сыбыртт дæр не суагъ- 
та. Кард йæ кæрддзæмы нытътьыста, стæй йæ йæ дзыппы нывæрд- 
та, фæлæ та йæ фæстæмæ систа, афтæмæй анцади дуарыл. 
411 

Серæби цы къордимæ зылд, уым ма уыдысты Тагир æмæ Ис- 
маил. Тагирмæ уæд бацыд дыккаг бон, хатыр дзы ракуырдта: 
— Афтæ рацæуын мæ нæ хъуыд, уый æмбарын, фæлæ мын 
æнæ рацæугæ нæ уыд. 
Тагир йæ къухтыл схæцыд, цыма дуа кодта, уый хуызæн, 
стæй йæ былтæ базмæлыдысты. 
— Табу Мæхæмæт пехуымпарæн. 
Исмаил разæй цыд, кæуыл сæ зилын хъуыд, уыцы скъола- 
дзауты номхыгъд дæр уымæ уыд. Уый дæр райдиан кълæсты 
куыста. Тагиримæ иумæ ахуыр кодтой Ботлихы. Уæдæй нырмæ 
кусгæ дæр иумæ кодтой. Дуарыл-иу бахæцыдысты, кæртмæ-иу 
бацыдысты. Сæ размæ-иу сылыстæгæй исчи рауадаид, цинтæ сыл 
кодтаид, мидæмæ сæ хуыдтаид. Нæлгоймаг сæм никуы бæрæг 
разынди: хутырты уыдаиккой, кæнæ уалæ, Кутан кæй хуыдтой, 
уым. Уым сын зæххы гæппæлтæ дæр уыди, сæ фосы муртæ дæр 
сæрдыгон уым дардтой, холлæгтæ дæр сын уым цæттæ кодтой. 
Хистæр кълæстæй кæй агуырдтой, уыдон дæр уым уыдысты. 
Ныфс сын æвæрдтой, рæхджы сæ дæлæмæ хъæуы æмæ уæд рай- 
дайдзысты цæуын скъоламæ. 
Иу нарæг асиныл куы суадысты, уæд сæ тæккæ размæ кæд 
нæ фæци Айсет. Йæ къухты уыд йæхи дæргъæн уисой, æвæццæ- 
гæн, кæрт марзта, æмæ, уыдон уалæй уым куы балæууыдысты, 
уæд лæугæйæ аззад. Ныр цалдæр боны нал уыд скъолайы, нал, 
дам, æй уадзынц. Æмæ йæ ахуыры мæт дæр куыд нæ уыд Серæ- 
бийы, фæлæ — уыцы симд! Гасан сразы йемæ — фæсахуыр сын 
ратты патефон уыцы ирон цæгъдтыты пластинкæимæ, стæй йын 
сæ, репетици куы фæвæййы, уæд ныххæссынц. /Ертымбыл вæй- 
йынц чызгæй-лæппуйæ патефоныл, афтæмæй йæ сцæйхæссынц 
цингæнгæ, стæй та йæ фæстæмæ дæр афтæ фæцæйхæссынц. Сæ 
цæсгæмттыл сæ худындзаст нал фæсысы. Ныр сæ симд симды 
хуызæн кæнын байдыдта æмæ, дам, Айсеты нал уадзынц скъо- 
ламæ. Уæд уанцон нал уагъд нæу! Лæууыд, йæ уисой йæ разы — 
хъил æмæ йыл хæцы йæ дыууæ къухæй, дыууæ къухæй хæцын 
ыл ницæмæн хъуыд, фæлæ йæ иннæ къух цы фæкодтаид, уый 
нæ зыдта, æвæццæгæн. Ногбаст бæрз уисой уыцы рамæрзын- 
арæзт уыди йæ къухты. Нæ, Айсет скъоламæ ма цæуа, уый гæ- 
нæн нæй. Уыцы зæрдæргъæвдæй цы ми хъуамæ кæна, скъоламæ 
куы нæ цæуа, уæд! Симдыл дæр куыд тагъд фæхæст, æмæ куыд 
сфидыдта симд! Разæй симдта Али-Гæджиты Шахбанимæ. Репе- 
тицитæ кæнын куы райдыдтой, уæд йæ цонгыл хæцын нæ уагъта 
Шахбаны. Цас ын фембарын кодта Серæби — симды хъуамæ 
лæппутæ чызджыты цæнгтыл хæцой! Афтæ куы нæ хæцой, уæд 
симæн нæй. Æмæ афтæ фæхæцынц иууылдæр, симгæ чи фæкæ- 
ны, уыдон. Цагъдыл уайтагъд фæхæст сты, æмæ-иу цинæй бай- 
рæзти Серæби. Сæхирдыгон кæфтытæ дæр бацæттæ кæндзыс- 
ты, — уый Мамалауæн бафæдзæхста, æмдзæвгæтæ-йедтæ — æмæ 
хъуамæ хъæуы хистæрты æрхоной хъазтизæрмæ. 
Тагир дзырдта Айсетмæ. Айсет лæууыд, æмæ йæ лæудæй бæ- 
412 

рæг уыд — гæнæн ын куы уаид, уæд атæхид сæ разæй. Фæлæ 
куыд атæха, куыд сæ фæуадза афтæ лæугæ?! Уыдон æй цæмæй- 
дæрты фарстой — куы Исмаил, куы Тагир. Фæлæ сæм уый ницы 
дзырдта, цыма тæргай фæци, уый хуызæн. Лæууыди æмæ уисоймæ 
касти. Серæбийы зæрдыл æрбалæууыди — уæдæ уæд куыд фæ- 
кодта уыцы æвзыгъд зылд Мæхæмæтмæ скъолайы къæсæрыл?! 
Æцæг æм уыцы ныхас афтæ æвзыгъд æппæрст нæ бакодта, фæлæ 
йæ йæ уæлæ нæ ныууагъта уæддæр. Æмæ йæм ныр афтæ каст 
Серæбимæ — афтæ йæм цæмæн каст, уымæн ницы зыдта — сæ 
дыууæ куы уаиккой, Тагир æмæ Исмаил куы нæ уаиккой семæ, 
уæд ын зæгъид, скъоламæ цæуылнæуал цæуы, уый. Уымæн æй 
зæгъид, æндæр æй никæмæн зæгъдзæн, цасфæнды йæ куы фæр- 
сой, уæддæр. Уый дæр ын зæгъид, стæй ма йын ноджыдæр ис- 
тытæ зæгъид. Фæлæ ам сты Тагир æмæ Исмаил, æмæ йын уыдо- 
ны цур ницы зæгъдзæн уымæн дæр. 
Уæдмæ сæм йæ мад рауади, æмæ цыдæр æрбаци йæ уисоимæ 
Айсет. Мад — нырма рæхснæгарæзт, йæ уæнгтæ дæр раст лæу- 
уыдысты йæ уæхсчыты бын. Афтæмæй цас тæсчъытæ фæхаста- 
ид уыцы уæнтыл! Йæ ном ын уайтагъд базыдта — Хава. Лæгтæ 
йæм дзырдтой, уый дæр сæм дзырдта. Кæд-иу уыдонæй исчи 
хъæрæй сдзырдта, уæд-иу уый дæр фæхæцыд йæ хъæлæсыл, 
фæбæрзонддæр-иу кодта йæ хъæлæс. Серæби лæууыд æмæ сæм 
хъуыста. Сæ ныхасæй-иу сын искуы иу исты бамбæрста æрмæст, 
æмæ йæхимæ хисты лæппуйы хуызæн касти, фынгмæ чи 
æнхъæлмæ касти, фæлæ дæтгæ кæмæн ницы кодтой, ахæм лæп- 
пуйы хуызæн. 
Иннæ кæртытæй-иу куы рацыдысты, уæд-иу ын уайтагъд 
фесты дзурынмæ — кæм и скъоладзау, кæд райдайдзæн цæуын. 
Ныр ницы дзырдтой, цыма адонмæ уый тыххæй нæ бацыдысты, 
цыма адоныл æнæуи ракодтой сæ фæндаг. 
— Цы зæгъы Хава? — сæ мадзура цыдæй сын фæлмæцын 
байдыдта Серæби. 
— Нал æй уадзы, — æвæрæз лæджы хъæлæсæй загъта Тагир. 
— Чи? 
— Йæ мад. 
— Хава, — загъта Исмаил дæр. 
— Куыд æй нал уадзы? Æмæ йын афтæ нал уадзгæйæ у? 
Æмæ йын ахæм бартæ чи радта?! — йæ фæрстытæ æгæр рагæр- 
гæр кодтой, æмæ дзыхълæуд фæкодта Серæби. 
Тагир æмæ Исмаил ницуал дзырдтой, цыдæр уæнгхаудæй 
цыдысты, цæуын дæр сын цыма дзæбæх нал æнтыст. Æмæ та 
йæхæдæг февнæлдта дзурынмæ Серæби: 
— Советон Цæдисы цы уагæвæрд и, уый нæ зоны? Хъуамæ 
ахæм лæппу æмæ чызг ма баззайа, æмæ астæуккаг скъола чи нæ 
фæуа каст. Уæд Лечъыбæсты советон хицауад нæй?! 
Тагир иу æнкъард худт бакодта. 
— Уым фæуьщзæн астæуккаг скьола дæр æмæ иннæ скьолатæ дæр. 
— Кæм? 
413 

— Чындзы кæдæм ацæуа, уым. 
— Кæдæм ацæуа, зæгъыс, кæдæм? 
Уæд загьта Исмаил дæр: 
— Чындзы æрвитынмæ йæ хъавы. 
— Чи?! 
— Йæ мад, — загъта Исмаил. 
— Куыд æй æрвитынмæ хъавы чындзы?! 
— Куыд вæййы, афтæ. Ныр уал æй скъоламæ нал ауадздзæн, 
стæй йæ, хъуыддаг куы ’рсабыр уа, уæд авæрдзæн. 
— Кæмæн? 
— Чи йæм фæразæй уа, уымæн. 
— Уоу, мæнæ диссæгтæ! — йæ цæнгтæ хæрдмæ фæхаста Се- 
рæби. Чи йæм бакастаид, уый загътаид: куыддæр æруадза йæ 
цæнгтæ, афтæ йын æнæ скæугæ нæй. — Гæр, æмæ ма искуы уый 
дæр æрцыди — дæ партæйæ сыст, афтидæй ныууадз дæ партæ 
æмæ дæхæдæг чындзы цæуыныл ныллæуу! Фыд ын нæй? 
— Нæй, — загъта Тагир. — Хæстæй йæ иу цонг нал æрхаста, 
стæй уалæ Кутанмæ ацыд хъомимæ, уæдæ хæдзары дæр куыд 
бадтаид, бинонты дарын нæ хъуыд! Æмæ уым фæмард. 
— Куыд фæмард Кутаны? 
— Хуыснæджытæ йын йæ хъоммæ фæлæбурдтой, бирæгъ 
фосмæ куыд фæлæбура, афтæ, æхст сын бацайдагъ æмæ бабын. 
Раст йæ тæккæ риуыл сæмбæлд нæмыг. 
— Йæ ном цы хуынди? 
— Толбой. 
Æндæр ницæмæйуал бафарста Серæби. Цыдысты æмæ хъуы- 
ды кодта: хъæбатыр лæг уыдаид Хавайæн, дзæбæх æм бакæс, 
уæд ыл нырма дæр зыны, хъæбатыр лæг ын кæй уыдаид, уый. 
Зыны йыл, зыны. 
— Æвгъау у уый карæнæй чындзы цæуынæн, — ныхасыл йæ- 
хирдæм ахæцыд Исмаил. 
— Уæдæ цы у! — баразæнгард и Тагир. — Уыцы сонтæй сы- 
вæллæтты бын фæуыдзæн, æмæ йын йæ уд цъæхæй ахæрдзысты 
сывæллонæй-лæгæй. Афтæмæй æвзыгъд чызг у — алцæмæ 
æвзыгъд, ахуырмæ æвзыгъд, æнæуи дæр — афтæ. Мæ къласы нæ 
ахуыр кодта, æмæ йæ æз нæ зонын! Цæмæ февнала æмæ цæмæ 
нæ сарæхсдзæн! 
Æмæ уыцы талынг уынджы йæ цæстытыл ауад Серæбийæн: 
уартæ радаргъ и симджыты хал æмæ рацæуы скъолайы дæргъæц- 
цон тыргъы. Разæй Айсет æмæ Шахбан. Æмæ куыд симын бай- 
дыдта Айсет! Куыд змæлынц, куыд тыбар-тыбур кæнынц йæ 
тæнæг салбары фадгуытæ, цыма цин кæнынц, симгæ кæй кæны, 
ууыл. Æмæ куыд арæхстджын змæлд кæнынц сæ мидæг уыцы 
рæхснæг зæнгтæ! Иу уæлдай фезмæлд сыл куыд нæ ахсьг адæй- 
маджы цæст! Ныр ма ууыл разгæмттæ скæн! Цымæ Лечъыбæсты 
никуы ис разгом къабатæ ссарæн?! 
Фыццаг бонты-иу ын къухæй дæр ацамыдта Серæби — мæнæ 
афтæ хъæуы, хъуамæ афтæ фæлмæн-фæлмæн схæцай дæ цон- 
414 

гыл, дæ уæхсчытæ та хъуамæ бæрзонд дарай мæнæ афтæ. Уæд- 
иу бафиппайдта: куыддæр-иу æм бавнæлдта — йæ уæхскмæ уа, 
йæ цонгмæ уа — чызгæн-иу йæ уæнгтыл цыдæр ризæг бахæцыд. 
/Емæ-иу дисæн бахъуыди Серæби: цы хуызæн ризын байдайы! 
Кæцæй йæм æрхауы уыцы ризæг?! 
Нæ, уый гæнæн нæй, куыд и уый гæнæн?! Тæккæ райсом 
директормæ смидæг уыдзæн, куыддæр ссæуа скъоламæ, афтæ. 
Стæй уый йе стыр цъæх худ бæрзонд куы ныккæна, афтæмæй 
сæм куы бамидæг уа, уæд-иу уыимæ аныхас кæнæд Хава уыцы 
чызгæй. Уый хъуыддаг хъæусоветмæ дæр фæхæццæ кæндзæн, 
Годеканы дæр ыл æрныхас кæндзæн зæрæдтимæ. Уый сæ баз- 
мæлын кæндзæн. Уый сæ... 
Афтæ хъуыдытæ кодта, æмæ йæ ныфсыл ныфс æфтыд, ца- 
лынмæ хæдзæрттыл зылдысты Тагир æмæ Исмаилимæ, уæдмæ. 
Фæлæ сæхимæ йе стъолмæ куы бабадт — райсоммæ уроктæм йæхи 
бацæттæ кæна, куыд загъта, уæд хæрдмæ ма фæхауа. Æмæ сæ 
Мæхæмæтимæ, кæрæдзийы тæрттæм бавналой, уымæ бирæ куы 
иал бахъуыди уыцы фæссихор. Уæд ма Айсет цыди скъоламæ, 
фæлæ чи нæ цыди, уыдоны тыххæй куы ныхас кодта йемæ, уæд! 
— Серæби, — сыстад йæ бынатæй уæд Мæхæмæт, — æз дæ- 
уæй азтæй дæр хистæр дæн, мæ бынат дæр уæлдæр у дæ бына- 
тæй, стæй ма дзы уый дæр и, æмæ æз æрцæуæггаг нæ дæн, 
ардыгон дæн æз, ацы царды æгъдæутты фых дæн. Æмæ, кæм цы 
хъæуы, уый хуыздæр зонын дæуæй. Афтæ нæу?! — фæстаг дыууæ 
дзырды афтæ хъæрæй загъта, цыма дамбацайæ дыууæ гæрахы 
фæкодта. 
Серæби уæддæр нæ саст: 
— Уый æнæмæнг афтæ у, фæлæ, ныхас цы чызджытыл цæуы, 
уыдон скъолайæ куы фæиртæсой, уæд уый æнæныббаргæ хъуыд- 
даг у. Уыйæппæт дзæбæх чызджытæ æмæ сæ скъолайæ иуварс 
фæуадз, дæхæдæг дæхицæн сбад, цыма ницы æрцыд, афтæ — 
уый фыдракæнд у, æндæр ницы у уый. 
Уыцы фæстаг ныхас бынтон хъыг фæкаст Мæхæмæтмæ — 
цæмæн æм афтæ хъыг фæкаст, уымæн ницы бамбæрста Серæби. 
— Цы, уый зоныс, лæппу! Мæнæ дын скъола, мæнæ дын 
скъоладзаутæ, мæнæ дын ахуыргæнджытæ. Æмæ дæ бон кæд 
исты у, уæд æй ам равдис. Кæд дæ бон ницы у, уæд та фæдса- 
фæнтæ ма кæн. Фæдсафæнтæ ирвæзыны хос не сты. 
Уæдæ Мæхæмæтæй цы ныфсытæ февæрдта, уыдон — дон 
хиды бынты. Диссаг та куыд нæ у, директор уай, де скъоладзау- 
тæ скъоламæ ма цæуой, æмæ сæм дæ чъылдым сыздахай! Уый 
цы хуызæн директор у? Уый фыдгæнæг куы у, æвзæргæнæг куы 
У уый! 
Куыд сыстад йæ бынатæй æмæ рацу-бацу кæнын куыд бай- 
дыдта хатæны мидæг, уый нæ рахатыдта. Куыд нæ балæгæрды, 
барджыны лæгæрст куыд нæ бакæны уыцы хæдзæрттæм æмæ 
сæ цæнгтæй куыд нæ ’рбамидæг кæны чызджыты скъоламæ! Ай- 
сеты хуызæн чызг — Хуыцау скъолайæн кæй сфæлдыста, уый 
415 

хъуамæ скъоламæ ма цæуа! Æмæ уæдæ цы ми хъуамæ кæна?! 
Æмæ Айсеты хуызæн чызджытæ кæм нæ рауай-бауай кæна, уый 
цæй скъола у! 
Чи зоны, йæхæдæг дæр разы у, чындзы куы ацæуид, ууыл. 
Уымæн æмæ, царды чындзы ацæуынæй хуыздæр цы и, уый нæ 
зоны. Адæмы ’хсæнмæ рацæуæн кæй ис, фæндаг кæй ис адæмы 
’хсæнмæ, уый нæ зоны. Ахæм фæтк нæй сæ царды, æмæ йæ 
цæмæй зона! Чындзы фæцæуыны фæтк сæм и, бирæ сабитæ рауа- 
дзыны фæтк, æмæ уый æххæст кæнын у йæ хæс, йæ хъысмæт. 
Кæмдæр рухс кæй ис, уый нæ зоны, æмæ уæд, уырдыгæй рухс 
æрхæссын кæй хъæуы, уый цæмæй хъуамæ зона?! Афтæмæй, 
уыцы рухс æрхæссын кæд адонмæ хауы, ацы чызджытæм, уæд 
та?! Уыдон куы нæ æрхæссой рухс, уæд æй чи æрхæсдзæн æмæ 
йæ кæд æрхæсдзæн? Уыцы хъуыдытæ йæ сызмæлын кодтой. 
Æрбада ма, уый йæ бон нал баци æмæ къæсæрыл æддæмæ ахызт: 
цæуа, уыдонмæ уал бацæуа, Айсеттæм, уый мадимæ уал баныхас 
кæна, Хаваимæ. Асиныл уыцы цырд-цырд бæргæ ныууади, фæлæ 
йæ быны дзыхълæуд фæкодта асинæн: куыд ныхас кæндзæн 
Хаваимæ, иу дзырд дæр куы нæ зоны уырыссагау, уæд?! Лæу- 
уыди, лæууыди, æмæ йæ цæстыты раз февзæрди Мамалау. Уый, 
уый, Мамалау ын баххуыс кæндзæн, Мамалау Хуыцауы конд 
адæймаг у. Æмæ цæуа Мамалаутæм! 
Куыддæр уыцы хъуыды алыг и — цæуа Мамалаутæм, — афтæ 
йæ хъустыл Мамалауы зарын куы ауаид: 
Æхсæв у тар. 
Ды, мæ удæнцой, зонын — дæ хъал... 
«Гъæ, Мамалаутæ фæкæнай, кæд æй цæмæй базыдтай, æмæ 
мæ дæ сæр афтæ тынг бахъуыд!» — загъта йæхинымæр. Ныззыл- 
ди, Мамалаутæ кæм цардысты, уыцырдæм. Уæртæ æрбацæуы 
йæ уæзбын цыдæй. Йæхæдæг дæр уæзбын, йæ зарæг дæр уæз- 
бын. Цыма йæхæдæг нæу, цыма йе ’ндæрг æрбацæуы заргæ, афтæ 
зыны талынг уынджы. Арæх-иу цыди изæрыгæтты Серæбийы 
фатермæ. Бадтысты-иу, цай-иу цымдтой, ныхæстæ-иу кодтой. 
Уырыссагау дзæбæхдæр зыдта иннæ бынæттон ахуыргæнджы- 
тæй. Ботлихы стыр скъола кæй хуыдтой, уый фæци æмæ ацы 
скъолайы куыста. Библиотекæйы хицау дæр уыд, стæй ма рай- 
диан кълæсты арифметикæ дæр амыдта. 
Аздæхти уырдыгæй Серæбиимæ. Йæ зарын нæ ныууагъта, 
æмæ уый æхсызгон уыди Серæбийæн, афтæ йæм зынд, цыма 
æндæр искæимæ куы цыдаид, уæд ныууагътаид йæ зарын. Гыц- 
цыл фæсусгомау фæлмæн хъæлæсæй зарыд, æмæ дзы цыдæр 
æхцон хъарм æмбæлд Серæбийыл. 
Æмæ зарыди Мамалау, æмæ цыма йæ сабыр фæсус хъæлæсæй, 
æхсæвы тары дæр йæ дурзæланг кæмæн цæуы, уыцы рагон систæм 
сидгæ кодта — цæмæдæр сæм сидти, кæдæмдæр сæм сидти цыма. 
Нырма дзы лæппу заргæ дæр никуы федта Ансалтайы Серæ- 
би æмæ лæг заргæ дæр. Сæхимæ, Иры куыд базарынц лæгтæ 
416 

кæнæ лæппутæ, афтæ никуы базарынц ам. Лæппутæ дала-фæн- 
дырæй фæцæгьдынц, сылыстæг та заргæ фæкæнынц. Чызджытæ 
вæййынц, æвæццæгæн, — сæ цæсгæмттæ æмбæрзт вæййынц сæ 
кæлмæрзæнтæй, æмæ ацу ’мæ ды базон, чызг у æви чындз у, 
уый! Æмæ цымæ сæ чындзытæн амоны се ’гъдау афтæ хъазти- 
зæртæм цæуын? Нæ сын амоны, æвæццæгæн. Æнæуи тынг зæр- 
диагæй фæзарынц, сæ хурхуадындзтæ ныттынг вæййынц, æнæуи 
дæр хурхуадындзджын æвзаг у солыйаг æвзаг, — зарæджы уæз 
та иууыл хурхуадындзтыл нæ цæуы! 
Зарыд Мамалау, æмæ Серæбимæ иу хъуыды æрбазын-æрба- 
зын кодта кæцæйдæр — цымæ цал æмæ цал курдиаты бамынæг и 
ацы талынг кæмтты?! Цал уæлтæмæны дзы ахуыссыд, ссудзын 
не сфæрæзтой, афтæмæй?! Талынг ран хæдбындур курдиæттæ 
æвзæрæн бынат у, талынг ран цы курдиат равзæра, уый рухс ран 
никуы равзæрдзæн, фæлæ сæ рухсмæ искуы иугæйттæ раирвæ- 
зы, иннæтæ фæхуыдуг вæййынц уыцы талынджы. Нæ, нæ, Ша- 
мил хъæуы Лечъыбæсты, дон чи хæссын кодта хохмæ лалымты 
йæ хæцæг адæмæн, ахæм имам. Æцæг, уый хъуамæ рухс хæссын 
кæна йæ цæрæг адæмæн. Рухс, бирæ рухс, ацы кæмтты дзаг 
рухс, хъуамæ, æнусты дæргъы сæ цы тар фæбадти, уый басудза 
уыцы рухсы. 
Мамалауы баджиздара æмæ йæ зарынæй фæлæууа, уый йæ 
цæст нæ уарзта, фæлæ йын, цæмæ цæуынц Хаватæм, уый нæма 
загъта æмæ ма йын æй уым зæгъдзæн, куы бацæуой мидæмæ, 
уæд?! Сæ нарæг асины рæбынмæ куы бахæццæ сты, уæд æрлæу- 
уыд Мамалау, æрлæууыд йæ зарæг дæр, цыма зарæг дæр се ’мбал 
уыд æмæ ардæм сæ фæрсты цыд, уый хуызæн. Æмæ йæ уæд 
бафарста Серæби: 
— Цæмæ сæм цæуæм, уый зоныс? 
— Уый збнын, фæлæ сæм ды цæмæн цæуыс æмæ сæм ноджы 
иунæгæй цæмæн цæуыс, уый нæ зонын. 
— Уый мæхæдæг дæр нæ зонын. Гыццыл раздæр сæм Исмаил 
æмæ Тагиримæ уыдыстæм, æмæ, дам, æй кæд нæ хъавы чындзы 
дæттынмæ Хава! Уый мын, куы ацыдыстæм, уæд загътой, æндæ- 
ра йæ ам куы базыдтаин, уæд афтæмæй нæ ацыдаин. Уæдæ ца- 
фон чындзы лæвæрд у, сывæллон куы у нырма. 
— Сывæллон бæргæ нал у, — йæ сæр хæлæггæнæджы тылд 
бакодта Мамалау. — Сылгоймаг йæ тæккæ дзæбæхыл кæд у, уый 
зоныс? Фыццаг хагг æм куы ’рцæуы чындзы цæуын, гъеуæд, гъе! 
— Æмæ Айсетмæ цæй чындзы цæуын æрцыди нырма?! 
— Нæ йæм æрцыди, уæдæ! Мæхæмæт пехуымпары устытæй 
ахæмтæ уыд, æмæ сыл дæсгай азтæ дæр нæ цыди, æмæ йæ Мæ- 
хæмæт нал зыдта, æрцыди сæм чындзы цæуын æви сæм не ’рцы- 
ди, уый! Мæхæмæт цы нæ зыдта, ахæмæй зæххыл дæр ницы 
уыди æмæ арвыл дæр. 
— Уый цы хуызæн пехуымпар уыди, сывæллон чызджыты 
йæ усдонмæ чи кодта, искæй устыты чи иста! — хъæрæй загъта 
Серæби, æмæ йын Мамалау йæ уæхскыл йæ къух æрæвæрдта. 
27 Хуыгаты Сергей 
417 

— Афтæ ма дзур! Мæхæмæт — æнусты арфæйаг уæд йæ хъуыд- 
даг! — алцыдæр кодта, куыд хъуыди, афтæ. Уый цырагъ уыди, 
кæмдæриддæр уыди, уым рухс дардта. Æмæ уымыты ныры онг 
дæр и рухс. Йæхæдæг нал и, йæ рухс и. Мах бæстæм не ’рыфтыд, 
æмæ талынгæй баззад мах бæстæ, æмæ хæсгæ рухсæй цæрæм. 
— Хæсгæ рухс цы хоныс? 
— Мæнæ нæм ды цы рухс æрхастай, уый — хæсгæ рухс. Ца- 
лынмæ нæм электрон рухс æрбацыд, уæдмæ нын хæсгæ фæтæге- 
ны цырагъ куыд дыдзырухс кодта нæ къуымтæ, уыцы хæсгæ 
рухс дæр — афтæ. Ахæм хæсгæ рухсæй цæрæн нæй. Цалынмæ 
нæхи рухсæй срухс уæм, уæдмæ талынджы хъиу-хъиу кæндзыс- 
тæм. Кæрæдзийы цæсгæмттæ фенæм, уый дæр нæ бон нæ уы- 
дзæн. Нæхи рухс та нæм, цалынмæ нæ сылыстæг фæуа ссудзын- 
хъом, уæдмæ не ссудздзæн. Мæнæ-иу уæд фæтæгены цырагъ 
куыд ыссыгъта, афтæ ныр та хъуамæ ахæм рухс ссудза, нæ кæмттæ 
’мæ нæ хæхтæ кæмæй ныррухс уой. Сылгоймаг цы рухс скæна, 
уымæй хуыздæр рухс нæй. 
Æмæ уым, Хаваты нарæг асины рæбын иу хъуыды æрцыд 
Серæбимæ: ай хъуамæ уаид директор, ай, мæнæ Мамалау Ансал- 
тайы скъолайы, Мæхæмæт нæ, фæлæ — Мамалау. Стæй Лечъы- 
бæсты цыдæриддæр скъолатæ ис — се ’ппæты дæр хъуамæ Ма- 
малауы хуызæн лæппутæ уаиккой директортæ. Уым диплом ни- 
цæмæн хъæуы, уым зæрдæ хъæуы, уд дзы хъæуы, хæхты улæфт 
чи æмбары, ахæм уд. 
Хава зæрдæхсайгæ кæстытæ кодта Серæбимæ, æвæццæгæн, 
ома, нырма ацы тæккæ куы ацыди ардыгæй, уæд ма йæ кæцæй 
фездæхтой йæ хæйрæджытæ?! Æмæ-иу иу каст уымæ куы ба- 
кодта, Серæбимæ, уæд-иу дыууæ касты та Мамалаумæ бакодта — 
кæд ын æй уый уæддæр бамбарын кæнид: ацы лæппуйæн ма цы 
баззади ам?! Стæй сын ныхас бацайдагъ и. Исдуг сабыр, бон- 
зонгæ ныхас цы вæййы, уый уыди сæ ныхас. Æмæ та-иу Мама- 
лау дзургæ-дзурын дæр бадзырдта Хавамæ «дойчъа!»1 — бадын 
æй кодта, уый æмбæрста Серæби. Бадын та йæ уымæн кодта — 
уый дæр æмбæрста — кæд бадгæ куы кæниккой æмæ афтæмæй 
куы ныхас кæниккой, уæд афтæ сабыр ацæуид сæ ныхас. Фæлæ — 
нæй! Афтæ базмæлыд сæ ныхас, æмæ Мамалауæн йæхи дæр сыс- 
тын бахъуыд. Æмæ уæд сыстад Серæби дæр. Кæрæдзимæ ма багуы- 
быр уой Хава æмæ Мамалау! Сæ æрмттæ дæр-иу батылдтой кæ- 
рæдзимæ, сæ сæртæ дæр-иу аранкъус-банкъус кодтой. Нæй, нæ 
фæтасыд Хавайы ныббырстытæй Мамалау. Хава дзырдта, уый дæр 
дзырдта. Хава-иу фæлæууыд, уый ма-иу уæддæр дзырдта. Стæй 
иухатт, Хава та куы фæлæууыд йæ ныхасæй, уæд, ома, Мамалауæн 
феххуыс кæнон æмæ йæхи фæтъыста ныхасы уый дæр: 
— Уый хуызæн зæрдæргъæвд чызгæн йæ бынат скъолайы и, 
æрйæстдæр скъолайы. Уымæн рæсугъд фæндаг и, æмæ уыцы 
фæндагыл йæ разы чи балæууа, уый йе знаг у, йæ цыфыддæр 
1 Д о й ч ъ а — сбад (солыйаг æвзагыл) сылгоймагæн. 
418 

знаг у уый! — афтæ адзырдта æнæрулæфгæйæ æмæ Хавамæ ба- 
кагти. Æмæ йын Хава цыма æмбаргæ бакодта йæ ныхас, уый 
æвнæлд фæкодта дзурынмæ æмæ фæд-фæдыл цалдæр хатты куы 
скæнид Хабибы кой. Æмæ фæсасти Мамалау, цыма йæ истæмæй 
мæнг бакодта, цыма йын йæ цæстмæ цыдæртæ бадардта, уыйау 
фæлæууыд йæ ныхасæй. Фæлæ уый бирæ нæ ахаста — алæууыд, 
алæууыд, стæй йæ тъæпæн арм Хавамæ бадардта, дæлæмæ- 
уæлæмæ йæ батылдта æмæ ныр та уый фæци дзурынмæ, æмæ 
уый та цалдæр хатты уый кой куы скæнид, Серæбийы кой. Æмæ 
бафиппайдта Серæби, Хава-иу æм йæ цæсты кæронæй гуырыс- 
хогæнæджы каст куыд æрбакодта, уый. Уæд айгом и хатæны 
тæнæг дуар, æмæ дзы Айсет æмæ йæ кæстæр хо Нафисат куы 
’рбахизиккой. Айсет цыди разæй, йæ дыууæ къухы хаста мар- 
мæр тæбæгъ, æмæ дзы цы панхъал уыд, уымæн йæ царв æмæ йæ 
урбечы хæрздæф йæ разæй ’рбабырста хатæнмæ. Нафисаты къух- 
ты — хъулон-мулон стъолæмбæрзæн. Нафисат æвдæм «в» къласмæ 
цыди, уый хорз зыдта Серæби. Чызджытæн сæ тæнæг салбартæ 
сæ рæхснæг зæнгтыл сæ тыбар-тыбурæй нал æнцадысты, цыма 
цин кодтой цæуылдæр, уый хуызæн, æвæццæгæн, æдде тыргъæй 
æрбахастой семæ уддзæфы змæлд. Стъолы уæлхъус Нафисат 
стъолæмбæрзæн ацæгъдæгау кодта æмæ йæ айтыгъта стъолыл, 
æмæ йыл Айсет тæбæгъ æрæвæрдта. Уыйфæстæ, рæбинаг къу- 
лыл цы гайла уыд, уымæй æртæ тæбæгъы райста æмæ сæ мар- 
мæр тæбæгъы алыварс æрæвæрдта. Стæй та сæ тæнæг салбартæ 
батыбар-тыбур кодтой сæ рæхснæг зæнгтыл, æмæ кæрæдзийы 
фæдыл сæ ных сарæзтой дуармæ. 
— Куаназе! — загъта Хава æмæ йе ’ргом фынгмæ аздæхта. 
Серæби кæсгæйæ баззад тæбæгъмæ. Æмæ ма кæмдæр куы федта 
ацы панхъалы хуызæн. Зæхмæ дзы мур куы нæ уагъта. Йæ хъуы- 
дытæ тыбар-тыбур кæнынмæ фесты æмæ йæхи фатеры балæууы- 
дысты. Уый йæхи стъолыл куы лæууыд чингуытæ ’мæ тетрæдты 
фарсмæ, афтæмæй йæ куы æрæййæфта, скъолайæ куы æрцыди, 
уæд! Æмæ йæ Патъимат æрбахаста, фысымты ус — афтæ куы 
æнхъæлдта! Æниу Патъимат æндæргъуызон панхъалтæ куы код- 
та, уæд æй куыд нæ раиртæста?! Патъиматæн афтæ æмдымбыл 
æмæ афтæ райдзаст нæ уыдысты йæ панхъалтæ. Уыцы рæсугъд 
æмæ хæрздæф панхъал Айсеты къухтæй кæй радыдаид, уый куыд 
нæ æрхъуыды кодта! Фæлæ фæллад æмæ æххормагæй æрцыди 
скъолайæ æмæ йын уыдæттыл хъуыды кæныны фадат нæ фæци. 
Уæдæ, ау? Ау, Айсет? Ау?! Æмæ кæсгæйæ баззади тæбæгъмæ. 
Уый кæд уыди уартæ! Лабазан æмæ йын Хабиб йæ дыууæ 
кæрдойæ иу куы бахордтой, уый фæстæ. Стæй та фæстæмæ 
дыууæ куы баисты кæрдотæ, уый размæ. Æмæ уæд ууыл банца- 
ди хъуыддаг — Патъимат æрбахаста панхъал, фысымты ус. Но- 
джы сæхи тæбæгъы æвæрд уыди — йæ бынат гайлайыл афтидæй 
лæууыди тæбæгъæн. Уый та, æвæццæгæн, ома, мæхи тæбæгъ ам 
куыд ныууадзон æмæ гайлайæ райста тæбæгъ. 
Æмæ йæм бæстæтты уымæн не ’ркаст, уыййеддæмæ Патъи- 
419 

мат уый хуызæн æмдымбыл æмæ æмлæгъз панхъалтæ кæнынмæ 
нал арæхсы, уый æнæ æрхъуыдыгæнгæ нæ фæуыдаид. Уый та 
Айсетæн йæхи хуызæн кæй уыди цæмæйдæр, — цæмæй, уый ацу 
æмæ ды базон! Фæлæ дзы цыдæр уыд, Айсеты хуызæн цы уыди, 
ахæм цыдæр. Æмæ кæд уый уыди, Айсет, уæд æй цы зæрдæйыуа- 
гæй фæцæйхаста талынг уынгты? Стæй йын æй цымæ Хава рар- 
выстаид, ома, ахуыры хайы хицау у, ома, иунæгæй цæры, ома 
æмæ хъарм хæринаг ахæра, ома. Æви йæ йæхи зондæй фæхæс- 
сæг кодта йæхи. Чи зоны йын æй Хава дæр арвыста, чи зоны йæ 
йæхи зондæй дæр рахаста. 
Уæ, æнæнтыст макуы фæуай, устыты загъдау, Айсет! Уæдæ 
кæрдо дæр иу йеддæмæ нал у, уый дæр уæд федта, уæд! 
6 
Райсомæй чи ахуыр кодта, уыдоны уроктæ фесты, фæлæ 
хæдзæрттæм нæ тагъд кодтой, сихорæй чи ахуыр кодта, уыдо- 
нимæ алы ’мæ алырæтты къордтæй лæууыдысты, хъæлдзæг 
змæлд кодтой. Афтæ зынд — мæнæ сыл цыдæр хорз æрцæуинаг 
у, æмæ уымæ æнхъæлмæ кæсынц. Серæбийы дæр æддæмæ фæн- 
дыд, — искæцы къордимæ дæхи фембал кæн æмæ ныхасыл схæц 
семæ, афтæ æнæуи, хъæууон ныхасыл. Кæм уырыссагау адзур, 
кæм та солыйагау дæр зæгъ истытæ-истытæ. Фæлæ йæ рæстæг 
къуыммæ бахаста — нал иуæрдæм æххæсти, нал — иннæрдæм, 
Октябры бæрæгбон æрæввахс, ахуыры азы фыццаг цыппæрæм 
хай дæр фæфæуы. Æмæ цал хъуыддаджы бакæнинаг и нырма! 
Се ’ппæты рæбын — сæ хъазтизæр. Ам ахæм хъазтизæр никуы 
уыди, æмæ никæй уырны, исты дзы рауайдзæн, уый. Мæхæмæ- 
ты дæр нæ уырны. Хатт йæхи дæр нал фæуырны. Цыма, инсти- 
туты цы паддзахадон фæлварæнтæ кодтой, уыдон уый тыххæй 
кодтой, цæмæй йыл стæй мæнæ ацы фæлварæн скæна цард йæ- 
хæдæг. Цыма йе ’цæг фæлварæн ай у, æмæ уымæн куы нæ бафæ- 
раза, уæд дзæгъæлы фæсæпп-сæпп кодта институтмæ уал азы 
дæргъы. Æмæ та-иу уæд йæ цæстытыл ауад, лæппутæ «пира- 
мидæ» кæй хонынц, уый — уæлæмæ фæцыди хохаг мæсыджы 
хуызæн. Хорз у, æмæ рæстæг дзæбæх хæссы æмæ йæ æдде сара- 
зынц, скъолайы бынмæ уыцы тъæпæны, æндæр мидæгæй йе ’рдæг 
дæр нæ бацæуид. 
Æстæм къласы ахуыр кæны ИбрагимТаджи. Нырмæ далæ 
Каспийскы ахуыр кодта. Уым федта уыцы пирамидæ дæр. Скъо- 
лайы хъазтизæр уыдзæн, уый куы базыдта, уæд йæ фæндон ба- 
хаста Серæбимæ — афтæ æмæ афтæ пирамидæ саразой æстæм 
æмæ æвдæм кълæсты лæппутæ. Æртæ фæлтæры слæууынц кæ- 
рæдзийы уæхсчытыл, афтæмæй мамазила кæнын райдайынц. 
УыЦы мамазилагæнгæ куыд уæлæмæ цъупп кæнын райдайы сæ 
лæуд. Стæй къаддæр лæппутæй исчи хъуамæ йæ сæрыл слæууа 
пирамидæйæн. Фæлæ Убайдула чи у, Умалатты Убайдула, уый 
ууыл дæр нæ баззайы. Уыцы ердогондæй слæсы лæппутæн сæ 
420 

сæрмæ, уыдон уыцы зилахарыл куы вæййынц, уæд, æмæ лæппу- 
тЫ уæхсчытæм йæ къухтæ фæцаразы, афтæмæй йæхи сисы йæ 
къухтыл, йæ къæхтæ та хæрдмæ ныццаразы. Афтæ фæзыны, 
цыма бынтондæр уæлдæфы фæлæууы. Уый æнхъæл та чи уыди 
уьшы дæлæмæдзыд Убайдулайæ! 
Сæхирдыгон кæфтытæ дæр иуцалдæр баисты. Мамалау тынг 
разæнгардæй архайы семæ. Куыддæр исты йæ зæрдæмæ нæ фæ- 
цæуы, афтæ та йæ æрмтты тъæпп-тъæпп ссæуы. Æмдзæвгæтæ, 
зарджытæ — змæлы скъола, йæхи цæтгæ кæны. Æмæ уыцы змæл- 
ды сæр уый у, Серæби. Исты къуылымпы кæны — бахæццæ йæм 
вæййынц. Йæхæдæг симдыл архайы. Тынг хорз сæм фæкасти. 
Фæссихор Гасаны патефон куы сцæйхæссынц, чызгæй-лæппуйæ 
йыл куы ’ртымбыл вæййынц, иутæ разæй куы фæвæййынц, ин- 
иæтæ фæсте куы аззайынц, уæд стыр диссаг вæййы уыдонмæ акæ- 
сын. Фæлæ Айсет нæй. Æмæ къахыр у симд, тынг къахыр. Уымæй 
фидыдта, разæй симдта ’мæ. Йæхæдæг дæр дзы тынг фидыдта. 
Куы-иу рацæйсимдта, уæд-иу афтæ зынд, цыма йыл уыцы дыууæ 
къахы цæуыны тыххæй не ’рзадысты, фæлæ йыл цыма симыны 
тыххæй æрзадысты, цыма уыдон нæ симдтой патефоны цагъдмæ, 
фæлæ патефон йæхæдæг уыцы къæхты змæлдмæ цагьта. 
Уæд сын ныфс бавæрдта Хава — афтæ йын радзырдта Мама- 
лау. Ауадздзынæн, дам, æй, цæудзæни, дам, скъоламæ. Æмæ 
уæд кæм и нырмæ?! Кæд сын гæды ныфсытæ бавæрдта? 
Ахуыргæнджытæ дæр — æдде. Æвæццæгæн, ома, цалынмæ 
дзæнгæрæг ныццæгъдой, уæдмæ уал уым алæууой, уыцы дзæ- 
бæх хуры хъарммæ. Уый фæлдахы журналтæ, нымайы, кæцы 
къласы куыд рауайдзысты ахуыры бæрæггæнæнтæ. Кæм йæ 
зæрдæ фæфидардæр вæййы, кæм та кæсгæйæ баззайы журналы 
хъулон-мулон сыфтæм. Иуафон дуар айгом — дуарæн æй йæ хъин- 
цæй базыдта, стæй дзы æрбайхъуыст: 
— Серæби, Нажмутдин иди суда можно? 
Уый та Нажмутдин куы у! Æмæ йæ цы ’рбахаста? Гъеныр æй 
уымæ ’вдæлы?! 
Рынчын лæппу уыд Нажмутдин. Скъоламæ нал цыди — рын- 
чын уыди ’мæ куыд цыдаид! Афтæмæй скъола уарзта. Хъарм бон 
уыдаид, уыййеддæмæ скъолайы рæзты рацу-бацу кодтаид йе схæц- 
ныххæц цыдæй, физкультурæйы уроктæ куы фæкæнынц, уæд скъо- 
лайы бынмæ уыцы тъæпæн тыргъгонды кæрон цы стыр дур и, 
уымæ схизы ’мæ уым фæбады, физкультурæ чи фæкæны, уыдонмæ 
æнкъардæй фæкæсы. Бынтон йæ уд-йæ дзæцц та — ахуыр- 
гæнджыты хатæнмæ баирвæзын. Йæ цæсгом — тъæпæн, йæ фындз 
дæр — тъæпæн, йæ цæстытæ стыртæ ’мæ худындзаст. Йæ пы- 
султæ йæ уæлæ хæбæлтæ кодтой. Йæ худ та-иу йæ цæстытыл 
æрхауд, æмæ-иу ыл схæц-схæцæн бахъуыд. Æвæццæгæн-иу, хæ- 
дзары стыртæ цы нал дардтой, уый-иу Нажмутдинмæ ’рхаудта. 
Серæби йын иу уынд акодта йæ тъæпæн цæсгом. Йе стыр 
цæстытæ йын сæ æгæр худындзастæй йæ зæрдæ бакъуырдтой. 
— Рацу, — адзырдта йæм. 
421 

Æмæ æрбахызт мидæмæ Нажмутдин, æрбахизæны фæсдуар 
цы бæрзонд хъæдын бандон уыд, уымæ сыдз-мыдзы ^баздæхт 
æмæ æрбадт — иууылдæр-иу уыцы бандоныл бадти. Йæ цæс- 
тытæ худтысты фырæхсызгонæй æмæ сæ афтæ худгæ къултыл 
рахæсс-бахæсс кодта. Йæ къæхтæ тылдта — сæ иу размæ, иннæ 
фæстæмæ — уый дæр фырæхсызгонæй. 
— Уалæ уый Леин у, — Серæбийы бадæны сæрмæ къулыл 
Ленины ныв конд уыд, æмæ йæм йæ къух дары Нажмутдин. 
— Ле-нин! — бараст ын кодта йæ ныхас Серæби. 
— Гъо, Леин! — загъта та нæуæгæй. — Леин хорз у. 
Уыцы рæстæджы чидæр æрбахызт, Серæби йæм нæ акаст, йæ 
хъуыдыйад æрдæгфыст уыд æмæ йæ, ома, кæронмæ афыссон. 
Æмæ йæ афтæмæй æрæййæфта æрбахизæджы хъæрæй ныхас: 
— Ай та ам цы ми кæны?! 
Ныхас Серæбимæ арæзт уыд, уый бамбæрста æмæ йæ фыс- 
сын фæуагъта. Дуарбахизæны лæууыд Мæхæмæт æмæ йæ цонг 
æгасæй дæр Нажмутдинмæ ныццарæзта: 
— Ам цы ми кæныс, ле?! 
— Æз Нажмутдин дæн, — загъта Нажмутдин, æмæ йæ къæхтæ 
сæхи тилынæй æрæнцадысты. 
— Нажмутдин нæ, фæлæ кæд Хуындзахы Хамзат дæ, уæддæр 
ам цы ми кæныс?! 
Серæби бадис кодта — кæд Мæхæмæт Нажмутдинимæ нæ 
дзырдта уырыссагау! Æмæ йæм цымæ солыйагау цæмæннæ дзу- 
ры? Солыйæгтæ куы сты сæ дыууæ дæр. Стæй Нажмутдин 
уырыссагау зонгæ дæр куы нæ кæны. 
— Нажмутдин, — загъта та уæдмæ Нажмутдин, æмæ та йæ 
къæхтæ атылдта. 
— Æз дæ, чи дæ, уымæй нæ фæрсын. Æз дæ, ам цы ми кæ- 
ныс, уымæй фæрсын. 
— Уалæ уый Леин у! —къулмæ та сдардта йæ къух Нажмут- 
дин. Æвæццæгæн, Мæхæмæты ныхæстæй ницы бамбæрста, кæнæ 
та йæ ’ндавгæ дæр нæ кодтой йæ ныхæстæ Мæхæмæтæн. 
— Ай цы у, уый зоныс? Ай ахуыргæнджыты бынат у, æмæ 
дзы мæзджыты дуаргæсы бадт цы скодтай?! 
— Уалæ уый та Камалгаджиты Абдулбашир у! — Ныр та, 
дыууæ рудзынджы астæу Макаренкойы ныв уыд, æмæ уымæ 
сдардта йæ къух Нажмутдин. 
Абдулбашир пост хаста Ботлихæй. Алыбон дæр-иу фæсахо- 
дæн, къазнайæ йæм цы бæх уыд, уый сифтыгъта, сбадт-иу ыл 
æмæ-иу ацыди Ботлихмæ æмæ-иу фæссихор йæ фæсарц посты 
хордзентæ æрбахаста. Мæнмæ гæсгæ, Макаренкойы хуызæн 
æппындæр нæ уыди Абдулбашир. Нажмутдинмæ афтæ цæмæн 
касти — ацу ’мæ йæ ды базон! 
V- Ай ды ’рбауагътай? — аздæхти Серæбимæ Мæхæмæт. 
— Æз æй æрбауагътон. Уæдæ йæ, дæхи загъдау, Хуындзахы 
Хамзат куыд æрбауагътаид! — бахудти Серæби, Хуындзахы Хам- 
заты кой кæй скодта, ууыл. 
422 

— Æмæ йæ цæмæн æрбауагътай? 
— Ардæм æй фæфæнды, æмæ йæ ’рбауадзын. Цæмæннæ йæ 
хъуамæ ’рбауадзон! 
— Ай ахуыргæнджыты бынат у! 
— Æмæ цы?! 
— Æмæ дзы алкæмæн бынат нæй. 
— Æмæ дзы Нажмутдин бынат куы нæ агуры. 
— Уæдæ?! 
— Ницы. Абаддзæн æмæ ацæудзæн. Бакæс-ма йæм, куыд 
æхсызгон ын у, ам кæй бады, уый! Æмæ йын цы хæлæг кæныс 
уыцы æхсызгон?! 
Мæхæмæт ма иу тызмæг каст Нажмутдинмæ фæкодта, иу 
Серæбимæ æмæ йæ фæдыл дуар агуыпп кодта. 
Касти журналтæм Серæби, афтæмæй йæ хъуыды йæхигъæ- 
дæй ацыди уынгты æмæ Хаватæм балæууыд. Æмæ ныууагъта 
журналтæ, фæстæмæ йæхи ауагъта бандоны анцойгæнæныл. Гъомæ 
сын ныфс куы бавæрдта — арвитдзæни йæ, уæд кæм и, уæдæ?! 
Уыдон сæм цыппæрæмы уыдысты Мамалауимæ, æмæ — гъа, май- 
рæмбоны ма ’рбацæуæд, сабаты та цæй тыххæй хъуамæ ма ’рба- 
цыдаид?! Цыдæргъуызон ын фæхицæн иннæ чызджытæй, хицæ- 
нæй йын аззади цыдæргъуызон. Алыхатт дæр хицæнæй ауайы 
йæ цæстытыл. Куы кæрдоты тæскъ сцæйхæссы далæ хутыртæй, 
куы панхъал æрбайцæйхæссы мидæмæ, куы симгæ рацæйкæны 
тыргъы рæбынæй. 
Æмæ джихтæ байдайы Серæби. 
— Мæхæмæт хорз нæу, — дзуры цъæррæмыхстытæй уырыс- 
сагау Нажмутдин, стæй ма йæ уырыссаг дзырдтæм бафтыдта со- 
лыйаг дзырдтæ дæр: — Кошо уго, цъæгъ кошоР 
Æмæ нал бафæрæзта бадын Серæби, цыма йæм æдде жур- 
налтæ рафæлдах-бафæлдахæй ахъаззагдæр куыст æнхъæлмæ 
кæсы, уыйау ахсайдта йæ зæрдæ æддæмæ. Цæхгæр фестади. Уæд 
йæхиуыл схæцыди Нажмутдин дæр. Тыргьы дуарæй Нажмутди- 
ны ауагъта, стæй та йæхæдæг ахызт, æмæ куыддæр ахызт æмæ, 
асины сæр цы тъæпæн уыд, уым æрлæууыд, афтæ лæугæйæ аз- 
зад: скъолайæ суадонмæ рагъ-рагъ цы нарæг къахвæндаг уыд, 
ууыл, кæрæдзийы фæстæ ныххал сты, афтæмæй сцæйцыд ду- 
нейы чызг. Серæбийæн йæ цæстытæ ирдæй аззадысты, æмæ-иу 
чызджытæ куы йæ тæккæ цæстыты раз февзæрдысты, куы та- 
иу, кæм сцæйцыдысты, уымæй дæр дарддæр фестадысты. Серæ- 
би йæ цæстытæм сæвнæлдта, иуæрдæм сæ асæрфта, иннæрдæм 
сæ æрбасæрфта. Æнахуыр цыдæй цыдысты чызджытæ — сæ чин- 
гуытæ сæ галиу дæлæрмтты, æнгом сыл хæцыдысты сæхимæ, сæ 
рахиз къухтæ тылдтой, цыдæр тавицы тылдæй тылдтой сæ рахиз 
къухтæ, æмтылд сæ кодтой, цыма афтæ дзырдтой — ацы къах- 
вæндагыл уæлæмæ чи цæуа, скъолайы ’рдæм, уый хъуамæ афтæ 
’Кошо уго, цъæгъ кошо! — æвзæру, тынгæвзæр! (солыйагсевза- 
гыл). 
423 

тила йæ къух, гъе! Æмæ цыма сæхи бирæ фæцæттæ кодтой, цæ- 
мæй кæрæдзийы фæстæ афтæ цæуын базоной. Сæ сæртыл бæр- 
зонд хæцыдысты, симæг чызджытæ куыд фæхæцынц сæ сæр- 
тыл, афтæ, цыма сын уартæ арвы кæронмæ хæсгонд уыд афтæ 
фæцæуын, хуры размæ. 
Цыдысты — уыцы барст къахайст, уыцы карст къахдзæф, æмæ 
та-иу Серæбимæ симды чызджыты хуызæн фæкастысты — нырма 
ныртæккæ чи фæхицæн и се ’мсимæг лæппутæй æмæ та ныртæккæ 
кæмæн балæудзысты сæ фарсмæ, æмæ та арæхстгай сæ къухтæ 
сæ дæлæрмтты чи акæндзæн. Æмæ та куы йæ тæккæ раз февзæ- 
рынц, куы та, кæм сты, уымæй дæр дарддæр фестынц. Æмæ дис 
кæны Серæби — уый цы уа?! Дзургæ бакодтаиккой, цæмæй афтæ 
сцæйцæуой, суадонæй скъоламæ цы фæндаг и, ууыл, æви æнæуи 
афтæ рауади сæ цыд. Æнæуи баиу сты уым дæле кæмдæр уын- 
джы кæрон иуцалдæрæй, стæй ма иннæтæм дæр фæлæууыдысты 
æмæ ныр иумæ ссæуынц? Æниу сыл, чи зоны, Айсет дæр азыл- 
ди — иугæр ын Хава йæхи куы ауагъта, уæд азылд чызджытыл, 
сразæнгард сæ кодта æмæ баныхас кодтой абонмæ, ома, къуыри- 
сæр у, æмæ къуырисæры райдайæм ахуыр кæнын. 
Ныр ссæуынц. Нæ, уый хуымæтæг скъоладзауты цыд нæу, 
уый, бæсты фарн йæхæдæг кæм бацыди, ахæм цыд у. Уый сæ 
бæсты фарн ралæууын кодта афтæ — сæ цæсгæмттæ скъоламæ 
куыд уой. Ныр сæ цинтæ дæр скъоламæ хæсдзысты æмæ сæ 
хъыгтæ дæр æмæ нал фæраздзысты æнæ’скъола. Ацы скъолайæ 
ацæудзысты æндæр скъолатæм, бирæ рухс кæм и, дуне дæр кæм 
фендзысты, сæхимæ дæр кæм æркæсдзысты, ахæм скъолатæм. 
Ныр ракъахдзысты уыцы нуæрст цæхæр, базмæлдзысты Лечъы- 
бæсты рухсхæсджытæ æмæ рухсгæнджытæ, æмæ додой йæ къо- 
на кæны уыцы талынгæн — йæ бынæй йын рухс суадздзысты! 
Цымæ, цал сты?! Цалæй ссæуынц, цымæ? Æмæ та-иу сæ 
нымайын байдыдта, фæлæ сæ фырцинæй нæ фæрæзта нымайын, 
æмæ-иу схæццæ и йæ нымад. 
Разæй цыди Айсет, симды куыд фæсимы разæй, афтæ. Йæ 
тæнæг салбары фадгуытæ сæ тыбар-тыбурæй нал æнцайынц, цыма 
цин кæнынц, Хава йæ скъоламæ кæй рауагъта, ууыл. Иннæтæ — 
Айсеты фæстæ. Тыбар-тыбур кæнынц уыдоны салбартæ дæр. 
Афтæ тыбар-тыбур кæнынц, цыма сæм нырмæ дæр цы тыбар- 
тыбур цыди, ууыл дæр абонмæ ауæрстой, цыма абон салбарты 
фадгуытæ тыбар-тыбургæнæн бон у. Æмæ Серæбийы зæрдыл 
æрбалæууыдысты Мамалауы ныхæстæ, уæд Хаваты нарæг аси- 
ны рæбын кæй загъта, уыдон, ома, дам, цалынмæ а хæхтыбæсты 
сылыстæг не ссудза цырагъ, уæдмæ, дам, не срухс уыдзæни хæх- 
тыбæстæ. Пехуымпары ныхæстæ нæ фæкодта! Уагæры ма ду- 
нейы рухсытæ куы федтаид! Стыр скъолаты ма куы бакастаид! 
Ныр ссæуынц, Лечъыбæстæм рухс хæссын кæмæ кæсы, æмæ 
дзы рухс ссудзын кæмæ кæсы, уыдон. Дард ацæудзысты — уæдæ 
уыцы разæнгард цыд хæстæг искуы банцайа, уый гæнæн куыд и! 
Цымæ сæм Мамалау никуыцæй кæсы йæхæдæг? Куы сæм кæсид 
424 

искуыцæй, уæд йæхицæн дæр йæ ныхæстæ йæ зæрдыл æрбалæу- 
уиккой, æвæццæгæн. Æниу уыдон Мамалауы ныхæстæ нæ уыды- 
сты, Мамалауы размæ ма сæ бирæ чидæртæ загъта — Мамалауæй 
фылдæр чи федта, фылдæр чи фæцыд уыцы талынг кæмтты, уыцы 
талынг тынгдæр кæмæ бахъарыд, уыцы лæгау лæгтæ. Уæдæй 
нырмæ нуæрстæй лæууынц уыцы ныхæстæ уыцы талынджы ми- 
дæг, цæхæр фæнычы мидæг куыд фæлæууы нуæрстæй, афтæ. 
7 
Уыцы изæр æм фыццаг Мамалау бауад, йæ хæдæттæ ’мæ йын 
йæ хуыссæныцъæрттæ æрбахаста. Уыцы дзæбæх лæгъз иту, уыцы 
дзæбæх цыппæрдигъон тыхт уыдысты хæдонæй, хуыссæныцъа- 
рæй. Сынтæгыл сæ æрæвæрдта æмæ ацыд. Уæлæ, дам, мын Тай- 
бæт хæлаф хуыйы æмæ, дам, мæм æрæрвыста, рауай æмæ, дам, 
дыл æй абарон. Фæстæмæ, дам, ауылты рацæудзынæн. Уæдмæ, 
дам, дæ куыстытæ акæн æмæ, дам, абадæм, аныхæстæ, дам, кæ- 
нæм. Кæннод, дам, æхсæв ныддаргъ и, нал, дам, фæбон кæны. 
Мамалау куы ацыд, уæд æддаг хатæнæй сугтæ æрбадавта — 
арт бакæна æмæ картæфтæ ацурауа æхсынæнты зетийы. Куыд- 
дæр пецы раз æрдзуццæг кодта, афтæ дуары къуырцц фæцыд, 
иунæг къуырцц, стæй байгом и дуар, æмæ дзы Тайбæт æрбахызт. 
— Уор чъаме!1 — загъта æмæ бахудти. Æвæццæгæн, солыйа- 
гау ын кæй раарфæ кодта, ууыл бахудти. 
— Йор чъаме!2 — загъта Серæби дæр солыйагау, æмæ уый 
дæр бахудт. 
— Цы лæг дæ, цы! — ныуулæфтытæ кодта Тайбæт, йæ сæр 
батылдта, йæ былтæ та цъуппæй аззадысты. — Уый нын не ’взаг 
дæр куы базыдтай! 
— Кæй уæрдоны бадай, уый зарæгæй хуыздæр зарæг нæй 
зæххыл. Фæлæ Мамалау дæумæ куы фæцæуы, хæлаф, дам, мын 
хуыйы, æмæ, дам, мыл æй абара. 
— Мамалауы аккаг хæлаф æз æнæ абаргæйæ дæр ахуыйдзы- 
нæн, — бахудти та Тайбæт. — Фæлæ мæнæ дæ барæнтæй цыдæр 
раст нæ афыстон — мæ сæр фæхæццæ и, æвæццæгæн, уыцы изæр. 
Тайбæт йæ чындздзон карæй чысыл фæцудыдта, æмæ къæй- 
ныхдзæф уыди. Цæргæ, хъæуы сæрмæ ’ввахс цы стыр æддæг- 
уæлæ хæдзар уыд, уым кодта. Уæллаг уæладзыджы царди. Иунæ 
гæй дзы царди уыцы стыр рагон хæдзары. Хæдзар кæй уыд, 
æмæ дзы уый йеддæмæ кæй ничи царди, уымæн ницы зыдта 
Серæби. Ансалтайаг кæй нæ уыд, уый зыдта, фæлæ, кæцон уыд, 
уый дæр нæ зыдта. Æмæ йæ хъæугæ дæр ницæмæн кодтой 
уыдæттæ. Уæрæсемæ-иу афардæг æмæ-иу хъуымæцтæ æрласта, 
бирæ хъуымæцтæ, æмæ-иу стæй хуыдта ’мæ хуыдта: лæгтæн гæ- 
лифе хæлæфтæ ’мæ дзыпджын хæдæттæ, устытæн уæрæх къа- 
Уор чъаме — дæ бон хорз (нæлгоймагæн, солыйаг æвзагыл). 
Йор чъаме — дæ бон хорз (сылгоймагæн, солыйаг æвзагыл). 
425 

батæ ’мæ салбартæ. Серæбийæн дæр хуыдта. Уымæн та пинджак 
æмæ уæгъдкъах хæлаф хуыдта. Иæхæдæг æй бацырын кодта, 
æндæр уымæн йæ хъуыдыйы кæрон дæр нæ уыди исты бахуы- 
йын кæнын. Уым ыл сæмбæлди, уæлæсыхы лæгтæ годеканмæ 
кæуылты цыдысты, уым, æмæ йыл бацин кодта йæ зæронд зон- 
гæйау. Уырыссагау афтæ хорз нæ зыдта, фæлæ йæм, æвæццæ- 
гæн, афтæ каст — хорз зоны, æмæ-иу гъæйттæй къыбар-къыбур 
кодта, исты раст нæ загъта, уый йæ хъуыдыйы дæр нæ уыди. 
— Хорз хъуымац мæм и, игæргъуыз бастон, раст дæу аккаг 
хъуымац. Уымæй дын, дыууæтарон кæй хонынц, ахæм пинджак 
æмæ расткъах хæлаф куы бахуыин, уæд дыл а хъæуы чызджытæ 
сæ кæрæдзийы ныттониккой. Æниу, чи зоны, мæхæдæг дæр бав- 
налин искæй дзыккутæм. 
Акодта йæ. Асинтыл йæхи разæй цæуæг фæкодта. Салбар ыл 
нæ уыд, йæ къаба та йæ уæрджыты фæтасæнтæм дæр дзæбæх не 
’ххæст, æмæ асины къæпхæнтыл куыд хызт, афтæ-иу йæ уæр- 
джыты нуæрттæ куыд фæтынг сты, уый уыдта Серæби. 
/Емæ йæ райдыдта барынтæ. Иуæрдæм æй барста, иннæрдæм 
æй барста. Куы-иу йæ разы фæдзуццæг кодта æмæ-иу, йæ разы 
куы фæдзуццæг кодта, уæд-иу йæ риутæ уыцы тымбылтæй фæ- 
иртæстысты сæ къуырф бынæттæй. Серæбийы цæстытæ-иу сыл 
иу æндæгъд акодтой, стæй-иу, цыма истæмæй фæтарст, уый хуы- 
зæн исчердæм фездæхта йæ цæстытæ. Уыйфæстæ та йын йæ 
барæн фæстæты æрбатыхта йæ риуыл, æмæ цыма барæн цас амо- 
ны, уымæ æрбакæсынмæ хъавыд, уыйау ын йæ уæхсчы сæрты 
æрбаивæзта йæ къубал, йæ фæсонтæм та йын йæхи æрбалхъыв- 
та, йæ риуты цыргъытæ йын йæ уæнтæм æрбахаста, æрбалхъыв- 
та йæм сæ, йæ тæрк улæфт ыл сæмбæлд, æмæ йæ улæфт фер- 
хæц-ферхæц кæнын байдыдта Серæбийæн дæр. 
— Абон дын дæ барæнтæм кæсын æмæ мæ фыстытæн ницуал 
æмбарын, цыдæр хæццæ-мæццæ рауадысты, æмæ та дын хъуамæ 
нæуæгæй абарон дæ уæрх æмæ дæ дæргъ, — худы Тайбæт. — 
Кæннод дын дæ пинджак хæлафы хуызæн куы бахуыйон, дæ 
хæлаф та пинджакы хуызæн, — худгæ-худын йæ барæн систа, 
айхæлдта йæ. — Рауай-ма! 
Æмæ та йæ райдыдта рабар-бабар кæнын. Йæ рæзты-иу уыцы 
æлвæст гуыбыр куы фæкодта, йæ уæрджыты хъамбул сæртæ-иу 
риутыл куы схæцыдысты, уæд-иу риутæ уыцы урс-урсид тым- 
былтæй кофтæйы хъуыры нарæг къæрттæй цыма æддæмæ ра- 
гæпп кæнынмæ хъавыдысты. Æрæджиау батыхта йæ барæн æмæ 
йæ йæ дзыппы нывæрдта. Уæд фæкомкоммæ, Мамалау кæй æрба- 
хаста, уыдонмæ — уыцы цыппæрдигъон тыхтæй лæууыдысты 
сынтæджы уæлæ. Бауади сæм. Хæдæттæ фæхицæн кодта, бан- 
дон^л сæ авæрдта. Хуыссæнæмбæрзæн сынтæджы ныхыл аца- 
уыгЪта, фæтевзæ айтыгъта гобаныл, хъæццул æмæ базæн сæ 
цъæрттæ акодта, стæй хъæццул фæдыдагъ кодта, уат куы бакæ- 
нынц, уæд куыд фæдыдагъ кæнынц хъæццул, афтæ, æмæ æрбадт 
сынтæгыл. 
426 

— Адон чи ныхсадта? — йæ къух сынтæгыл æрæппарæгау 
кодта Тайбæт. 
— Мамалауы хотæ сæ ныхсадтой. 
— Æмæ Мамалауы хотæ сæхи æхсын куы нæ зонынц. Дæхæ- 
дæг сæ ахастай? 
— Мамалау сæ ахаста. Хотæ йын загътой, рахæсс, дам, сæ. 
— Мауал сæ ахæссæд Мамалау. Æз-иу сæм æруайдзынæн. — 
Бахудт та, — æз дын куы ныхсон дæ хуыссæнтæ, уæд афтæ 
æнхъæл дæ, æмæ ма хуыссæджы хъæстæ фæуыдзынæ? 
Серæби йæм иу æнæбары каст бакодта. 
— Дæ зæрдæ сылыстæг агурдзæн, æмæ рафт-бафтæн бахъæу- 
дзынæ дæ сынтæджы. Ды нæма зоныс, мæнæн цы къухты ахаст 
и, уый. 
Серæби лæууыди пецы раз, Тайбæт бадти сынтæгыл æмæ та- 
иу ыл йæ цæстытæ æрхаста сæрæй къæхты бынмæ. 
— Арт кæнынмæ нæ хъавыдтæ? — йæ къух сугтæм адардта 
Тайбæт. 
— Хъавыдтæн. 
— Æмæ нал кæныс? 
— Иал. 
— Цæмæннæуал? 
— Æнæуи дæр хъарм у. 
— Æмæ дæ хæринаг кæнын нæ хъæуы? 
— Нæ мæ хъæуы хæринаг кæнын. 
— Уæдæ æххормагæй схуысдзынæ? 
— Луасийы къæбæр æмæ цыхт ахсындзынæн. 
— Йе, лæппу, дæ хъуыры куы ницы уадзай, уæд дæ къубал 
ахвахаг кæрдойы хъæдæй фæлыстæгдæр уыдзæн. Æмæ лыстæг- 
кьубал лæппутæй чызджытæ сæ удхæссæг уынынц. 
— Цæмæн? — йæ ныхасмæ йын исты зæгъын хъуыд, уыййед- 
дæмæ йæ цы фæрсыны мæт уыди! 
— Цæмæн? Цæмæн, цæ, йæ къубал лыстæг кæмæн уа, уымæн 
æрмæст йæ къубал нæу лыстæг, нæ, — худы та Тайбæт æмæ йæ 
сæр разыйы тылд кæны худгæ-худын, ома, дзæбæх дзуапп дын 
куы авæрдтон дæ фарстæн. 
Серæби дæр куы бахудтаид, уæд, чи зоны, хуыздæр уыдаид, 
фæлæ нæ бахудти, ’мæ уæд иннæрдæм ахæцыд ныхасыл: 
— Афонмæ Мамалауæн йæ армытъæпæнтæ стæппæлттæ сты 
дæ дуар хойынæй. 
— Хæдзары дуар бахойын ма базондзæн Мамалау, фæлæ ма 
зæрдæйы дуар бахойын базона — нæ мæ уырны. Æгæр фæлæг- 
гъуыз и, æмæ лæппуйæ лæггъуыз цæмæн бæззы?! Лæппу хъуа- 
мæ лæппугьуыз уа. Кæм æрлæууа, уым хъуамæ зæхх судзгæ кæна. — 
Фæлæуу-ма, — цæхгæр фездæхта иннæрдæм йæ ныхас Тайбæт, — 
æмæ дын луаситæ кæм уыди? 
— Мæнæ мын Патъимат скæны. 
— Мæнæ зæронд Патъимат? Æмæ ма, Патъимат цы луаси 
скæна, уый хъуыры ныххиздзæн? — Уым фæурæдта йæ ныхас 
427 

Тайбæт, фестад, йæ къабайы æрбадæнтыл йæ къухтæ дыууæр- 
дыгæй æмуагъд æркодта. — Цæуон, уæдæ, кæннæуæд мæ сыхæг- 
ты хæрджытæ уасын куы сисой Мамалауы гуыпп-гуыпмæ. 
— Фæлæуу-ма, Тайбæт, — бадзырдта йæм Серæби. — Баргæ 
мæ бирæ куы фæкодтай æмæ фысгæ куы ницы акодтай. Нæ та 
дæ ферох уыдзысты мæ дæргъ æмæ мæ уæрх? 
Тайбæт та бахудт. 
— Тыхсгæ ма кæ, дæ уæрх æмæ дæргъ цас сты, уый зæрдæ- 
йæн йæ хуссарварс æрцыди фыст, — стæй йæм йæ тъæпæн арм 
фæдардта ’мæ йæ рæзты рахызти, йæ дарæсы базмæлдæй йæ 
хæрздæф йæ фæстæ аззад. 
Тайбæт ацыд, ныр Мамалауы ардæм хъæуы, ахъуыды кодта 
Серæби æмæ та фæфæнд кодта — арт бакæна. Картæфтæ ацурауа 
æхсынæнты зетийы, Мамалауимæ дæр дзы куыд ахæрой, райсоммæ 
дæр ма йын дзы куыд аззайа. Пецы раз æрдзуццæг кодта, сугты 
лыстæджытæ æркъæрццытæ кодта, æндзарæны сæ бавæрдта, уыцы 
рæстæджы дуарыл æрбахæстæуыди, æмæ дзы разæй хъæусоветы 
сæрдар Абдулмаджидты Абдулманап æрбахызт, йæ фæдыл та Ума- 
хан. Умаханы къухы фысы къабаз, йæ базыджы хайыл ьга хæцы- 
ди, æмæ æрдаргъ и къабаз, суанг зæхмæ æрцæйæххæсти. 
Серæби фестад. Фысы къабаз сæм кæй уыд, уый йæ цыдæр- 
гъуызон батыхсын кодта. Уæдæ кæмдæр фатеры цæрай, дард 
кæмдæр, æмæ дæм хъæуы хицауад æрбамидæг уой, семæ фысы 
къабаз æрбахæссой, афтæмæй! 
Абдулманап йæ пырх къухтæ фæйнæрдæм фæхаста: 
— Хатыр нын бакæ, нæ дзæбæх æфсымæр, афтæ дæм кæй 
æрбафсæрстам, уый тыххæй. Куыстæй рацыдыстæм Умаханимæ 
æмæ загътам — цом æмæ уыцы лæппуйы абæрæг кæнæм! 
Абдулманап хæстон лæг уыди. Иухатт ын йæ риуыл æртæ 
ордены æмæ авд майданы банымадта Серæби — кæдæмдæр æндæр 
районмæ цыдысты Ботлихæй, æмæ сæ уæд бакодта. Æнæуи сæ 
нæ фæдары. Уырыссагау дæр фæрæзта дзурын. 
— Æмæ дæм уымæн цыдыстæм, цæмæй дын арфæ ракæнæм. 
Нæ хъæу рагон хъæу у — уый дæлæ йæ уæлмæрдтыл бæрæг у: 
хъæуæй уæлмæрдтæ стырдæр сты. Æмæ дзы, мæ зæрдæ мæм 
куыд дзуры, уымæй, ахæм хъазтизæр арæзт никуыма æрцыди. 
Уыцы лæппутæ цы диссæгтæ æвдыстой, уыцы кæфтытæ, уæл- 
дайдæр уыцы уæхирдыгон кафт, симд кæй хуыдтат, уый! Цымæ 
ма дунейы уымæй рæсугъддæр кафт и?! Æмæ уый ды уыдтæ, 
ды, æндæр не скъола ныронг дæр ам уыди. Гасаны патефон дæр 
ам уыди нырмæ дæр, фæлæ лæг хъæуы, лæг, фезмæлæг хъæуы! 
Серæби лæугæйæ баззад, сбадын сæ кæна, уымæ дæр нал 
арæхст — æмæ сæ бадын дæр куыд скодтаид, сæ фысы къабаз 
семæ, афтæмæй! 
Абдулманап куы фæлæууыд йæ ныхасæй, уæд Умахан бахуд- 
ти, æнæуи дæр бахуд-бахудгæнаг уыди Умахан. 
— Хъæусоветы ордентæ нæй, æндæра дæуæй стырдæр орден 
никæмæн радтиккам. Æмæ дын ордены бæсты — фысы къабаз! 
428 

Серæбийы уæддæр нæ уырныдта, фысы къабаз уымæн æрба- 
хастой, уый: куыд æй хъуамæ æрбахастаиккой уымæн, кæцæй 
йын æй хъуамæ æрбахастаиккой?! Цæмæйдæр дзы тæрсæгау дæр 
кодта — уæдæ уанцон фысы къабаз нæу! Кæнгæ та йæ цы фæ- 
кæндзæни! 
Умаханæн йæ худын нæ сысы йæ цæсгомыл, афтæмæй бацыд 
Серæбимæ æмæ йæм бадардта фысы къабаз. 
Серæби дæр бахудти, райста къабаз, уæлæмæ йыл схæцыд, — 
зæхмæ куы æрæххæсса, уымæй йын тарсти. Æмæ та Абдулманап 
айста ныхас йæхимæ: 
— Уæ Серæби, уæ нæ ирон æфсымæр! Ды нæм уымæн 
æрцыдтæ, цæмæй нын рухс бадарай нæ цардмæ. Æмæ æнцон нæу 
иунæг удæй рухс дарын, хъуамæ дын хъузæттæ. уа. Æмæ дæ 
фарсмæ чи æрбалæууа, уый — мах, мæнæ æз æмæ Умахан. Нæ 
сæр дæ кæм бахъæуа, уым нæм комкоммæ бырс, æфсæрмы дæр 
ма кæн, тæрсгæ дæр. 
Уыдон ацыдысты. Уый лæугæйæ баззад, фысы къабаз йæ 
къухы, афтæмæй. Лæууыд æмæ хъуыды кодта сæ хъазтизæрыл — 
йæ кой куыд нал æнцади! Æндæр ныхас нал уыди. Дыууæ лæджы 
кæм æрлæууыдаиккой, уым сæ æрмттæ ма ныццагътаиккой, сæ 
сæртæ ма фæтылдтытæ кодтаиккой, афтæмæй ницæй тыххæй 
фæхицæн уыдаиккой кæрæдзийæ. Æмæ дзæбæхæй дзæбæх рауа- 
ди — йæхæдæг дæр, афтæ дзæбæх рауайдзæн, уый æнхъæл нæ 
уыди. Бынтон диссаг симд басгуыхти. Куыд дзæбæх сæм фæкаст! 
Æмæ се ’мдзæгъдæй куыд нæуал æнцадысты! Æмæ куыд фидыдта 
Айсет! Уыцы аив-аив-иу куы сцæйхæцыди йæ цонгыл, уæд-иу кæд 
не ’рфæндыд Серæбийы — ныххæц уыцы цонгыл, дæ дæллагхъуыр- 
мæ йæ схæсс æмæ йæ нылхъив дæ дæллагхъуырмæ. 
Стæй та æркасти дзидзамæ. Ныр æй цы фæкæна? Уæд та 
Мамалау тагъддæр куы ’рбацæуид. Уый йын исты хос скæнид. 
Æркъуыхтæ йæ кæнид фæрæтæй, цæхх ыл æрызæрид. Цыдæр 
фыдхос дæр ма æркæнынц ам фыдызгъæлыл æмæ тынг схæрзад 
вæййы. Фыдхос сæхимæ уыдзæн Мамалаутæн. 
Æдде къæхтыхъæр æрбайхъуыст, æмæ бацин кодта — æрба- 
хæццæ Мамалау! Æмæ фысы къабазыл уæлæмæ схæцыд — уадз 
æмæ йæ æвиппайды ауына, кæддæра куыд кæнид. Уæд айгом и 
дуар, æмæ разæй Лабазан куы ’рбахизид, йæ фæстæ — Хабиб. 
Хабибæн иннæ хæттытæй уæлдай ацы хатт йæ сæрыл уыд бæрзонд 
игæрхуыз къæбæлдзыг бухархуд. Æмæ бадис кодта Серæби — цæмæ 
йæ бахъуыд уыцы стыр худ? Уæд æй нæ зыдта, фæлæ йæ уый- 
фæстæ базыдта: солыйы бæсты лæппу усгур куы суа, уæд хъуамæ 
бухархуд самал кæна. Уæд уый амоны — лæппу усгур сси. Серæ- 
бийы къухы фысы къабаз куы федтой, уæд хæбæцц лæугæйæ баз- 
задысты бахизæны, стæй йæ цины хъæр фæцыди Лабазанæн: 
— Уо Аллах! Æнæхъæн фысы къабаз! Æз та ма джитæнтæ- 
гæнгæ цыдтæн, зæгъын та йæм хæринаг куы ницы уа. — Стæй йæ 
гæлифейы уæгъд дзыппытæй фæйнæ авджы сласта æмæ сæ стъо- 
лыл тетрæдты уæлæ æрæвæрдта. 
429 

Серæбийæн хъыг уыд, нæ йæ хъуыдысты Лабазан æмæ Ха 
биб. Сæхæдæг абадтаиккой Мамалауимæ дыууæйæ. Ныхæстæ 
дæр акодтаиккой, стæй та, чи зоны, Мамалау заргæ дæр бакод- 
таид. Адонæй та чи хъуамæ базара! 
8 
Хуыссын нал цыд Серæбимæ, фæлæ йæм стын дæр нæ цыд 
æмæ хуыссыди. Йæ цæстытæ-иу куы æрцъынд кодта, куы та-иу 
сæ ракаст фæстæмæ, æмæ-иу куы ракаст, уæддæр-иу уымæн нæ 
ракаст, æмæ йæ, исты куы федтаид, уый фæндыди, нæ — афтæ- 
иу æнæуи ракаст. Æмæ-иу йæ цæстытæ фыццаг фынгыл схæцы- 
дысты — мæнæ лæууы йæ тæккæ раз. Уырдæм ыл бахæцыдыс- 
ты, сынтæгмæ, дыууæйæ сынтæгыл куыд бадтаиккой, дыууæйæ 
та — цы дыууæ зæронд къæлæтджын бандоны йæм уыди, уыдо- 
ныл бадтысты. Йæ уæлæ цы чингуытæ æмæ тетрæдтæ вæййы, 
уыдон уартæ къуымы кæрæдзийыл амадæй лæууынц — уырдæм 
сæ фæхаста Лабазан йæ тъæпæн æрмтты. Йæ астæу фынгæн — 
къуырф сау тебæ — Лабазан æй сыхæгтæй кæмæйдæр æрбадав- 
та. Тебæйы алывæрсты луасийы къæбæртæ, агуывзæтæ, æвгтæ. 
Уæд æм райдыдта уыцы æнæууæнк-зæрдæхсайгæ кæстытæ кæ- 
нын Хабиб — фынгыл иуцъус куы абадтысты, уæд. Æмæ-иу 
загъта Серæби — уæртæ цы аууил-аууил кæны, уый куыддæр 
нынныхъуыра, афтæ райдайдзæн дзурын, фылдæр нал бафæраз- 
дзæн æнæ дзургæ — куыд ма бафæраздзæн, уæртæ йе ’ууилина- 
гыл дæр тагъд куы кæны фырзæгъын мондагæй! Фæлæ-иу Ха- 
биб йе ’ууилинаг æууылд нæма фæци, афтæ бавнæлдта æмæ те- 
бæйы къуырфæй ног дзидзайы кæрдих систа æмæ-иу æй йæ сой 
тæдзгæ фæцæйхаста йæ дзыхмæ. Æмæ Серæби дис кодта — дзу- 
рын æй фæнды, афтæмæй дзургæ нæ кæны, фæлæ — хæргæ! 
Æмæ уæд та афтæ хъуыды кæнын байдыдта — Мамалау уым кæй 
и, уымæн нæ райдайы дзурын, тебæмæ дæр уымæн фæцæйæвна- 
лы ног дзидзайы кæрдихмæ. Æмæ дис кодта — цымæ йæ цы 
хъыгдары, Мамалау уым кæй ис, уый? Стæй, цымæ, цы зæгъын- 
мæ хъавы, Мамалауæй афтæ кæмæн тæрсы, уый цы у?! Æмæ 
тыхсти Серæби, тыхсыны сæр æй ницæмæн хъуыд, афтæмæй 
тыхсти — цы хъуыддаг дæ и, исты дзуринаг æм ис, ницы дзури- 
наг æм ис, уымæ! Дæ разы фынг, æмæ дæ фынджы кой кæн! Хæр 
æмæ нуаз! Нуазгæ акодта, тыхсгæ дæр, æвæццæгæн, уымæн код- 
та, æмæ кæй анызта. Æндæр куы нæ анызтаид, уæд афтæ ра- 
гæпп-багæпп нæ кодтаиккой йæ хъуыдытæ. Æмæ-иу æм хаттæй- 
хатт кæд не ’рцыди ахæм фæнд — цæй æмæ йæ бафæрса! Уæд, 
чи зоны, Мамалау уым кæй и, уымæ дæр нал фæкæса æмæ зæгъа, 
абондæргъы зæгъын цы нæ фæразы, уый. Фæлæ та-иу йæхиуыл 
ныххЬецыди — куыд æй бафарстаид, цы зæгъинаг дæ, уымæй 
дæр æй куыд бафарстаид æмæ йæ, цæмæннæ зæгъыс, уымæй дæр? 
Стæй ацыдысты. Иуафон сыстадысты æмæ ацыдысты. Бирæ 
фæбадтысты, уыцы стыр тебæ равдæлон, æвгтæ дæр равдæлон 
430 

сты, уæдæ цы ми кодтаиккой æвгтæ дæр! Æмæ, куы фæцæйцы 
дысты, уæддæр ма фæстæмæ фæкæс-фæкæс кодта Хабиб — йæ 
зæгьинаг æнæ загъдæй баззади, æмæ куыд нæ фæкæс-фæкæс 
кодтаид фæстæмæ дæр! 
Уыдон бадтысты дыууæйæ — Мамалау æмæ Серæби. Бадты- 
сты æнæфснайд фынджы фæйнæ фарс æмæ ныхас кодтой. Са- 
быр ныхас, йæ зарæг куыд сабыр фæзары Мамалау, афтæ сабыр 
цыди сæ ныхас дæр. Æниу, æдде бакæсгæйæ куыд сабыр зынд, 
афтæ сабыр нæ уыди. Уæдæ, дам, кæд Хабиб нæ хъавыди Айсе- 
ты курынмæ æмæ, дам, ын æй кæд Хава нæ хъавыди дæттынмæ! 
Гъеныр ма уымæй диссагдæр исты уа! Æмæ, дам, сабыр ныхас! 
Æмæ барæй уыди-æнæбары уыди, уæддæр ныр цы ныхас кодтой 
æнæфснайд фынджы дыууæ фарс бадгæйæ, уый, уæд Хаваты 
æфснайд уаты цы ныхас кодтой, ууыл баст уыди, мæнæ цыма йе 
’рдæг уыди уыцы ныхасæн, афтæ. Æнæуи уый æндæргъуызон 
ныхас уыд, бынтондæр æндæргъуызон. Уым лæугæ кодтой, стæй 
æртæ уыдысты, æцæг, ныхас уым дæр дыууæйæ кодтой. Æмæ-иу 
кæрæдзимæ дæр багуыбыр сты, загъд-заманагæнгæ. Фидаугæ дæр 
сыл нæ кодта. Куыд сыл фидыдтаид — сæ иу нæлгоймаг уыди, 
иннæ — сылгоймаг. Уæд нæлгоймаг æмæ сылгоймаг кæрæдзимæ 
багуыбыр уæд æмæ ахъаззаджы ныхасы бацæуæд! Стæй ноджы 
афтæ зынд, цыма æртыккаг чи у, ныхасы чи нæ балæууы, уый сæ 
сардыдта. Æниу, раст зæгъгæйæ, хъуыддаг уæвгæ дæр афтæ у. 
Уый нæ ракодта Мамалауы! Æмæ йæ куывдон æмбалæн ракодта?! 
— Уыйбæрц дзырдфæразон разындзæн Хава, уый æнхъæл нæ 
уыдтæн, — йæ сæр-иу батылдта Мамалау, знæт тылд нæ — афтæ 
æнæуи. — Æниу, дам, мæ фыд куы рабадид, цы сыгъдæг ран и, 
уырдыгæй æмæ, дам, мæм уый куы бахатид. Ай мæ чызг у, æз 
æй схъомыл кодтон æмæ йæ дæтгæ кæнын, кæй цы хъуыддаг и! 
Йæхицæн йæ цæстытæй судзгæ цæхæртæ калд, дæ хæдоны ды- 
сыл дзы иу-дыууæ æрхауд — йæ пиллон скалдаид дæ дысæн. Æз 
ын афтæ зæгъын: цы дыл æрцыд, сывæллоны йæ мады дзидзийæ 
куыд иртасай, афтæ цæмæн иртасыс чызджы йе скъолайæ? Цæ- 
мæн æрвитыс сывæллон чызджы кæугæ ’мæ ниугæйæ, цæмæй 
дзы бафæлладтæ?! Æмæ, дам, æз уымæй кæстæр уыдтæн, чын- 
дзы, дам, куы цыдтæн, уæд æмæ, дам, кæугæ дæр нæ кодтон 
æмæ ниугæ дæр. Тынг дзæбæх, дам, ацыдтæн. 
— Æмæ ныр цымæ йæхæдæг цы ми кодта Айсет? Разы кодта 
йæхæдæг, чындзы ацæуа, ууыл? 
— Æмæ йын йæхи чи фарста! Стæй цы хъуамæ загътаид йæ- 
хæдæг. Курæг æй уыд, дæттæг æй уыд, æмæ цæмæннæ хъуамæ 
ацыдаид?! Афтæ цыдысты æнусты дæргъы нæ хæхты, афтæ ацы- 
даид уый дæр. 
Æмæ аджих и Серæби. Куы-иу йæ цæстыл Айсет ауади, куы 
— Хабиб. Хабибæн йæ сæрыл — йæ нæуæг бухархуд. Айсетæн та 
йæ нарæг фæсонтыл йедзаг тæскъ æруæз кодта — афтæмæй фæ- 
цæуы æмæ йæ рæхснæг зæнгтыл йæ тæнæг салбары фадгуытæ 
рог тыбар-тыбур кæнынц. 
431 

— Гъомæ йæ ууыл цы хæйрæджытæ бафтыдтой? Науæд, цæ- 
мæй базыдта, Ансалтайы иу мæгуыр усæн ахæм чызг и, уый? 
— Æмæ ма Лабазан æндæр цы кусы?! Уый йыл æй бафтыдта. 
Хавайæн дзы пысылмон æппæлдтытæ фæкодта, æмæ бирæ хъæуы 
мæгуыр усы! 
— Æмæ цы хорзы бацыд Лабазанæн Хабиб? 
— Цыдæр хæстæг сын æййафы. 
Уыйфæстæ фæлæууыдысты сæ ныхасæй. Мæнæ-иу аргъæут- 
ты уæйгуытæ хæцынæй куы бафæлладысты, уæд-иу уыдон дæр 
афтæ фæлæууыдысты сæ хæцынæй. Бадтысты æмæ фынгмæ ка- 
стысты фæйнæрдыгæй. 
— Стæй? — бафарста æрæджиау Серæби. 
— Цы — стæй? — йæ сæрыл æвæндон хæст скодта Мамалау. 
— Куыд æрсасти стæй? 
Мамалау иуцасдæр ницы загъта, авгæй иу хуыпп рауагъта 
агуывзæмæ, ахуыпп æй кодта: 
— Стæй æндæр рæтты фæдæн йæ размæ. 
— Кæуылты фæдæ йæ размæ стæй? 
— Уыцы рæтты куы нæ фæуыдаин йæ размæ, уæд нæ цыдæй 
ницы рауадаид. Мæнæ дæ куыдз искæмæ куыд алæбура, уый 
йæм лæдзæг куыд фæхъил кæна, æмæ куыдз йæ къæдзил йæ 
сагæхты куыд фæтъысса, афтæ уади нæ хъуыддаг, æмæ мæн 
афтæ нæ фæндыд. Мах лæгтæ стæм, нæлгоймæгтæ стæм мах. 
— Стæй æндæр рæтты куы фæдæ йæ размæ, уæд дыл, æвæц- 
цæгæн, кæмдæр рувас амбæлд. 
— Рувас мыл нæ амбæлд, фæлæ мыл ды амбæлдтæ, — цыдæр 
мидæмæ фæлдæхт худт бакодта Мамалау, æмæ йе уоны мигъ 
абадт Серæбийæн уыцы бахудтæй. 
— Æз?! — йæ арм йæ риумæ схаста Серæби, — æмæ дыл æз та 
куыд амбæлдтæн?! 
— Амбæлдтæ мыл. 
— Куыд?! 
Мамалау йæ сæрыл схæцыд æмæ комкоммæ бакаст Серæбимæ: 
— Хава Хабибы койæ куы нал æнцад, уæд ма мын уыцы гæ- 
нæн уыд, æндæр мын гæнæн æмæ амалæй ницуал уыд. 
Серæби йе ’рфгуытыл уæлиау схæцыд — цымæ ма йын цы 
гæнæн уыди? 
— Æмæ йын уæд афтæ зæгьын: уæдæ уал фæлæудзæни Хабиб. 
Æмæ мæм ма ныззила: 
— Цæмæн фæлæудзæни?! 
— Цæмæн фæлæудзæни, цæ, Айсеты Серæби уарзы, Серæби 
йæ куры. Гъæуымæн уал фæлæудзæни, гъе, Хабиб. 
Серæби йæм кæсгæйæ баззади: 
— Чи, чи, чи йæ уарзы æмæ йæ чи куры, загътай?! 
-^- Ды, ды! 
— Æз?! 
— Гъо, ды. 
— Чи дын загъта? 
432 

— Ничи. Фæлæ, кæнæ — ды, æмæ Айсет - скъолайы, кæнæ — 
Хабиб, æмæ Айсет скъолайы æмгæрæтты никуыуал ацыдаид. Æмæ 
канд Айсет нæ — бирæ сты уыцы æнæсæрбос, æнæркаст, æнæхи- 
цау чызджытæ, чындзы цæуын йеддæмæ чи ницы уыны йæ размæ. 
Уæд сын цы пайда æрхаста не скъола? Чындзы цæуынмæ сæ 
бацæттæ кодта?! Ахæм скъола дунейы, æвæццæгæн, никуы ис, 
чызджыты чындзы цæуынмæ чи цæттæ кæны. 
Стæй сæ иуцасдæр ничиуал ницы загъта. Æмæ та йæ иугъæ- 
дон хъæлæсæй райдыдта Мамалау: 
— Афтæ куы нæ загътаин, уæд мах нæ фæд-фæд гуыбыр- 
гуыбыр раздæхтаиккам, Айсеты та Хабиб афардæг кодтаид — нæ 
федтай, цы хуызæн худ ныккодта! Айсеты уый афардæг кодта- 
ид, иннæтæм дæр зындаид исчитæ, æмæ де скъолайæн йæ афтид 
дегуыла-дыгуыла цыдаид — астæуккаг скъола нæ, фæлæ сывæл- 
лæтты кæвдæс. 
— Цæугæ дæм кæцæй æркодта, афтæ зæгъай, уыцы æнæхайы- 
ры хъуыды! 
— Мæхæдæг дæр ын ницы базыдтон, — цыма йæхиуыл бустæ 
кодта, уыйау йæ гуым-гуым райхъуыст Мамалауæн. — Æвæццæ- 
гæн, Хуыцауы бафæндыд, афтæ зæгъон, уый. Уæддæр нæ чъил 
кодта, æмæ, дам, уый сунæтгонд дæр куы нæ у. Стæй, дам, кæд 
Хабибæн нæй скъоладзау чызджы курыны бар, уæд, дам, уымæн 
кæцæй æрцыд?! Уый, дам, йæхæдæг ахуыры хайы хицау куы у! 
Æмæ йын кæуылты фæныхас кодтон! Æмæ йæ, зæгъын, уый 
исты гъеныр куры?! Уый йæ, зæгъын, мæ хур акæнай, цъæхæй 
ратонынмæ нæ хъавы, нæ. Уый йæ, ацы скъола куы фæуа каст, 
уæд горæты стыр скъоламæ дæтдзæн. Стæй уыцы стыр скъола 
куы фæуа каст, уæд æй ракурдзæн. Уæд сæ дыууæ дæр стыр 
бынæтты кусдзысты уым, горæты. Æмæ-иу дæм æрттивгæ ма- 
шинæйы куы ’рцæуой, æмæ-иу сын æнæхъæн хъæуæй куы æртым- 
был уой сæ машинæйыл! 
Уæд гыццылгай æртасыд. Зонын æй, раст нæ бакодтон, фæлæ, 
цæмæй, цы хъуыддаджы ныллæууай, уый раст ацæуа, уый тых- 
хæй раст цы нæ бакæнай, уый хъуамæ барст уа, — уым æрлæу- 
уыд йæ ныхасæй Мамалау æмæ бахудти, афтæ, бахудыны тых- 
хæй куыд бахудай, ахæм худт бакодта. — Ныр дæхи хиз, Хава 
дæм сиахсы цæстæй кæсы. 
— Айсет дæр æй зоны, цымæ? 
— Цы? 
— Ды афтæ загътай Хавайæн, уый? 
— Зондзæни йæ, уæдæ йæ нæ зондзæни! Хава йын æй ма 
загътаид! — Стæй Серæбимæ аздæхти Мамалау. — Ныр æй дæ- 
хæдæг нæ хатыс, æви дæхи барæй афтæ дарыс? 
— Цы нæ хатын мæхæдæг? 
— Ау, кæд дæ Айсет уарзы, уый нæ хатыс, уæд ма цы хатыс?! 
— Уоу, мæнæ мын мæ сæр разилын кодта иу лæппу! Куыд мæ 
хъуамæ уарза Айсет, цæмæн мæ хъуамæ уарза?! 
— Цæмæн дæ хъуамæ уарза, уый тыххæй дын йæхæдæг дæр 
28 Хуыгаты Сергей 
433 

ницы зæгъид. Фæлæ дыл йæ цæст куы схæцы, уæд цырагьау 
куы спæртт кæны æмæ йæ алыварс рухс дарын куыд байдайы, 
уый никуы æрхъуыды кодтай?! 
— Худæг ныхæстæ кæныс, — загъта Серæби. Афтæ æнæуи 
загъта, уыййеддæмæ Мамалауы ныхæсты фæстæ уыцы ныхæстæ 
ницы ахадыдтой, уый куыд не ’мбæрста! Æмæ ныр хъуамæ æндæр 
истытæ загътаид, фæлæ нæ уыди ахæм ныхæстæ. Уымæн нæ уыд, 
æмæ Айсет уади йæ цæстытыл Серæбийæн. Лæууы сæ кæрты 
кæрон, асины схизæны, йæ разы цыма йе ’мбал чызг у, йæхи 
хуызæн рæхснæг æмæ æлвæст, уыйау лæууы уисой, йæ дыууæ 
къухæй йыл хæцы, æмæ Серæбимæ афтæ зыны, цыма йæ уисойыл 
куы атыхсид, уый йæ фæнды, æмæ йыл атыхсид, фæлæ уыдон 
уым сты, Серæбиитæ, æмæ йыл куыд атыхса! Фæлæ уыдон уым 
куынæуал уой, куы ацæуой, уæд æм цыма нал цæудзæни уисойыл 
тыхсын. Æмæ йæхимидæг стыхсти — уæдæ йын уыдоны цур, уисо- 
йыл атыхса, уый гæнæн нæй, уыдон куы нал уой уым. уæд та йæм 
цæугæ нал кæндзæн, уисойыл куы атыхсид, уый. Йæ сæр ныт- 
тылдта фæйнæрдæм Серæби — уый йæм цы хуызæн хъуыдытæ 
æрцыди æмæ йæм кæцæй æрцыди ахæм ницы-мацы хъуыдытæ?! 
Уисой у, кæрт марзта, æмæ йæ къухты баззад. Уæдæ йæ æппаргæ 
акодтаид зæхмæ?! Стæй та æндæр хъуыды фæзынди йæ сæры: 
цыфæнды зæгъæд Хавайæн Мамалау, цыфæнды дзы айхъуысæд, 
æрмæст Айсет скъоламæ цæуæд! Нæ фидауы скъола, Айсет дзы 
куы нæ рауай-бауай кæна, уæд. Змæлынц, змæлынц, æмæ сæ цæст 
никæуыл хæцы, цæст уый агуры, Айсеты. 
— Æгæнон чызг у, йæ уарзт дæр æгæнон у, йе ’нæуынон дæр. 
Дæхи хъаггæн. Уартæ цыхцыры раз куы ’ртымбыл вæййынц чыз- 
джытæ — уыдонмæ дæр арæхстгай кæс! Иæ бæттæнтæ атондзæн, 
хатыр нæ базондзæн, — дзуры Мамалау. 
Æмæ йæ ныр та суадоны цыхцыры раз ауыдта — æвæццæгæн 
æй Мамалауы ныхæстæ балæууын кодтой уым. 
Хуыцаубон уьщ, æмæ ахуыргæнджыты хæдзармæ фæцæйцыд — 
Хуыцаубоны-иу сæм бауади искуы-иухатт. Цай-иу цымдтой, хъæл- 
дзæг ныхæстæ-иу кодтой. Фæндаг суадоны сæрты цыди, æмæ 
йæ уырдыгæй æруыдта. Уый йæ, æвæццæгæн, нæ федта — цы- 
дæриддæр уыди, уæддæр афтæ зынди уæд Серæбимæ. Йæ 
гогон — бæрзонд æмæ æлвæст, симæг чызджы хуызæн. Цыхцы- 
ры бын лæууыд уыцы бæрзонд-сæрыстырæй. Дон йæ былтæй 
калд — уый дæр равзæрста Серæби — æмæ æнæуынæр æнхъæв- 
зæн уылæнтæй дугъ кодта уырдыгмæ гогоны тымбыл фæрстыл. 
Чызгæн йæ сæр — къул йæ уæхскыл, йæ цæсгом цыхцырмæ арæзт, 
фæлæ цыхцырмæ нæ каст — зынди йыл. Цыхцырмæ куы каста- 
ид, уæд нæ уыдтаид, гогон йæ былтæй акалди, уый?! Æмæ цымæ 
уæ^æ кæдæм касти æмæ, цы уыдта, кæдæм касти, уым? 
Серæбийæн ма, размæ аккуырса, уый йæ удыбон нал уыд — 
ахæм алæмæты ныв æрмæст хæхбæсты ис фенæн, æмæ хъуамæ 
сæрмагондæй æмбырдтæ кæниккой адæм ахæм нывтæ фенынмæ. 
Уæд уый куыд ахиза йæ фæрсты, цыма ницы федта, уый хуы- 
434 

зæн? Ныр бадти æмæ касти уыцы нывмæ, æмæ йæ хъуыдыйы 
фæзын-фæзын кодта: дæттæй, цалынмæ Айсет йæ гогон аккой 
кæна, уæдмæ куы ницы сдзурид Мамалау, кæддæра йæ куыд 
аккой кæнид? Фæлæ Мамалау, Серæбийы цæстытыл цы уайы 
4мæ цы нæ уайы, уыдæттæн цы зыдта! 
— Кæцæй фесты, кæ, дыууæизæрастæу дыууæ æнæзæгъина- 
гау?! Æвæццæгæн ыл æхсæв бон нал кæны — Айсет йæ къухы 
кæд бафтдзæн! Уый цæмæй зоны, æмæ дзы афтидæй аззади?! 
Ныккæнæд ныр уыцы стыр худ æмæ дыууæрдæм кæнæд Ботли- 
хæй Ансалтайы æхсæн, — дзургæ-дзурын Серæбимæ базылдта 
йæ цæстытæ. — Дæумæ та цæмæ касти, дæумæ? Нуазгæ кодта- 
ид, уæддæр дæумæ каст, æууилгæ кодтаид — уæддæр. 
— Нæ зонын, — загъта Серæби, — нæ йæ фгендыди, Хабибы 
кой ма кодтаиккой, уый. 
— Æз æй зонын — демæ куы аныхас кодтаид, уый йæ фæнды- 
ди, цæмæй Айсеты кой мауал скæнай, скъоламæ ’рбаздæха, ууыл 
мауал дзурай. Ныхас стæм, ома, семæ, чындзы цæуы, ома. Æмæ 
ма йæ цæмæн хъæуы де скъола! Уый цæмæй зыдта Хабиб, æмæ 
Айсет æнæхъæн чызджыты хал æрбакодта йæ фæстæ скъоламæ! 
Æмæ йын æй, цымæ, Лабазан куыд æнæзæгъгæ фæуыдаид?! 
— Æмæ йæ уæд цæмæннæ загьта, кæд афтæ зæгъинаг уыди, уæд? 
— Мæн тыххæй. Æз æй цæмæн фехъусон? Цæмæн ын зонон 
йæ хабæрттæ? Ды — хицау, ды йæ зонай, уый æмбæлы, фæлæ æз 
чи дæн? Нæ мæм ахуыр и, нæ бынат ахсын. Цæмæн ын хъуамæ 
зонон йæ хабæрттæ? Афтæмæй ма йын сæ халгæ дæр фæкодтон. 
Æмæ йæм уым Мамалауы ныхæстæм хъуыста — афтæ зæрдиа- 
гæй сæм нæ хъуыста, фæлæ сæм афтæ æнæхъусæг дæр нæ уыди, — 
афтæмæй йæ зæрдыл куы ’рбалæууид иу хъуыды: æмæ, цымæ, 
ныр? Ныр, цымæ? Мæнæ, цымæ, Мамалау Хавайæн куыд фæ- 
дзырдта, афтæ куы адарид йæ царды фæндаг Айсетимæ, уæд 
куыд уаид, цымæ? Цу æмæ цу цæргæ-цæрæнбонты Айсеты 
фарсмæ. Хæрзаг æм фæйнæрдыгæй æрбакæс-æрбакæс кæниккой 
нæлгоймагæй-сылгоймагæй, сæ къубæлттæ йæм ивазиккой фæй- 
нæрдыгæй, хæрзаг! Гъо-о, Айсет, саурæсугъд кæй хуыдтой фы- 
дæлтæ, ахæм рæсугъд уыдзæн, йæ кармæ куы ацæуа, уæд. Гъо-о, 
æмбисæндтæ фæкæнай, Айсет! Гъо, ды кæмæн уыдзынæ æмæ ды 
кæмæн нæ уыдзынæ! 
9 
Æхсæв рауарыд, дзæбæх рауарыд, уыйразмæйы митæй ма 
æрхыты ’мæ дзыхъхъыты цы уадздзæгтæ аззад, уыдонæн сæ 
кой дæр нал фæзынд — йæ быны сæ бануæрста нæуæгуард мит. 
Æмæ райсом, куыддæр хур скасти, афтæ ныггуыпп кодтой æгас 
къуылдымтæ ’мæ рæгътæ, — ссыгъдысты, сырхбын чи дардта, 
ахæм артæй. Арт иуран лæууын нæ фæрæзта — куыд хъуамæ 
фæраза арт иу ран лæууын! Куы-иу дæлæмæ æрцæйссæста уыцы 
435 

судзгæ æрхæмттæй, куы та-иу фæстæмæ фæхæрд кодта æмæ-иу 
сырхбын пиллонкалгæ сцæйлæгæрста рæгътæ ’мæ къуылдымтыл. 
Серæби лæууыд рудзынджы раз æмæ цин кодта — уаргæ кæй 
ракодта, ууыл дæр цин кодта, афтæ кæй сыгьди уыцы нæуæг- 
уард мит — ууыл дæр. Сæхимæ Ирыбæсты никуы федта, мит 
афтæ судза, уый. Ам хурджындæр у йæ бæстæ, æмæ йæ мит дæр 
уымæн афтæ судзы, æвæццæгæн. Къæвда дæр дзы куыд стæм- 
хатт вæййы! Уымæй дæр фылдæр æхсæвыгон. Æхсæв рауары, 
бæстæ æрхуылыдз вæййы, æмæ та райсом хур сцæйтулы уыцы 
сыгъдæг арвыл. Мæнæ дзы, къæвдайау къæвда кæмæй фæзæ- 
гъынц, ахæм нæма федта. Сæнæфсир дæр дзы уымæн афтæ зайы. 
Фæззæджы, бæстæзонæн балц кæй хонынц, ахæм балцы куы 
ацыдысты ахуыргæнæгæй-скъоладзауæй, уæд хъæуысæр уыцы 
рагъы фæстæ цы фæзбынæттæ ’мæ хъæды тæгтæ и, уым цас 
хъæддаг сæнæфсир федтой! Дæ бон у æмæ сæнæфсирмæ ацæ- 
уай, сæхимæ мырткæмæ куыд ацæуынц, афтæ. Хъæуы цы стыр 
цупæлттæ скæны, хъæды ахæм цупæлттæ не скæны, йæ гага дæр 
лыстæгдæр вæййы, фæлæ уæддæр диссаг касти Серæбимæ — 
уæдæ дæ хъæды сæнæфсир зайæд! Æмæ та-иу къутæры сæрмæ, 
сæнæфсиры цупал кæм ауыдта, уым Фузæмæ дæр фæдзырдта 
æмæ уырыссаг чызджытæм дæр — рацæут-ма, мæнæ диссагмæ 
бакæсут! 
Цардыл æууæнк нæй — уый раджы фехъуыста, фæлæ йæ 
фæйнæрдæм никуы арабар-бабар кодта. Кæцы ран кæцырдæм 
ныззилдзæни адæймаджы — уымæн æппындæр ничи ницы зоны. 
Иу къахдзæф акæндзынæ, иунæг къахдзæф, æмæ фæиртæстæ, 
цæргæ-цæрæнбонты цы фæндагыл хъуамæ фæцыдаис, уымæй æмæ 
бынтон æндæр фæндагыл бафтдзынæ. Уæдæ Серæби Лечъыбæ- 
сты балæудзæн, уый æнхъæл чи уыди! Хъуамæ уым баззадаид, 
кафедрæйы, ассистент уыдаид, стæй хъуамæ аспирантурæйы 
бынат фæзындаид, æмæ уырдæм бацыдаид, аспирантурæмæ. 
Фæлæ йæ раст уыцы ран ныззылдта цард, афтæ йæ ныззылдта, 
æмæ ма йæ къах чердæм авæрдтаид, уый нал æмбæрста. 
Фарон ацафон уыди раст. Ног аз кæй æрбацæуы, уый зынын 
байдыдта институты бакастыл. Уæд, студентты наукон æхсæнад 
кæй хонынц, уым доклад скодта ирон æвзаджы къай æмæ æнæкъай 
æмхъæлæсонты тыххæй. Йæ доклады йын зылангон æмæ æзы- 
ланг мырты кой дæр цы уыди æнæ ракæнгæ! Æмæ загъта бын- 
тондæр æнæ гуырысхойæ, æзыланг мырты æзылангон мыртæ 
рæдыдæй кæй хонынц, уыцы хъуыды. Афтæмæй сæ æппæт грам- 
матикæйы чингуыты дæр фыссынц афтæ — рæдыдæй. Фæсæф- 
туан «он» чи у, уый æппындæр ницы бар дары уыцы дзырдмæ. 
Уæд сыстад уый — уæд кафедрæйы хицау нæма уыди, кафед- 
рæй*>1 хицау фæстæдæр сси, раст паддзахадон фæлварæнты хæд 
размæ. Æмæ куы ныццæлхъытæ кæнид! Уыцы дыууæ дзырды, 
дам, афтæ фидауынц не ’взаджы иумæ — мæнæ, дам, цыма дыууæ 
фаззон хойы сты, æмæ, дам, дыууæ дзæбæх фаззон хойыл иу 
436 

дам-думгæнаг ус исты дам-дум куыд ауадза, афтæ, дам, рауади 
нæ докладгæнæджы хъуыддаг дæр. Уым йе ’ргом аздæхта Серæ- 
бимæ: 
— Наукæ, мæ хур акæнай, цъæхæй рæгъæд митæ нæ уарзы. 
Наукæйы размæ кæсын уыйас нæ хъæуы, фæстæмæ æмæ дзы фæй- 
нæрдæм цас кæсын хъæуы. Афтæ чи нæ кæса, уымæн æнæ фæ- 
кæлгæ нæй, афтæ фæкæлдзæн, æмæ йæ былтæ зæхмæ ахæсдзæн. 
Тынг æм бахъарыд Серæбийы раныхас. Æмæ йæм куыд нæ 
бахъарыдаид! Йæ диссертаци уыцы мыртыл фыст уыди, йæ ном 
дæр афтæ хуынди йæ диссертацийæн: «Зылангон æмæ æзылан- 
гон мыртæ ирон æвзаджы». Фæлæ мæсты кæнын цæмæн хъуы- 
ди. Раст цæмæй нæ уыди, уый йын бацамон æмæ фæци! 
Сæ курс сын иууылдæр ардæм æрвыстой, Лечъыбæстæм. Ам 
нæ фаг кодта уырыссаг æвзаджы ахуыргæнджытæ, æмæ афтæ 
баныхас кодта а бæсты рухсады министр институтимæ. Æндæр 
уыдон уырыссаг æвзаджы ахуыргæнджытæ нæ уыдысты, ирон 
æвзаджы ахуыргæнджытæ уыдысты. Алчи йæхи цæттæ кæнынмæ 
февнæлдта. Уый бадт: афæдзы дæргъы йын уый куы фæдзырд- 
той æгас кафедрæйы кусджытæ — ам баззайдзынæ! Нæй, сæ 
къухтæ тæфæрфæсгæнæджы уагъд æркодтой: йæ кой кæнын дæр 
ын не суагъта хицау. Уæд уый дæр фæфæнд кодта, иу бон фæ- 
фæнд кодта, иннæ бон фæраст и. 
Уартæ Пахрутдинты хæдзар. Дзæбæх хæдзар. Скъолайы æр- 
уайæны уыцы рæбыны. Хицæнæй лæууы. Иннæ хæдзæрттæй ни- 
кæуыл ныхæст у. Йæ уæлхæдзар дæр йæхи у ’мæ йæ кæрт дæр. 
Йæ къултæ — фидар, лыг дурæй амад. Ахуыргæнджытæй уымæй 
хистæр ничи у, æмæ Серæби фæхъавы, йемæ куы аныхас кæнид, 
хъæуы рагон хабæрттæй йын истытæ куы радзурид. Фæхъавы, 
фæлæ та нæ аныхас кæны. Уырыссагау æвзæр зоны Пахрутдин 
æмæ, куы стыхса, уымæй йын тæрсы, цы нæ вæййы — афтæ йæ 
куы бамбара, уырыссагау кæй нæ зоны, уый цæмæй раргом уа, 
уый тыххæй йæ рафæрс-бафæрс кæны. 
Айразмæ йын æнæхъæн дзидзайы хай æрбарвыста, цæхджын 
дзидзайы хай. Йæ бинойнаг æй æрбахаста, йæ кæлмæрзæны бы- 
нæй йæ райста, мидæмæ куы бахызт, уæд, газеты æнувыд тыхт 
уыди. Стæй йын, йæ цæсгом хатыркурæджы арæзт уыд, афтæ- 
мæй цыдæртæ дзырдта. Серæби йын дзы дыууæ дзырды бам- 
бæрста йæ ныхасæй: сæ иу «Пахрутдин», уый, дзидза куы æрæ- 
вæрдта стъолыл, уæд загъта, æвæццæгæн дын æй, ома, Пахрут- 
дин рарвыста, иннæ дзырд та — «куаназе», уый та, куы фæцæй- 
цыд, уæд загъта, æвæццæгæн, æнæнизæй йæ бахæр, загъта. Тынг 
хæрзад дзидза уыд. Дзидза цæхджын кæнынмæ тынг арæхсынц. 
Стæй искуы иу мæгуыр хæдзар ма уæд, уыййеддæмæ алчидæр 
исты аргæвды зымæгмæ æмæ йæ сцæхджын кæны. Мæхæмæт чи 
у, директор, уый дæр ма галыйас уæныг куы аргæвста, афтæмæй 
цæргæ дæр ам куы нæ кæны, уалæ Шодродайы куы кæны цæргæ. 
Хурмæ куы раппары уыйæппæт дзидза уыцы стыр уæнггай-уæн- 
ггай, уæд тыргъмæ бакæсæн нал вæййы. 
437 

Мит афтæ сырхбын сыгъд нал кæны, судзгæ кæны, судзгæ та 
куыд нæ кæны! Фæлæ ныр фæлурсбын у йæ сыгъд. Уæддæр 
судзы. /Евæццæгæн, сыгъдæг у йæ мит, æмæ уымæн судзы. Стæй 
йæ уæлдæф дæр сыгьдæг у. Рæгътæ ’мæ къуылдымтæ сæхæдæг 
дæр — сыгъдæг, æмæ куыд нæ хъуамæ судзой! Сыгъдæг цы уа, 
уымæн æнæ судзгæ и?! Йæ адæм дæр сыгъдæг сты ам, тынг 
сыгъдæг сты йæ адæм, раст сæ рухс кæсы. Рухсхъуаг кæй сты, 
уый дæр афтæ хорз уымæн зыны. 
Дысон ын диссæгтæ фæдзырдта Лабазан. Цæугæ йæм хо- 
нынмæ ’рбакодта — абон ын йæ лæппуйæн сунæт кæнынц, 
куывд сæм уыдзæн, æмæ йæм хонæг æрбацыд. Афтæмæй цас 
фæбадти! Уæд ма искæй хонæг уыйбæрц бады! Арахъы авг æм 
разынд. Уыйразмæ йæ Мамалау æрбахаста. Нæ йæм бавнæлд- 
той, цай бацымдтой, уый афтæ баззад. Лабазан ма йын гыццыл 
фæуагъта йæ быны, хæрз гыццыл. Мæхæмæт, дам, дæм хорз 
цæстæй нæ кæсы. Уый йæхæдæг дæр хатыдта. Фæлæ йæ зæр- 
дæмæ ницы хаста. Æнæуи куысты цæуылдæр разы нæ уыдаид, 
æмæ афтæ куыд хъуамæ уыдаид, æмæ алцы йæ зæрдæмæ цæуа. 
Æмæ-иу хъуыды кодта Серæби. Ныр ма йæм исчи акæсæд — 
кæд нæ хъавыди курынмæ Рукиаты! Уæд æм цы цæсгомæй ба- 
дзырдтаид исты? Стæй йæм цы хъуамæ бадзырдтаид? Науæд 
æй, гъа, хæсгæ дæр æркæнæд, уæд йæ разы цы цæсгомæй ба- 
лæууыдаид? Пиллон арт не ссыгъдаид йæ цæсгомыл?! Уæ, бын- 
дары Мæхæмæт фæуай, уыцы ’нæнкъуыса цыдæй кæдæмыты 
хъавыдтæ цæуын, кæ! 
Ныр 8-«б» къласы æппæты фæстаг партæйыл бады. Йæ хуыз- 
дзыд цъæх æмæ сау чырынтæ кæлмæрзæны хæрзтыхт скæны 
йæхи. Кълæстæ афтæ уазал не сты, мæнæ-мæнæ хъарм дæр не 
сты, фæлæ. Æмæ уæд афтæ хæрз тыхт цæмæн вæййы уыцы кæл- 
мæрзæны? Æвæццæгæн ыл мидæгæй хъарм дарæсæй ницы и. 
— Æмæ йын дæ аххос уыд, — дзуры Лабазан. 
— Цы йын уыд мæ аххос? 
— Цы, цы, Рукиаты кæй нал ракуырдта, уый. 
— Цæмæй йын уыди мæ аххос? 
— Цæмæй, цæ, ды куы нæ ныллæуыдаис, уыцы чызджытæ 
скъоламæ куыд цæуой, уый тыххæй загъд-замана куы нæ систа- 
ис, уæд афонмæ уыцы чызджытæ кæрæдзийы фæдыл чындзы 
апæр-пæр кодтаиккой. Рукиат дæр апæррæст кодтаид æмæ Мæ- 
хæмæты хъæццулы бын амидæг уыдаид. 
— Гъомæ нырма гыццыл нæу Рукиат чындзы цæуынæн?! 
— Чызгæй гыццыл нæй. 
— Куыд нæ и чызгæй гыццыл? Уый та дын цы хуызæн ныхас 
У?! 
— Нæй дзы ’мæ уымæн. Стæй Рукиат?! Мæнæ цъупп кæрдо 
чи у, зынзырмен цыдæр æй куы хонынц, уый æдде æххæст куы 
нæма сбур вæййы, фæлæ мидæгæй йе ’ппытæ сау куы адарынц, 
уæд уый куыд вæййы йæ тæккæ хæрыныл, афтæ у Рукиат дæр, 
гъе! 
438 

— Комгæ йын кодта? 
— Чи? 
— Рукиат, æндæр чи! 
— Кæмæн? 
— Мæхæмæтæн, æндæр кæмæн! 
— Куымдта-нæ куымдта! Уыдæттæй дæ чи фæрсы! Хистæртæ 
ауынаффæ кодтаиккой, стæй йæ устытæ нымæты топтыхт акод- 
той æмæ йæ аскъæфтой. 
— Гъомæ, Мæхæмæт йæ фыды карæн куы у Рукиатæн! 
— У æмæ цы? 
— Куыд цы, куы?! Æндæр ницы, фæлæ сылгоймаджы, боны 
фæстагмæ, йæ мондæгтæ суадзыны бон дæр нæй?! Æмæ цавæр 
мондæгтæ хъуамæ суадза, æппындæр лæппу чи нал у, лæппуйы 
ныуулæфт æмæ сулæфтæй мисхалы бæрц дæр кæмæ ницуал 
хæццæ кæны, ахæм нæлгоймагимæ! Сылгоймаг нæлгоймагæн йæ 
фарсмæ цæмæннæ ис, йæ фæстæ цæмæн ис?! 
Æмæ та-иу йæ разы ’рбалæууыд Рукиат. Фæйнæгмæ йæ куы 
ракæны, æмæ мел куы райсы йæ къухмæ, уæд æй йæ кæлмæрзæ- 
ныл дзæбæх хæцæн нал вæййы, æмæ йæ дæллагхъуыр разыны, 
уыцы даргъ дæллагхъуыр. Серæбийы сæры амидæг кæддæр — 
ныр ын фæлæбур йæ кæлмæрзæнмæ æмæ йын æй уартæ къуым- 
мæ ныддыввытт кæ. Уæдæ дзы, цыма зæронд ус у, уый тыхт цы 
скодта йæхи! 
Фыссæн фæйнæгмæ куы сæвналы, уæд кæлмæрзæн æрбыры, 
кофтæйы тары цы къуыпп ныттынг и, уый сæрты ахауы, æмæ 
къуыпп уыцы тымбылæй аззайы. Кæд æвдæмтæ фарон нæ фæци. 
Айсет сæ куы фæци, уæд, кæд сæ уый раздæр фæци? Фæчызг- 
гъуыздæр и иннæ чызджытæй, фæлæ йæ чындздзон кар кæм и 
нырма! Æнæуи, æвæццæгæн, ам тагъддæр стыр кæнынц чыз- 
джытæ. Æмæ уый дæр цымæ бæстыгъæдæй аразгæ у? Нæ, уый 
цардыуагæй аразгæ у, æвæццæгæн: чындзы цæуын сæ кæд ба- 
хъæудзæн, уый нæ фæзонынц, æмæ развæлгъау бастыртæ вæй- 
йынц. Уæдæ гыццылтæй куыд хъуамæ цæуой чындзы! 
Æмæ йæхимидæг мæсты кодта Мæхæмæтмæ. 
Ныр Мæскуымæ цæуынмæ цæттæ кæны йæхи. Уый йын ай- 
размæ, уæныг куы аргæвста, уæд загъта. Фынгыл бадтысты, 
уæныг чи аргæвста, уыдонимæ. Ног азы, дам, хъуамæ уым уон. 
Рухсады бæрнон кусджыты, дам, æмбырд кæнынц, æнæхъæн 
æхсæз мæйы æмгъуыдмæ. Æмæ Серæби бадис кодта — уанцон 
æхсæз мæйы нæу! Кæд сæрмагондæй азиаг республикæтæн кæ- 
нынц уыцы ахуыртæ? Фæсте аззадысты æмæ сын исты мадзæлттæ 
аразын хъæуы. Шариат кæй хонынц, уый æмæ адæмон рухсад 
иу æфсондзы бынмæ нæ комынц, хæцæн дæр сын нæй иу æфсон- 
дзыл размæ — сæ иу æрмтты мидæг ма баппара иннæйы! 
Нæ районæй, дам, мæ хал схауди. Мæныл, дам, æрæнцадыс- 
ты. Нырма, дам, никуы уыдтæн Мæскуыйы æмæ, дам, дзы хъуа- 
мæ æрзылдтытæ кæнон. Æмæ цымæ ныр, Рукиаты куы ракуырд- 
таид, уæд дæр ма цыдаид Мæскуымæ? Æмæ ма куыд цыдаид 
439 

уæд та? Рукиаты йемæ акодтаид? Æмæ йæ куыд акодтаид йемæ! 
/Емæ йæ уæдæ ам дæр куыд ныууагътаид иунæгæй? Уый хуы- 
зæн нæуæг чындз æмæ йæ иунæгæй ныууадз, уымæй дæр кæй- 
дæр хæдзары! Уæдæ йæхæдæг мауал ацыдаид, уый зын бауыр- 
нæн у — æгæр цин кæны Мæскуымæ цæуыныл. 
Уыйфæстæ йын никуал скодта Мæскуымæ цæуыны кой, æмæ- 
иу Серæбимæ афтæ дæр каст — фæсмон кæны, уæд ын фынгыл 
цы ныхæстæ фæкодта, уыдоныл. Канд Мæскуымæ цæуыны ха- 
барыл нæ — иннæтыл дæр. Æниу ын æндæр ахæмæй зæгъгæ дæр 
ницы кодта. Ахуыргæнджыты хæдзары кой ма йын кодта. Сæр- 
ды, дам, ыл дыккаг уæладзыг самайдзыстæм. Æрцæуæг ахуыр- 
гæнджытæ, дам, иууылдæр уым куыд цæрой, афтæ. Ды дæр, 
дам, уым цæрдзынæ, мæхæдæг дæр, дам, уым цæрдзынæн. Се- 
рæби ма йæ афтæ дæр бафарста: 
— Æмæ цымæ, фидар сты йæ къултæ? Бауромдзысты дыккаг 
уæладзыг? 
— Бауромдзысты, — загъта æнæмæтæй Мæхæмæт, — уый хуы- 
зæн дурын къултæ — кæд дæ фæнды — дæс уæладзыджы сыл 
самай! Разæй йæм цæджындзтæ суадздзыстæм, æмæ сыл тыргъ 
аскъæрдзыстæм кæрæй-кæронмæ, æмæ сфидаудзæни хæдзар. 
Кæннæуæд йæ бакастæй зæрдæ уынгæг кæны. Уалæ ма Кутаны 
ис фыййæуттæн ахæм бабадæнтæ! 
Æмæ уым фынгыл бадти, афтæмæй йæм æрцыди иу хъуыды: 
ныр кæд Мæскуымæ цæуынмæ йæ хъус дары, уæд æй æнæ дын- 
джыр уæныг æргæвдгæ ничи уагъта! Æмæ йæхæдæг дзуапп ссар- 
дта йæ фарстæн уайтагъд: уалæ Шодродамæ схæсдзæн дзидза 
йæ бинонтæн. Сæ гуыбын сын фæриссын кæндзæн уый хуызæн 
куыры фыд! Ам сæ сцæхджын кæндзæн, хурмæ дæр-иу сæ рап- 
пардзæн, стæй цæуыны къахыл куы ныллæууа, уæд сæ хæрджы- 
тыл сæвæрдзæн æмæ сæ фæуæле кæндзæн. 
Йæхицæн дæр ын аназын кодтой Серæбийæн, фæлæ кусарт- 
гæнджытæ тынг бахъæлдзæг сты. Сæ агуывзæтæ-иу æрыдзаг 
кодтой, кæрæдзийыл-иу сæ багуымсытæ кодтой, стæй-иу «Регъ- 
гъезе»1 ныхъхъæр кодтой, æмæ-иу рудзгуыты æвгтæ сæ зыр-зы- 
рæй нал æнцадысты. 
Пецы арт æрхуыссыд, æмæ хъуыды кодта — æндзара ма æви 
мауал æндзара? Сугтыл дæр ауæрдын хъæуы, уалæ сæ кæцæй 
фæхастой уыцы хæрджытæ сæ лыстæг къæхтыл! Æмæ сыл ауæр- 
ды. Нырма сын сæ лыстæджытæ æндзары, æнцонархайд чи у, 
уыдон — йæ уæрджытæм сæ æрбакъæрццытæ кæны, æмæ уай- 
тагъд сæ гуыр-гуыр ссæуы пецæй. 
Æдде кæйдæр къæхтыхъæр æрбайхъуыст, æмæ бацин кодта 
Серæби, цыма райсомæй нырмæ, уыцы къæхтыхъæр кæд æрбай- 
хъуысдзæн, уымæ æнхъæлмæ каст. Йе ’ргом дуармæ фездæхта, 
фего!м дуар, æмæ дзы Умаханы худгæ цæсгом æрбазынд. Серæ- 
би дæр бахудти: 
Регъгъезе — нуазгæ (солыйаг æвзагыл). 
440 

— Æмæ дæм фысы къабаз куы нæй! 
— Нæй мæм, уæллæй-биллæй! Æмæ дæм афтæмæй цы цæсгом 
равдисон! 
— Ныр, дам, фæрсæг сонт у, фæлæ дæ куыд нæ афæрсон: 
исгæ йæ бакодтат искæмæй æви йæ давгæ ракодтат? 
— Æвæццæгæн — исгæ, — бахудти та Умахан. — Абдулатипты 
рæзты æрцæуæм — æнæуи дæм фездæхинаг уыдыстæм. Абæрæг, 
дам, æй кæнæм, загьта Абдулманап. Кæсæм — æмæ уæртæ фыс 
уæнгтæ кæнынц. — Цом-ма, — бараст сæм мæ разæй Абдулманап. 
Ныр Абдулатип — нуæзтдзæф. Куы ныццин кæны, уæддæр, дам, 
уæм æрвитгæ кодтон. Уæд Абдулманап фысы къабаз сивæзта 
арынгæй. — Уæдæ дзы ай — мах! 
Кусартгæнджытæ йæм сæ цæстытæ сзылдтой фæйнæрдыгæй. 
Абдулатип хæрдмæ фæхауд. Цыппар къабазы дæр, дам, арвитут, 
кæдæм уæ фæнды, уырдæм, уæхæдæг ма ацæут. Фæлæ йæм чи 
хъуыста. Рафардæг стæм, — дзургæ-дзурын Умахан йæ цинелы 
дысыл бахæцыд, йæ сахатмæ æркасти. — Гъа, цом, бынæттæ 
нæм нал æрхаудзæн, — худы та Умахан. 
Серæби йæ худ æмæ пъалто райста, фæсдуар зæгæлыл ауыгъд 
кæм вæййынц, уырдыгæй: 
— Æмæ ныр пысылмон лæг хъуамæ æнæмæнг сунæтгонд уа? 
— Уæдæ! Дзибайы цьупп — хепп, æмæ æнæцъуппæй аззад дзиба. 
— Диссаг у — цæмæ æрхъуыды кодтаиккой сунæт кæнын? 
— Уый дын ничи зæгъдзæн. Хепп æй хъæуы æмæ йæ хепп 
кæнынц. 
— Цæмæн æй хъæуы хепп? 
— Уый дæр дын ничи зæгъдзæн, — Умахан йæ хъæлдзæг цæс- 
гом арадав-бадав кодта фæйнæрдæм, — Æвæццæгæн, Мæхæмæт- 
пехуымпар чи уыд — йæ ном арфæгонд фæуæд мыггагмæ! — ууыл, 
кæддæр йæ дзибайы цъуппыл чи аззад, уыцы æртах æрхауд, 
æмæ ныззæланг кодта уынаффæ: дзибайы цъупп ницæмæн хъæуы! 
Дзибайы цъупп — хепп! Уæлахиз уæд æнæцъупп дзиба! Уæдæй 
фæстæмæ, къæвдайы æртахæн æнæ ’рхаугæ нæй, æндæр æрта- 
хæй хызт у пысылмон лæг. Мæнæ хæрздæфгæнаг тæнгъæдтæ- 
йедтæ чи сты, чырыстæттæ фырбуцæн сæ уæлæ кæй фæрапырх- 
бапырх кæнынц, уыдонæй дæр фæдзæхст у. 
— Æмæ йын, цымæ, рисгæ нæ фæкæны уыцы гыццылæн, йæ 
дзибайы цъупп ын куы фæлыг кæнынц, уæд? 
— Куыд нæ йын фæкæны рисгæ?! 
— Æмæ тæригъæд нæу? 
— Æмæ йын цы нæ бон у! Стæй, дам, ын гыццылæй цас фæ- 
риссы, уыйас, дам, ын стырæй хуыздæр вæййы. 
— Цæмæй? 
— Цæмæй, куы зæгъай, уæд сылгоймагимæ тутулиццытæ куы 
фæкæны, уæд, дам, ын æхсызгондæр вæййы. 
— Чи загъта? 
— Æмæ чи нæ загъта? 
— Гъомæ, кæд сунæтгонд чи нæ у, уымæн æхсызгондæр вæй- 
441 

йынц йæ тутулиццытæ, уæд та? Ахæм нæл кæм и æмæ сунæт- 
гонд дæр чи у æмæ сунæтгонд дæр чи нæ у. Уыцы тутулиццытæ 
афтæ дæр чи бавзæрста æмæ уфтæ дæр?! 
— Пехуымпар æй зыдта -»- табу уæд йæ ном æмæ йæ хъуыд- 
дæгтæн! Уый цы нæ зыдта, ахæмæй Хуыцау ницы сфæлдыста а 
дунейы. 
— Йæхæдæг уыди, цымæ, сунæтгонд Мæхæмæт-пехуымпар? 
Умаханæн цыма арв йæ сæрмæ сонт тъыбар-тъыбур ныккод- 
та, уыйау лæугæйæ аззади. Йæ сæр йæ уæхсчыты æртъыста, 
æрæджиау йæ былтæ базмæлыдысты: 
— Уæллæ-гъи, нæ зонын. /Емæ йæ исчи зона, ууыл дæр зæрдæ 
зын дарæн у. 
— Кæд уыцы æгъдау уый рауагъта, уæд æй, куы спехуымпар 
и, уæд рауагътаид. Уымæй размæ цæй æгъдæуттæ уадзын уыд 
йæ бон! Æмæ ма уæд та куыд хъуамæ скодтаид сунæт, уыцы 
кары?! 
— Уæллæ-гъи, нæ зонын. — Йæ хъæлдзæг æнгæс цыдæр фæл- 
тæртæ кæнын байдыдта Умаханæн, æмæ фæсмон æрцыд Серæ- 
бимæ — цæмæн æй хъуыди, пехуымпар Мæхæмæт сунæтгонд 
уыди-нæ уыди, уыдæттæй фæрсын? Уыцы дзæбæх уыди æмæ 
ныр — гъа! Хорз уыд, æмæ Лабазантæ дард нæ цардысты, æмæ 
йæ афтæмæй цæуын бирæ нæ бахъуыди. 
Сæ нарæг тыргъы къордтæ-къордтæй лæууыдысты лæгтæ. 
Сæ худтæ сæ сæртыл бæрзонд конд, се стыр худтæ — цъæхтæ, 
игæргъуызтæ, дзыгъуыртæ. Афтæ зынд, цыма куывдмæ не ’рцы- 
дысты, Лабазаны лæппуйы сунæты куывдмæ, фæлæ, стыр бу- 
хархуд сæрыл куыд дарын хъæуы, уый æвдисынмæ уыди се ’рцы- 
ды сæр — алæ-ма, кæддæра чи хуыздæр ныккæнид йæ худ йæ 
сæрыл?! 
Мидæгæй хъарм дзидзайы тæф бырста, æмæ лæгтæ хъæл- 
дзæг кæстытæ кодтой кæрæдзимæ, сæ цæсгæмттыл рухс фæлм 
бадт. 
Тыргъы цæджындзтæй иуы цур лæууыдысты Мæхæмæт æмæ 
Абдулманап. Умахан æмæ сæм Серæби хæстæг балæууыдысты. 
— Ассалам-алейкум! — хъæрæй раарфæ кодта Умахан. 
— Уæ алейкум-салам! — Цыма заргæ бакодтой, уый хуызæн 
æмхъæлæсæй сæ ныхас даргъ ауагътой дыууæ лæджы. Серæби 
сын йæ сæрæй акуывта. 
— Мæнæ уын Серæбийы ныууадздзынæн скъолайы хицауæй 
æмæ уын хъазтизæртæ араздзæн, — загъта Мæхæмæт, æмæ Се- 
рæби бамбæрста: Мæскуымæ цæуинаг кæй у, уыцы хабæрттæ 
кодта Абдулманапæн, цалынмæ сæм нæ бацыдысты Умаханимæ, 
уæдмæ. 
Абдулманап йе стыр къух Серæбийы уæхскыл æрæвæрдта. 
-> Уæллæ-гъи, биллæ-гъи, тæллæ-гъи, — æз нырма дæр уыцы 
хъазтизæры рухсмæ рацу-бацу кæнын. Мæнæ дойны лæгæн уазал 
доны къус куыд авæрай йæ къухмæ, афтæ æхцон уыди уыцы 
хъазтизæр æгас хъæуы адæмæн. Куыд дзæбæх фидыдтой уыцы 
442 

кафджытæ, куыд рæсугьд уыдысты! Адæймаг кафгæйæ рæсугъд- 
дæр у, уый мæ гъеныр бауырныдта нырма. Æз уартæ райсоветы 
æмбырды дæр ракодтон йæ кой уыцы дзæбæх изæрæн. Стæй 
мын, æвæццæгæн, æгæр дзырд фæци, фæлæ йæ мæ тæвдæй ныкъ- 
къæрцц кодтон æмæ ма йын цы мæ бон уыди! — Абдулманап 
бахудти. — Æмæ цы загътон, уый зонут? Цы, цы, зæгъын, ахæм 
хъазтизæртæ цы скъолайы нæ вæййы, уыдон рухс нæ хæссынц 
адæммæ, уыдон рухсады кусæндæттæ не сты æмæ сæ ’хгæнын 
хъæуы! 
Мæхæмæт тынг зæрдиагæй ныххудти, йæ уæллаг дæндæгтæ 
дæр разындысты æмæ йæ бинаг дæндæгтæ дæр: 
— Стæй дын цы загътой? 
— Цы мын загътой! Нымдзæгъд мын кодтой. Æмæ ма ды ам 
уай-нæ уай, уæддæр хъуамæ Ног азмæ бацæттæ кæнæм ахæм 
изæр. Мах, хъæусоветы кусджытæ, цал стæм, уалæй дæ фарсмæ 
балæудзыстæм. Æццæй, нæ, Умахан? 
— Цал стæм, уалæй дæр æмæ, цал не стæм, уалæй дæр, — 
бахудти Умахан, æмæ Серæбийæн æхсызгон уыди, кæй бахудти 
Умахан, уый. — Серæбийæн Гасаны патефон удыгас уæд, уый- 
йеддæмæ уый æнæхъæн хъæу дæр ныссимын кæндзæн. 
— Цин хуымæтæджы хъуыддаг нæу, нæ, Умахан. Цин куыв- 
ды абадт нæу, куывды ахордтай, анызтай — уыдон зæрдæмæ 
ницы бар дарынц. Фæлæ цин комкоммæ зæрдæмæ цæуы æмæ 
уым зайы зæрдæйы. Æмæ хорз уый у, зæрдæмæ чи цæуы æмæ 
зæрдæйы чи зайы, уый, гъе! 
Уыцы рæстæджы тыргъы ’рбамидæг и Лабазан, йæ къухы 
иу сауфарс дала-фæндыр. Йæ фæрсты та, цыма æфсæрмы код- 
та æмæ стыр къахдзæф кæнын нæ фæрæзта, уыйау уади æна- 
хуыр чызг, йæ сæрыл тæнæг кæлмæрзæн, йæ уæлæ адаргæ фæз- 
зыгон пъалтогонд. Лабазан фæндыр Умаханы къухты фæсагъ- 
та, æмæ æртæйæ дæр дуарыл ахызтысты мидæмæ. Уайтагъд 
райхъуыст фæндыры тæнты тыррыкк змæлд, стæй сын цыма 
сæ æхсызгон зæланг куынæуал баййафа, уымæй тарст, уый ху- 
ызæн стахт сылгоймаджы æхсызгон хъæлæс, сæмбæлди сыл, се 
’мбуар ацыди æмæ сфидыдтой иумæ. Лæгтыл цыма фæззыгон 
уазал бон иу лæнкаумæ хур ныккаст, уый сабыр ныйисты. Сæ 
худтæ та цыма, сæ тымбыл худтæ ноджы уæлдæр схæцыдысты 
сæхиуыл, æмæ Серæбимæ афтæ зынд, ныртæккæ æнæ ныззыл- 
дтытæгæнгæ нæй уыцы худтæн, æмæ цæмæннæ хъуамæ ныз- 
зылдтытæ кæной уыцы тымбыл худтæ уый хуызæн фæндырд- 
загъд æмæ зарынмæ! Стæй бамбæрста — афтæ йæ фæндыд: ми- 
дæмæ сæ куы акæниккой, куы сæ æрбадын кæниккой, фæлæ 
фынгтæ куы нæма ’рывæриккой, афтæмæй сæ хъусын куы ба- 
уадзиккой Умаханы цагъд æмæ уыцы чызджы зарынмæ. Фæлæ 
сæ нæ кодтой мидæмæ, алчи йæ лæудæй лæууыди, æмæ мидæ- 
гæй чызджы хъæлæс дала-фæндыры цагъды сæрмæ йæхиуыл 
куыд схæцыд, уымæ хъуыстой. 
443 

10 
Уыцы фæстаг бонты Мæхæмæт ахуыргæнджыты хæдзармæ 
нал æфтыд. Серæбимæ-иу афтæ дæр фæкаст — кæд Нажмутди- 
ны тыххæй нал цæуы? Нажмутдинимæ сæм цы гыццыл загьд 
рауади — æниу афтæ гыццыл загъд дæр нæ уыди — уым цыма 
уый фæуæлахиз, Нажмутдин, афтæ зынд Серæбимæ. Æмæ лæг 
састы бынаты кæм баззайа, йæ къах ма йæ уырдæм фæхæссы! 
Фæлæ уыцы райсом бараст и, мæнæ дзæнгæрæг ныццæгъддзыс- 
ты, афтæ, æмæ, Серæбийы стъол кæм уыди рæбынæй, уым 
æрлæууыд стъолы уæлхъус. Ахуыргæнджытыл йæ цæст арахæсс- 
бахæсс кодта æмæ загъта хъæрæй: 
— Æмбæлттæ! Махмæ ис ног кусæг. Уый у Гæджиты чызг, 
Басиат. — Мæхæмæт йæ къух æрбахизæны рæбинаг къуыммæ 
фæдардта, æмæ, уæд, Нажмутдин кæм бадт, уыцы къуыдыр бан- 
донæй фестад иу чызг. Йæ уæлæ цыбырдым къæбæлдзыг кæрц, 
йæ уæрджыты фæтасæнтæм дæр ын дзæбæх нæ хæццæ кодта, 
æмæ — даргъ дæллаггуыр, чызгæн ма йæ фадхъултæм кæд ба- 
хъуыдаид иу уылынджы бæрц. Йæ сау дзыккутыл уæле тъæпæн 
тæлы тыхтæй баст уыди урс-урсид бигæ кæлмæрзæн. Ахуыргæн- 
джытæ уымæ кæсынц, уый куы бафиппайдта, уæд йæ урсцъар 
цæсгомыл сырх тæмæн абадт. Серæби бадис кодта — куыд нæ 
йын базыдта йе ’рбацыд? Мидæмæ куы ’рбахызт, уæд мацы загъ- 
таид, уый гæнæн куыд и! Æмæ кæд загъта исты, уæд куыд нæ 
айхъуыстаид æмæ йæм куыд нæ бакастаид Серæби?! Æмæ та-иу 
бакасти чызгмæ — комкоммæ дæр-иу æм бакасти, аивæй дæр-иу 
ыл æрхаста йæ цæстытæ. Æмæ иуафон йæ зæрдæ ныссæххæтт 
кодта: фæлæуу-ма, æмæ уыцы чызг куы у, уæд Лабазантæм чи 
зарыд! Лабазан æй куы ’рбакодта йемæ, стæй фæндыр Умаханмæ 
куы радта, æмæ æртæйæ мидæмæ куы ахызтысты. Уый хуызæн 
куы у бынтондæр, уыцы чызджы хуызæн. 
— Басиат уыдзæни физкабинеты хицау æмæ разамынд дæт- 
дзæни хихъæппæрисадон къордты куыстæн. Уæ зæрдыл дарут 
уый, æмæ хихъæппæрисадон къордты куыстæн стыр хъомыла- 
дон нысаниуæг кæй и. Махмæ уыцы куыст мæнæ Серæби базмæ- 
лын кодта гыццыл, уыййеддæмæ уыди раууаты уавæры. Мæн 
уырны, æмæ Басиат йе ’ппæт тыхтæ дæр кæй сараздзæн уыцы 
куыстмæ, æмæ рæхджы къордты куыст йæ къахыл кæй слæу- 
дзæн. — Уыцы ныхас куы фæци Мæхæмæт, уæд аздæхт Серæ- 
бимæ. — Ахуыргæнджыты урокты пълантæм æркастæ? 
— Не сркастæн, — загъта Серæби. 
— Æри-ма, æз сæм æркæсон, — стæй адзырдта ахуыргæнджы- 
тæм: — рахæссут-ма уæ урокты пълантæ. 
Фæлæ уæд йæ бынатæй цыдæр сонт стад фæкодта фæндзæмтæ 
’мæ '’хсæзæмты математикæйы ахуыргæнæг Мæхæмæтты Мæхæ- 
мæт. Йæ бинойнаг Хадижаимæ, ахуыры аз куы райдыдта, уый 
фæстæ æрцыдысты уым Лечъыбæсты кæцæйдæр. Хадижа æрдззо- 
нæн æмæ химийы уроктæ кодта. Иу гыццыл лæппу сын уыд, 
444 

саулагъз æмæ саусæр, дыууæ азмæ æввахс йыл цыди. Йæ ном 
Абдулмаджид хуынди æмæ, гыццыл лæппуйыл стыр бухархуд 
куыд ныккæнай, уымæй уæлдай йыл нæ бадти уыцы даргь æмæ 
уæззау ном. Кæд-иу сæ дыууæмæ дæр уыди уроктæ лæг æмæ 
усæн, уæд-иу Хадижа йæ хъæбысы схаста скъоламæ Абдулма- 
джиды æмæ-иу æй, сылгоймаг ахуыргæнджытæй æвдæлон чи уыд, 
уымæ фæуагьта. 
— Хатыр бакæн, Мæхæмæт Кадыры фырт, — загъта Мæхæ- 
мæт, — æмæ физкабинет мæнмæ лæвæрд нæу?! 
— Уыди, — цыбырæй загъта директор Мæхæмæт æмæ йæ ми- 
дæггаг дзыппæй йæ хæдфысгæ ручкæ систа, æвæццæгæн, мын, 
ома, ныр мæ разы æвæрын райдайдзысты сæ урокты пълантæ, 
æмæ-иу сыл, ома, æз мæ къух бавæрдзынæн. Фæлæ йæм пълан 
дæттæг нæма уыд, — æвæццæгæн, уал, ома, сæ ныхас фæуа дыууæ 
Мæхæмæтæн. 
— Цæмæн «уыди»? — фæрсы Мæхæмæт. 
— Уыди ’мæ уымæн. 
— Мæнмæ уроктæ фаг нæй, уый нæ зоныс? 
— Фагыл дзырд никæимæ уыдыстæм. Фаг кæмæн кæд уыди! 
Фаг пехуымпар Мæхæмæтæн дæр нæ уыди. 
— Цы нæ уыди фаг пехуымпар Мæхæмæтæн? — цыдæр зæр- 
диагæй бафарста ахуыргæнæг Мæхæмæт. 
— Бирæ цыдæртæ. Теуатæ йын нæ уыди фаг, сызгъæрин ын 
нæ уыди фаг. Устытæ дæр ын нæ уыди фаг, кæд мæ фæрсыс, 
уæд. — Дзургæ уырыссагау кодтой, æмæ уый дис касти Серæ- 
бимæ. Уæдæ дæхицæн æвзаг уа, æмæ дæ хыл искæй æвзагмæ 
æрхæссай! Æмæ-иу куы сæ иумæ бакаст, куы — се ’ннæмæ, чи 
сæ тагъддæр фæуадздзæн уырыссаг æвзаг æмæ сæ сæхи æвзагмæ 
чи тагъддæр ныззилдзæн. 
— Мах министрадæй æрвыст стæм, æз дæр æмæ мæ биной- 
наг дæр, æмæ нын куыст хъуамæ уа, цас æмбæлы, уыйбæрц, — 
фидарæй фидардæр кодта ахуыргæнæг Мæхæмæты хъæлæс. 
— Мах иууылдæр министрадæй æрвыст стæм. 
— Æрвыст стут, æмæ уын ис куыст. Махæн та нæй. Хадижа- 
йæн дæр нæ фаг кæны уроктæ, мæнæн дæр. Нырма ноджы физ- 
кабинет дæр!.. 
— Физкабинет уыдзæни Басиатмæ, æмæ фестæм ныхас. 
— Куыд фестæм, куы?! Уыдон дын цы хуызæн митæ сты — 
хæрæгыл дызгъуыммæ бадæджы митæ! 
Æмæ уæд ныззылди, гъе, директор Мæхæмæт сæхи æвзагмæ, 
æмæ дзы цалдæр дæргъæй-дæргъмæ хъуыдыйады раскъæрдта 
ахуыргæнæг Мæхæмæтыл, йæ хæдфысгæ ручкæйы фындз дæр 
ма йæм фæцарæзта иуцалдæр хатты. Ахуыргæнæг Мæхæмæт ис- 
дуг фæчъил и — цæмæй фæчъил и — ацу ’мæ йæ базон! Фæлæ 
уайтагъд сындидзыдта фæстæмæ. Æмæ ахæцыдысты — сæ къу- 
бæлттæ ныйивæзтой хылгæнæг уасджытау, сæ цæсгæмттæ ныс- 
сырх сты, афтæмæй сæ ныццарæзтой кæрæдзимæ. Иу сæ иннæ- 
мæн ныхасы бар нал лæвæрдта, æмæ диссагæн хæссинаг уыди — 
445 

цас «хъ»-тæ хауди дыууæ лæджы хъæлæстæй! Хатт-иу сын, цыма 
сæппарын дæр нал куымдтой, цыма-иу фидар ныйисты сæ хъæ- 
лæсты, æмæ иу сын, сæ хъуыры куы фæбадой, уымæй кæд нæ 
фæтарсти Серæби. «Хъ»-джын у солыйы æвзаг, тынг «хъ»-джын, 
уый зыдта, фæлæ уыйбæрц «хъ»-тæ — уанцон нæу! Цыма дзыр- 
дтæн сæ тæккæ «хъ»-джынтæм хъавыдысты! 
Ахуыргæнджытæ ныссабыр сты. Сылгоймæгтæ зæхмæ кас- 
тысты, лæгтæ — дыууæ Мæхæмæтмæ. Дзургæ дæр сæм ничи 
кодта, уромынмæ дæр сæ ничи хъавыд. Æрæджиау, кæроныр- 
дæм куы акъул и сæ хыл æмæ йæ æрлæууынмæ гыццыл йед- 
дæмæ куынæуал хъуыд, уæд ахуыргæнæг Мæхæмæт фæстæмæ 
куы фæзилид уырыссаг æвзагмæ æмæ куы скъæрцц кæнид уырыс- 
сагау: 
— Демæ кусыны бæсты искуы къахæвæрæнтæ сыгъдæг кæ — 
уый хуыздæр уаид лæгæн. 
Æмæ ма-иу Серæби уыйфæстæ дæр хъуыды кодта — уыцы 
цалдæр ныхасы солыйагау цæуылнæуал загъта ахуыргæнæг Мæ- 
хæмæт? Уырыссагау ма сæ цæмæн загъта, цымæ?! 
Диссаг куыд нæ уыди, стыр диссаг, фæлæ уыцы ныхасмæ 
иннæ Мæхæмæт ницуал загъта, мæнæ йæ цыма зонгæ кодта, сæ 
ныхасы кæрон æм афтæ бафæраздзæн бадзурын ахуыргæнæг 
Мæхæмæт, уый, æмæ йæм цæттæ уыди — хъуамæ йæ баурæдта- 
ид. Æцæг, йæ хæдфысгæ ручкæ дзæгъæлы ласт фæци йæ мидæг- 
гаг дзыппæй — урочы пълантæм ма æркæса, уый йæ зæрдæ нал 
æрцагуырдта. 
Уæдæй фæстæмæ цæуыны къахыл лæуд уыдысты Мæхæмæт- 
ты бинонтæ. Фæлæ кæдæм фæцыдаиккой — уыцы афон ма дыууæ 
бынаты кæм ссардтаиккой иу скъолайы. Æмæ-иу сын уроктæ 
куы уыд сæ дыууæйæн дæр, уæд та-иу Хадижа Абдулмаджиды 
скъоламæ схаста. Кæд-иу ахуыргæнджытæй æвдæлон ничи уыд, 
уæд-иу ын, урок кæм уыди, уыцы къласы чызджытæй искæй 
рарвыста урокæй, æмæ-иу уый ирхæфста лæппуйы. Иухатт ын 
Айсеты дæр ауыдта йемæ Серæби. Ахуыргæнджыты хатæны дуар 
чидæр гомæй фæуагъта, æмæ сæ гом дуарæй ауыдта — Айсет ын 
йæ къухыл хæцыд, афтæмæй фæцæйцыдысты, далæ тыргъы дæл- 
лаг кæрон цы кълас и, уыцырдæм. Къласы дуармæ куы фæцæй- 
хæццæ кодтой, уæд лæппу йæ къух фелвæста Айсеты къухæй, 
æмæ йæ гыццыл цæнгтæ чызджы зæнгтыл æрбатыхта, стæй та 
йæ сæр балхъывта уæрджытæм. Айсетæн акъахдзæфгæнæн нал 
уыди. Уæд фæгуыбыр кодта лæппумæ, йæ цæнгтыл ын фæхæ- 
цыд æмæ йæ йæ алыварс ныззылдта, стæй йæ фелвæста йæ хъæ- 
бысмæ, афтæмæй йæ цæстытæ гом дуарыл мидæмæ фæцарæзта. 
Серæби уыдонмæ кæсы, уый куы федта, уæд цыдæр æмбæхст 
мидбылхудт фæзынд йæ цæсгомыл æмæ лæппуйы йæхимæ æрбал- 
хъывта. Уыцы цæстыфæныкъуылд кæд нæ бакодта æхсызгон 
хæлбурцъ йæ зæрдæ Серæбийæн. 
Мæгуыр цардысты Мæхæмæтты бинонтæ. Хадижайæн пъал- 
то дæр нæ уыд. Иу стыр чырынтæ кæлмæрзæны-иу стыхта йæхи, 
446 

афтæмæй-иу ссыди уроктæм. Мæхæмæт-иу йæхæдæг та йæ къуы- 
мых дасæнтæ агуывзæйыл цыргь кодта. Уым дæр-иу сæ цыргъ 
кодта, скъолайы дæр. Агуывзæ дæр-иу йемæ схаста æмæ дасæнтæ 
дæр, æмæ-иу æм дыууæ урочы ’хсæн урок куы нæ уыди, уæд-иу 
сæ цыргъ кодта: агуывзæйы-иу нытътъыста дасæн, йæ дыууæ 
æнгуылдзæй-иу æй агуывзæйы къулмæ балхъывта, афтæмæй-иу 
æй иуæрдæм-иннæрдæм бырын кодта агуывзæйы лæгъз фарсыл. 
Бирæ, дам, фæцыргъдæр вæййы. Чи зоны, мæгуыры тыххæй нæ 
цыргъ кодта йæ дасæнтæ. Ботлихы зын ссарæн уыди дасæнтæ- 
йедтæ. Махачкаламæ та чи æфтыди уырдыгæй! 
11 
Райсомæй чи ахуыр кодта, уыдоны уроктæ куы фесты, уæд 
Серæби директоры абæрæг кодта. Цæвиттон, ацы зылды цы æртæ 
скъолайы уыди — Ансалтайы скъола, Рахата æмæ Шодродайы 
скъолатæ — уыдон иу методикон иугондмæ хаудтой, æмæ йæ 
бынат Ансалтайы скъолайы уыди, разамынд дæр иугонды куыс- 
тæн уыцы скъолайы хицауад лæвæрдта. Ныр сæм хъуамæ æмбырд 
уа, æмæ йын йæ боныфæткыл аныхас хъуыд æмбырдæн. 
Мæхæмæт уым нæ разынд æмæ фæфæнд кодта — хæдзармæ 
ныууайа. Сихор акæна æмæ фездæха. Физикæйы къордæн абон 
æмбырд и, цыдæр æнахуыр темæ амынд и сæ пъланы: танк æмæ 
судзин. Цымыдисаг æм фæкасти уыцы темæ æмæ сын хъуамæ 
абада се ’мбырды, кæддæра цытæ дзурынц. Шарапутдиныл йæ 
зæрдæ дардта, хорз ахуыргæнæг уыд, хистæр кълæсты амыдта 
математикæ æмæ физикæ. Бæрзонд, хæрзхуыз лæппу-лæг. Се- 
рæбийæ хистæр уыд, дзæвгар хистæр, фæлæ йын бинонтæ нæ 
уыд, æмæ иунæгæй царди уый дæр кæйдæр хæдзары. Иухатт æм 
фатеры дæр уыди Серæби. Хонгæ йæ акодта. Сабаты скъолайæ 
иумæ рацыдысты æмæ йæм бахатыд, сом, дам, ма-иу изæрырдæм 
рацу, абадæм, дам, аныхæстæ, дам, кæнæм. Æмæ ацыди. 
Уæларт ын сау тымбыл цугуны хъæдур фыхти. Серæби гыц- 
цыл куы абадт, уæд Шарапутдин сынтæджы бынæй асыкк рала- 
ста — асыкк уыд дæргъæй-дæргъмæ хæтæл макъаронтæй йедзаг. 
Шарапутдин дзы йе стыр армыдзаг систа. Иу тæбæгъмæ сæ æрсæ- 
стытæ кодта ’мæ агмæ фæкъул кодта тæбæгъ. Стæй иу стыр 
кард райста æмæ, пецы фæстæ цæджындзыл цы фысы дымæг 
ауыгьд уыди, уымæ бацыд, иу ахъаззаджы кæрдих дзы æрлыг 
кодта, цугуны йæ ныппæрста, йæ хæрзхуыз тъæпæн цæсгом ба- 
худызмæл и, афтæмæй загъта: 
— Уый — мæн. 
Стæй та дзы æрлыг кодта иу ахæм карст, ныппæрста та йæ 
цугуны æмæ уæд та загъта: 
— Уый — Серæбийы. 
Стæй дзы лыг кодта иу карст иннæйы фæдыл æмæ дзырдта 
уыцы бахуд-бахудгæнгæ: 
— Уый та нæуæгæй — мæн. 
447 

— Уый та бынтондæр — мæн. 
— Уый та æнæ уæлдай ныхасæй — мæн. 
Æмæ афтæ рауад — нæ йын ныллæууыд йе ’хсæвæрмæ Серæ- 
би. Куыд ныллæууыдаид, уыцы нард дымæджы карст куыд сис- 
таид йæ дзыхмæ! Æмæ сæфсон кодта, Мамалау, дам, мæм хъуа- 
мæ æрбацæуа æмæ, дам, мæ сау быны рох фæци. Ныр, дам, 
мæгуыр лæппу кæд афонмæ уынджы хъæбæрыл лæууы, уæд, 
дам, тæригъæд нæу! Æмæ куы рацыд, уæд фæндагыл ууыл хъуыды 
кодта: ныр уый фервæзти уыцы нард кæрстытæ хæрынæй, фæлæ 
сын Шарапутдин цы митæ кæндзæн! Фысы дымæг! Цы йæ сдис- 
саг кодтой, цы?! Сбур уыдзæн, фиуад скæндзæн — нымады дæр 
сæм нæу, уыцы адджынæн æй хъуамæ æмпулой. Лæппуйæн йæ 
сунæтгæнæн бонæй йæ чындзæхсæвы бонмæ йæ хъуамæ дарой 
æвæрдæй. Суанг йæ ахæрæты бонмæ дæр. Уæд цавæр æвæрд у! 
Кæдæм æй дарыс уыйбæрц хан?! Науæд хъæдур у æмæ йыл сæ 
кæдæм кæныс дымæгæй, макъаронæй? Ныр шурпа у, уый тых- 
хæй йыл, кæм цы и, уыдон иууылдæр ныккæнай хъуамæ! 
Æмæ йæ фæстæмæ фездæхын хъæуы. Уыцы æмбырды абад- 
дзæн. Хорз у, æмæ сабатбон у, изæры скъола нæ кусы, æмæ йæ 
уырдæм цæуын нæ хъæуы. 
Скъолайæ хъæуырдæм цы къахвæндаг уыд, ууыл фæуырдыг 
кодта — къахвæндаг йæхæдæг миты бын фæци, фæлæ миты уæлæ 
дæр, йæхæдæг куыддæриддæр у. афтæ къæдзтæ-мæдзтæй базза- 
ди. Серæби йыл рог-рог уади. Йæ пъалто ’мæ йæ худ мидæгæй 
фæуагъта — хъарм бон у, цæмæн æй хъæуы пъалто ’мæ худ! Хур 
гъæйттæй кæсы, цыма зымæг кæй æрцыд, уый дзы рох фæци. 
Лæсæнтæ кæны йæ рухс, рæгътыл ивылы, æрхытæ ’мæ дæлвæз- 
ты ныббадти, ныццахсти сæ. Афтæ зыны, цыма мит йæхæдæг 
дæр схъарм и. Кæд дæ фæнды, æргуыбыр кæн æмæ йæм дæ 
къухтæ батав. Кæцæйдæр йæ зæрдыл æрбалæууыд, кæддæр Пуш- 
кин цы боны кой кодта, уый: «У суруазал ’мæ — хур, æгъуысты 
бон»... Ай ахæм бон нæу. Ам бæстæ миты бын и, афтæмæй хъарм 
у дуне. Æмæ хорз у! 
Уалынмæ суыдта Фузæйы — ахуыргæнджыты хæдзары фи- 
сыны лæууы, куыд раст фæлæууы, афтæ, æмæ йæм йæ къух 
тилы — ардæм! Серæби къахвæндаг фæуагъта, фадхъулмæ миты 
алæгæрста Фузæйы ’рдæм. 
— Цом махмæ, — дзуры йæм Фузæ, нæма йæм бахæццæ и, 
афтæмæй. — Сихормæ дæ хонын. 
— Æмæ уæм цы и? — худы Серæби, — хуын уæм мачи 'р*æс- 
са! 
— Хуынæй фыддæр, — бахудти Фузæ дæр, стæй йæ хъæлæс 
фæныллæг кодта. — Дысон Лабазан æмæ Лука кæд не ’рхастой 
голладжы ’рдæг бæлæттæ. 
Лука Нинæйы лæг уыди. Нинæ дæр уырыссаг æвзаг амыдта 
райдиан кълæсты. Уалæ Пензæйæ æрцыдысты. Нинæ ахуыр куы 
фæци, уæд æй ракуырдта, стæй, Нинæйы ардæм куы æрвыстой, 
уæд уый дæр йемæ рацыд. Йæ дæсныйад шофыры куыст уыд, 
448 

æмæ йын Ансалтайы машинæ кæцæй æркъахтаиккой! Æнæхъæн 
районы дæр кæд уыдаид иуцалдæр машинæйы. Стæй уæрæсейаг 
шофыр Лечъыбæстæйы фæндæгтыл цы хъуамæ ахæцыдаид! Æмæ 
бон-изæрмæ, ахуыргæнджыты хæдзары сын цы гыццыл хатæн 
уыд, уым бадти. 
— Кæцæй? — бадис кодта Серæби. 
— Уæлæ, — йæ къух иу дард фæкодта скъолайы ’рдæм Фузæ, — 
скъолайы уæлхæдзарæй. 
— Цæмæн? — Серæби фæтыхст. Уæдæ уанцон бæлæттæ хаст 
нæу! Уый куы айхъуыса хъæуыл, æмæ æрцæуæг ахуыргæнджытæ 
скъолайы уæлхæдзармæ хизынц æмæ дзы бæлæттæ ахсынц, уæд 
худинаг æмæ аллайаг нæ фæуыдзысты! Гъеныр уый æцæг лукъа 
нæу, уыцы Нинæйы лæг! 
— Хæрынæн, æндæр цæмæн, — дзуры Фузæ æмæ та худгæ 
дæр бакæны. — Сæ бумбули сын дысон æмбисæхсæвмæ фæтыд- 
там, стæй дзы хæринаг кæнынæн кæй фæуагътам, иннæты уæл- 
хæдзармæ сæппæрстам. 
— Цæмæн? 
— Цæмæн, цæмæн! Нал мæ ныууадздзынæ дæ цæмæнæй? 
Цæмæй уым уазалы лæууой миты уæлæ. Нæ уæлхæдзар уазал- 
гæнæнæй кусы махæн. 
— Уæдæ уын Лукайæн цыдæртæ æнтысын байдыдта. Бæлæттæ 
ахсæджы дæсныйадыл ныххæцыд. 
— Уадз-ма йæ! Бон-изæрмæ йæ фæрстæ схаудтой уыцы зæ- 
ронд диваныл. Хуыссы æмæ тамако пъæртт кæны. 
— Æмæ уæ Лабазан та цы хорз бадардта йæ зæрдыл? 
— Лабазан сын сæ тæккæ стырдæр адзæгæрæг кодта цæхæ- 
рыл, стæй ма арахъы авгæй гыццыл фæуагъта, фæлæ мæгуыр 
бæлонæй стæг дæр нал аззад — акъæмс æй кодта, — бахудти та 
Фузæ. 
Дзидзатæй нæ бахордта Серæби, цыма хъæрмхуыпп уыдоны 
басыл конд нæ уыд. Иæ зæрдæ йæ не схаста, уыцы тæнæг ба- 
зыртæ æмæ гыццыл базгуытæм бавнала, уый. Фæлæ хъæрмхуыпп 
адджынæн хордта. Уый хуызæн хæрзад хæринаг рагæй нал ацыд 
йæ хъуыры. Чызджытæ лæууыдысты — æнахуыр лæуд кодтой. 
Къулы, æвæццæгæн, раздæр дуар уыди. Стæй систæуыд дуар, 
æмæ йын йæ бынаты, дуар куыд лæууыд, афтæ хæрдмæхъил 
фæйнæджытæ бахуыдтой. Фæйнæджытæ мидæгæй баззадысты 
æмæ дзы цыдæр байбынгонд рауади. Чызджытæ дзы æртæйæ 
фæрсæй-фæрстæм нæ цыдысты, æмæ Фузæйы фæрсмæ лæууын 
бахъуыд Машæ æмæ Зинæйы æхсæн. 
— Бадгæ цæуылнæ кæнут? — бакасти сæм хæргæ-хæрын Се- 
рæби. 
— Кадджын уазæг нæм куы вæййы, уæд бадгæ нæ фæкæнæм, — 
бахудти Машæ, йæ былтæ басырх сты. Уыдон дæр фыццаг аз 
куыстой — Машæ æмæ Зинæ, Серæби æмæ Фузæйау. Уыцы уал- 
дзæг фесты каст уалæ Калугæйы педскъола. Ныр уырыссаг æвзаг 
амонынц райдиан кълæсты. Машæ — тымбылгомау зæрдæисгæ 
29 Хуыгаты Сергей 
449 

чызг, исты зæгъынмæ куы фæхъавы, уæд уал хъуамæ фыццаг 
бахуда, худгæ-худын та ризгæ кодта, цыма-иу йæ быны зæхх 
змæлыд, уый хуызæн. Уæд-иу йæ кофтæйы тæрттæ æддæмæ цы 
дыууæ къуыппы дардтой, уыдон бынтон нал зыдтой æрæнцой, 
цыма, æддæмæ кæцæй ракæсой, ахæм зыхъхъыр агуырдтой коф- 
тæйы тæртты. 
— Сихор хæрынмæ махмæ цæуылнæ цæуыс, Серæби Замбе- 
джы фырт? — дзуры Машæ æмæ йæ цæстытæ худынц. 
— Махмæ фæтк нæ амоны æнæ хонæг искæмæ цæуын. 
— Кæмæ нæ амоны? 
— Ирæттæм. 
— Æмæ дæ хондзыстæм. 
— Хонут мæ. 
— Фæлæуу, æмæ афтæ гæнæн нæй — иу сихормæ дæ æрбахо- 
нæм, стæй иннæ сихæрттæм дæхæдæг цæуай? 
— Ис. Æцæг мын хъуамæ бæлоны фыдæй хæринæгтæ хæссат 
мæ фынгмæ. 
— Хæсдзыстæм. 
— Къухфыст мын раттут. 
— Ратдзыстæм. 
— Стæй уын уыцы бæлæттæ хæрд куы фæуой, уæд та? 
— Нæ фæуыдзысты. Уартæ ма Лукайы бафæрс, кæддæра цас 
сты. Кæрон сын нæй, — нæ састи Машæ. Фузæ æмæ-иу Зинæ 
дæр бахудтысты. 
— Арæхстгай æвналут, бæлонхор стут, уый уын куы рахъæр 
уа, уæд уыл зарджытæ скæндзысты. 
— Æмæ зарæг цæмæй æвзæр у? 
— Уый зарæг зоны! 
Фузæ Машæйы уæхск æркъуырдта йæ тъæпæн армæй. 
— Дæ худæджы дзæкъул къæртт фæци абон, мæнæ чызг?! — 
стæй аздæхт Серæбимæ. — Ахæр-ма дзы. 
— Гыццыл ма мæ дзы куы уаид. Æгæр хæрзад у, æмæ йæ куы 
мысон. Чи йæ скодта, чи? 
— Мæнæ Машæ. 
— Æгонгæй, æз нæ уыдтæн. 
— Уæдæ чи уыд? 
— Лабазан, — хъæрæй ныххудти Машæ. 
— Уæдæ дзы нал хæрын. 
— Нæгъ! Æз уыдтæн. Ахæр-ма дзы! 
— Цу, Машæ, æркæн ын. 
— Ды йын æркæн, Фузæ, æз ын куы нæ базонон кæнын. 
— Куыд нæ базондзынæ?! 
— Æгæр конд мын куы фæуа! ^Ч 
— Гъа-ма, Нинæ, ды мын æркæн, — йæ тæбæгъ бадардта Ни- 
нæмæ Серæби. 
Нинæ йæхи рафтауæгау кодта Фузæ æмæ къулы ’хсæнæй, 
тæбæгъ райста Серæбийы къухæй æмæ бауад пецмæ. 

— Йедзаг ын æркæн! — дзуры Машæ хъæрæй æмæ йæм йæ 
гом цонг бадаргъ кодта, — уыцы урс-урсид тымбыл цонг цы- 
рагъы хуызæн фидыдта. 
— Æгонгæй, йе ’рдæг, — дзуры Серæби. 
— Æццæй, Фузæ? — фæрсы Зинæ. 
— Йæ фылдæр æрдæг, — худы Фузæ. 
Зинæ йын йæ разы авæрдта тæбæгъ æмæ та йæ бынаты балæу- 
уыди. Йæхи дзы тыхтъыст бакодта. 
Серæби та сæм бакаст. 
— Гъомæ, уым цæмæн лæуут уæддæр? Кæй дзы нæ цæут, 
уый тыххæй? 
— Базыдтай йæ! — ныхас та йæхимæ айста Машæ. — Ам куы 
нæ лæууæм, уæд нæ уазæджы цинæй нæ зæнгтæ нæ быны куы 
фæтасой, уымæй тæрсæм. Ам куы лæууæм, уæд нын уымæй тас 
нæу. 
— Хуыздæр дзуаппæн ссарæн нæй. Фæлæ гъеныр афтæ бакæ- 
нæм æмæ мæ мауал дзурын кæнут, æндæра куы ферхæцон, уæд 
Мæхæмæт фæдисы æрцæудзæн æмæ, скъолайы бæлæттыл бы- 
лар кæй бафтыдтат, уый базондзæн. — Стæй аздæхт йæ тæбæгъмæ. 
Раст уæд чидæр дуар æрбахоста — цыдæр æнарæхст тъæпп-тъæпп 
æй æрбакодта. Серæби фестад æмæ акаст дуарæй. Уым, дуар- 
ахизæны лæууыди Айсет. Серæбимæ скаст æмæ зынди йæ цæс- 
тытыл, йæ удыбон уромын кæй нæ уыд, ахæм хъизæмар. 
— Айсет! — сирвæзти хъæрæй Серæбийæ, стæй æддæмæ ахызт 
æмæ дуар æрбахгæдта. Айсет йæ цæстытæ æруагъта. 
— Уым иу хъуыдыйад æвзарын, — загъта æмæ фæлæууыд йæ 
ныхасæй. Йæ къæхтыл цы резин дзабыртæ уыд — йæ фадхъул- 
тæм æххæстысты дзабыртæ — уыдонæй иуы цыргъ фындзæй 
миты уæлæ цыма дзуæрттæ æфтыдта: иуæрдæм-иу ауагъта дза- 
быры фындз, стæй-иу ын æй йæ фæдыл цæхгæрмæ æрбауагъта. 
— Цæй хъуыдыйад æвзарыс?! — йæ дис бамбæхса, уый нæ 
бафæрæзта Серæби. 
— Домгæ вазыгджын хъуыдыйад. 
— Æмæ? 
— Æмæ йæ нæ зонын æвзарын, — йæ цæстытæ йæм сзылдта. — 
Ды мын æй бацамон. 
— Кæм æй æвзарыс? 
— Уæлæ скъолайы. 
— Æмæ скъолайы афтид кълас куы нæ и. 
— Тыргъы. 
— Æмæ йæ тыргъы цæмæн æвзарыс, уæхимæ йæ цæуылнæ 
æвзарыс? 
— Нæ зонын. 
— Гъомæ цу, æз дæр фæцæуын. 
— Гъеныр цом, — уæлæмæ та йæм скаст Айсет, æмæ Серæби 
фæтарст — уыцы сау цæстытæ цæссыгтæй куы айдзаг уой. 
— Гъомæ цом. 
451 

12 
Скъола Ног азмæ цæттæ кодта йæхи. Хистæр кълæсты лæп- 
путæ зазбæлас æрхастой, уалæ фæсрагъ кæмдæр зазкъох и, ’мæ 
уырдыгæй. Æвæццæгæн сæ сæ цин схаста — æгæр стыр бæлас 
калд сын фæци. Скъолайы раз ын йæ сæрæй æнæхъæн ивазн 
алыг кодтой. Уæддæр ма царыл ныдзæвы йæ цъупп. Ныр ыл 
чызджытæ нымбырд сты æмæ йæ фæлындынц. Æлхæнгæ хъазæ- 
нæй сæм ницы уыд, фылдæр ыл дыргътæ ауыгътой, стæй ноджы 
алыгъуыз гæххæттытæй цы хъыгъырыкæрон уадздзæгтæ фæкар- 
стой, уыдон — хæлттæ кодтой уыцы уадздзæгтæ æмæ йын сæ 
кæм ронбаст æрбакодтой йæ къалиутыл æддиæутты, кæм ыл сæ 
дзуарсаауыгъд æркодтой хъатараты хуызæн. Бæласæн йæ фарсмæ 
стъол æрæвæрдтой, стъолмæ схизынæн — бандон, цыппæрдигъон 
хъæдын бандон. Æмæ сæ бæласæн куы йæ иу фарсмæ ахæр-хæр 
кæнынц стъолæй дæр æмæ бандонæй дæр, куы — йæ иннæ фарсмæ. 
Уæле стъолыл — Айсет. Иннæ чызджытæ иуцалдæрæй — бынæй. 
Æмæ йæм цы сдæттынц, уый та айсы Айсет æмæ та йæ ацауын- 
дзы бæласы къалиуыл, æмæ зæу-зæу кæнын байдыдтой бæласы 
къалиутæ, æмæ сыл кæм бур-бурид цъупп кæрдо ацахсы адæй- 
маджы цæст, кæм — сырх-сырхид æмдымбыл фæткъуы. Æмæ 
фæгуыбыр кæны уыцы цъæтæлвæст зæнгтыл Айсет, райсы, чыз- 
джытæй йæм чи цы сдары, уый, стæй сæвналы бæласы къалиу- 
мæ, йæ къахыæлгътыл алæууы, салбары фадгуытæ фæтынг вæй- 
йынц йæ раст зæнгтыл. 
Серæби йæ бынаты бадти. Хатæны дуар — гом, æмæ йæм гом 
дуарæй зынди зазбæлас дæр, стæй, чызджытæ йæ алыварс куыд 
змæлыдысты, уый дæр. Дуар сæхгæнын хъуыд — афтæ йæм каст, 
фæлæ йæ не ’хгæдта: цыдæр цин æм хъарыд, чызджыты æхсыз- 
гон змæлд кæй уыдта, уымæй. Иуæй-иухатт-иу цалдæрæй сдард- 
той чызджытæ сæ къухтæ Айсетмæ — чи йæм кæрдо дардта, чи — 
фæткъуы, сæ хъæдтыл æндæхтæ баст, афтæмæй, чи та — æндæр 
исты, уæд-иу сын аразгæ бустæтæ кæныныл фæци. Æвæццæгæн 
мæм, ома, иугай дæттут, уыйæппæтæй мæм, ома, иумæ цы ныхъ- 
хъил кæнут уæ къухтæ?! Нæ мæ уынут, ома, иу йеддæмæ нæ 
дæн æмæ хæйрæг нæ фестадтæн, ома! Афтæтæ-йедтæ дзырдта- 
ид. Уæдæ æндæр цы хъуамæ дзырдтаид! 
Иуафон зазы тæккæ ныхмæ цы кълас уыд, уырдыгæй рауади 
цалдæр чызджы. Сæ иуы къухы — сырх стъалы. Æвæццæгæн æй 
уым сарæзтой. Æмæ йæ Айсетмæ слæвæрдтой. Хъуамæ йæ бæла- 
сæн йæ тæккæ цъуппыл бакодтаид. Стъолæй бæласы сæрмæ не 
’ххæст, æмæ йæм бандон слæвæрдтой. Айсет алæууыд бандо- 
ныл, уæлæмæ сивæзта йæхи. Æмæ ауыдта Серæби — бандоны 
фæстаг къæхтæ фæхицæн сты стъолæй æмæ сындæг-сындæг 
уæлæмæ фæцæуынц. Фестъæлфыди Серæби. Уый дæр б^хæццæ 
и стъолмæ, æмæ бандоны гуыпп дæр фæцыд. Стæй ращъуыст 
чызджы тарст хъæр, æмæ ауыдта Серæби — мæнæ, йæ цæнгтæ 
хъилæй аззадысты, афтæмæй ратæхы Айсет. Фæлæбурдта йæм, 
452 

рацахста йæ, фæлæ фæцудыдта æмæ стъолыл бахауд. Æмæ уæд 
ауыдта стъалы, йæ тæккæ цæстыты раз лæууыди уыцы сырх- 
сырхидæй, цыма йæм æй æвдисгæ кодта, ома, æз стъалыйы тых- 
хæй рахаудтæн, ома, стьалы бакæнынмæ куы нæ сæвнæлдтаин 
бæласы цъупмæ, уæд нæ рахаудаин. Æмæ уæд бафиппайдта Се- 
рæби — кæд чызджы цонг нæ уыди йæ бæрзæйыл тыхт! Æвæц- 
цæгæн, фæтарсти æмæ ма йæ, цы ’мбæлы ’мæ цы не ’мбæлы, 
уыдæттæ нымайынмæ ’вдæлди! 
Куы фестад æмæ, ныр æруадзон чызджы зæхмæ куыд загъ- 
та, афтæ ацахстой йæ хъустæ чызджы зæрдæйы гуыпп-гуыпп, 
æмæ йæм хъусыныл фæци — тарсты гуыпп-гуыппы хуызæн æм 
нæ фæзынд, æндæргъуызон гуыпп-гуыпп æм фæзынд æмæ фæ- 
тарсти Серæби, кæд иннæ чызджытæ дæр хъусынц уыцы гуыпп- 
гуыпп. Хъуыста гуыпп-гуыпмæ æмæ бамбæрста, зоны Айсет, уæд 
Мамалау Хавайæн цытæ фæдзырдта уый тыххæй, Серæбийы 
тыххæй, уыдон иууылдæр! Бæрæг уыди зæрдæйы гуыпп-гуып- 
пыл. Загъта йын æй Хава. Ома, уадз æмæ йæ зона, уымæ кæй 
бады, уый, уадз æмæ, ома, æмбара йæ уавæр, æмæ йæ митыл 
фæстæмæ хæца. 
Куы йæ æруагъта зæхмæ, уæддæр ма хъуыста уыцы гуыпп- 
гуыпмæ æмæ ма йæ бынатæй фезмæла, уымæ нал арæхст. Исты 
зæгъын дæр æй хъуыд — уæдæ мацы сдзур чызджытæм, афтæ- 
мæй азил æмæ ацу, уый цы хуызæн цыд уыдаид! Фæлæ, цы 
зæгъа, уый нæ зыдта æмæ уæд загъта: 
— Бандонмæ уæ мачиуал схизæд! 
Афтæ зæгъа, уый йæ зæрдæйы кæрон дæр нæ уыди. Фæлæ 
афтæ загъта. 
Стæй ацыд. Дуаргæрон фæлæууыд: дуар бахгæна, æви йæ 
гомæй ныууадза? Гом куы уаид, уæд хуыздæр уаид, фæлæ чыз- 
джытæ уымæ кæсынц, уый æмбæрста æмæ йæ бахгæдта. 
Хъуамæ хорз рауайа сæ хъазтизæр — Октябр!>1 бæрæгбон кæй 
равдыстой. «уымæй хъуамæ хуыздæр уа! Басиат дзы йæхæдæг 
дæр зардзæн. Зарджыты къорд дæр зардзæн, йæхæдæг дæр. Æмæ 
Басиат куы ныззара! Уый та дзы æмдзæвгæ хъуамæ бакæса, Къо- 
стайы æмдзæвгæ, йæ уырыссаг æмдзæвгæтæй — «Мæ цæстмæ 
мын ма дар...» Фæлæ уæддæр ацы Басиат, ацы! Цы судзгæ улæф- 
тытæ схауы йæ хъæлæсæй! Диссаг та куыд нæу хъæлæсы хъуыд- 
даг! Дзургæ-дзурын куыд ницы разыны йæ бирæ гæнæнтæй. Ца- 
лынмæ нæ ныззара, уæдмæ, хъæлæс цы вæййы, уый вæййы, стæй 
куы ныззары, уæд бынтон æндæр фесты. Уæдæ Басиат дзургæ 
къуызгæ-къуызгæ куы фæкæны, уæд дзы уый æнхъæл чи вæййы, 
æмæ куы ныззара чызг, уæд кæлæнтæ кæнын райдайдзæн уыцы 
хъæлæс! Топпы гæрæхтæ дзы цæудзæни, йæ топпыхос æхсонду- 
рæй кæмæн схæцы, ахæм топпы гæрæхтæ. 
Умахан цагъта, уый зарыд. Уыдон бадтысты фынгыл. Алцы- 
дæр — куыддæриддæр вæййы, афтæ. Фæлæ иуафон ма феста, 
ма! Фестади, йæ кæлмæрзæн фелвæста йæ сæрæй æмæ йæ йæ 
къухы хæрдмæ фæхаста, цыма кæлмæрзæн нæ уыди, фæлæ ты- 
453 

рыса уыди, комы тырыса, æмæ йæ искуы мæсыджы сæр ныт- 
тындзынмæ хъавыд. Комы цæрджытæ йæ иууылдæр куыд фед- 
таиккой. Хæцыд кæлмæрзæныл бæрзонд æмæ зарыд — арт сир- 
вæзти кæмдæр йæ зæрдæйы рæбын, æмæ йæ цæхæр калди уыцы 
артæн чызджы хъæлæсæй. Серæби бадын нал бафæрæзта. Сыс- 
тад æмæ, куырм лæг куыд цæуа æрмифицаугæйæ, афтæ араст и 
чызгмæ. Куы йæм бахæццæ и, уæд ауыдта, чызджы дыууæ уаду- 
лыл фæйнæ-фæйнæ цæссыджы гагайы куыд бандзыг и, уый, æмæ 
бадис кодта — куыд банцадысты уыцы тымбыл уадултыл уыцы 
тымбыл цæссыджы гагатæ, куыд нæ æртылдысты æмæ зæххыл 
сæ тъæпп куыд нæ фæцыди?! Æмæ йæхæдæг дæр нæ бамбæрста 
— цæмæн?! — афтæмæй йæ иу уæраг зæхмæ æруагъта чызджы 
раз. Зарæг фæцудыдта, фæлæ нæ фæкалди, æвæццæгæн, йæ 
кæронмæ кæй фæцæйхæццæ кодта, уый тыххæй. Стæй æрлæу- 
уыди зарæг. Чызг йæ къух бадардта Серæбимæ. Серæби къухмæ 
бавнæлдта, фестад æмæ къухы уæлармæн аба кодта. Уæд ауыд- 
та: фынгыл бадгæ ничиуал кодта, иууылдæр лæууыдысты, æмæ 
ныссабыр и фынг. Стæй Абдулманап йе стыр æрмттæ æрхоста 
кæрæдзийыл, иннæтæ дæр февнæлдтой æмдзæгъд кæнынмæ æмæ, 
æрсдон куыд акæла йæ донвæдыл, афтæ уыцы фидар къухты 
æмдзæгъд алæсæнау кодта фынг-фынг дæлæмæ. Кæд, мыййаг, 
анызта Басиат дæр. Умахан-иу анызта — уый федта. Бахастой-иу 
æм уырдæм агуывзæ, дзидзайы кæрдих дæр-иу акодта йæ дзы- 
хы. Уый нæ федта нуазгæ æмæ йæ куыд федтаид! Иуæй, чъыл- 
дымыздæхтæй бадти фынгмæ, иннæмæй та, кæлмæрзæнæй йæ 
цæстыты йеддæмæ ницы зынди. Фæлæ анызта, æвæццæгæн. Æгæр 
æгæнон уыдысты йæ митæ. Æрвонгæй афтæ æгæнон митæ кæны- 
ныл не схæцыдаид, æвæццæгæн. Стæй йæ зарæг дæр — хорзæй 
хорз уыди, куыд нæ уыди хорз! — фæлæ, цыма, æгæр æгъатыр 
уыди æмæ, цыма, лæгты фыдæнæн уыди афтæ æгъатыр, фын- 
гыл æнæмæтæй чи бадти, уыцы лæгты фыдæнæн. 
Йæхæдæг дæр анызта Серæби. Абдулманап æй йæ цуры сба- 
дын кодта, бахатыд-иу æм, æмæ та-иу æфсæрмæй анызта. Куы 
нæ анызтаид, уæд, чи зоны, цæугæ дæр нæ фæкодтаид Баси- 
атмæ. Фæлæ анызта ’мæ, нуæзт уæлтæмæн æфтауы лæгыл. 
Уæд æм хæдзармæ æрбацыд Хабиб. Куывдмæ айрæджы код- 
та æмæ, бадт куы райхæлд, уæд æй Лабазан нæ рауагъта, æвæц- 
цæгæн, ма, ома, дыууæйæ иумæ абадæм. Серæби йæхи æруа- 
дзынмæ хъавыд сынтæгыл, афтæ йын æрбахæцыд йæ дуарыл. 
Æмæ ма бирæ фæбадтысты, бирæ ма фæныхæстæ кодтой. Хаби- 
бæн кæд нæу йæ хæрз æмхæрæфырт Басиат. Йæ хабæрттæ йын 
фæкодта Серæбийæн. 
— Буйнакскы ахуыр кодта ахуыргæнджыты скъолайы. Мæ 
мæгуыр мадыхойæн йæ цæстытæ ныуурс сты — уæдæ мæнæ фæ- 
уыд$æн ахуыр йæ чызг æмæ мызд исын райдайдзæн. Хуыздæр- 
хуыздæр ма цæуыл бацин кæндзæн хæххон сылгоймаг! Ныр, 
кæронбæттæны фæлварæнтæм куы ’рхæццæ, уæд йæ размæ фæци 
уыцы фыдфæлварæн æмæ иннæтыл дур ныффæлдæхта. — Хабиб 
454 ^ 

йæ тъæпæн арм пецы сæрмæ байста, æрæвæрдта йæ уазал пецы 
сæр, йе ’нгуылдзтæй йыл адыккыри-дыккыри кодта æмæ Серæ- 
бимæ бакасти: 
— Хуыцау сылгоймагæн зонд куыд нæ радта, уый нæ зоныс? 
— Куыд нæ йын радта зонд?! 
— Нæ йын радта. Æнæуи йæ алцæмæй дæр куы сифтонг код- 
та — уындæй, зæгъай, кондæй, уæдæ нæлгоймæгтæн сæ уд сæ 
хъæлæсæй кæмæй ласы, уыцы мидбылхудтыл дæр ын нæ баца- 
уæрста. Уæд ма, дам, æм фæстæмæ куы фездæхид а сылгоймаг, 
æмæ, дам, зонд та?! Æмæ, дам, ыл уым Стыр Хуыцау йæ сыз- 
гъæрин къухтæ куы сцæгъдид — зонды кой, дам, ма кæ, уæд, 
дам, сылгоймаг нал уыдзынæ! Æмæ æнæзондæй хырхы. Нæлгой- 
маджы номыл æм цæхæрадоны быдыргъ куы бадзура, цом уалæ 
Æрфæныфæдыл арауай-бауай кæнæм, уæд æй афтæ нæ бафæрс- 
дзæн: æмæ мæ кæуылты скæндзынæ Æрфæныфæдмæ, фæлæ йæ 
райст-бавæрды къабайы йæ сæр фæцæвдзæн. 
Ахуыргæнæг сын уыди уыцы лæппу педскъолайы, нырма æры- 
гон. Бафтыди йыл. Хуыцаумæ цыд æмæ зæхмæ здæхти — æрмæст 
уый, Басиат, æндæр чызг нæй зæххыл. Куыддæр фæуа скъола, 
афтæ йæ цæнгтыл рахæсдзæн скъолайæ, уадз æмæ иууылдæр 
феной, куыд бирæ йæ уарзы, уый. Æмæ йын афтæ нæ загъта: 
уæд уал фæлæуу, фæуон скъола, æмæ мæ уæд рахæссай дæ цæнг- 
тыл. Нæ йын загъта. Хуыцау ын зонд нæ радта, 4мæ йын куыд 
загътаид! Стæй бинонтæ разынд лæппуйæн. Æмæ йæ зонд фæ- 
хæццæ амæн: уый та куыд? Æмæ уыцы ныхæстæ та? Æппын 
ницæуыл æнцадысты уыйæппæт ныхæстæ?! Бæх цæххæй куыд 
басайай, стæй йын йæ барцыл куыд фæхæцай æмæ йе ’ккой куыд 
абадай, æндæр ницæмæн уыдысты уыцы ныхæстæ! Уæд куыд 
нæ басудзы уыцы æвзаг — уыйбæрц сайæн ныхæстæ кæм и?! 
Æмæ ма йыл йæ цæстытæ искуы куы ’рхæцой, уый адæргæй 
фæлыгъди скъолайæ, фæлыгъди Буйнакскæй. Хъæумæ йæ цæс- 
гом нæ ахъæцыд — куыд ахъæцыдаид йæ цæсгом! Уыдон æм 
ахуыргæнæджы гæххæттимæ æрцæуынмæ ’нхъæлмæ кастысты, 
уый та сæм худинаджы гаккимæ æрцыдаид! Æмæ ам мæныл фæ- 
цыди йæ тъæпп. Ныр дæ нæ бауырндзæн, фæлæ-иу кæд боны- 
гон, æз куысты куы уыдтæн, уæд ацъынд кодта, уыййеддæмæ 
сæрды дæргъы йæ сæр иу æхсæв базмæ не ’руагъта. Хибар ран 
сбадтаид, ныггуыбыр уыдаид æмæ афтæ бадтаид суанг бонмæ. 
Афтæ-иу æй бадгæ ныууагътон, куыстмæ-иу куы цыдтæн, уæд. 
Сдзырд æм нæ уыд, æмæ йæм ницы дзырдтон. Уый та, æвæццæ- 
гæн, йе ’ннæ хъизæмары æдде уыцы зарæджы хъизæмар дæр 
æвзæрста, далæ уыцы зарæджы, Лабазанты куывды кæй нызза- 
рыди. Уыцы æндзыг бадгæйæ уыцы зарæг рабар-бабар кодта 
фæйнæрдæм. 
— Æмæ, афтæ зæгъыс — зарæг йæхи арæзт у, уыцы зарæг 
далæ? — йæ бынаты рабадæгау кодта Серæби, диссаг æм фæкас- 
ти Хабибы ныхас: уæдæ ахæм судзгæ зарæг æрхъуыды кæн! 
— Зарæг у, хъарæг у — йæхи зæрдæйæ сыфтыди. Уæдæ æз 
455 

ахæмæй никуы ницы фехъуыстон Солыйы адæмы ’хсæн. Никуы 
дæр чингуыты сæмбæлдтæн ахæм истæуыл. Адæм, дам, уарзын 
раздæр базыдтой, дзурын куы базыдтой, уымæй. Гъо, уый, дам, 
сыгъдæг уарзыны дуг уыди. Тæхудиаг, дам, сты, уыцы дуджы, 
дам, чи арвыста йæ царды бонтæ. Дзурын куы базыдтой адæм, 
æмæ дзыхы дзырд куы бахæццæ уарзтмæ, уæд дзы кад æмæ 
радæй ницуал баззад. Æгадæй къæхты бынмæ æрхауди уарзт. 
Уо, фæлтау дзурын куы никуы базыдтаиккой адæм, æгомыгæй 
куы фæхитыдтаиккой хуры бын. Кæнæ та сæ змæлæг куынæуал 
базадаид. — Хабиб арф ныуулæфыд, цыма искуыдæм исты хъæр 
кæнынмæ хъавыд, уый хуызæн, стæй йæ худ систа, æвæццæгæн 
æй искуы æрæвæрынмæ хъавыд, фæлæ уый хуызæн нæуæг худ 
кæм æрæвæра, ахæм бынат æм никуы разынд æввахс, æмæ йæ 
фæстæмæ ныккодта йæ сæрыл. — Цæй, ныр та æндæр истытæ 
адзурæм, кæннæуæд нæ, Басиаты зарæг кæуыныл куы бафтауа, 
уымæй тас у, — йæхи фæхъæлдзæг кодта Хабиб. 
Серæбийы нæ фæндыд æндæр истытæ дзурын. Басиаты кой 
кæнын æм цыд, йæ зарæджы кой кæнын. Йæ цæстытæй нæ хи- 
цæн кодта уыцы æгайнæг ныв — йæ кæлмæрзæн фелвæста, хæрдмæ 
йæ фæхаста, цыма заргæ нæ кодта, фынгыл чи бадти, уыцы лæг- 
тæн, фæлæ кæмдæр цыдæр фыдбылыз æрцыд, æмæ сæм фæди- 
сы хъæр кодта. Адæм, дам, дзурын куы базыдтой, уæд, дам, 
уарзын нал зонынц. Уымæй ма диссагдæр исты уа! Æмæ йæ афтæ 
æрфæндыд, тынг æй æрфæндыд афтæ: гъеныр куы ницуал зæ- 
гъид æппындæр Хабиб, йæ бадæнæй æнæдзургæйæ куы сыстид 
æмæ афтæ æнæдзургæйæ дуарыл куы ахæцид æмæ куы ахизид. 
Уый афтæ куы баззаид бадгæ — куы бадид æмæ куы бадид, йæ 
зарæгыл дæр ын куы рахъуыды-бахъуыды кæнид Басиатæн æмæ 
йæхиуыл дæр. Стæй уыцы ахуыргæнæг лæппуйыл дæр, ныхæс- 
тæй йын мæсгуытæ чи фæцамадта, стæй бинонтæ кæмæн разын- 
ди. Цымæ йæ царды цы цинтæ уынгæ фæцæудзæн? Батайдзæн 
ын уыцы тæригъæд? Æмæ йын куыд хъуамæ батайа?! 
Фæлæ Хабибмæ цæуыны фæндæй ницы уыди. Бадти æмæ та- 
иу Серæбимæ бакасти. Бæрæг уыд: цыдæр зæгъинаг æм уыд, 
фæлæ йыл цыма фæстæдæрмæ ауæрста. Уæддæр иуафон загъта: 
— Дæуæн цыма дæ зыв-зыв Цохалийы скъолайы ссæудзæн. 
Серæбийæн хъыг уыди уыцы ныхас — уæдæ иугæр дзурыс, 
нæ цæуыс æмæ уæд Басиаты кой кæн, йæ зарæджы кой йын 
кæн. Уый дын Цохали ’мæ Мохали! Фæлæ Хабиб уымæ кæсы, 
уый куы федта, уæд æм бадзырдта: 
— Кæм ссæудзæн мæ зыв-зыв? 
— Цохалийы. 
— Куыд ссæудзæн мæ зыв-зыв Цохалийы? 
-т Райкомы ис ахæм фæнд, цæмæй дæу Цохалимæ аивой, уым 
дæ директорæй сæвæрой. 
— Мæн? 
— Дæу. 
456 

— Цохалимæ? 
— Цохалимæ. 
— Директорæй? 
— Директорæй. 
— Æмæ уæ райкомæн æндæр ницы куыст и мæн равæр-бавæр 
кæныны йеддæмæ? Уæд мæ ам тыхæвæрд скодтой ахуыры хайы. 
Ныр дзы мæ бынат нæма бахъарм кодтон æмæ, дам, Цохали! 
Уымæй дæр директоры бынаты. 
— Дæ тыфылтæ калын ныууадз. Æндæр дæ бынаты цин 6а- 
кæнид. Скъола — ног, хорз скъола, æгъдау дзы фидар æвæрд. 
Уæдæ ахуырæй фыццаг бынат не суагъта ныр цалдæр азы дæр. 
Батал-хан цы лæг уыд, уый куы зоныс. 
Зыдта Батал-ханы Серæби — стыр сау лæг. Æдде бакæсгæйæ 
мæстыгъуыз. Æппæлыдысты-иу дзы. Цæргæ Ботлихы кодта, 
уырдыгæй цыд куыстмæ йæ мотоциклетыл сæрдæй-зымæгæй. 
Æхсæвыгон былæй ахауд. Нуæзтджын уыдаид. Нуæзтмæ æгæр 
æмхиц сты. Цыма нырмæ мархо дардтой нуæзтыл æмæ нырма 
ныр фесты мархо дард. Сæхимæ нуæзтæй ницы и — сæн дуцын 
нæ зонынц, арахъ уадзын нæ зонынц. Уырыссаг арахъ нуазынц 
æмæ йæ цыма æгæр нуазынц. 
— Лæгау лæг хъуамæ хицау уа, хицау, йæхицæн ын хицæуттæ 
ма уа фæлæ. Дæлбар кусын — уый дæллаг галы куыст у, æфсон- 
дзы уæз уымæ хауы, афтæмæй йæ сæр та уæллаг гал тилы. Уым 
акусдзынæ, стæй сæ бон у, æмæ дæ Ботлихы скъоламæ акæной, 
стыр скъоламæ. Уæд сах дæр дæхæдæг æмæ паддзах дæр. Быр- 
сын хъæуы размæ, инæлар суа, уый цы салдаты нæ фæнды, 
уымæй салдат нæй — æмæ-иу рахæц-бахæцыл ма схæц, куы дæм 
фæдзурой, уæд. Ам дæ тынг æруарзтой, дæ ацыд сæ нæ фæнд- 
дзæн — цæрджыты дæр нæ фæнддзæн, скъоладзауты дæр, — 
цыма йæхицæн дзырдта, афтæ сабыр дзырдта Хабиб, æмæ йæм 
уæззау-уæззау йæ сæр базылдта Серæби. Æмæ ныр уый куы 
аивой Цохалимæ, уæд Хава иннæрдæм нæ ныззилдзæн?! Стæй а 
Хабиб не сног кæндзæн йæ хъуыддаг, æмæ Айсеты нæ ратондзы- 
сты фæстæмæ скъолайæ?! Стæй иугæр Айсет куы нæуал цæуа, 
уæд та иннæ чызджытæ дæр нæ ныууадздзысты се скъола æмæ 
та се ’ргом чындзы цæуынмæ нæ аздахдзысты?! 
— Нæ, æз Ансалтайæ никуыдæм цæуын, ардæм æрцыдтæн 
æмæ хъуамæ ам кусон! — сирвæзти дзы хъæрæй. 
— Дæ бонæй уай, кæд Хуындзахы Нуццал-хан нæ дæ! Æмæ 
уый дæр нæ фæлæууыдаид райкомы ныхмæ. Фæлæ дæм цалынмæ 
фæдзурой, уæдмæ хъуыддаг куы нæ ныччитт-читт уа, уæд — 
хуыздæр. Æз æмæ йæ ды куы зонæм, уæд фаг у. 
Бадти Серæби, хъуыста, æдде чызджытæ куыд змæлыдыс- 
ты, уымæ, æмæ йæ фæндыд, бæргæ йæ фæндыд, дуар гом куы 
уыдаид æмæ-иу сæм рæстæгæй-рæстæгмæ кæсгæ дæр куы акод- 
таид. Фæлæ дуар æхгæд уыди æмæ йæ куыд æрбакодтаид, цæй 
æфсон æй æрбакодтаид! 
457 

13 
Патъимат йæ иу уæхск тарвазмæ бауагьта, иннæ уæхск ду- 
армæ фæбыцæу кодта, афтæмæй йæ сæр бадардта мидæмæ, уæрт- 
джынхæфс йæ уарты бынæй куыд радары йæ сæр, афтæ. Йæ 
къухтæ нæ зындысты, фæлæ Серæби хорз зыдта, сылгоймаг йæ 
рахиз къухæй сæ гыццыл æрхуы дзæнгæрæджы къубалыл кæй 
хæцы. Арт дæр уыцы дыууæ сылгоймаджы кодтой пецты, мæрзгæ 
дæр уыдон кодтой — Патъимат æмæ Нукиат, стæй-иу хъуамæ сæ 
иу уым баззадаид — радгæс. Æмæ сæ уым чи уыдаид, уый уыцы 
дзæнгæрæг зæхмæ не ’руагътаид. 
— Мæхæмæт дæм дзуры, — бадзырдта мидæмæ æмæ дуар 
бахгæдта. Лæг нæ уыд Патъиматæн, афтæмæй йæ чындздзон ка- 
рæй раджы аивгъуыдта. Дыууæйæ цардысты йæ мадимæ. Скъо- 
лайæ хъæуы ’хсæн цы къаннæг æрх уыд, уымæн уыцы фарс — 
сæ гыццыл хæдзар, йæ раззаг къул чъырæйцагъд уыд хæдзарæн, 
æмæ-иу ыл цæстытæ уайтагъд схæцыдысты скъолайы разæй. 
Серæбийы нæ фæндыд директоры хатæнмæ цæуын. Уазал 
смаг скодта, цы хæдзарæй фæдзурынц сæхимæ, уый хуызæн æм 
касти уыцы хатæн, кæд дзы пец дæр уыди, арт дæр дзы кодтой, 
уæддæр. Йæ гæххæттытæ куыд пырх уыдысты йе стъолыл, афтæ 
сæ фæуагъта — ныртæккæ йæ ардæм хъæуы фæстæмæ, æмæ сæ 
цы æфснайа! Фестад æмæ тыргъмæ рахызт. Зазбæласыл йæ цæ- 
стытæ æрхаста æмæ йæм бахудти, стæй фæраст и йæ рæзты. 
Мæхæмæт лæууыди хатæны бæрæгастæу, йæ сæр афтæ дæ- 
лиау æруагъта йæ риуыл, æмæ Серæби бадис кодта: йæ худ куыд 
нæ фæуæзгæ вæййы размæ æмæ асдæрды фæйнæджытыл йæ тъæпп 
куыд нæ фæцæуы! 
Сгьолыл уыди арахъы авг, йæ фæйнæ фæрсты — дыууæ къуырф 
тæбæгъы — сæ иуы таучел калдæй лæууыдысты фыдызгъæлы 
ставд кæрстытæ — сæ хæрздæф уыцы хъармæй уæлæмæ бырста, 
иннæйы — доныфых хæмпъалытæ. 
— Серæби, — йæ сæрыл уæззаугай схæцыд Мæхæмæт. — Ис- 
куы дыууæйæ иумæ сихор бахордтам! — афтæ бафарста, стæй 
азылд æмæ цыдæр æнарæхст къахдзæфтæй бацыд йæ бынатмæ. 
Авг систа æмæ дзы, йæ цуры цы дыууæ агуывзæйы уыд, уыдон 
æрыдзаг кодта. 
Серæби батыхсти — мыййаг, æм куы бахата æмæ йæ нуазын 
куы бахъæуа! Иннæрдыгæй, хъарм дзидзайы тæф йæ хъуыры аир- 
вæзт, базмæлын æй кодта. Уæдмæ агуывзæтæ систа Мæхæмæт, 
кæрæдзийыл сæ бакъуырцц кодта æмæ йæм сæ иу бадардта. 
— Мæ зæрдæ нæ зæгъы, Мæхæмæт Кадыры фырт, — йæхи 
бакъултæ кодта Серæби, уæддæр бавнæлдта агуывзæмæ. 
—’ Гъæй, дæ бонæй уай, Серæби Замбеджы фырт, кæд мæнæн 
мæ зæрдæ дысон-бонмæ уый нæ дзуры, æмæ абон дзæбæх куы 
баназин! Сбад. Мæ фыдызгъæл дæр мын фен, кæддæра йæ дзæ- 
бæх не сцæхджын кодтон. 
Серæби лæууыди æмæ касти, Мæхæмæт куыд ныуæзта, уымæ, 
458 \ 

стæй, куы фæци ныуæзт Мæхæмæт, уæд йæ цæстытæ бацъынд 
кодта æмæ сдардта агуывзæ йæ дзыхыл. Уыйфæстæ йæ иу къу- 
хæй хæмпъалы райста, иннæ къухæй дзидзайы хай, хордта æмæ 
та-иу йæ цæсты тигъ авгмæ базылдта — куы та йæм бавнала Мæ- 
хæмæт, куы та дзы рауадза! Бæргæ, куынæуал æм бавналид, 
æмæ Серæби уыцы хæрзад дзидза æмæ уыцы фæлмæн хæмпъа- 
лы афтæ куы ’ууилид æмæ куы ’ууилид! 
Фæлæ кæм и! Уæртæ та уыцы тæнæг арм йæхи æрбатыхта 
авгыл æмæ та йæ фæд-фæдыл дыууæ агуывзæмæ дыууæ къулы 
фæкодта. 
— Аназ! — бадзырдта йæм стъолы сæрты, йæхæдæг æй аныз- 
та, тæбæгъæй дзидзайы кæрдих систа, фæлæ йæ фæстæмæ æрæ- 
вæрдта, йæ тъæпæн къухæй йæ былтæ асæрфта. — Мæ хъуыд- 
дæгтæ мæ разы ныццæнд сты, афтæ ныццæнд сты, æмæ нæ сæ 
сæрты ахизын фæразын, нæ, сæ фæрсты азилон, уый мæ бон у. 
Серæби æууылдта æмæ йæм афтæ æууилгæ-æууилын каст. 
— Иуæй, мæ Мæскуымæ цæуыны хъуыддаг, иннæмæй, мæ 
бинойнаджы рынчын. Уæдæ а Басиат дæр... 
Серæби йе ’рдзæм-æрдзæмæй фæлæууыд: мæнæ Басиаты кой 
скодта æмæ кæддæра цæмæн скодта Басиаты кой? Йæ комдзаг 
йæ комы, афтæмæй касти Мæхæмæтмæ, фæлæ уый ницуал дзыр- 
дта, стæй, цыма æппындæр ницуал зæгъдзæн, ахæм бадтæй бад- 
ти. Уæд аныхъуырдта йæ комдзаг — афæрса йæ, кæддæра цы 
кæны Басиат, цæмæн ракодта йæ кой? Бинойнаджы кой ракодта, 
рынчын у ’мæ цы нæ ракæнгæ ис йæ кой! Фæлæ Басиаты кой та 
цæмæн ракодта, цымæ? Уæддæр нæ бафарста, раст æм нæ фæ- 
каст, Басиатæй йæ рафæрс-бафæрсыл схæцыдаид, уый. Аргъуц 
кодта Басиатæй. Æмæ йæ уæд бинойнагæй бафарста: 
— Тыхстдæр у? 
— Тыхстдæр цы хоныс! Нал мæ базыдта знон. Чи, дам, у, 
фарста, æз æддæмæ куы рахызтæн уæд, чи йæм бадти, уыцы 
устыты. — Мæхæмæт арф ныуулæфыд. — Пайда дзы нал и, ’вæц- 
цæгæн. 
Серæби йæм æнкъардæй каст, тæригъæд ын кодта. Исты бах- 
хуыс ын куы уыдаид йæ бон — нæ йын æй бахæлæг кодтаид. 
Уый афтæ фæуæд, фæлæ уæддæр диссаг у — Басиаты тыххæй 
цы зæгъынмæ хъавыд æмæ йæ цæй тыххæй нал загъта? Иуафон 
йæ сæрыл схæцыд Мæхæмæт, æмæ базмæлыд Серæби — ныр 
кæд уæддæр зæгъид — цы а Басиат та? Фæлæ бынтон æндæр 
цыдæртæ дзурыныл куы схæцид Мæхæмæт: 
— Æнæхъæн районæн дзы иу бынат уыд, кæрæдзийы сæртыл 
æм слæууыдысты, æмæ мæ хал схауд. Ныр мæ цæуыны йед- 
дæмæ куы ницуал хъæуы, уæд дын — ай мæ митæ! Ацæуон æмæ 
куыд ацæуон, ма ацæуон æмæ цы ми бакæнон! — Мæхæмæт авг 
йæ агуывзæмæ ракъул кодта, стæй йæ Серæбийы агуывзæмæ 
бахаста, фæлæ уый йедзаг разынд, æмæ авджы бын стъолыл 
æркъупп кодта. 
459 

— Ле, уас! Ацы тыхстæй ма мæ уый схъуыди, æмæ мæ ды 
дæр расай-басай кæнай! Аназ æй! 
Серæби йæ анызта — тæбæгьæй хæмпъалы систа, фæлæ дзы 
хæргæ нæ акодта, йæ цæстыты размæ йæ схаста æмæ йæм касти, 
нывмæ куыд фæкæсынц, афтæ. 
— Æмæ ныр иу хъуыддагыл куы баныхас кæниккам æз æмæ 
ды, афтæ куы баныхас кæниккам, æмæ ды куы ацæуис Мæскуы- 
мæ мæ бæсты, уæд куыд уаид? 
Серæби хæмпъалымæ касти — геометрийы урокты цы хах- 
нывтæ ахуыр кæнынц, цы къуымджын хахнывтæ, уыдонæй кæ- 
цыдæры хуызæн уыди. 
— Æхсæз мæйы паддзахады хардзæй фæцæр Мæскуыйы — 
уый мæнæ и! Стæй ахуыр куы фæуай, уæд дæ уæхимæ фæнда, 
æндæр искуыдæм дæ фæнда — афардæг у! Æз дын дæ гæххæт- 
тытæ, кæдæм зæгъай, уырдæм арвитдзынæн. 
Серæби йæм хъуыста, куыд нæ йæм хъуыста! Фæлæ йын йæ 
ныхæстæн ницы æмбæрста. Уæдæ, дам, ды куы ацæуис Мæскуы- 
мæ, дам, мæ бæсты, дам. Цыма Мæскуымæ афтæ ацæугæ у! Стæй, 
дам, афардæг у, кæдæм дæ фæнда, уырдæм. Уыдон цыхуызæн 
ныхæстæ сты! Куыд хъуамæ сыста, куыд хъуамæ ныууадза йæ 
хъуыддæгтæ æмæ куыд хъуамæ араст уа далæ Мæскуымæ! Уымæй 
дæр кæйдæр бæсты! 
Мæхæмæт æм комкоммæ касти, уый хатыдта, æмæ йæм уый 
дæр бакæсын хъуыд — уый дæр æмбæрста. Фæлæ йæм куы фем- 
дзаст уа, уымæй тарст цæмæйдæр æмæ йæм нæ бакаст. Фæс- 
тæмæ та хæмпъалымæ сарæзта йæ цæстытæ. Йæ кæрæттæ — 
уыцы æмраст лыг. Чидæр хыссæ куы нытътъæпæн кодта арын- 
джы, уæд ыл уырдæм цыргъ карды ком дзуарса уæгъдтытæ ра- 
кодта, стæй февнæлдта уыцы тигъджын хыссæйы лыгтæм æмæ 
сæ фыцгæ аджы фæмидæг кодта. Æвæццæгæн, Патъимат уыда- 
ид, уæдæ æндæр кæмæ фæцыдаид Мæхæмæт! 
— Дæ хæдæттæ дæ чырыны къуымы авæрдтай — æндæр дæ 
цы мæт и! 
Чырыны коймæ цыдæр уазал амидæг йе уæнгты Серæбийæн: 
куы йæ арвита! Куы сыста, куы ныллæууа æмæ йыл куы ахæца! 
Æмæ куы фæцæйцæуа æд чырын! Нæ, уый гæнæн нæй. Куыд и 
уый гæнæн?! Фæзылди Мæхæмæтмæ: 
— Мæнæй зæгъыс, ома, æз ацæуон Мæскуымæ? 
— Дæуæй зæгъын, уæдæ, мæ хæйрæджытæй исчи дæ хуызы 
бацыд, æмæ уымæй зæгъын? 
— Нæ, æмæ мæнæн нæй цæуæн. Цæй цæуæн и мæнæн! 
— Нæй дын цæуæн, а? — рагуыбыр и Серæбимæ Мæхæмæт. — 
Цæмæннæ дын и? 
-^ Нæй мын, куыд мын и! 
4 Дæ сывæллæттæ дæ фæдыл кæудзысты æви дæ хæдзармæ 
дæ зæрдæ ’хсайдзæн? Бабад уыцы дзæбæх поезды æмæ хъазгæ- 
худгæ ныффардæг у Мæскуымæ! Дæуæй æндæр чи уаид, уый 
цинæй амæлид. \ 
460 ’ 

— Цæмæн амæлид цинæй? 
— Ардыгæй кæй ирвæзы, уымæн, æндæр цæмæн. 
— Æмæ афтæ зын у ардыгæй аирвæзын?! 
— Уæдæ ма дзы аирвæз, цалынмæ де ’ртæ азы ахицæн кæнай, 
уæдмæ! 
— Гъе, гъе, алчи дæр дзы йæ хъус аирвæзынмæ кæй дары, 
уымæн дзы у зын ирвæзæн. Афтæ куы нæ уаид, уæд ардыгæй 
аирвæзын нæ, фæлæ ардæм æрбаирвæзын уаид зын. Æмæ хъуа- 
мæ афтæ уаид, хъуамæ адæм хæл-хæл кæниккой ацы бæстæм. 
Мæхæмæтæн йæ тæнæггомау æрфгуытæ кæрæдзимæ бацы- 
дысты, кæрæдзийы ныхмæ æрлæууыдысты. Йæхæдæг авгмæ бав- 
нæлдта, фæлæ йæ къул нæ ракодта, йæ бынаты йæ æрзылдта, 
стæй йæ ныууагъта. 
— Бæргæ, бæргæ, афтæ куы уаид! Æниу, чи зоны, искуы уа 
афтæ дæр. Фæлæ искуы исты уыдзæн, уымæй махæн цы пайда и 
абон?! Абон махæн нæ разы æндæр хъуыддаг и. Мах дыууæ 
стæм, æмæ нæ иу хъуамæ ацæуа балцы. Иннæ баззайа ам. Æндæр 
ницы. 
— Гъемæ, фырцинæй чи амæлид, уыдонæй ацæуæд исчи, — 
загъта хъæрæй Серæби. 
— Абон цыдæр амцæф-уымцæф ныхæстæ кæныс, — загъта 
хъæрæй Мæхæмæт дæр. — Уæдæ дын æз афтæ зæгъын — уыр- 
дæм алкæмæн нæй цæуæн. Уырдæм разамонæг кусджыты æмбырд 
кæнынц. 
— Разамонæг кусджытæ дæр дзы гыццыл нæй. 
— Нæй дзы-ис дзы — уый мах хъуыддаг нæу. — Мæхæмæт 
комкоммæ бакаст Серæбимæ, æмæ йæм Серæби дæр бакасти ком- 
коммæ æмæ йын афтæ хæстæгмæ фыццаг хатт федта йæ цæс- 
тытæ — федта сæ, фæлæ цыхуызæн уыдысты, уый рахатын нæ 
бафæрæзта. — Стыр дис мæм кæсы дæ диссаг: ардыгæй дын 
Мæскуымæ ацæуыны гæнæн уа — Мæскуымæ! Æмæ дæ къæхтæ 
ныццæвай! Цы дын дзы баззади, цы?! 
— Æвæццæгæн мын дзы баззади исты. 
— Цымæ, цы? 
— Ме скъоладзаутæ! Ардæм фæдисы цыдæй кæмæ фæцыд- 
тæн, уыдон, сæ тæссонд къухтæй рухсмæ чи авналы, фæлæ йыл 
чи нæ хæст кæны æмæ талынджы чи быгъдулæг кæны, уыцы 
хуыцауысконд чызджытæ ’мæ лæппутæ. Уыдон фаг не сты?! 
— Æмæ дæм уыйбæрц хъару ис? 
— Цæйбæрц? 
— Цæмæй уыцы чызджытæ ’мæ лæппуты рухсмæ фæкæнай? 
— Ис! 
Мæхæмæт йæ сæр батылдта. 
— Нæ зонын, фæлæ дын уæд нæма разынд уыцы хъару. 
— Нæ, гыццыл цыдæртæ мын дзы разынд. Федтай, скъола чи 
ныууагъта æмæ æнæ рухсы цъырттæй, сæ развæндаг нæ уын- 
гæйæ чындзы цæуынмæ чи ахъавыд, уыцы чызджытæ фæстæмæ 
сæ партæтыл куыд сбадтысты, уый?! 
461 

Мæхæмæт та авгмæ бавнæлдта, йæ бынаты та йæ æрзилæгау 
кодта. 
— Уый хорз у, фæлæ сæм ныр дæ зæрдæ мауал æхсайæд. 
Уыдоны уыдзæни рухсмæгæнджытæ, — цыдæр тыхразæнгардæй 
загьта Мæхæмæт. — Ды та ахсæв ахъуыды кæн. /Ехсæв хорз у 
хъуыды кæнынæн. Мæхæмæт пехуымпар «Хъуыран» æхсæвы- 
гæтты фæхъуыды кодта, æмæ æмбисонд «Хъуыран» у! 
Серæби йæхиуыл схæцыд. 
— Нæ ныхас хорз уыди, фæлæ даргъ уыди, — загъта Мæхæ- 
мæт. - Æмæ йæ фæцыбыр кæнæм. Ацу æмæ ахъуыды кæн. Ар- 
дыгæй бонмæ куы фæхъуыды кæнай... 
— Ардыгæй бонмæ нæ фæлæ ардыгæй иннæбонмæ куы фæ- 
хъуыды кæнон, уæддæр мæм æндæр зонд не ’рцæудзæн: мæнæн 
цæуæн нæй. Мæ фадæттæ нæ амонынц мæнæн, — фæцæйцыди, 
фездæхти. — Бузныг, дæ хуындæй. Дæ фыдызгъæл хорз рауади. 
Дуарæй куы рахызт, уæддæр ма цыдæр радзырдта Мæхæмæт 
йæ фæстæ, фæлæ йæ нæ фехъуыста дзæбæх æмæ йын æхсызгон 
уыд, кæй йæ нæ фехъуыста, уый. Агъуысты фисыныл ахæм цæх- 
гæр зылд фæкодта, æмæ гыццыл ма бахъæуа, йæхи Машæйыл 
ма скъуыра. Чызг, тæккæ тигъыл цы сапгонд уыд, ууыл лæууыд 
æмæ дæлæмæ хъæумæ касти. Серæбийы куы ауыдта, уæд æм 
сонт зылд фæкодта æмæ, цыма куы фæцуда, уымæй фæтарст, 
уыйау ын йæ цонгмæ бавнæлдта: 
— Фæнды дзур истытæ, фæнды ма дзур — нæ дæ ныууадз- 
дзынæн. 
— Цы ми мын кæндзынæ? 
— Нæхимæ дæ кæнын. 
— Цæмæ? 
— Сихор иумæ скæнæм, æндæр цæмæ! 
— Ехх, ныр æххормаг ма фест! Ахæм бадт уын фæкæнин уæ 
сихорыл, æмæ дын Фузæ æмæ Нинæ дæ кофтæйы тæрттæ æрфа- 
ринтæ кæниккой, кæй мæ бахуыдтай, уый тыххæй. — Машæ йæ 
тæрттæм æркасти. Йæ тымбыл былтыл цыдæр æхсызгон мид- 
былхудт ахъазыд, йæ уæлæ цы бигæ къандзолгонд уыд, уый 
тæрттыл кæрæдзимæ ’рбахæцыд, стæй сæ куы суагъта, уæд риуы 
къуыппытыл фæйнæрдæм фæбырыдысты. 
— Зæгъгæ дын куы кодтон — фæнды дзур, фæнды — ма, — йæ 
ныхас æгæр хъæрæй загъд фæци, уый бамбæрста Машæ æмæ 
бахудти. Иæ цъæх цæстытæ дæр базмæлыдысты йæ рæсугъд 
къуызыр фындзы сæрмæ. 
— Бон иу сихор йеддæмæ нæ загъта Хуыцау лæгæн, æмæ йæ 
æз кад æмæ радимæ ахицæн кодтон, — бахудти Серæби дæр. 
Æхсызгон ын уыди, Мæхæмæтимæ цы уæззау ныхасыл фæра- 
хæц-(5ахæц кодтой, уый фæстæ Машæимæ кæй сæмбæлд, уый. 
Æвæццæгæн ыл ныуæзт дæр фæзынди — ныхас кæнын дæр æм 
цыди Машæимæ æмæ лæууын дæр. 
— Ницы ахицæн кодтай, — фидарæй загъта Машæ, йæ сæр 
462 

дæр батылдта. — Æз дæ хъахъхъæдтон, æмæ нырма хъæумæ дæ 
къах дæр нæ нывæрдтай. 
— Хъæуы нæ уыдтæн, уый раст у, — загъта Серæби. 
— Уæдæ дын скъолайы хæрæндон байгом кодта Мæхæмæт 
Кадыры фырт? 
— Базыдтай йæ! Æцæг хæрæндон нæ, фæлæ — цæлгæнæн. 
Цæхджын куыры фыд хæмпъалытимæ кæм хæрынц, уырыссаг 
арахъ кæм æнцъухынц, ахæм цæлгæнæн, гъе! 
— Сай, сай! 
— Нæ сайын, Машæ, æз сайын зонгæ дæр куы нæ кæнын, 
уæд мыл цы тугтæ мысыс! 
— Уæдæ дын кæцæй æрцыд цæхджын куыры фыд? 
— Куыд мын кæцæй æрцыд — Мæхæмæт æнæхъæн галыйас 
уæныг куы аргæвста! 
— Æмæ уын æй фыцгæ та чи скодта скъолайы? 
— Фыхæй йæ æрбахастой. Æвæццæгæн, Патъимат уыди. Æвæц- 
цæгæн æм æй Мæхæмæт радта, ома сфыц æй, æвæццæгæн, хæм- 
пъалытæ дæр уый скодта. 
— Æвæццæгæн, æвæццæгæн!.. — Машæйы уырнын байдыдта: 
бахордта сихор, æмæ йæ цин мынæгæй-мынæгдæр кодта йæ цæс- 
гомыл. — Уæдæ Мæхæмæт Кадыры фырт кæм и ныр? 
— Уым и, йæ бынаты. 
— Æмæ цы ми кæны? 
— Æз æй бадгæ ныууагътон. Гъеныр кæд ламаз кæнын бай- 
дыдта афонмæ, уæддæр ын цы зонын! 
Машæ фæпыррыкк кодта. 
— Уымæ ламазгæнгæйæ бакæс! 
— Цæмæ йæм кæсыс? 
— Кæддæра йæ уæрджытыл куыд æрцæйлæууы æмæ та куыд 
сцæйсты! 
— Мæхæмæт ламаз нæ кæны, — загъта Серæби. 
— Цæмæй йæ зоныс? Кæд бон-изæрмæ ламаз кæны, уæд та! 
Ноджы йæ бынат чъылдыммæ и уартæ! Чи йæм цæуы! 
— Æмæ, дам, йæ дин йæ къахыл куы слæууыд сæ пехуымпа- 
рæн, уæд, дам, ын Хуыцау загъта: ламаз кæндзыстут боны ми- 
дæг фондз æмæ ссæдз хатты. 
— Фондз æмæ ссæдз хатты! Цавæр у?! — йæ къух фæхъил 
кодта Машæ. 
— Стæй йæ Гаврил фервæзын кодта. 
— Кæй Гаврил? 
— Архангел Гаврил. Барвыста та-иу Мæхæмæты Хуыцаумæ, 
зæгъ, дам, ын — уал хатты нæ бон нæ бауыдзæн ламаз кæнын. 
Афтæмæй йæм цалдæр цыды бакодта, цалынмæ йын сæ фондзмæ 
æруагъта, уæдмæ. 
— Ныр фондз хатты кæнынц ламаз? 
— Гъо. 
Машæ та бакаст Серæбимæ. 
— Уæдæ ныр иунæгæй ныццæуон? Мæхи фæчызг кодтон, æз 
463 

æй, зыгъын, æркæндзынæн, æмæ сæм иунæгæй цы цæсгомæй 
бацæудзынæн! Уæд та-иу нæм изæры æрбацу. Мах де ’рбацыдмæ 
бирæ хæринаг скæндзыстæм. 
— Цæмæй бирæ хæринаг скæнат, уый тыххæй та хъуамæ хуыс- 
нæджы ацæуат. 
Уыцы ныхæстæм Машæ ныккæл-кæл кодта: 
— Ацыдыстæм та, ма тæрс, хуыснæджы. Дысон та дзы гол- 
ладжы 4рдæг æрхаста. 
— Чи?! 
— Лука, ’ндæр чи! 
— Уæдæ та мæ давæггаг бæлоны фыдмæ хонут? Уымæй уын 
ницуал рауайдзæн. Абонæй фæстæмæ мæн чи хона, уый — куы- 
ры фыдмæ, цæхджын куыры фыдмæ. 
— Уæд мах къæсæрæй нал бакæсдзынæ. Кæцæй дын æрхæс- 
дзыстæм цæхджын куырыфыд?! 
— Радавут. Бæлæттæ куы давут. 
— Кæцæй? 
— Дæлæ, Мæхæмæт чи у, уый та хурмæ куы ракала йæ дзи- 
дзатæ, уæд цырд фæлæуут. 
— Нæ-нæ, Серæби Замбеджы фырт, кой дæр æй ма скæнай 
Лукайы цур! Уый ахæм хуыцауы къахæргæвдæг у, æмæ дыууæ 
цæсты ’хсæнæй фындз фелвасдзæн. 
Стæй лæууыдысты. Серæби-иу бакаст Машæмæ, йæ мидбыл- 
худт дæр иу зына-нæзына базмæлыд. Уый йæ æмыр лæудæй 
лæууыди, йæ бур дзыккутæй дзывылдары базыры йас бындзыг 
æрхауд, æмæ йæ, хъæуырдыгæй цы уддзæф змæлыд, уый ра- 
хъеллау-бахъеллау кодта чызджы ныхыл. 
Машæ ацыд, уый ма уæддæр лæууыди. Уазал дæр ын уыд, 
фæлæ йын уазал дæр нæ уыд. Рæгътæ ’мæ къуылдымтыл митæн 
йæ кой дæр никуал уыд, цыма хъæуы устытæ сæ даргъ уисæйттæ 
рахастой æмæ сын уыдонæй фæмарзтой сæ мит. Дæле ма æрхытæ 
’мæ лæнчытæй сдар-сдар кодта йæхи. 
Машæ уырдыджы ныууади, сæ дуары раз цы тъæпæн фæй- 
нæг фæлдæхт уыд, ууыл йæ къæхтæ æрцагъта, дуарыл рахæцыд 
æмæ дзы фæмидæг и. Уæд феккуырсти Серæби дæр. Тыргъмæ 
схызт, асин цы цалдæр къæпхæнæй уыд, уыдоныл, зазбæласы 
алывæрсты æрзылд — йæ хуымæтæг фæлыстæй афтæ фидыдта, 
æмæ йæм кæсынæй не ’фсæсти Серæби. Хорз æй сфæлыстой 
уыцы чызджытæ, æгайтма, рæсугъд цы у, уый æмбарынц. Уымæй 
хуыздæр цы и! Стæй йæ зæрдыл æрбалæууыд, Айсет куыд ра- 
цæйхауди, уый, æмæ лæугæйæ аззад дуары раз. Мæнæ йæхи 
æрхаста уыцы хъæбæр стъолмæ! Йæ фæсонтæ, йæ сæр?! Хорз 
уыд, æмæ дуар гом уыди, æмæ йæ ауыдта. Цыхуызæн чызг у 
ацы Айсет нæ фæлæ! Аргъауы хуызæн, кæй бакæсай, фæлæ ма 
дæ кæсын кæй фæнда æмæ та кæй райдайай кæсын, ахæм ар- 
гъауы хуызæн. Уымæ йæ тæккæ чындздзон чызгæй бакæс! Хæр- 
заг æм бакæсæнтæ нæ уыдзæн. Уæдмæ уый ам нал уыдзæн, Се- 
рæби. Йе ’ртæ азы куы ахицæн уой, уæд — цæугæ! Æниу цы 
464 

бæрæг и! Чи зоны, ма уæддæр ам уа æмæ ма уыйфæстæ дæр уа 
ам. Цард цард у ’мæ йæхи фæндæгтыл цæуы. 
Хорз хъуамæ уа сæ хъазтизæр. Мæхæмæт Мæскуымæ куы 
нæ ацæуа, уæддæр хъуыддæгтæ йæхи бæрны уыдзысты Серæ- 
бийæн. Мæхæмæт искуы хъæуы хистæртимæ баддзæн æмæ уыр- 
дыгæй кæсдзæн. Къулрæбынты бадæнтæ саразын хъæуы кæрæй- 
кæронмæ. Фæйнæг кæм и ам! Фæлæ сугдонæй сугты стæвдтæ 
схæсдзысты. Октябры бæрæгбон æдде арæзтой, æдде æнцондæр 
у — партæтæ ахастой æмæ уыдоныл сбадтысты. Фæлæ тыргъы 
партæтæн равæрæн нæй — бирæ бынат ахсынц. Æмæ ныр, цымæ, 
Басиатыл кæлмæрзæн уыдзæн, куы зара, уæд? Нæ, хъуамæ йыл 
ма уа кæлмæрзæн. Далæ искæй куывды куы зара, уæд ныккæ- 
нæд кæлмæрзæн. Ам искæй куывды нæ уыдзæн, ам скъолайы 
хъазтизæр уыдзæн, æмæ ам афтæтæ гæнæн нæй. 
Æмæ йæм кæд не ’рцыд Басиаты фенын. Куы йæ фенид æмæ 
йæ куы бафæрсид — Мæхæмæт ын йæ кой цæмæн скæн-скæн 
кодта? Уымæй дæр — йæ рынчын усы фæстæ. Усы кой-иу куы 
скодта, уæд та-иу уый кой дæр скодта, Басиаты кой дæр. Æмæ 
цæмæн афтæ кодтаид, чи зоны йæ йæхæдæг зона Басиат. Кæд 
æй, мыййаг, курынвæнд кæны? Æмæ йæ цы цæсгомæй хъуамæ 
кæны курынвæнд? Науæд æй уый кæны курынвæнд, уæд ын 
уый дæр кæны комынвæнд?! Æви а бæсты курынвæнд куы уа, 
уæд дзы комынвæнды кой нæй? Æмæ куыд хъуамæ алæса стæй 
иу хъæццулы бын уыцы уазал лæгимæ — удæй дæр уазал чи у 
æмæ буарæй дæр! Стæй йыл уыцы уазал буар куы баныдзæва, 
уæд та йæ кæлмæрзæн нæ фелвасдзæн йæ сæрæй, æмæ та йæ 
хъæлæсæй арты гуылфæнтæ не стæхдзæни?! Æмæ цы кодта? 
Ныр йæ сыгъдæгзæрдæ æмæ йæ рæуудæй рæдыд æруагъта, уæд 
хъуамæ цæргæ-цæрæнбонты, амонд цы у, уый мауал бавзара?! 
Хъуамæ амæй ай фыддæрæй батона йæ царды бонтæ?! Цæй тых- 
хæй? Кæй хъыджы бацыд?! Кæмæн цы кодта?! Уо Хуыцау! 
14 
Изæрæй Мæхæмæт æрбауади ахуыргæнджыты хатæнмæ. Йæ 
пъалто конд нæ уыди йæ уæлæ — уæгъдæппæрст уыд йæ уæнтыл 
æмæ, куыд нæ фæиртæса йе уæхсчытæй, афтæ йын йæ тæрттыл 
хæцыд йæ дыууæ къухæй. Тыргъы бараст и, зазбæласмæ иу каст 
бакодта, стæй бахызт мидæмæ æмæ, иухатт Нажмутдины кæм 
баййæфта бадгæ — загъд куы систа, Нажмутдин уым кæй уыд, 
ахуыргæнджыты хатæны, уый тыххæй — уыцы дæлтъур бандо- 
ныл æрбадт. Йæ пъалтойы фæдджитæ йæ уæрджытыл æрбап- 
пæрста. 
— Ныллæг рауадысты нæ ахуырæййафыны бæрæггæнæнтæ, — 
загъта Мæхæмæт, цыма далæ хъæуы чидæр амард æмæ уыцы 
хабар хъусын кодта, уый хуызæн æнкъард хъæлæсæй æмæ фæй- 
нæрдæм æвæрæз лæджы кæстытæ акодта. 
— Нæуæдз æхсæз! Уыдон сыгъдæг проценттæ куы уаиккой, 
30 Хуыгаты Сергей 
465 

уæд гыццыл бæргæ нæу! — загьта Серæби æмæ сыстад. — Фæлæ 
тыхивæзт проценттæ сты. Æмæ уый у йæ мардæрцыд. Дзурын, 
гыццыл кæй сты, ууыл нæ хъæуы, тыхивæзт кæй сты, ууыл 
хъæуы дзурын. 
— Тыхивæзт, кæй зæгъыс, уый мæ цуры загътай, фæлæ йæ 
æндæр искæй цур дæ былы бынæй дæр куыд никуы суадзай, 
афтæ бакæн. Тыхивæзт! Тыхивæзт сæ ницæмæн хъæуид, ахуыры 
хъуыддаг куыд æмбæлы, афтæ æвæрд куы уаид, уæд, — Мæхæ- 
мæт йæ пъалтойы тæрттыл æрбахæстытæ кодта, цыма йын ихæн 
уыд, уый хуызæн. — Кусын хъæуы, змæлын хъæуы! 
Серæби лæууыд æмæ хъуыды кодта — дзура исты Мæхæ- 
мæтмæ, æви йæм мацы сдзура? /Енæуи æмбæрста, цыдæр хъуаг 
у сæ куыст. Цыма æгæр схъæластæу рауай-бауай кæнынц сæ 
ахуыргæнджытæ, цыма, дзæбæх багуыбыр уой сæ куыстмæ, уымæ 
нæ арæхсынц. Мæнæ, уæлбæхæй куыст кæмæй фæзæгъынц, ахæм 
у цыма сæ куыст. Афтæмæй та, лæг гуыбыр цы куыстмæ нæ 
бакæна, уый куыст нæу, уæлдайдæр лæг скъолайы куы куса, йæ 
алыварс бирæ сывæллæттæ куы змæла, уæд се 4хсæнты схъæл 
астæуæй куыд хъуамæ цæуа, куыд нæ сæм хъуамæ æргуыбыр 
кæна! 
Æмæ æмбæрста уыдæттæ Серæби, фæлæ сæ куыд багуыбыр 
кæнын кæна? Уыцы схъæластæуæй чи сахуыр и, уый ма æнцон- 
тæй багуыбыр уа?! 
— Тыхивæзт! — загъта та уæдмæ Мæхæмæт. — Не ’взæр бæ- 
рæггæнæнтæн се стай проценты уырыссаг æвзагæй сты, æмæ йемæ 
хæст расидтысты уырыссаг æвзагæн не скъоладзаутæ?! Цæуылнæ 
нæм и фæсурокты куыст? Цæуылнæ нæм и, чи не ’ййафы, уыдо- 
нимæ хицæнтæй-хицæнтæй куыст? Цæуылнæ нæм и аив кæсыны 
æмæ æндæр ахæм къордтæ?! 
— Мæхæмæт Кадыры фырт! Кæнæм уыцы куыстытæ. Къорд- 
тæ дæр сарæзтам, æмæ афтæ макæйуал цур зæгъ ды дæр, æндæ- 
ра дыл фæхуддзысты. Фæлæ уырыссаг æвзаг ахæм æвзаг нæу, 
иу бон æмæ дыууæ бонмæ кæуыл фæхæст уай. Чи зоны дзы уый 
дæр ис, æмæ уырыссаг æвзаг æмæ солыйаг æвзаг алы æмæ алы 
рæттæй рацæугæ æвзæгтæ сты. Историйы кæрæдзийыл никуы 
бамбæлдысты. 
Мæхæмæт хæцаг галы каст бакодта Серæбимæ: 
— Уый та цы хоныс — алы ’мæ алы рæттæй рацæугæ сты? 
— Уырыссаг æвзаг индоевропæйаг æвзæгтæм хауы. Солыйаг 
æвзаг та — туркаг æвзæгтæм. 
Мæхæмæт ныссабыр и, чи зоны, фыццаг хатт хъуыста уыцы 
хабæрттæ. Стæй сыстад, йæ пъалтойы йæхи æрбатыхта æмæ 
фæстæмæ æрбадт. 
— Гъеныр та æндæр ныхас. Цæугæ дæр дæм уый тыххæй 
æрбккодтон, фæлæ нæ фæлæууыдтæн — нæуæдз æхсæз процен- 
ты! Æз бæрæгæхсæв нæ уыдзынæн ам. Уæлæмæ мæ цæуын 
хъæуы, хъæумæ. Сулимæт æвзæр у. Райсом ахуыры хайадмæ 
ахæсдзынæд хыгъды гæххæттытæ æмæ уырдыгæй ацæудзынæн. 
466 

Æмæ уæд иууылдæр дæхимæ хауынц хъуыддæгтæ, фæлæ фидар 
фæлæуу! Сæйраг хъуыддаг — æгъдау. Хистæрты зæрдæ куыд 
ницæуыл бахуда, афтæ. 
Стæй ацыд Мæхæмæт, Серæби ма уæддæр бадти. Хъуыды 
ницæуыл кодта. Афтæ бадти. Æмæ ма ноджыдæр, æвæццæгæн, 
бадтаид, стонджы йын у, уый куы нæ бамбæрстаид, уæд. Æдде 
уыди талынг, æмæ Серæби дис кæнынмæ фæци — куыд тагъд 
баталынг? Науæд уый цавæр талынг у?! Уынгтæ æмæ, сæ фæр- 
стæм цы сискъултæ ис, уыдон бынтондæр баиу сты — чи сæ кæм 
и, уый бæрæг нал и. Афтæ талынг никуыма уыд цыма ацы хъæу, 
афтæ йæм зынди. Цырæгътыл йæ цæст ахаста — цырæгътæ сыгъ- 
дысты, фæлæ, иуæй, бирæ нæ уыдысты — иуцалдæр, иннæмæй, 
цыдæр æндзыг уыдысты, цыма сын судзыны бар нæ уыд æмæ 
сусæгæй сыгъдысты. 
Лæууыди асины сæр уыцы гыццыл æрлæууæны æмæ касти 
дæлæмæ хъæумæ. Уынгæ ницы кодта, уæддæр касти. Стæй æрхыз- 
ти асины къæпхæнтыл æмæ фæуырдыг кодта. Годекан кæй хуыд- 
той, уырдæм ныххæццæ, уым гыццыл уынын байдыдта йæ раз- 
вæндаг, æмæ цæхгæр фæлæууыд: Тайбæтмæ йæ цæуын куы хъуы- 
ди! Уыцы дарæс! Цæттæ рагæй сты пинджак дæр, хæлаф дæр, 
фæлæ йын сæ нæ лæвæрдта Тайбæт — хъуамæ, дам, сæ фыццаг 
хатт, Ног азы æмбырдмæ скæнай. 
— Ницы йæм ацæудзынæн, — загъта хъæрæй. Æвæццæгæн, 
афтæ талынг кæй уыди, уый тыххæй загъта афтæ хъæрæй. Æнæуи 
дæр куыддæртæ кæны ацы Тайбæт. Йæ даргъ пъалто ’мæ йæ 
цыбыр дæллаггуыры куы рацæйцæуы. Йæ тымбыл уæраджы 
сæртæ февдис-февдисгæнгæ. 
Æмæ сæхи уынгыл баздæхти. Ныртæккæ арт акæндзæн, кар- 
тæфтæ афыцдзæн, уыцы сæртæг картæфтæ, иу æхсыст йеддæмæ 
сæ нæ хъæуы. Цыхт дзы и, хъæбæр цыхт. Уыцы фæлмæн дæл- 
гом-уæлгом фых луаситæ — фырæхсызгонæй йæ уæнгтæ бахъыдзы 
кодтой сæхимидæг. Хæрд куыддæр фæуа, афтæ — хуысгæ! Рай- 
сомы бирæ змæлды размæ хъуамæ дзæбæх баулæфа! Дуарыл 
бахæцыд, рухс ссыгъта, йæ пъалто фелвæста, дуары тæрвазы цы 
зæгæл къуырд уыд, ууыл æй ацауыгъта, йæ худ дæр ыл баппæр- 
ста — уыцы къæбæлдзыг хъуынджын худ. Ам æй балхæдта, бал- 
хæнын ын æй кодтой, лæгыл, дам, хъуамæ худ уа. Къеп ам ху- 
дыл чи нымайы! Сæхимæ къепы цыди, сæрдыгон — гомсæр, зы- 
мæгон — къеп. Ам æгъдау афтæ у — кæнæ дыл хъуамæ бухархуд 
уа, кæнæ хъусджын худ, уый дæр — бæрзонд, бухархуды хуы- 
зæн. Худмæ æндæр каст и а бæсты. Пецы раз фæдзуццæг кодта. 
Куыддæр уыцы хус къалиутæй иуцалдæр æрбакъæрццытæ кодта 
йæ уæрагмæ, афтæ дуар фегом, æмæ къæсæрыл алæууыд Тай- 
бæт. Йæ дæларм — дæлармыдзаг газеты тыхтон. Æмæ йæм кæс- 
гæйæ баззад Серæби — уæд та фылдæр афæстиат скъолайы, уæд 
фæстæмæ хастаид хъæуысæрмæ уыцы дæлармыдзаг тыхтон! 
Уо, Хуыцау дæ ма сразы уа, Тайбæт! 
467 

— Де зæр хорз, нæртон лæппу! — Йæ тыхтон стъолы кæрон 
авæрдта, йæ пъалто фелвæста, фæдыдагъ æй кодта æмæ йæ ру- 
дзынджы дæлвæйнæгыл фæфæлдæхта. — Ходжа хохмæ куы нæ 
фæцæуы, уæд хох йæхæдæг бамидæг вæййы Ходжамæ. — Сæр- 
тæг худт кæны æмæ йæ бæзджынгомау былтæ атъæпæн сты йæ 
урс-урсид дæндæгты уæлæ. — Цæуылнæ ссыдтæ, абонмæ дын 
нæ загътон? 
— Скъолайы афæстиат дæн. 
— Афæстиат и скъолайы! Нæ дæ уадзын Ног азы изæрмæ 
зæронд дарæсы, æндæр ма дзы исты ис! Хъуамæ къæс-къæс кæ- 
най, æмæ адæм иууылдæр дæумæ кæсой. — Уым бахудт, уыр- 
дыгмæ æркасти Серæбимæ. — Фæнды дæ, Сер, адæм иууылдæр 
дæумæ куы кæсиккой, уый? 
Серæбийы уæнгты цыдæр тас ацыд, йæ ном ын афтæ кæй 
фæцыбыр кодта, уымæй. Нырма йын ничи фæцыбыр кодта йæ 
ном, уый дæр æм афтæ никуы ’рбадзырдта нырмæ. Æмæ йыл 
уæдæ ныр цы бындз фæхæцыди?! Кæд æм исты хионы бар бада- 
рынвæнд кодта? Исдуг фестынмæ хъавыд — исты йæм бадзура, 
афтæ хъазæн хуызы, — ома, талынг у æмæ куы фæдзæгъæл уон, 
уымæй фæтарстæн. Фæлæ нæ сыстад, зæгъын дæр ницы сфæ- 
рæзта. Бадти æмæ сугтæ къæрццытæ кодта. Æмæ йæм бауад уæд 
æмæ йæ уæлхъус алæууыд — афтæ бауади, цыма хонгæ кафт 
кодта æмæ йæ бынат аивынмæ хъавыд лæппуимæ. 
— Дæ зæрды арт бакæнын ис? Уæд-ма мæн бауадз. Нæлгой- 
маг йæ цæхæрыл фæстæмæ хæцы, æмæ афтæмæй æртытæ-йедтæ 
кæнæн нæй. — Йæ тæккæ фарсмæ дзуццæджы абадти Серæби- 
йæн, йæ къабайы бынтæ лæгъз цъындатыл фæстæмæ фæбыры- 
дысты, æмæ уæраджы сæртæ тымбылтæй аззадысты. — А чызг 
дын йæ цæхæртæ скалын кæндзæн дæ пецæн... — Худы Тайбæт, 
æмæ цыма урс стъæлфæнтæ хауы йæ худтæй фæйнæрдæм. Æмæ 
йæм йæ зæрдæ афтæ сдзырдта Серæбимæ — ныртæккæ куыддæр 
схæца арт, афтæ йын йæ къухмæ ’рбавналдзæн, айсдзæн ын йæ 
къух æмæ йын æй йæ уæраджы тымбылыл æрæвæрдзæн. Фæ- 
тарсти уыцы хъуыдыйæ Серæби, сыстад æмæ, куыд сыстад, афтæ 
лæугæйæ баззади чызджы уæлхъус. Уæдмæ пецы æндзарæнæй 
хус къалиуты гуыр-гуыр райхъуыст. 
— Уый уал дын иу! — цыма йыл зынг абадт, уыйау иу стъæлфт 
фæкодта пецы разæй. Йæ тыхтонмæ бауад, йæ къæхтæ афтæ 
иста, цыма йæ алы къахдзæфæй дæр асдæрды фæйнæджыты 
зæгæлтæ къуырдта. Пинджак фелвæста тыхтонæй, йæ уæхсчы- 
тыл ын ахæцыд. — Гъеныр-ма ардæм рауай! Дæ уæлæ чи и, уый 
феппар! 
Серæби бахъуыр-хъуыр кодта. 
— Баихсыди рабар-бабарæй, — уæддæр раласта йæ пинджак, 
бан^оны чъылдымыл æй æрæвæрдта æмæ бацыд Тайбæтмæ. Уый 
йын йæ фæстæты æрбайста пинджак, æрбакодта йыл æй, стæй 
йæ цæнгтæ пинджакы мидæг фæцавта, йæ асдæрдыл ын иу-дыууæ 
раны æрхæцыд, уым чызджы æрмттæ йæ уæнтыл фæдæлгом сты 
468 

лæппуйæн, цыдæр судзгæ хъарм æм æрбадардтой уыцы тъæпæн 
æрмттæ æмæ йе ’хсызгон уынæргъын фæцыди — æддæмæ ницы 
райхъуыст уынæргъынæй: йæхимидæг ацыд, цы уыди, уымæй. 
Стæй ауыдта: цыма ивылгæ ракодтой, уыйау сæ бынæтты нал 
цыдысты, сæ сæрты акалдысты уыцы урс-урсидæй сæ урс-урсид 
бынæттæн, афтæмæй йыл æрбанцадысты чызджы тымбыл риутæ, 
æмæ йæ хурхуадындзты нал мидæмæ куымдта уæлдæф, нал — 
æддæмæ. Йæ сæр куы разила, уымæй фæтарст аемæ сыл йæхи 
бауагъта. Уыцы тæккæ уысм Тайбæты тæвд былтæ андæгъдыс- 
ты йæ былтыл, стæй ныррызтысты чызджы уæнгтæ æмæ схауд 
йæ хъæлæсæй: 
— Мæнæ цы адджын дæ, мæнæ! 
Раст уæд фегом и дуар, æмæ, йæ къухы иу къаннæг бедра 
сырх-сырхид фæткъуытæй цъуппдзаг, афтæмæй кæсæрыл алæу- 
уыд Айсет. Исдуг сæм кæсгæйæ аззади, стæй йæ сау цæстытæ 
сау цæхæртæ акалдтой, йæ лыстæг къубал нуар фестади, цы тым- 
был уыд, уымæй атымбылдæр и ноджы, анæрсти, афтæмæй иуæр- 
дæм ныззылди, иннæрдæм ныззылди, æмæ йæ цъæхснаг хъæр 
фæцыди чызгæн: 
— Цы ми кæнут?! 
Хъæр йæхи къултыл хойгæ ахаста, цыма, дунейы тыхст æмæ 
рыстæй цыдæриддæр уыди, иууыл, уыцы хъæры баиу сты, уыйау 
ын басабыры амал нал уыди — ноджы цъæхснагæй цъæхснагдæр 
кодта, афтæмæй йæ зæланг къуымтæй нæрыди. Стæй бедра æр- 
хауди чызджы къухтæй. Фæфæлдæхт, æмæ фæткъуытæ фæй- 
нæрдæм тулынмæ фесты. Бедра йæхæдæг дæр атылд æмæ пецы 
къахыл банцади. 
Айсетæн йæ цæнгтæ хъилæй аззадысты, цыма Хуыцаумæ йæ 
тæригъæд хъардта, уый хуызæн. Стæй цæсгомыл æрхаудысты 
къухтæ, бамбæрзтой цæсгом æмæ ныдздзынæзта: 
— Уо Аллах!.. 
Стæй бадти бандоныл Серæби, йæ рæмбыныкъæдзтæ йæ уæр- 
джытæм ныццарæзта, йе ’фсæртæ йæ æрмтты нытътъыста. Бад- 
ти, ’мæ Айсеты хъæр хæдзары къултыл йæхи хойгæ куыд хаста, 
уый йын йæ хъустæ къахта, йæ зæрдæйы ныхсти. Хатт-иу фæса- 
бырдæр и, цыма-иу фæллайгæ бакодта йæхи къултыл хойынæй, 
уый хуызæн, стæй та-иу нызмæлыд æмæ та-иу йæ цъæхснаг зæ- 
лангæй зæрдæ хуынчъытæ кодта. 
Кæддæр-кæддæр сыстади æмæ дуарыл ахызти. Стæй цыди 
уыцы талынг уынгты. Кæм-иу цудгæ фæкодта, кæм-иу йæ къах 
истæуыл скъуырдта, фæлæ уыдæттæ ницæмæ дардта, цыди ’мæ 
цыди. Æмæ йæ къæхтыхъæрæй тыхсти — бæстæ йæ сæрыл иста 
йæ къæхтыхъæр. Æмæ дис кодта — цæмæн афтæ хъуыса йæ къæх- 
тыхъæр? Стæй тæрсгæ дæр кодта — ныр адæм фынæй сты, куы 
райхъал уой, сæ дуæрттæ куы ныттындзой æмæ йæм фæйнæ 
ранæй куы ныккæсой сæ хуыссæгхъæлдзæг цæстытæй: алæ-ма, 
кæцы дæ æмæ дыл цы фыд æрцыд, кæдæм лæгæрдыс ацы æна- 
фоны гыбар-гыбургæнгæ?! Фæлæ кæд æрмæст йæхимæ афтæ 
469 

хъуысы йæ къæхтыхъæр? Кæд æндæр никæмæ хъуысы? Уæдæ, 
кæд хъуысы, уæд, йе куыдзы рæйын никуыцæй райхъуысид, йе 
уасæг никуы бауасид?! 
Иуафон æрсабыр и къæхтыхъæр, æмæ сулæфыд Серæби, стæй 
йæм рухсы фадыг рахауд кæцæйдæр. Уыйфæстæ та сæр разынд, 
рухсы фадыг кæцæй рахауд, уырдыгæй. Сæр уыд бынтондæр 
æнæзонгæ сæры хуызæн, цыма йæ йæ цæргæ-цæрæнбонты дæр 
никуы федта, афтæ йæм фæкаст, æмæ йæм дзурын ницы сфæ- 
рæзта. Афтæ æнæсæрфад хъæццицц лæуд кодта, цы рухсы фа- 
дыг ыл рахауд, уый бын. 
— Серæби нæ дæ? — бафарста уæдмæ сæр. 
— Дæн, — загъта чидæр, зонгæ дæр цыма кодта уыцы хъæ- 
лæс, стæй йæ цыма зонгæ дæр нæ кодта. 
— Исты.хабар и? 
— Гъо. 
Уыйфæстæ рухсы фадыг афæтæн и, йемæ аивæзти дуары 
хъинц. 
— Мидæмæ рахиз. 
Мидæгæй кодта цæхджынфыды тæф, æмæ уыцы тæфмæ йе 
’муд цæуын байдыдта Серæби. Мæхæмæт тарст дзагъултæ кодта 
къуымты, цыма йæхицæн æмбæхсæн бынат агуырдта, уый хуызæн. 
— Æз ацæудзынæн. 
— Ацæудзынæ, уый зонын, фæлæ дæ мæ сæр цæмæн бахъуыди? 
Æмæ та дзурын нал сфæрæзта Серæби, Мæхæмæтмæ касти 
æмæ уæззау улæфыд. 
— Цай дæ нæ хъæуы? 
— Нæ. 
— Арахъ та? 
— Нæ. 
Стæй йæ ницæмæйуал бафарста — чи зоны, цæмæй йæ бафар- 
стаид, уый нал зыдта, чи зоны та йæ фæндгæ нал кодта, бафæр- 
са ма йæ, уый. Æмæ лæууыдысты, цыма сæ дзурын ничиуал 
зыдта, уый лæуд кодтой. 
— Ныр цафон у, уый зоныс? — йæ къух дуары ’рдæм адардта 
Мæхæмæт бынтон æрæджиау. 
— Нæ зонын. 
— Ныр æмбисæхсæвæй ахызт. 
Серæби ницы загъта, æмæ та уæд бафарста Мæхæмæт: 
— Хуысгæ не ’ркодтай? 
— Нæ. 
— Цæмæннæ? 
— Нæ зонын. 
Мæхæмæт æм хæстæгдæр балæууыд, йæ цæстытæм ын ба- 
каст. 
— Æз ацæудзынæн. 
— Гъемæ ацу. Схуысс æмæ баулæф. 
— Нæннæ, Мæскуымæ, зæгъын, Мæскуымæ. 
— Цы зæгъыс — Мæскуымæ? 
470 

— Мæскуымæ ацæудзынæн. Дæ бæсты ацæудзынæн. 
— Мæскуымæ?! — Мæхæмæт йæ тьæпæн арм йæ сæрыл æр- 
уагьта, стæй фæсдуар кæцæйдæр йæ худ райста, йе стыр цъæх 
худ, йæ сæрыл æй ныккодта ’мæ, цы уыди, уый фестади. — 
Гъеныр ма мын æй дзæбæх бамбарын кæн: кæдæм ацæудзынæ? 
— Мæскуымæ. 
— Куыд ацæудзынæ? 
— Ацæудзынæн. 
— Фæлæуу-ма, Серæби Замбеджы фырт, æмæ дæ куы нæ 
фæндыд. Æрдæбон дæр ма дæ куы нæ фæндыд. 
— Ныр дæр мæ нæ фæнды. 
— Уæдæ цæмæн цæуыс? 
— Мæн фæлидзын хъæуы ардыгæй æмæ, æндæр кæдæм фæ- 
лидзон, уый нæ зонын. 
— Ахуыргæнджыты хæдзары уыдтæ, мыййаг? 
— Нæ уыдтæн. 
— Уæдæ кæм уыдтæ? 
— Никуы. 
Мæхæмæт æм каст æмæ йын йæ алы дзырдмæ дæр йæ цæс- 
тытæ фæтъæбæртт-фæтъæбæртт кодтой, цыма, дзырдимæ йæ 
хъæлæсæй исты уæззау куы схауа æмæ йæ риуыл куы сæмбæла, 
уымæй тарсти. 
— Уæдæ, ацæудзынæ, зæгъыс? 
— Гъо. 
— Æмæ дæ уæд райсом раджы цæуын хъæуы, уый зоныс? 
— Зонын. 
— Уæдæ хорз, — æрсабыр и Мæхæмæт. — Уæдæ уæд афтæ 
бакæнæм; æмæ хыгъды гæххæттытæ дæр ды ахæсс, æз ма цы 
цæуон! Ахуыры хайадмæ сæ бахæсдзынæ, уæдмæ сæм æз хъæу- 
советы тилифонæй бадзурдзынæн, цæмæй гæххæттытæ дæуыл 
саразой. Мæнæн цæуæн нæй, уый сæм дысон бадзырдтон. 
Æмæ та фæцæйцыди уыцы талынг уынгты, йæ дæларм, Мæ- 
хæмæт æм кæй радта, уыцы гæххæтхæссæн. Йæ бæттæнтæ 
æлхынцъ баст уыдысты, афтæмæй ма йыл æдде цæхгæрмæ — сау 
резин тæлыгонд. Æвæццæгæн, ома, баст куы райхæла, уæддæр 
куыд нæ байгом уа гæххæтхæссæн. Йæ дæларммæ йыл хæцыд 
йæ цонгæй, афтæмæй цыди. Цыди, æмæ йемæ æмдзу кодта йæ 
къæхтыхъæр. Æмæ хъуыды кодта: ныр мит куы уаид ацы уынг- 
ты, уæд афтæ цæуид йæ къæхты гыбар-гыбур! Фæлæ митæн йæ 
кой дæр нæй уынгты, уыцы дурбын, дурфарс уынгты уыцы уæз- 
зау къæхтыбын цас хъуамæ бафæраза мит. Æмæ баихсыди, фæци. 
Стæй та йæм афтæ фæкаст, цыма уым нал и, Ансалтайы, æмæ 
уым нæ фæцæуы — æндæр кæмдæр и, дард кæмдæр, æмæ йæм 
уырдæм хъуысы, ам цы къæхтыхъæр ныууагъта, уый. Уый ахæм 
къæхтыхъæр у, æмæ кæдæм нæ хъуысы, ахæм къуым нæй ду- 
нейы мидæг. 
Стæй лæууыди къæсæрыл æмæ мидæмæ касти. Уæртæ сын- 
тæджы сæрмæ къулыл æртæ нывы — астæуæй Къоста, астæуæй 
471 

æмæ чысыл уæлдæр. Блок æмæ Достоевский йæ фæйнæ фарсмæ. 
Чысыл дæлдæр. Комкоммæ йæм кæсынц къулæй, цыма, мидæмæ 
кæй нæ хизы, ууыл дис кæнынц. Исдуг æм иу хъуыды фæзынд — 
рафтауа сæ æмæ сæ ахæсса! Фæлæ афтæмæй гæххæтхæссæны 
нæ бацыдаиккой, дыдæгътæ сæ бакæна, уый та йæ йæ зæрдæ нæ 
хаста. Иуафон бафиппайдта, йæ уæнгтæ уазалы куыд барызтыс- 
ты, æмæ бамбæрста: Мæхæмæттæм афтид пинджакы ацыд, Тай- 
бæт ыл куыд æрбакодта нæуæг пинджак, афтæмæй. Худ дæр ыл 
нæ уыд. Райста фæсдуарæй йæ пъалто, æрбакодта йæ, æркодта 
йæ худ дæр. Гæххæтхæссæн йæ пъалтойы дæларм атъыста. Уæд 
ауыдта — фæткъуытæ зæххыл пырхæй лæууыдысты. Фалдæр 
пецы къахыл йæхи бауагъта, афтæмæй йæм касти бедра йæ аф- 
тид хуылфæй. Уым æрбахаста фæткъуытæ Айсет. Æвæццæгæн 
ын сæ Хава рарвыста, æвæццæгæн, ома, Ног аз æрцыд æмæ, ома, 
фæткъуытæ уа йæ къуымы. Æмæ йæм сæ, ома, бадæтт æмæ фæ- 
стæмæ фездæх. Уым куы нæ уа, уæддæр-иу сæ уым фæуадз. 
Фæлæ уым уыдзæн, уæдæ кæм уыдзæн! Æмæ бахиздзæн ми- 
дæмæ Айсет. Æмæ йæм исты сдзурдзæн Серæби. Æмæ йæм исты 
сдзурдзæн йæхæдæг дæр Айсет, скъоламæ чи нæ хауы, ахæм 
исты, хæдзарон исты. Æмæ цингæнгæ аскъæфта бедра. 
Цыма йын исчи йæ дыууæ уæны астæу кард ныссагъта, уый 
богъ ныккодта Серæби, ныззылд æмæ дуармæ балæууыд. Уым 
сагъдау аззад, стæй йæ мидбынаты æрзылд, сæрзилынгæнæн ни- 
зæй рынчын фысау æмæ асинтыл фæуырдыг кодта. Ботлихы 
фæндагмæ куы ныххæццæ, уæд æрлæууыд æмæ фæстæмæ ра- 
каст. Хъæу уыди талынг, нырма йæ афтæ талынгæй никуы фед- 
та, æвæццæгæн, уынгты цы цырæгътæ судзы, уыдон иуафон 
ахуыссын кæнынц. Æмæ сæ цымæ цæмæн ахуыссын кæнынц? 
Цымæ токыл ауæрдынц æви, цырæгътæ куы басудзой, уымæй 
тæрсынц? 
Стæй йæ цæстытæ æрхæцыдысты — уалæ скъолайы ’рдыгæй 
хъæуы ’рдæм фæцæуы иу рухсы тæпп. Æмæ йæ хъуыды æрцах- 
ста — уый скъолайы æхсæвгæс Гусейн сæхимæ фæцæуы, йæ къу- 
хы — йæ даргъ хæцæнджын фæтæгены цырагъ. Æмæ йæ зæрдыл 
æрбалæууыд — йæ цырагъ кæд нæ баззади судзгæ! Ныр ма йæ чи 
ахуыссын кæндзæн? Афтæ судздзæни, цалынмæ йæ зæронд фы- 
сымтæм йæ фæлыгъды хабар байхъуыса, уæдмæ. Стæй æмбырдтæ 
кæндзысты йæ фатеры размæ, цыма мæлгæ акодта, уый хуызæн. 
Уыцы лæгъзы лæудзысты, Камал-Гаджиты къулæгæй хост уæл- 
хæдзар. Сæ иутæ истытæ дзурдзысты, се ’ннæтæ ’нкъардæй лæу- 
дзысты. Сæ кæрон лæудзæн Мамалау, ныггуыбыр уыдзæн, аф- 
тæмæй. 
>*Емæ та нæуæгæй йæ цæстытæ ацахстой уыцы рухсы тæпп. 
Уалæ фæхæццæ кæны хъæумæ. Хорз у, æмæ Гусейн сындæг 
цæуы, æндæр афонмæ йæ кой дæр нал уаид рухсæн. Æмæ уыцы 
рухсмæ касти, афтæ йæ йæ зæрдæ срæхуыста — Айсет цы фæуы- 
даид?! Уый сæхимæ ацыдаид уыцы судзгæ æмæ уыраугæ?! Æмæ 
уæдæ кæдæм ацыдаид? Кæд нырма уынгты рацу-бацу кæны, 
472 

цæмæй æруазал уа, йæ хурхуадындзтæ бабадой æмæ йæ улæфы- 
ны бон уа? Æмæ хъæрæй ныууынæргъыдта Серæби: 
— Ох, Айсет, Айсет! 
Хорз уыди, æмæ бон нæ уыди, æхсæв уыд. Æхсæв фæразон 
у, бон нæ ныффæрæзтаид уыцы уынæргъыдæн. Тæгæлтæ фæха- 
удтаид. 
Рухсы тæпп хъæумæ фæцæйхæццæ кодта. Гусейнæн йæхи нæ 
уыдта — куыд æй уыдтаид уыцы талынджы уырдыгæй уырдæм! — 
Æмæ афтæ зынд, уыцы рухс хъæумæ йæхæдæг фæцæуы. 
* * * 
Ахæм бонтæ фæззыгон скæны. Æрмæст фæззыгон. Фæндæгтæ 
цалхнадæй æмæ къахнадæй æрттывдтытæ куы фæкалынц, адæм 
се ’нæвдæлон рауай-бауайæ куы февдæлон вæййынц æмæ куы 
’рынцайынц. Бирæ нæ вæййы ахæм бонтæ — искуы-иухатт ралæу- 
дзæн, æмæ бæстæ цыма уæрцвæлдæхт фæци, уыйау йæ хъарм 
æмæ йæ рухс лæсæнтæ кæнын райдайынц йæ уæлæ. Сæ хъарм 
дæр æндæр вæййы уыцы бонтæн æмæ сæ рухс дæр: æнæ фæс- 
тæмæ фæхæцгæйæ нæ ныккæлынц, фæлæ хæдзардзинæй, фæс- 
тауæрцгæнгæйæ æркæсынц æмæ бахъарм кæнынц дуне — фæл- 
мæн хъарм æмæ фæлмæн рухс, цыдæр хионад уымæн фæкæнынц 
адæймагæн уыцы бонтæ — цыма дæм дæ адджын хион хæхты 
сæрты рахызти йæ хуыны хордзентимæ æмæ дын дæ дуарыл 
бахæцыд. 
Нындавы уыцы фæлмæн хъарм фæллад лæджы фæсонтæм, 
барухс ын кæны уыцы фæлмæн рухс йæ развæндаг, æмæ æхсыз- 
гон хъыдзы бахæцы йæ уæнгтыл, стæй, цыма ронг банызта, уый 
хуызæн цух-мух райдайы уыцы æхсызгонæй. 
Бæстæ ныссабыр вæййы уыцы фæлмæн хъарм æмæ фæлмæн 
рухсмæ, æнахуыр фæлмæн сабыр ныввæййы, æмæ йæ сабыр сæх- 
сæх хъуысын байдайы кæцæйдæр дардæй. Таурæгъты дыууадæс- 
тæноны цагьды азæлдау. 
Дуне рæдзæ-мæдзæ сисы уыцы сабыр сæх-сæхмæ. 
Ахæм бон уыди уыцы бон дæр. 
Серæби бадти стыр къуырф бандоны бæстастæу. Бандонæн 
йæ алыварс зади алы дзыккухих къудзитæ. Сæ фæлмæн къалиу- 
тæ кæрæдзимæ бауагътой, кæрæдзийы мидæг алæстысты æмæ 
æрæмбæрзтой бандон, цыма йæ æддагон цæстæй бамбæхсынмæ 
хъавыдысты. Бандоныл йæ иу фарсмæ — йæ сæрдыгон тæнæг 
тегла худ, йе ’ннæ фарсмæ — газеттæ, æрдæбон сæ куы балхæд- 
та, уæд сæ куыд бадыдагъ кодта, афтæмæй лæууынц. 
Уддзæф уыцы сабыр æрбаулæфы кæцæйдæр, йæ урс сæры- 
хилмæ йын бавналы, иу бындзыгыл дзы схæцы, цыма йæ кæмæ- 
дæр æвдисынмæ фæхъавы — мæнæ куыд урс у! — стæй йыл хæцгæ 
куыд сабыргай скæны, уадзгæ дæр æй афтæ æркæны, цыма ууыл 
фæтыхсы, цæмæй дунейы сабырыл ма фæзына, кæй йыл схæцы- 
ди, уый. 
473 

Æрæджы бамбæрста, дуне афтæ сабыр сæх-сæх кæнын зоны, 
уый — нæ йæ ’вдæлди уымæ хъусынмæ. Дугъ уыд йæ цард. Иугæн- 
дзон дугъ. Куы тагъддæр дугъ кодта, куы — сабырдæр, фæлæ 
цыфæнды сабыр дугъ дæр дугъ у. Кæддæр æй цы кафедрæйы 
ныууадзынмæ хъавыдысты, фæлæ йæ кæм нæ ныууагътой, уыцы 
кафедрæйы фæкуыста йæ сау сæрæй йæ урс сæрмæ. Уæд дзы 
кæй зондæй нæ баззад, уый раивта, раджы йæ раивта. Цыдæртæ 
йын бантыст æвзаджы æбæрæг рæттæ раиртасынæй, цæмæдæр- 
ты ма дзы йæ зæрды ис бавналын. Фезмæлын æмæ йын февна- 
лын зынæй-зындæр кæны. Уæдæ цы! Арæх йæ зæрдыл Мике- 
ланджелойы ныхæстæ уымæн æрлæууынц. Афтæ загъта: «Зын 
мын уый у, æмæ а дунейы цыдæртæ æмбарын куы байдыдтон, 
уæд та мæ цæуын хъæуы а дунейæ». Микеланджелойыл уæд 
нæуæдз азмæ ’ввахс цыди, афтæ куы загъта, уæд. Серæбийыл 
уыйбæрц кæм цæуы! Бирæ цъусдæр ыл цæуы уымæй. Фæлæ 
йыл йæ фæллад тæфсын байдыдта — уый фаг цæуы ууыл дæр. 
Стæй мæнæ ацы дуне сабыр куыд сæх-сæх кæны, уымæ хъусын 
базоныны фаг. Бадт уыцы дзæбæх ран, уыцы дзæбæх къуырф 
бандоныл, уыцы хъарм æмæ рухсы, хъуыста уыцы дунейы са- 
быр сæх-сæхмæ. Æмæ ради йæ зæрдæ. 
Уæд газеттæй иу систа, айтынг æй кодта: 
— Кафын раджы бауарзтай? — фæрсы уацхæссæг кæйдæр. 
Худæг сты ацы уацхæсджытæ дæр, цæмæй дын нæ бафæрсдзыс- 
ты лæджы! 
— Скъоладзау чызг ма куы уыдтæн, уæд, — дзуапп ын дæт- 
ты, кæй фæрсы, уый. — Æмæ диссаг уый у, æмæ мæ кафыныл 
ирон лæппу кæй фæцалх кодта. Уый мын бацамыдта симды кафт — 
дунейы кæфтыты сæр. Уо, уый æнæрцæугæ диссаджы кафт у! 
— Ирон лæппу, зæгъыс? 
— Гъо, ирон лæппу. Уый мах аулы куыста, скъолайы ахуыры 
хайы хицау уыди. 
— Йæ мыггаг кæмæй уыд? 
— Ехх, йæ мыггаг ын куы зонин! Æрзилин Иры бæстыл, сса- 
рин æй, кæд ма удыгас у, уæд йæ разы мæ зонгуытыл æрлæу- 
уин. Кæд нал и, уæд ын йæ уæлмæрдмæ фæцæуин æмæ йын йæ 
ингæны къæйтыл мæ хъарм цæссыджы цæппузыртæ ныккалин. 
— Уæд ын йæ мыггаг куыд нæ зоныс? 
— Нæ йæ зонын. Йæ мыггаг дæр ын нæ дзырдтой, йæ ном 
дæр. Иууылдæр æй ахуыры хайы хицау хуыдтой. Уырыссагау 
дзырдтой уыцы дзырд иууылдæр — «завуч», æмæ йыл йæхи номы 
хуызæн фидыдта. 
— Зæгъæн ис — абон ансамблы разамонæг нæ уаис, уыцы 
ирон лæппу куы нæ уыдаид, уæд? 
— (Ансамблы разамонæг нæ, фæлæ, куыд адæймаг, афтæ дæр 
нæ уйин! Уый мæ, зæгъæн ис, мæ къухæй раласта, цы хуыдымы 
хъуамæ фæдæлдон уыдаин, уырдыгæй. 
— Æмæ йын цы дзæбæх ном и уæ ансамблæн — «Хæхты рух- 
сытæ!» 
474 

— Уыцы дзырдтæ дæр уымæй фехъуыстон! Арæх-иу кодта 
хæхты рухсыты кой. 
Дзæбæх уыди сæ ныхас æмæ йæ кастаид æмæ кастаид, фæлæ 
уартæ цæргæ æмæ хæргæ кæм кæнынц, уыцы агьуысты раз уыцы 
стыр тъæпæнæй фæндыры цагъд уылæнтæгæнгæ рацыд, æмæ 
дунейы мидæг æндæр ницуал аззади. Æмæ та кæд нæ уыди уыцы 
симды цагъд! Цыма йæ а фæстаг рæстæджы арæх байдыдтой 
цæгъдын. 
Ныр та мидæгæй ничиуал аззайдзæн, иууылдæр та æдде ба- 
лæудзысты, агъуысты раз цы стыр тъæпæн и, уым, æмæ та сим- 
ды бацæудзысты. Кæрæдзийыл та æрхæцдзысты растæй-зылы- 
нæй æмæ — симгæ! Зоныс симын-нæ зоныс, уымæй ничи никæй 
фæрсы. Уыйæппæт цæсгæмттæ — алы ’мæ алыгъуызæттæ, алы 
’мæ алы зæрдæйы уаг æвдисынц — кæс æмæ сæм кæс! Æмæ сæм 
фæкæсы Серæби. Дыгай сылгоймæгтæ дæр фæсимынц иумæты 
— уæдæ нæлгоймаг æмбал кæмæ не ’рхауы, уый цы фæуа! 
Фæкæсы сæм Серæби. Æхсызгон ын вæййы, афтæ æмткæй 
кæй растынц, уый, хардзау дæр æм дзы фæкæсы гыццыл цы- 
дæр: уыцы хъомпал змæлдæй йын цыма йæ кад æмæ йæ рад 
цудын кæнынц симдæн. 
Йæхæдæг дæр расимы. Æмæ куыд нæ расима! Мард куы нæ 
фæлæудзæн уыцы цагъдмæ. Дардæй чи ’рцыд, æппын чи нæ зоны- 
симын, ахæм сылгоймæгтимæ дæр æй бахъæуы расимын. Æнцон 
нæ вæййы, фæлæ цы йæ бон у! Темырби хъазтаразæг басгуыхы. 
Кæстæр у Темырби, бирæ кæстæр нæу, фæлæ цас кæстæр нæу, 
уыйбæрц цæрдæгдæр у. Хонгæ кафты йæ цæнгтæ парахат тылд 
куы райдайы, афтæмæй æддиæутты куы фæцæйцæуы сылгой- 
магмæ, йæ бынат ивынмæ, уæд ма уымæй хуыздæр цæмæ бакæс- 
дзæн лæг! Уæдæ хонгæ кафт куы фæвæййы, уæд тымбыл зылд- 
тытæ дæр ныккæны сылгоймаджы алывæрсты. 
Хорз æмбал у, æнæзæрдæхудт. Гæды æмæ йæм цурон митæ 
мисхалы бæрц не ссардзæни лæг. Æнæуи — цæрдæг фезмæлынмæ, 
хъуыддаг ацаразынмæ — рæвдз. Ардæм дæр æй уый ракодта: 
кæмдæр фæхæцæг ссардта æмæ самал кодта уыцы дыууæ бына- 
ты. Æнæуи дæр хъæрмуд сты, скъолайы чингуытæ дæр цалдæр 
сарæзтой иумæ. Сæ кафедрæтæ дæр — хион-хæстæг. Уымæн 
æвзаджы кафедрæ у, Серæбийæн, Темырбийæн та — литерату- 
рæйы кафедрæ. 
Æмæ та уым уыдзæн Темырби дæр ныр. Æмæ ныууагьта йæ газет — 
изæры йæ бакæсдзæн мидæгæй, куы ныссабыр уа бæстæ, уæд. Рабадг 
æмæ араст, къутæрты ’хсæнты цы нарæг дурасгæрд фæвдаг цыд, ууыл. 
Йæ иу кьухы йæ худ хаста, йе ’ннæ къухы та — йæ газетгæ. 
Куыддæр къутæрты ’хсæнæй базынд, афтæ ауыдта — уартæ 
’рбадаргъ и симджыты хал. Кæсы йæм æмæ йæм афтæ зыны, 
цыма ацы хатт афтæ къæдзтæ-мæдзтæ æмæ афтæ хъомпал нæу. 
Сæ иу фæрсты акаст симджытæн, сæ иннæ фæрсты акаст, кæд- 
дæр-иу скъоладзауты симдмæ куыд акаст, афтæ, æмæ йæ æрфæн- 
дыд — ахиза сæм æмæ сын барæстытæ кæна сæ симд. Раст чи нæ 
475 

симы, уыдоны сæ цæнгтæй бауыгътытæ кæна: цагьд куыд амо- 
ны, афтæ исут уæ къухтæ дæр æмæ уæ къæхтæ дæр! 
Уартæ разæй — Темырби. Йæ рахиз къух сылгоймаджы дæ- 
ларм, йæ галиу къух таучел тылд æркæны æддиæутты æмæ йæ 
таучел уагъд æркæны дæлæмæ. Сылгоймаг — æнахуыр урсдзык- 
ку. Уыцы тавицы хæст скæны йæ цонгыл. Æмæ йæ уыцы аив 
уылæнтæгæнгæ æруадзы. Йæ сæр — уыцы урс пух сæр — гыц- 
цыл уæхсчы’рдæм къул, гыццыл — размæ. Къæхтæ афтæ арæх- 
сынц цагъдамындмæ змæлын, мæнæ цыма симын раздæр базыд- 
та, цæуын куы базыдта, уымæй. 
Кæсы сылгоймагмæ Серæби æмæ фырæхсызгонæй йæ цæс- 
тытæ æрцъынд сты. Æмæ уыцы уысм ауыдта — уæртæ скъолайы 
дæргьæццон тыргъы рацæуы сæ симджыты хал — скъоладзау лæп- 
путæ ’мæ чызджытæ. Сæ сæр — уыйæрдæм. Уый лæууы сæ 
разы, йæ мидбьгааты симы, — йæ къæхтæ дæр исы, йæ къухтæ 
дæр, афтæмæй сæ иу фæрсты дæр акæсы симджытæн, се ’ннæ 
фæрсты дæр. Симд топпы фатау раст куыд уа. Сæ цæнгтыл дæр 
æмхæст куыд кæной, сæ къæхтæ дæр æмсæрфт куыд кæной. Æмæ 
цыдæр тас абад-абад кæны йæ зæрдæйыл — пластинкæ куы фæуа, 
уæд та сæ фæлæууын бахъæудзæн! Шахбан та йæхи ныццæвдзæн 
патефоныл. Айсет лæугæ аззайдзæн æмæ лæудзæн йе ’нæрхъæц 
лæудæй. Уæ, æнæнтыст макуы фæуай, Айсет, сылгоймæгты загъ- 
дау, кæд куыд тагъд æрцахстай симды удызмæлд! Цыма Гасаны 
патефон æхсæвыгæтты уымæн цагьта уыцы ныллæг къуымы æмæ 
Айсетмæ сидти — тагъддæр астыр у, тагъддæр асимынхъом у! 
— Ардæм! — хъуысы Темырбийы хъæр кæцæйдæр, æмæ йæ 
нæ фæнды, Темырби куы хъæр кæнид, уый. Уартæ уыцы дзæ- 
бæх лæппутæ ’мæ чызджытæ куыд дзæбæх симынц, уымæ кæ- 
сын æй фæнды. 
Лæппутæ сæ сæртыл бæрзонд хæцынц, чызджытæ гыццыл 
æркъул кодтой сæ сæртæ, цыма се ’фсæрмдзæстыг æвдисынц. 
Æмæ фидауынц иумæ, тынг фидауынц. Ныр ма уыдоныл ирон 
дарæс скæн лæппуйæ-чызгæй! Айсетмæ ирон разгæмтты бакæс! 
— Серæби! — хъуысы йæм хæстæгæй æмæ ауыдта: уæртæ 
Шахбаны бæсты Айсетимæ кæд нæ симы Темырби! Æмæ дзуры, 
æнахуыр разæнгард у, афтæмæй: — Мæнæ цыма цæрæнбонты си- 
мын ахуыр кодта! Асим-ма йемæ, асим! — йæ тæккæ раз æрлæу- 
уыдысты Темырби æмæ уыцы урссæр сылгоймаг. Æмæ йæм сыл- 
гоймаг фьщцаг йæ цонг бадардта, стæй та йæм дзургæ бакодта: 
— Хæц мын мæ цонгыл, хорз лæг, цæмæй мын тæрсыс мæ 
цонгæй! Кæд нæ зоныс симын, уæд дын æз бацамондзынæн. 
Æмæ та ауыдта Серæби: уæртæ расимынц скъолайы дæргъæц- 
цон тыргъы, фæлæ уый цæмæн афтæ у! Уæдæ Айсетимæ куы 
Шахбан рацæйсимы, йæ чырынтæ хæдон йæ хæлафы комдæлы 
тъыс1', куы — Темырби, йæ цыбырдыс урс хæдоны хъуырыл, 
сырх тæмæнтæ чи калы, ахæм даргъ галстук. 
— Фезмæл-ма! — тыхсы Темырби. Уæдæ худинаг у сылгойма- 
гæй. Æрбакодта йæм æй — уый дæр асима йемæ, уый дæр бан- 
476 

къара уыцы æмбисондæн хæссинаг æхсызгон, æмæ ныссæстытæ 
лæг! Æмæ йæм Темырбийы хæдуæлвæд та сылгоймагæн йæхи 
ныхас фехъуыст — бустæйы уддзæф дæр ма стахти йемæ: 
— Цæй ма, цы ми кæнут, алчи фæсимдта! 
«Цы ми кæнут?! «Цы ми кæнут?!» — араугæ ацыд Серæбийы 
уæнгты. Стæй ныййазæлыд йæ хъусты уыцы удаист хъæлæс: 
«Цы ми кæнут?!» 
Йæ мидбынат ныззылди Серæби. Иуæрдæм йæ худ ахауд, 
иннæрдæм йæ газеттæ атахтысты. Йæ тъæпæн æрмттæ йæ хъус- 
тыл авæрдта, йе ’фсæртæ балхъывта, афтæмæй бандзыг и. Те- 
мырби æмæ сылгоймаг фæйнæ касты уымæ кодтой, фæйнæ кас- 
ты — сæ кæрæдзимæ. Уæдмæ ныууынæргъыдта Серæби: 
— Ау, Айсет?! 
Æмæ йæм цæхгæр ныззылди Темырби. 
— Ома, куыд Айсет! Далæ дын Лечъыбæсты цы гыццыл Ай- 
сет баззад, уый?! Æмæ цы кæны Айсет?! 
Æмæ базмæлыдысты сылгоймаджы цæстытæ, йæ цæстыты 
уæлтъыфæлттæ сæ тыбар-тыбурæй нал æнцадысты. 
— Мæ ном мын цæмæй зонут, мæнæ дыууæ лæджы?! — раст 
алæууыд сæ разы. Стæй йæ цæстытæ фæхъоппæг сты, афтæмæй 
сæ фæцарæзта Серæбимæ. Æмæ сатæгсау цæхæртæ акалдтой йæ 
цæстытæ, йæ къухтæ, йæ сæрыл æхсыры фынкау чи бадт, уыцы 
дзыккуты атьыста, æмæ йæ былтæ — цыма сæ ныв ныччынди уыцы 
райдзаст цæсгомыл, афтæ зынди — базмæлыдысты æмæ сæ схауди: 
— Уо Аллах! 
Æмæ цыма уыцы стыр тъæпæныл цы змæлд æмæ цы хъæлæ- 
ба уыд, уыдон скъуынгæ ачынди сæ астæуыл, уыйау æгуыппæ- 
гæй аззади тъæпæн, æмæ касти Серæби уыцы урссæр, сауцæст 
сылгоймагмæ, æмæ касти уыцы урссæр, сауцæст сылгоймаг Се- 
рæбимæ, æмæ, сæ алыварс цы æгуыппæг æрбадт, уый æндзыгæй 
æндзыгдæр кодта. Æмæ та уæд базмæлыдысты уыцы былтæ æмæ 
мынæг хъæлæсæй, цыма Серæбийæн йæхимæ дæр дзæбæх куыд 
нæ фехъуыса, уымæ хъавыд, афтæ бафарста: 
— Ау, уый ды дæ?! 
Æмæ цыма арв ныннæрыд уыцы рухс æмæ хъарм бон, уыйау 
нæргæ ацыдысты уыцы цалдæр цыбыр дзырды, æмæ адæм баз- 
мæлыдысты, хæстæгдæр æм балæууыдысты. 
— Æз дæн, — загъта ныллæг хъæлæсæй Серæби дæр. 
— Уæдæ мæ цæуылнæ уырны? 
— Зын бауырнæн у ’мæ уымæн. 
— Уыцы райсом, æгас хъæуы йæ пецы арт куы ничиуал скод- 
та, лæгæй-усæй кæрæдзийы фæрсынмæ куы рауай-бауай кодтой, 
кæд ма дæ искуы исчи федта, уæд ды кæм уыдтæ, уæд?! 
— Уæд æз сыгъд æмæ уырыдæй Ботлихы автобусы къуымы 
бадтæн, æндæр мын Лечъыбæстæй хай нал уыд. 
— Æз дæ фатермæ куы фæлыгъдтæн, мæхиуыл дуар куы бах- 
гæдтон æмæ мæхи кæуынæй куы мардтон, уæд дæм мæ кæуын 
куыд нæ фехъуыст æмæ куыд нæ раздæхтæ фæстæмæ?! 
477 

— Нал мын уыд раздæхæн. Тайбæт мын сæхгæдта мæ фæндаг. 
— Тайбæт мæм уырдæм æрбацыд, дæ фатермæ, сабыр мæ 
кодта, æз, дам, дын къаба бахуыйдзынæн, хорз къаба æмæ, дам, 
мауал ку, стæй, дам, цы федтай, уый макæмæн зæгъ. Цыма йын 
гыццыл чызг уыдтæн. — Æмæ та ферттывтой уыцы сау цæс- 
тытæ. — Стæй? 
— Стæй — Махачкаламæ. Уырдыгæй — Мæскуымæ. 
Мæхæмæт дæр, дам, афтæтæ дзырдта годеканы1, ахуырмæ, 
дам, ацыд Мæскуымæ, æмæ, дам, ыл лæгтæ сæ къухтæ стылд- 
той, цытæ, дам, дзурыс æмæ, дам, йæхæдæг ахуыры хайы хицау 
куы уыд, уæд ма, дам, цæй ахуырмæ ацыд?! Мæ сæнтты-иу дæ 
фæдыл куы зылдтæн æмæ-иу дæ куы ссардтон, уæд-иу мæхи дæ 
разы мæ зонгуытыл лæугæйæ уыдтон. Ныр æрлæууин мæ зонгуы- 
тыл, æмæ мын ацы дзыллæ мæ диссаг куы фæхæссой. Æнæуи 
мæ уæд хуыздæр бауырнид, ды кæй дæ, уый. 
— Мæ зонгуытыл æз хъуамæ æрлæууин. 
— Ды — цæмæн? 
— Лидзгæ æз фæкодтон æмæ уымæн. 
Сылгоймаг ма цыдæр сцæйдзырдта, фæлæ нал сфæрæзта дзу- 
рын, æмæ уæд йæ сæр Серæбийы риуыл бауагьта, йæ цæстытæ 
æрцъынд сты, мады фæстæ бирæ чи фæкæуы, уыцы сывæллон 
йæ мады хъæбысмæ куы бафты, уæд уый куыд æхсызгон цъьгад 
æркæны йæ цæстытæ, афтæ. Æмæ та базмæлыдысты уыцы нывы 
хуызæн былтæ: 
— Куыд тынг-иу мæ фæндыди, мæнæ афтæ мæ сæр дæ риуыл 
куы бауадзин, æмæ куыд дард уыди уыцы гæнæн мæнæй! 
Серæби йын йæ галиу къух йæ уæнтыл æрбавæрдта. 
Стæй фæсабыр сты, фæндагыл чи бастайа, уый уал йæхи 
гыццыл истæмæй куыд фæсайа, цæмæй фæхъуыртхъом уа æмæ 
уыйфæстæ фынгыл бадын фæраза, уый хуызæн уыди сæ фæса- 
быр. 
Сæ алыварс цы адæм лæууыд, уыдон, æвæццæгæн, æфсæрмы 
фесты, кæй фæсабыр сты уымæй — фæстæдæр алæууыдысты. 
Сæ цæсгæмттæ æнкъарддзæф уыдысты, афтæмæй худындзаст. 
Æмæ хорз фидыдтой афтæ æнкъарддзæф æмæ худындзастæй. 
Иуафон Темырби ныггуыбыр кодта зæхмæ, йæ иу къухæй 
Серæбийæн йæ худ систа, иннæ къухæй — йæ газеттæ, стæй раст 
слæууыд æмæ загъта хъæрæй: 
— Мæхи дзæбæх хотæ æмæ ’фсымæртæ! Уæхæдæг куыд фед- 
тат, афтæмæй, не ’хсæн и, махæн зынаргъ чи у, ахæм уазæг. 
Уазæг Ирыстоны Хуыцауы уазæг у, æмæ уæ Хуыцауæй курæгау 
курын, хурныгуылды рамбырд ут уæлæ цæлгæнæнмæ æмæ нæ 
уазæгыл бацин кæнæм. Нæ фехъуыстон мачи зæгъæд. 
Хур арвы астæуæй гыццыл фæцудыдта, æмæ, фæзы чи уыд, 
уыдонæн сæ цыбыр аууæттæ сæ фарсмæ зæххыл сæхи ауагьтой, 
цыма та, дуне йæ сабыр сæх-сæх кæд райдайдзæн, уымæ кастысты. 
1 Годекан — ныхас. 

СÆРГÆНДТÆ 
Радзырдтæ 
Зæронд чингуытæ 5 
Æрвдзæф бæласы бын 32 
Чъикъолайы кафт 47 
Æнæнизу, Æдзи! 71 
Гоцъи 112 
Сæнæфсиры цупæлттæ 126 
Гандзейы чиныг 168 
Уацаутæ 
Уыцы тæссар-мæссар фæндаг 192 
Нæ æрхуы цæджджинаг 303 
Айсет 384 

Литературно-художественное издание 
ХУГАЕВ СЕРГЕЙ ЗАУРБЕКОВИЧ 
Гроздья винограда 
Рассказы и повести на осетинском языке 
Редактор З.У Дзуцева 
Художник В.С. Григорян 
Технический редактор А.В. Ядыкина 
Корректор Э.Дз. Баликоева 
Компьютерная верстка З.С. Мисиковой 
Сдано в набор 04.09.13. Подписано к печати 22.01.14. Формат 
бумаги 60х90(/|в. Бум. офс. № 1. Гарн. шршЬта «КиахазЬоу*. Пе- 
чать офсетная. Усл.-п.л. 30. Учетно-изд. л. 30,53. Тираж 300 экз. 
Заказ №1669. С 1. 
Министерство культуры и массовых коммуникаций РСО-Ала 
ния. 
ГУП РСО—Алания «Издательство «Ир>, 362040, г. Владикавказ, 
проспект Мира, 25. 
Отпечатанов ОАО «Издательско-полиграфическое предприятие 
им. В.А. Гассиева», 362011, г. Владикавказ, ул. Тельмана, 16. 

