Къæбысты Заур 

Къæбысты Заур 
тш 
шшш 
Роман 
Дзæуджыхъæу 
2007 

84 Осет 
Къ-35 
Къæбысты 3. 
Къ — 35 Царды фæлтæртæ. Роман. — Дзæуджыхъæу: Ир, 
2007 - 287 ф. 
Кабнсов 3.3. 
Зигзагм жизнн. 
В романе поднимаются нравственные вопросы. Он утвержда- 
ет красоту человеческих отношений, любовь и доброту. 
„ 4702040000 - 13 ,,- П7 ЯА ~ т 
К М131(03) - 07 35 " 07 84 °ССТ 
© ГУП «Издательство «Ир», 2007 
© Кабисов З.З., 2007 
15ВЫ 5-7534-0844-3 © Григорян В.С., оформление, 2007 

Мæ чызджытæ Азсе, 
Заремæ æмæ Жаннæйæн 
Нырмæ хæлæг никæмæ кодта. Хæлæг цы у, уый зонгæ 
дæр нæ кодта... 
Ныв кæнын раздæр базыдта. Нырма, хæлæг цы у, уый 
куыд нæ зыдта, афтæ нæ зыдта, аивад цы у, уый дæр. Ныв 
кæныныл фæцалх ис чысылæй. Ныв кодта æвзалыйæ. 
Чысылæй уарзта æвзалыйæ хъазын. Пецæй-иу цæхæр- 
калгæ зынг сыджытдзар астæрдмæ куы рахауд, уæд-иу йæ 
фарсмæ сбадтис. Æниу уый фæстæдæр уыд. Фæстæдæр рай- 
дыдта, цæхæркалгæ зынгæн йæ цæхæр кæд банымæг уыдзæн, 
æвзалы кæд суыдзæн, уымæ фæстæдæр райдыдта æнхъæлмæ 
кæсын. Фыццаг та йæм февнæлдта, зынг ма йæ тæккæ цæ- 
хæркалыныл куы уыдис, уæд. 
Пецæй-иу сыджытдзар астæрдмæ зынг куы рахауд, уæд- 
иу æм февнæлдта. Хъазæн æй æнхъæлдта æмæ та-иу æм фев- 
нæлдта. Зынг та нæ уарзта къулбадæг митæ. Исчи йæм фев- 
нæлдта, йæ тæккæ цæхæркалгæйæ ма куы уыд, ахæм рæс- 
тæджы, уæд-иу ын йæ къухмæ судзаг-риссаг æвнæлдæй фев- 
нæлдта. Лæппуйæн-иу йе ’нгуылдзтæ рæхойгæ рыстæй куы 
фæрыстысты, уæд та-иу нырдиаг кодта: 
— Нæ мæ уарзы! — йæ тæнæг былтæ-иу ныззылын кодта, 
афтæмæй куыдта æмæ дзырдта мæстыйæ: — Нæ мæ уарзы 
ацы зынг,— куыдта, афтæмæй дзырдта кæуынхъæлæсæй: — 
Нæ мæ уарзы. 
Фыд дзы ацы ныхас фехъуыста фыццаг хатт, уынгæй йæ 
хъæбысы сугтæ куы æрбацæйхаста æмæ къæсæрæй куы æр- 
бахызт, уыцы рæстæджы. 
— Чи дæ нæ уарзы, мæ лæппу? — афарста йæ. 
— Дæлæ уый,— галиу къухæй хæцы, чи йын басыгъд, 
уыцы æнгуылдзыл, афтæмæй амоны зынгмæ. 
— Куыд дæ нæ уарзы, мæ лæппу? — сугтæ зынджы уæлæ 
æркалдта, афтæмæй йæ бафарста фыд. 
— Куыд куы, æз ыл цинтæ кæнын, уый та мын мæ къу- 
хыл фæхæцыд. 
— А-а, хорз лæг,— йæ мидбылты бахудт лæг, афтæмæй 
лæппуйы йæ хъæбысмæ фелвæста. — Уый æцæгæй нæ уарзы 

6 
Къæбысты Зауыр 
къæбæда лæппуты,— дзуры йын, цæмæй йæм макуы æвнала. — 
Йæ дæндæгтæ цалынмæ сырх уой, уæдмæ йæм нæй æвна- 
лæн. Хæцгæ кæны. 
— Æмæ кæд нал уыдзысты йæ дæндæгтæ сырх? 
— Уый уазалæй тынг тæрсы,— лæг æвиппайды рауардта 
гыццыл лæппуйы фарстæн дзуапп. — Уазалæй тæрсы, æмæ 
йыл гом дуарæй дымгæ куы ’рбаныдзæва, уæд ын йæ дæн- 
дæгтæ ацæгъддзæн æмæ нал хæцдзæн. 
— Уæд дуал æлбайгом кæн. 
Лæг хъуамæ æцæгæй æрбакодтаид дуар, цæмæй йыл лæп- 
пу баууæнда, фæлæ уал æркаст зынгмæ. Уый зынг нал уыд, 
сау æвзалы фестад. 
— Дуар æрбакæнын дæр æй нал бахъуыд,— сывæллоны 
зæхмæ æрæргъæвта æмæ уал йæхæдæг асгæрста æвзалыйы. 
Уый уыд хъæрмуст æмæ хъæбæр. — Дуар æрбакæнынмæ нал 
фæлæууыд. — Загъта фыд ногæй. — Æнæуый дæр æм куы 
банхъæлмæ кæсай... цалынмæ йæ сырх дæндæгтæ нæ азгъæ- 
лой, уæдмæ йæм куы банхъæлмæ кæсай, уæд нал хæцы. Ныр 
дæр... Дæхæдæг æй фен. 
Лæппу хъавгæ бавнæлдта æвзалымæ. Уæддæр æм иттæг 
нæма уæндыд, фæлæ йыл фыд куы бахудтис, уæд фæныфс- 
джын ис æмæ... 
Уæдæй фæстæмæ, пецæй зынг куы рахауы, уæд лæппу 
йæ цуры сбады æмæ... 
Чъырæй цагъд урс къулыл æвзалы куы рауадзы æмæ йыл 
сау фæд куы разыны, уæд сывæллон фырцинæй тынг ныхху- 
ды. Ныххуды æмæ та ног фæд раскъæры урс къулыл. Фыд 
кæсы уыцы сау фæдтæм æмæ хъæрæй худы: 
— Нывгæнæг уыдзæн мæ фырт! — худы æмæ хъа^рæй 
дзуры.— Нывгæнæг уыдзæн мæ фырт. — Лæппуйы сисы йæ 
къухтыл бæрзонд æмæ йæ бахæссы къулмæ хæстæг.— Уым 
дæр ма раныв кæн, мæ лæппу. 
Лæппу тынг нылхъывта æвзалы урс къулмæ æмæ дзы сау 
хахх раскъæрдта... 
Йæ адæймагон миниуджытæ æргом кæнын куы байдыд- 
той, уæд дзы фыццаг фæбæрæг сты, хæлæг æмæ тæргайгæ- 
наг кæй у, уый. Фæлæ уал хæлæджы кой фæуадзæм фæстæ- 
дæрмæ. Уый йын йæ га^чы æрæгмæдæр æрбадт. 
Тæргай кодта бынтой ницæй тыххæй дæр. Фæлæ йæ тæр- 
гай тæргайы хуызæн дæр нæ уыд. Нырма уал-иу йæ бинаг 
æфсæр хауæгау æркодта, æрфгуытæ-иу цæстытыл æрфæлдæх- 
тысты æмæ сæ бынæй, арс цилы бынæй тызмæгæй куыд кæса, 
уый каст кодта. Кастис, йæ алыварс чи уыд, уыдонæй алкæ- 
мæ дæр. Уыцы иу рæстæджы нæ, фæлæ сæм радыгай каст. 
Цыдæр бындз та йыл кæй фæхæцыд, уый цалынмæ иууыл- 

Царды фæлтæртæ 
1 
дæр базыдтаиккой, уæдмæ бадтаид афтæ æмæ йæ бандоныл 
дыууæрдæм, уæрдæхау, здыхстаид. Нæ гогыз та йæ фындз 
æруагьта, зæгъгæ, цалынмæ бинонтæй исчи ахæм исты загь- 
таид, уæдмæ бадтаид уыцы уагыл, стæй сур хæкъуырццытæ 
Скодтаид. Нырма уал хæкъуырцц, стæй та кæуын æнгас хъуыр- 
хъуыр бакодтаид, уый фæстæ йæ фындз тынг аууæрстаид, 
цæмæй йын фæрисса æмæ цæстыты дон абада. 
— Ныр хорз срæгъæд ис дæ зæгъинаг æмæ йæ бауигъ, — 
загъта йын йæ фыд, иугæр ын йæ миниуджытыл куы фæца- 
хуыр сты, уæд. 
— Зæгъ æй, хъæбул, æмæ та дын мæ дзыппы къафет 
разындзæн,— загъта йын йæ зæронд мад, Бабу кæй хоны, 
æнæуый та Сона чи хуыйны, уый. 
— Æгонгæй, нырма уал æй дзæбæх баууил,— ныхас æм 
баппæрстаид йæ зæронд фыд, Деду кæй хоны, уый. 
— Зæгъ æй, Махал, зæгъ æмæ дын фенцондæл уа, — сæ 
сыхаг стыр лæппуйы дзырдтæй йæм бадзырдта йæ гыццыл хо. 
— Цалынмæ йæм æз бахатон, уæдмæ ницы зæгьдзæн мæ 
лæппу,— хæстæг æм æрбадт йæ мад, Гыцци кæй хоны, уый. — 
Мæ лæппу у, æмæ йæ ныхас мæнæй раздæр никæмæн зæгъдзæн. 
Иугæр æм сегас дæр æрхатыдысты, уæд лæппу дæргъвæ- 
тин уæ-æ-æ, зæгъгæ, ныккодта, йæ цæстытæ æууæрдгæ, æмæ 
райдыдта дзурын кæуын хъæлæсæй: 
— Мæн гуыл хъæуы. Уæливыхы гуыл мæ хъæуы, фæлæ 
мæн ничи уарзы. Гуыл дæр мын ничи скæны. Мæн исты куы 
фæхъæуы, уæд мæ фарс дæр ничи рахæцы. Æз афтæмæй, æвæц- 
цæгæн, мæлгæ дæр акæндзынæн,— суанг уыйæнгты ахæццæ ис, 
æмæ йæ ныхæстæм бинонтæй алкæмæ дæр худын æрцыд, фæлæ 
дзы ничи бахудтис. Бахудт æрмæст йæ гыццыл хо Зæли, Пы- 
сыкк кæй хонынц, уый. Уый бахудт æмæ йæ мадæн афтæ зæгъы: 
— Гыццы, скæн ын гуыл. Махалæн скæн хæбизджыны 
гуыл. Мæнæн дæл скæн. 
— Иугæр гуылы тыххæй хъуыддаг мæлыны тасы онг æрцыд, 
æмæ ма дæм Зæли дæр бахатыд, уæд ын скæн, чындз,— йæ худын 
йæ пыхцыл рихиты бын æмбæхсгæйæ сдзырдта Деду-Борсæ. 
— Цæй, ацы хатт ма йын скæн, науæд æцæг уæд та... — 
загъта Бабу. Мæлыны кой скæнын йæ цæст нæ бауарзта æмæ 
йæ ныхасы кæрон ныхъуырæгау акодта. 
— Æз дæр разы дæн,— цыма æмбырды исты фарстыл 
хъæлæс æппарынц, уыйау йæ къух хæрдмæ сдардта фыд, 
Бесæ, Махар Баба кæй хоны, уый... 
Мадæн хыссæ арынджы уыд. Æнæуый дæр уæливыхтæ 
уыд кæнинаг, иу гуыл ма йын цас ассивинаг уыдаид? Æмæ 
Махар йæ гуыл ахæм хæрдæй хордта, раст æй цыма тыхæвза- 
рæн тохы æрмæст йæхи тыхæй рамбылдта, цыма стыр лæгдзи- 

« 
Къæбысты Зауыр 
над^равдыста æмæ йæм гуыл-хорзæх æнæмæнг æмбæлд. Æгас 
15инонтæй*мадмæ кæй бахатыдысты, уый кой йæм нæ уыд. 
Къултыл æвзалыйæ хъулæттæ кæнын мады зæрдæмæ нæ 
,цыд. Фыццаг сæ куы федта, уæд æй скæуынмæ бирæ нал 
бахъуыд. (Ног цагъд урс къултыл уыцы ставд зылын-мылын 
хæххытæ афтæ æвзæр фидыдтой, афтæ, æмæ мады скæуын- 
мæ<бирæ нал бахъуыд. Лæппуйæн та хъуамæ йæ хъустæ си- 
1вæз(гацд> фæлæ фыд йæ фарс фæцис. Лæппуйæн. 
— Уы!й нывгæнæг у,— дзьфдта, лæппуйы йæ цæнгтыл 
хæрдмæ сисгæйæ. — Уый стырнывгæнæг уыдзæн. Ныридæ- 
гæм ыын нæ хæдзары къултæ, дзуары къултау, нывтæй фæ- 
льщды æмæ йæ ды та нæмынмæ хъавыс? 
— Цæй нывтæ сты уыдон? — фæцъæхахст кодта ус. — Мæ 
цæнгты тæригъæд уыл ныккæла, чъыр уартæ фалæсыхæй ар- 
дæм мæ къухы зын хастæй фæхастон. Цыдæр тæнæг хызыны 
мын æй æркодта уыцы мæрддзæст Къориаг, йæ уæлмæрды 
цырт ын дзы айсæрдой. Æтгæмæ язьардта æмæ йын ме уæхс- 
кыл сæвæрæн дæр нæ уыд. Ныр мвш уыцы сау чъиллæттæй 
мæ фæллад цæнгты фыдæбоныл сау зæй куы рауагътат, уæд 
уый цы у? — дзырдта кæуынхъæлæсæй.. 
— Ма тыхс^ Гыцци,— уый даер сьшæллæтты фæзмгæйæ 
йæ бинойнаджы хоны Гыцци. — Уыдон чъмллæттæ нæ, фæлæ 
диссаджы нывтæ«сты. Уæдæ ма сæм лыстæг æркæс. Зæгъæм, 
мæнæ ам ис карчы ныв, мæнæ уым та арсы мыв... 
— Дæ сæр дын бахæрæнт æрсытæ, кæд дзы нæй арсы 
ныв,— фæкодта ус æмæ æттæмæ ахызт. Ацы дыууæ æнæсæт- 
тоны уæддæр кæй нæ басæтдзæн, уый зыдта æмæ ма йæ дзых 
та цæуыл риссын кодтаид? 
Ахæм уыд Махарæн йæ тæргайы хъуыддаг (къултыл æй 
хæххытæ кæнын дæр уый фæрцы бауагъта йæ фыд). Афтæ 
уыд, фæлæ тæргай тæргайы охыл нæ кодта. Йæ тæргай уыд, 
йæ зæрдæмæ цы цæуы, уый йæхи тыхæй бакæныны фæрæз. 
Тыхæй æмæ хиндзинадæй архайынæн æрымысыд тæргайы 
ахæм хуыз æмæ йын тылдис. 
Хæлæг цы у, уый нæ зыдта. Никуы никæмæ бахæлæг 
кодта. Цы йæ хъуыд, уый йæ тæргайы фæрцы кæддæриддæр 
йæ къухы æфтыд. Хæлæг ын хъуамæ йæхимæ кодтаиккой, 
фæлæ йæм ничи хæлæг кодта. Хæрз чысыл лæппу ма куы 
уыд, тæргай кæнын дæр нывыл куы нæма зыдта, уæд ыл иу 
æнамонд хабар æрцыд. Æнамонд хабар та ахæм уыд æмæ-иу 
ын фыццаг фембæлдæй йæ фындз, кæнæ йе *рфгуытæм кæс- 
гæ дæр чи нæма бакодта, уый дæр та-иу ын уыцы сахъат 
ауыдта æмæ... Уый фæстæ йæм хæлæг ничиуал кодта. 
Хæлæг æм æрцыд йæхæдæг. Агургæ йæ нæ кодта. Йæ- 
хæдæг æм æрцыд. Æрцыд æм иу дæрддаг хъæуæй, фæндзæм 

Царды фæлтæртæ 
9 
къласы куы ахуыр кодта, уæд. Æрцыд æм иу къæсхуыр, дзы- 
гьуырдзæсгом лæппуимæ. 
Скъоламæ æнæзивæг цыд. Ахуыргæнæг æй бирæ уарзта 
æмæ Махар уый тыххæй цыд æнæзивæг. Ахуыр дæр æвзæр 
нæ кодта. Исты-иу нывыл куы нæ зыдта, уæддæр-иу кæйдæр- 
тау нæ ныззылын-мылынтæ ис, партæйы бын-иу нæ бамбæхст. 
Сыстад æмæ-иу истытæ дзырдта. Ахуыргæнæг ын загъта, 
зæгьгæ, æххæст раст нæ дзурыс, уæд-иу фæцæйтæргай кодта 
æмæ та-иу ахуыргæнæг дæр йæ ныхас фæлæгъздæр кодта: 
— Дзургæ раст кæныс, фæлæ ма дзы цыдæр йæ раны нæй. 
Цæй, уымæн ницы у. Уый йæхæдæг æрцæудзæн йæ ранмæ. 
Тæргайæ йæм кæсын ничи фæрæзта. Бинонтæ йыл сахуыр 
сты. Тæргай кæнын раздæр базыдта. Уæд ма, фæсахъат уа, 
уымæ дзæвгар рæстæг уыд. Æмæ йын уыцы сахъат тæргайы 
рæстæджы куыд уæззау уынд лæвæрдта, цæст-иу æм бакæсын 
куыд нæуал уарзта, уый бинонтæ дзæбæх нал рахатыдтой, 
фæлæ йын уый фæстæ йæ тæргаймæ кæсын æцæгæлæттæй 
ничиуал фæрæзта æмæ йæ уымæй хъазсъхъæдтой. 
Къултыл нал хæххытæ кодта æвзалыйæ. Æвзалымæ æнæ- 
уый дæр нал æвнæлдта. Уый тыххæй... Бынтон уый тыххæй 
кæд нæ уыд, уæддæр, æвзалы кæмæй рауайы, уыцы зынг æй 
ахæм тæрсын фæкодта æмæ æвзалымæ дæр нал уæндыд æв- 
налын. 
Хæдзары къултæ дзы фервæзтысты, фæлæ ныв кæнын 
уæддæр нæ ныууагъта. Тетрады ныв кодта кърандасæй, на- 
уæд ахорæнтæй. Йæ фыд сахармæ арæх цыд. Исты зæрдæ- 
лхæнæн ын хъуамæ æрбахастаид алы хатт дæр æмæ... Иу 
хатт та йын ахорæнтæ æрбахаста. Ноджы бирæ цыдæртæ. 
Ныв кæнынæн. 
Уыцы бон фыд базармæ ахаста дыууæ кæрчы æмæ иу 
уасæг. Мад ын изæры загъта: 
— Сæкæрæй сыдзаг стæм. Иу цъус нæ нæлхæ дæр хъæуы 
алхæнын. Сывæллæттæ цай куы фæцымынц, уæд нæлхæ 
хъæуы — дзулыл æй айсæрд. Махар бирæ уарзы нæлхæйæ 
сæрст дзул. Ноджы ма йын ыл сæкæр куы айзæрын, йæ ны- 
вонд фæуон, уæд дзы адджынæн ахæры. 
Лæг базар кæнын нæ уарзта. Зæгъæм, фос исты, науæд 
картоф, кæнæ дыргътæ уæй кæнын æм нæ кæсы хардзау, 
фæлæ нæлгоймæгтæ кæрчытæ, рæвдуæттæ, æхсыртæ, туаг 
æхсыртæ æмæ ахæм лыстæг цыдæртæ куы фæуæй кæнынц, 
уæд æм хардзау æркæсы. Уыдон дæр нæлгоймæгтæ кæй сты, 
æмæ уымæ дæр адæм æрмæст нæлгоймаджы цæстæй кæй кæ- 
сынц, уый йæм хардзау æркæсы. Ныр, ус базармæ ацæуыны 
кой куы скодта, уæд лæг йæхинымæры асгæрста сæ хæдзары 
къуымтæ, азылд скъæтты, хуыдæтты, суанг холлагдонмæ дæр 

10 
Къæбысты Зауыр 
ахæццæ ис, фæлæ ныртæккæ базармæ цы ахæссой, ахæмæй 
сæм разынд æрмæст рæвдуæттæ. Холлагдонмæ куы бацыд, 
уæд къуымы фароны хъæмпы бындзгуытыл бадтис карк, йæ 
бынæй та зындысты, уæдмæ иннæ кæрчытæ кæй æрæфтыд- 
той, уыцы æйчытæ. Кæркдоны цæст схæцыд кæрчытæ æмæ 
цалдæр уасæгыл. Хуыдонмæ дæр бакаст, фæлæ дзы сæ ко- 
махсæйнаг хуы æмæ заинаг дзæргъæй фылдæр ницы разынд. 
Скъæт дæр ын ницæмæй йæ зæрдæ барухс кодта æмæ йæхи- 
нымæры загъта йæ усæн: 
— Абон æз базармæ цæуинаг нæ дæн. Кæрчытæ æмæ 
рæвдуæттæ æз уæймæ нæ ахæсдзынæн. 
Афтæ загъта фидарæй усæн, фæлæ йæм уый нæ байхъуыс- 
та. Уый йын йæ мидзæрдæйы ныхас ницæмæ æрдардта. Йæ- 
хæдæг та загъта: 
— Бесæ, дæ низтæ, ма фæзивæг кæн. Ауай, уым базары 
иу-дыууæ агуывзæйы сæн дæр аназдзынæ, — уæд æм, Махар 
дзул нæлхæйæ сæрстæй кæй уарзы, сæкæр ма йыл куы айзæ- 
рай, афтæмæй, уый кой нæма уыд. 
— Базармæ базайрагимæ фæцæуынц,— нырма уал къа- 
хæджы ныхасæй загъта лæг. — Цы мын фæкæндзынæ мæ 
фыццаг, зæгъæм, базармæ ацæуыныл сразы дæн, уæд? Цæ- 
мæй барухс кæндзынæн дзуттæгтæ æмæ иннæ базаргæнджы- 
ты зæрдæ? 
— Цы нæм ис, уый дын фæкæндзынæн дæ фыццаг, дæ 
низтæ,— цыма йæ лæг нæ^фæлæ йæ лæппу уыд, уыйау æм 
«дæ низтæ» дзырдæй бадзьГрдта æмæ ма йын зæрдæ алхæны- 
нæн йæ сæры хилтæ дæр æрлæгъз кодта. — Дзуттæгтæ карк 
зæрдиагæй фелхæнынц, стæй хъайлайыл дæр зæрдейæ сты. 
Махау сæ, мыййаг, нæлхæтæ-йедтæ æлхæнынмæ сахармæ 
цæуын куы нæ хъæуы. 
— Æйчытæ æмæ кæрчытæ нæлгоймаджы базайраг не сты, 
Гыцци,— уæздан дзырдæй йæм бадзырдта Бесæ дæр. — Дæ- 
хæдæг сæ ахæсс. Дæхи аирхæфс. Уым искуы иу адджын дон 
дæр баназдзынæ. 
— Дегæрыл,— йæхи уыцы тæригъæддаг къултæ бакодта 
ус. — Мæ царв знон уыдис бацæгъдинаг. Абон ма куы баз- 
зайа, уæд калинаг фæуыдзæн. Афтæ стуаг уыдзæн, æмæ йæ 
нæ заинаг дзæргъ дæр нал бахæрдзæн. Цалдæр донгъы æх- 
сыр бынтон дзæгъæлы фæуыдзæн. Стæй уæртæ Нуца æртæ 
чъирийы кæны изæры. Йæ лæппуты райгуырæн боны фæдыл 
æмæ, дам, мæм фæкæс. Куыд æй фæсайон. Худинаг дæр у. 
— Иннæ хуыцаубоны ацу. Уæдмæ истæмæйты архайдзыс- 
тæм,— йæхи фервæзын кæныныл архайы лæг, фæлæ усæн йæ 
дзыхæй цы сирвæза, уымæн ма фæстæмæ цæй аныхъуырæн ис! 
— Дегæрыл, æмæ нæм сæкæр иу цайы фаг дæр куы нал ис, — 

Царды фæлтæртæ 
11 
йæхи та мæгуыры къултæ бакодта ус. — Махар, йæ нывонд 
фæуон, иу бон дæр æнæ цай нæ фæразы. Стæй нæлхæ... 
Махар æнæ цай иу бон нæ, иу мæй дæр бафæраздзæн 
æмæ уый тыххæй иу тæргай дæр нæ фæуыдзæн. Уæдæ нæл- 
хæйы тыххæй дæр никуыма фæтæргай ис, фæлæ ус зоны, 
Бесæйæн йæ разы цыфæнды цæлхдур æрæвæр. Йæхи уды 
аргъмæ дæр йæ сæрты нæ, йæ алывæрсты дæр кæмæн нæ 
азилдзæн, уыцы цæлхдуры тыххæй йын Махары кой скæн 
æмæ... Хъуыды дæр нæ акæндзæн, афтæмæй... 
— Махар иууыл дæуæй куы æвæры ныфс, — ус та йын йæ 
сæр æрлæгъз кодта. — Куыд бирæ дæ уарзы, æз дын амæ- 
лон,— йæхи йыл бакъул кодта. 
Махары коймæ басаст лæджы фидар бархъомыс æмæ 
араст ис сахармæ дыууæ карчы, иу уасæг æмæ къалатийы 
дзаг рæвдуæттимæ. 
Згъудеры бын хиды ’рдæм куы фæзылд, уæд акæстытæ 
кодта. Цалынмæ дзуттæгты астæумæ бахиза, уæдмæ йыл куы 
ничи фембæлид. Дзуттæгтæй ницы æфсæрмы кæны. Уыдонæн 
сæ аслам аргъыл авæрдзæн, æйчыты кæд исчи æдкъалати æл- 
хæна, уæд ноджы хуыздæр. Йæхи быд у къалати æмæ та... 
Уынг суанг хиды онг уыд афтид, æмæ Бесæ рог къах- 
дзæфтæй атагъд кодта. 
Бесæйæн йæ галиу цонджы рæмбыныкъæдзыл ауыгъд 
уыдис рæвдуæтты къалати. Цонг къæдзæй йæ ронбастыл æр- 
бавæрдта æмæ йæ хистæр æнгуылдзæй фæфидар кодта рон- 
мæ, иннæ æнгуылдзтæй хæцыдис дыууæ карчы баст къæхтыл 
æмæ кæрчытæ бадæгау кодтой йæ цонгыл. Иннæ дæларм уыдис 
уасæг. Уымæн дæр хæцыд йæ баст къæхтыл, афтæмæй схъæл 
бæрзæйæ бадтис лæджы цонгыл уасæг æмæ йæ цæст хаста 
сахары уынгтыл, бæрзонд хæдзæрттыл. 
Хиды онг æм уынгæй цы гæппæл зынд, уымæн йе ’мбис- 
мæ æххæст нæма ныххæццæ ис, афтæ кæцыдæр хæдзары 
кæртæй райхъуыст уасæджы уасын. Бесæйы уасæг æм, æвæц- 
цæгæн, бахæлæг кодта: уый дæр йæ даргъ хъуыр хæрдмæ 
сивæзта æмæ зæрдиаг хъихъри-хъи ныккодта. Кæрчытæй 
лæджы гуыбыны ’рдыгæй чи бадт, уый уæдмæ дæр цыдæр- 
гъуызон тыхст рафт-бафт кодта. Ныр уыцы сабыр йæхи 
æруагъта æмæ, уасæг йæ зарæг кæронмæ нæма ахæццæ код- 
та, афтæ Бесæйы цонгмæ цыдæр æнахуыр хъарм æрæндæв- 
та. Лæг, мæгуыр, уасæджы хъæрæй фергьуыйау ис, ныр но- 
джы уыцы æнахуыр хъарм куы банкъардта йæ цонгыл, уæд 
тыхстæй æркаст æмæ... Йæ рæмбыныкъæдзы дзыхъхъы урсæй 
зынд ногæфтыд аик. Лæгмæ аик цыдæр тæригъæддаггъуыз фæ- 
каст. Цыма æрхауынæй тæрсы, уыйау йæхи цонгæй буары æх- 
сæн æрфидар кодта. Исты хуызы йæ райсын æмæ иннæ æйчы- 

12 
Къæбысты Зауыр 
тимæ æрæвæрын хъуыд. Хъуамæ йæм бавнæлдтаид, уасæг кæм 
уыд, уыцы къухæй, фæлæ галиуырдыгæй йæ хъустыл цыдæр 
уынæр ауад æмæ уал уырдæм фæкаст. Иу лæг, йæ уæлæ æна- 
хуыр хъулæтгæ æмæ чъиллæттæ даргъ халат, афтæмæй лæу- 
уыд, уынгæй комкоммæ хæдзармæ чи цыд, уыцы дуары раз. 
Лæууыд æмæ цымыдисæй каст Бесæйы ’рдæм. Ныр æй Бесæ 
дæр куы федта, уæд лæг худгæ-дзургæ рахъæр кодта: 
— Хорз лæг, дæ уасæгæн йæ механизм йæ гаччы нал ис, 
æвæццæгæн: æгæр раджы дын райдыдта уасын. 
Бесæйы ахæм уавæры исчи федтаид (дзуттæгтæ йæм ны- 
мады нæ уыдысты), уый йæ нæ фæндыд æмæ йæм хъыг фæ- 
каст лæджы уайдзæф (уый йæ уайдзæфмæ райста). 
— Æмæ сымах уасæг хуыздæр у? — мæстыйæ бадзырдта 
уый дæр. — Сымахæн раздæр куы ныууасыд. 
Лæг, æнахуыр чъиллæттæ халат кæуыл уыд, уыцы лæг 
тынг ныххудт, стæй, йæ худынæй куы фæсабыр, уæд худæн- 
æнгас дзырдæй радзырдта: 
— Уый уæртæ Чикъу уыдис, Чикъу, æнæрай дзы скæнай. 
Чикъу цы у, кæнæ чи у, уый Бесæ нæ бамбæрста æмæ 
ноджы тынгдæр рамæсты ис. Кæд æнæрай кæнинаг у, уæд 
уæхæдæг скæнут æнæрай уæ Чикъуйæ, мæнæн æй цы хъа- 
рут, зæгъгæ, ахъуыды кодта æмæ цыдæр... исты дзуапп хъуамæ 
раттаид лæгæн. Йæ Чикъуйы тыххæй йын хъуамæ исты æл- 
хыскъ ныхас загътаид, фæлæ йæ цонг куыддæр æнарæхст 
зылд фæкодта, аик кæм уыд, уыцы дзыхъхъ фæзыхъхъыр ис. 
Аик зæхмæ æрхауд æмæ зæххыл фæтьæпæн ис. Лæг та, чъил- 
лæттæ халат кæуыл уыд, уый ногæй ныххудт: 
— Дæ карчы механизм дæр хуыздæр уавæры нæй, æвæц- 
цæгæн. Йæ æйчытæ дын цæугæ-цæуын куы згъæлынц. 
— Дæ уындæй йæ зæрдæ бавзæр ис æмæ цы кæна? — йæ 
чъиллæттæ дарæс ын йæ цæстмæ бадардта Бесæ æмæ йæхи- 
цæй фæбузныг ис. Ноджы ма йын хъуамæ исты загътаид, 
фæлæ мидæгæй, лæг кæм лæууыд, уыцы дуары мидæгæй рай- 
хъуыст æндæр кæйдæр дзурын: 
— Уасил, кæимæ дзурыс уый? 
Уасил кæй хуыдтой, уый йæ уæхсчы сæрты адзырдта 
фæстæмæ: 
— Хуыцау дын ма ныббарæд, Чикъу. Де ’дылы уастмæ 
мæнæ иу дзæбæх лæгæн йæ кæрчытæ сызнæт сты æмæ... 
— Цавæр кæрчытæ сты? — афтæ дзургæ гом дуарæй ра- 
хызт иу ныллæггомау, саулагъз, фидæрттæ конд лæппу, æвæц- 
цæгæн, Чикъу кæй хуыдтой, уый. 
— Хорз лæг, дæ кæрчытæ уæййаг сты? — уæдмæ Бесæ 
иудзæвгар адард ис æмæ йæ фæдыл ахъæр кодта Чикъу. 
— Уæй сæ нæ кæнын,— фæстæмæ рахъæр кодта Бесæ. — 

Царды фæлтæртæ 
13 
Деддæ мын уыцы быдыргъы хуызæн лæг афтæ зæгъы, сæ меха- 
низмтæ, дам, дын хæлд сты æмæ сын сæ хъуамæ саразын кæнон. 
— Гъе хорз лæг, ды Уасилы хъазæн ныхæстæ нæ бам- 
бæрстай, æндæра дæ йæ цурæй ацæуын дæр нал фæндыдаид, 
фæлæ ма чысыл фæлæуу, — йæ фæдыл атындзыдта Чикъу: — 
Мæнæ лæппуты абадын фæнды. Уæддæр мæ базармæ æрвыс- 
той, иу-дыууæ карчы, дам, алхæн. Ды дæр ма сæ уырдæм цы 
хорзы бонæн хæссыс? 
Бесæйæн Чикъуйы ныхæстæ йæ зæрдæмæ фæцыдысты. 
Йæ кæрчытæй куы фервæзид, бæргæ. Дыууæ дзы куы айсой, 
уæд сын иннæйы афтæ дæр ныууадзид. Иугæр сæм абадыны 
зæрдæ ис, уæд сæ æйчытæ дæр куыд нæ хъæудзæнис? Фæлæ 
йæм, Уасил кæй рахуыдтой, уый ныхæстæ, стæй йæ фады- 
барц дæр нывыл нæ фæкастысты æмæ, мыййаг, иннæ «лæп- 
путæ» дæр ахæмтæ куы уой, уæд æй схынджылæггаг кæндзыс- 
ты æмæ нæ уыд æрлæууинаг, фæлæ йæм ныр Уасил йæхæ- 
дæг адзырдта бынтон æндæр хъæлæсæй: 
— Дæ фыдыстæн, ды куы нæ æрлæууай, хорз лæг, — йæ 
фæстæ кæй ратындзы, уый дæр хаты Бесæ. — Мæ ныхæстæ 
æцæг æгæр дæрзæг рауадысты, фæлæ деддæ уыцы Чикъутæ 
йедтимæ хъæлдзæг ныхæстæ кодтам æмæ æддæмæ дæр уыцы 
зæрдæйыуагимæ рахызтæн... Раздæх æмæ бафидауæм, на- 
уæд мæ зæрдæ демæ дзурдзæн. 
Ацы фæлмæн ныхæстæ цыма йæ чъиллон фадыбарцыл 
не сфидаудзысты, афтæ фæкаст Бесæмæ. Фæстæмæ фæзылд 
æмæ тынг фæдис кодта: лæг йæ халат аппæрста. Ныр уыдис 
урс хæдон æмæ бурбын хæлафы мидæг. Ахæм сыгъдæг, ахæм 
фидауцджын æм фæкаст æмæ дзы йæхæдæг фефсæрмы ис. 
Чикъу фæлтæрд базаргæнæгау кæрчыты уæзæй асгæрс- 
та. Уæдмæ Уасил дæр æрбахæццæ ис сæ цурмæ. 
— Хорз нард кæрчытæ сты,— загъта Чикъу æмæ йæм 
дзы, æвæццæгæн, уæззаудæр чи фæкаст, уый балæвæрдта 
Уасилмæ: — Фен-ма йæ, ды уæддæр фенæгдæр лæг дæ. 
— Цы йæ уыныс? — каркыл схæстытæ кодта Уасил æмæ 
сдзырдта.— Карк цы вæййы, уый у. Дæу та базармæ цæуын 
кæй нал хъæуы, уый тыххæй бузныг зæгъ ацы дзæбæх лæгæн. 
— Уæд мын уый дæр хъуамæ зæгъа бузныг,— загъта Чикъу 
æмæ ныр та рæвдуæттæм æргуыбыр ис: — Адон карчы æви 
гогызы æйчытæ сты? — уыдон дæр уæзæй сгары, афтæмæй 
фæрсы Чикъу. 
— Хынджылæг ма кæн,— къалатийыл иуырдæм ахæцыд 
Бесæ. — Кæд дæ нæ хъæуынц, уæд сæ æз дзуттæгтæн дæр 
дзæбæх ауæй кæндзынæн. 
— Æз хынджылæг нæ кæнын,— цыма æйчытæн байсы- 
нæй фæтарст, уыйау февнæлдта къалатийы чъилмæ. — Хын- 

14 
Къæбысты Зауыр 
джылæг нæ кæнын, фæлæ махмæ карк ахæм ставд аик не 
’фтауы æмæ дæ уымæн фæрсын. 
— Чикъу, — иуырдæм ыл ахæцыд Уасил æмæ уый дæр 
ныккаст къалатимæ,— ды афтæ æппæлыс ацы лæгæн йæ ба- 
зайрæпгæй, æмæ сæ уæй кæнын йæ цæст куы нæуал бауарза, 
уымæй тас у, фæлæ сын сæ аргъ базоныныл батагъд кæн. 
— Сæ аргъы тыххæй хæдзарæй фæдзæхстæй рацыдаид 
æмæ ма сæ ам куыд фæасламдæр кæндзæн? — сусæг мидбыл- 
худтæй худы, афтæмæй кæсы кæрчыты хицаумæ: — Цас дын 
загъта дæ кæрчытæм зилæг? — бафарста йæ цæхгæр. Бесæ- 
йæн ус æцæгæй загъта, фыццаг цы аргъ хъуамæ зæгъа, уый, 
фæлæ уыцы аргъ дзуттæгтæй уыд бацагуринаг. Адон цур йæ 
цæсгом нæ хъæцы уыйбæрц зæгъын æмæ æнцад лæууы. 
— Зæгъ, зæгъ,— бахатыд æм Уасил.— Æфсæрмы ма кæн. 
Лæг, ус æй куыд бафæдзæхста, афтæ загьта йæ базайрæг- 
тæн сæ иууыл уæлдæр аргъ. Уый фæстæ сæ фæасламдæр кæн- 
дзынæ, зæгъгæ, йын афтæ дзырд уыд йæ кæрчытæм зилæгæй. 
— Куыд дæм кæсы, Уасил, сты уый аргъ? — баздæхт 
Чикъу йе ’мбалмæ. 
— Афтæ сæ феппæлыдтæ æмæ сæ æгæр аслам дæр дæтгы, — 
загъта Уасил æмæ фæзылд, цы дуаргæрон лæууыд, уыйæр- 
дæм. — Ам базар нæ кæндзыстæм. Хорз сты, фæлæ... Дæу ма 
базары исты хъуыддаг ис, хорз лæг? 
— Дуканитæм мæ бауайын хъæуы,— чъызгæ сдзырдта Бесæ. 
Йемæ базар кæныныл кæй не схæцыдысты, уый тыххæй фæ- 
дызæрдыг ис æмæ батагъд кодта: — Сæкæртæ цыдæртæ мæ 
хъæуы алхæнын. Кæрчыты дæр уый æнæбары рахастон. 
— Дуканитæм уый фæстæ дæр бауайдзынæ, — йе ’вдæлон 
къух ауыгъта Уасил.— Немæ уал рацу, стæй... 
Чикъу цы дуарæй рахызт, ууыл разæй Уасил бахызт, йæ 
фæстæ Бесæ. Чикъу ма кæмæдæр ахъæр кодта, деддæ дука- 
нийæ тамакотæ рахæссут, зæгъгæ, æмæ тагъддæр рацыт, стæй 
йæхæдæг дæр фæмидæгæй ис. 
Дуарæн мидæгæй Бесæ ауыдта гипсæй конд адæймаджы 
сæртæ, æдсæр гуыртæ, афтид гуыртæ. Раздæр сæ ницæмæ 
æрдардта, фæлæ Уасил æмæ Чикъу, комкоммæ кæртмæ цы 
ахизæн уыд асины фæрсты, ууыл æдкæрчытæ куы ахызтысты 
æмæ уый иунæгæй куы аззад, уæд акаст фæйнæрдæм. Галиуыр- 
дæм æмæ рахизырдæм цыд нарæг талынг къæлидортæ. Уыр- 
дыгæй дæр зынд ахæм цыдæр сæргæндтæ, фæлгæтты цъæлтæ 
æмæ æндæр æнæфснайд хæррæгътæ. Кæцæйдæрты хъуыст 
хæццæ хъæлæба, худын, хъæлдзæг ныхас. Рахизырдыгæй 
талынг къæлидоры фалейæ зынд гом дуар. Гæзæмæ рухс дзы 
лæдæрст къæлидоры талынгмæ. Уыцы рухсæй-иу хатт фæ- 
зындысты адæймаджы гуыртæ æмæ сæртæ. Лæг та æркаст, 

Царды фæлтæртæ 
15 
йæ разы цы сæртæ æмæ гуыртæ уыд, уыдонмæ. Йæ зæрдæ 
сæ батыхст. Йæ алыварс уыд æгуыппæг, уыцы æгуыппæджы 
æддейæ та хъуыст хæццæ хъæлæба. Лæг цыдæргьуызон старст. 
Йæ зæрдыл æрбалæууыд, дзуттæгтæ, дам, сæ куадзæн боны 
хæринæгтыл чырыстон лæджы туг схæццæ кæнынц, зæгьгæ, 
уый тыххæй кæддæр цы фехъуыста, уый. Кæд, зæгъгæ, ахæм 
исты цæстфæлдахджытæм æрбахаудтæн, ахъуыды кодтаæмæ... 
Фæзылд фæстæмæ. Цалынмæ ма ацы къæппæгæй аирвæзæн 
ис, уæдмæ хъуамæ ахиза уынгмæ, стæй бæрæг уыдзæн. Йæ 
базайрæгтæ кæй фесæфтысты, уый йын фаг у, йæхæдæг... 
Кæуылты æрбахызт, уыцы дуармæ куы раввахс ис, уæд 
дуары ахизæн иу кæронæй иннæмæ, стæй къæсæрæй суанг уалæ 
йæ сæрмæ æнæхъæнæй чи бамбæрзта, ахæм сырхцъар лæг ыл 
æрбалæууыд æмæ Бесæйæн йæ ахизæн фæндаг æрæхгæдта. 
— Уый уазæджы иунæгæй куы ныууагътой ацы фыдгæнд- 
тæ, уæд ма исчи дæр афтæ кæны? — сдзырдта уыцы дынджыр 
лæг æмæ Бесæйы цонгмæ бавнæлдта. — Мидæмæ рахиз. Ам 
уæздан æгъдæуттыл ахуыр не сты, фæлæ сæм ма фæхæрам у. 
Лæг адывæнд кодта: аздæха, æви ма аздæха. Цæмæндæр 
æм афтæ фæкаст, цыма ацы лæг сæрмагондæй уый хъахъ- 
хъæдта, науæд афтæ æнæнхъæлæджы кæцæй фæцис йæ разы. 
— Ауадз мæ,— сдзырдта мæсты хуызæй æмæ бавнæлдта 
лæджы къухæй йæ цонг расæрибар кæнынмæ. — Ауадз мæ, 
мæ кæрчытæ... 
— Кæрчытæн ма тæрс,— йе ’вдæлон къух риуыгъæгау 
акодта лæг.— Чикъуйы къухы цы бафта, уымæн тас нæу. 
— Мæн хъуыддæгтæ ис,— сдзырдта Бесæ, фæлæ йæ уæд- 
мæ дынджыр лæг, талынг къæлидоры мидæгæй гом дуар кæм 
зынд, уый размæ бахæццæ кодта æмæ сæм уыцы рухсæй рай- 
хъуыстдзурын: 
— Уыцы лæджы ма мидæмæ ракæн, Митъуша. Цы йæ 
дарут талынг къæлидорты иунæгæй? 
— Йæ зæрдæ ма йæ кæрчытæм æхсайы, — сдзырдта 
Митъуша æмæ та йыл ахæцыд, талынджы мидæгæй рухс кæ- 
цæй калд, уыцырдæм. 
Гом дуары мидæгæй бынмæ цы асин уыд, ууыл ныххызтыс- 
ты. Цалдæр лæджы æнæфснайд хатæны, хæринаджы уæлдæйт- 
тæ æмæ афтид æвгтæ кæуыл уыд, уыцы фынджы алыварс змæ- 
лыдысты. Лæгыл цин кæнынц, йæ къух ын исынц, уый та сæ 
цыдæргъуызон тæрсгæ кæны. Цæстфæлдахджыты хуызæн æм 
кæсынц, науæд айхуызæн дзæбæх лæгтæ (уæддæр æм сæ бакаст 
дзæбæх лæгты хуызæн фæкаст) ахæм æнæфснайд ныккæнды 
цы ми кæнынц? Ноджы уыцы æнæфснайд, алыгъуызон фæл- 
гæттæ, гæххæттытæ, æвгтæ æмæ æндæр хæррæгьтæ уæгьд кæлд- 
тытæ кæм сты, уыцы къуымты тамакойы фæздæг ныббадг æмæ... 

16 
Жьæбысты 3-ауыр 
— Лæджы æрбадын кæнут,— сдзырдта, къуымгæрон фын- 
джы фарсмæ чи бадт æмæ хъæдындзтæ чи стыгъта, уыцы 
саулагъз лæг. 
— Сбад, хорз лæг, æмæ нын дæ ном, дæ мыггаг зæгь,— 
йæ цонгмæ та йын бавнæлдта, дуаргæронæй йæ чи раздæхта, 
уыцы Митъуша. 
Бесæ уæдмæ фæкомкоммæ ис, фæсдуар цы тынгæрзты хуы- 
зæн цыдæр лæууыд хъилæй, уымæ. Йæ уæлæ фидаргонд уыдис, 
кæтгаг тыгьд кæуыл уыд, ахæм хуымæтзвджьг фæлгæт. Йæ лæппу 
æвзалыйæ къултыл цы хæххытæ кодта, кæттагыл ахæм цыдæр 
хылы-мылы хæххытæ. Кæсы сæм лæг æмæ дис кæны,. айхуы- 
зæн ас адæм дæр къаннæг лæппуйы митæ кæнынц? 
— Уырдæм нырма дзæгъæлы кæсыс,— йе уæхскыл ын 
æрхæцыд Митъуша. — Уым нырма ницы ис, афтид кæтта- 
джы йеддæмæ, фæлæ дзы рæхджы ракæсдзæн Ирьгстоны кад- 
джын фырт Къоста. Искуы фехъуыстай Къостайы кой. 
— Къостатæ бирæ ис Ирыстоны,— дызæрдыджы каст æм 
бакодта Бесæ. 
— Уыдон сегас дæр Хетæгкаты Къостайы цытæн хæссынц 
уыцы ном, фæлæ Къостайы коймæ æрмæст уый хъуамæ ауайа 
дæ цæстытыл... Фæлæ уал нын дæ ном æмæ дæ мыггаг?.. — 
Ногæй та йæ афарста Митъуша. 
Бесæ сын хъуамæ загътаид йæ ном æмæ йæ мыггаг. Сæ 
уагахæст йæ зæрдæмæ нæ цыдис æмæ сыл хъуамæ исты хуызы 
бабуцтæ кодтаид, фæлæ йæ нырма семæ хыл кæнын нæ фæн- 
дыд. Чи зоны, уый сæ куыд æнхъæлы, ахæм цæстфæлдахджы- 
тæ не сты, уæд сæ йæхимæ цы хъыг кæна? Хъуамæ загътаид 
йæ ном, фæлæ уыцы уысм дуар æрбайгом ис, æмæ нырма 
йæхæдæг не ’рбазынд Уасил, фæлæ йæ хъæр æрбайхъуыст: 
— Шура, Хуыцауыстæн, кæд ацы дзæбæх лæг йæ кæрчы- 
тæм мах тыххæй зилгæ нæ кодта. Афтæ уæззау сты æмæ дзы 
Чикъу дыууæйы зынæй фæразы. 
Къуымы хъæдындзтæ чи стыгъта, уыцы лæг йæ сæрыл 
схæцыд, йæ бапъероз сдымдта æмæ акаст дзурæджы ’рдæм. 
Уыцырдæм каст Бесæ дæр. Уасил æрхызт асинтыл, йæ рахиз 
къухæй хæцыд, чысыл раздæр ма уасæг чи уыд, чысыл раз- 
дæр ма Чикъуйы уасæджы уастæн дзуапп чи лæвæрдта,. уыцы 
уасæг æнæсæрæй (йæ сæр та хицæнæй уыд Уасилы галиу 
къухы). Уасæг ма-иу хатт йæ хауд базыртæ зивæггæнæджы 
тылд акодта, йæ лыг хъуырæй ма стæм туджы æртæхтæ хауд 
астæрдмæ. 
— Уæ дыууæ Чикъу афтæ æппæлут уыцы кæрчытæй, æмæ 
нын сæ сæ хицау фæстæмæ куы байса, æз уымæй дæр тæрсын. 
Сæ хицау та æлхынцъæрфыг æмæ æлхынцъзæрдæйæ каст, 
йæ базыртæ ма хатт чи атилы, уыцы уасæгмæ. Уасæджы 

Царды фæлтæртæ .1 
17 
базырты атылдмæ лæгæн йæ хæццæ хъуыдымæ цыдæр ног 
хъуыды фæныхылдта æмæ йæм афтæ фæкаст, цыма йæ уыцы 
базырты атылдæй фæдзæхсгæ кæны. Цыдæр хъуыддагыл æй 
ардауы йæ базырты атылдæй æмæ лæг хъуамæ æддæмæ ахыз- 
таид. Чи зоны ма кæрчытæ æнæргæвст сты, зæгъгæ, уæд ма 
ацы бирæгъты къухæй уыдон уæддæр байсон, фæлæ... Чикъу 
кæрчытæй иуæн йæ тугæвдылд хъуыр гом дуарæй æрбадард- 
та. Уыцы лыг хъуырæй цы туджы æртæхтæ хауд, уыдон Бе- 
сойы зæрдæйыл сæмбæлдысты æмæ йæ, мæгуыр, ныууынæр- 
гъынмæ бирæ нал бахъуыд, фæлæ йæ сæрмæ нæ бахаста ныу- 
уынæргъын. Цыхуызæн фæнды адæм куы уой, уæддæр æй 
кæрчытыл кæугæ куы феной, уæд ыл фæхуддзысты. Кæд, 
куыд æнхъæлы, ахæм фыдадæм исты сты, уæд ноджы фыд- 
дæр. Æмбисондæн афтæ куы акæнынц, æвзæр дын цы ракæ- 
на, уый дын хорз нæ ракæндзæн, зæгъгæ. 
Уасил йæ карк æрæвæрдта фаллаг къуымы газы къаннæг 
пецы фарсмæ. Уым пецыл дон пæлхъ^па^лхъæй фыхт, æмæ 
баздæхт Бесæмæ. 
— Хуыздæр фæу, хорз’лæг, дæ ном, æнхъæл дæн, Бесæ 
хуыйны. Уæртæ дæ нæ лæппутæй иу зоны. Махырдыгон, 
дам, у. Гъе, æмæ нæ Чикъуйæн лæгъстæйæ кæй фервæзын 
кодтай, уый тыххæй бузныг. Базарæй та цыдæр хæдмæл кæр- 
чытæ æрбахастаид. Иууыл сын сæ аслæмттæм фæхъавы. Ныр 
дын дæ лæггады тыххæй хъуамæ иу арахъ мæхи къухæй 
бадарон,— бавнæлдта, фынгыл цы арахъхъы авг уыд, уымæ. 
— Мæн нуазынмæ не ’вдæлы, нырма мæ дуканиты ази- 
лын хъæуы,— буцтæгъуызæй сдзырдта Бесæ. — Хъуамæ цы- 
дæртæ алхæнон. Кæд мын исты дæттинаг стут... 
— Дуканитæм ма тагъд кæн,— йæ къух ауыгъта Уасил. 
Исты дæттыны кой не скодта æмæ уый зын уыд лæгæн. Уæд- 
дæр агуывзæ райста. Кæд сæ исты ратона, уæд лæгъз æвзагæй. 
— Бесæ,— ныр ын йæ ном зыдта хъæдындзтæ стигъæг 
дæр æмæ йæм йæ номæй радзырдта,— кæд дæ, æцæг, дукани- 
ты азилын хъæуы, уæд мæнæ лæппутæй искæй машинæйы 
абад. Ацы лæппутæ дын дæ кæрчытæй афтæ феппæлыдысты 
æмæ немæ фынгыл иу цъус куы абадис, уый мæ фæнды. 
— Нæй мын гæнæн,— фидарæй загъта Бесæ. Шурайы 
фæлмæн ныхæстæй цыдæр ныфс бацыд йæ уæнгты æмæ ба- 
тагвд кодта.— Нæй мын гæнæн, хæдзары мæ фæдзæхсгæ нык- 
кодтой, тагъд, дам-иу... 
— Хæдзары махæй алкæй дæр бафæдзæхсынц, фæлæ 
уыдонмæ чи хъусы! — бæзджын хъæлæсæй ныххудт Шура. 
— Мæнæн сæм æнæхъусгæ нæй,— фидарæй та загъта Бесæ. 
— Æлхæнгæ цы кæныс? Чи зоны дæ дардмæ цæуын дæр 
мæ бахъæуа, мах та дæ бирæ рæстæг нæ ныууромдзыстæм,— 
2 Къæбысты Зауыр 

18 
Къæбысты Зауыр 
загъта Шура æмæ сыстад, æвæццæгæн, йæ хъæдындзтæ фес- 
ты стыгъд. 
— Æхца дæр мæм ницы ис,— йе уæхсчытæ фелхъывта 
лæг.— Деддæ мын кæд уыцы кæрчыты аргъмæ исты радтат, 
науæд... Ницы рахастон. Æлхæнгæ та... Нæ лæппу æнæфæ- 
разгæ у. Цай фæцымы æмæ нæм сæкæр сыдзаг ис. Дзул та 
нæлхæйæ сæрстæй уарзы. Гъе æмæ, зæгъын, уыцы кæрчыты 
аргъæй кæд иу-цъус сæкæр æмæ нæлхæ алхæнин. 
— Уыдон тыххæй дæ дардмæ... — фæкодта Шура æмæ 
йæ хæлафы дзыппы йæ къух фæцавта. — Сева, — бадзырдта, 
æттæуæз цыдæр асыкгондыл чи бадт, уыцы къæсхуыр лæппу- 
лæгмæ. — Уæртæ дуканимæ бауай æмæ дзы сæкæр... Мигæ- 
нæн дæм ницы ис? — ныр та Бесæмæ фездæхт. Бесæ ахъуы- 
ды кодта, зæгъгæ, мын, æвæццæгæн, æхца раттын сæ цæст 
нæ уарзы. Асламдæр сын куыд рацæуа, афтæ мæ фæсайын- 
мæ хъавынц æмæ ма мыл уый уæддæр бафта: йæ дзыппæй 
систа, райсом æм йæ ус сæкæрæн кæй радта, уыцы хызын. 
— Сева,— ногæй та бадзырдта, ныр цæттæ-æввонгæй чи 
лæууыд, уыцы къæсхуыр лæппумæ: — Ам иу-фондз килойы 
сæкæр, нæлхæ та... Дыууæ фаг уыдзæн, Бесæ, æви сæ фæ- 
фылдæр кæна? 
— Фаг уæд,— йе уæхсчытæ фелхъывта, ома сымахæй уый 
куы бафта мæ къухы, уæддæр бузныг. 
— Æртæ килойы сæ фæкæн, Сева, — Бесæйы фæстæйæ 
адзырдта иу бæрзонд, райдзастдзæсгом лæг æмæ ма йæ дзырд- 
мæ бафтыдта худгæ æмхасæн: — Æрмæст та æхцайæ ма бам- 
бæхс. 
— Æмæ кæд бамбæхстон, куы дзурыс, уæд? — цыдæр къæ- 
зæнæг дзырдæй сдзырдта Сева, зыны йыл, æндæр æвзагыл 
дзурæг кæй уыд, æмæ иронау фæстæдæр кæй сахуыр кодта. 
— Ды дзуттаг дæ æмæ дзуттагæн æнæ исты амбæхсгæ 
нæй,— цыма Бесæйы дызæрдыг хъуыдыйæн дзуапп лæвæрд- 
та, уыйау сдзырдта уыцы лæг. 
— Лео, ды мæныл тугтæ ма мыс,— фæкодта ма Сева æмæ 
Шурайы къухæй райста æхца æмæ хызын. Сева асиныл куы 
сцæйхызт, уæд ма йæм Лео ахъæр кодта: 
— Дард ма ацу, науæд та искуы искæй хисты фынгыл 
сбаддзынæ æд æлхæнæггæгтæ. 
— Æз Лео нæ дæн,— æрбайхъуыст ма Севайы дзурын, стæй... 
— Айразмæ,— Лео Бесæйы уæхскыл йæ къух æрæвæрдта 
æмæ йын дзуры хъæрæй: — Айразмæ лæппутæ æрæмысыдыс- 
ты, фæйнæ арахъхъы, дам, баназæм. Ам хæстæг никуы уыд, 
æмæ Севайы, дзæбæх, æнæзивæг лæппу у, æмæ уый арвыс- 
там арахъмæ. Бадæм, кæсæм, налдæр Сева, налдæр арахъхъ. 
Ноджы смондагстæм æмæ... Хорз уыд æмæ лæппутæй чидæр 

Царды фæлтæртæ 
19 
машинæйыл фæзынд. Дыккагæй арвыстам. Цалынмæ уыдон 
ныуæзтам, уæдмæ иу-дыууæ, æртæ сахаты рацыд. Кæсæм æмæ 
дын Сева уæлæ уыцы къæсæрæй куы ’рбазынид. Йæ цъам- 
мар цæсгом хурау худы, бæрæг уыд, кæмдæр кæй анызта. 
Йæ дæларм гæххæтты тыхтæй цы æвгтæ уыд, уыдон фынгыл 
æрæвæрдта æмæ афтæ зæгъы: 
— Хисты уыдтæн. Дыууиссæдзæм боны. 
Дæ дыууиссæдзæм бон дын, зæгъын, бахæрæм рæхджы, 
цавæр хисты уыдтæ? Арахъхъ, дам, куы балхæдтон, уæд ра- 
цыдтæн хæстæгдæр фæндагыл. Кæсын æмæ иу ран фынгыл 
адæм гъеуæд райдыдтой бадын. Мæн дæр зонгæ лæппутæ нал 
рауагътой æмæ... Æмæ, зæгъын, дæ арахъхъытæ та? Мæ 
дæларм, дам, уыдысты, афтæмæй бадтæн... 
Бесæйæн йæ зæрдæ тыппыр уыдис, фæлæ уæддæр бахуд- 
тис Севайы мийыл. 
Уæдмæ Сева йæхæдæг дæр æрбацыд. Йæ иу къухы хы- 
зыны дзаг сæкæр, иннæйы бæзджын гæххæтты цыппæрди- 
гъон тыхтон. Бесæйæн йæ зæрдæ чысыл æрсабыр ис, ныр ма 
мын, зæгъгæ, фæндаггаджы æхца куы раттиккой, уæд иннæ- 
тæ сæ хъуыры аирвæзæнт. Хъуамæ исты хуызы скодтаид, 
фæндаггаг æхца йæм кæй нæй, уый кой, фæлæ та Лео ам дæр 
нæ фæлæууыд Севайы æнæ афхæргæ: 
— Цас дæ асайдта уæйгæнæг, Сева, раст æй зæгъ? 
— Мæн ничи асайдзæн,— ныфсджынæй загъта Сева, æмæ 
бамбарын кодта, цæуылнæ йæ исчи асайдзæн, уый: — Цал- 
дæр азы иууыл базаргæнджытимæ куыстон. Мæ къухы уыдыс- 
ты. Сайын сæ мæхæдæг нæ уагътон æмæ... 
— Уæдæ дæ нæлхæ, тыхт кæм у, уыцы гæххæтты уæзæн 
уыдзæн? Уыцы бæзджын гæххæтты дын æй куы батыхта, 
уæд Бесæ йæ лæппуйæн дзулыл гæххæтт сæрддзæн, мацы дæ 
загъдæуа? 
— Дæхи хуызæн мæ ма æнхъæл,— уæлæнгай худт кæны, 
афтæмæй дзуры Сева.— Ды куы уыдаис, Лео, уæд дæу æцæгæй 
асайдтаиккой. Æцæгæй дын æй уыцы гæххæтты мидæг сбарстаик- 
кой. Мæнæн дæр афтæ хъавыдысты, фæлæ сын æз загьтон, 
æнæгæххæттæй уал мын, зæгьын, сыгъдæг нæлхæ сбарут. 
— Сыгъдæг зонды къуыбар дæ, Сева, — ныр та дзы æп- 
иæлгæ кæны Лео.— Дзуттаг уæвгæйæ дæм уыцы зонд кæцæй 
æрцыд, уый диссаг у. 
— Зондагурæг дзуттæгтæ никуы никæмæ цыдысты, — загъта 
Сева æмæ далæ æттаг къуымы цыдæр гæххæттытыл æрæвæрд- 
та йæ хæссинæгтæ. 
— Сæкæрæн ницы у, Сева, фæлæ нæлхæ ацы тæвды сдон 
уыдзæн, — радзырдта йæм Шура. — Лæппутæй йæ искæмæ 
уазалгæнæны æрæвæр. 

20 
Къæбысты Зауыр 
Сева æддæмæ куы ахызт, уæд асиныл кæрæдзийы фæдыл 
æрхызтысты æртæ лæджы. Æртæ дæр кæсæнцæстджынтæ, 
дыууæйыл ма дзы ноджы бощ>отæ дæр, æртыккаг афтид ри- 
хиты æвджид. Ахæм барджын цыдæй æрбацыдысты, цыма 
ацы дынджыр хæдзар æд адæм, æд гипсæй конд сæртæ æмæ 
гуыртæ, æд кæттæгтæ, гæххæттытæ æмæ фæлгæтты хæррæгътæ 
иууылдæр уыдоны у. Сæ салам дæр афтæ — сæрыстыр æмæ 
барджыны салам. Се ’рбацыдыл иууылдæр бацин кодтой. 
Цыдæр ног æууæл, ног зæрдæйы уаг æрбахастой хæтæнмæ 
æмæ уазæг бадис кодта, нырмæ ахæм хуызы куы никæуыл 
бацин кодтой, уæд чи сты? Лео йæ даргь цæнгтæ дардыл 
айтыгьта æмæ уыцы хъæрæй загьта: 
— Не ’фсымæртæ! Кæм стут нырмæ, æнхъæлмæ уæм куы 
кæсæм? 
— Уæ хонджытæ ныл рæстæгыл нæ сæмбæлдысты æмæ 
цы бакæнæм? — сдзырдта, мыдгъуыз зачъетæ кæмæн уыд, 
уыцы бæрзонд, лæгуынтенка лæппу. Уый афтæ бæрзонд уыд 
æмæ, цыма йæ бæрзондæй искæмæй æфсæрмы кæны, уыйау 
йæхи гуыбыргонд дардта. 
— Дæ джиччи дæ фæхъхъау,— йæ сæр дыууæрдæм æнкъусы 
Лео. — Уæхи хæдзæртгæм дæр хонджытæм фенхъæлмæ кæсут. 
— Мæ мад-мæ фыдыстæн, афтæ,— фидарæй загъта сау 
зачъеджын æмæ къуымты йæ цæст ахаста. — Ницыма уæм 
ис, уæдæ райсомæй нырмæ цы кусут! 
— Кæсут сæм,— фæкодта Лео.— Нырма къæсæрæй не ’рба- 
хызтысты, æмæ, цы ахæрой, цы аназой, ууыл стыхстысты. 
Деддæ дон бамбæхсут, науæд та йæ Алеш ануаздзæн. 
— Дон нал нуазын, Лео, — йæ дынджыр къух дыууæрдæм 
тилы мыдгъуыз зачъеджын.— Дæ фыдæнæн дон нал нуазын. 
— Уæ ирон æгъдауы хуызæн суат, кæд сымахмæ ирон 
æгъдауæй ницы ис,— фынгыл цы æвгтæ ис, уыдон сгары, 
афтæмæй дзуры саузачъеджын.— Ныр лæгæн дон дæр хæлæг 
чи кæны, уый йын сæн цы зæрдæйы уагæй бадарид, цымæ? 
— Раст зæгъы Лео,— йæ фарс фæцис Шура. — Дон дар- 
дæй хæссæм æмæ нын уый тынгдæр не ’нтысы. 
— Дæ джиччи дæ фæхъхъау, дон дардæй хæссут, фæлæ 
сæн мæнæ уæ къуымы къранæй цæуы. Фездух æй æмæ... 
— Сæн æрмæст нуазгæ кæнæм, дон та нæ æхсынæн, хæ- 
ринаг кæнынæн дæр хъæуы. 
— Уый хыгъд уын дон æнæаргъæй у, сымахæй бирæтæ 
та сæ дзыппытæм афæдзгæйтты нæ нывналынц. 
— Ехх,— йæ къух ауыгъта Уасил æмæ Шурамæ баздæхт, — 
ацы дзырдæй тохгæнджытимæ махæн зын у хæцын. Фæлтау 
сæ уадз сæхи бар. 
— Афонмæ дæр уæ афтæ хъуыд уæ зонд æрцахсын,— 

Царды фæлтæртæ 
21 
фæуæлахизуæвæджы бузныг хуызæй фæйнæрдæм акаст сау 
зачъеджын, стæй Бесæйы ’рдæм фæзылд: — Кæд нæ рæди- 
йын, уæд ды махырдыгон дæ, нæ коймаг. Мах комы та цæры 
ирон адæмæн сæ тæккæ фыццаг ратæдзгæтæ. Йæй, адон мæнæ 
нывгæнджытæ-йедтæ сты, стæй дзы махырдыгон ничй ис, 
цыдæр цъойнæгтæ æмæ къуыдайрæгтæ сты, нæй сæм уæздан- 
дзинад, уыййеддæмæ афонмæ уазæгæн иу ма бадар, уый цы 
хуызæн хабар у? — бавнæлдта арахъхъы авгмæ. 
— Уæдæ адон нывгæнджытæ сты? — йæ дзырд куы фæ- 
цис, уæд æй афарста Бесæ. 
— Мæнæ сын сæ алывæрстæм нæ кæсыс? — фæйнæрдæм 
ацамыдта саузачъеджын.— Адон иууылдæр сты нывтæ, деддæ 
уыцы кæттагыл та уæртæ нæ бындурон фысым,— ацамыдта 
Шурамæ,— аразынмæ хъавы Къостайы сурæт. 
— Æмæ мын уæдæй нырмæ куыд нæ загътат, нывгæн- 
джытæ кæй стут, уый? 
— Мæнæ нæ бæсты нæ куыстытæ дзурынц, — фæкодта 
Уасил. — Æцæг иууыл чъылдымырдæм æвæрд сты, фæлæ... — 
фæуад æмæ, къуымы цы фæлгæттæ уыд, уыдонæй цалдæры 
иннæрдæм фæзылдта. Бесæйæн йæ зæрдæ барухс ис. Уæдæй 
нырмæ йæм цы дызæрдыг хъуыдытæ æвзæрд, уыдон тыххæй 
йæм фæсмон æрцыд. Цыдæр хионы цæстæй ракаст, хатæны 
чидæриддæр уыд, уыдонмæ. Йæ кæрчыты аргъмæ йынсæкæр 
æмæ нæлхæ кæй балхæдтой, ууыл æм фæсмон æрцыд. Нырмæ 
сæ куы базыдтаид, уæд сын сæ бынтондæр лæвар ныууагъта- 
ид. Ныр ма цы? Кæд ма дзы исты аззад, кæд ма дзы сæкæр 
æмæ нæлхæйы аргъæй уæлдай исты аззад, уæд уыдон бæргæ 
нал райсдзæн. Фæндаггаджы фаг капеччытæ ма йæхимæ ра- 
зындзæн. Нырмæ сæ барæй æмбæхста, ныр... Исты дзæбæх 
ныхас сын куы зæгъид, уый йæ æрфæндыд æмæ ахъуыды 
кодта, цæй, зæгъдзæни сын, уыдонмæ дæр нывгæнæг кæй ис. 
Нырма къаннæг у, фæлæ ахуыргæнджытæ дзурынц, зæрдæ- 
ргъæвд у, дам, хорз нывгæнæг, дам, дзы рацæудзæн. Ныр 
сын зæгьдзæни æмæ сæ нæхимæ дæр фæхондзæни. Уадз æмæ... 
— Махмæ дæр ис иу нывгæнæг,— сдзырдта чъызгæйæ. 
— Куыд сымахмæ? — афарста йæ Уасил. — Уæ хъæуы? 
— Нæ хъæуы нæ, нæхи хæдзары, — йæ мидбылты æф- 
сæрмы худт бакодта, афтæмæй та загъта. 
— Æмæ йæ уæдæ мах цæуылнæ зонæм? — иууылдæр æм 
дызæрдыджы каст ныккодтой. 
— Нырма сымахты онг нæ ахæццæ ис, — стыхстис куыд- 
дæр, мæгуыр, æмæ йæ кæй схъæр кодта, уый йæм раст нал 
фæкастис. — Нырма йæ æрмæст нæхи бинонтæ æмæ ахуыр- 
Iæнджытæй чидæртæ зоны. Къаннæг лæппу у... 
— Хуыцау æй Махарбеджы фарнæй фæрнджын фæкæ- 

22 
Къæбысты Зауыр 
нæд,— загъта Уасил, фæлæ, Бесæ кæй Махарбеджы кой скод- 
та, уый нæ зыдта æмæ йæм афтæ фæкаст, цыма дзы æнæн- 
хъæлæджы йæ лæппуйы ном сирвæзт æмæ уый кой скодта. 
— О, Махарбег хуыйны æцæг. 
— Æвæццæгæн, ам нйкуы уыдис, науæд махмæ куыд нæ 
æрбауад? 
— Вæййы кæддæрты ам, сахары дæр, фæлæ сымах кæ- 
цæй хъуамæ зона? 
— Гъемæ нæ æгайтыма ды базыдтай. Ныр нæм æй ды 
æркæндзынæ, фæлæ... — Цæуылдæр ахъуыды кодта Уасил, 
стæй йæ бафарста: — Ныв цæмæй кæны, цæуыл ныв кæны? 
— Раздæр æвзалыйæ ныв кодта хæдзары къултыл. Ныр 
ын хуызджын кърандастæ балхæдта йæ мад, æз та йын æн- 
дæр цыдæр фыссæнтæ балхæдтон. Сæ ном мæ ферох ис. 
Уыдон дæр хуызджын сты. 
— Æвæццæгæн — фломастертæ? — загъта чидæр. 
— Æнхъæл дæн, афтæ хуыйнынц. 
— Кæттаг, гæххæттытæ-йедтæ йын ис? 
— Хуымæтæджы тетрæдтыл ныв кæны... 
— Цыкын,— фæдзырдта кæмæдæр Уасил,— цалынмæ фынг 
цæттæ кæна, уæдмæ бауай æмæ йын рахæсс ахорæнтæ, цъы- 
лынæгтæ... Цыбыр дзырдæй, уый цахъхъæн нывгæнæджы 
цы хъæуы, уыдон зоныс... 
Лæппутæ уый размæ кæрæдзимæ цы æлхыскъ ныхасæй 
фæдзырдтой, уымæй Бесæ æнхъæл уыд, зæгьгæ, фынгыл куы 
æрбадой, чысыл куы басыкъадзæф уой, уæд сын æнæфæхыл 
нæй, фæлæ дзы ахæмæй ницы уыд. Ахæм сабыр, ахæм уæз- 
дан бадтæй бадтысты æмæ сæм тæхудытæ фæкодта. Махмæ, 
дам, фæсивæд дыууæ-æртæ рæгъы фæстæ налдæр хистæртæм 
фæхъусынц, налдæр кæрæдзимæ. Чи ма дзы даргъдæр акува, 
чи ма хъæрдæрæй радзура, ууыл свæййынц. Ам та... 
Æрмæст иу хъуыддагыл тыхст: автобус ын куы аирвæза, 
уæд ма цæуыл ацæудзæн? Æхца йæм уый бæрц нæй, науæд 
таксыл дæр гæнæн ис, фæлæ. Адонæй æхца райсæн нал ис. 
Уыцы ахорæнтæ æмæ æндæр цыдæртæ сæхæдæг цалдæр кар- 
чы аргъ дæр сты, уый та... Мæ, æхца сæ нал бакомдзæн, куы 
ма йын дæттой, уæддæр. Фæлтау таксийы хæдзары цурмæ 
бакæндзæн æмæ йын иу карк исты... 
— Нæ уазæг цæуылдæр тыхсы,— иу рæстæджы йын йæ 
зæрдæйы уагмæ фæкомкоммæ ис фынджы хистæр Шура, æмæ 
сдзырдта Бесæ: 
— Ницæуыл тыхсын,— æфсæрмы худт бакодта. — Æцæг 
мын æгæр æрæджы кæны, фæлæ... 
— Ууыл ма тыхс,— йæ къух ауыгъта Шура. — Таксыл дæ 
арвитдзысты мæнæ лæппутæ... 

Царды фæлтæртæ 
23 
Уынгмæ куы рахызтысты, уæд лæппутæй чидæртæ Бе- 
сæйæн йæ къух райстой, дæ нывгæнæг фырты нын рæхджы 
базонын кæн, зæгьгæ-иу загьтой æмæ ацыдысты. Шура, Уасил, 
иоджы ма иу-цалдæр лæппуйы æмæ, фысджытæ кæй хуыд- 
той, уыцы æртæ лæппуйы йæ цурæй никуыдæм ацыдысты. 
Иу рæстæджы сæ цуры фæурæдта иу такси. Рахызт дзы ныл- 
лæггомау лæппу-лæг. Худгæ сæм бацыд, сæ къухтæ сын исы. 
— Куыд уæ æвдæлы ам лæууынмæ? 
— Хуыцаубон у æмæ нæ æвдæлы. Ды та цæмæн дæ æвдæлон? 
— Иннæты хуыцаубон мæнæн цæуылнæ хъуамæ уа хуы- 
цаубон? 
— Уæртæ мидæгæй фынг нырма дæр æвæрд у, — загъта 
йын Шура. — Бауай, истытæ ахæр, стæй мæнæ ацы лæджы 
хæдзармæ, уæртæ хъæумæ бадав. 
— Кæд уæ фынгæй мæ зæрдæ барухс уа, уæд табуафси. 
— Фынг цы нæ уа, уый дын æхцайæ барухс кæндзыстæм 
дæ зæрдæ,— йæ уæхск ын æрхоста Лео, стæй сæ дыууæ дæр 
мидæмæ ахызтысты. 
— Уый тагъд фездæхдзæн, фæлæ Бесæйы хæссинæгтæ 
машинæйы бавæрут, — загъта Шура æмæ, абон-иу æхца кæ- 
цæй систа, уыцы дзыппы нытъыста йæ къух. Систа дзы æхца 
æмæ дзы хицæн кæны цыдæртæ. 
«Æвæццæгæн, таксийы æхца дæр хъавы бафидынмæ, — 
ахъуыды кодта Бесæ. — Худинаккагфæуыдзынæн. Фæлтау...» 
— Шура,— хæстæг æм балæууыд,— æз мæхæдæг бафид- 
дзынæн шофырæн. Хæдзармæ куы бацæуæм, уæд ын уым... 
— Æмæ дæ базайрæгты æхца та? — мидбылхудгæ йæм 
бакаст Шура. — Уый дæр хæдзары агурдзынæ? 
— Уый та ма цæй базайрæгты аргь у? — фæдисау ис лæг. — 
Дунейы цыдæртæ мын куы фелхæдтат æмæ фæлæвæрдтат, уæд... 
— Уыдон нæ гыццыл нывгæнæгæн сты нæ хуын. Сомбон 
æй уæддæр махмæ хъæуы æмæ йын рагацау хъуамæ йæ зæр- 
дæ истæмæйты алхæнæм, аххуыс ын кæнæм. Ддон та дын... 
Чикъу,— фæзылд Чикъумæ,— анымай ма сæ, раст сты. 
* * * 
Уыцы сырхуадул æмæ мидбылхудгæ цæсгом таксийы гом 
дуарæй куы разынд, уæд ус скъæтæй рахызт. Йæ къухы цы 
ведра уыд, уый былтæй хæрдмæ лæдæрст ног дыгъд æхсыры 
иымæг сæр-сæр. Ус, хъуг дуцгæйæ дæр, хъуыды кодта ууыл. 
Цæмæн æрæгмæ цæуы? Автобус раджы æрбацыд. Сæ хъæ- 
уæй дзы чидæртæ æрхызт. Афарста сæ, мах лæджы нæ фед- 
тат, зæгъгæ? Ничи йæ федта. Цалдæр усмæ дзы уыд кæрчы- 
гæ æмæ рæвдуæттæ уæййаг (æцæг дзы Бесæимæ ничи ацыд, 

24 
Къæбысты Зауыр 
чи уымæй раздæр, чи та йæ фæстæ). Уыдонæй йæ уæддæр 
хъуамæ исчи федтаид. Мыййаг, уый кæрчыты тыххæй Чъре- 
байы ног базар куыд нæ бакодтаиккой. Ничи йæ федта уыдо- 
нæй дæр. Æмæ уæд йæ зæрдæ ахсайдта. Æгæр æнæзивæгæй 
ацыд. Базармæ фос исты куы скъæры, уæддæр мæрдты джи- 
тæнтæ фæкæны. Карк, рæвдуæттæ æмæ æндæр ахæм сылгой- 
маджы базайрæгтæ (афтæ сæ хоны) кæмæ фены, уыцы лæг- 
тыл йæ зæрдæ фæхуды. Фæхуды сыл æргом худтæй дæр. 
Кæрчытæ хъиау-хъиаугæнгæ хæсс ардыгæй Чъребамæ. Уый 
цæй лæг у? Ныр йæхæдæг уыцы æнæзивæг фæраст ис. Æцæг, 
Махары кой йын скæн, æмæ уымæй ницæйагдæр хъуыддаг 
саразыныл сразы уыдзæн, фæлæ уæддæр афтæ æнцонæй кæр- 
чытæ æмæ æйчытимæ фæраст уа, уый дзы никуыма федта 
æмæ йæм йæ зæрдæ ахсайдта: 
«Пуй мын ма зæгъ, кæд йæ зæрдæйы цыдæр хинвæнд нæ 
уыдис»,— афтæ ахъуыды кодта, хъуыццытæ йын дыгъд куы 
фесты æмæ куы слæууыд, уæд. Йæ астæу араст кодта æмæ 
йæхинымæры сфæлхат кодта ацы дзырдты дыууæ æви æртæ 
хатты, стæй рахызт скъæты къæсæрæй. Йæ разы фæлæууыд 
бур машинæ-такси. Уый йæм ницы диссаг фæкаст. Йæ лæг 
таксийыл æрбацыд,,зæгъгæ, уый йæм исчи куы ’рбадзырдта- 
ид, уæд ма йæ фæстæ дæр атутæ кодтаид уыцы дзурæгæн, 
фæлæ йæ ныр йæхи цæстæй федта. Йæ цæстыты тæккæ раз 
разынд йæ лæджы худгæ цæсгом уыцы сырхзынгæй æмæ ма 
кæй фæстæ хъуамæ атутæ кодтаид? Ноджы ма йæм бæстæтты 
бакастис, æхца куыд фиддзæн, уый та фенон, зæгъгæ, стæй 
фырмæстæй кæд мæ зæрдæ нæ аскъуыйа, уæд ын акалдзы- 
нæн алывыд, фæлæ йæм нæ уыд æхца фидыны фæнд. Рахызт 
уыцы дзæбæх. Цыма йын дунейы диссæгтæ æрбахаста. Цыма 
йæ усы зæрдæ хуры фендæй тынгдæр цæмæй ныррухс кæна, 
ахæм диссæгтæ йын æрбаласта уыцы таксийыл, уый кастæй 
йæм бакаст мидбыл худгæ, стæй бавнæлдта машинæмæ æмæ... 
«Цымæ кæд уыцы кæрчытæ æмæ рæвдуæтты аргъ йæ 
цæхæрацæуинаг гуыбыны ауагъта, уæд ма машинæйæ та цы 
райсинаг у, йæ мард ын æрбаласой ахæм машинæйыл, — 
ахъуыды кодта ус æмæ йын лæг йæ афтид къухы сæкæрæй 
йедзаг хызын куы фæсагъта, уæд æй фыццаг уæзæй асгæр- 
ста. Райсом сын Чикъу сæ кæрчыты æмæ сæ æйчыты куыд 
сгæрста уæзæй, афтæ схæстытæ кодта хызыныл æмæ йæм 
æгæр уæззау куы фæкаст, уæд æхсыры ведра зæххыл авæрд- 
та æмæ йæ ныр та уырзæй асгæрста, сæкæр у, æви æндæр 
исты у, зæгъгæ. Уый йын æххæст сгæрст нæма фæцис, афтæ 
та лæг цыдабр тыхтон райста машинæйæ æмæ бакаст усмæ. 
Ныр ма йæ къухтæй искæцы æвдæлон уыдзæн, уый ныфс æй 
нæ уыд, фæлæ йæм бакаст æмæ ведра йæ къухы куы нал уыд, 

Царды фæлтæртæ 
25 
уæд йæ зæрдæ барухс, æмæ та йын уыцы тыхтон дæр фæ- 
сагьта, ныр ведра кæм нал уыд, уыцы къухы! 
— Уый та дын нæлхæ,— фæкодта лæг уыцы хъæлдзæг 
æмæ сæрыстырæй. — Сева йæ уыцы бæзджын гæххæтты тых- 
тæй куы ’рбахаста, уæд ыл Лео йæхи ныццавта, уый, дам, 
гæххæтт балхæдтай æви нæлхæ? — йæ ног зонгæтæй фылдæ- 
ры нæмттæ куы зæгъид йæ усæн, уый йæ фæнды, фæлæ ма 
дзы цы ’фсон зæгъа, уый нæ зоны æмæ февнæлдта, ус кæмæн 
ницы æмбæрста, стæй хæринаджы хуызæн чи нæ уыд, уыцы 
хæссинæгтæм: — Адон та Уасил, Шура, Митъуша æмæ иннæ 
нывгæнæг лæппутæ рарвыстой дæ нывгæнæг лæппуйæн. Пы- 
кын та сæ кæцæйдæр хæсгæ æрбакодта. 
— Пуй, мæ фыдбылызтæ дæ хай дæ Пыкынтæ æмæ дæ 
Шуратимæ, кæд дæ хæйрæджытæ нæ фæсайдтой, — усмæ 
хыйлаг ницы уыд. Йæ хæссинæгтæй йæ зæрдæ рухс дæр 
бацис, æмæ цæуыл хыл кодтаид, уый йæм нал уыд. Фæлæ 
уæддæр æрдæбон кæй амæсты ис æмæ йæм загъд кæнын кæй 
æрцыд, уый та æрбалæууыд йæ зæрдыл æмæ йын ныр фæцис 
фадат. Уыдон, æвæццæгæн, кæимæ нуæзта, йæ базайрæгты 
аргъæй ма чи аззад, уыдон кæимæ банызта, ахæм цыдæр 
пианицатæ сты, æвæццæгæн, æмæ... — Уым дæр рауардтай 
дæхи хуызæн пианицатæ, уыдоны хуызæн суай? 
— Хорз ус, цæмæн æфхæрыс дæ лæджы? — шофыр æм 
нырмæ æнцад хъуыста, ныр æм хъыг æркаст, йæ хæлæртты 
йын кæй æфхæры, уый æмæ нал фæлæууыд. — Дæ лæг абон 
кæимæ бадт, уыдон сты Ирыстоны иууыл кадджындæр æмæ 
номдзыддæр нывгæнджытæ. Хъуамæ сæрыстыр уаис, дæ лæ- 
гæн дæр æмæ дын дæ хæдзарæн дæр кæй балæггад кодтой, 
уый тыххæй. Мæнæ ма мæнæн дæр уырдыгæй ардæм дæ 
лæджы æрбакæныны тыххæй æхца уыдон бафыстой... 
— Æмæ чи сты, уый цæмæй зонын? — фефсæрмы ис ус. — 
Цыдæр Пыкынтæ нымайы æмæ сын æз цы зонын? 
— Ныртæккæ сахары лæппутæ кæрæдзимæ иууылдæр 
фæсномыгтæй дзурынц, фæлæ сæ дæхи хæдзары куы фенай... 
Мæнæ сæ дæ лæг фæхуыдта, искуы, дам, нæм æнæмæнг ра- 
цыт. Гъе, æмæ дæм куы æрбацæуой уыцы равзаргæ лæппу- 
тæ-нывгæнджытæ, дæ сыхæгтæ-дыккагхæдзæрттæ дæм хæлæг 
куы кæной, ахæм уазджытæ дæ хæдзарæй кæй рахызт, уый 
тыххæй, уæд дæ лæгæй бузныг уыдзынæ... 
— О, æмæ йæм æз дæр хыл... Æз дæр æй æфхæргæ, 
фæлæ... — ус фырæфсæрмæй дзурынмæ нал арæхст, мæгуыр. 
Махарбег хъæуы бынæй рæуæдты сыскъæрдта, машинæ 
сæ кæртæй куы ахызт æмæ хъæугæрон куы фæаууон ис, уæд... 
Хæлæджы кой нæм уыд амæй размæ. Уыдис нæм йæ 
кой, фæлæ, дам, дзырд дзырды сайы. Адзæгъæл стæм æндæр 

26 
Къæбысты Зауыр 
цæуылдæрты. Æниу, чи зоны, дзырд дзырды кæй сайы, уый 
дæр нæ уыд нæ адзæгъæлы аххосаг. Хæлæг йæ койы аккаг 
кæй нæу, уый тыххæй дзы, чи зоны, нæхи асайдтам, зæгъгæ, 
нæм кæд уый фæстæ нал æрхауид йæ кой, фæлæ, лæгæн йæ 
ныхы фысты цы фæуа, хъысмæтæй йын нывгонд цы уа, 
уымæй йын аирвæзæн нæй. Æвæццæгæн махæн дæр хъыс- 
мæтæй афтæ амынд у æмæ хъуамæ ракæнæм хæлæджы кой. 
Махар рæуæдты кæртмæ куы баздæхта (йе ’рбацыдмæ 
фæсхъæу чи фæаууон ис, уыцы машинæ чысыл раздæр уыдон 
кæрты уыд, уый нæ базыдта), уæд хæдзары ’рдæм фæзылд. 
Уæдмæ изæрдалынгтæ дзæбæх æрбæзджын сты. Нырмæ рæ- 
уæдтæ хъуамæ сæ гæрæны уыдаиккой, фæлæ... 
Бинонтæ иууылдæр æнхъæлмæ кастысты сæ бабамæ. Ус, 
цалынмæ фæстаг автобус не ’рбацыд, уæдмæ ницæуыл тыхст. 
Уыцы автобусыл ын æнæрбацæугæ нæй. Уæдмæ йæм нæдæр 
æнхъæлмæ каст, нæдæр æм йæ зæрдæ æхсайдта. Ницæуыл 
тыхст, æмæ йæ хæдзары митæ кодта: бацагъта йæ царв, ми- 
сынæй къæдор скодта, стæй бауад, йæ лæппуйы гуырæн бон 
фынг чи кодта, уыцы усмæ. Æндæр устытæ дæр ма дзы уыд. 
Æмæ йæм дзы бирæ, мыййаг, ницы æрхауд: кæрчытæ асыгъ- 
дæг кодта, картофтæ уæдмæ фых уыдысты, астыгътой сæ æмæ 
сæ уый сæууæрста, ноджы ма цыдæртæ... стæй ратындзыдта 
сæхимæ. Уæдмæ автобус æрбацыд. Усмæ афтæ фæкаст, цыма 
йæ лæг нæ уыд уыцы машинæйыл. Цæмæн æм афтæ фæкаст 
(цы хæдзары уыд, уый фæндагæй хибар ран уыд, сæ хæдзар- 
мæ дæр дæрддзæф уыд), уый рæстмæ нæ бамбæрста, фæлæ 
йæм афтæ фæкаст æмæ ратындзыдта. Йæ хицау æмæ йе ’фси- 
ны хицæнтæй афарста, не ’рбацыд уыцы лæг, зæгъгæ? Дыууæ 
дæр ын хицæнтæй загътой; не ’рбацыд. Фæлæ ма уæддæр 
Махар æмæ чызджытæй дæр кæйдæрты афарста. Уый дæр та 
йæм фаг нæ фæкаст æмæ, райсом сахары базармæ кæрчытæ 
чи ахаста, уыдонæй кæмæдæрты бауад. Уыдон дæр ын ницы 
зыдтой. Ус тыхст æмæ йæ хъуццытæ дуцынмæ дæр йæ зæрдæ 
нæ байрад. Цалынмæ изæрдалынгтæ хохы фæхстæй дæлвæз- 
тæм не ’рхызтысты, уæдмæ цæуылдæрты йæхи ирхæфста, 
стæй йын æндæр гæнæн куы нал уыд, уæд... 
Махар æм æнхъæлмæ каст... Цы йын æрбахæсдзæн, уый 
йын развæлгъау никуы фæзæгъы (чызджытæн къафеттæ æмæ 
чъиутæй бавæры ныфс æмæ сæ никуы фæсайы). Хъуамæ, 
бынтон æнхъæл цы нæ вæййы, ахæм исты йын æрбахæсса, 
æмæ йæм уый тыххæй уæлдай тынгдæр фенхъæлмæ кæсы. 
Зæронд лæг æм æнхъæлмæ каст тамакотæм (уыдон æй бо- 
нæй ферох сты, цалынмæ таксийы не сбадт æмæ шофыр тамако 
не сдымдта, уæдмæ йæ рох уыд, стæй Ерцъойы хæрæндонмæ 
бауад æмæ уым райста). Уый йын æндæр ницæмæ аныстыдта. 

Царды фæлтæртæ 
27 
Зæронд ус æм æнхъæлмæ каст цъындайы къæбæлтæм. 
Ибон сæ сыхæгтæм бауад цъында бийгæ. Чысыл сæм абадт. 
Къæбæлтæй иу æрхауд æмæ астæрды зыхъхъыры аирвæзт. 
Афтæ бирæ сæ уарзта уыцы къæбæлты, мæгуыр, æмæ йæ 
скæуынмæ дæр бирæ нал бахъуыд. Æгæр сыл куы маст кодта, 
уæд ын фысымты ус йæхиуæттæ лæвæрдта. Нæ сæ бакуымд- 
та. Уæд та мæм æндæртæ ис. Иугъуызон не сты, фæлæ дзы 
дæхиуæтты хуызæн, чи зоны, разына, уæд дзы равзар иу,— 
афтæ дæр ын дзырдта. Ууыл дæр не сразы ис. Уæдæй нырмæ 
йæ къухмæ биинаг нал райста. Цалынмæ, дам, бынтон ногтæ 
балхæнын кæнон, уæдмæ, дам, искæй къæбæлтæ нæ райсдзы- 
нæн мæ къухмæ. Ныр бæргæ ныффæдзæхста йæ фыртæн, 
фæлæ... Быны рох æй фесты, цалынмæ не ’рбацыд æмæ йæ 
размæ нæ рауад афæрсынмæ, уæдмæ... 
Лæппу рæуæдты хъуамæ бакодтаид гæрæны, фæлæ уал 
хæдзары ’рдæм айхъуыста. Уырдыгæй цыд тынг хъæрæй дзу- 
рын. Йæ фыд кæй дзуры, уый базыдта, фæлæ кæимæ æмæ 
афтæ хъæрæй цæмæн дзуры, уый йæм дис фæкаст æмæ дзы 
рæуæдтæ айрох сты. Бауад хæдзармæ. Фыд стъолмæ иста 
цыдæр æнахуыр цыдæртæ æмæ дзырдта хъæрæй. Йæ фырты 
куы ауыдта, уæд ыл æнахуыр диссаджы цинæй ныццин код- 
та. Йæ хъæбысмæ дæр æй хъуамæ фелвæстаид (рагæй йæ 
нал исы йæ хъæбысмæ), фæлæ йæ цæнгтæн æгæр уæззау уыд 
æмæ йыл уæд афтæ лæугæйæ атыхст. 
— Ныр дæм, мæ лæппу, де ’мбæлттæ хæлæг кæндзысты,— 
загъта йын тынг хъæрæй. 
— Цæмæн мæм хæлæг кæндзысты ме ’мбæлттæ? — афар- 
ста йæ лæппу. 
— Мæнæ ацы диссаджы мигæнæнтæ Шураитæ дæуæн рар- 
выстой. Уый, дам, нæ гыццыл хæлар у, уый, дам, махау 
нывгæнæг у æмæ сæ дæуæн рарвыстой,— бинонтæ æмткæй 
зынæй кæй æмбарынц, ахæм ныхæстæ кæны. 
— Æмæ чи у Шура? — фæрсы йæ лæппу дисгъуызæй. 
— Базондзынæ сæ, мæ лæппу,— сæрыстырæй дзуры фыд. — 
Нырма уал сæ æз базыдтон. Ныр сæ рæхджы ардæм фæхон- 
дзынæн æмæ сæ ды дæр базондзынæ, фæлæ уал уæдмæ адо- 
нæй ныв кæн, мæ лæппу. 
— Æмæ адонæй куыд ныв кæндзынæн? — лæппу цыдæр 
гыццыл авггæндтæ йæ къухты рауил-бауил кæны. 
— Æз дæр æй нæ зонын, мæ лæппу,— куыд сæ архайын 
хъæуы, ууоыл нæ ахъуыды кодта нырмæ. Фæрсгæ дæр никæй 
бакодта. Йæ цæсгом нæ бахъæцыд, ныр... — Ахуыргæнæг 
дын сæ бацамондзæн, мæ лæппу, æмæ дæм уæд де ’мбæлттæ 
хæлæг кæндзысты,— ногæй та загъта. 
— Цæмæн мæм хæлæг кæндзысты, Баба? — хæлæг цы у, 

28 
Къæбысты Зауыр 
уый рæстмæ не ’мбæрста лæппу. Хæцдзысты дæм, хыл дæм 
кæндзысты, табиц дæм хæсдзысты, зæгъгæ, уыцы дзырдбас- 
тытæ арæх хъуыста йæ Бабу æмæ йæ Дедуйæ. Æмбæрста, цы 
нысан кæнынц, уый. Ныр æм, хæлæг дæм кæндзысты, зæгъ- 
гæ, уый дæр уыдоны хуызæн фæкаст, цыдæргъуызон уыцы 
дзырдты ад кодта æмæ нæ фæцыд йæ зæрдæмæ. 
— Цæмæн мæм хæлæг кæндзысты? — ногæй та бафарста, 
фыд ын æрæгмæ куы лæвæрдта дзуапп, уæд. Фыд та йæ 
хæццæ зондæй нæ ахста, куыд ын æй бамбарын кæна, уый. 
Уыцы бон цытæ федта, цытæ бавзæрста, уыдон Бесæйы хуы- 
зæн царды къуындæг фæлгæтты ахуыр лæгæн æгæр бирæ 
уыдысты. Ноджы нозтвæллад зонды ныццахадыдтой, мæнæ 
тæвднизæй рынчын адæймаджы дзыхы йæ комдзаг куыд ныц- 
цахады, афтæ æмæ дзы, хæлæг мæм цæмæн кæндзысты, уыцы 
фарстæн нывыл дзуапп раттыны фаг ницыуал æвдылд. 
— Баба, цæмæн мæм хæлæг кæндзысты? — цæимæдæрты 
архайгæйæ йæхи фæтылиф кæныныл куы фæлвæрдта, уæд 
ма йын лæппу йæ цонгмæ дæр бавнæлдта, кæд мæ хъусгæ нæ 
фæкодта, зæгъгæ, уыцы хъуыдыйæ. Лæг базыдта йæ Хуы- 
цауы цæф. Нал æй ныууадздзæн æнæ дзуапп, зæгъгæ, æмæ 
йæм фæзылд. 
— Де ’мбæлтты уæлдай дын дзæбæх исты куы уа, уæд 
уыдонæн хъыг вæййы,— ахæм ныхас загъта лæг, фæлæ йæм 
фаг нæ фæкаст. Хъыг æмæ хæлæг фаззæттæ кæй не сты, уый 
æвиппайды йæ хъуыдыйы фæцис æмæ йæ дзуаппæй йæ зæр- 
дæ нæ барухс. — Хуымæтæджы хъыг нæ, фæлæ сын уæззау 
хъыг вæййы. Дæуæн хорз исты кæй ис æмæ уыдонæн кæй 
нæй ахæм хорз цыдæр, уый сын сæ зæрдæты рисгæ æлхъывд 
фæкæны æмæ уый хæлæг хуыйны, мæ лæппу. 
— Æмæ-иу сæм сæ æз куы раттон... Чи мæм хæлæг кæна, 
мæ нывгæнæнтæ йæ зæрдæ уæззау рыстæй кæмæн риссын 
кæной (афтæ рафæлгъуыдта лæппу фыды ныхас), уымæ-иу 
сæ куы раттон, уæд дæр ма мæм хæлæг кæндзысты, Баба? 
— Искæй исæй исджын ничи свæййы, мæ лæппу, — сывæл- 
лоны кадавар зонд рæстмæ кæмæ нæ баххæст, ноджы та ахæм 
ныхас загьта лæг, æмæ та йæм уый дæр нæ фæкаст хорз.— 
Адæймагæн, йæхи цы нæ уа, уымæй мæ уды фæндиаг йæ мон- 
дæгтæ никуы ныссæтты, мæ лæппу, — æвзаргæ дзырдтæй рай- 
дыдта хъавгæ дзурын. — Кæсыс, ацы нывгæнæнтæ дæуæн дæ 
къухы сты. Кæд æмæ дæ цы æрбафæнда аныв кæнын, уый сæ 
аныв кæндзынæ. О, фæлæ сæ кæмæ авæрай, уый цалынмæ 
хъуыды кæна, цы сныв кæна, ууыл, уæдмæ та дæуæн дæхи дæр 
æрфæнддзæн исты аныв кæнын æмæ йын сæ райсдзынæ. Уый 
фæстæ дæм хæлæг кæндзæн, зын ын уыдзæн, дæуæн кæй ис 
ахæм хорз цыдæртæ æмæ уымæн кæй нæй, уый тыххæй... 

Царды фæлтæртæ 
29 
— Дæумæ искуы исчи хæлæг кодта? — афарста йæ цæхгæр. 
— Мах рагæй фæстæмæ дæр цæрдхæцин уыдыстæм æмæ- 
иу мæм хæлæг кодтой ме ’мкарæнтæ, уыдонæй хуыздæр пы- 
султæ кæй дардтон, уый тыххæй. Ныр дæр нæм хæлæг кæ- 
иынц нæ хъæубæстæ, алкæмæй фылдæр фос æмæ фылдæр 
фæллойы хицау кæй стæм, уый тыххæй. Ныр, абон нæ кæр- 
чыты фæрцы цы диссаджы лæппутимæ базонгæ дæн, уыдон 
нæм уазæгуаты куы ’рбацæуой, уæд та нæм уый тыххæй дæр 
бирæ чидæртæ хæлæг кæндзæн... 
— Мæнæ æхсæвæр бахæрут рæстæгыл,— фынг æвæрд кæм 
уыд, уыцы хатæнæй сæм радзырдта Махары мад æмæ ма йæ 
дзырдтæм бафтыдта: — Уæд мын дæхæдæг цæр, кæд адæм 
иууылдæр уымæ нæ хæлæг кæндзысты уыцы цъылынтæ æмæ 
ахорæнты тыххæй... 
* * * 
Сосланæн йæ мад амардис, дыууæ азы йыл куы цыдис, 
уæд. Хъæууон хæдзары сылгоймаг куы нæ змæла, уæд дзы 
цард нымæг кæны... Лæг не ’ххæст хæдзары митыл. Колхо- 
зы дæр кусын хъуыдис æмæ-иу бирæ хатт сæ хъуццытæ стыр 
фынафонмæ æнæдыгъдæй баззадысты. Бæргæ-иу æм сыхы 
устытæ фæкастысты, йæ къух-иу ын цæмæйдæрты фæрог код- 
той, фæлæ хъæууон куыстытæ сæ тæккæ тæмæны куы вæй- 
йынц, уæд адæм сæ къухтæм æмхасæнтæ фæкæнынц... Уæл- 
дай тынгдæр та йæ сидзæр сывæллоныл тыхстис. Хиуæттæ, 
хæстæджытæ, хъæубæстæ йын уыдтой йæ уавæр æмæ йын 
бауынаффæ кодтой, бинонтæн исты хос бакæн, зæгъгæ, на- 
уæд афтæмæй кæдмæ тухæн кæндзынæ, зæгъгæ. Гъе, æмæ 
йæ дзæнæттаг æмкъайæн йæ афæдз куы ахицæн ис, уæд ра- 
куырдта ус. 
Цалынмæ йæхицæн фаззон лæппутæ нæ райгуырд, уæд- 
мæ дзæбæх каст Сосланмæ йæ дыккаг мад. Хи хъæбулау æй 
рæвдыдта, фæлæ йæхиуæттæ куы фæзындысты, уæд æй Сос- 
лан нал хъуыд. Мады хъæбулуарзаг зæрдæйы бынат нал аз- 
зад, йæ туг кæй уæнгты нæ хъазы, уыцы лæппуйæн æмæ йæ 
нал рæвдыдта. Рæвдаугæ нæ, фæлæ йын æнæуынон фестад. 
Ноджы, æнахъом уæвгæйæ хатт ахæм куырыхон лæджы ны- 
хæстæ кодта, æмæ усæн йæ астауы магъз лыг кодта йæ уыцы 
ахастæй. Ноджы æгас хъæубæстæн ахæм адджын фæцис Сос- 
лан, æмæ иууыл уымæй æппæлыдысты, рæвдыдтой йæ, кæ- 
мæн йæ къух цæмæй хуыздæр арæзт уыдис, уыдæттæй. Уый 
ноджы тынгдæр хъыг каст усмæ æмæ йæ надта бынтон ни- 
цæй тыххæй дæр, æгас бон æххормаг куы уыдаид, уæддæр 
ын, къæбæр бахæр, никуы загътаид. Исдуг тарстис дыккаг 

30 
Къæбысты Зауыр 
мад, мыййаг, мæ лæгыл куы сардауа, уымæй тарстис, фæлæ 
лæппу никуы ницы загьта фыдæн æмæ уымæн ноджы тынг- 
дæр райхæлдысты усæн йæ авналæнтæ æмæ йыл æфхæры- 
нæй нæ ауæрста. 
Сосланæн йæ фыды хо цардис Махарты хъæуы. Æнæзæ- 
нæг уыдис æмæ Сосланы фыдæн, цалынмæ ус нæ ракуырдта, 
уæдмæ дæр дзырдта, ратт мын æй æмæ йæ æз схъомыл кæн- 
дзынæн. Дæуæн ус æнæ ракургæ нæй, дыккаг мад та нæ 
фæуарзы, йæ размæ чи уыд, уый сывæллæтты... 
— Мæ цæст уынгæйæ Сосланмæ ныхилгæ дæр ничи фæ- 
кæндзæн,— фидарæй-иу загъта фыд, фæлæ... 
Иу хатт Нинæ, Сосланы фыды хо, æрбацыдис йæ цæгат- 
мæ. Сослан ын балæгъстæ кодта, ахсæв мæ дæ цуры хуыссын 
бауадз, зæгъгæ. Йæ дыккаг мад æй бæргæ нæ уагъта. Æнæ- 
уый мадзура у, никуы ницæмæй рахъаст кæны, фæлæ ус уæд- 
дæр тарстис, мыййаг ын истытæ куы фæдзура, зæгъгæ, æмæ 
йæ нæ уагъта, фæлæ йын Нинæ фæтæригъæд кодта æмæ йæ 
акодта йемæ, фынæй кæнынмæ куы цыдис, уæд. 
Лæппу æцæгæй фæдзырдта Нинæйæн, цы хъыцъыдæттæ 
йын дары йæ дыккаг мад, уыдæттæ æмæ йын балæгъстæ код- 
та, демæ мæ акæн, зæгъгæ. Цы дын фæдзырдтон, уыдонæй 
макæмæн мацы зæгъ, афтæмæй мæ акæн демæ. 
Дыккаг мад уый ныхмæ дæр уыдис, фæлæ фыд ахæмтæн 
ницы зыдта æмæ уый дæр лæппуйы фарс фæцис, ауадз æй 
æмæ йæхи чысыл аирхæфса... 
Акодта йæ, фæлæ фæстæмæ нал ракуымдта. Йæ фыд æм 
кæнынмæ куы æрцыд, уæд ын æппæт дæр радзырдта, æр- 
мæст æй бафæдзæхста, мæ дыккаг мадæн мæн тыххæй иу 
уайдзæфы ныхас дæр макуы зæгъ, науæд уæм уазæгуаты дæр 
никуыуал бацæудзынæн. 
Афтæмæй Сослан цæргæйæ баззадис йæ фыды хомæ. 
* * * 
Сослан йæ къахæрбавæрдæй хъæуы иумæйаг царды афтæ 
аныгъуылди, афтæ адджын ссис æгас хъæуæн æмæ, уыцы 
хъæуккаг кæй нæу, æрцæуæггаг сæм кæй у, уый йæ фæсон- 
æрхæджы дæр никæмæнуал уыдис. Хъæуы зæронд устытæй- 
иу цумайы сæр кæй бахъуыдис, уый йæхи сывæллæтты ра- 
зæй дæр агуырдта Сосланы. Уымæн æй нæ агуырдтой æмæ 
сæхи сывæллæттыл ауæрдгæ кодтой. Нæ, ахæм хъуыды никæ- 
мæ уыдис, фæлæ-иу Сослан куыд æнæзивæгæй фæкоммæкаст 
æмæ-иу куыд бæстонæй ацарæзта цумафæкæнæджы къух, афтæ 
йæ æндæртæ нæ арæзтой, науæд та-иу афтæ æнæзивæгæй нæ 
фæцæйуадысты. Уый тыххæй дзы афтæ æппæлыдысты, афтæ 
бирæ йæ уарзтой æмæ йæм йæ цахъхъæнтæй бирæтæ хæлæг 

Царды фæлтæртæ 
31 
кодтой, бирæтæ-иу дзы æнæхъуыддагæй дæр сæхи баластой, 
зæронд устытæ фылдæрæй кæм бадтысты, уыцырдæм, кæд мын 
дзы исчи фæцума кæнид, зæгьгæ, æмæ мæнæй дæр раппæлик- 
кой. Уыцы хæлæггæнджыты æхсæн уыди Махар дæр. 
Иу хатт та Махар йæхихуызæн хæлæггæнджытйма зæронд 
устытæм йæхи хæстæг куы байста, уæд æм дзы иу афтæ дзуры: 
— Махар, дæ нывонд фæуон, Сосланы ма мын рацагур. 
Æхсызгон хъуыддагæн мæ хъæуы. 
— Сослан кæимæдæрты доны былмæ йæхи найынмæ ацы- 
дис, — барæй мæнг ныхас загъта Махар, кæд мын, зæгъгæ, 
мæхицæн фæцума кæнид: — Кæд дæ фæцумайæн хъæуы, уæд 
æй мæнæн зæгъ æмæ... 
— Уæртæ мын, зæгъын, дуканийæ иу цæххы къопп æр- 
бадавтаид. 
— Æз дын æрбадавдзынæн, Сослан дæ цæмæн хъæуы? 
Уый ардыгон дæр куы нæ у, уæд ыл куыд æууæндыс. Уæд та 
дын де ’хцатæ бамбæхста. 
— Нæ, нæ, мæ уд акæнай, Сослан ахæм лæппу нæу æмæ 
йæм зæрдæ истæмæй фехсайа. 
Махар ма хъуамæ цыдæр æфхæрæн ныхас загътаид Сосла- 
ны тыххæй, фæлæ уæдмæ Сослан фæсхъæуырдыгæй æрбацыд, 
æмæ йæ устытæ куы ауыдтой, уæд ыл уыцы дзæбæх бацин 
кодтой дардмæ. Цæхх æрбахæссынæн æй чи агуырдта, уый ма 
йæ дзыппæй къафеттæ дæр систа æмæ йæм афтæ дзуры: 
— Сослан, дæ сæры бæсты фæцæуон, доны был дæ куы 
хуыдтой, уæд куыд тагъд фездæхтæ? 
— Нæ уыддæн доны былыл,— йе уæхсчытæ хæрдмæ фес- 
хуыста Сослан. — Уый та мыл, æвæццæгæн, Махар æрымы- 
сыдаид,— дызæрдыджы цæстæй бакаст Махары ’рдæм. 
— Æвзæр Екъо, æз дæу куыдзы хъуыды дæр нæ кæнын! — 
тынг хæрам цæстæй йæм бакаст Махар æмæ сæхирдæм фæ- 
цæуæг ис. 
— Уый уадз æмæ дзура, дæ нывонд фæуон, — Махары фæ- 
дыл акаст, афтæмæй сдзырдта ус æмæ ма йæ дзырдгæм афтыдта: — 
Рацу, дæ нывонд фæуон, мæнæ дын къафеттæ æмæ мын уæртæ 
дуканийæ цæхх æрбадав, кæд нæ зивæг кæныс, уæд. 
Екъо ном йæ фырмæстæй æрбалæууыд Махарæн йæ зæр- 
дыл, науæд æй уартæ кæд фехъуыста! Уæдæй нырмæ йæ 
зæрдыл ныкуыуал æрлæууыд, фæлæ ныр Сосланмæ афтæ амæс- 
ты ис, æмæ йæ фырмæстæй февзæрд йæ хъуыдыйы. Февзæрд 
йæ хъуыдыйы æмæ йæхицæй фæбузынг ис. Ныр ыл уый хуы- 
зæн æвзæр (кæддæр сæм иу дард хъæуккаг уазæг уыдис æмæ 
уый ракодта цавæрдæр Екъойы кой. Æвзæр, æдылы лæг, дам, 
у, фæлæ йæ ныййарджытæ хорз адæм сты æмæ йын уыдон 

32 
Къæбысты Зауыр 
тыххæй иу хæххон мæгуыр лæг йæ чызджы ратта бинойна- 
гæн) лæджы ном куы андæдза, уæд-иу мæсты кæндзæн æмæ... 
Дыккаг бон Махар скъоламæ раджы æрбацыд. Куыддæр 
Сослан æрбацæуа, афтæ йæм æгас къласы сывæллæтты цур 
уыцы номæй фæдзурдзæн. Уый фæстæ йæ иууылдæр афтæ 
хонын райдайдзысты æмæ... 
Сослан æгæр æрæгмæ цыд æмæ Махар мæсты кодта, фæлæ 
уæдмæ фæзынд Сослан дæр æмæ йæм Махар тынг хъæрæй 
адзырдта: 
— Екъо, Екъо, Екъо! 
Сослан исдуг нæ бамбæрста, цавæр Екъойы кой кæны 
Махар, уый, фæлæ стæй йæ зæрдыл æрбалæууыд, знон æй 
уыцы номæй кæй схуыдта, уый æмæ бахудт йæ мидбылты: 
— Ном мыл æвæрыс, Махар? — бадзырдта йæм Сослан 
уыцы сабыр дзырдæй. 
— Ды дæр Екъойы хуызæн дæ æмæ дыл хорз сфидаудзæн 
уыцы ном,— фæйнæрдæм ракæс-бакæс кæны Махар, афтæ- 
мæй дзуры. Иннæ сывæллæттæ йын куыд айсдзысты йæ но- 
мæвæрд, уый йæ фæнды базонын. 
— Уадз æмæ мыл сфидауа,— йæ къух ауыгъта Сослан. 
— Æмæ афтæ æнхъæлыс, хорз лæджы ном у? — кæй не 
смæсты ис Сослан, уый йын хъыг уыдис æмæ ныссырх ис, 
афтæмæй дзуры. 
— Ма уæд хорз лæджы ном. Уый мæн ницы хъыгдары. 
Мæнæ ды хæссыс иу хорз лæджы, æцæгæй стыр нывгæнæ- 
джы ном, æмæ уый тыххæй хорз дæ? Хорз лæппу дæ уыцы 
хорз лæджы номы тыххæй? — хынцфарст æй бакодта дыккаг 
хатт æмæ ма йæ дзырдмæ бафтыдта: — Æртæйы онгæй фыл- 
дæр нымайын чи нæ зоны æмæ æрвылбон йæ урс бæхы уæр- 
доныл Чысаны доны былмæ сугтæ ласынмæ чи цæуы, кæд 
уыцы Екъойæ зæгъыс, уæд уый æз хорз зонын. Æз æй уынгæ 
дæр бирæ хæттыты фæкодтон. 
— Уый ды æндæр Екъойы зоныс, æвæццæгæн,— фырмæс- 
тæй йæ хъæлæс ныууымæл ис, афтæмæй дзуры Махар... — 
Æз кæмæй зæгъын, уый нымайын зоны æртæйæ фылдæр, 
стæй уымæн йæ бæх урс нæу... 
— Уадз æмæ ма уæд йæ бæх урс,— йæ къух æнæмæты 
уыгъд акодта æмæ дуармæ ахызт Сослан. Ахызт æмæ йе ’вæл- 
мон ахастæй Махары зæрдæ фæцæйскъуыдис. Уый йын йæхи 
хъавыд исты хуызы смæсты кæнынмæ æмæ йæ хинтæ йæхи- 
уыл æртыхстысты. 
* * * 
Хорз къух æмæ хорз къахы (науæд та æвзæр къух æмæ 
æвзæр къахы) кой арæх фæкæнынц ирон хъæуты. Æмæ бал- 

Царды фæлтæртæ 
33 
цы ацæуын кæй фæхъæуы, уый фæбæллы, бæрæг чидæр ыл 
куы амбæлид, бæрæг чидæр ыл куы амбæла, уымæй та тæрс- 
гæ фæкæны. 
Сосланæн хорз къух кæй ис, уый æнæхъæн хъæуыл ай- 
хъуыст. Къæбæда митæм æмхйц нæу, фæлæ искуы чызджы- 
тæй искæй сæрыхъуынтæм куы февналы, уæд йæ дзыккутæ 
даргъ кæнынмæ фæвæййынц æмæ сæ адæмы цæстæй хизгæ 
фæкæны, мыййаг, мын сæ исчи куы фæцæсты кæна, зæгъгæ. 
Иу хатт æнæнхъæлæджы стæвд ис чызг, мæгуыр. Æмбис- 
æхсæв уыдаид, афтæ йæ утæхсæнмæ мад райхъал ис. Дзерас- 
сæ тыхстис, хъæрзыдта, рафт-бафт кодта фынæйæ. Мад рухс 
ссыгъта. Æркастис æм æмæ йæ рустæм фæлæбурдта. Чызгæн 
йæ цæсгом уыдис тынг сырх. Мад ын йæ ныхыл йæ арм куы 
авæрдта, уæд ын цæхæрыл авæрды хуызæн басыгъд. Айгом 
ын кодта йæ риу, йæ цæнгтæ. Буар æгасæй рафаста. Уæдмæ 
чызг йæхæдæг дæр райхъал ис. Фыццаг ницы бамбæрста. 
Мад йæ уæлхъус цæмæн лæууы, уый нæ базыдта, стæй та 
йын йæхи дæр нал базыдта. Цыдæр æхсæвидары хуызæн æм 
фæкаст. Ноджы фыдфынтæ уыдта. Цавæрдæр дæлимонтæ, 
аргъæутты къулбадæг устытимæ архайдта æмæ йæм афтæ 
фæкаст, цыма уый фын нæ уыд, фæлæ йæм æцæгæй æрбацы- 
дысты уыцы æхсæвидартæ. Чызг сæ фæтарст. Фыццаг ску- 
ыдта, стæй райдыдта хъæр кæнын йæ мадмæ, йæ фыдмæ. 
Фыд дæр райхъал ис. Хъуамæ йын тæвды хос раттаиккой, 
фæлæ йын кæд, мыййаг, фадынæг у, зæгъгæ, уæд ын хос 
дарын нæ фæтчы. Фæстагмæ сæ зæрдыл æрлæууыд, чызгыл 
гыццылæй фадынæг кæй уыд, уый. Дыккаг хатт ма бахæцы, 
уый сæ никуы ничи фехъуыста, фæлæ уæддæр нæ бауæнды- 
дысты хос раттын рынчынæн. Бонмæ афтæ фæутæхсæн код- 
той ныййарджытæ дæр æмæ чызг дæр. Дыккаг бон æй кæ- 
мæндæрты фенын кодтой æмæ загътой, фадынæг нæу, æндæр 
цыдæр низ у æмæ йæ уæд дохтыртæм акодтой. 
Чызг тынг уæззау рынчын фæцис. Фервæзтис ма дох- 
тырты фæрцы, фæлæ уыцы рынчынæй иудзæвгар рæстæг куы 
рацыд, уæд райдыдтой йæ сæрыхъуынтæ ивзийын. Дисса- 
джы дзыккутæ йын уыд. Йе ’мцахъхъæн чызджытæ йæм уый 
тыххæй хæлæг кодтой, æмæ йын ныр афтæ тынг згъæлын 
куы райдыдтой, уæд, мæгуыр, йæ сæрæн ницыуал зыдта. Йæ 
къух-иу сыл куы æруагъта, уæд-иу йæ муцъи айдзаг ис хъуын- 
тæй. Фыртыхстæй куыдта æмæ æлгъыста, низæй йæ чи фер- 
вæзын кодта, уыцы дохтырты. Мад æй бæргæ сабыр кодта, 
фæлæ-иу куы смæсты ис, уæд-иу сæм фæлæбурдта æмæ сæ 
йæхæдæг дæр тыдта йæ дзыккуты. 
Куыд уыдис, цы уыдис, фæлæ сæ цыбыр алыг кодта æмæ 
райдыдта сæрбæттæн дарын. Бæргæ йæ мæстæй мардтой, 
3 Къæбысты Зауыр 

34 
Къæбысты Зауыр 
уæдмæ йæм хæлæг чи кодта, уыдон æй бынтон æддæмæ ра- 
кæсын нал уагътой. 
Амонд ис, зæгъгæ, чи дзуры, уыдон раст сты, стæй, адæй- 
магæн йæ ныхыфыст цы фæуа, уымæй йын фæивгьуыйæн 
нæй, зæгъгæ, уый дæр æцæг у. 
Иу бон сывæллæттæ хъазыдысты гæды æмæ мыстæй. 
Афтæ рауад æмæ Сослан æмæ уыцы чызг иумæ æрхаудтой: 
Сослан гæды уыд, чызг та мыст. Чызг афтæ цæрдæг, афтæ 
фердæхтджын уыд, æмæ Сосланы бон нæ уыд уый æрцах- 
сын. Уыйбæрц æй фæрасур-басур кодта æмæ, иуæй фæллай- 
гæ бакодта, иннæмæй та йыл худын кæй райдыдтой, уый 
йæм хардзау æркаст æмæ смæсты ис. Иуахæмы чызг сывæл- 
лæтты æхсæн куы фæцис, уæд æм уырдæм мæсты гæпп ба- 
кодта. Рацахста йæ. Йæ сæрбæттæн ын скъуынæгау ракодта 
æмæ йын йæ сæр æрмтты æхсæн æлхъивгæ æууæрст скодта. 
Куыд ын фæрыстаид, ахæм æууæрст ын æй хъуамæ скодтаид, 
фæлæ... къухтæ сæры цармыл æндæдзæгау акодтой. Цыма сæры 
царм бурæмæдзæй сæрст уыд, уыйау ыл андæгъдысты æмæ, 
кæм андæгъдысты, уырдыгæй аггуырсын нал бакуымдтой. 
Чызг цы ми кодта, цы уавæры уыд, уымæн ницыуал бам- 
бæрста, йæхицæн йæ буар хуылфырдыгæй уыцы тæвд сыгъ- 
дæй судзæгау скодта æмæ ницыуал бамбæрста. Уыцы судзаг 
пиллон къухты ’рдæм риссагæнгæс лæдæрстæй куыд лæдæрст, 
уый ма хатыдта, æндæр ницы. 
Дзерассæ йын фæстæдæр, бирæ фæстæдæр, дзырдта, зæгъ- 
гæ, фыццаг фæтарстæн. Тæрсгæ дæр фæкодтон æмæ, мæ сæр- 
бæттæн мьга кæй ратыдтай мæ сæрæй, ууыл та мæсты сдæн. 
Смæсты дæн æмæ хъуамæ тынг ныцъæхахст кодтаин... Чыз- 
джытæй мын раздæр мæ дзыккутæм хæлæг чи кодта, уыдон 
мын мæ сæр ахæм дæвдæгæй куы феной, уæд мæ фыдæнæн 
мæстæй кæй мардзысты, уый зыдтон æмæ хъуамæ ныцьæхахст 
ластаин, фæлæ дæ æрмтгæй цыдæр æхсызгон хъарм ралæдæрст 
æмæ мæ буарыл ауылæн кодта. Афтæ æхцон хъарм уыд æмæ 
мын мæ сæр ноджы тынгдæр куы балхъивис, уый мæ фæндыд. 
Хъуамæ дын зæгъгæ дæр кодтаин, фæлæ... Уæддæр, хæлæг 
мæм чи кодта раздæр, уыцы чызджыты тас фæтыхджындæр ис 
æмæ дæм мæ мæстæй дзурын не сфæрæзтон. Æнцад лæууыдтæн, 
цалынмæ дæ æрмггæй цавæрдæр судзингæндтæ мæ сæры нæ аныхс- 
тысты æмæ фыррыстæй мæ бон нал бацис æнæ ныцъæхахст. 
Уыцы æнæнхъæлæджы судзинты фæныхст, уыдон суанг 
сæры магъзы онг куыд аныхстысты, уый хъуыддæгтæ афтæ 
схæццæ кодта æмæ... Чызг дæр æмæ лæппу дæр иудзæвгар 
ихæн рызтæй гæв-гæв фæкодтой, стæй... 
Уыцы судзинты рыст цæстыфæныкъуылдмæйы бæрц уыд, 
стæй фенцад, фæлæ йын уæддæр цыдæр маст йæ зæрдæ æл- 

Царды фæлтæртæ 
35 
хъывта æмæ йæ зæрдыл æрбалæууыд, йæ сæрбæттæн йæ сæ- 
рыл кæй нал ис, кæй йын æй раскъæфта лæппу, уый æмæ, 
æнæуый дæр æй мæстæй чи мардта, уьгцы чызджытæ йын йæ 
сæр уыцы гæрæмтæй кæй федтой, уый йын бынтон маст уыд 
æмæ ныккуыдта. Ахæм зæрдæмарæн куыдæй ныккуыдта æмæ 
Сослан, мæгуыр, фæтарст... Уый афтæ фенхъæлдта, йæ сæр 
кæнæ скъуыйгæ акодта, науæд та æндæр исты фыдбылыз æр- 
цыд (чызг сæрбæттæн цæй тыххæй дардта, уый йæ хъуы- 
дыйы бынтондæр нæ уыд) æмæ, йæ чингуытæ дæр нал ахас- 
та, афтæмæй алыгъдис хæдзармæ. Хъуыддаг радзырдта йæ 
фыды хойæн. Куыдта, афтæмæй йын æй радзырдта æмæ йын 
балæгъстæ кодта, бацу сæм хæдзармæ æмæ йын йæ мадæй 
хатыр ракуыр мæ бæсты. Æз сæм нæ бауæнддзынæн, фæлæ... 
Бацыд сæм йæ фыды хо Нинæ æмæ, марды хуызæн кæмæй 
фæцис, ахæм уавæры баййæфта мад æмæ чызджы: кæрæдзи 
хъæбысты сæ сæртæ нытътъыстой, афтæмæй куыдтой зæрдæха- 
лæн куыдæй. Ус сын тынг ныллæгьстæ кодта, цæмæй Сослан- 
мæ табиц ма хæссой. Уый нæ зыдта чызджы сæры хабар. Хъус- 
гæ йæ фæкодта, фæлæ йæ уынгæ никуы фæкодта æмæ... Тынг 
сын фæлæгъстæ кодта. Уыдон дæр æрсабыр сты. Чызгæн дæр 
ныфсытæ авæрдтой. Мад йæхæдæг раздæр кæй нæ фæцарæхст 
чызджы басабыр кæнынмæ, уый тыххæй йæхи æфхæрдта. 
Æрсабыр сты æппынфæстаг. Сосланы кæй ницы азым- 
джын кæнынц, уый тыххæй йæм раныстыдтой мад дæр æмæ 
чызг дæр. Дыккаг бон чызг йæхæдæг бацыд æмæ Сосланæн 
загъта, кæй йæм нæ мæсты кæны, уый. Афтæмæй хъуыддаг 
хъуамæ байрох уыдаид, фæлæ. 
Сосланы къухты аныдзæвд уыдис, æви æндæр исты дис- 
саг æрцыд уыцы бон, уымæн ничи ницы зыдта, фæлæ чыз- 
гæн йæ сæрыхъуынтæй уæдæй фæстæмæ иу æрду дæр нал 
ахауд. Уый нæ, фæлæ мæнæ аргъæутты куыд вæййы, афтæ 
авд хатты ставддæр фесты. Ныр ын сæм ноджы фылдæр хæ- 
лæггæнджытæ фæзындис æмæ та раздæрау сæрыстырæй цы- 
дис чызг. Дыууæ быд дзыккуйы йæ фæсонтыл змæлыдысты, 
афтæмæй цыдис. 
Афтæ уыдис, æви уфтæ, уæддæр Сосланы къухты дисса- 
джы кой айхъуыст хъæуыл æмæ чызджытæй алкæй дæр фæн- 
дыд, Сослан ын йæ сæрыл йæ къух куы авæрид, уый. Уымæ 
та, Сосланмæ, хардзау каст. Мæстæй йæ кæй мардтой, йе 
’мбæлттæ йæ кæлæнгæнæг кæй хуыдтой (хæлæг æм чи кодта, 
уыдон), стæй ма ноджы чызджы, Дзерассæйы мад (уый дæр 
мæнæ аргъæутты куыд вæййы, афтæ), лæппуйыл, Сосланыл- 
иу кæм амбæлд, уым ын æнæмæнг хъуамæ загътаид, мæ чызг 
дæу фæрцы фервæзтис уыцы æнамонд хабарæй æмæ йæ дæ- 
уæй раздæр никæмæн ратдзынæн, зæгъгæ. Уыцы ныхæстæ, 

36 
Кьæбысты Зауыр 
уыцы ныфсæвæрæнтæ дæр кæмæдæрты хардзау кастысты æмæ 
йæ барæй мæстæй мардтой. 
* * * 
Махарбег уыдис фондз хойы кæстæр æмæ иу хойы хис- 
тæр. Æхсæз хойы сæ иунæг æфсымæры куыд нæ хъуамæ 
уарзтаиккой! Искæмæ-иу дзы искæцæй адджинаг куы ’рбаф- 
тыд, уæд-иу ын йæ къаддæр хай йæхæдæг ахордта, йæ фыл- 
дæр та-иу ын Махарæн хъуамæ æрбахастаид. Иууыл диссаг 
та йæ кæстæр хо (уый дæр ма, дам, кæд лæппу фæуаид, 
зæгъгæ, сæм ахæм ныфс фæзынд ныййарджытæм) Зæли 
уыдис! Сыхы сывæллæттæй искæй къухы федта, йæхæдæг ад- 
джынæн кæй ахордтаид, ахæм исты, уæд ын æнæмæнг хъуа- 
мæ къулбæрзæйæ балæгъстæ кодтаид: «Авæр ма мын дзы, гъо, 
Махар ахæм тынг бирæ уарзы æмæ йæ уымæн ахæссон!» 
Ахæм мæгуыргъуызæй-иу балæгьстæ кодта æмæ алы æм- 
баргæ адæймаг дæр ахъуыды кодтаид, Махарбег ацы хæри- 
нагæй куы нæ фæхъæстæ уа, уæд æвæццæгæн... Бинонтæ йæ 
хъулон уарзтæй кæй уарзтой, уый æгас хъæуыл апырх ис, 
æгас хъæу æм хъулон хъæбулы цæстæй кастысты, æмæ йыл 
исты куы ’рцæуа, уымæй сæ зæрдæты тас æвзæрд, æмæ йæ 
адджын комдзаг дæр никуы ничи бавгьау кодта Зæлийæн. 
Бинонтæн æппын арт æмæ фæнык нæ уыд. Гыцци, мæ- 
гуыр — Махар Гыцци дзурынхъом куы фæцис, уæд уыцы 
ном фæадджын ис Бесæйæн æмæ йæ уый дæр райдыдта уыцы 
номæй хонын. Иугæр æй йæ лæг афтæ хоны, уæд æм æфсин 
æмæ хицау дæр бахæлæг кодтой, чындзы номæй дзурын сæм 
фаг нал фæкаст, ноджы сын бындар кæй балæвар кодта, уый 
тыххæй æмæ уыдонæн дæр Гыцци ссис. Бинонтæ йæм æмт- 
кæй цы номæй дзырдтой, хъæубæстæн дæр æм уыцы номæй 
цы æнæдзургæ уыд, æмæ алкæмæн дæр сси Гыцци. Йæ мыг- 
гагон ном Косон æмæ йæ ныййарджыты сæвæргæ ном Боре- 
хан (уый æнæуый дæр зындзурæн уыд) æмæ байрох сты адæ- 
мæй, байрох сты йæхицæй дæр. 
Махар афтæ цæмæй загътаид, уый мæ хъæуы, зæгъгæ, 
уæлдайдæр та, уыцы æнæхайыры тæргайыл куы фæцайдагъ 
ис, уæдæй фæстæмæ, уымæн æнæ ссаргæ нæ уыд. Сæхи хæ- 
дзары, хъæуы самалгæнæн цæмæн нæ уыд, уымæ хъуамæ 
сыхаг, науæд та дарддæр хъæумæ дæр фæцыдаид, цыппарæй 
уыцы уысм æвдæлондæр чи разындаид (нырма æфсин æмæ 
хицау дæр цæрдæг уыдысты), уый. 
Иуахæмы сæ сыхæгты хæстæджытæм (сыхаг хъæутæй 
кæцыдæры цардысты) уыдис чындзæхсæв (чындз, дам, æр- 
кодтой). Ирон хæдзары чындзæхсæв куы уа, уæд уазджытæн 

Царды фæлтæртæ 
37 
ссмæ хуынтæ æнæнывæргæ нæй. Æвæццæгæн, ацы адæм 
(Махарбегты сыхæгтæ) иннæ хуындзауты фæстæ баззадысты 
æмæ дзы рæстмæ хай, хуын чи рафидауын кодтаид, ахæм 
хай ницыуал баззад æмæ сын хуыйы (чындзæхсæвæн сæм 
уæныг æмæ хуыгист уыд æргæвст) бинаг æфсæр нывæрдтой 
фыхæй. Куы æрбацыдысты æмæ сывæллæттæ хуыйы æфсæ- 
рæн йæ дзидзатæ куы астыгътой, йæ дзоныгъ фистæгæй куы 
аззад, уæд æм сæ гыццыл лæппуйы зæрдæ бахъазыд. Ай мын, 
зæгъгæ, хъазæн дзоныгъæн рабæздзæн. Даргъ бæттæн ыл 
бакодта. Уынгмæ йæ раласта æмæ Махармæ (уый дæр сæ 
кæрты цыдæртæ архайдта) бахъæр кодта: 
— Цом хъæдмæ, Махар, æмæ сугтæ æрласæм. 
— Цавæр сугтæ? — нæ йын бамбæрста йæ ныхас æмæ йæ 
бафарста. 
— Мæнæн мæнæ дзоныгъ ис æмæ ууыл æрласæм сугтæ,— 
мæлæты сугласæг лæг ацарæзта йæхицæй. 
— Æмæ дын кæм уыдис дзоныгъ? — уæддæр ыл не ’ууæн- 
дыд Махар (дзоныгъ æм нæ зынд) æмæ та йæ бафарста. 
— Дысон мын æй Гыцци нæ хæстæджытæй æрбахаста. 
Махар нал фæлæууыд æмæ йæм бацыд. Бацыд æмæ уыцы 
дзоныгъ куы федта, уæд æм ахæм хæлæгæй бахæлæг кодта, 
ахгем, æмæ йын, зæгъгæ, уыцы бон ахæм дзоныгъ не ссард- 
той, уæд, æвæццæгæн, мæлгæ дæр... мæлынæй Хуыцау ба- 
хизæд, фæлæ йæхæдæг афтæ ахъуыды кодта. 
Суг ласынмæ дæр ма кæцæй ацыдаид, фæлæ хæдзармæ 
бахызт, арты фарсмæ ныллæг бандоныл мæсты бадт акодта, 
йæ бинаг æфсæр бынмæ æрæппæрста æмæ кæуынхъæлæсæй 
афтæ зæгъы: 
— Мæн æппындæр иичи уарзы-ы-ы... 
— Чи та дæ нæ уарзы, алæ-ма, мæ лæппу? — хæстæг æм 
бацыд Деду. Бандоны кæрон йæхи æруагъта, лæппуйы йæ 
хъæбысы æрбакодта æмæ та йæ бафарста: — Зæгъ-ма, мæ 
лæппу, чи дæ нæ уарзы? 
— Æппындæр мæ ничи уарзы-ы-ы... — ногæй та даргъ 
ауагъта йæ ныхас. 
— Цы дæ хъæуы, уый ма Бабуйæн зæгъ, мæ лæппу, — йæ 
разы дзуццæджы æрбадт йæ Бабу. 
Лæппу хъуамæ ныр загътаид, цы йæ хъæуы, уый, фæлæ 
йæм æгæр зын ссарæн фæкаст. Кæцæй ссардзысты ахæм дзо- 
иыгъ, тынг сæ куы нæ стæрсын кæна, уæд? Ахъуыды кодта 
æмæ ныр тынгдæр скæуыихъæлæс кодта йæхи. Ноджы тым- 
был къухæй йæ цæстытæ риссаг æууæрстæй аууæрста, цæ- 
ма?й сæ дон абада æмæ сниудта. 
— Мæн ничи уарзы æмæ æз афтæмæй мæлгæ дæр акæн- 
дзынæн... 

38 
Къæбысты Зауыр 
— Мæнæн æй зæгъ, хъæбул,— æфсины фарсмæ дзуццæ- 
джы æрбадт Гыцци дæр. Йæ хъæбысы æрбатыхта йæ хъулон 
лæппуйы сæр æмæ йын дзуры лæгъстæгæнгæйæ. — Зæгъ мын, 
цы дæ хъæуы, уый æмæ дын æй æз арвы кæронæй дæр æр- 
хæсдзынæн. 
— Уæртæ Тыппойæн (фæсномыгæй афтæ хуыдтой сыхæг- 
ты гыццыл лæппуйы) цы хуызæн дзоныгъ ис, мæн дæр ахæм 
хъæуы, фæлæ мæнæн ахæм ничи ратдзæн æмæ амæлдзынæн. 
— Цавæр дзоныгъ ис Тыппойæн? — Гыцци бафарста лæп- 
пуйы æмæ йæ цæст ахаста бинонтыл, чи зоны йæ, ома, уыдо- 
нæй исчи зоны. Уыдонæй ничи ницы зыдта æмæ сæхæдæг 
дæр æнхъæлмæ кастысты Махарæн йæхимæ. Алчи дæр дзы 
бацымыдис и, Тыппомæ цæй дзоныгъ ис æмæ йæ кæцæй æр- 
хаста, уымæ. 
— Цавæр ца, хуыйы дзоныгъ,— ногæй та йæ цæстытæ 
тымбыл къухæй риссаг æууæрст акодта лæппу. 
— Æмæ йæм кæцæй æрцыд хуыйы дзоныгъ? — бадис 
кодта мад. 
— Ау, сæ комахсæйнаг хуы афтæ раджы аргæвстой? — 
бадис кода Деду (хуытæ зæронд ног азы дæр фергæвдынц, 
æмæ уымæ дæр нырма æнæхъæн мæй ис). 
— Сæ хæстæджытæм чындзæхсæв уыд æмæ, дам, уым 
аргæвстой хуы. Уый дзоныгъ ын æрбахаста йæ мад, — ныр 
бинонтæ иууылдæр дзоныгъ агурыныл кæй суыдзысты, уый 
базыдта Махар æмæ æнæкæугæйæ загъта. Кæуыны сæр æй 
ницæмæнуал хъуыд. 
— Рæхджы адæм сæ мæрдтæн дæр хуытæ æргæвдын рай- 
дайдзысты,— мæстыйæ загъта Деду æмæ ма йæ ныхасмæ баф- 
тыдта: — Чындзæхсæвæн-иу чырыстон кусæрттаг агуырдтой, 
фæлæ ныры адæм нал дæр Чырыстийы хъуыды кæнынц, нал- 
дæр — хуыцауы, афтæмæй та уынгты ацы æнæхайыры мæнг 
уырнонтæй азмæлæн нал ис. Адæмы тыхæй ласынц уырнон- 
тæм, афтæмæй сæ чындзæхсæвты та хуытæ æргæвдынц æмæ 
Чырыстийæн уый фыдæй кувынц. 
— Мæн хуыйы фыд нæ хъæуы, — æгæр даргъ ныхæстæ 
кæй кæны йæ Деду, ууыл амæсты ис Махар æмæ та ногæй 
кæуынхъæлæсæй загъта. — Мæн дзоныгь хъæуы. Тыппо хъæд- 
мæ цæуы йæ дзоныгъыл суг ласынмæ. Мæн дæр суг ласынмæ 
фæнды-ы-ы, — дзырды кæрон уыцы æнамонд «ы» нылхъывта 
æмæ йæ ныйивæзта. 
— О, æмæ ныр махæн нæ хæстæджытæй чындзæхсæв 
дæр никæмæ ис,— батыхст Бабу. Цыма хуы æрмæстдæр чын- 
дзæхсæвæн хъуамæ аргæвдой, ахæм тыхстæй батыхст. — Нæ 
хæстæджытæй чындзæхсæвгæнæг никæй зоныи æмæ кæцæй 

Царды фæлтæртæ 
39 
æрхæссæм хуыйы дзоныгъ? — йæ цæст та уый дæр ахаста 
бинонтыл, зæгъгæ, сæ кæд исчи исты бæрæг ныхас зæгъид. 
Ничи ницы загъта, уымæн æмæ дзы ничи зыдта, ныртæккæ 
хуыйы дзоныгъæн цы амал скæнæн ис, уый. Никæмæ дзы 
ницы ныхасаг разынд, гыццыл Зæлийæ дарддæр. Уый узгæ- 
узгæ бацыд Дедуйы размæ, йæ уæрджытыл ын йæ къухтæ 
æрæвæрдта, хæрдмæ йæм скаст æмæ афтæ зæгьы: 
— Нæ дынджыр китайы аргæвдæм, Деду. Йæ дзоныгъ ын 
сфыцæм, йæ дзидзатæ йын бахæрæм æмæ иннæ Махарæн 
раттæм,— сывæллонæн йæ зæрдыл æрлæууыд, фарон сæ ко- 
махсæйнаг хуы куы аргæвстой æмæ йын йæ бинаг æфсæр 
куы сфыхтой, уыцы хъуыддаг, æмæ йæ ныхас загъта. Загъта 
сывæллон йæ ныхас, æмæ стыртæ джихæй аззадысты. Уыдо- 
нæй ахæм хъуыды кæй никæмæ æрцыд, ууыл фæджихау сты 
æмæ кæрæдзимæ фæрсæджы кæстытæй райдыдтой кæсын. Йæ 
ныхас ма исчи баппара Зæлийы ныхасмæ, уый ныфс дзы 
никæмæ ис. Æппын æрæджиау Бабу сдзырдта: 
— Æмæ цы? Аргæвдæм æй. Ногбонмæ дæр ма цас ис? 
— Ногбоны кусæрттаджы сæр фыхтой нæ хæдзарвæндаг 
рагæй дæр,— батыхст Деду. — Уæдмæ фæлæудзæн йæ сæр? 
Кæцæй фæлæудзæн! 
— Мах та иу уæрыкк аргæвддзыстæм уыцы бон, — фæ- 
ныфсджындæр ис ус æмæ хъæрдæрæй загъта. — Аргæвддзыс- 
тæм иу уæрыкк æмæ нæм уыдзæн кусæрттаджы сæр. Уымæй 
дæр чырыстон кусæрттаджы сæр. 
— Адæм цы зæгъдзысты? — ныр та Бесæ бамæт кодта. — 
Адæмы разæй мах æнæрæстæджы куы аргæвдæм нæ хуы, уæд... 
— Нæ загътон, мæн ничи уарзы? — зæрдæхалæн куыдæй 
ныккуыдта Махар. — Ничи мæ уарзы æмæ, куы амæлон, уæд- 
иу уыл хур ракæсæд... 
— Гыцци, — Деду цæхгæр фæзылд йæ чындзмæ, — дон 
авæрут уæларт. Ныр адæм истытæ дзурдзысты, уæд уый тых- 
хæй мах нæ хъулон хъæбулы... — маргæ йæ кæнæм, зæгъгæ, 
зæгъын йæ цæст нæ бауарзта. 
Æххуысмæ ма кæмæ фæдзырдтой сыхæгтæй (дынджыр 
хуы уыдис æмæ йæм сæхæдæг сæ ныфс нæ хастой), уыдон 
дис кодтой, ацы адæм сæ комахсæйнагыл афтæ кæй стагъд 
кодтой, ууыл, фæлæ зæгъгæ ничи ницы кодта. Алкæмæн йæ 
комахсæйнаг йæхи бар у, æмæ йын цы кæны, уымæй искæй 
цæмæн хъуамæ бафæрса? 
Изæрырдæм физонæг хæрыныл куы æрбадтысты кусарт- 
гæнджытæ, уæд Махар бакаст фынгмæ, дзоныгъ дзы куы нæ 
федта, уæд афарста йæ фыды: 
— Баба, æмæ дзоныгъ ам куы нæ ис. 
— Дæлæ уæларт аджы мидæг фыцы, мæ лæппу, æмæ дын 

40 
Къæбысты Зауыр 
æй ныртæккæ ратдзынæн,— йæ сæр ын йæ армæй æрдаудта 
Бесæ. 
— Æмæ дæ цæмæн хъæуы йæ дзоныгъ? — сыхæгтæй чи- 
дæр афарста Махары. — Мæнæ физонæг хуыздæр нæу? — 
уый афтæ æнхъæлдта, дзидза йæ хъæуы. 
— Хъæдмæ цæуы, йæ бонæй йæ уа, суг ласынмæ,— уыцы 
сæрыстЦрæй афтæ фæкодта Деду æмæ ма йæ ныхасмæ баф- 
тыдта: — Нæ комахсæйнагыл дæр уый тыххæй батагъд код- 
там, наувд... 
— Ау, æрмæст йæ дзоныгъы тыххæй аргæвстат уæ хуы 
афтæ раджы? — тынг бадис кодта сыхаг. 
— Æм^е уый ницы у? — мидбыл худгæйæ сдзырдта Бесæ. — 
Мæ лæппУ\ хъæдæй сугтæ куы æрласа уыцы дзоныгъыл, уæд 
уый ницы у?! 
— Æмаё дæлæ сахары дуканиты хуыйы сæртæ уæййаг 
куы вæййы. Уырдæм бауайыны тыххæй... 
Деду уыцщ коймæ стъæлфæгау фæкодта. 
Бесæ гъыхъ! зæгъгæ, фæкодта æмæ йæ цæст бинонтыл 
ахаста. 
— Гъа, æз бакъуырма дæн, фæлæ сымахæй та ахæм хъуы- 
ды куыд никæй сæрмæ æрцыд? — тынг фæсмонгæнгæйæ загъта 
ацы ныхæстæ æмæ ма сæм бафтыдта: — Хæрз æрæджы дæр 
дзы бынтон асламæй иу дынджыр сæр куы æрбахастон. Иу 
къуыри йæ фæхордтам. 
— Хуыйы сæртæ æмæ стуры къудитæ алы хатт дæр вæййы 
дуканиты. Уый тыххæй галыйас комахсæйнаг хуы цæмæн 
хъуыд æнафоны рафæлдахын? — фысымтæн сæ мастыл цæхх 
айзæрæгау бакодта уазджытæй æндæр чидæр æмæ Деду нарт- 
хоры цæкуыйы стъæлфт фæкодта: 
— Уыцы сæртæ æмæ къуыдиты ’хсæн æппын ницы вæййы, 
цымæ! Цыма йæ ныртæккæ æндæр ницы æндæвта, цыма уыцы 
сæртæ æмæ къуыдиты ’хсæн цы вæййы, уый йæ бынаты, ома 
кæм ын æмбæлы, уым куы уыдаид, уыцы дуканиты уæй куы 
цыдаид, уæд йæ бузнаг комахсæйнаг ныртæккæ хъæдхъиу- 
тæй æмæ физонæг фых кæрдихтæй нæ лæууид, фæлæ афон- 
мæ йæхæдæг хæрид, йæ ас æмæ ма йын йæ фиумæ иудзæв- 
гар чи бафтыдтаид, ахæм хæринаг. Ныр та йæхæдæг хæри- 
наг фæцис афонæй раздæр, ныр ын йæхи дзоныгъыл та сæ 
хъулон бынмиз (йæ мæстæй йæ ныртæккæ йæхицæн афтæ 
рахуыдта Деду) хъуамæ ацæуа хъæдмæ суг ласынмæ. 
— Уыдон, мæ хур, нæ хæддзу æлдæрттæ машинæгай фер- 
витынц, уартæ сæ алы дард къуымтæй Ирыстонмæ хæддзу æл- 
дæрттæй чи æрласы, уыцы бонкалинаг стыр æлдæрттæн. Ирыс- 
тонмæ ацæут æлдæрттæй æмæ Ирыстоны цæхджын хойрагæй 
ирон лæджы хъуыры мацы ауадзут, иууылдæр сæ махырдæм 
саразут, зæгьгæ, сын чи ныффæдзæхсы, уыцы æлдæрттæн. 

Царды фæлтæртæ 
41 
— О, æмæ алы хатт Ирыстонмæ æндæр бæстæтæй куы нæ 
ласой уыцы рихиджын æлдæртты, уæд Ирыстоны иу лæг нал 
ис? — ноджы тынгдæр смæсты ис Деду. 
— Ирыстоны ахæм лæг схъомыл кæнын ма хъуамæ бауа- 
дзой уыцы хæддзу æлдæрттæ,— ногæй та бахахх кодта сыхаг 
лæг æмæ ма йæм бафтыдта: — Сæ фыццаг хæс сын уый бакæ- 
нынц, æмæ, Ирыстоны ирон зæрдæимæ чи райгуыра, уыдо- 
нæн хъуамæ Ирыстоны зæххыл æрцæрын, æрбынат кæныны 
фадат ма раттой, Ирыстонæй сæ дард сурой. Уырысы стыр 
сахартæм куы акæсай, уæд дзы стыр бынæтты ахæм ирон 
лæппутæ кусы æмæ уыдон нæ чысыл Ирыстонæн нæ, фæлæ 
стыр паддзахадæн дæр хорз разамынд дæттиккой. 
— Мæ фæндæй, æвзæр сыхагæй лидзын хъæуы æхсæвыгон. 
Лидзын дзы хъæуы дард! — фынг мæсты цæф æркодта фысым. 
— Уыцы хæрзиуæг дæр ма сын бæргæ куы скæниккам, 
уæд ма сæ æндæр цы хъæуы? — йæ мидбылты мæсты худт 
бакодта сыхаг. — Уымæ бæллынц, æмæ сын уый нæхæдæг 
куы саразиккам, уæд æрцæриккой, бæргæ. 
— Сæ хъуыры аирвæзæд нæ зæхх æд хæхтæ, æд къæ- 
дзæхтæ,— сабырдæрæй загъта Деду. — Уæддæр сын сæ сой уыдон 
цъирынц æмæ, чи зоны, нæ хæхтæ сæ хъуыры фæбадиккой... 
— Уыцы дзоныгъ нæма сцæттæ ис? — лæгтæ æгæр кæй 
адзæгъæл сты, Махар бынтон кæмæн ницы æмбары, ахæм 
ныхæстыл, уæд та уый дæр ниуæгау бакодта. 
— Уыдон нæ бынтон куы айрох сты, лæппу, — Бесæйы 
’рдæм бакаст Деду, стæй ма йæ дзырдтæм бафтыдта мæс- 
тыйæ: — Сæ кой авд дæлзæхх... Ирыстонæн барвæндæй æв- 
зæрдзинад чи аразы, уыдонæн сæ кой авд дæлзæхх, Ирыстон 
та æфтауæд дидинæг, Ирыстонæн та йе ’лдар дæр æмæ йæ 
сау кусæг дæр уæд йæхицæй, йæ хъæбысы чи райгуырд æмæ 
ирон мады æхсыр ирон зарæгимæ чи бададта, ахæм гуырд- 
тæ. Ирон адæмы афтæ чи фæдзæхста, æрцæуæг хæддзуйæ, 
дам, уæхицæн æлдар макуы скæнут, уый фарнæй ирон адæм 
фæрнджын уæнт æмæ сыл сайд макуыуал æрцæуæд. Æрцæ- 
уæг чифæндыйæ дæр æрцæуæг у æмæ уымæн, цы бæстæм æй 
æрласой, уый йын хи фыды уæзæджы ад никуы скæндзæн 
æмæ уый ирон адæм кæддæриддæр сæ зæрдыл куыд дарой, 
ахæм арфæгонд фæуæнт. Сымахыл та, лæппутæ, ацы сидт 
дзæбæхæй ацæуæд... 
Хуыйы æфсæр хæрз фых уыдис æмæ йæ дзидза æнцо- 
нæй ахицæн ис. Дзоныгъ уыцы фистæг-стыгъдæй аззад æмæ 
йæ фыд ралæвæрдта Махармæ. 
— А, мæ лæппу, ныр дын дзоныгь æмæ цæугæ кæн хъæдмæ. 
Лæппу цингæнгæ райста дзоныгъ. Уæдмæ йын цæттæ уыд, 
Тыппойы дзоныгъыл цы бæттæн баст уыд, уый хуызæн. Абаста 
йыл æй æмæ араст ис суг ласынмæ, фæлæ йæ Гыцци фæурæдта: 

42 
Кьæбысты Зауыр 
— Ныр изæр у, хъæбул, æмæ хъæды уазал уыдзæн, фæлæ 
хъарм скæн дæ уæлæ. 
Цы йыл ис, уымæй фылдæр пысултæ скæнын æй бæргæ 
нæ фæндыд, фæлæ йæ уæддæр нæ ауадздзысты афтæмæй, 
уый та фæстиат кæнын нал фæндыд æмæ... 
Тыппо уынджы нал уыд æмæ йæм фæхъæр кодта: 
— Рацу, Тыппо, ныр хъæдмæ, мæнæн дæр цæттæ у мæ 
дзоныгъ. 
— Тыппо абондæргъы иунæгæй фæхъазыд, ныффæллад 
æмæ уæртæ фынæй кæны,— фæрсагæй йæм радзырдта Тып- 
пойы мад. 
— Куыд фынæй кæны? — æххæст ыл нæ баууæндыд Ма- 
хар.— Мах сугласынмæ куы уыдыстæм цæуинаг. 
— Сымах хуызæн бынмизтæ суг нæ ласынц, — фæрсаджы 
цурæй ацыд ус, æмæ Махар дæр фæстæмæ раздæхт. Уæддæр 
нæ баууæндыд усы ныхасыл æмæ кæртыл йæ цæст ахаста. 
Уартæ кæрты иу къуымы каугæрон Тыппоты гыццыл гадза 
цыдæр æхсыдта. Махары куы ауыдта, уæд æм ракаст æмæ 
бахудындзаст ис, хуысгæйæ йæ къуди дæр батылдта, стæй та 
æрæвнæлдта йæ куыстмæ. Махар иудзæвгар алæууыд. Бын- 
тондæр æй нал хъуыд йæ дзоныгъ æмæ йæм æркаст. Ныр ай 
цæй хъазæн у? — ахъуыды кодта æмæ йын йæ бæттæн зæхмæ 
æрæппæрста. Куыдз афтæ зæрдиагæй цы ’хсыны, уымæ бацы- 
мыдис и. Хæстæг æм бацыд æмæ... Куыдз кæд æхсыдта Тып- 
пойы дзоныгъ. Дзоныгъыл æхсынинаг бирæ ницыуал уыдис, 
фæлæ куыдз, æвæццæгæн, йæ зæрдыл дардта, уæгъды бады- 
нæй (æви хуыссынæй) стæг æхсынын хуыздæр у, æмæ уый 
дæр сындæггай^хсыдта стæг. Махар уый куы федта, уæд æй 
бынтондæр нал æрхъуыд йæ дзоныгъ. Бацыд æм, куыдзы раз- 
мæ йæ дардæй баппæрста, йæхæдæг, исчи мæ афтæ бафæрс- 
дзæн, цы фæцис дæ дзоныгъ, зæгъгæ, ууыл хъуыды дæр нæ 
акодта. Ныр æм физонæг хæрын æрцыд æмæ мидæмæ араст. 
♦ * * 
Йæ хъæбулы æнамонд хъуыддаджы йæхи азымджынæй чи 
хата, уыцы фыдæн цæрын афтæ зын свæййы æмæ, æвæццæ- 
гæн, цæфхадæй сæфтæджы ’хсæн цæрын бирæ зындæр нæ уаид! 
Æниу Бесæ цас зылынджын уыдис йæ хъулон хъæбулы 
раз? Кæддæр пецæй зынг рахауд. Лæппу (уæд нырма бынтон 
къаннæг уыдис) нæ зыдта, зынгæй æвзалыйы æхсæн хицæн- 
дзинад кæй ис, уый. Зынг ноджы ирддæр æмæ рæсугъддæр 
куы у, æрттивгæ куы кæны, уæд уый æвзалыйæ хуыздæр 
цæуылнæ хъуамæ уа? Уымæй урс къулыл рæсугъддæр хахх 
цæуылнæ хъуамæ уа рауадзæн? Уыдæттыл, чи зоны, уæд йæ 

Царды фæлтæртæ 
43 
саби зондæй хъуыды кæнын нæма фæрæзта, фæлæ йæм йæ 
зæрдæ бахъазыд. Пецæй зæхбынастæрдмæ чи рахауд, уыцы 
зынгмæ йæ зæрдæ бахъазыд (æвзалыйæ къултыл хæххытæ 
кæнын уæдмæ дæр зыдта, зынг фæстагмæ кæй ссау вæййы, 
æмæ æвзалы кæй свæййы, уый дæр зыдта). Хъуамæ йæ систа- 
ид, фæлæ йæм куы февнæлдта, уæд ыл зынг фæхæцыд. Фæ- 
хæцыд ыл зынг æмæ лæппу скуыдта. Фæрыстысты йе ’нгуылдз- 
тæ зынджы фæхæстæй æмæ скуыдта. Фыд æй кæугæ æрбай- 
йæфта æмæ йæ басабыр кодта, стæй йын бацамыдта, зынгæн 
йæ дæндæгтæ куыдæй азгъæлынц, уый. Бацамыдта йын æй 
æмæ лæппу фæцайдагъ ис зынгмæ банхъæлмæ кæсыныл. Ис- 
куы-иу пецæй сыджытдзар астæрдмæ зынг куы рахауд (зынг 
йæхи æгъдауæй нæ хауд, фæлæ-иу исчи пецы цæхæр куы схъауд- 
та, пецы раз æдзух чи вæййы, уыцы къæдз æфсæйнагæй, уæд- 
иу дзы хатт рахауд), уæд-иу лæппу сбадт йæ фарсмæ æмæ 
æнхъæлмæ каст, йæ дæндæгтæ кæд азгъæлдзысты, уымæ. Йæ 
дæндæгтæ-иу кæмæн азгъæлдысты, уыцы зынг-æвзалы урс къу- 
лыл хорз хахх кодта, фæлæ-иу тагьд фæцис. Уайтагьд-иу къул- 
тыл сау хаххæй аззад, лæппуйы къух та-иу афтид ацис. Лæп- 
пуйы хъуыд ног æвзалы æмæ-иу сбадт пецы раз. Бадт афтæ 
пецы раз æмæ æнхъæлмæ каст, ног зынг кæд рахаудзæн, уымæ. 
Базыдта ма ноджы иу хъуыддаг: цæмæй зынг рахауа пецæй, 
уый тыххæй къæдз æфсæйнагæй змæнтын хъæуы, пецы чи 
судзы, уыцы сугты. Хатт-иу афæлвæрдта йæхæдæг сугты бас- 
хъауын, фæлæ йæ Бабу фæтæрсын кодта, зынгæй чи хъазы, 
уыцы лæппу æхсæв йæ бын ныххуылыдз кæны, зæгъгæ. Лæп- 
пу фæтарст æмæ нал æвнæлдта, фæлæ-иу уæддæр кæддæрты 
æнæрхъуыдыйæ фæныхылдта пецмæ, азмæста-иу цæхæр, стæй- 
иу уыцы æхсæв тарст, мыййаг... Фæлæ никуы схуылыдз кодта 
йæ бын æмæ базыдта, уый йæ тæрсын кæнынц. 
Бинонтæ тарстысты, мыййаг, афтæмæй йæ уæлæ цæхæр 
куы ракала, зæгъгæ, æмæ исты фыдбылыз куы скæна. Хъахъ- 
хъæдтой йæ, æдзух æм сæ хъус дардтой, фæлæ сывæллоны 
хабар афтæ у, æмæ йæ цæмæй иргъæвай, цæмæй йæ хъахъ- 
хъæнай, уымæ йæхи тынгдæр æппары. 
Хъахъхъæдтой йæ, фæлæ йын цæмæй тарстысты, уый 
уæддæр æрцыд. 
Иу бон пецы æндзæрст уыд хус наз сугтæ. Наз суг куыд 
судзы, куыд къæрццытæ кæны æмæ йæ зынджы схъистæ фæй- 
нæрдæм куыд тæхынц, уый зоны æрмæст, наз хъæдмæ хæс- 
тæг чи цæры æмæ наз суг арæх чи æндзары, уый. 
Махар та уыцы бон дæр бадт пецы раз æмæ æнхъæлмæ 
каст, пецæй зынг кæд рахаудзæн, уымæ. Бадт æмæ æнхъæл- 
мæ каст пецмæ, фæлæ пецæн йæхицæй бирæ ницы ныфс авæ- 
рæн ис. Бирæ хæттыты йæм каст æнхъæлмæ, бирæ хæттыты 

44 
Къæбысты Зауыр 
мæнæ афтæ бадт йæ разы, фæлæ йын пец йæхи æгьдауæй, 
йæхи цæсгомæй (уый йæ Бабуйæ фехъуыста Махар æмæ йæ 
арæх фæдзуры йæхинымæры) зынг никуы раппæрста. Кæд 
бинонтæй исчи (арæхдæр Бабу æмæ хистæр чызджытæй исчи) 
артмæ бавналы къæдз æфсæйнагæй, мæсты змæстытæ акæны 
цæхæр, стæй æрдæгсыгъд сугты, уæд пец дæр мæсты футты- 
тæ ныккæны æмæ та зынг (хатт та бирæ зынджытæ) раппа- 
ры, фыццаг, пецæн йæ дуары раз цы кæфойгонд ис, уыр- 
дæм, стæй уырдыгæй та зæхбын астæрдмæ æртулынц. Махар 
сыл тынг бацин кæны æмæ та... 
Æмæ ныр дæр бады. Бады æмæ æнхъæлмæ кæсы, бинон- 
тæй пецмæ кæд чи бавналдзæн цæхæр басхъауын æмæ арт 
æцырындæр кæныны тыххæй, уымæ. Фæлæ йæ тынгдæр та 
æнды, бинонтæ иууылдæр дуармæ куы ахизиккой, уыцы 
уысм дзы æдде алкæмæн дæр исты хъуыддаг куы разынид, 
уырдæм куы ацæуид æмæ йæхæдæг иунæгæй куы аззаид. 
Кæддæрты аззад иунæгæй. Уæд февналы къæдз æфсæйнаг- 
мæ, уайтагъд пецы дуар фегом кæны, æмæ райдайы цæхæр 
змæнтын. Бинонтæ йæ тынг хъахъхъæнынц уыцы хъуыдда- 
гæй. Исты фыдбылыз нын кæндзæн ацы фыдуаг, зæгъгæ, 
афтæ бакæны Дедуитæй исчи, фæлæ цæй фыдбылызæй тæр- 
сынц, уый Махар не ’мбары. Зыиг хæцгæ кæй кæны, уыцы 
хъуыддаг ын ног нал у, зоны йæ æмæ йæм нал æвналы, 
цалынмæ йæ дæндæгтæ нæ азгъæлынц, уæдмæ. Уый фæстæ 
та дзы тас ницы у, æмæ ма уæдæ цæмæй тæрсынц? Цæуылнæ 
йæ уадзынц пецмæ æвналын, уымæн ницы зоны. Зынг куыд 
рахауы æмæ цы ран æрхауы, уый зоны, æмæ дзы йæхи хъахъ- 
хъæны. Зынг йæ къахыл, йæ уæрагыл куы æрхауа, уæд уым 
дæр фæхæцдзæн. Уый дæр зоны æмæ йæ разы, зынджы раз. 
йæ къах дæр æмæ йæ уæраг дæр никуы ныууадзы. Уæддæр 
нæй æмæ нæй! Нæ йæ уадзынц. Искуы куы аззайы иунæгæй 
æмæ куы февналы пецмæ, уæддæр та сæ искæй зæрдыл æрба- 
лæууы æмæ уайтагъд йæ уæлхъус февзæры (арæхдæр Бабу). 
Йæ цонгæй йæ фелвасы, къæдз æфсæйнаг ын йæ къухæй сто- 
ны. Зæххыл æй мæсты цæф фæкæны, йæхицæн та йын йе 
’рбадæны фæлмæнтæ фæлмæн цъыччытæ скæны æмæ фæзæгъы: 
— Цал хатты дын хъуамæ зæгьон, ардæм ма ’внал? Уый 
пец у æмæ къæбæда митæ нæ уарзы. Куы дæм смæсты уа, уæд 
дын уый рацæф мæнæ мæ рацъыччы хуызæн нæ фæуыдзæн. 
Æмæ йын æцæг нæ фæцис йæ Бабуйы рацъыччы хуызæн! 
Махар цæмæ бæллыд, уый æрцыд: бинонтæй алкæмæн 
дæр разынд кæмдæр цыдæр мийаг. Ахызтысты сæм, æмæ 
Махар иунæгæй аззад пецы раз бадгæйæ. Зоны йæ, æнæ- 
мæнг та дзы рæхджы искæй зæрдыл æрбалæудзæн, исчи та 
(тынгдæр Бабуйæ тæрсы) дзы алæудзæн йæ уæлхъус æмæ... 

Царды фæлтæртæ 
45 
Куыддæр Зæли къæсæрæй ахызт (уымæй фылдæр сардауы- 
нæй никæмæй тарст), куыддæр йæ фæдыл дуар ахгæдта, афтæ 
Махар февнæлдта къæдз æфсæйнагмæ, фегом кодта пецы дуар. 
Наз сугтæ ахæм мæсты футтытæ кодтой, ахæм гуылфæй сыгъды- 
сты æмæ сæ Махар æцæгæй фæтарст, фæлæ йæхи фæфидар 
кодта. Бирæ йæ кæй нæ ныууадздзысты иунæгæй, уый зыдта, 
уæдмæ иу зынг уæддæр хъуамæ ратула пецæй. Уый тыххæй 
æнæмæнг азмæнтын хъуыд сугты. Æддæмæ дзы, йæ зæрдæ кæ- 
уыл фæдардтаид, ахæм зынг ницы зынд. Сугты бын уыдзæн 
ахæм исты æмæ æфсæйнаг фæтьыста цæхæры. Азмæста сугты. 
Уыдон ноджы тынгдæр амæсты сты, тынгдæр ныффуттытæ код- 
той. Æмæ сæ уымæй ницæмæй тарст Махар, фæлæ къæрццытæ 
куы райдыдтой, сæ цæхæртæ фæйнæрдæм куы атахтысты, пецы 
фæрстыл сæхи хойын куы райдыдтой, уæд æм афтæ фæкаст, 
цыма уымæ, чи сæ бахъыгдардта, уымæ смæсты сты, агурьпщ 
æй, кæцырдыгæй сæм фæныхылдæуыд, уый агурынц сугтæ сæ 
цæхæртæй æмæ сæ фæтарст. Хъуамæ пецы дуар ахгæдтаид. Ца- 
лынмæ йæ не ссардтой, уæдмæ хъуамæ пецы дуар ахгæдтаид, 
фæлæ йæ уæдмæ ссардтой. Кæцæй сæм æвнæлдта, уый базыдтой 
æмæ... Йæ тæккæ цæстыл, йæ тæккæ гагуыйыл дзы иу стьæл- 
фæн куыд сæмбæлд, уый ма куыддæртæй базыдта... Иу хъæр 
дæр ма фæкодта, стæй фæстæмæ ахауд æмæ ницыуал базыдта. 
Бинонтæ йæ алыварс куыд амбырд сты, лæгтæ сæ сæртæ куыд 
хостой, устытæ сæ уадултæм куыд лæбурдтой, уый нал базыдта... 
Зынджы стъæлфæн нырма дæр æндæгъд уыдис йæ гагуы- 
йыл. Стыр стъæлфæн уыд æмæ асыгъта уæлтъыфалы кæрæт- 
тæ, гагуыйы цъар дæр аурс ис, æндæр дзы бинонтæ дæр 
ницыуал фенынхъом уыдысты. Алчи дæр дзы йæхи цæмæй- 
дæр азымджын кодта, алчи дæр йæхи хицæнæй æфхæрдта, 
фæлæ се ’гасæй тынгдæр маст уыд Бесæйæн. «Æз ын куы нæ 
бацамыдтаин уыцы хъуыддаг... Зынгæн йæ дæндæгтæ куыд 
азгьæлынц, уый йын æз куы нæ бацамыдтаин, уæд пецы раз 
афтæ бадыныл нæ фæцайдагъ уыдаид. Иу-дыууæ хатты ма йæ 
æнгуылдзтæ куы басыгъдаиккой, уæд нал уæндыдаид æмæ...» 
Уæдæй фæстæмæ фыд йæхи нымадта йæ лæппуйы æна- 
монддзинады аххосджыныл æмæ йæ азым саста лæппуйæн 
лæггад кæнынæй, уый тыххæй йын бинонтæй чи цы аразын 
кодта, уый æнæ джискъусæй... Уый тыххæй ма суанг сыл- 
гоймаджы базайрæгтæ дæр ахæссы базармæ... 
Дохтыртæн цы сæ бон уыд, уый бакодтой лæппуйæн, 
фæлæ йæ гагуы урсæй баззад. Уæлтъæфалы кæрæтты цыма 
исчи хæсгардæй уыгард фæкодта, афтæмæй байгас сты, цæс- 
тыхау дæр сыл нал разад. 
Йæ цæст æй афтæ æвидыц кæй кодта, уый йын тынгтоаст 
уыд. Хатт-иу æй айрох ис æмæ йæ уæд ницæмæ дардта, фæлæ 

46 
Къæбысты Зауыр 
йын æй, зæгъгæ, ахæм рæстæджы исчи йæ зæрдыл æрлæу- 
уын кодта, уæд-иу æй уромæг нал урæдта, уæд бæсты цъар 
дæндагæй æхсыдта. Бинонтæ уый тыххæй сæхи хызтой, ничи 
йын кодта йæ цæсты кой, уыцы тас, бинонты иумæйаг тас 
хъæуыл дæр ахæлиу ис (бæргæ цыдæр æнæфарн хæдзарвæн- 
даг уыдысты, фæлæ уæддæр хъæубæстаг æмæ сын алчи дæр 
сæ мастыл маст кодта), алчи дæр йæхи хызта, никуы дзы 
ничи скодта Махары фыдуынд цæсты кой. Чи йæм смæсты 
уыдаид, уый дæр ын æндæр исты уайдзæф, фидис бакодтаид, 
фæлæ цæсты кой никуы. 
Уыцы хъуыддаг æй ноджы тынгдæр скъулбадæг кодта. 
Ныр канд æхсæз хойы иунæг æфсымæр нал уыд, фæлæ би- 
нонты аххосæй (сæхæдæг æй кодтой сæхи аххос) афтæ чи 
фæаипджын ис, æмæ адæм иууылдæр тæригъæд кæмæн хъуа- 
мæ кодтаиккой, уыцы хъулон лæппу дæр. 
* * * 
Дзерассæйы мад Чъыбылон уыдис, йæ аууонæй дæр тæрс- 
гæ чи кодта, йæ аууонæй дæр аргъуц чи кодта, ахæм сылгой- 
маг. Æниу тæрсгæ кодта, зæгъгæ, уый дзы тæригъæд загъд 
уаид. Тæрсгæ ницæмæй æмæ никæмæй кодта, фæлæ фырæф- 
сæрмыгæнаг кæй уыд, алкæмæй дæр æмæ алцæмæй дæр æф- 
сæрмы, аргъуц кæй кодта, уый дæр йæхицæн тасыл нымадта. 
Мæйдар æхсæвы дæр ацыдаид (сырдæй тас дзы ма уæд 
æрмæст) уæлмæрды цурты, хæйрæджыты цæрæнуат кæм хуыд- 
той, уыцы къæдзæхы бынты æмæ йæ сæрыхъуынтæй иу æрду 
дæр нæ фезмæлыдаид фыртасæй барц слæууыны номыл. Тæргæ 
бæхы раз æрлæууыдаид æмæ йын йæ рохтæм уыцы цæрдæг 
февнæлдтаид, бæх нæлгоймагæй дæр æнхъæл кæмæй нæ уыда- 
ид, ахæм æвнæлдæй, æмæ стæй, йæ мадæн хуыздæр байра- 
гæн чи райгуырд, уый ма иу змæлд фæкодтаид йæ тыхджын 
цæнгты æрбалвæстæй. Бæхджын лæджы æрисдзæн, зæгъгæ, 
кæмæй фæзæгъынц адæм, ахæм куыдз дæр (æниу, дам, сыл- 
гоймагыл куыдз нæ рæйы, фæлæ куыйты æхсæн дæр ис... 
Адæмæй дæр ма куы ис, сылгоймагыл йæ тых чи февзары, 
ахæм ницæйаг нæлгоймæгтæ) Чъыбылоны раз йæ къуди йæ 
сагæхты бакодтаид æмæ... 
Чындздзон чызг ма куы уыд, уæд иуахæмы изæры фæс- 
таг автобусыл цыдис сæхимæ. Автобусыл сæхи хъæуккаг ничи 
уыд, æрхизын та йæ хъуыд сæ хъæуæй дзæвгар дарддæр. 
Сыхаг (æцæг дæрддаг хъæу уыд, сæ фæсивæд кæрæдзимæ не 
’фтыдысты æмæ кæрæдзи хорз нæ зыдтой) хъæуы лæппутæ 
æртæйæ цыдысты уыцы машинæйы сыкъадзæфæй. Уый раз- 
мæ дæр дзырдæппарæнтæ кодтой чызгмæ. Уый сæ ницæмæ 

Царды фæлтæртæ 
47 
дардта, ницы сæм дзырдта. Лæппутæ йын йæ мадзура тасыл 
банымадтой æмæ сæ æрфæндыд ноджы йæ тынгдæр фæтæр- 
сын кæнын — чъизи хъуыды сæм æрцыд. 
Чызджы фæдыл æрхызтысты автобусæй. Цæмæй мацы фæ- 
хатыдтаид æмæ æххуысмæ макæмæ фæдзырдтаид чызг, уый тых- 
хæй загьтой, ам, дам, хæстæг (чызджы хъæу нæ, æндæр хьæуы 
кой скодтой) кæмæдæр хуынд стæм ахсæв æмæ уырдæм цæуæм. 
Автобус куы адард ис, уæд атындзыдтой чызджы фæдыл. Фыц- 
цаг æм сабырæй дзырдтой, зæгьгæ, æнæхьаугъайæ сразы у, фæлæ 
сæм уый уæддæр ницы сдзырдта: йæ цыды кой кодта. Лæппутæм 
æгад æркаст... Нæ сæм машинæйыл исты сдзырдта, нæ сæм ам 
исты дзуры æмæ сæм уый хардзау æркаст. Карздæрæй сæ хъуыд 
сæхи равдисын æмæ æрлæууыдысты чызджы раз. Иу комгонды 
уыдис хъуыддаг. Æнæнхъæлæджы бæлццон ма фæзынæд, æн- 
дæр уырдыгæй хъæр никуыдæм фехъуысдзæн æмæ сын сæ фыд- 
вæнд сæ мады æхсырау батайдзæн (раздæр ауынаффæ кодтой, 
тыхмийы фæд ыл куыд нæ разына, афтæ архайын æртæ уæйы- 
джы хуызæнæй сын уый куыд нæ бантысдзæн). Чызг сæм уæд- 
дæр куы ницы сдзырдта, мæ фæндагыл мæ ауадзут кæй нæ загъ- 
та, уымæй та ноджы тынгдæр фæныфсджын сты, мæнæ нæ йæ- 
хæдæг йæхиуыл куы ардауы, уæд ма йын мах та цы уæздан 
митæ кæнæм? Арæхстгай йын бавнæлдтой йæ фæйнæ цонгмæ 
дыууæйæ, хъуамæ йæ фæсвæдмæ ахизын кодтаиккой, фæлæ уый 
йæ цæнгтæ куыддæр æрбариуыгъта кæрæдзимæ, лæппутæ сæ 
сæртæ кæрæдзиуыл ахæм гуыпп фæкодтой, æмæ сæ цæстытæй 
цæхæртæ акалд. Исдуг фæкъуырма сты æмæ чызджы цæнгтæ 
уæгьдæй аззадысты. Ныр ын алидзæн дæр уыд, фæлæ лидзыны 
фæнд кæй нæ кодта, уымæй лæппутæ (уæдмæ дыууæ лæппуйы се 
’муд æрцыдысты) ноджы баразæнгард сты æмæ... Ныр æм æр- 
тæйæ бавнæлдтой арæхстгай, тыхмийы фæд ыл ма разына, зæгь- 
гæ, уыцы фæнд сæ рох нæ уыд. Уæд чызг дæр сдзырдга. Сдзырдта 
тас æвдисæг хъæлæсæй нæ, стæй мæстыйæ дæр нæ, фæлæ са- 
быр, хиуылхæцгæ æмæ карзæй: 
— Исчи уæ мæ къухæй куы фæмард уа, уæд йæ хицæуттæ 
дзуапп кæмæй домдзысты? 
— Дæу ахæм хъуыддаджы тыххæй дзуапп дæттын никуы 
бахъæудзæн,— загъта сæ иу æмæ та уыцы дзæбæх бавнæлдта 
чызджы цонгмæ, фæлæ иугæр йæхæдæг ныфс бавæрдта чыз- 
гæн, дзуапп раттын дæ нæ бахъæудзæн, зæгъгæ, уæд ма уый 
дæр цæмæй тарст æмæ йæ цонг дзæбæх дардыл ныззылдта. 
Ныззылдта йæ æмæ лæппуйы былтыл ахæм уæз сæмбæлд, 
ахæм, раст цыма уый тымбыл къух нæ уыд, фæлæ æфсæн 
мысалгъ. Лæппу дæлвæндаг ахауд æмæ нал базмæлыд. Ин- 
нæтæ чызгмæ куы фесты, уæд сын уый сабырæй афтæ зæгъы: 
— Дыууæйæ уын иу хæссинаг фаг у. Уый ма йæхи къа- 

48 
Къæбысты Зауыр 
хыл слæууа... Мæлгæ куы нæ акæна, уæддæр ма йæхи къа- 
хæй ацæуа, уый ныфс уæ ма уæд. Иуæн та дыууæ марды зын 
хæссæн уыдзысты. Ныр уæхæдæг ахъуыды кæнут. Мæнæн 
ма иу ахæм цæф зын нæу, фæлæ стæй, дзæбæхæй чи баззайа, 
уый цы кæндзæн? 
Лæппутæ ахæм æфхæрд сæхицæн мæлæтæй стырдæр ху- 
динагыл нымадтой æмæ сæ арæхстгай æвналыны мæт дæр 
нал уыд. Уадз æмæ йыл тыхмийы фæд дæр разынæд. Чызг та 
уæддæр (æфсæрмыгæнаг суанг саби-чызгæй фæстæмæ уыд) 
аргъуц кодта нæлгоймæгтæ кæй сты (кæд сæхи сæхæдæг афтæ 
нæ нымадтой, уæддæр), уымæй. Фыццаджы хуызæн цæф дзы 
никæйуал фæкодта, фæлæ сæм чызгмæ февналыны ныфс куыд 
нæуал разындаид, ахæм цæфтæй сæ æрхуыссын кодта, стæй 
сын афтæ зæгъы: 
— Уæхи æгæр ма батыхсын кæнут, æз уæм нæ хъæуы 
лæппуты машинæйыл рарвитдзынæн. Ахсæв уæ ам сырдтæн 
холыйæн нæ ныууадздзынæн. 
Æцæг сæм рарвыста дыууæ лæппуйы ахæм дзырдæй, иу 
æфхæрæн ныхас дæр сæм куыд нæ скæнат. Мæнæй цы æф- 
хæрд айстой, уый сын мæлæты бонмæйы фаг у, сымах та сæ 
сæ хæдзæрттыл дзæбæхæй (кæд ма дзæбæх уой, уæд) сæмбæ- 
лын кæнут, æндæр уæ ницы хъæуы. 
Ныр уыцы Чъыбылон йæ аууонæй дæр тæрсы, зæгъгæ, 
уый тæригъæд загъд у, уæдæ цы у, фæлæ йæ фырæфсæрмы 
дæр йæхицæн тасыл нымайы. 
Асæй, бакастæй, гуыры кондæй уырзæй февнæлд æм нæй, 
зæгъгæ, кæмæй фæзæгъынц, ахæм аив скульптурон нывы 
хуызæн сконд уыд æмæ йæм адæймаджы, уæлдайдæр нæл- 
гоймаджы цæст кæсынæй не ’фсæст... Йæ къух цæмæ фæ- 
хæццæ уыдаид, уый та хъуамæ йæхиау рауадаид аив конд, 
æндæр ын гæнæн нæ уыд æмæ йæ уый тыххæй сыгъзæрин 
къухты хицау хуыдтой. Йæ лæг дæр бакастæй, лæджыхъæ- 
дæй уыдис йæхи хуызæн. Фæрæты хъæдæй барст фесты, бæр- 
гæ, фæлæ сæ амонд сæхимæ гæсгæ нæ рауад. Æниу, царды 
ницæмæй цух уыдысты, фæлæ ныййарджыты амонд сæ цо- 
тæй кæнгæ у, æмæ сын уый та нæ фæцис амонды хос. Сæ 
иунæг чызг Дзерассæ куы гуырд, уæд уæйыджы хуызæн сыл- 
гоймаг цы уды хъизæмæрттæ бавзæрста! Сывæллон, дам, кæм 
ын æмбæлы, уым нæ, фæлæ æддейæ кæмдæр, гуырыны æгъ- 
дау куыд амоны, афтæ йын рацæуæн кæцæй нæй, ахæм ран, 
дам, ис, æмæ йын бахъуыд операци кæнын. Фынæйы хос ын 
бадардтой, фæлæ сылгоймаг тарф фынæй нæ бацис — йæ 
мидфынæймæ хъуыста дохтырты ныхас. Хъуыста, кæрæдзийы 
куыд фæдзæхстой, зæгъгæ, арæхстгай хъæуы сисын сывæл- 
лоны, уый фæстæ йын зæнæг рауадзæн нал уыдзæн æмæ сын 

Царды фæлтæртæ 
49 
ай уæддæр куы нæ баззайа дзæбæхæй, уæд тæригъæд сты. 
Ныр, чызг бæргæ дзæбæх у (цы йыл æрцыд, уый кой ракод- 
там, уый фæстæ та уыдис йæ ныййарджыты фæндиаг) фæлæ 
иунæг нæйыл нымад у. 
Чызгыл ахæм хæрзиуæг Сосланы къухты аныдзæвдæй 
æрцыд, зæгъгæ, уый нæдæр чызгæн йæхи уырныдта, нæдæр 
æндæр искæи, фæлæ дзы уæддæр бузныг уыдысты æмæ йæ 
чызджы ныййарджытæ сæхи хъæбулау уарзтой. Хъæбулы 
цæстæй йæм акастысты æмæ сæм арæх куы цæуид, уый сæ 
фæндыд. Лæппу дæр сыяфæцайдагь ис. Æцæг, фыццагбон- 
ты-иу æй Чъыбылон йæ хъæбысы кæй æрбакодта æмæ-иу ын 
хъазгæйæ афтæ кæй дзырдта, мæ чызджы мын уыцы фыдбы- 
лызæй ды фервæзын кодтай, æмæ йæ дæуæн дæтдзынæн, зæгь- 
гæ, уый тыххæй æфсæрмы кодта, мыййаг, куы айхъуыса æмæ 
йæ куы мæстæй марой, уымæй тарст. Æцæг хъуысгæ дæр 
акодта, чидæртæ йæ мæстæй дæр мардтой, фæлæ сæм уый 
тыххæй куы ничи ницы дзырдта (сывæллæтты бафæдзæхстой 
Дзерассæ æмæ Сосланы — исты куы дзурат, мæсты кæй кæ- 
иут, уый куы фæхатой уе ’мбæлттæ, уæд уæ ноджы тынгдæр 
мæстæй мардзысты, зæгъгæ, æмæ уыдон дæр нæ равдыстой 
сæ зæрдæты маст), уæд еæ ныууагътой æмæ айрох^ ис. 
Сослан æнкъардзæрдæ кæй уыд, æдзух хъуыды æнгас, 
мадзура кæй уыд, уый зын уыдис Хъорбесонæн. Сидзæр кæй 
у, йæ фыды дыккаг ус æй кæй нæ барæвдыдта, уый аххос ын 
кодта йе ’нкъарды ахаст æмæ йын тæригъæд кодта, йæ зæр- 
дæ рыстис, афтæмæй йæ кæй уьщта, уымæй. Ныр Дзерассæи- 
мæ куы схæлар, уыцы бинонтьг рæвдыд ын йæ зæрдæйы ахаст 
кæй фæцæрдгъуыз кодта, уый йын æхсызгон уыд æмæ йæхæ- 
дæг дæр тынг схæлар ис Чъыбылонимæ. Арæх-иу абадтысты 
иумæ, кæрæдзийы хæдзæрттæм арæх цыдысты. Сылгоймæг- 
ты хæлардзинад, сывæллæтты кæрæдзиуыл; æнувыд уавæр 
бандæвта нæлгоймæгтыл дæр. Уыдон дæр (æниу уæдмæ дæр 
æвзæр цæстæй нæ кастысты кæрæдзимæ) бахæлар сты. 
Хъæууон адæмæн сæ иумæйаг миниуæг ахæм у: уыцы 
иугъæдон уагыл цæрынц, иу дзы иннæмæй бирæ ницæмæй хи- 
цæн кæны. Искæмæ дзы истæмæй бахæлæг кæнын кæй фæнда, 
уый дæр æм ницы къухбакæнæн ссардзæн, ницæмæй йæм бах- 
хæсдзæн æмæ йæ маст йæ мидзæрдæйы ныммыдул кæны. Фæлæ 
сæ искуы исчи хъæуы иумæйаг равгæй цæмæйдæр фæиртæст, 
йæ цардыуаджы цыдæр фендæргьуызон ис, хъæуы иумæйаг 
цæсты цæмæй бафта, ахæм исты æрцыдис йæ царды, уæд æм 
фæзыны хæлæггæнджытæ, хæлæджы охыл æй æфхæрджытæ. 
Хъорбесон Дзерассæ æмæ Чъыбылоны æмхуызон кæугæ 
æмæ дзыназгæ куы баййæфта, уæд йæхи зæрдæ дæр фæрыст. 
Сосланы ныхæстæм гæсгæ чызджы бирæ ницы бафхæрдта 
\ Къæбысты Зауыр 

50 
Къæбысты Зауыр 
Сцы ’рцыд, уымæй лæппу йæ зæрдыл ницы бадардта), кæугæ 
цæуыл скодта, уый дæр æм диссаг фæкаст. Æниу æм мæсты 
тынг уыд. Сослан-гæды, дхсьгн ын кæй нæ куымдта, сывæл- 
лæттæ йыл худын цæмæй райдайой, ахæм уавæрмæ йæ кæй 
æртардта йæ цæрдæг фездæхтытæ æмæ фæзылдтытæй, уый 
тьтххæй тынг смæсты. Йæ сæрбæттæн дæр ын мæсты тыэд 
ракодта йæ сæрæй, фæлæ уымæй, сæрбæттæн ратындæй, сæр 
цæмæй хъуамæ фæрыстаид? Мыййаг, сæрыл ныхæст куы нæ 
уыд. Йæ къух тынг дзæбæх банкъардта, сæрбæттæн куыд 
æнцонæй фæбырыд сæрæй, уый. Афтæ фидар баст куы уыда- 
ид, уæд æй къух æнцонæй нæ фелвæстаид сæрæй. Иугæр 
фидар баст нæ уыд, уæд та сæр ма хъуамæ фæриссын кодта- 
ид. Иугæр сгррбæттæн йæ къухы куы аззад, уæд æм сæр уыцы 
тæригъæддагхуыз фæкаст. Уыцы иугай хæлттæ æвидыц гом 
цармыл ахæм тæригъæддаг зылыйтæ ныйисты, ахæм лæмæгъ 
æмæ æнæбонæй æрдыдæгътæ сты сæрыл, æмæ йæ бон нал 
бацис сæр тьшг, раздæр æм цы зæрдæ уыд, афтæ йæ армы 
тъæпæнæй сæууæрдын. Æнæуый йыл уæлæнгай уæгъдтытæ 
акодта йæ арм æмæ уымæй дæр йæ маст ссыд. Уæдæ ма 
цæуыл зæрдæхалæн богътæ ныккодта, уымæн ницы æмбæрс- 
та. Æндæр дзы йæ зæрдыл ницы бадардта, иннæ сывæллæттæ 
дæр ’ницы бамбæрстой. Дзургæ дæр сæ афтæ ракодта Нинæ- 
йæн. Уый йыл баууæндыд. Нинæ зыдта Чъыбылоны маст, 
сылгоймæгтæ, уæлдайдæр та æмкарæнтæ, кæрæдзийы зæрдæ 
хорз чи зоны, кæрæдзийы уавæр хорз чи æмбары, уыдон алы 
хатт дæр сæ зæрдæйы судзæгтæ радзурынц кæрæдзийæн. 
Ныр сæ афтæ дывыдоиæй куы баййæфта, уæд сæ разы 
йæ уæрджытыл æрхауд. 
— Зинæ,— усы уæрджытыл йæ æрмттæ æрæвæрдта æмæ 
йæм уый дæр дывыдойнаджы кастæй бакаст, — уæд дын æз 
амæлон, ды дæхиуыл куы нæ фæхæцай. Гормон, чызджы зæр- 
дæ цæмæй фæлæууа, ды йын уый хъуамæ аразис, ды та... 
— Куыд мын аразын кæныс, куыд? — ниуæгау ыл бакодта 
Зинæ æмæ чызджы сæрæй сæрбæттæн райста. Раздæр æй 
мæсты скъæфт хъуамæ ракодтаид, цæмæй йæ зæрдæйы маст 
тынгдæр бахъара Нинæмæ, фæлæ, мыййаг, чызджы сæры 
рынчын царм ноджы куы фæрисса, зæгъгæ, уымæй фæтарст 
æмæ йæм сындæг бавнæлдта. — Æркæс-ма мæ æнамонд хъæ- 
булы сæры царммæ. Уый цух ма у æмæ... 
Усæн йæ дзырд йæхигъæдæй фескъуыд. Чызджы сæры 
царм æм цыдæр цæрдгъуыз, цыдæр сырхбын фæкаст (раз- 
дæр ын уыдис удæст тсæлыны хуызæн æвидыц). Зинæ чыз- 
джы сæрмæ уыцы æдзынæг кæсгæйæ куы аззад, уæд Нинæ 
дæр фæдызæрдыг ис (уый дæр бирæ хæттыты федта Дзерас- 
сæйы сæры лæгуын, æмæ йæ йæ зæрдæ нæ хаста, иу хатт ма 

Царды фæлтæртæ 
51 
йæм бакæса). Фыццаг чъызгæ, стæй йæм дзæбæх бакаст æмæ 
йыл йæ уырзтæ дæр æрхаста. 
— Мæ мард фен, Зинæ, кæд дæ чызгæн йæ сæры хил 
хуыздæрырдæм нæ ныззылд. 
— Мæхимæ дæр афтæ кæсы, æз дын амæлон, фæлæ мæ кæд 
мæ цæстытæ сайгæ кæнынц? — дызæрдыгæй сдзырдта Зинæ. 
Дзерассæ æрвыл райсом дæр хъуамæ бакастаид йæ сæры 
хилмæ. Йæ зæрдæ-иу фæрыст уыцы фæлурс, мæрдон æнгас 
чи хаста, цармы уыцы уазал хуызæй. Нал-иу æй фæндыд 
бакæсын, фæлæ... Уыцы райсом дæр æм бакаст æмæ дзы йæ 
зæрдæ ницæмæй фæрогдæр ис. Уый нæ, фæлæ йæм иннæ 
хæттытæй ноджы фæкаст цауддæр, æгъуыздæр. Ныр устыты 
ныхасыл нæ баууæндыд æмæ фæуад кæсæны размæ. Райсом 
цы бынæттæм бакаст, уырдæм дзæбæх бакаст æмæ... Диссаг! 
Уыцы фыдуынд фæлурс кæм уыд, уыцы бынæттæ цыдæр зæ- 
рæхсид æнгæс хастой æмæ дзы йæ зæрдæ барухс ис. 
— Гыцци, æцæг мын мæнæ ам райсом афтæ сырхæнгас 
нæ уыд,— йæ арм иу ран авæрдта æмæ цинæнгасæй æрбауад 
йæ мады размæ. Мад та йæм лыстæджыты æркаст æмæ, æр- 
дæбон дæр ма фæлурс æмæ фыдуынд кæм уыд, уыцы бынæт- 
тæ дæр дзæбæх раирд, рангæс сты æмæ сæ зæрдæ рухс кодта. 
— Ме ’взаг æй сдзурын дæр нæ уæнды, фæлæ цыма 
хъуынтæ дæр фæсæрæндæр, фæсаудæр сты, афтæ мæм кæсы, 
Нинæ. Ды дæр ма сæм дзæбæх æркæс. 
— Кæсын сæм æмæ... Кæс-ма, дæ хорзæхæй, мæнæ мæ 
цæстыты раз куыд ивынц йæ сæрыхъуынтæ,— хъуынтыл, цыма 
сын фæриссынæй тæрсы, уыйау йæ уырзтæ арæхстгай хæссы 
Нинæ.— Ай дын мæ мæрдты къух,— иудзæвгар æдзынæгæй 
алæууыны фæстæ сдзырдта Нинæ. — Ай дын мæ мæрдты кьух, — 
сфæлхат кодта,— кæд сыл уæлдæфы аныдзæвд хорзырдæм нæ 
фæзындис. Æдзух кæлмæрзæны бын аууоны сты, нæ сыл хуры 
тынтæ ныдзæвынц, нæ сыл уæлдæф æмбæлы. Ныр (чызг йæ 
сæр суанг хæдзармæ гомæй æрбахаста) сыл уæлдæф дæр сæм- 
бæлд, хуры тынтæ дæр ахъардтой цармы æмæ... 
— Мæ уд Сосланы къухты фæхъхъау фæуа,— цыдæр ды- 
зæрдыггæнгæ сдзырдта Чъыбылон. — Кæд ын, мыййаг, уый 
армы аныдзæвд фæцис хæрзиуæджы хос. 
— Къух кæд нæ, уæддæр ын йæ сæрбæттæн кæй систа, 
уый йын хорзырдæм фæцис... Аргъæутты æмбисонд куы æр- 
цæуид мæ мæгуыр лæппуйы къухы аныдзæвдæй, — афтæ ба- 
тæхуды кодта Хъорбесон (Сосланы «мæ лæппу» хоны). — 
Аргъæутты æмбисонд куы æрцæуид, уæд, аргъæутты куыд 
вæййы, ахæм хъуыддаг дæ бæргæ æрдомид а чызг, — æхсыз- 
гон худтæй ныххудт Хъорбесон. 
— Æмæ аргьæутты куыд вæййы? — бафарста йæ Чъыбылон. 

52 
Къæбысты Зауыр 
— Куыд вæййы куы, чызгыл исты фыдбылыз куы æр- 
цæуы, науæд æй исчи куы аскъæфы, стæй йæ искæцы сæрæн 
лæппу куы фервæзын кæны, уæд æй уымæн схай кæнынц. 
— Дæ дзырды фарн куы уаид, Хъорбесон, уæд æз дæр мæ 
чызджы Сосланæй хуыздæр кæмæн сфыццаг кæнин, фæлæ... — 
ногæй та лыстæг æркаст чызджы сæрыхъуынтæм æмæ сдзырдта 
цыдæр уынгæгзæл хъæлæсæй: — Кæд мæ, мыййаг, мæ цæс- 
тытæ сайынц. Кæд, мыййаг, мæ зæрдæйы цы фæнды, мæ 
цæстытæ мын уый æвдисынц, науæд ма æркæс, æз дын амæ- 
лон. Æрдæбонæй цымæ бæрæг фæсаудæр æмæ фæбæзджын- 
дæр сты йæ хъуынтæ. Царм та уыцы дзæбæх цардæнгас райста. 
Æнæуый йæм къухы уырзтæ бавналын нæ уарзтой. Уыцы 
æнæад ныдзæвдæй сыл ныдзæвд, ныр та уырзтыл цыма узæл- 
гæ кæны, афтæ мæм зыны. 
Нинæ дæр йæ уырзтæ æрхаста чызджы сæрыл, лыстæг- 
дæр æркаст æмæ йæ сæр банкъуыста: 
— Дæ зæрдæйы цы фæнды, уый не ’вдисынц дæ цæсты- 
тæ, Чъыбылон, фæлæ цæстытæ цы уынынц, уый æцæгæй у, 
зæрдæйы цы фæнды, ахæм. Уый у æмæ æфсæнттæ ма агур, 
фæлæ æртæ чъирийы скæн. Ахсæв хуыцауæхсæв у æмæ æртæ 
чъирийы скæн Хуыцауы номыл. Чи зоны йын цы Хуыцау 
æххуыс кæны. 
— Уыдон бæргæ æнцон сты, фæлæ... — уæддæр не ’ууæнды 
йæ цæстытыл, фæлæ Нинæйы ныхас дæр фæцыд йæ зæрдæмæ 
æмæ йын афтæ зæгъы: — Дæ ныхас мæ уæнгты ахъардта, æз 
дын амæлон. Мæ уæнгты уыцы дзæбæх ахъардта дæ ныхас æмæ 
мын æцæгæй æнæскæнгæ нæй изæрмæ æртæ чъирийы. Дæлæ 
нæ уасджытæй дæр иу аргæвддзынæн, æрмæст мын дæ лæг æмæ 
дæ лæппуйы æрбакæн ардæм. Кæд исты фарны хъуыддаг у, уæд 
уый дæ лæппуйы фæрцы... Дзæбæх цæст дæр бирæ ахады, чи 
зоны йæм цы хуызæн цæстæй бакаст æмæ... Изæры æхсæвы 
æндæрггæ дзæбæх куы æрбæзджын уой, уæд мын сæ ардæм ра- 
кæн. Æгæр бæзджынмæ дæр ма банхъæлмæ кæсут, фæлæ ма 
цæст дзæбæх куыд æвзара, — загъта æмæ ма æрæджиау бафтыд- 
та йæ ныхасмæ: — Æндæр никæмæ дзурын. Бирæ дæм разæй 
худы, фæстейæ та дын де счъилты нуæрттæ лыг кæны. Чи мын 
цы цæстæй бакæсдзæн мæ чызгмæ, цы бæрæг и? 
Йæ сæр разыйы æнкъуыст бакодта Хъорбесон дæр. 
* * * 
Зинæйæн йæ тых фæбæрæг ис, къаннæг чызг ма куы 
уыд, уæд дæр. Æнæуый дæр сæ хæдзарвæндаг ставд æмæ 
тыхджын адæм уыдысты, фæлæ сæ чызджытæй иннæты уæл- 
дай йæ тыхæй никуы ничи раппæлыдаид. Сылгоймагыл цы 

Царды фæлтæртæ 
53 
æмбæлы, уый уыдысты асæй дæр æмæ тыхæй дæр. Зинæ 
афтæ нæ уыд. Авдæны сабийæ дæр йæ цæнгтæ уыцы ставд 
æмæ нуарджын уыдысты, дзæбæх куы фæхъомыл ис, уæд та 
йе ’мцахъхъæнтæй уыд стырдæр, уонгджындæр. Йе ’мкар 
лæппутæ-иу змæлын дæр кæй нæ кодтой (хъæууон лæппутæн 
кæддæриддæр сæ фыццаг тыхæвзарæн дур уыдис), уыцы дуры- 
иу Зинæ йæ ронбасты онг, науæд та уæлдæр систа. 
Иу хатт та (уæд иуæндæс йе дыууадæс азы цыдаид Зи- 
нæйыл) сæ дыккагхæдзæртты лæг (хъæбысæй хæцæг уыд æмæ 
сæ хъæуы лæппутæн дæр амыдта хъæбысæй хæцын) электро- 
хырхæй лыг кодта сугтæ. Машинæйыл сæ æрластой хъæдæй, 
ныр ын сæ иу лæг лыг кодта хырхæй. Цалдæр лæппуйæ йын 
æххуыс кодтой: чи сугыл хæцыд, чи та лыг сугты мидæмæ 
хаста. Лыг къуыдыртæн сæ лыстæджыты, сæ рæуæгты хастой 
сæ хъæбысты, иннæты та тулгæ кодтой. 
Балкъоны бын мидæмæ бацæуæн уыдис æхгæд. Уынгæй 
дæр æм дуар уыд æмæ уырдыгæй цæхæрадонмæ ахизæны дæр 
уыди дуар. Дыууæрдыгæй дæр къæсæры раз ныллæгдæр уыд 
уыдиснæй фылдæр. Æмæ-иу къуыдыр æддейæ æнцон æрбату- 
лæн уыдис, фæлæ йæ мидæгæй къæсæрмæ сисын хъуыд. Уым- 
иу стыр лæппутæ дæр зынæй систой ставд, хуылыдз къуыдырты. 
Зинæ дæр уым лæууыд æмæ-иу æм къуыдыр куы æр- 
хауд, уæд-иу æй баскъæфта мидæмæ. Цалдæр ставд къуыды- 
ры тулгæ дæр бакодта, фæлæ-иу мидæггаг къæсæры цур лæп- 
путæй исчи йæ цуры фæцис æмæ-та-иу ын æй уый систа. Иу 
хатт æддаг къæсæрæй æрбахизæны фембæлд фысымыл (хъæ- 
бысæй хæцæгыл), йæ разæй тылдта, йæхæдæг дæр зынæй 
кæй систаид, ахæм къуыдыр. 
— Къæсæры раз æрлæуу. Уым дын æй æз сисдзынæн,— 
афæдзæхста йæ. Чызг æм ницы сдзырдта, фæлæ лæппу куыд 
фæхатыд, афтæмæй ноджы цырддæр атылдта йæ къуыдыр. 
Фысым иу къаннæг къуыдыримæ фездæхт, фæлæ куыддæр 
æддаг къæсæрæй æрбахызт, афтæ Зинæ февнæлдта йæ къуы- 
дырмæ æмæ йæ хæрз рогæн авæрдта къæсæры сæр. 
— Ай, мацы дæ загъдæуа! — фысымæн фырдиссагæй йæ 
суг йæ къухæй æрцæйхауд. — Ай уæйыг цыдæр куы у, æмæ 
йæ æз куы нæ зыдтон. 
Чи йæ нæ федта, уыдон нæ уырныдта сæ фысымы ныхас, 
æмæ йæ сæхæдæг бафæлвæрдтой: иу ахæм (раздæр кæй атылд- 
та, уыцы хъæды иннæ лыггаг) къуыдыр батылдтой къæсæры 
размæ, стæй загътой Зинæйæн, сис æй ныр, зæгъгæ. 
— Кæд æм уæ ныфс нæ хæссут, уæд æй сисдзынæн, — 
загъта Зинæ æмæ рог февнæлдта сугмæ. Ныр æм уыйбæрцæй 
кастысты æмæ йæ тых ноджы хуыздæр æрбамбырд кодта... 
Лæппумæ (хъæбысæй хæцæгмæ) уыцы уысм фæзынд дис- 

54 
Къæбысты Зауыр 
саджы хъуыды: «Цæуылнæ ис гæнæн, æмæ чызджытæ дæр 
хæцой хъæбысæй (сæрибар хъæбысхæст дæр хорз зыдта, фæлæ 
йæ сæйраг дæсныйад дзю-до уыдис), ахуыр кæной сæрбахъуы- 
ды рæстæджы сæхи бахъахъхъæныны фаг истæуылты?» 
Зинæйы иунæгæй Куы бакодтаид, уæд дзы ницы рацыда- 
ид, фæлæ ’рбамбырд кодта, йæхи кæй фæндыд, цалдæр ахæм 
чызджы. Уыдонимæ уыдис Зинæ дæр. Зинæ-иу хатт лæппу- 
тимæ дæр хæцыд хъæбысрей. Чидæртæ-иу дзы барæй фæбы- 
нæй кодтой сæхи, фæлæ, æцæгæй кæй абырста, ахæмтæ дæр 
дзы уыдис æмæ-иу æм уый фæстæ сæ ныфс нал хастой... 
Зинæ кæй фæнадта, ласгæ кæй фæкодта, уыцы лæппутæ 
дæр сусхъæды уидæгтæй конд кæм уыдаиккой, фæлæ иуæй 
нозтджын уыдысты, иннæмæй сæ нæ фæндыд чызгыл тых- 
мийы фæд разындаид, уый. Стæй уый фæстæ та, сылгоймаг- 
мæ сæ тыхтæ æнæхъæнæй равдыстаиккой, йемæ лæгæвзарæн 
тохы бацыдаиккой, уый сæ нæ фæндыд. Уый та, фыццаджы 
цæвгæйæ, равдыста йе ’ппæт хъару æмæ арæхстдзинад. Æн- 
дæр амал ын нæ уыд. Иуæн дыууæ æфсад кæй сты, уый 
дардта йæ зæрдыл æмæ йын нæ уыд æндæр гæнæн. 
Иннæты уыйбæрц нæ ныццавта æмæ уæддæр хаугæ акод- 
той. Ахаудтой, фæлæ сæ бон бынтон сыстын нал уыдис, зæгъгæ, 
афтæ цæфтæ дæр нæ фесты. Барæй нал сыстадысты. Хыл сын 
куы рауайа сылгоймагимæ, уымæй тарстысты æмæ уый тыххæй 
банхъæлмæ кастысты, куы адард ис, уымæ. Стæй сыстадысты, 
фæлæ фыццаг æцæг æгæр цæф фæцис, йæ зæнг дурмæ ахаста 
æмæ йын асаст. Слæууæн ын нал уыд, æнæуый та стыртæгонд 
уыдис, уæззау æмæ йæ дард ахæссын нæ бафæрæзтой: уайтагъд 
сæ æрбаййæфта, Зинæ сæм кæй рарвыста, уыцы машинæ. 
Сæ над сын уый нæ ракодта, хынджылæг сæ кæй фес- 
къæрдтой, уый сын цас маст уыдис. Зонгæ лæппутæ уыдысты 
æмæ сæ хынджылæг кодтой, афтæмæй сæ баластой сæхи хъæу- 
мæ (лæппуты хъæумæ). 
Цæф лæппуты кæм æрæргъæвтой (иууылдæр сæ тынгдæр 
цæфы хæдзармæ баластой), уыцы хæдзары уыцы æхсæв уыдис 
уазæг — сæ чындзы æфсымæр Мичелты Сарди. Лæппутæ сæ 
худинаджы над басусæг кæнинаг уыдысты, фæлæ шофыр, йæ 
мадыл... (æртæйæ дæр ын ралгъыстой йæ мады, сусæгæй). 
Сæ размæ чи рауад, уыдонæй иу уыдис цæф лæппуйы хо, 
замманайы цæсты ахадгæ сылгоймаг. Шофыр æм хæстæг ба- 
цыд, йæ фæсонтыл ын йæ арм æрæвæрдта æмæ афтæ зæгъы: 
— Мæнæ уын уæ лæппуты нæ хъæуы чызджытæй иу ра- 
дæрзæджытæ кодта, фæлæ сæм дзæбæх æркæсут. 
— Чи уыдис? — цæхгæр æм фæзылд чызг. — Мыййаг, 
Чъыбылты Зинæ кæд нæ уыдис? 
— Мæ мад-мæ фыдыстæн, уый уыдис, — сдзырдта лæппу 

Царды фæлтæртæ 
55 
æмæ чызджы йæ риумæ æрбалхъывта. Чызг, Зинæйæ сæ лæп- 
путы маст куыд райсдзæн, ууыл хъуыды кодта æмæ нæ хатыд- 
та, лæппу йын хъæбыстæ куыд кæны, уый, стæй лæппуйы 
къух риуы фæлмæнтæм æгæр куы баирвæзт, уæд æй асхуыста. 
— Кæсæд ма исчи ацы æдзæсгоммæ! — Асхуыста йæ. — 
Æз сын сæ хъæуккаг чызгæй нæ лæппуты маст куыд райсон, 
ууыл хъуыды кæнын, ай та мын хъæбыстæ кæны. Ныртæккæ 
дын дæ дæргъ æмæ дæ уæрх... 
— Хæрз изæр ут, — фæкодта шофыр æмæ йæ машинæмæ 
йæхи баппæрста... 
Мичелты Сарди ацы ныхæстæм хъуыста гом дуарæй. Зинæ 
æртæ лæппуйы фæнадта, зæгъгæ, йæ хъустыл куы æрцыд, 
уæд уыцы чызджы фæсаууонмæ афтæ бауарзтæ, æмæ... Но- 
джы, шофыр кæуыл тыхстытæ кодта, уыцы чызг (Зинæйы 
тынг хорз чи зыдта, ахæм уыд) диссæгтæ фæдзырдта Зи- 
нæйы тыххæй æмæ Сарди, мæгуыр, æхсæвы фынæй дæр нал 
кодта. Ныхæстæй бамбæрста, кæцон у, кæм вæййы, ныййар- 
джытæ, мадызæнæг, æндæр ын чи ис, уыдæттæ базыдта. 
Газан æмæ Сарди, цыма гал æргæвдынмæ цыдысты, 
уыйау сæ цæнгтæ арф басчъил кодтой. 
— Ма уын аирвæзæд,— худы, афтæмæй сæм дзуры Нинæ. 
— Уый раны ма нын дæ фыды галтæй дæр иу куы уаид, — 
йæ уæхсчы сæрты йæм адзырдта Газан. 
— Дæхи фыды галтæ уæртæ фырæгуыстæй азмæлынхъом 
куы нал сты. Уыдонæй аргæвд æмæ йын дзы йæхицæн дæр 
бахæрын кæн физонæг,— Зинæ йæм радзырдта уæларынгæй. 
— Уый хыгъд йæхæдæг фыргуыстæй рафтыд æмæ йæ гал- 
тæ рæхджы æнæуый дæр хæрнæгæн æргæвдинаг уыдзысты. 
— Дыууæ галы йын æгæр уыдзысты, — барæй йæ фæ- 
дзæхсæгау акодта Нинæ. — Иу дзы фæстæдæрмæ фæуадз. 
— Æнæ дæу зæгъгæйæ дæр дзы иу дыууиссæдзæм бонмæ 
баззайдзæн, тыхсгæ ма кæн. 
* * * — ■ 
Дзерассæ æмæ Сослан исдуг кæрæдзийæ æфсæрмы код- 
той сæ боны бæллæхы тыххæй, стæй чысылгай сæ зæрдæтæй 
хъуызæгау акодта уыцы аргъуц æмæ райдыдтой иумæ хъа- 
лын. Дзерассæ диванмæ райста, йæ хъазæнтæй фылдæр кæй 
уарзы, уыдон. Чысыл сæ арауын-бауын кодтой, стæй сæ афтæ 
иыууагътой æмæ, Дзерассæ йæ уроктæ кæм фæахуыр кæны, 
уыцы хатæнмæ бацыдысты. Чингуытимæ архайын сын æн- 
цондæр уыд æмæ ууыл сæхи фæкодтой. 
Лæгтæ уасæг аргæвстой, бахастой йæ мидæмæ, стæй сын 
куыст ницыуал уыд æмæ доминойæ хъазыныл æрбадтысты. 

56 
Къæбысты Зауыр 
Устытæн куыст дæр æмæ ныхасаг дæр фылдæр уыдис 
æмæ нæ фæлмæцыдысты. 
Æмбисонд уыдысты æцæгæй дæр, æмбисæндтæ чи мы- 
сыд, уыдон. Уæдæ куыд нæ уыдис æмбисонд, адæмы ’хсæн, 
дам, стыр комыдзаг дæр нæ басусæг уыдзæн, зæгъгæ, уыцы 
æмбисонд æрымысæг? 
Газантæй Сардитæм фæндаг цæуы хъæуы кæрæтты- Изæр- 
далынгтæ æцæгæй æгæр нæма æрбæзджын сты, искуы сæ ис- 
кæй хæдзары рæзты цæуын куы хъуыдаид, уæд сæ фендæуы- 
даид, уæд сыл исчи æнæнхъæлæджы уæддæр сæмбæлдаид, фæлæ 
сæ дыууæтæ дæр кæронæй цардысты, фæндаг дæр сæм уыдис 
кæрæтты. Ничи сыл фембæлд, ничи сæ федта, афтæмæй уыцы 
æхсæв æгас хъæу базыдтой, дыууæ хæдзары ’хсæн цыдæр су- 
сæг бадзырд арæзт кæй æрцыд, уый. Зыдтой йæ æмæ уал 
æхсæвы алчи дæр йæхи бинонты ’хсæн æвзæрста хъуыддаг, 
райсомы устытæ бамбырд сты суадоны цур (Нинæ æмæ Зи- 
нæйæн æхсæвы æгæр бирæ бадын антыст, нæ разындысты 
æддæмæ). Устыты уыдонырдыгæй хъыгдарæг нæ уыд æмæ 
дзы алчи дæр парахатæй дзырдта, цы хъуыды кодта, уый. 
Нæлгоймæгтæй иутæ хъæугæрон хæрис бæласы бын фем- 
бырд сты, иннæтæ къанторы раз, аннæтæ та дуканийы бæгæ- 
ны нуазгæйæ. Уыдоны дæр ничи хъыгдардта. Газан æмæ 
Сарди бадгæ дæр æмæ нуазгæ дæр устытæй фылдæр фæкод- 
той æмæ райсомы æрæгмæ сыстадысты. 
Сывæллæттæн ма урокты размæ цы антыст, уый аныхас 
кодтой уыцы хъуыддаджы фæдыл, стæй ма сын дзы цы баз- 
зад дзуринаг, уый фыццагурокы фæудмæ ныууагътой. Уыдо- 
ны дæр ничи хъыгдардта. Дзерассæитæ дæр стырты фæзм- 
гæйæ бадтысты суанг стыр фынафонмæ, стæй диваныл сæ иу 
иуырдæм ауагъта йæхи, иннæ иннæрдæм, афтæмæй бафы- 
нæй сты. Куы цыдысты Газанитæ, уæд сæ цæст нæ бауарзта 
сывæллæтты райхъал кæнын æмæ сæ ныууагътой афтæ дива- 
ныл фынæй кæнгæйæ. Уыдон дæр райсомы, хур дзæвгар 
сфардæг ис, уæдмæ нæ райхъал сты, стæй Сосланæн йе скъо- 
лайон дарæс йæ уæлæ нæ уыдысты, сæхимæ та йæ æгæр дард 
цæуын хъуыд, урокты райдианмæ стгæ дæр не скодтой, стæй 
ма хæдзармæ, фæстæмæ... Йæ къух ауыгъта, уыцы иу боны 
ахуыр, дам, мæ нал хъæуы. Дзерассæ дæр иугæр фыццаг 
урокмæ нæ ацыд, уæд иннæты дæр ныууагъта. Афтæмæй сы- 
вæллæтты дæр никæмæй аргъуц кæнын хъуыд æмæ... 
Дыууæ бинонты сусæг фембырды тыххæй изæрмæ хъæуы 
сæвзæрд цалдæр хъуыдыйы. Адæмæн сæ фылдæр (уæлдай- 
дæр сылгоймæгтæ) æрлæууыдысты ууыл: «Æрымысыдысты 
нæ фыдæлты æгъдау: фыдæлтæй-иу хæлар бинонтæ сæ сы- 
вæллæттыл гуыбынмæ куыд саргъуыдтой, кæрæдзийæн-иу 

Царды фæлтæртæ 
57 
фидар дзырд куыд радтой, куыд, кæд æмæ сæ иуæн лæппу 
уа, иннæмæн чызг, уæд ус æмæ лæг уыдзысты, кæд дыууæ- 
йæн дæр лæппутæ, уæд æфсымæртæ уьздзысты, кæд чызджытæ 
— хотæ уыдзысты. Ныр адонæн æппæт дæр бæрæг у æмæ сыл 
афонæй раздæр сусæгæй, æнæ сауджынæй саргъуыдтой». 
Хыл нæ фесты. Дыууæ хæдзары адджын бинонты ’хсæн 
æргом хъаугъа уæддæр нæ рауад, фæлæ кæрæдзимæ кæй фæ- 
хæрам сты, уый дæр фаг уыдис... Сæ царды мыды къусы 
цæмæй къæм ныххаудаид æмæ кæрæдзимæ мауал цыдаиккой, 
кæрæдзи фенд æмæ фембæлдмæ зæрдиагæй мауал бæлльздаик- 
кой, уымæн фаг уьздис уыцы фæхæрам. Æниу Мичелтæ дæр 
Хоситау тæвдтуг æмæ сгуыпп адæм куы уыдаиккой, уæд сæ 
æргом хылмæ дæр бирæ нал хъуыд. Нал сæ хъуыд бирæ. 
Зинæйæн хъæуы устытæй иу (йæ ном уæ нæ хъæуы, 
Зинæйæн сомытæ фæкодта, ма, дам, мæ схъæр кæн) радзырд- 
та, Гыцци доны цур устытæн цы загъта, уый. Зæгъгæ та 
кодта, зæгъгæ, сæ чызг (ома Дзерассæ) цьздæр хæцгæ низæй 
рынчын у æмæ уæ сывæллæтты бахизут, хæстæг бацæуын æм 
сæ ма уадзут. Æз, дам, мæ лæппуйы бафæдзæхстон æмæ ныр 
уый кæм лæууа, уырдæм æмгæрон дæр нал цæуы. Мæ зæр- 
ды, дам, скъоламæ дæр ис бацæуын. Уырдыгæй дæр, дам, 
æй хъуамæ ратæрын кæнон, науæд, дам, æгас хъæуы сывæл- 
лæттыл куы ныппырх уа уыцы низ, уæд ма дзы мæ лæппу, 
стæй ме ’ннæ сывæллæттæ дæр куыд аирвæздзысты? 
Ацы ныхæстæм Зинæ амæсты ис. Уыцы иу сгуыппæй йæ 
зæрдæйы фалгæрæттæ судзæгау скодтой æмæ сæм хъуамæ 
хæдзармæ балæбурдтаид, фæлæ йæхиуыл фæхæцыд. Сардийы 
дæр уал афæрсон, зæгъгæ, æндæра уый та цы хъуыды кæны. 
Сарди фыццаг йæ мидбылты бахудт, стæй бамыр-мыр 
кодта (алы хатт дæр афтæ фæкæны). 
— Зинæ, фæсаууонмæ дæ цæмæн бауарзтон, уый дын 
зæгъгæ куы кодтон,— цыма хъуыддаг бынтон æндæр цæйдæр 
мидæг уыд, ахæм дзырдæй сдзырдта. 
— Æмæ æз ныртæккæ уый кой куы нæ кæнын, — йе уæхсчы- 
тыл хæрдмæ фæхæцыд ус. Йæ зæрдæ дæнгæл уьзд нырма æмæ 
нæ бамбæрста, йæ лæг ахæм кой цæй фæдыл ракодта, уый. 
— Уый кой нæ кæныс, фæлæ сæйраг уый у,— сабырæй та 
загъта лæг æмæ ма бафтыдта йæ ныхасмæ. — Адæймаджы 
тых уымæн хъæуы, цæмæй ахæм хъуыддæгты уа тыхджын. 
Тыхджын адæймаг та рог митæ, рог гæппытæ нæ фæкæны. 
Ныр уыдон дæр лæгæй-усæй, мæнæ махау, тыхджын куы 
уаиккой, уæд... Æниу сæхи сывæллæттæн кæй тæрсынц, уым 
сæ ничи хæрам кæны. Йæ сывæллæтты хорздзинадыл алчи 
дæр хъуамæ тыхса, фæлæ адæмæн сæхиуыл дæр цæстытæ 
æмæ хъустæ ис. Комкоммæ уыдон цæмæн зилынц адæмыл 

58 
Късебысты Зауыр 
æмæ сын алывыд цæмæн дзурынц (уыцы кой ма Бесæ дæр 
кодта лæгтæй кæмæндæрты æмæ Сардийы хъустыл æрцыд). 
Ныр ды хъуамæ равдисай, æцæгæй тыхджын кæй дæ, уый. 
Гыцциимæ ма раздæрау хæлар уай æви нæ, уый дæ бар у. 
Æз сæ нырмæ дæр хатыдтон. Хъæуы адæмæй семæ адджын 
уа, уый никæй фæндыд, мах куыд бафæлвæрдтой, афтæ ма 
кæйдæртимæ афæлвæрдтой. Ничи балымæн ис семæ махау 
æмæ стæй махыл сæхи æрбаныхæстой. Æз сын тæригъæд 
кодтон. Æгас хъæуы дын иу лымæн-лæг, иу лымæн хæдзар- 
вæндаг куы нæ уа, уæд уый æвзæр хабар у, æмæ сын уый 
тыххæй тæригъæд кодтон. Ахъуыды ма кæн, цал хатты стох 
дæн сæ дыууæ лæгимæ дæр нæхимæ, стæй сæхи хæдзары 
дæр, æдзух искæй фыдкой, искæй æфхæрыныл лæуд кæй сты, 
уый тыххæй. О, æмæ дæу куыд фæнды, афтæ дар дæхи сæ 
сылгоймæгтимæ, æз та семæ хыл нæ фæуыдзынæн, фæлæ сæ 
хæдзары къæсæрæй нал бакæсдзынæн, мæ хæдзармæ дзы хон- 
гæ никæй кæнын, йæхи къахæй чи ’рбацæуа, уый сургæ нæ 
акæндзынæн, æцæг ын кæддæры лæггад, кæддæры буц митæ 
нал уыдзæн. Мæ чызгыл та йæ рынчыны тыххæй, уыдонæй 
фæстæмæ нæдæр сывæллæттæй исчи атигъ кодта йæхи æмæ 
нæдæр сæ ныййарджытæй. Хæцгæ низ куы уыдаид, уæд уал 
махæй искæуыл, науæд æдзух кæимæ вæййы, уыцы сывæл- 
лæттæй искæуыл бахæцыдаид... 
Зинæ тынг бузныг фæцис Сардийæ. Йæхæдæг дæр, иугæр 
йæ фьщцаг сгуыппы судзаг куы æруазал, уæд йæхæдæг дæр 
раст афтæ ахъуыды кодта æмæ ма йын йæ хъуыды лæг дæр куы 
сфæлхатт кодта, уæд йæхицæй дæр æмæ уымæй дæр фæбузныг. 
* * * 
Мичелты Сарди æмæ Хоситы Бесæ кæрæдзимæ хæстæг 
цардысты. Æниу афтæ хæстæг дæр нæ цардысты. Се ’хсæн ма 
цалдæр хæдзары уыд, цалдæр хæдзары рæзты сæ хъуыд кæ- 
рæдзимæ цæуын, æмæ-иу Хоситæй исчи Мичелтæм куы фæ- 
цæйцыд, уæд диссаг никæмæ каст, уыцы хæдзарвæндагимæ 
адджынæй цæрын алкæй дæр фæндыд, фæлæ-иу Мичелтæй 
Хоситæм куы фæцæйцыд исчи, уæд сыл бирæтæ дис кодтой: 
«Ау, æмбаргæ адæм куы сты, уыцы хæдзарвæндаг цы 
цæстæй кæсынц адæммæ, стæй сæм адæм цы зæрдæ дарынц, 
уый хорз куы зонынц, уæд ма сæ цы бæтты уыдонимæ?» — 
афтæ-иу ахъуыды кодой бирæтæ. Афтæ-иу бафарстой бирæ- 
тæ кæрæдзийы. Адæймаджы зæрдæмæ уæддæр æмæ уæддæр 
бæстондæр ныккæсын чи зоны, уыдон та-иу афтæ бакодтой: 
«Уыцы адджындзинад у митæй амад мæсыджы хуызæн. Иу 
æрбаулæфт ыл хъæуы æмæ атайдзæн». 

Царды фæлтæртæ 
59 
Ныр уыцы æрбаулæфт уыдис, фæлæ уал сæ адджындзи- 
иады тыххæй... 
Сæ лæппуйæн авдæнбæттæн куы кодтой (æниу уый цæй 
авдæнбæттæн уыд? Æртæаздзыд уæныг аргæвстой, хъæу та 
уадиссаг стыр нæу, уæд хонæг арвыстой ахæм дзырдæй: «Адæ- 
мыл нæ чи нымайы æмæ нæ циндзинад æхсызгон кæмæн уыд, 
уыдон нæм æрцæуæнт сылгоймагæй, нæлгоймагæй, зæрондæй, 
æвзонгæй». Фæсивæды та хуыдтой сæрмагондæй. Ныр хъæу 
катайы бахауд: кæд авдæнбæттæн у, уæд ма авдæнбæттæнмæ 
æгас хъæуы кæд чи хуыдта? Кæд куывд у, уæд та ма йæ ав- 
дæнбæттæн цы боны хорзæн хонынц? Цыдæр хиндзинад дзы 
каст адæммæ, уæддæр сæм, цы номæй йæ хуыдтой, уый аккаг 
цыдæй æрцыдысты. Хъæуы лæгтæй (æниу йæ сæрæй йæ гуы- 
бын уæлдæр кæмæн ис, нозт мондагæй искæй ердойы чи ных- 
хаудзæн, ахæмтæ иу-æртæ уæддæр кæм нæй, уый цæй хъæу 
у) чи хъæдмæ асайдта йæхи, чи — базармæ (хуыцаубон уыдис). 
/Ербацыд сæм цалдæр лæджы, уæлдæр кæй кой ракодтам, ахæм- 
тæ. Фæсивæдæй ничи разынд (уыдон авдæнбæттæнтæм цæуаг 
ие сты). Сарди йæ усæн афтæ зæгъы: 
— Иу хъæуы цардис дыууæ лæджы, сыхæгтæ. Иу дзы 
хуы аргæвста, кæйдæрты фæхуыдта, йæ сыхагмæ нæ фæ- 
дзырдта. Уыцы сыхаг дæр аргæвста хуы æмæ фыццаг барвыс- 
та, чи йæ не ’рхъуыды кодта, уыцы сыхагмæ. Уый æфсæрм- 
гæнгæ æрбацыд æмæ афтæ зæгъы фысымæн: 
— Æз дæ куы нæ фæхуыдтон, мæ хорз сыхаг, уæд мын 
ды ахæм кад цæмæн скодтай? 
Фысым ын афтæ зæгъы: 
— Ныр нæ иу дæр куыдз куы уа æмæ иннæ дæр, уæд ма 
нын холлаг та чи ныккæндзæн? 
— Æмæ уый цæй фæдыл радзырдтай? — фæрсæджы каст 
æм бакодта ус. 
— Цæй, цæ, иууыл æмхуызон чъырццæ адæм куы суæм, 
уæд ма ныл уæлæмæ чи схæцдзæн? Фæлтау истытæ сцæттæ 
кæн æмæ сæм бацæуæм. 
— Мæхæдæг дæр афтæ хъуыды кæнын,— загъта ус æмæ 
ма бафтыдта йæ ныхасмæ: — Иу гогыз аргæвдæм, æз адджын 
гуыдын скæндзынæн, сæн иу-фондз авджы... 
Цины бон нæ, фæлæ сыл цыма уæззау зиан æрцыд, уый 
хуызæн фесты æгас хæдзарвæндагæй, сæ фынгмæ, куыд æн- 
хъæл уыдысты, афтæ хæлæфæй кæй не ’рбацыдысты адæм, 
уый тыххæй. Сæхæдæг дæр ма фæсмон фæкодтой сæ хуынды 
уагыл, фæлæ ма дзы цы рауадаид? Куывдæн аргъæвæн нал 
уыд (æндæр хъæутæй дæр сæм чидæртæ фæзынд), адæм та 
хъæдæй æмæ базарæй афтæ æнцон æрбамбырдгæнæн не сты. 
Уæддæр сæм Мичелтæ ахæм æгъдауджын цыдæй кæй æрба- 

60 
Кьæбысты Зауыр 
цыдысты, уый сын æхсызгон уыд æмæ уæдæй фæстæмæ тынг 
схæлар сты. Сæ бæрæгбоны фынг фылдæр арæзтой иумæ, сæ 
куыстæгтæ дæр иумæ кодтой, афтæ, дам, нын æнцондæр у. 
Дзерассæ гыццылæй дæр йæ ныййарджытау хæларзæр- 
дæ, тæригъæдгæнаг уыд. Махарбег, куы ма йæ дзырдтам, 
афтæ алцы дæр йæхицæн домдта йæ тæргайы фæрцы. Искуы 
йын йæ къухыл бындз (дзынга) фæхæцыд, зæгьгæ, уæд дæр 
та хъуамæ йæ бинаг был æрæппæрстаид æмæ ниудтаид. Мад 
та йæ хъæбулы алы хатт дæр буц фæкæны йæ пъатæй. 
— Æрис, апъа дын акæнон дæ къухæн, хъæбул, æмæ дын 
нал рисдзæнис,— мад-иу йæ хъæбысмæ систа йæ тъизаг лæп- 
пуйы. Сывæллонмæ афтæ каст, цыма уыцы пъайæ фæсабыр- 
дæр ис йæ къухы рыст. Ноджы ма йын иннæтæ дæр... Афтæ 
зæбул æфсæр æмæ-иу зæбул æрфыгæй азылд йæ Бабу, Деду, 
Баба, йæ хотыл. Дзерассæйы дæр-иу иннæты хæлæгмæ æр- 
фæндыд Махары риссаг бынатæн апъа кæнын. Лæппуйæн та 
йæ хоты пъатæй Дзерассæйы пъа тынгдæр сабыр кодта йæ 
рыст, æмæ-иу йæ мады фæстæ кæддæриддæр цыд уымæ. Уый 
дæр-иу ын зæрдиаг пъатæ кодта. Цыдæр сæлæф, æнæбон æм 
каст Махар. Тæригъæд ын кодта æмæ йæ фæндыд, йæ пъа- 
тæй йын йæ рыст тынгдæр куы фæсабыр кæнид. Уый тых- 
хæй-иу ын йæ цæнгтæ йæ астæуыл æрбатыхта, йæхимæ-иу 
æй æрбалхъывта æмæ йын пъа пъайы фæдыл кодта. Йæ был- 
тæ-иу сæвæрдта, лæппуйæи кæм рыст, уым æмæ-иу сæ нал 
хицæн кодта. Хатт-иу афтæмæй фынæй дæр баисты. Мадтæй 
сæм чи фæразæй уыдаид, уый-иу сæ истæмæй æрæмбæрзта 
æмæ фынæй кодтой афтæ хъæбыс-хъæбыс. 
Йæ цæстыл уыцы бæллæх куы сæмбæлд, уæд ын æм би- 
нонтæй пъа кæнынмæ нæ, фæлæ йæм æнæуый лыстæджыты 
бакæсын дæр йæ зæрдæ никæй хаста. Чи-иу æм фæкомкоммæ 
ис, уымæн-иу уыцы фыдуындæй йæ зæрдæйы ныхсæгау фæ- 
кодта æмæ йын æнæ скæугæ нæ уыд. Хъуамæ-иу скуыдтаид 
зæрдæхалæн куыдæй. Бинонты ’хсæн, уæлдайдæр та лæп- 
пуйæн йæхи цур нæ уыдис æргом кæуæн æмæ та-иу уыцы 
кæуынмондаг дæр йæхи кæнæ дыргъдонмæ асайдта истæй 
æфсон. Кæрæдзийæ, стæй лæппуйæ дæр æмбæхстой сæ зæр- 
дæты уыцы хъизæмар. Мыййаг дын пъайæ куы фæрисса, 
уымæй тæрсын,— ахæм æфсонæй дзы алчи дæр йæхи тылиф 
кодта. Æттагæттæ та йын æм бынтондæр бакæсын нæ фæрæз- 
той. Гагуы уыцы фæныкгъуыз урсæй хъоппæгдзæст кастæй 
каст, сæ былтæ кæмæн басыгъдысты, уыцы цæсты тъыфылты 
’хсæнæй. Каст æмæ йæ фыдуындæй тæрсын кодта, бакæсын 
æм кæй фæндыд, уыдоны. 
Дзерассæ дæр исдуг тарст уыцы цæсты тасæфтауæг кастæй, 
фæлæ йæ сабион зонд æрцахста иу хъуыды: «Йæ цæстæй йын 

Царды фæлтæртæ 
61 
тæрсгæ кæй кæнын, уый куы базона, уæд ын ноджы тынгдæр 
рисдзæн,— афтæ ахъуыды кодта, иу цалдæр хатты йын æм ба- 
кæсын куы нæ бауæндыд æмæ-иу уæд лæппу ноджы тынгдæр 
куы куыдта, уæд. — Рисдзæн ын ноджы тынгдæр æмæ тæри- 
п>æд у. Мæнæн та уыцы тасæфтауæг кастæй ницы кæндзæн». — 
Лфтæ ахъуыды кодта æмæ, йæхицæн дæр æмæ цæмæй лæппу- 
йæн дæр ныфс авæра’, уый тыххæй афтæ загьта, фьщцаг ын йæ 
цæстæн апъа кæнынмæ йæ ныфс куы бахаста, уæд: 
— Æз дын дæ цæстæн тынг сабыр апъа кæндзынæн æмæ 
дын нæ фæрисдзæн. Рисгæ дын нæ фæкæндзæн, стæй та дын 
дзæбæх суыдзæн. Кæс ма-иу, æндæра дын нæ адзæбæх уа,— 
афтæ ныфс авæрдта йæхицæн дæр æмæ лæппуйæн дæр.— 
У ый фæстæ æцæг сындæг, хъавгæ-тæрсгæйæ йæ былтæ авæрд- 
та лæппуйы цæстыл æмæ, пъа, зæгъгæ, зæгъын нæма сфæ- 
рæзта, афтæмæй раскъæфта йæ былтæ. Йæхимæ дæр хорз 
мæ фæкаст йæ былты цæхгæр раскъæфт æмæ йæхи сраст 
кæныны тыххæй афтæ зæгъы: 
— Федтай, гъеныр дын фæрыстис? 
— Нæ мын фæрыстис, фæлæ æгæр тагъд райстай дæ был- 
тæ. Ноджы ма мын иу хатт апъа кæн, æмæ мын бынтондæр 
мауал рисса. 
Чызг ныр фылдæр бауагъта йæ былтæ лæппуйы цæстыл, 
стæй пъа дæр загъта. 
Афтæ цардысты æмæ кæрæдзийæн пъатæ, сывæллоны 
пъатæ кодтой, суанг, сывæллоны пъатæ кæныны кары куы 
нал уыдысты, уырдыгæй чысыл куы рахызтысты, уæддæр. 
Дзерассæ куы фæрынчын ис, уыцы райсом ма сæм бацыд 
Гыцци рынчынфæрсæг. Махар дæр йемæ уыд. Лæппу йæ 
афтæ тыхстæй куы федта, уæд ын фæтæригъæд кодта. Хъуа- 
мæ йæм бацыдаид, зæгъгæ, апъа йын кæнон (уæддæр ма сæм 
афтæ каст, цыма сæ пъатæ æвдадзыхос сты) æмæ адзæбæх 
уай, фæлæ йын мад йæ цонг ацахста: 
— Хæстæг æм ма цу, дæ нывонд фæуон, уæд та йын исты 
хæцгæ низ у,— афтæ йын загъта æмæ уыцьг тынг бакъуырдта 
чызджы низвæллад зæрдæ æмæ мады хъæбулы рыстæй рыст 
зæрдæ. Дыууæйæн дæр хъыг уыд, фæлæ дзы дзургæ ничи 
иицы скодта. 
— Адæм ын иууылдæр кæмæй тæрсынц, бакæсын ын кæмæ 
иичи фæразы, æз ын уыцы цæстæй дæр нæ тарстæн, уый 
та... — хъаст дзы кодта чызг дæр. 
Нырма сылгоймæгты ’хсæн уыдис уыцы тауис... 
Нæлгоймæгтæ йæм сæ хъус не ’рдардтой. Æниу нæлгой- 
мæгты ’хсæн дæр ис, йæ усы ныхас карды карстау кæуыл 
абады, йæ ус цы зæгъа, уым донæн атæдзын æнхъæл чи нал 

62 
Къæбысты Зауыр 
вæййы, ахæм лæгтæ. Чидæр дзы тынг бамæт кодта, ирон 
хæрзæгъдауы сæрты кæй ахызтысты, ууыл: 
— Гормæттæ, æмæ адæмы фарнæй та куыд нæ фæаргъуц 
кодтой? — тынг бакатай кодта, искæй хардзæй аминас кæнын 
мондагæй йæ ахсæн æдзух цъæхарт кæмæн фæуадзы, уыдо- 
нæй иу. — Иу-дыууæ æвдисæн лæджы се ’хсæн куы фæуыда- 
ид, уæд ма уымæй... Уыцы дыууæ лæджы цы фæкайдтаик- 
кой, уымæй ма, мыййаг, мæгуырдæр фæуыдаиккой? 
— Æдзух фæкайыныл кæй у уæ иуæй иуты сагъæс, нæ 
хъуыддæгтæ нывыл дæр уымæн цæуынц, — феххæлд æм иу 
дзæбæх, æгъдауджын лæг.— Дыууæ лæджы нæм сæ къаты 
боны æхсæвæр куы баиу кæнынц, уæд нæ афтæ фæфæнды, 
уыцы æхсæвæрæй алчи дæр куы фæхъæстæ уыдаид... 
— Мæн мæхи гуыбыны мæт нæй,— фæхъыг æм ис фыц- 
цаг лæг.— Сылгоймæгтæ йæ дзурынц æмæ уыдон махæй æнæм- 
баргæдæр сты? 
— Дæ сылгоймаджы хъуыддаг кæм нæй, уым йæ фындз 
куы тъысса, уæд ын æй хъуамæ бакъуырай, — комкоммæ йын 
загъта иннæ лæг.— Уыдон цахъхъæн сывæллæттæй ахæм 
ныхæстæ чи кæны, уыдон се ’взæгтæй æрцауындзинаг сты. 
— Уæдæ сæм, дæумæ гæсгæйæ, цы бадт уыдис? — йæ 
сины сæртыл фæхæцыд фыццаг æмæ йæ риу размæ раппæрс- 
та. — Нæ бæрæг бон уыд, нæ дзы искæмæ хуын æрхастæуыд. 
Цæй дымæгмæ ацарæзтой сæхицæн ахæм æнæнхъæлæджы 
фынг сусæгæй? 
— Сусæгæй куы уыдаид, уæд æй дæу æмæ дæ усы хуы- 
зæттæ нæ базыдтаиккой æмæ ныртæккæ адæмы дзырдтаг уый 
не суыдаид. 
— Уæдæ æз ницы дзурын,— йæ къух ауыгъта, йæ усы 
дæр æмæ йæхи дæр дзæгъæлдзых кæмæн рахуыдтой, уый, — 
Мæн ницы хъæуы, фæлæ хъуыддаг куы сыцæг уа, уæд та ма 
цы зæгъдзынæ? 
— Куы сыцæг уа, уæд не ’гасæн дæр зонинаг уыдзæн 
æмæ йæ уæд æмбæхсгæ дæр нал кæндзысты, ныр та, цы хъуыд- 
даг сæм уыд, уый мах онг хæццæ кæнинаг нæу æмæ нæм 
æргомæй уымæн нæ райхъуыст. Ныр та уæ устытæн макæ 
зæгъут. Ма дзырддаг кæнут сывæллæтты. Кæддæр адæм сæ 
фырхъалæй цыдæртæ кодтой. Уæддæр уыдис, йæ фырдисса- 
гæй йæ бон чи калдта, ахæмтæ æмæ ныр уыдон ничиуал фæз- 
мы. Уæд сывæллæтты дæр ницы хъыгдардта. Ахуыры мæт, 
æндæр сæ нæ уыд æмæ... Ныр та... Цыбыр дзырдæй, ахæм 
кой ма уæ кæмæй фехъусон, уый мæхæдæг милицæйæн ала- 
сын кæндзынæн, куыд хæццæгæнæг æмæ змæнтæг, афтæ. 
Сылгоймæгтæ сæ тауис се ’взæгты бын æмбæхсгæ дзырд- 
той æмæ йæ сывæллæттæй чи фехъуыста, уыдон дæр ын ницы 

Царды фæлтæртæ 
63 
бамбæрстой æмæ сæ дзыхтыл хæцыдысты. Хæцыдысты сæ 
дзыхтыл, фæлæ Махар цæуылдæр тыхстис. Хъуыддаг цъар 
ныхæстæй æрцыд уымæн дæр йæ хъустыл... Цъар ныхæстæй 
дæр цæмæн? Уыдон хæдзары йыл бæстон æрдзырдтой. Уыдо- 
нæн искæй фыдкой ракæныны фадат фæуа. 
— Саубон мыл,— хъынцъымгæнæгау бакодта Гыцци, Ми- 
челтæ æмæ Солайты бинонты æнæнхъæлæджы фембырд сæ 
хæдзарвæндаджы хъустыл куы æрцыд, уæд,— мах ныхмæ мацы 
фыдвæнд ныккæной? 
— Æмæ нын ^ы бакæнынхъом сты? — йæ риу размæ рап- 
шерста Бесæ. Цыма уыцы уысм искæимæ лæгæвзарæн хъау- 
гъайы бацæуинаг уыд æмæ, уый дæр сусхъæды сыфтæртæй 
арæзт кæй нæу, уый йын æвдисынмæ хъавыд, ахæм хæстæй 
рахæцыд йæ риуыл размæ æмæ афтæ зæгъы (хъуыддаг æрцыд, 
Чъребайы йæ къулбадæг уасæджы къулбадæг мийы руаджы зам- 
манайы хорз лæппутимæ адджын бадт куы фæкодта, уый хæд- 
фæстæ). — Цы хъом мын сты?! — сфæлхатт кодта ногæй. — 
Ахæм хæлæрттæ ссардтон Чъребайы, æмæ уыдон цур мæнæн 
æгас хъæу... Хъæу цы? Сыхаг хъæутæ ма цалдæрæй семæ куы 
баиу уой, афтæмæй мæ ныхмæ (нæ ныхмæ нæ, фæлæ «мæ 
ныхмæ» дзырдта) куы суой, уæддæр мын ницы ракæндзысты. 
Уыдон кæйфæнды дæр сæ цъылынæгтæй рамæрздзысты. 
— О, фæлæ уæддæр хъæубæстимæ а æмæ о-йæ цардæуы, 
мæ хъæбултæ,— фехъуыста сæм, стæй йæ ныхас чъызгæйæ 
баппæрста Бабу-Сона. Баппæрста йæ ныхас, стæй банхъæл- 
мæ каст. Исчи йын йæ дзырд æрдæгыл фескъуындзæн, æви 
нæ, уымæ банхъæлмæ каст æмæ йæм фæныхилинаг куы ни- 
чима уыд, уæд та сфæлхатт кодта йæ ныхас. Сфæлхатт æй 
кодта, стæй ма йæм æндæр дзырдтæ-хъуыдытæ дæр бафтыд- 
та: — А æмæ о-йæ цардæуы хъæубæстимæ, мæ хуртæ. Мичел- 
тимæ дæр нæ ницы хъаугъайаг уыдис. Сывæллон рынчын- 
тæй фылдæр цы кæны? Æмæ сæм хъæубæсты иннæ устытæ 
æмæ лæгтæ рынчынфæрсæг къордгæйттæй куы цыдысты, сæ 
тыхсты сæ уæлхъус æхсæвбадæнтæ куы кодтой (марды уæл- 
хъус æхсæвбадæнтæ фæкæнæд не ’взæрмæ бæлджытæ). Сæхи 
нæ хызтой уыцы сывæллоны низæй, фæлæ ма дзы сæ сывæл- 
лæтты дæр кæм нæ фæсфæд кодтой, уым мах та нæхи æмæ 
нæ сывæллæтты æмбæхсынмæ фестæм. Нæхицæн мæлæты 
тарст фæкодтам уыцы низæй, афтæмæй та дæлæмæ дæр æмæ 
уæлæмæ дæр фадынæг цыдæр уыдис... 
— Фадынæг дыккаг хатт никæуыл хæцы, — æгæр дардыл 
куы дзырдта æфсин, уæд ын чындз фæлыг кодта йæ ныхас. — 
Фадынæгæй иу хатт уыдис рынчын уыцы мæлинаг æмæ нæ- 
дæр уымæй амард, нæдæр ацы фыд низæй. Науæд ма фады- 
нæгæй, кæнæ æндæр исты хуымæтæджы низæй йæ сæр кæд 

64 
Къæбысты Зауыр 
кæмæн алæгуын ис? Уымæн йæ мæлинаг сæр серайы хуызæн 
дæвдæг куы ныццис, уæд мах сывæллæттæ дæр афтæ фыд- 
уындтæ ныууыдаиккой, уый дæ фæнды? 
— Уый мæ нæ фæнды, фæлæ иннæ адæммæ бакæсын 
хъуыдис,— ноджы ныллæгдæр хъæлæсæй сдзырдта Бабу. Сæ 
ныхас, мыййаг, хъаугъамæ куы ахиза, уымæй тарст æмæ 
уымæн дзырдта ныллæг хъæлæсæй: — Науæд алкæмæн йæ 
сывæллон йæ бар у, кæдæм æй фæнды, уырдæм æй уадзы, 
æндæр ранмæ та. Мах скъоламæ лæбурдтам, уырдыгæй тæ- 
рын кодтам мæгуыр сывæллоны. Хæдзари-хæдзар зылдыс- 
тæм æмæ алкæй фæдзæхстам, цæмæй сæ сывæллæтты ма уа- 
дзой уыцы чызджы цурмæ. 
— Æмæ зылдыстæм цæмæн дзурыс, хæдзарæй дæ къах 
дæр æддæмæ куы нæ авæрдтай, уæд? — Феххæлд æм Гыцци. — 
Нæ сывæллæтты уыцы фыднизæй бахизыны тыххæй иу уæл- 
дай къахдзæф куы никуыдæм акодтай, уæд дзы ныр дæхи та 
цы тъыссыс? Ныр, иугæр ницы фыдбылыз æрцыд, дæлфад 
ихсыд кæй бадæн æмæ мæ сывæллæтты фыдбылызæй кæй 
бахызтон, уым дзы ныр дæу дæр хай æрхъуыд? Уæдæ ма 
иннæрдæм разылдаид хъуыддаг. Уæдæ ма мæ сывæллæттæй 
исчи уыйау æргæвст карчы сопъо ныууыдаид, æндæра уæд- 
дæр дзырдтаис «мах» æви иæ дзырдтаис!.. 
— Уæ дыууæ дæр уæ дзыхтæ бауромут! — нырмæ æнцад 
бадт æмæ сындæггай тамако дымдта Деду-Борсæ, ныр сæм 
йæ бон хъусын нал уыд æмæ сыл уæлæнгай хъæр фæкодта: — 
Бауромут уæ дзыхтæ. Сылгоймаджы хъæр кæцæй райхъуы- 
са, уый æнæфарн хæдзар у. Мæн та нæ фæнды, цæрæнбонты 
нæ хæдзары цы фарн уыд, уый ныр сымах хъæрæй фæлидза! 
— Фæрнджын хæдзарæн йæ цинмæ дæр æмæ йæ хъыгмæ 
дæр адæм фæрнджын цыдæй фæцæуынц, махæн та... Дæ 
зæрдыл нал лæууы, мæнæ нæм нæ лæппуйы авдæнбæттæнмæ 
цыхуызæн цыдæй æрбацыдысты хъæубæстæ, уый? 
— Не ’рбацыдысты æмæ уый тыххæй мæ нывгæнæг лæп- 
пу нывгæнæг нал суыдзæн! Уый тыххæй йын ныридæгæн 
сахары стырдæр нывгæнджытæ алы диссæгтæ не ’рвитынц, 
æви цы? — Борсæ сыстад æмæ Махары цурмæ бацыд. Йæ 
зæрдæ æрцагуырдта йæ нывгæнæг лæппуйыл ацинтæ кæнын 
æмæ бацыд йæ цурмæ. 
— Йæ сæры бæсты фæцæуæд мæ лæппуйæн йæ зæронд 
Бабу, фæлæ... — цыдæр сцæйдзырдта Бабу, фæлæ йæ зæрдæ 
æрбауынгæг ис, мæгуыр æмæ нал сфæрæзта дзурын. Йæ къа- 
байы дзыппæй æнцъылд къухсæрфæн систа æмæ дзы сæрфы 
йæ цæстытæ. 
— Фæлæ цы? — йæ зæрдæ цæмæдæр фехсайдта чындзæн 
æмæ фездæхт æфсинмæ. 

Царды фæлтæртæ 
65 
— Чи зоны, уый дæр æгьдауыл кæй нæ бакодтам, йæ 
авдæнбæттæнæй зæгьын, адæммæ хонæг æмбæлон æгъдауыл 
кæй нæ арвыстам. Куывд уыдис æмæ йæ мах та нæ фырдис- 
сагæй авдæнбæттæн кæй рахуыдтам, чи зоны, уый нæ фæцыд 
дунескæнæджы, науæд та ноггуырдтæ дæттæг Мадымайрæмы 
зæрдæмæ æмæ нын æй ахæм æфхæрдæй уымæн бафхæрдта. 
— Æмæ куыд нæ арвыстам хонæг? — фæкъæпп та йæм 
кодта чындз. 
— Арвыстам, фæлæ сæ мах куывды бæсты авдæнбæттæн- 
мæ хуыдтам. Авдæнбæттæнмæ та-иу æрбамбырд сты хæстæг 
сыхы устытæ. Кæцы æгьдауджын, фæрнджын ирон лæг ба- 
цæудзæн авдæнбæттæнмæ?.. 
— Уæд мын сæ бинонтæ фæмæлæнт! — фæхъæр та кодта 
Гыцци,— искæй хæдзармæ йæ сæрæй дуæрттæ чи фæкæны, йæ 
бынаты æртæ кæрдзыны дæр адæн йæ бинонтæн хæрын чи нæ 
бауадзы, уыдонмæ уæдæ æндæр цы хуызæн хонæг фервыстаин? 
— Ды кæй кой ракодтай, уыдон махмæ дæр æрбацыдыс- 
ты, фæлæ уыдон хъæуæн кад æмæ æгъдаугæнæг не сты, — йæ 
сæр банкъуыста Бабу. — Уыдон æгадгæнæг сты æмæ нæ фынг 
дæр уыдон кадæй уæлæмæ не схызт, æмæ æз ууыл дзурын. 
— Ныууадзут ныр уæ ныхас, уæ хъаугъа! — йæ къух 
хæрдмæ фæхъил кодта Бесæ. — Рæхджы уæм æз ахæм уаз- 
джытæ æрбахондзынæн, æмæ нæм æгас хъæу хæлæгæй мæл- 
дзысты. Фæлтау, куыд сыл сæмбæлдзыстæм, цы аргæвддзыс- 
тæм, кæцы быркуыйы сæнæй сын дардзыстæм æмæ сæ цуры 
абадынмæ хъæуæй дæр искæмæты фæдзурæм æви нæ, уыдæт- 
тыл аныхас кæнæм. 
— Хъæуы фæдзурын искæмæты, — Борсæ та йæ амонæн 
æнгуылдз фæцарæзта хæрдмæ æмæ бамбарын кодта, искæмæты 
цæмæн хъæуы фæдзурын, уый: — Куы ничи нæм уа хъæубæс- 
тæй, уæд æй чи базондзæн, цæмæй базондзысты, цы хуызæн 
адæм сты Бесæйы ног хæлæрттæ, уый? Мыййаг, нæхæдæг куы 
нæ зилдзыстæм хæдзари-хæдзар æмæ куы нæ дзурдзыстæм, ахæм 
хæлæрттæ нын ис, зæгъгæ. Стæй фынджы хабар дæр хъуамæ 
хъæу зоной. Хъуамæ зоной, мах цы фынг æрывæрæм, ахæм 
уыдонæй йæ бон æрæвæрын кæй никæмæн бауыдзæн... 
— Цалынмæ доны сæрты агæпп кæнай, уæдмæ опп зæ- 
гъын не ’мбæлы,— йæ лæджы ных бакъуырдта Сона. — Æз 
ацы хъæуы кæд нæ райгуырдтæн, уæддæр ам схъомыл дæн, 
зæронд дæр ам бадæн æмæ зонын, чи дзы цы у, уый. Махмæ 
цы вæййы, уымæй дзы бирæ чидæртæ хуыздæр, дзаджджын- 
дæр фынгтæ æрæвæрынц, сæ фынджы æгъдау дæр цауддæр 
иæ, бирæ хуыздæр вæййы. Уæлæ Хъуызилты лæппуйы куыв- 
ды дæхæдæг куы уыдтæ кувæг, мауал рабадай, уæд ма уый 
фæстæ ды та цы дзыхæй дзурыс? Уыдонæн æцæгæй уыдис 
5 Къæбысты Зауыр 

66 
Къæбысты Зауыр 
авдæстбæттæн. Уыцы бон бабастой сæ лæппуйы авдæны, ном 
дæр ыл уым, ’куывдькбон сæвæрдтой, фæлæ адæмыл афтæ нæ 
ныхъхъæр кодтой, мæнæ уæ авдæнбæттæнмæ хонæм, зæгъ- 
гæ. Куывды номыл сæ фæхуыдтой æмæ сæм æгас хъæу цъи- 
уæй, *6æдулæй... Мæнæ ма дзы нæхи Махар дæр куы уыд. 
— О, æмæ таыр бацархай ды дæр! — йæ дзырд ын фес- 
къуыдта лæг. — Уыцы чъребайаг уазджытæ куы æрбацæуой, 
уæдбафæлвар... 
* * * 
Ахуыргæнæг уыд, кæддæр фыссæг куы суаид, уымæ йæ 
былы цъæрттæ чи хардта, фæлæ «фæхæцæджы фыдæй» чи 
не сфыссæг ис (фысджытæй, дам, мын йæ рæстæджы исчи 
цæстуарзон æххуыс куы бакодтаид, уæд, дам, æз дæр, иннæ- 
тау, сфыссæг уыдаин), ахæм лæг. Уымæй æндæр аивадон 
дзырдæй йæ удхæссæг федтаид (йæхи хъуыдымæ гæсгæ) æмæ, 
кæддæр ын цæстуарзон æххуыс чи нæ бакодта, уыцы фыс- 
джыты уацмыстæм смудгæ дæр никуыуал бакодтаид, фæлæ 
уый, кæйдæртау, æнæцæстуарзон нæу. Уый уæддæр литера- 
турæйæн лæггад кæныны тыххæй райгуырд (адон иууылдæр 
йæхи дзырдтæ сты, хахуыртæ йыл кæнын, зæгъгæ, уый æн- 
хъæл мачи уæд) æмæ йæ уарздзæн. Фыссæг кæд не ссис, 
уæддæр зæрдæйæ фыссæг у æмæ уарзы аивадон дзырд, аива- 
дæн уæддæр лæггад кæны. Агуры, аивады ’рдæм иу чысыл 
уæддæр йæ арм æмæ йæ зæрдæ кæмæн тасынц, ахæм адæй- 
мæгтæ. Æрвылаз дæр, уроктæ йын кæм вæййы, уыцы кълæс- 
ты фæкæнын кæны фыссыны куыстытæ. Сывæллæттæй кæд, 
мыййаг, искæмæ литературæйы ’рдæм иу чысыл зæрдæргъæвд 
ахаст фæзынд, уæд ын уыцы миниуæг кæй фæрцы раргом 
кæна, ахæм куыстытæ скæнын кæны дыууæ, науæд та æртæ 
хатты. Сывæллæттæн байуары, йæхицæн ма фыссæг æнхъæл 
куы уыд, уæд дуканиты кæй фелхæдта, уыцы гæххæттытæй. 
Бацамоны сын, куыд сыл фыссын хъæуы, уый æмæ стæй 
бафæдзæхсы, кæд ма уæ искæй дыккаг сыф бахъæуа, уæд йæ 
цæсгом æнæбахъæцгæ ма фæуæд, зæгъгæ. 
Сослан кæм ахуыр кодта, уыцы къласы дæр скæнын код- 
та ахæм фыссыны куыст Ахуыргæнæг (скъолайы дæр æмæ 
йæ хъæуы дæр йæхи номæй ничи хуыдта: иууылдæр æй 
Ахуыргæнæг хуыдтой æмæ йын сæрмагонд номы хуызæн ссис). 
Куы сæ æрæмбырд кодта, уæд йæ зæрдæ фехсайдта Сосланы 
куыстмæ æмæ йæ хæдзармæ ахаста. Куы йæ бакаст, уæд æм 
тынг цымыдисон фæкаст æмæ хъуамæ уый тыххæй ацыдаид 
Чъребамæ, фысджытæй йæ искæмæн фенын кæныны тых- 
хæй, фæлæ Бесæйы Хуыцау сарæзта æмæ... Сосланы фыст 

Царды фæлтæртæ 
67 
фысджытæй кæмæн равдыста, уый мæм æй æрбахаста æмæ 
йæ æз ам æвæрын, куыддæриддæр уыдис, афтæмæй. 
Хъуызилты Сослан 
ЕКЪО ÆМÆ ЙÆ УРС БÆХ 
Нинæ æмæ Газан æнæзæнæг кæй сты, уый сын тынг зын 
уыдис. Æз ма къаннæг саби куы уыдтæн, уæддæр æй цыдæр- 
гъуызон æнкъардтон, фæлæ йæ фæстæдæр та бамбæрстон 
зæрдæйæ дæр æмæ зондæй дæр. 
Иухатт сæм уыдтæн мæ фыдимæ (уæд нырма мæ фыды 
хæдзары уыдтæн). Нинæ (мæ фыды хо) æхсæвæры фынг 
куы æрæвæрдта, фынджы уæлхъус куы æрбадтыстæм (мæ- 
нæн бандоныл цыдæр тыхтон æрæвæрдта Нинæ, цæмæй фынг- 
мæ æххæстаин), уæд Нинæ афтæ зæгъы: 
— Газан æмæ Бибо, хъуамæ уын иу ныхас зæгъон. Зæгъ- 
дзыстут, къæбæр хæрын уал нæ уæддæр бауагътаис, зæгъгæ. 
Нæ уæ уадзын. Лæгтæ афтæ фæдзурынц, мах, дам, чысыл 
сыкъадзæфæй зæрдæджындæр, зондджындæр вæййæм. Уый 
сæхи фæсайынц ахæм ныхæстæй. Мæн дзы ничи асайдзæн. 
Æз хорз зонын иу хъуыддаг: Дыууæ, æртæ агуывзæйы чи 
баназы, уымæн налдæр йæ ныхæстæ вæййынц сæ гаччы, нал- 
дæр йæ хъуыдытæ. Мæн та фæнды, цæмæй уæ хъуыдытæ 
дæр æмæ уæ зонд дæр уой æрвонг. Æрвонг уат æмæ мын мæ 
ныхæстæ раст бамбарат. 
Газан, ды алы хатт дæр мæнæй цыдæртæ æмбæхсыс, 
фæлæ, ды бамбæхсынмæ цы хъавыс, уый, мыййаг, судзин 
нæу æмæ йæ дæ тары æнæзынæн ран нæ атъысдзынæ. Уыдон 
сты адæймагæн йæ зæрдæйы сагъæстæ æмæ зæрдæйы сагъæс- 
тæ та цæстытæй æддæмæ лæдæрсгæ фæкæнынц. 
Ныр ды мæнæ ныртæккæ, мæнæ ме ’фсымæры цур, уый 
æфсæрмæй дæхи хъæлдзæг дарыныл архайыс, дæхи тыххъæл- 
дзæг кæныс, фæлæ дæ зæрдæйы цы ис, уый бамбæхсын дæ 
бон нæу. Нæу дæ бон. Дæ цæстытæн сæ кæрæттæ худынц, 
фæлæ уыдон, зæрдæйы цы ис, уымæ не ’ххæссынц. Уымæн 
йæ фæндаг гагуытыл у æмæ дæ гагуытæ та сты æнкъард, æр- 
хæндæг. Уый та сæм дæ зæрдæйы æрхæндæг лæдæрсы. Дæ 
хъæбулмондаг зæрдæ цæуыл риссы, уый та мæ хуызæн ничи 
æмбары æмæ дын хъуамæ зæгъон... Хъуамæ дæм ме ’фсымæ- 
ры цур бахатон. Цæмæй дæм хатын, уый саразын æнæ дæу 
бафæрсгæ дæр мæ бон у. Нæ, фæлæуу. Ды нæ хыл кæндзынæ, 
уый зонын, фæлæ мæнæн хыл ракъахын цас зын хъуамæ уа? 
Æмбисондæн куы баззад: сылгоймаг, дам, бынтон ницыйæ дæр 
тынг рæвдз у дыууæ хъуыддаг саразынмæ: хыл ракъахынмæ 

68 
Къæбысты Зауыр 
æмæ хæринаг саразынмæ. Уæдæ æз дæр ссардзынæн, хыл 
цæуыл ракъахон, уый, фæлæ мæ афтæ нæ фæнды. Мæн фæн- 
ды, цæмæй мæ ацыды фæстæ, дæуæн æндæр бинонтæ куы уа, 
дæуæн сывæллæттæ куы уа æндæр усæй, уæддæр ма мæнæн 
дæр лæджы бынаты уай. Худгæ ма кæнут. Уый нæдæр хæзгул 
хуыйндзæн, нæдæр æндæр исты. Мах кæрæдзимæ уыдзыстæм 
дард, табу абынаты æмæ уæ нæлгоймагон фарнæн, фæлæ нæ 
хуыссæн уат иумæ никуыуал æркæндзыстæм, афтæмæй кæ- 
рæдзи нымайдзыстæм æмкъæйттыл. Дæ ус мын уыдзæн фай- 
нусты бынаты. (Æз æм ахæм цæстæй кæсдзынæн), уæ сывæл- 
лæттæ та, Хуыцау уын сæ дзæбæхæй раттæд, фæлæ уыдзысты 
мæ сывæллæттæ дæр. Æз-иу сæм æрцæудзынæн, ам дæр-иу 
сыл фæцин кæндзынæн, нæхимæ дæр-иу сæ акæндзынæн, цы- 
быр дзырдæй, уыдзæн сын дыууæ мады. Ныр уæ дыууæ дæр 
дзæбæх ахъуыды кæнут æмæ мын уæ ныхас зæгьут. 
Æз ныхæстæн уæд бирæ ницы æмбæрстон, фæлæ сывæл- 
лон ныхас бахъуыды кæнынмæ рæвдз кæм у, уæд сæ бадард- 
тон мæ зæрдыл, фæстæдæр та сæ æмбаргæ дæр бакодтон. 
Лæгтæ иудзæвгар æнæдзургæйæ бадтысты. Газан йæ сæр 
бынмæ æруагъта, арæх-иу йæ фындз схуртт кодта, йæ цæс- 
тытæ-иу фындзсæрфæнæй асæрфта. Æз хатыдтон, лæг сусæ- 
гæй кæугæ кæй кæны. Æрæджиау мæ фыд, Бибо, афтæ зæгъы: 
— Уæ дыууæ дæр уæ кæуын ныууадзут, фæлæ, мæ хо, дæ 
хъуыды, чи зоны, раст у, чи зоны... Нæ, цыдæр бакæнын уæ 
кæй хъæуы, уый раст у, фæлæ ды кæй зæгъыс, уый мæ зæр- 
дæмæ нæ цæуы. Æз куырм, науæд къуырма нæ дæн. Кæрæ- 
дзиуыл куыд зæрдейæ стут, уый уынын æмæ æнæ кæрæдзи 
нæ бафæраздзыстут. Махмæ уæ иу æхсæв куы никуы ничи 
сбон кодта. Мæ мад-иу хатыд, хицæнæй уæ уым чи уыдаид, 
уымæ (кæд иумæ уыдыстут, уæд никуыдæм тагъд кодтат æмæ- 
иу къуыригæйтты дæр аззадыстут): æрлæуу иу æхсæв, мæ- 
нæн дæр мæ хъæбул дæ æмæ дыл æз дæр мæ зæрдæйы фаг 
бацин кæнон. Афтæ дзырдта йæ чызгæн дæр æмæ йæ сиах- 
сæн дæр, иунæгæй уæ чи уыдаид, уымæн. Уыцы хъæбул та- 
иу, гыццыл сывæллон йæхи дуармæ цы хуызæн æфсæнттæй 
фæсайы, афтæ сайдта йæхи: мыййаг, Нинæйæн йæ хъуццы- 
тæй исчи æддæ куы баззайа, мыййаг, уæд та фæрæт не ссард- 
та, уæд суг цæмæй æрсæтдзæн, хæринаг кæнынмæ рæвдз нæу 
Газан, уæд та æххормаг баззад. Ахæм æфсæнттæй-иу уæхи 
сайдтат. Ныр уын æрвылбон кæрæдзи уыныны фадат куы нæ 
уа, уæд цы ми кæндзыстут? Фæлтау, адæм куыд кæнынц... 
Уæ уавæры адæм цы кæнынц, уый бакæнут: æрхæссут иу 
сывæллон искæцæй æмæ йæ схъомыл кæнут. Дæ хæдзары чи 
уа, æдзух дæ хъæбулы номæй кæмæ дзурай, уый суыдзæн дæ 
хъæбул æмæ цæрдзыстут адджынæй. 

Царды фæлтæртæ 
69 
— Мæн фæнды, цæмæй Газанæн уа иу нæ, фæлæ цалдæр 
хъæбулы æмæ æцæгæй йæхи куыд уой, — фидарæй загъта 
Нинæ. 
— Нинæ, деддæ агуывзæйы сæн æркæн, æмæ мын мæ 
зæрдæйыл дæ фæлмæн уырзтæ мауал хаф. Бæргæ фæлмæн 
сты дæ уырзтæ, фæлæ уæддæр зæрдæйæн зын у фæлмæн уырз- 
ты ахæм ныдзæвд дæр! — йæхи фæфидар кодта Газан æмæ 
бадзырдта Нинæмæ. 
— Æмæ алы хатт дæхæдæг куы фæкæныс сæн, — дисгъуы- 
зæй йæм бакаст Нинæ. — Ныр мæнмæ цæмæн хатыс? 
— Ахæм ныхас мын загътай, æмæ цыма ныртæккæ нæ 
дыууæ дæр мæлгæ кæдзыстæм, цыма кæрæдзийы фарсмæ 
фынгыл фæстаг хатт бадæм, ахæм зын ныхас мын загътай 
æмæ... Иугæр афтæ у, уæд ма фæстаг агуывзæ дæр дæ къу- 
хæй баназон. Уадз æмæ дæ къухты ад ахæссон мæрдтæм. 
— Æй, дæу нæлгоймаджы номыл цы радта... — басхуыста 
йæ Нинæ æмæ бавнæлдта дурынмæ. 
Нинæ мæн куы кодта, уæд мæ фыд йæхинымæры дзырд- 
та (йæхинымæры дзырдта, фæлæ йын æз йæ ныхас хъуыс- 
тон): «Кæд сын хъæбулы ад скæнид æмæ сæ æдзухон мастæй 
æрчырыстон уаиккой. Мæнæн уæддæр мæ хъæбул мæ хъæ- 
бул уыдзæн, уадз æмæ искæй хъæбулмондаг зæрдæйыл дæр 
хъæбулы узæлдæй узæла!» — адон сты, комкоммæ сæ йæхæ- 
дæг куыд загъта, афтæ... 
Чысаны доны былыл иу дынджыр хъæуы цæры мæ фы- 
дæн йæ мады хо. Иунæгæй цæры ныр цалдæр азы. Йæ лæп- 
путæ кæмдæр цæрынц. Уыдон мæн ницæмæн хъæуынц, фæлæ 
Нанойы дæр бирæ уарзын. Ахæм цинæй мыл бацин кæны, 
æмæ уый хъæбысы банкъарын мады хъæбысы хъарм. Ацы 
сæрд мæ æрфæндыд Нанойы фенын. Мæ фыдмæ арвыстон 
(уыцы хъæуккаг лæгыл фембæлдтæн, Нинæимæ базары куы 
уыдтæн, уæд), зæгъын, хосгæрдæны йæм ацæуæм. Хос ын 
æркæрдæм йæ хъуццытæн, суг дæр ын æрласæм (мæн фæн- 
дыд мæ фыдимæ иудзæвгар иумæ ацæрын, уымæ та мын На- 
нойæ хуыздæр фадат никуы фæуыдзæн). 
Мæ фыд байхъуыста мæ ныхасмæ. Рацыд махыл æмæ... 
Наноты хъæумæ фæндаг рагæй зонын. Уыцы фæндагыл 
нын æндæр хæстæг никуы цæры, фæлæ уыцы бон æндæр 
рæтты куы цыдыстæм, уæд бафарстон мæ фыды: 
— Ауылты куы никуы цыдыстæм, Баба? 
— Нуца йæ цæгатмæ цыдæр ныхæстæ раиыстыдта. Абон 
сыл куы нæ сæмбæлой, уæд байрæджы уыдзæн... Ды тæрсгæ 
ма кæн. Уыцы зæронд ус æмæ лæг дæ зæрдæмæ фæцæудзыс- 
ты, мах та сæм бирæ нæ афæстиат уыдзыстæм. Абон, хур ма 
дзæвгар уыдзæн, афтæ бынаты, ома, Нанотæм уыдзыстæм. 

70 
Къæбысты Зауыр 
Æз ницыуал загътон. 
Мады узæлд уæддæр цæй ад кæны, уый нæ зыдтон. Хъусгæ 
йæ кодтон. Ме ’мцахъхъæнтæ-иу сæ мæдты кой куы кодтой, 
куы-иу сæ æппæлыдысты, уæд сæ ныхасы уагыл бæрæгуыд... 
Сæ ныхасæй-иу мæм ахæм æхцон хъарм лæдæрст, фæлæ уыцы 
хъарм адæймаджы уды цы хуызæн рæвдыдæй рæвдауы, уый, 
æвæццæгæн, æрмæст мады хъæбысы ис банкъарæн. Æз та 
уый никуы банкъардтон... Мады хъæбыс цы хуызæн хъар- 
мæй хъарм кæны хъæбулы зæрдæ, хъæбулы уд, уый никуы 
бафæлвæрдтон, искæй ныхæстæ та мын æй æххæстæй не ’мба- 
рын, не ’нкъарын кодтой æмæ мæ уд хъизæмар кодта мады 
рæвдыды ад иу хатт уæддæр банкъарын мондагæй. 
Тæригъæд зæгъын æвзæр у, стæй мады рæвдыдмæ бæл- 
лыдтæн, зæгъгæ, кæй дзурын, уымæй афтæ мачи ахъуыды 
кæнæд, зæгъгæ, йæ Нинæ нæ рæвдыдта. Мады рæвдыды ад 
ын чи скодтаид, ахæм узæлдæй йыл никуы баузæлыд. Нæ, 
уый мæныл куыд тади æмæ руадис... Стæй канд Нинæ цæ- 
мæн? Газан мыл афтæ цин кодта алы хатт дæр, афтæ мæ 
рæвдыдта, æмæ-иу уый узæлд, уый рæвдыдмæ устытæй би- 
рæтæ бахæлæг кодтой. Нинæ та... Уый рæвдыдæн æппын- 
дæр абарæн ницæимæ ис, фæлæ уæддæр мæнмæ афтæ каст 
æмæ мады рæвдыды ад бынтон æндæр у... 
Ныр Нуцайы цæгатмæ куыд æввахс кодтам, афтæ... Ис- 
дуг зивæг кодтон. Мæ фыд мын куы загъта, нырма уал Ну- 
цайы цæгатмæ хъуамæ бауайæм, зæгъгæ, уæд мæ зæрдæ цы- 
дæр уæззау сæххæттæй ныссæххæтт ласта. Нуца мæм, йæхи 
сывæллæтты райгуырды фæстæ цы цæстæй ракаст, уый мæ 
нæ ферох ис. Нæ, уымæн нæй ферохгæнæн! Уый ахæм схо- 
йаг, ахæм зæрдæмарæг æрбакаст уыд, æмæ уый ферох кæны- 
нæн бирæ цыдæртæ хъуыдис. 
Нæ мæ фæндыд уыдонмæ баздæхын, уыцы æрбакастæй 
ма мæм, мыййаг, иу хатт кæддæр исчи куы ’рбакæса, зæгъ- 
гæ, уый тæсæй. Фæлæ мæ фыды та тынг фæндыд. Сæ чызг 
сæм цыдæр раныстадта, зæгъгæ, æмæ йын абон æнæфæхæц- 
цæ нæй гæнæн... Уыцы ныстуан абон хъуамæ бынатыл сæм- 
бæла, зæгъгæ, куы загъта, уæд йæ цæстытæй та кастис йæ 
уды бæллиц. Æмæ мын уыцы уды бæллиц дзырдта, бакæс мæ 
коммæ. Мæн абон фæнды мæ каисты фенын æмæ бакæс мæ 
коммæ. Ды мæ коммæ куы нæ бакæсай, уæд мæнæн дæ ных- 
мæ дзурæн нæй. Æнæуый дæр дæ иу хатт асхуыстон мæхи- 
цæй, ныр ма дæ фæндоны сæрты куы ахизон, ныр ма дæм 
куы нæ байхъусон, уæд та дæ ногæй асхойдзынæн æмæ мын 
уый иу хатты тад нал бакæндзæн, уый иу хатты æппæрст нал 
ныккæндзынæн мæхицæн. 
Фæтæригъæд кодтон мæ фыдæн, афтæ мын кæй лæгъстæ 

Царды фæлтæртæ 
71 
кодта йæ цæстыты æрбакастæй, уый тыххæй йын фæтæри- 
гьæд кодтон æмæ йын мæхæдæг загьтон: 
— Ацæуæм. Фæхæццæ кæнæм уьщы ныстуан, науæд ху- 
динаг у. 
— Бирæ дзы нæ афæстиат уыдзыстæм, — мæнæн ныфс 
авæрьгаы тыххæй афтæ бакодта. — Кæд дæ нæ фæнда, уæд 
сæм мидæмæ цæугæ дæр нæ бакæндзыстæм. Уынгæй сæм 
бадæтдзыстæм сæ ныстуан æмæ... Абон ма хуруæлиау уыдзæн, 
афтæ фæхæццæ уыдзыстæм нæ фысымтæм. 
— Нæ, мидæмæ сæм бацæудзыстæм, Баба, — æз ын æм- 
бæрстон йæ зæрдæйы хъуыды. Æмбæрстон цы? Æз ын... Йæ 
ныхæстæ йын куыд хъуыстон, афтæ йын ныхæстæй хъуыстон 
йæ зæрдæйы бæллиц дæр æмæ йын ноджы тынгдæр фæтæ- 
ригъæд кодтон. Уый тыххæй йын загътон: — Бацæудзыстæм 
сæм мидæмæ. Кæд дæ фæнды, уæд сæм кæрдзын бахæрынмæ 
дæр æрлæудзыстæм. 
— Куыд дæ фæнды... Дæу куыддæриддæр фæнда, афтæ 
бакæндзыстæм. 
Ныр цæуæм, æмæ æз мæхинымæры дзурын: 
«Дæттæй, мæ мады узæлды ад мын чи скæна, ахæм рæв- 
дыдæй мæ куы барæвдауид Нуцайы мад. Дæттæй, тынг мæ 
куы барæвдауид æмæ, мæ зæрдæ куыд ныррухс уа уыцы рæв- 
дыдæй, уый мæ фыд куы фенид, уæд куыд фæцин кæнид, 
куыд æхсызгон ын уаид!» 
Хъæу хуындис Ногхъæу. Цардысты дзы Барататæ. Сыгъ- 
дæг ирон адæм Барататæ дзы цард (мæ дыккаг... мæ чындз дæр 
Барататæй уыд). Барататы зæронд лæг æмæ ус (сæ сывæллæт- 
тæй семæ ничиуал уыд, сахары цардысты) бадтысты кæрты. 
Кæрдо бæласы бын фæхсбандоныл бадтысты, кæрты дуар сæм 
куы бахостам, уæд. Дуар, кулдуар мидæгæй æхгæд нæ уыд. 
— Мидæмæ рахиз, кæцы дæ,— радзырдта нæм лæг йæ 
бæзджын хъæлæсæй. 
Мæ фыд зыдта, дуар куыд кæнгæ у, уый æмæ йыл бахæ- 
цыд. Мæн исдуг не ’рхъуыды кодтой... Хъуыды та мæ куыд 
нæ æркодтаиккой, фæлæ мæ фыд йæ сæвджын гуырæй æга- 
сæй бамбæрзта нарæг кулдуар æмæ æз йæ аууон аззадтæн. 
Уый тыххæй зæрæдты цины фыццаг ратæдзæнтæ мæ фыды 
фесты. Æз куыддæр фæтыхстæн, æви мæм исты хъыг фæ- 
каст, уый дзæбæх нæма равзæрстон, афтæмæй йæ иувæрсты 
фæмидæгæй дæн. Фыццаг мæ ауыдта ус. Зæронд ус мæ ауыдта 
æмæ уыцы циндзаст, цинæвдылд хъæлæсæй афтæ фæкодта: 
— Уый та кæй гыццыл хуры тын у, йæ гыццыл низтæ 
йын бахæрон? 
— Уый мæ лæппу Сослан у,— цыма мын искæмæй байсынæй 
тарст, уыйау мын мæ уæхскыл æрхæцыд йæ къухæй мæ фыд. 

72 
Къæбысты Зауыр 
— Сослан у! — Ноджы цинзæлдæр хъæлæсæй сдзырдта ус 
æмæ мæм февнæлдта. Хъуамæ мыл фæхæцыдаид, фелвæста- 
идмæйæ хъæбысмæ, фæлæ æгæр уæззау разындтæн, æгæр 
зын сисæн разындтæн йæ мæллæг зæронд цæнгтæн æмæ уæд 
фæдзуццæг кодта æмæ мыл афтæ зæхмæ ныттыхст, тынг ад- 
джын хъæбыс мын ныккодта. 
— Æмæ ай мæнæ йæхæдæг уды къæртт куы у, ай мæнæ 
зæрдæйы хуызæн хъæбул куы у, уæд ууыл æддæмæ ахæцын 
кæй зæрдæ бакуымдта, мæ тæригъæд та йын зæгъон? Ай 
мæнæ уды хуызæн хъæбул куы у, йе ’гæр фæкала мæ бирæгъ 
чызг, уæд куыд бакуымдта йæ зæрдæ афтæ бакæнын? Куыд 
æм байхъуыста йæ ныййарæджы зæрдæ. Уадз йæ сылгойма- 
гон зæрдæ дурæй конд уæд... Сылгоймаджы риуы дыууæ зæр- 
дæ æмæ дыууæ уды цæры. Уадз йæ сылгоймагон уд ихы 
къæртт дæр фестæд, фæлæ йæ мады уд, йæ мады зæрдæ та 
куыд нæ разындысты хъарм æмæ фæлмæн? Куыд атыдта зæр- 
дæйы хуызæн хъæбулы йæ фыды уæзæджы риуæй, цы хæ- 
лæг кодта, уды хуызæн хъæбул дæр ма йæм мады номæй 
дзырдтаид, уый йæхицæн... 
— Рауадз-ма лæппуйы æмæ йыл æз дæр ацинтæ кæнон,— 
нырмæ æмцад лæуушд зæроад лæг, ус йæ дзурын æмæ йæ 
узæлынтæй куынæуал æнцад, уæд йæ бон кæсын нал уыд 
лæгæн æмæ сдзырдта лæгъстæгъуызæй. — Рауадз-ма йæ, гор- 
мон, стæй ам нæ уыдзæн! Ахсæв сæ никуыдæм ауадздзынæн, 
ахсæв нæ, иу къуыри нæм уæддæр куы нæ фæуой, уæд сæм 
дзыхæй дæр нал сдзурдзынæн. О, æмæ йыл уый фæстæ... 
— Нæлгоймаг та цы æмбары сывæллоныл цин кæнынæн! — 
сдзырдта ус æмæ та мæ тынг ныттыхта йæ хъæбысы. Ныттыхта 
мæ, æз дæр мæхи арфдæр ныуæрдын йæ хъæбысы. Уыцы рæв- 
дыд, уыцы хъарм хъæбыс афтæ адджын уыдысты æмæ... Мæ 
уд рагæй йæ былтæ кæмæ хордта, ахæм адджын узæлд бан- 
къардтон æмæ ме уæнгтæ фæхицæн нал куымдтой уСы хъæбысæй. 
— Уæд мын дæхæдæг цæр, кæд дæуы йеддæмæ ничиуал 
ницы зоны! — сбуцтæ йыл кодта лæг æмæ нæм хæстæг бацыд. — 
Рауай, мæ лæппу, æмæ дæ æз стæй мæ бæхыл сæвæрдзы- 
нæн,— мæ цонгмæ мын бавнæлдта. Бæхы коймæ рахызтæн, 
мады хъæбысы ад мын чи скодта, уыцы хъæбысæй. 
— Æцæг цæй хорз лæггаг дæ, дæ рынтæ дын бахæрон,— 
лæг дæр мыл зынæй схæцыд, фæлæ усы цæстмæ йæхи нал 
басаста, æз дæр ын фæтæригъæд кодтон. Уый мæ аивтæй бан- 
донмæ хæстæг бакодта. Æрбадт, стæй мæ систа йæ хъæбысмæ, 
кæй зæгъын æй хъæуы, мæхæдæг дæр ын аххуыс кодтон. 
— Ай æцæг куы у зæрдæйы хуызæн хъæбул, уæд... Дæ 
бирæгъ чызг ам дæр никæимæ фидыдта... 
— Мæ чызг цæмæн у? — фæхъыг æм ис ус. — Цæмæн у 

Царды фæлтæртæ 
73 
мæ чызг? Дæуæн дзы ницы хай ис? Уый, мæнмæ гæсгæйæ, 
иууылдæр дæуæй фæцис. 
— Уæд мын дæхæдæг цæр, кæд... Æз... — Ам цы загъта- 
ид, уый нал базыдта æмæ мæ фыды ’рдæм фездæхт: — Мæ 
фæндæй æмæ иууылдæр дæу аххос у. Нæ фыдæлтæм-иу лæг 
йæ усы... Уадз, уымæй сабырдæр, уымæй чырыстондæр ус 
ма уæд, уæддæр æй бон æппын къаддæр дыууæ хатты хъуа- 
мæ надтаид. Сылгоймаг æмæ нымæткъуы уис иу уавæрæн 
сты: цас æй тынгдæр нæмай, уыйбæрц фæлмæндæр æмæ фи- 
дардæр кæны... 
— Ды мæ цал хатты фæнадтай, нымæткъуы уисы хицау? — 
зулмæ йæм бакаст ус. 
— Бирæгъмæ нæмыны онг йæ ныфс чи бахæсдзæн? — 
æвæццæгæн йæ ацы дзырд йæхи ныхмæ кæй фæцис, уый 
тыххæй йыл фæфæсмон кодта æмæ сдзырдта ныллæг, уисæн 
æнгæс хъæлæсæй. 
— О, æмæ бирæгъæн йæ лæппын дæр бирæгъ вæййы, 
æмæ мын ме сиахсы ма æфхæр... 
Изæры бæхыл æцæг абадтæн, сæрвæты кæм баст уыд, уыр- 
дыгæй хæдзармæ... Куыд æхсызгон мын уыд бæхыл бадын! 
Ацы хæдзары банкъардтон мады узæлды ад æмæ зæронд 
фыды аудæг зæрдæйы хъарм. Йæ бæхыл мæ кæй авæрдта, 
уый тыххæй мын скодта æцæг мæхи зæронд фыды ад. 
Мæ къах мæ дзы нал хаста, фæлæ æртыккаг бон (уæдмæ 
ма ноджы уыцы бæхыл иуцалдæр хатты сбадтæн) мæ фыд дæр 
нал æрлæууыд. Нанойæн, дам, йæ куыстæгтæ куы нæ акæ- 
нæм, стæй, дам, нæ нæхи хъуыддæгтæм дæр æркæсын хъæуы. 
Цы Ногхъæуæй рацыдыстæм, уый фæстæ ма нæ цæуын 
хъуыд ноджы иу Ногхъæуыл (Ирыстоны бирæ ис Ногхъæу- 
тæ;, уый фæстæ Кæройнаг хъæуы. Уыцы рæгъæй æвæрд сты 
Ногхъæутæ æмæ æндæр хъæутæ, хохы фахс кæм фæлæнк ис, 
уым. Кæройнаг хъæуы фæстæ уыцы лæнкау тæссары лæууыд 
Фæткъуыджын. Уырдыгæй фалæмæ дзы æндæр хъæутæ дæр 
уыд, фæлæ Фæткъуыджыны дæллаг фарс иу даргъ агъуысты 
(æнхъæл дæн колхозы хъомты скъæт уыдис) фæрсты фæуыр- 
дыг кодтам (Наноты хъæумæ æз ацы фæндагыл никуы цыд- 
тæн æмæ сæ нæ зыдтон). 
— Ауылты ныггæпп кæндзыстæм Чысаны доны былмæ, — 
зæгъы мæ фыд. — Уæлæты машинæвæндаг дардыл зилы, мах 
та доны сæрты нарæг хидыл бахиздзыстæм, стæй къутæр- 
джын атагъайы иукъахвæндагыл бауайдзыстæм æмæ... 
Иудзæвгар, гæзæмæ чи фæбур ис, уыцы мæиæуы хуымы 
кæрæтты ныууадыстæм, стæй хъæд къулы фæуырдыг кодтам 
æмæ, æцæгæй дæр, уайтагъд рæбыны февзæрдыстæм, нæ разы 
та уыцы æмвæтæнæгæй цыдис Чысаныдон. /Ениу уыцы къан- 

74 
Къæбысты Зауыр 
нæг цæугæдон цас æмвæтæнæгæй цыдаид, фæлæ, æвæццæ- 
гæн, уалдзæг тынг раивылы æмæ йæ алывæрстæ дардыл бах- 
сыдта, сæ дур сын уæлхур фестын кодта æмæ йæ авналæнтæ 
зынынц афтæ æмвæтæнæгæй. 
Рæбынмæ куы ’рхæццæ стæм, уæд ма нæ хидмæ бауайын 
хъуыд иу цъус, фæлæ ахæм æнагъæддаджы ныв ауыдтам æмæ 
нæ дыууæ дæр дзыхълæуд фæкодтам: 
— Донæн фаллаг фарс лæууыд урс бæх. Бæх ивтыгьд 
уыдис уæрдоны. Уæрдон дæр æмæ бæх дæр лæууыдысты æн- 
цад. Уæрдонæн махæрдыгæй фарс уыдис бæрзонд цалх, ин- 
нæрдыгæй иу лæг, бызгъуыр пысултæ кæуыл уыд æмæ йæ 
цæсгом рагæй æнæдаст кæмæн уыд (хæстæг æм уыдыстæм 
æмæ нæм дзæбæх зынд йæ фадбарц), ахæм лæг уыцы æна- 
рæхст лæуд кодта гуыбырæй æмæ цæуылдæр хæцыд. 
— Уый уæрдоны сæмæныл хæцы, мæгуыр, — сдзырдта 
мæ фыд. — Æвæццæгæн йæ цалх рахауд æмæ йæ куыд бакæ- 
на, уый нал зоны, мæгуыр Екъо. 
— Чи Екъо? — бафарстон æй. Æниу æй уæдмæ дæр фед- 
тон кæддæрты. Диссаг у, куыд мæ ферох ис. 
— Иу мæгуыр, зондцух лæг у,— загъта мæ фыд æмæ ма 
цыдæр хъуамæ загътаид, фæлæ Екъо зæхмæ æруагъта сæ- 
мæн. Уæрдон уырдæм кæцæй æрбацыд, уыцырдæм ауад иу- 
фондз къахдзæфы. Æргуыбыр кодта æмæ схæцыд цалхыл. 
Схъил æй кодта, иудзæвгар æм фæкаст, стæй та, уæрдон кæм 
лæууыд, уыцырдæм акаст. Иудзæвгар фæкаст уыцырдæм, 
ацырдæм, стæй цалхы фæстæмæ æруагъта, бацыд сæмæнмæ, 
схæцыд та йын йæ кæроныл. 
— Бацæуæм æмæ йын аххуыс кæнæм, — загъта мæ фыд 
æмæ фæраст ис. Æз дæр иу къахдзæф акодтон йæ фæдыл, 
фæлæ мæ хъустыл кæйдæр дзурын ауад æмæ æрлæууыдтæн. 
Кæцæй мæм дзырдæуыд, уыцырдæм акастæн æмæ... Адæй- 
маг уыд, фæлæ адæймаджы хуызæн дæр нæ уыд, уымæн æмæ 
дзы рухс каст. Лæг лæууыд, фæлæ йæ аууон чи хъуамæ уыда- 
ид, уыцы дуртæ мæм дзæбæх зындысты æмæ æз фæдис код- 
тон, хъуамæ дзы фæтарстаин, фæлæ мæм сдзырдта: 
«Тæрсгæ мæ ма кæн. Æз дæ амонд дæн æмæ алы хатт 
дæр демæ дæн. Цыдæриддæр аразыс, уыдон иууылдæр мæ 
зондæй аразыс. Нырæй фæстæмæ дæр афтæ уыдзæн, цы дæ 
аразын хъæуы, уыдон дын амондзынæн æз. Дæхи фæндæй 
макуы мацы араз. 
— Мæнæй дæ цы хъæуы? — тæрсгæ дзы нал кодтон. Кæй 
дзы нæ тарстæн, уый мæхимæ дæр дис фæкаст, фæлæ цыма 
рагон зонгæтæ стæм, уыйау дзы нал тарстæн æмæ йæ бафарстон. 
— Екъойы бæх дæ зæрдæмæ нæ цæуы? — дзуаппы бæсты 
мæ бафарста. 

Царды фæлтæртæ 
75 
— Цæуы, — загътон æмæ ма ме ’взаджы цъуппыл иу 
дзырд абадт æмæ уый дæр загътон: — Екъо йæхæдæг дæр 
цæуы мæ зæрдæмæ. 
— Уæдæ хорз... 
Мæ фыд хиды хъусмæ бахæццæ ис. Ам фæлæууыд, æвæццæ- 
гæн мæ хъуамæ бафарстаид, хидыл ауæнддзынæн æви нæ, уымæй, 
фæлæ йæ фæстæ куы нæ уыдтæн, уæд мæм фæстæмæ фездæхт. 
— Цы кодтай? Мыййаг дæ исты срыст? 
— Нæ, фæлæ мæнæ...— хъуамæ загътаин, мæнæ мæ ацы 
лæг ныуурæдта, зæгъгæ, фæлæ мын уый, йæхийау рухс кæм 
каст, ахæм къухæй мæ дзых амбæрзта: 
— Уыдæттæ дын нырма дзурæн нæй. 
— Цы кæныс, дæ низтæ бахæрон? — мæ фыд афæлурс ис 
æмæ мæ разы дзуццæджы абадт. Æз мæхи фæндæй нæ, фæлæ 
бынтон æнæнхъæлæджы сдзырдтон: 
— Мæ сины цыдæр фæлæууыд. Мæ къах андзыг æмæ 
мын размæ айсын нал бакуымдта. Ныр дзæбæх дæн, — цæ- 
мæй мыл баууæнда, уый тыххæй йæ разæй фæцæуæг дæн. 
Хидыл ахызтыстæм. Бахæццæ стæм Екъойы цурмæ. 
— Салам, Екъо,— сдзырдта мæ фыд. Екъо уæд гуыбырæй 
лæууыд æмæ дыууæ къухæй хæцыд, йæ уæраджы чъириты ’хсæн 
йæ чъил кæмæн æрбакодта, уыцы цалхыл. Гуыбырдзæфæй лæу- 
уыд, афтæмæй ивадæг цæстытæй каст, чысыл фалдæр йæ сæ- 
мæны æнæцалх кæрон стыр дойнаг дуры рæбынмæ чи ныббы- 
цæу кодта, уыцы уæрдонмæ. Ныхасы фехъуыстæй чысыл стъ&л- 
фæгау фæкодта, фæлæ йæ цæстытæ уæддæр уыдысты ивадæг. 
Ивадæг уыдысты йæ цæстытæ æмæ сæ ницæуыл дзурæг кастæй 
æрбакаст мæ фыдмæ. Уый йын йæ цонгмæ бавнæлдта (Екъо 
дзургæ ницы скодта). Бавнæлдта йын йæ цонгмæ мæ фыд æмæ 
йын иннæ къухæй та уæрдоны æнæцалх сæмæнмæ бацамыдта: 
— Ацу æмæ уæртæ сæмæныл схæц. 
Екъо цалх раттыны фæнд нæ кодта. Ногæй та акаст, дуры 
рæбынмæ чи ныббыцæу ис, сæмæны уыцы кæронмæ æмæ 
æнцад лæууыд, фæлæ йын мæ фыд йæ цонг нал суагъта. 
— Екъо,— йæ æвдæлон къухæй йын йæ уæхск æрхоста,— 
бацу æмæ уæртæ сæмæн уæлæмæ сис, науæд дын ыл мæлдз- 
гуытæ амбырд сты. Бакæс ма, куыд ыл æнцайынц. Афтæмæй 
дын дæ уæрдон дæр æмæ дæ бæхы дæр дæлзæхмæ аласдзыс- 
ты уыцы æдзæсгом мæлдзгуытæ. 
— Куыд мын æй аласдзысты! — фæкодта Екъо æмæ цалх 
феуæгъд ис йæ къухтæй. — Мæн нæ уынынц? Куыд мын 
æй... — згъорæгау акодта сæмæны ’рдæм. Февнæлдта йæм 
æмæ ахъаззаг æлгъыст ныккодта, йæ уæрдон аласынмæ йын 
чи хъавы, уыцы мæлдзгуыты. Сæ мæдты сын нылгъыста æмæ 
сæмæн зынæй систа хæрдмæ. Мæ фыд дæр схъил кбдта цалх, 

76 
Къæбысты Зауыр 
сындæг, Екъо йæм куыд кастаид æмæ, цы аразы, уæрдоны 
цалх куыд тулы, уый дзæбæх куыд федтаид, афтæ йæ тулы 
æмæ дзуры Екъомæ: 
— Искуы ма дын куы рахауа, уæд-иу æй мæнæ афтæ 
батул сæмæны цурмæ. 
Мæ фыд батылдта цалх, йæ бынаты йæ бакодта. Екъо 
йæм бирæ фæкаст (цалхмæ), стæй йæ сæр банкъуыста. Цыма 
стыр æрхъуыды разынд мæ фыдмæ æмæ йыл дис кодта, ахæм 
æнкъуыстæй банкъуыста йæ сæр. 
Мæ фыд ма уæддæр цыдæр агуры. Уæрдон уыйонг æнæ 
цалхæй кæцæй æрбатылд (сæмæны фæд змисыл дзæбæх зын- 
ди), уырдыгæй уæрдонмæ агуры дурты æхсæн. Екъо йæм уыцы 
дисгъуызæй кæсы. Йæ фæдыл зилы æмæ йæм кæсы. Мæ фыд 
зæхмæ куы фæгуыбыр кæны, змис куы азмæнты, уæд та Екъо 
уырдæм ныккæсы. Цыма дзы мæ фыд цы ссардта, цы дзы ра- 
къахта, уый басгарын, бабæрæг кæнынмæ хъавы, уый каст æм 
ныккæны уыцы лыстæджьггы. Æппынфæстаг та азмæста мæ фыд, 
йæ зæрдæ кæдæм фехсайдта, уым æмæ дзы систа цыдæр цурк- 
гонд. Екъомæ йæ равдыста. Уый йæ айста, фæракæс-бакæс æм 
кодта, стæй йæ бахаста æмæ, цалдæр хус уидаджы къæцæлы 
кæм уыд, уыцы гуыффæмæ йæ баппæрста. Æвæццæгæн æй 
хуымæтæджы суджы къæцæл æнхъæлдта æмæ йæ баппæрста, 
сугты номыл цы цалдæр уидаджы къæцæлы ласта йæ уæрдо- 
ныл, уыдон æхсæнмæ. Мæ фыд ын йæ уæхск æрхоста, стæй 
систа уыцы цуркгонды фæстæмæ æмæ, цалх кæм бакодта, уым 
æй сæмæны хуынчъы нытъыста цалхæн æддейæ. Иу дурæй йæ 
фидар ныкъуырдта, стæй та æрхоста Екъойы уæхск. 
— Ныр æй кæн, æфсымæр. 
Екъо бæхы размæ куы фæцæйцыд, уæд мæ тынг бафæн- 
дыд йæ бæхыл абадын. Саргъы бæсты йыл цы чъехигонд 
уыд, уым сбадæн нæ уыд, уымæй мæ ницы ныфс уыд, фæлæ 
мæ уæрдоныл куы авæрид, уый тынг бафæндыд æмæ йæ фæ- 
дыл хъуамæ базгъордтаин балæгъстæ кæныны тыххæй, фæлæ 
мын цыдæр мæ уæхскыл фæстæмæ фæхæцыд, мæ хъусы мын 
æрбадзырдæуыд: 
«Абон фаг у. Сом дæ цы æрфæнда, уым дын дæ рохтыл 
фæстæмæ ничи фæхæцдзæн». 
Мæн бæхыл бадын нал æрфæндыд. Уый дæр йæ уæрдо- 
ны цæлхытæ дурты сæрты тулгæ ацыд. Мах ма йæ фæдыл 
иудзæвгар фæкастыстæм, стæй, дурты ’хсæнты калмау къæдз- 
мæдзытæй чи ацыд, уыцы къахвæндагыл араст стæм. Иу ран 
къутæрты ’хсæнты къаннæг доны сæрты куы бахызтыстæм, 
уæд уым баййæфтам иу ацæргæ лæджы. Фæндаджы былыл 
цы къаннæг цæхæрадон уыд, уым рывта цыдæртæ. 
— Байрйай, Федро! — бадзырдта йæм мæ фыд. 

Царды фæлтæртæ 
77 
— Æгас цæуай, Бибо, — йæ кусын фæуагьта, ракаст нæм 
æмæ сдзырдта уыцы лæг, стæй ма бафарста: «Цы хур, цы 
къæвда дæ... Ауылты куы никуы цыдтæ. 
— Фæзынд, мæ хур. Ауылты мæ чи ракодта, ахæм хъуыд- 
даг фæзынд. 
— Æвæццæгæн та дæ мады хойæн истытæ аххуыс кæнынмæ... 
— Уæдæ йын цы бакæнон? 
— Йæ фырттæ, мæ хур, хъæу сæ сæрмæ нал хæссынц... 
Цы арæзтай Екъоимæ? — цæхгæр фæзылдта йæ ныхас. 
— Деддæ йæ уæрдоны цалх рахауд æмæ йын æй бакодтон. 
— Йæ тæригъæд ын бахæрæд, уыцы уагмæ йæ цы Хуы- 
цау æрæппæрста, уый. Æмæ хуымæтæджы лæг уыд, æнхъæ- 
лыс? Бухгалтер. Уæлæ ардыккаг Ногхъæуы колхозы бухгал- 
терæй куыста. Ныр та ма æрмæст æртæйы онг зоны ныма- 
йын. Цыфæнды нымæцтæй йæ фæрс, алцы дæр ын у æртæ. 
— Гас бакус, Федро,— загъта ма мæ фыд. 
Нано цæхæрадоны хъæдындзтæ рывта. Æмбонды сæрты 
йæм бакастыстæм. Дзуццæджы бадтис (йæ фæсонтæ уыдысты 
махырдæм) æмæ цыдæртæ гуым-гуым кодта. Æз афтæ фен- 
хъæлдтон, зæгъын, заргæ кæны. Æхсызгон мын уыдис, хъæл- 
дзæг кæй у, заргæ кæй кæны, уый æмæ йæм хъуамæ æмбон- 
ды сæрты багæпп кодтаин, фæлæ мын мæ фыд мæ цонгыл 
фæхæцыд. 
— Хъарæг кæны, — æргуыбыр мæм кодта æмæ сдзырдта 
мæ хъусмæ хæстæг. — Уадз æмæ йæ хъарæг кæронмæ ахæц- 
цæ кæна, науæд ын зын уыдзæн. 
— Заргæ кæны! — мæн нæфæндыд... Нанойы æзбирæуарз- 
тон æмæ, æнкъард, рыстзæрдæ уа, уый мæ нæ фæндыд æмæ, 
хъарæджы коймæ мæхицæн мæ зæрдæ æрбауынгæг ис. — Хъа- 
рæг нæ кæны, заргæ кæны,— сдзырдтон ногæй. Сдзырдтон, мæ 
ныхас Наномæ куыд нæ фехъуыса, ахæм ныллæг хъæлæсæй. 
— Ма дзур,— мæ фыд мын йæ арм мæ былтыл æрбаны- 
хæста. — Тæригъæд у. 
Адæймаджы мидæнкъарæн стыр диссаг у! Мах цы бæрц 
ныхæстæ загътам, уыдонæн сæ зæлтæ нæхи хъусты онг дæр 
нæ фæхæццæ сты. Фылдæр былты змæлдæй ныхас кодтам, 
фæлæ Нано цыдæр æгъдауæй фæхатыд, фæстæрдыгæй йæм 
чидæр кæй кæсы, уый. Базыдта йæ æмæ йæ хъарæг æрдæгыл 
фæурæдта... Æрдæгыл æй фæурæдта, зæгъгæ, кæй зæгъын, 
уый мæхи æрымысгæ хъуыды у. Чи зоны, кæронмæ фæцис, 
йæ хъарæджы цы зæгъынмæ хъавыд, уый. Куыд фæнды уæд, 
уæддæр уый цæхгæр фестад, фæстæмæ фæзылд. 
— Гъæ, дæ сæры бæсты фæцæуон, мæ мады зæнæджы 
хъæбул! — фæкодта æмæ нæм йæхи раппæрста. Тыхстытæ, 
пъатæ, хъæбыстæ... Йæ цæссыг бынтон нал урæдта. Æнæ- 

78 
Къæбысты Зауыр 
уый дæр ын йæ цæсты алгъыл лæууыдысты йæ цæссыгтæ 
æмæ иугæр йæ масты уæлхъус уыцы цины æнкъарæн æрба- 
лæууыд, уæд æнæуый дæр æркæлынæввонг цæссыгтæ сæхи 
нал баурæдтой æмæ гæр-гæрæй згъæлдысты. Гъæ, дæ нывонд 
фæуа мæ зæронд сæр! — Ныр бынтондæр мæнмæ раздæхт 
æмæ мын пъатæ кæны. — Ай мæнæ зæды хуызæн хъæбул куы 
у, йæ нывонд æрбауон, уæд æз хъæбул мондагæй афтæ цæ- 
мæн хъизæмар кæнын? Мæхиуæттæ мæ ферох кодтой, фæлæ 
ма ды уæддæр цæр мемæ æмæ хъæбулы мондæгтæ дæуæй 
уæддæр исон! — кæуы, афтæмæй дзуры, мæгуыр... 
— Ничиуал фæзынд дæ фырттæй? — чъызгæ йæ бафарста 
мæ фыд. 
— Уæд сыл мæ тæригъæд ныккæлæд, — йæ къух мæсты 
риуыгъд акодта. — Дзæгьæлы у сывæллоныл... Æниу дзæгьæлы 
дæр цæмæн у? Дзæгъæлы кæмæн у, уымæн у. Ныр мæнæ ды 
мæ хойы хъæбул дæ æмæ ма мæнæн дæр æрвыл аз мæ куыс- 
тытæ ды куы бакæныс. Мæ мæгуыр хойы ахæм амонд куы 
уыдаид, æмæ ма дæу æмæ дæ хъæбулты хурæй куы бафсæс- 
таид, уæд уымæн куыд уыдаид дзæгъæлы, дæуыл цы бафы- 
дæбон кодта, уый? Мæнæн чи лæггад кæны, уый йæхи ма- 
дæн нæ балæггад... 
— Мады хойæ дæр мады ад цæуы, Нано, æмæ цы уæлдай 
у? — йæ цонг йæ мады хойы фæсонтыл æрбатыхта мæ фыд. 
— Æмæ мады хойæ кæм цæуы мады ад, уым мадæн йæ- 
хицæй тынгдæр ма хъуамæ цæуид уыцы мады ад? Мæ хъæ- 
бултæн цæуыл нæ кæны сæ мад мады ад?.. 
— Уыдон дæр бынтон ма ’фхæр. Дзæбæх-иу дын куы 
лæггад кодтой... 
— Цин дын афтæ фенон, цалынмæ гыццылтæ уыдысты, 
фæлæ куыддæр кусынхъом фесты, афтæ мын мæ къух уазал 
доны атулын куыд нæуал уагътой. Уыцы Уырысмæ куы ацы- 
дысты, ахуырмæ, уæддæр ма, цалынмæ ахуыр кодтой, уæд- 
мæ æрвыл сæрд дæр тындзыдтой ардæм. Куыддæр-иу ахуы- 
рæй суæгъд сты, афтæ тындзыдтой æмæ мын кæрт рамæрзын 
дæр никуыуал бауагътой. Стæй, куыддæр устытæ ракуырд- 
той... Хистæр раздæр ракуырдта æмæ уый нал æрцыд уыцы 
сæрд. Уæддæр кæстæр æрцыд æмæ ма мын иунæгæй дæр 
бакодта мæ кустытæ. Суг-иу мæхæдæг æндæртæн лæвæрдтон, 
ныр уæртæ Чысаныдоны былтыл зилын æмæ уидзын къæ- 
цæлтæ. Уæддæр дæ цæрæнбон бирæ уæд, науæд зымæг цы 
кæнин? Сæрд уыйбæрц суг нæдæр хъæуы. Иу дæлармы дзаг 
мын хæринæгтæ-йедтæ акæныны фаг свæййы. Науæд мæ фосы 
муртæн цы кæнин? Фыстæджытæ мæм фыстой, ныууæй, дам, 
кæн дæ хæдзар, дæ фæллой æмæ, дам, рацу ардæм. Æмæ 
куыд ацæуон? А, хæдзар ауæй кæндзынæн, фæллой дæр дымды 

Царды фæлтæртæ 
79 
фæуæнт. Аслам аргъыл сæ исчи айсид, фæлæ сын сæ мæгуыр 
фыды, сæ мæгуыр зæрæдты ингæнтæ та кæмæн ауæй кæнон? 
Уыдон дæр уæййаг фесты æви сын цы бакæнон? Науæд сын 
сæ уæзæджы хайæн куыд кæнон? Кæдæм æй фæхæссон? 
Уыдон афтæ æнхъæлынц, адæймагæн йæ къухы цы ис, æн- 
дæр æй æфсæрм никæмæй ис. Адæймаг йæ фыды уæзæджы 
фарнæй цæры æмæ уымæн куыд ис ауæй кæнæн, науæд та 
искæдæм ахæссæн? Адæймаг йæ мард æмæ йæ дзуары фæ- 
хъыг кæнынæй тæрсы иууыл тынгдæр. Ныр уыдон ныууадз 
æмæ кæйдæр дзуæртты бын, кæйдæр мæрдты цур искуы æр- 
цæр æмæ... Нæ, æз сын сæ фыстæджытæн дзуапп дæр нал 
дæттын. Мæнæ мын дæ цæрæнбон бирæ уæд. Мæ сыхæй, мæ 
хъæубæстæй дæр ницы хъаст кæнын. Цалынмæ цæрон, уæд- 
мæ дæу æмæ уыдон фæрцы, стæй, куы амæлон, уæд... 
— Ныхасыл уæ куыд фæкодтон? Мæ хъæстытæ мæ хъуы- 
ды кæнын дæр нал суадзынц, науæд сымах æххормаг уыдзыстут 
æмæ... 
Дзыкка нын акодта æмæ дзы тынг адджынæн бахордтам... 
Æхсæвы дзæвгар абадтыстæм, фæлæ ма Наноиты æз ноджы 
бадгæйæ ныууагьтон. Хицæн уаты мын æрцæттæ кодта хуыссæн. 
— Уым бафынæй кæн, хъæбул,— иу хатт ма мын апъа 
кодта æмæ мæм хъæбулы номæй сдзырдта. — Тæрсгæ мацæ- 
мæй кæн. Стæй дæ фыд дæр уым хуысдзæн æмæ тæрсгæ 
мацæмæй кæн. Мах уал абадæм. Иунæгæй фæбадын æмæ 
бафæлмæцыдтæн. Сыхæгтæ дæр иууыл мæ уæлхъус кæм бад- 
дзысты? Алкæмæн дзы йæхи митæ, йæхи царды хабæрттæ 
вæййы æмæ... Æфсæрмæй дæр фæбадынц хатт, стæй сæ ар- 
витын, хуысгæ кæнын, зæгъгæ, уый æфсон. Мæхæдæг... О, 
æмæ ма мах абадæм, аныхæстæ кæнæм. Ды та... Ацы хæдза- 
ры æвзæр фын дæр никуыма ничи федта æмæ... 
Фæлæ дзы æз бирæ фынтæ федтон. Бирæ диссæгтæ фед- 
тон, фæлæ сæ ныффыссынмæ мæ ныфс нæ хæссын. Уый- 
бæрц диссæгтæ... Ахæм дзырдтæ дзы фехъуыстон æмæ, цы 
амонынц, уый зонгæ дæр нæ кæнын. 
Нæ, уыцы ’хсæв цы æнагъæддаджы фынтæ федтон, уыдон 
радзурынмæ мæ ныфс нæ хæссын æмæ сæ кой дæр нал скæн- 
дзынæн. 
Райсом уыдис, хъазы пакъуыйау, фæлмæн æмæ хъарм. 
Мæ фыд мæм бадзырдта хуысгæуатмæ: 
— Куыд кæныс, хорз лæг, мемæ цæуыс хос кæрдынмæ, 
æви ам лæууын ис дæ зæрды? 
Ацы ныхæстæм ме ’хсæвы фынтæй иу гæппæл мæ зæр- 
дыл æрбалæууыд æмæ сдзырдтон фидарæй: 
— Æз Екъоимæ суг ласынмæ цæуын. 
— Куыд — суг ласынмæ? — тынг дисгъуызæй мæ афарста 

80 
Къæбысты Зауыр 
мæ фыд æмæ ма йæ дзырдтæм афтыдта: — Уыимæ дæлæ уынг- 
мæ ацæуын йæхиуæттæй йæ ныфс куы ничи хæссы, уæд ды. 
— Мах бадзырдтам, — ноджы та загьтон, фыны куыд 
федтон, ахæм уагыл. 
— Кæд бадзырдтат? — фæдисау ис мæ фыд. 
— Дысон бадзырдтам, фыны. 
— Хъазынмæ нæ не ’вдæлы,— мæ дзырдтæ мын æцæгæй 
хъазынмæ айста æмæ ма йæ пысултæ кæнгæйæ бафтыдта йæ 
ныхасыл: — Знон нæ акастæ уыцы донбылты? Суджы къæ- 
цæл дзы куы никуыуал ис. 
— Донбылмæ нæ, фарон æз æмæ ды кæцæй æрластам, 
уыцы хъæдмæ цæуæм. 
— Уыцы хъæдмæ Екъойы ничи ауадздзæн. Йæхæдæг дæр 
уырдæмыты нæ цæуы. Фæлтау, кæд дæ мемæ нæ фæнды, уæд 
ам лæуу æмæ Нанойæн истытæ аххуыс кæн. 
— Фенæм,— афтæ бакодтон æмæ сыстадтæн. Балкъонæй 
Екъоты кæртмæ акастæн. Екъо, дысон æй фыны куыд уыд- 
тон, афтæ лæууыд йæ уæрдоны цур. Йæ уæлæ зноны быз- 
гъуыр уæлæдарæс нал уыд æмæ дзы адæймаг тæрсгæ нал 
кодта. Йæ фыд бæхы ифтындзæн дзаумæттимæ архайдта. Æз 
сæм хæстæг бацыдтæн. 
— Уæдæ хъæдмæ цæуæм, Екъо? — бадзырдтон æм. 
— Цæуæм,— комкоммæ мæм æрбакаст. Йæ цæстытæ ива- 
дæг каст кæй нал кодтой, уый фæхатыдтон æмæ мын æхсыз- 
гон уыд. Ноджы фыд сдзырдта дызæрдыгхуызæй: 
— Цыдæр фынтæ мын дзуры уæдæй нырмæ... Хъæдмæ, дам... 
— Æмæ цы? — фæкодта Екъо мидбылхудгæйæ. — Сосла- 
нимæ цæуæм стыр хъæдмæ. 
— Екъо, раст зæгъ: цал азы дыл цæуы? — фыды ныууагъ- 
тон æмæ дзурын Екъомæ. 
— Ссæдзæй мыл фылдæр цæуы. 
Фыд уыцы тыхстгьуызæй кæсы æмæ хъусы йæ лæппуйы 
ныхæстæм, йе змæлдмæ. 
— Нæ дыууæйæ чи хистæр у, дæумæ гæсгæйæ? 
— Æдылы ныхæстæ ма кæн. Ды деддæ сывæллон куы дæ. 
Мæ цахъхъæн куы уаис, уæд дæуыл дæр мæнæ ахæм зачъе 
уаид,— йæ зачъейыл йæ арм æрхаста. 
— Уæддæр мыл цал азы цæудзæн? 
— Кæд дыл цæуа дыууадæс... 
Фыд дисгьуызæй каст Екъомæ, стæй мæм хæстæг æрба- 
цыд, иуварс мæ акодта æмæ мын ныллæг хъæлæсæй афтæ зæгъы: 
— Мæ цæст æй зæгъын дæр нæ уарзы, фæлæ де ’рбацы- 
дæй бæрæг фенгасдæр ис ацы лæг. Дысон уыцы дзæбæх ба- 
фынæй, æнæуый та-иу æй иууыл хъахъхъæнын хъуыд. Стæй 

Царды фæлтæртæ 
81 
райсом йæ бызгъуыр дарæс нал скодта. Худинаг, дам, у, суанг 
ма афтæ дæр загьта. 
— Æз æй зонын,— загътон, фæлæ цы зонын æмæ цæмæн 
афтæ загътон, уый мæхæдæг дæр рæстмæ нæ бамбæрстон. 
— Цы зоныс ды? — мæ уæсхкмæ мын фæлæбурдта лæг... 
— Екъо зноны хуызæн нал у. Йæ цæстытæ дæр ивадæг 
нал сты. 
— Дæ фарн æй куы зæгъид,— баууæндыд мын мæ ныха- 
сыл. Йæ цæстытæ йын йæхæдæг дæр кæй федтаид, уый æнæ- 
мæнг у æмæ мыл баууæндыд. 
— Уæдæ хъæдмæ цæуæм, Екъо? — бафарстон æй ногæй. 
— Ацæуæм, фæлæ дзы суг куы нал ис. Цы ’рбаласдзыстæм? 
— Стыр хъæдмæ ацæуæм. Уым бирæ суг ис. 
— Уым фæрæтæй хъæуы сугтæ лыг кæнын. Æз фæрæтмæ 
нæ уæндын. 
— Фæрæтæй æз лыг кæндзынæн. Ды сæ иу ранмæ... 
— Уæд хорз... 
— Фæрæт æм ма ратт,— бафæдзæхста мæ фыд, Екъо хæ- 
дзармæ цæмæдæр куы фездæхт, уæд. — Исты дзы алыг кæн- 
дзæн. Тынг æнарæхст у. 
— Нæ йæм ратдзынæн фæрæт... 
Екъо уæрдоныл не сбадт, тæригъæд, дам, у бæх. Æз ба- 
дын уæрдоныл. 
Бæх æд уæрдон хызтис хъæдгæрæтты. Мах бадæм, кæд- 
дæр, кæй ракалдæуыд, уыцы бæлас бындзарыл кæй сыскъуыд- 
та, ахæм лыстæг хус сугыл. Бадæм æмæ ныхас кæнæм, фæлæ 
нæ ныхас нæ бады, нывыл нæ цæуы. Мæн бафæндыд, Екъойы 
рустæ æмæ сæры царм къухæй куы сæууæрдин. Сыстадтæн. 
— Екъо, мæсты мæм ма ысу. Æз дæ бирæ уарзын æмæ 
дын хъуамæ дæ рустæ аууæрдон,— загътон æмæ йæм бавнæлд- 
тон. Уый уыцы дзæбæх æрсабыр ис. Æрсабыр ис æмæ ма 
æхцон хъуыр-хъуыр дæр кæны. Æз ын дзæбæх сæууæрстон 
йæ рустæ æмæ йæ сæр. Мæ къухтæ йæ сæрыл куы андæгъдыс- 
ты, уæд нæ дыууæ дæр сугæй рахаудтам. Иуахæмы Екъо 
тынг ныббогъ ласта. 
Хъæдæй хъæумæ уыдис лæгъзвæндаг. Уæрдон цъуппа- 
мад уыдис, фæлæ йæ бæх æнцонæй ласта. Мæн фæндыд, 
уыцы дзæбæх сугты Нанойæн куы баластаиккам, уый, фæлæ 
Екъойæн барæй загьтон: 
— Уæхимæ сæ алас. 
— Нæ, махмæ нырма ис. Адон уал Нанойы кæрты ака- 
лæм, сом та махæн... 
Нано сихорыл мæ фыдæн уьигæрдæнмæ хæринаг ахаста. 
Мæ хæрæфырты цæвæджы рæсугъд рариуыгъдмæ кæсынæй, 
6 Къæбысты Зауыр 

82 
Къæбысты Зауыр 
дам, тоæ зæрдæ уыцы дзæбæх æрфæлмæнтæ ис. Нал æм æф- 
сæстæи кæсынæй æмæ, дам, суанг изæрмæ баззадтæн уым. 
Изæры куы æрцыдысты æмæ уыйбæрц суг куы æрæй- 
йæфтой кæрты, уæд тынг фæдис кодтой. 
Æоцæг, иу уæрдоныл уыйбæрц суг самай, уый, æвæццæ- 
гавн, æнцон нæу, фæлæ:æз суггы æхсæдгæ кодтон, Екъо та сæ 
хаста уæрдоны цурмæ. Уый нæ зыдта иу уæрдоныл цас æвæ- 
рæн ис, мæнмæ та зынгæ нæ кодтой сугтæ. Арæх-иу æй афарс- 
тон, «æма уыдзысты уæдодоны дзаг, зæгъын? 
■— Кæнæ уыдзысты, кæнæ — нæ, — уыцы щ дзуапп мын 
лæвæрдта алы фарстæн дæр. Æз та æнхъæлдтон... Æнхъæлд- 
тон цы? Йæ зонд бынтон тарæхгæд кæй уыд, рухсы цъыртт 
æм кæй никуыцæй хъардта, уый мæ фæсонæрхæгæй хауæгау 
акодта æмæ йын йæ архайдмæ кастæн, нывыл адæймаджы 
митæм куыд кæсай, афтæ. 
Æппынфæстаг ын нал баууæндыдтæн йæ ныхасыл. Мæхæ- 
дæг сæ, зæгъын, фенон. Æгæр кæй фæбирæ сты, уый базыдтон, 
фæлæ дзы ныууадзын мæ цæст нал бауарзта, стæй Екъо дæр, 
æвæццæгæн æм цинау каст нымæцтæ дзурын æви цы хабар 
уыд, нæ зонын, фæлæ, мæ хъуыдымæ гæсгæ, уæрдон йедзаг 
куы уыд, уæд ын загьтон, ныр.иннæты уадзæм, сом сæ аласдзыс- 
тæм, зæгьын. Уый анымадта сугты æмæ афтæ зæгъы: 
— Дыууадæс къаннæг суджы ма сты. Цæй номыл ма сæ 
уадзæм? — Уымæй фæстæмæ-иу алы суджы сæвæрдæн дæр, зæххы 
ма дзы чи уыд, нымæц-иу фæкъаддæр кодта æмæ та-иу загьта: 
— Ньф ма дзы иуæндæс, ныр ма дзы дæс ис... — афтæмæй 
сæ иумæ куы æртардта, уæд æй фкелвæста æмæ фæхъæр кодта: — 
Фæстаг цæфæн фиддæн нæй! — баппæрста йæ уæрдонмæ æмæ... 
Нанойы нæ уырныдта, Екъо ахæм куыстмæ сарæхса, уый, 
фæлæ бæстон куы радзырдтон, йæхи куыд дардта, уый, уæд 
йæ сæр банкъуыста: 
— Хуыцау куы зæгъид æмæ ма йæм йæ фыццаджы зонд 
куы æрыздæхид. Зиу уыдис йæхæдæг, куысты бацæугæйæ. 
Чи зоны, цыдæр æмгъуыдмæ фæталынг и йæ зонд æмæ ныр 
уыцы æмгъуыд фæуд кæны. 
— Æрдзы бирæ диссæгтæ æрцæуы, — йæ хъуыдымæ йын 
ахæм дзырд баппæрста мæ фыд дæр. 
Райсомы ма хуысгæ кодтон, афтæ мæм Екъо йæхæдæг 
æрбадзырдта. Фæрсагæй йæм акастæн. Екъо уынджы лæууыд, 
йæ къухтæ йæ дзыппыты тъыст, афтæмæй. Æз ын фыццаг йæ 
цæстытæ асгæрстон. Уыдон мæм дзæбæх, исты æнхъæлы кас- 
тæй кастысты. Сæрыл дæр æмæ рустыл дæр чи ныннымæт ис, 
уыцы хъуынтæ ма йæ фыдуынд кодтой æмæ йæ бафарстон: 
— Дæ сæр алвынын дæ нæ фæнды? 
— Хæсгард мæ алыг кæндзæн,— йе уæнгтæ цыма тасы 

Царды фæлтæртæ 
83 
рызтæй барызтысты, афтæ мæм фæкаст æмæ йын батæри- 
гъæд кодтон, æмæ йæм адзырдтон ныфс авæрыны хуызы: 
— Уæд æй сом, науæд иннæбон алвындзынæ. 
— Æмæ уæд нал алыг кæндзæн хæсгард? — уыцы ныфс- 
састæй мæм скаст. Ацы фарстæн мæм цæттæ дзуапп нæ уыдис, 
фæлæ мын цыма мæ хъусы исчи æрбадзырдта, афтæ мæм 
фæкаст æмæ йын фидарæй загътон. 
— Нæ, уæд нал алыг кæндзæн хæсгард... 
Æцæг, дыккаг бон йæхæдæг загъта йæ фыдæн, ныр мæ 
нал алыг кæндзæн хæсгард æмæ мын алвын мæ сæр, зæгъгæ. 
Сыхæгтæй кæмæдæр разынд сæрæлвынæн машинкæ. Йæ 
сæр, стæй йын йæ русты хъуынтæ дæр фыццаг уымæй алвыд- 
та йæ фыд, стæй йын сæ сæрдасæнæй арæхстгай æрдаста æмæ 
лæг уыцы дзæбæх рафидыдта. Рафидыдта, фæлæ йæ сæр æмæ 
русты царм сæрдасæны ад нал зыдтой, æвæццæгæн, æмæ йæ 
æлхыскъ кодтой. Арæх сæм февнал-февнал кодта, ныхта сæ... 
Бæхы уæрдонæй куы уæгъд кодта, уæд æй афарстон: 
— Цы йын аразыс? 
— Уадз æмæ сæрибарæй фæхиза, — загъта æмæ йын йæ 
бæрзæй æрхоста. 
— Стæй нын ахсын куы нал æркома,— батыхстæн æз. 
— Мæ фæсидтмæ фæсхохæй дæр æрцæудзæн, — бахудт Екъо. 
Нæууыл æрбадтыстæм æмæ сдзырдтон æз: 
— Екъо, дæ цардæй мын истытæ радзур. 
— Мæхæдæг дæр дзы ницы зонын, цы дын радзурон? — 
бакодта афтæ æнкъардæй. 
— Кæддæр, дам, иу чызг дæ зæрдæмæ цыд,— Нанойы 
ныхæстæй базыдтон, йæ зонды фæталынг сылгоймаджы фы- 
даудæнæй кæй уыдис, уый æмæ мæ æрфæндыд уыцы хъуыд- 
даг ын йæ зæрдыл æрлæууын кæнын. 
— Ды мæ хæлар дæ, æмæ кæд нырма ахæмтæн ницы 
æмбарыс... Чи зоны æмбаргæ дæр кæныс, — фæрсæджы каст 
мæм æрбакодта, стæй мæ æцæгæй бафарста: 
— Раст зæгъ, уарзон дын нæй? 
— Ис мын,— загътон ын. Ис мын куы зæгъон, уæд мыл 
тынгдæр кæд баууæндид, æмæ мын æппæтдæр радзурид. 
— Йæ ном дын цы хуыйны? 
— Дзерассæ, — æндæр ницы ном æрбалæууыд мæ зæрдыл 
æмæ загътон, йæ сæры хъуын азмæсты тыххæй стыр маст 
æмæ стыр цин кæмæн æрхастон, уыцы чызджы ном. 
— Æцæг зæгъыс? — фестъæлфыд æмæ мæм уыцы циндзас- 
тæй æрбакаст. 
— Æцæг. 
— Уæдæ мæнæн дæр Дзерассæ куы хуынд мæ... Мæ зæр- 
дæйы дидинæг,— загъта æмæ фалæрдæм азылд. Цыма мæ йæ 

84 
Къæбысты Зауыр 
цæстытæ æмбæхста, уый зылд акодта. Йе уæхсчытæ куыд 
змæлыдысты, уымæй бæрæг уыдис, кæугæ кæй кæны. Æз æй 
ныууагътон йæхи адыл. Уадз æмæ, зæгъын, йæ зæрдæйы 
тыппыртæ суадза æмæ йын дзурын фенцондæр уа... Афтæ 
иудзæвгар фæутæхсæн кодта, стæй разылд ме ’рдæм. Йæ 
цæстытæ уыдысты уымæл æмæ сырх. 
— Дæ зæрдæ мыл ма бахудæд,— сдзырдта уымæл хъæлæ- 
сæй.- Ды мæ Дзерассæйы нæ зыдтай æмæ йæ, цы хуызæн 
уыдис, ахæмæй дæ цæстытыл ауайын кæнай, уый дæ бон нæ 
бауыдзæн. Уый дын, кæд сæ искуы бафæрсай, уæд адæмæй... 
Мах чи зыдта, уыцы адæмæй дын алчи дæр зæгъдзæн, уый 
цы хуызæн уыдис... Æниу иунæгæй адæймагæн йæ рæсугъд- 
дзинад дæр бирæ ницы ахады. Мах иумæ уыдыстæм. Æппæ- 
лынмæ мын æй ма банымай, фæлæ-иу дæлæ Чысаныдоны был- 
тыл куы тезгьо кодтам, уæд-иу хур боны хур æрлæууыдис. Махмæ 
кæсгæйæ-иу æрлæууыдис. Мæй дæр афтæ. Нæ алыварс-иу æх- 
сæвы тар уыцы бæзджын уыд, стæй-иу нæ мæй базыдта. Мах 
Чысаныдоны былыл кæй стæм, уый-иу базыдта мæй æмæ-иу 
нæм хохы саггомæй сусæгæй ракаст. Æхсæвы бæзджын сауæн- 
дæргыл-иу ахæцыд фæйнæрдæм, мах æм куыд зындаиккам, афтæ 
æмæ-иу нæм каст. Æндæр кæмдæрты дæр ма æхсæвы бæзжын 
сау тарыл ахæцын кæй хъæуы, уый-иу дзы ферох ис æмæ, 
иуран лæугæйæ, каст махмæ. Уый нæм хæлæг кодтой хур æмæ 
мæй. Хæлæг нæм кодтой, фæлæ кæрæдзийы уыдаиккам æнус- 
тæм, уыцы хъуыддаг сæ хардзау никæмæ æркаст: нæдæр хур- 
мæ, нæдæр мæймæ. Уыдон ныл цин кодтой, уыдон нын нæ 
фæндæгтæ сæ рухсæй рухс кодтой æмæ нын царды фæндæгтыл 
дæр æмæ Чысаныдоны былтыл дæр цæуын уыд æнцон. 
Адæм нæм куы бахæлæг кодтой, уæд бабын стæм. Адæмы 
хæлæг, адæмы лыскъ зæрдæйæн æмбал нæй зæххыл. Иу сырд 
дæр дын ахæм æгъатыр ми нæ бакæндзæн, иу бæлас дæр дыл 
адæймаджы фыдæхы фæлдæхт нæ ракæндзæн. Адæм сты зыд, 
кæрæф. Адæймагæн йæ цæст хæлæджы кастæй цæмæ бакæ- 
са, уый хъуамæ æнæмæнг йæхи уа, æндæр хос ын нæй: хъуа- 
мæ бауа йæхи, науæд та бабын уа, макæй хай фæуа. 
Æниу æз цас бæллиццаг уыдтæн æнæ Дзерассæйæ? Кæд 
мæм исты уыдис... Кæд бакастæй дæр æмæ лæгдзинадæй дæр 
исты ахадыдтон царды дæр æмæ адæмы æхсæн дæр, уæд уый 
уыдис Дзерассæимæ иумæ, уый фæрцы. Æндæр мæм ницы 
уыд æмæ ницæйаг уагмæ дæр уымæн æрхаудтæн. 
Уæртæ стырдæр Ногхъæуы куыстон бухгалтерæй. Фыл- 
дæр ардыгæй цыдтæн куыстмæ, фæлæ-иу хатт куысты афæсти- 
ат дæн, стæй зымæджы хъызт бонты... Уый тыххæй мын фа- 
тер æххуырст уыд уым. Мæ фысымтæ сæхæдæг бирæ бинонтæ 
уыдысты æмæ бынæй егъау хатæны цардысты, уæлейæ та сын 

Царды фæлтæртæ 
85 
уыдис къаннæг уат. Уым цардтæн æз. Йæ фарсмæ ма иу ахæм 
уат уыдис (фысымы æфсымæры уыд, сæхæдæг сахары цардысты 
æмæ-иу дзы фатеры цардис ахуыргæнджытæй исчи). Уымæн 
йæ дуар фæрсырдыгæй уыд, мæ балкъонмæ та йын уыдис фæр- 
саг. Тæккæ мæ дуары фарсмæ уыд уыцы фæрсаг. 
Хъæуы чызджытæ бирæ нæ уыд, фæлæ дзы чи уыд, уыдон 
стырæй, чысылæй-иу иууылдæр лæууыдысты (бынтон æвзæр 
бон ма уыдаид æрмæст), хъæуы астæу цы доны фантан уыдис, 
уый цур. 
Хъæуы чызджытæй иуы ныхæстæ æрцыдысты мæ хъус- 
тыл, фæлæ кæмæй дзырдта, уый бæрæг нæ уыд, æмбæхста 
йæ йе ’мбæлттæй, æви йæ, чи зоны, мæнæн барæй не схъæр 
кодта, йæ ныхæстæ мын чи дзырдта, уый. Йæ ныхæстæ та 
уыдысты ахæм: 
«Мæ зæрдæмæ цæуы иу лæппу. Уарзон ын ис, фæлæ йæ 
хъуамæ уымæй байсон. Уый мæнæй цæмæй хуыздæр у? Ни- 
цæмæй у хуыздæр æмæ хъуамæ мæнæй амондджындæр ма 
уа. Уый тыххæй сахары ссардтон иу арфæтæгæнæг. Иу цы- 
дæр бибийыл мын арфæтæ бакодта, уый, дам, ратт, кæй уар- 
зыс, уымæн. Сæкæрыл та мын хос сарæзта. Уый дæр, дам, 
ын бадар æмæ дæ хъуыддаг раст уыдзæн». 
Хъæуы уыдис дыууиссæдзæм бон. Иу мæгуыр усæн йæ 
цыбыркъух бинонтæ кодтой фæччыгъæдæн дыууиссæдзæм бон. 
Æз уырдыгæй рацыдтæн хæрз уæлæнгай сыкъадзæфæй. Мæ 
фатермæ мæ фæндаг уыдис фантаны тæккæ цурты. Фысымты 
кæртæй куыддæр рахызтæн, афтæ мæ цæст схæцыд хъæуы 
чызджытыл. Се ’хсæн уыдис Нази дæр (афтæ хуынд, йæ уар- 
зоны хостæ æмæ арфæтæй æрцахсынмæ чи хъавыд, уыцы 
чызджы ном). Куы сæм æрбахæстæг дæн, уæд Нази чызджы- 
ты астæуæй рахызт, æмæ æз кæуылты хъуамæ рацыдаин, 
уыцырдæм æрбалæууыд. Дардæй ауыдтон, йæ къухы, лыстæг 
рæхысыл кондæй, чызджытæ сæ хъуыртыл кæй фæдарынц, 
уыцы зæрдæйы ныв æнæрæхысæй. Йæ къухы дзы афтæ хъа- 
зыд, æмæ мæнæн æндæр гæнæн нал уыд, хъуамæ йæм исты 
сдзырдтаин æмæ йын йæ биби дæр райстаин. Уый мæм æй 
æнæзивæгæй радта, йæхæдæг иуварс ацыд. Иуварс нæ, фæлæ 
чызджыты æхсæнмæ бахызт фæстæмæ. Æз ын æй йæ фæдыл 
кæм хастаин (уыцы уысм мæ хъуыдыйы нал уыдысты йæ 
ныхæстæ), æмæ йæ мæ дзыппы нывæрдтон. 
Цалдæр боны фæстæ иу райсом уæззау сæр æмæ уæззау 
зæрдæйы уагимæ райхъал дæн мæ фатеры (æхсæвы нын æгæр 
абадын æмæ аназын антыст). Мæ зæрдæ афтæ хъеллæуттæ 
кодта æмæ ахъуыды кодтон, æ, мæрдты сыгъзæрин талатæ 
суадза, фыццаг хатт афтæ чи загъта, куыдзы хæстæн куыдзы 
хъуын йæ хос, зæгъгæ, уыцы лæг! Тынг бабæллыдтæн иу 

86 
Къæбысты Зауыр 
агуывзæ арахъмæ, фæлæ мæ къуымты ницы уыд æмæ рахыз- 
тæн балкъонмæ. Рахызтæн æмæ... Кæмæ фехъуыстис мæ зæр- 
дæйы хъæрзын, уый диссаг уыд: мæ къæсæры фарсмæ, тæк- 
кæ фæрсаджы бын иу æрдæг литыруат авг. Уый, зæгъын, 
арахъхъ уыдзæн, æндæр цы хъуамæ уа? Бæргæ уыцы уысм 
уæддæр куы æрлæууыдаиккой Назийы ныхæстæ мæ зæрдыл, 
фæлæ... Лæгæн йæ ныхы фыст цы уа, уымæй кæд аирвæзт! 
Авг фелвæстон, хæринæгтæ мæм цыдæртæ уыд, æниу мæ 
хъæугæ ницы кодта, фæлæ сæ уæддæр фынгыл авæрдтон. 
Анызтон дзы иу агуывзæ. Цыдæр æвзæр ад ын уыдис, фæлæ 
йæ æз мæ зæрдæйы уаджы аххос фæкодтон, æмæ ма дзы 
иу... уый æнцондæрæй ацыд. Æртыккаг, стæй йæ иууылдæр 
банызтон æмæ та фæстæмæ мæ уатыл бахаудтæн... Уырды- 
гæй абонмæ цы уыд... æви бонтæ рацыд? Кæд, мыййаг, уыцы 
бафынæйы фæстæ нырма йеныр райхъал дæн. Фæлæ нæ! 
Уæд мын бæх нæ уыд. Кæцæй мæм æрцыд бæх, ницы йын 
зонын. Æндæр, лæппутау æз бæхыл бадын уарзгæ дæр нæ 
кодтон. Стæй мыл уæд бынтон æндæр уæлæдарæс уыд æмæ... 
— Дзерассæйæ ницыуал бæрæг базыдтай? — бафарстон æй. 
— Æмæ ма цæй бæрæг зонынæн уыдтæн? — уæззау цæс- 
тытæй мæм æрбакаст... 
Хъæубæстæ тынг дис кодтой Екъойы зонды раирдыл, фæлæ 
сæ дисæн ссардтой, цæмæй йæ æрсабыр кæной, ахæм æфсон: 
— Цыдæр бæлвырд æмгъуыдмæ уыдис йæ зонды фæта- 
лынг. Ныр фæцис уыцы æмгъуыд æмæ... 
Куывд ын скодтой. Чи зоны, дам, нæ лæгъстæтæ искæцы 
зæдмæ бахъардтой, уæд, дам, ын куывдæй ссарæм йæ ном, 
цæмæй йын мауал айса йæ зонд. Йæ хъуыды. 
Куывдмæ мах дæр фæхуыдтой. Мæнмæ йæ фыд æрба- 
цыд. Чи зоны, дам, ын дæ къах фæхорз ис, уæд, дам, йæ 
фынгыл хъуамæ бадай, стæй ма мын фынгыл иу тохъыл ба- 
лæвар кæнынæй дæр ныфс бавæрдта. 
Нанойæн зымæгваг суг æмæ йæ фосæн холлаг куы æрæм- 
бырд кодтам, уæд цæуæм нæхимæ. Иу тохъыл нын маши- 
нæйы сæвæрдтой æмæ... 
* ♦ * 
Искæй (искæйты) фæхонын дæр æнцон хабар нæу. Дзу- 
лы комдзаг аныхъуырыны хуызæн æнцон нæу искæй (искæй- 
ты) фæхонын. Æмæ ма комдзаг дæр... Комдзаг хатт ахæм 
æхгæдæй ахгæны ахсæнмæ йæ бахауæн фæндаг, æмæ уыцы 
фæндагыл бынтондæр дзулы комдзаг никуыуал ацæуы. Афтæ 
у! Комдзаг дæр æнцон аныхъуырæн нæу. Арæхстгæй йæ хъæуы 
ныхъуырын. Искæй фæхонын та комдзаг аныхъуырынæй цас 
зындæр хъуамæ уа! 

Царды фæлтсертæ 
87 
Æниу Хоситæн æппындæр зын ницы уыдис! 
— Фыццаг хатт нæм уыдаæн уазджытæ? — Бесæйы ног 
хæлæртты фæхоныны хъуыддаг дзæбæх куы срæгъæд и æмæ 
йæ бинонты тæрхонмæ куы рахастой, уæд йæ ногдаст цæсгом 
(уый размæ йæ Бесæ биноныг даст ныккодта) хурау ныррухс 
ис, афтæмæй дзырдта Борсæ. Фынджы сæр рагон рæмпæг- 
хæрд къæлæтджыны бадт (фынгыл цæхдарæн æмæ кардæй 
фылдæр ницы уыд, фæлæ йыл, цыма аходæн хæрынмæ æр- 
бадтысты, ахæм уагыл бадтысты бинонтæ æмбырдæй). — 
Фыццаг хатт нæм цæуы уазджытæ? — Ноджы та сфæлхатт 
кодта æмæ ма йæм бафтыдта. — Цы йыл стыхстыстут? 
— Увдон хуызæн уазджытæн кусарт æнæмæнг хъæудзæн, — 
чъызгæ сæм бадзырдта Бабу. — Кусарт сын хъæудзæн æмæ 
цы хъавут аргæвдынмæ? 
— Нæ хæдзар мыды чыргъæды хуызæн у æмæ дыууæ- 
æртæ уазæгæн цы акусарт кæнæм, уый нæм нал разындзæн, 
дæлæмæ фæуайа де ’рцæуæн бон! — былысчъилæй йын ба- 
уайдзæф кодта Борсæ. 
— Æмæ сæ хонгæ та цæй дымæгмæ кæнут, хонгæ? — 
уæддæр та нæ фæлæууыд Сона. 
— Ноджы та кусарты кой кæныс? — ныр та йæм Бесæ 
феххæлд. — Æмæ нæм дымæгджынтæ цъус ис? Цалдæр тохъы- 
лы нæм куы ис, уæд дзы иу дымæгджын нал разындзæн? 
— Æз уын иронау дзурын, уæддæр мæ не ’мбарут, — 
фæхъыг ис йæ бинонтæм Бабу. — Искæй куы хонай, искæ- 
мæн куы зæгъай, уыцы æмæ нæм уыцы бон фæзын, зæгъгæ, 
уæд дæ бафæрсдзæн, æмæ уæм цы ис? Ома, цы бæрæгбон, 
цы хуынд уæм ис? Цы сын зæгъдзыстут сымах? 
— Ау, бинонтæ стæм, цæрæг хæдзар стæм æмæ искæй 
фæхонæм, уый цас диссаг у? — йе уæхсчытыл хæрдмæ искæй 
бынмæ æрысхойыны хæст фæкодта Гыцци. — Уымæй та нæ 
чи хъуамæ бафæрса, стæй цæмæн? 
— Алы хуындæн йæхи æгъдау, йæхи фæтк ис, чындз,— 
чындз номæй йæм уый дæр фелхыскъ кæныны тыххæй ба- 
дзырдта. — Зианы фынгтæм-иу не знæгтæ фæхонæнт адæмы, 
фæлæ зианы фынгмæ кæй хонай, уый хъуамæ йæ сабæтта- 
джы туман нывæра йæ дзыппы. Æмæ йæ куы нæ зона... 
цæмæн æй хонынц, уый куы нæ зона æмæ йæ туман рагацау 
йæ дзыппы куы нæ нывæра, уæд фынгыл искæмæй курдзæн? 
Лæппуйы куывдмæ та æндæр хуызы лæвар хъæуы райсын 
хæдзарæй, дзуары бонмæ... 
— Мах нæдæр зианы фынгмæ хонæм уыцы адæмы, нæ- 
дæр лæппуйы куывдмæ,— йæ къух ауыгъта Борсæ æмæ фида- 
рæй загъта: — Нывгæнджытæ, дам, сты, махмæ дæр нывгæ- 
нæг ис æмæ сæ хъуамæ кæрæдзийæн базонын кæнæм. 

88 
Къæбысты Зауыр 
— Мæ фæндæй, кæд искæй хонут, уæд... Нæ дзуары бон 
дæр хохæн æддейæ куы нæ ис. Мæнæ ма йæм дыууæ мæйы 
цыдæр хъæуы æмæ... 
— Дзуары бон алкæмæ дæр вæййы уазджытæ, — йæ къух 
та ауыгъта Бесæ дæр. — Дзуары бон дæм цалдæр машинæйы 
дзаг уазджытæ куы уа, уæддæр уымæй дисы никæй бафтау- 
дзынæ. Ничи дæр дын дæ фынджы дзаджджынмæ æркæс- 
дзæн, ничи дæр дæ уазджыты нымæцмæ. Æнæуый бон та 
алкæй дæр æвдæлы ахæмтæм хъус æрдарынмæ. 
— О, æмæ уазджытæ, мыййаг, искæмæн равдисынмæ хо- 
нут? — нæ та фæцыд уыцы ныхас дæр Сонайы зæрдæмæ. — 
Иставкайы сæ æвæрут æви уæм цы хабар ис? 
— Исчи дæм хъуамæ истæмæй бахæлæг кæна! — тынг уæз- 
гæ æмæ зондджын ныхас загъта Деду. — Дзуары бон уæртæ 
Бадзетæй фылдæр уазджытæ никæмæ вæййы. Уыдонæй мæгуыр- 
дæр нæ хъæуы ничи цæры, фæлæ уыдонмæ дæр вæййы бирæ 
уазджытæ. Уæд дæм чи ракæсдзæн... Чи дын банымайдзæн дæ 
уазджыты нымæц? Чи дæм бахæлæг, батæхуды кæндзæн? 
— Уæдæ æз ницы дæр зонын æмæ ницы дæр дзурын, — 
загъта Сона æмæ сыстад йæ бадæнæй. Иу хатт ма йæ цæст 
ахаста йæ бинонтыл, уæддæр ма йæ цыдæр зæгъын фæндыд, 
фæлæ ницыуал загъта. Йæ къух ауыгъта æмæ кæртмæ ахызт. 
— Мæнæн къафеттæ æрбахæсдзысты æмæ дзы Махарæн 
нæ ратдзынæн,— дзырды бон фæцис гыццыл Зæлийы дæр. 
— Куыд мын дзы нæ ратдзынæ, æвзæр куыдз! — фæхъæр 
ыл кодта Махар æмæ йын йæ астæуккаг æнгуылдзы тигъæй 
йæ сæр æркъæрцц кодта: — Уæдæ ма мын дзы ма ратт, æн- 
дæра дын сæ иууылдæр нæ байсон. 
— Æмæ сæ æз Бабуйы дзыппы куы бамбæхсон? — йæ сæры 
цæфæй йæ цæстытæ доны азылдта чызг, афтæмæй йæм бакаст. 
— Бабу дæр дæу хуызæн æлгъин у,— кæуæгау скодта 
Махар. — Дæу хуызæн æлгьин куы нæ уаид, уæд цæуылнæ 
уадзы уыцы нывгæнджыты ардæм æрбахонын? 
— Бабу æлгъин нæу,— фидарæй загъта Зæли.— Уый уаз- 
джыты дæр уадзы, фæлæ сын цы аргæвддзыстæм, уый зонын 
æй фæнды. Уый æлгъины тыххæй у? — зулмæ та йæм бакаст. 
— Уæ дыууæ Бабу тынг тыхсут кусæрттагыл æмæ уын æй 
хъуамæ зæгъон,— сывæллоны сæр йæ хъæбысы æрбакодта 
Борсæ: — Кæд уой æртæ-цыппар. Фондз дæр фестæнт. Нæхи 
хъæуæй дæр ма сæм иу-дыууæ куы бафтауæм, уæд иу нæл 
гогыз сæ цармы цæугæ дæр нæ бакæндзæн. Мах та аргæвд- 
дзыстæм дыууæ гогызы. 
— Дыууæ æгæр бирæ нæ уыдзæн? — фæрсæджы каст æм 
бакодта Гыцци. 
— Нæ, Гыцци, бирæ нæу,— йæ къух дæр та ауыгъта Бор- 

Царды фæлтæртæ 
89 
сæ æмæ йæ цæст дæр æрныкъуылдта.— Бирæ нæу. Нæхæдæг 
дæр хæдзары дзаг бинонтæ стæм æмæ сæм къуымтæй нæ комы 
дæттæ цъиргæ куы нæ кæсдзыстæм. 
— Гогызимæ... Иу гогызимæ, чи зоны, уæрыкк, науæд 
хъыбыл хуыздæр уаид? — мыййаг, уыцы лæппутæ иууыл куы 
рацæуой (зæгъын æй æххæст йæ цæст нæ уарзы), зæгъгæ, 
уымæй тæрсы Бесæ æмæ сдзырдта чъызгæ. 
— Уæрыччы гогызæй бирæ фылдæр дзидза нæй, хъыбыл 
та... Æгæр дзæбæх хъыбылтæ сты æмæ сæ фæкъахыр кæнон, 
уый мæ цæст нæ уарзы,— загьта Борсæ æмæ ма ныфсæвæрæгау 
бакодта: — Кæд бирæ уой, уæд дыууæ гогызы дæр уæнт æмæ 
уæрыкк дæр. Уадз æмæ нæм адæм тынгдæр хæлæг кæной. Уадз 
æмæ уый фæстæ кæрæдзийæн дзурой, уæртæ Хоситау, мыййаг, 
æртæ кусарты куы нæ акæндзынæ дæ уазджытæн, зæгъгæ... 
Ууыл ахицæн ис уыцы бон сæ ныхас. Ныр ма сæм ауа- 
йын æмæ сæ æмгъуыд бонмæ фæхонын хъуыд, æндæр иннæ 
хъуыддæгтæ цæттæ сты... 
Хуынды бон райсом раджы райхъал сты бинонтæ. Рай- 
хъал сты уыцы иу гуыппæй æмæ дзы алкæмæн дæр йæ фыц- 
цаг хъуыды уыдис, уазджыты раз йæхи куыд аивдæр, куыд 
рæсугьддæрæй равдисдзæн, ууыл. 
Деду, сæрæй къæхты бынмæ кæм зындаид, ахæм дын- 
джыр айдæны раз æрлæууыд. Фыццаг бакаст йæ сæрмæ. Бæс- 
тæтты йæм фæкаст куы иуæрдыгæй, куы иннæрдыгæй. Йæ 
къæмисæнты халас хъуынтæ (нырма бынтон урс нæу йæ сæры 
хил) хъусты рæзты куыд ныппака сты, стæй хъусты фæс- 
тæйæ дæр уыцы лыстæг хæлттæ сæ сæртæ кæй радар-радар 
кодтой, уый йæ зæрдæмæ нæ фæцыд æмæ афтæ зæгъы: 
— Цымæ дзуттаг хилдасæг знон ам нæ уыдис? 
— Цæй хилдасæг дæ хъæуы? Деддæ дын сæ Бесæ йæхæ- 
дæг нал бадзæбæхтæ кæндзæн? — сбуцтæ йыл кодта Сона. 
— Ды деддæ ныззæронд дæ æмæ ницыуал æмбарыс, уый- 
йеддæмæ адæймаджы фидауын дæр æмæ æвидыц дæр йæ сæр 
кæны,— айдæны разæй нæма рахызт, афтæмæй дзуры Борсæ. 
— Сæрæн йæ хуылфы цы уа, уый кæны адæймаджы фи- 
дауын дæр æмæ æвидыц дæр,— йæхион кодта Бабу. — Сæ- 
рæн йе ’ддаг бакастæй ничи аргъ кæны. 
— Дæу зондæй фæцæрæнт нæ фыдгултæ, — загъта лæг, 
æндæр æм ницыуал сдзырдта. Ныр сæры тыххæй цы кæнын 
хъæуы, уый зоны æмæ йын уым зонд ничи бацамондзæн. 
Бесæйы рацагуырдта. Уый кæрты иу къуымы ныллæг бандо- 
ныл бадт æмæ йæ дзабыртæ сæрфта. 
— Уæддæр иу цал уыдзысты? — ныууырдыг æм ис æмæ 
йæ хынцфарст кæны.— Дысонæй нырмæ дæ цалдæр фарсты 
бакодтон æмæ мын нывыл дзуапп нæма радтай. 

90 
Къæбысты Зауыр 
— О, æмæ сын мæхæдæг дæр хуыздæр ницы бамбæрс- 
тон,— йе уæхсчытæ здухгæ схъиуд кæнынц.— Иу фыдбылыз- 
джыны Лео сын ис. Чи йæ профессор хоны, чи йæ къуыдай- 
раг хоны, мæ тæригъæд сыл ныккæлæд. Уый мын афтæ 
зæгъы, мæнæ, дам, ацы фысджыты дæр ракæнæм (цы кæ- 
сæнцæстджынты кой дын кодтон, уыдон дæр та уым бадтыс- 
ты). Зæгъын, кæд уе ’мдзæринтæ сты, уæд сæ ракæнут. Уæдæ 
сæ ам хæдзаргæсæй уадзын ис уæ зæрды? 
— Уыцы ныхас кæсæнцæстджынтæн сæхи цур загьтай? 
— Сæхи цур, уæдæ фæсфæдæй? 
— Уæд уыдон дæ ныхæстæ сæхицæн хъуамæ æфхæрдмæ 
айсой æмæ, кæд сæхицæн лæджы аргъ кæной, уæд хъуамæ 
мауал рацæуой,— райгондæй загъта Борсæ. 
— Иу та дзы Сева хонынц,— дзуры дарддæр Бесæ.— Уый 
цыма нывгæнæг дæр нæу æмæ фыссæг дæр, афтæ мæм фæкаст. 
Цумайы лæппуйы хуызæн сын у. Акæнæм, дам, уый дæр?.. 
— Æмæ сын уымæй та цы загътай? 
— Уым дæр уæ, зæгъын, цумайы лæппу хъæудзæн æмæ 
йæ ракæнут, кæд уын æндæр гæнæн нæй, уæд. 
— Уыцы ныхæстæ фехъуыста сæ Сева? 
— Куыд нæ сæ фехъуыста? Уым бадтис. Æдзухдæр, дам, 
ам фæбады. 
— Уæдæ уый дæр хъуамæ мауал рацæуид... Цыбыр дзыр- 
дæй, иу-авд, аст уыдзысты, и? Куыд кæсы дæумæ? 
— Æз дæр афтæ хъуыды кæнын. 
— Æмгъуыд та сын кæдмæ скодтай? 
— Æмбисбон, афтæ иу-æртæ, цыппар сахатмæ... 
— Фондз, æхсæзæй раздæр кæм æрбацæудзысты? Саха- 
ры адæм æнæуый дæр фынгтæ-йедтæм фæстиат кæнын бирæ 
уарзынц. Стæй кусгæ бон кæй у, уый хорз у. Рагацау сæ 
æвдæлгæ нæ ракæндзæн, фæстиат та бирæ нæ ныууыдзысты. 
Мыййаг, æгас æхсæв куы нæ баддзысты. 
— Æз дæр афтæ хъуыды кæнын. 
— Уæдæ уал æз дзуттагмæ бауайон. Мæ сæр адзæбæхтæ 
кæнон. 
— Ацу,— Бесæйæн æхсызгон уыд, кæй цæуы, уый. Йæ 
хынцфæрстытæй йын иуцъус æрæнцайдзæн. 
Бабу йе ’рвылбоны дарæс скодта æмæ фæсхæдзар хуры 
хъæрммæ бадт. Бадт æмæ, уый размæ цы бигæ къандзол сы- 
хæлдта (дарынæн нал бæззыд), уый халæнтæй йæхицæн 
æнæхъус цъындатæ быдта хæдзары дарынæн. 
Гыцци цæйдæр хъулон къаба агуырдта æмæ хæдзары 
къуымтæ æгасæй сфæлдæхта, уæддæр нæй æмæ йæ нæ ардта. 
Махар йæ нывтæ куыд рæсугъддæр равæра, йæ уроктæ 
кæм фæахуыр кæны, уым стъол æмæ рудзгуыты дæлвæйнæг- 

Царды фæлтæртæ 
91 
тыл, ууыл уыд æмæ дзы ферох, йæ пысултæ уымæн дæр агу- 
ринаг кæй сты, уый. 
Дзуттаг хилдасæджы уым нæ баййæфта Борсæ. Хилда- 
сæны раз фæхсбандоныл бадтысты хъæуы ацæргæ лæгтæ цал- 
дæрæй. Æлвынинаг кæнæ дзы дасинаг уадиссаг ничи уыдис, 
фæлæ сæ ахуыр афтæ у. Уырдæм æрцæуынц, хæдзары, на- 
уæд та хæдзарæн æддейæ куыст кæмæн ницы вæййы, уыцы 
ацæргæ лæгтæ æмæ уым бонасадæн фæкæнынц. Борсæйæн 
семæ бадын ацайдагъ ис. Алы æмбисæндтæ хастой лæгтæ æмæ 
бон куыд агæпп ласта, фыццаг сахат куыд сси, уый зонгæ 
дæр нæ бакодта. Уæдмæ хилдасæг дæр фæзынд æмæ... 
Бесæ, мæгуыр, схъуыр-схъуыр кодта йæ ус æмæ йæ мады 
цур, фæлæ йæ зæгъын цы фæндыд, уый сæппарынмæ йæ 
ныфс нæ хаста. Æнæуый дæр адон цур йæ зæгъын бирæ 
ницы лыг кæны. Æцæг, кæрдзын дæр хъæуы иу-фынддæс 
лæджы фаг æмæ уыдонæн исты хос уыдзæн. Торнейы дзул- 
тæ, уæливыхтæ, цæхæраджынтæ-йедтæ кæрæдзийы æхсæнты 
исты ацахаддзысты, фæлæ кусарт. Уый Борсæйæ аразгæ у. 
Борсæ куы ’рбацыд, уæд нырма устытæ дæр æнцад бад- 
тысты. Æцæг сын хыссæ конд уыдис, торнейы цур сугтæ бирæ 
уыд. Хыссæ куы ранхъиза, уæд уыдон тагъд сты, цæхæра- 
джынтæн дæр хыссæ ис, ратонын сæ хъæуы æмæ цæхæрадон 
сæ фæсхæдзар ис... Цыбыр дзырдæй... 
— Кусæрттаг куы фæнывылдæр кæниккам, — æппынфæс- 
таг сæппæрста йæ ныхас Бесæ. 
— Ома куыд нывылдæр? — цæхгæр æм фæзылд фыд. 
— Мæ зæрдæ мæм афтæ дзуры, цыма авдæй фылдæр 
уыдзыстыæмæ... 
— Уæддæр цал уыдзысты? — тызмæгæй фæкодта Борсæ. — 
Дæс, фынддæс, æви дыууиссæдзы уыдзысты? 
— Иу-дыууадæсы бæрц, чи зоны, ой... — йæхинымæры 
сæ æппын къаддæр фынддæс хуыдта, фæлæ не суæндыд уый- 
бæрц зæгъын. 
— О, æмæ уæд та зæгъ, æнæхъæн сахары адæмы иууыл- 
дæр фæхуыдтон, зæгъгæ, æмæ нæ фосы муртæ æгасæй дæр 
ныццæгъдæм, науæд ды дæ фындзы бын цыдæртæ гуым-гуым 
кæныс æмæ дын æз ницы ’мбарын... 
Уæдмæ бинонтæ иууылдæр бæрæгбоны фæлыстæй чындз- 
хæсджыты æрбацыдмæ æнхъæлмæ кæсæджы лæудæй лæу- 
уыдысты Сонайæ фæстæмæ. Уый йæ иударон дарæсы кæрты 
бадт бæласы бын æмæ дарддæр быдта йæ æнæхъус цъында- 
тæ. Хъуыста йæ бинонты ныхасмæ æмæ йæ зæрдæ уæззау 
цинæй радис. Йæ ныхасмæ та кæй æрцæудзысты, ууыл цин 
кодта, фæлæ йæ цин уæззау уыд, уымæн æмæ сæ худинагæй 

92 
Къæбысты Зауыр 
уымæ дæр егъау къæртт хауд. Афтæ «æнæмæтæй» бадгæ йæ 
ауыдта йæ мой æмæ йыл фæхъæр кодта: 
— Уый фыдбоны халоны бадтæй куы бадыс, зæронд сæр- 
хъæн, уæд дæ æппын ницы æфсæрм ис? Дæ мæрддзæгтæ 
уæддæр раив. 
— Чындзы куы цæуон, уæд сæ раивдзынæн,— загъта æнæ- 
мæтгъуызæй. 
— Чындзы нæ, æз дæ мæрдтæм барвитдзынæн! — мæсты 
хъæр ыл фæкодта. 
— Мæ чындзыцæуæн бонмæ афтæ нæ бæллыдтæн, ныр- 
тæккæ уыцы бонмæ куыд бæллын,— мæстыйæ загъта уый дæр. 
— О, æмæ... — цыдæр ма сцæйдзырдта лæг, фæлæ фæс- 
хъæуæй æрбайхъуыст машинæйы хъæр æмæ уый йæ хъуыры 
фæбадт. Дзурын нал сфæрæзта. Айхъуыста йæм. Машинæ 
уыдонырдæм кæй цыд, уый бæрæг уыдис, фæлæ нырма сæ 
уазджытæн æрбацæуын афон нæ уыд æмæ йæ къух ауыгъта: 
— Уыдон мах адæм не сты, фæлæ махæн дæр ныр фез- 
мæлын афон у. Сылгоймæгтæн дæр æмæ махæн дæр фезмæ- 
лын афон у. Цæй, уыдонæй хæдзары сæфт куы кæнæм, уæд- 
дæр æндæр гæнæн нæй: дыууæ гогызы, æрмæст та сын сæ 
тæккæ стырдæрты ма равзарут... 
— О, фæлæ... — Бесæ цыдæр сцæйдзырдта, фæлæ йæ 
хъуыры фæбадт фыд. 
— Дæлæ йæ къах саст кæмæн у, уыцы далыс дæр... 
Машинæ сæ кæрты раз куы фæлæууыд, уæд ма лæг дыу- 
уæрдæм исты ныфсы ныхас фехъусын æнхъæл аракæс-бакæс 
кодта, фæлæ уæдмæ кæртæн æддейæ æрбайхъуыст кæйдæр хъæр: 
— Ам стут, фысымтæ, æви уæ æндæр ран агурæм? 
— Уый уыцы фыдбылызджыны Лео у,— тыхстæй сдзырд- 
та Бесæ. 
— Дæ хистмæ дын æрбамбырд уæнт, кæд... — фæрсагæй 
автобус куы ауыдта Борсæ, уæд йæ цæстытæ цæхæртæ акалд- 
той, райсом йæ уæлæ кæй скодта æмæ хилдасæгмæ цы уæлæда- 
рæсы ацыд, уыдон нырма йæ уæлæ уыдысты. Бауадис сæ фæи- 
вынмæ. Уырдыгæй каст, автобусæй уыцы хæрзконд, рæсугьд 
æмæ хæрзвæлыст адæм куыд хызтысты, уымæ. Уыйбæрц адæ- 
мы уындæй хъуамæ йæ зæрдæ уæззау рыстæй срыстаид, уый- 
бæрц адæмæн гогыз нæ, цыфæнды стыр тохъыл дæр не сфаг 
уыдзæн æмæ йын цы стыр зиан ракæндзысты, цас фæлхас ын 
æрхæсдзысты, ууыл хъуыдытæй хъуамæ йæ зæрдæ фæрчытæ 
хауид, уый та кæсы йæ зæронд æфсинмæ æмæ йыл дис æфты. 
Карчы къахы хуызæн хус сылгоймаг йæ зæронд хæррæгъты 
мидæг зилæнтæ кæны уыцы хæрзарæзт адæмы ’хсæнты, тыхс- 
тытæ, пъатæ сын кæны. Уыдон дæр куыдзы фырттæ (афтæ сæ 
йæхæдæг рахуыдта зæронд лæг), кæнæ йын йæ къабайы хæр- 

Царды фæлтæртæ 
93 
рæгътыл баæлгь кæн, кæнæ йын йæ уæнгты хусæй дæ зæрдæ 
схæццæ уæд. Мæ хур акæн! Чи йæ йæ хъæбысы фелвасы, чи 
йын йæ ныхæн уыцы дзæбæх пъа ныккæны. Хуыцауыстæн, 
ахæм æхсызгон цинтæ йыл кæнынц, ахæм зæрдиаг тыхстытæ 
йыл кæнынц æмæ сæм Борсæ йæхæдæг дæр бахæлæг кодта, 
кæд афтæ дзæбæх у, зæгьгæ, уæд дæттæй æмæ... 
Æндæр гæнæн ын нал уыд æмæ сæм йæхæдæг дæр ра- 
хызт. Æнхъæлдта, зæгьгæ, зæронд усыл йæ зæронд хæррæгъты 
мидæг дæр ахæм зæрдиаг цинтæ чи кæны, уыдон мæн мæ 
райстбавæрд зынаргъ дарæсы мидæг куы феной, уæд мæ сæ 
къухтæй зæхмæ уадзгæ дæр нал æркæндзысты. 
— О, уый ма уæм, махæй уазæгдæр чи у, ахæм дæр куы 
ис, мæзæрде, — фæкодта иу даргъ цонгджын схъæл лæг æмæ 
Борсæмæ фосæлхæнæджы кæстытæ кæны. 
— Алæ, уазæг нæ йед æй схонут, — йæ къух ауыгъта 
зæронд ус: — Уый деддæ нæхи зæронд у. 
— Æмæ уæхи зæронд йæхи усгур арæзт кæдæм ракодта? — 
зæгъы иннæ, дынджыртæ конд зæбулрихи лæг. — Æвæццæ- 
гæн æнхъæлдта, зæгъгæ, сылгоймæгтæ уыдзæн немæ æмæ 
уыдон цæстмæ рацарæзта йæхи. 
«Ныр адон хæдзармæ уадзинаг фæллой сты! — мæстæй 
рафыхтис Борсæ. — Æз мæхи уыдон цæстмæ рарæсугъдтæ 
кодтон, уыдон та мыл худгæ кæнынц. Фæлæуут, мæ хæзгул- 
тæ, уæхи афтæ дарут, æмæ æрбаддзыстут дзаджджын фын- 
гыл. Цы хуызæн дзуарæн цахæм чъиритæй фæкувынц, уый 
ма Борсæ оазондзæн!..» 
— Алæ-ма, уæ нывгæнæджы нын равдисут. Мах уый 
уынынмæ куы ’рбацыдыстæм,— фæйнæрдæм агурæджы каст 
кæны иу ныллæг, даргъ сæрыхилджын лæг. 
— Уый дæр ам ис, мæ лæппу, фæлæ уал нывгæнæджы чи 
сныв кодта, уыдон хъæуы фенын, — уыцы дзæбæх дзырд- 
арæхстæй йын дзуапп ратта Сона æмæ та дзы кæйдæр русæн 
адджын пъа ныккодта... 
Зæли уазджыты æхсæнты рауай-бауай кæны. Хæрдмæ 
сæм кæсы æмæ дзуры: 
— Æз дæр зонын ныв кæнын. 
— Æмæ цы сныв кодтай, мæ чызг? — бафарста йæ, ныв- 
гæнæджы чи æрцагуырдта, уыцы лæг. 
— Æз Махары тетрады цыдæр сныв кодтон, стæй мын 
Гыцци афтæ, уый, дам, хур у,— раппæлыд Зæли йæхицæй. 
— Уæдæ ды хорз чызг цыдæр дæ æмæ дын æз ныртæккæ 
къафеттæ... — загъта лæг æмæ кæйдæр ацагуырдта уазджыты 
’хсæн, стæй фæдзырдта: — Сева, мæнæ ацы дзæбæх нывгæ- 
нæг чызгæн къафеттæ ратт. 
Сева, иу къæсхуыр, саулагъз лæг, йæ фындзы фарсыл 
цыдæр кæрдæг баныхæста, афтæмæй бауад сæ цурмæ. 

94 
Къæбысты Зауыр 
— Уасил, мæнæ ацы чызгæн радтон къафеттæ? — бафар- 
ста, чызгыл чи цинтæ кодта, уыцы лæджы. 
— Уымæн, уæдæ йын уæртæ йæхи усгур арæзт чи ракод- 
та, йæ уыцы дедушкæйæн дæттыс къафеттæ? 
Борсæ ацы лæджы уайдзæф æнæдзуаппæй хъуамæ мауал 
ныууагътаид, фæлæ уæдмæ хибарæй цы æртæ кæсæнцæст- 
джыны лæууыд, уыдонæй иу, сау зачъетæ кæмæн уыд, уый 
йæм æрбацыд, йæ цонгмæ йын бавнæлдта æмæ афтæ зæгъы: 
— Борсæ, ма мæсты кæн ацы къуыдайрæгтæм. Мах стæм 
ирон адæмы фыццаг ратæдзгæтæй æмæ хъуамæ алы ран дæр 
уæм фыццаг. Мах зæрондæй дæр уæздан æмæ рæсугъд кæй 
стæм, уый тыххæй нæм хæлæг кæнынц æмæ... Ды сæ куыдзы 
хъуыды дæр ма кæн. 
«Дæ дзыхы сæкар, — йæхинымæры бацин кодта Борсæ: 
— Æгайтма айбæрц æнæуæздан адæмы ’хсæн иу хуыцауы 
сконд лæг уæддæр разынд». 
— Ды дæр нывгæнæг дæ? — бафарста йæ. 
— Уый дзырдтæй ныв кæны, йæ бонæй йæ уа, — уæздан 
лæджы бæсты дзуапмæ фæразæй ис æрдæбоны даргъцонг, 
схъæл лæг. 
— Дæ джиччи дæ фæхъхъау, — фæзылд æм уæздан лæг,— 
ды цæмæй ныв кæныс, ды? 
— Профессор Лео алцæмæй дæр ныв кæны, фæлæ æцæг 
кæм ис нæ нывгæнæг? Мах уый уынынмæ... 
— Æз мæнæ дæн,— хæдзарæй рахызт Махар. Рахызт, йæ 
мад ын знон цы ног уæлæдарæс балхæдта ацы бонмæ, уыдо- 
ны мидæг. 
Лæппутæ, æцæг нывгæнджытæ йыл æрбамбырд сты. 
Цыма йæ æлхæнгæ кæнынц, уый кæстытæ йæм систой, чи та 
йæ уырзæй дæр сгары. 
— Уæдæ ды нывгæнæг дæ, нæ? — йæ худын цыма зынæй 
уромы, ахæм хуызы бафарста, Уасил кæй хуыдтой, уый. Бесæ 
сын йæ цæсты кой цыдæр мæгуыргъуызæй ракодта, хонын- 
мæ сæм куы бацыд, уæд. Балæгъстæ сын кодта, йæ цæсты 
тыххæй йæ исчи куы фæрсы, уæд ын зын вæййы, зæгъгæ, 
æмæ йын уый тыххæй мачи мацы зæгъæд. Фæндагыл ма 
кæрæдзийы дæр бафæдзæхстой æмæ йын йæ цæстмæ уадис- 
саг кæсгæ дæр ничи кодта, фæлæ æгæр дæлтъуртæ, æгæр 
стæвдтæ конд кæй уыд, уый нæ фæцыд кæйдæрты зæрдæмæ. 
Нæ фæцыд Уасилы зæрдæмæ дæр æмæ та йæ уырзæй æрыс- 
гæрстытæ кодта: — Уæдæ нывгæнæг дæ, зæгъыс? 
— О, нывгæнæг дæн,— аразгæ бæзджын хъæлæсæй сдзырд- 
та Махар æмæ ма бафтыдта йæ дзырдтæм: — Хонгæ мæ афтæ 
кæнынц. 
— Чи дæ хоны? — Леойы лæппумæ хæстæг бынат нæ 

Царды фæлтæртæ 
95 
фæцис æмæ иннæты сæрты æрбахъæр кодта: — Чи дæ хоны 
нывгæнæг? 
— Хæдзары мæ хонынц, стæй скъолайы дæр. 
— Æмæ цы... — цыдæр дæрзæг кæй сцæйдзырдта Лео, уый 
Уасил фæхатыдта æмæ йæм йæ цæст æрныкъулгæ адзырдта: 
— Лео, ды фынгтæм æркæс. Иннæты мах бар уадз. 
— Æмæ кæм сты фынгтæ? — фæйнæрдæм акаст æмæ Бор- 
сæмæ бауад: — Кæм сты фынгтæ, хорз лæг? 
— Бахатыр кæнут, — æфсæрмы худт кæны Борсæ. — Афтæ 
раджы æрбацæуын æнхъæл уын нæ уыдыстæм. Цæйау акæ- 
нынц, уазæг цæттæ, фысым — æдзæттæ, уый æмбисонд ныл 
æрцыд, фæлæ тыхсгæ ма кæнут. Ныр бон даргъ у, алцы дæр 
нывыл уыдзæн. 
— Нæ нæм æнхъæлмæ кастыстут афтæ раджы? — йæ дын- 
джыр цæстытæ ноджы тынгдæр ауæрæх кодта, афтæмæй йæм 
ныккаст. — Æмæ уæдæ дæхи усгурарæзт кæдæм ракодтай афтæ 
раджы? Дæхи булкъдаст куы ’ркодтай, уыцы смаггæнаг аде- 
калон дæ уæлæ парахатæй куы бапырх кодтай, стæй дæ райст- 
бавæрд дарæс... Ныр тохъыл æви уæныг исты уыцы дарæсы 
мидæг æргæвддзынæ? Æмæ сæ тугæй нæ фесафдзынæ? Адон 
мидæг æгæрстæмæй гогыз куы ничи аргæвддзæн, уæд... 
— Ма тыхс, — тынг зынæй сдзырдта Борсæ. — Кусæрттаг 
уæд, æндæр æй аргæвдыны тыххæй нæ ныууадздзыстæм. 
Пысултæ та... Уæртæ сахармæ бауаинаг уыдтæн. Зæгъын, 
сымах æрбацæуынмæ фездæхдзынæн... 
— Кæм ис уыцы уæныг, мæнæ йæ Чеселттаг æрбаргæвда, — 
къуымты зилы йæ дынджыр цæстытæй. Зилы кæрты къуым- 
ты, фæлæ дзы кусæрттагæн бæзгæ ницæуыл йæ цæст хæцы 
æмæ бауад, Чеселттаг кæй хуыдта, уыцы бæзæрхыг, бæзджын 
рихи кæсæнцæстджынмæ: 
— Уæныг, науæд тохъыл нæ аргæвддзынæ? 
— Аргæвддзынæн! — фæкодта уыцы чеселттаг: — Уæныг 
дæр аргæвддзынæн, тохъыл куы нæ уа, уæддæр далыс аргæвд- 
дзынæн, хъыбыл дæр. Стуры фыдæй физонæг мæнæ ацы бо- 
цъоджынтæн нæ тайы, хъуамæ хъыбыл, науæд уæрыччы фы- 
дæй уа æнæмæнг,— йæ цуры цы боцъоджын лæппутæ лæу- 
уыд, йæхийау кæсæнцæстыты мидæг, уыдонмæ ацамыдта æмæ 
дзырдта дарддæр: — Дзуттаг Севайæн фынгыл карк куы нæ 
уа, уæд ын уыцы фынг бæсты нæ цæуы. Гогыз дæр иннæ 
кусæрттæгты фидауын цы ракæна, æндæр сыл æвзæрырдæм 
нæ бандавдзæн... 
«Мæ куыдз аргæвд, чи дæ амард, уыдонæн, кæд дын 
уыйбæрц кусæрттæгтæ акæныныл дзырд нæ уыдтæн! — рамæс- 
ты йæм ис Борсæ æмæ йæ ралгъыста йæхинымæры. — Раны- 
мадта сæ, цыма сын холлаг уый фæкæны...» 

96 
Къæбысты Зауыр 
— Уæдæ ма каст цæмæ у, фысым? — фæзылд та йæм Лео. — 
Кусартгæнæг цæттæ. Кæрдтæ дæр уыдзæн лæппутæй искæ- 
мæты. Кусæрттæгтæ кæм сты, уый нын ацамон æмæ... 
— Нырма сæрвæты сты кусæрттæгтæ, фæлæ нæм сæрвæт 
дард нæу,— ныфс сын авæрдта Борсæ. — Уæртæ уал нын нæ 
нывгæнæг лæппуйы фенут дзæбæх, исты дзы рацæудзæн, æви 
нæ... йæ нывтæ йын куы нæма федтат, уæд ын афтæмæй... 
— Уасил,— бæрзæндты ахъæр кодта Лео, лæппуйыл кæм 
нымбырд сты, уыцырдæм. — Ацæут æмæ йын фенут йæ ныв- 
тæ. Æрмæст ын сæ тынг раппæлут. Æвæццæгæн, йæ нывтæн 
цы аргъ скæнат, кусæрттæгты хъуыддаг уымæ гæсгæ уыдзæн. 
— Афтæ у? — райхъуыст Уасилы цъæхснаг хъæлæс— 
Уæд нæ разæй цу, кæм сты дæ нывтæ, уырдæм, — февнæлдта 
лæппуйы цонгмæ... 
Нывгæнджытæ Махары «выставкæ» (Ахуыргæнæг сын 
радзырдта, нывгæнджытæ равдыст — уый йæ выставкæ хуыд- 
та — куыд саразынц, уый æмæ Махар дæр афтæ равæрдта йæ 
нывтæ фынгыл, фæрсаджы дæлвæйнæгтыл, скъаппы сæрты 
æмæ астæрдыл дæр) куы уыдтой, уæд сæм уыцы хъуызгæ цыд 
æрбакодта иу лæг. Йæ цæст сыл ахаста æмæ тынг бадис кодта: 
— О, гъо, гъо, цас стут, цас! Æмæ дзы иу ахæм та ноджы 
дуармæ куы ис. 
— Ма ныл дис кæн! — схъæр ыл кодта Лео.— Фæцæсты 
нæ кæндзынæ. 
— Ма тæрс,— сындæг æм разылд дисгæнæг, — æз цæсты- 
гæнæг нæ дæн. Æз дæр кæддæр аивады кусæг уыдтæн, фæлæ 
мыл, сæ бон ныккалæд Чъребайы фысджытæ, нæ мыл æрхæ- 
цыдысты сæхирдæм æмæ мæнæ ам щъьгфтæ нæмын. 
— Фыссæг ма уай? — тынг ныххудт Лео. 
— Ныр нал дæн, фæлæ уæдтæн кæддæр. 
— Уæд мæнæ фысджыты цурмæ рацу, — худы, афтæмæй 
дзуры Лео. — Мæнæ адон фысджытæ сты æмæ уыдон цурмæ 
рацу,— амоны йын, Чеселттаг æмæ иннæ дыууæ кæсæнцæст- 
джыны кæм лæууыдысты, уыцырдæм. 
— Æцæг дзы ис фысджытæ? — æнæууæнчы фарст æй 
бакодта раздæры фыссæг. 
— Куыд нæ дзы ис, мæнæ Чеселттаг фыссæг, мæнæ ацы 
мыдгъуыз боцъоджын дынджыр фыссæг, йæ ном та Алеш, 
мæнæ (ныр та сау зачъеджынмæ ацамыдта) уый дæр фыс- 
сæджы къæбæр хæры. 
— Уæдæ мæ тæккæдæр уыдон хъæуынц, — разылд сæм 
раздæры фыссæг æмæ сæм уæззау къахдзæфтæй æрбацыд. Сæ 
къухтæ сын райста, йæ ном, йæ мыггаг сын загъта æмæ ма сæм 
бафтыдта: — Ам мæ иууылдæр Ахуыргæнæг номæй зонынц. 
— Тынг хорз ном у, фæрнæй йæ хæсс,— загъта, фыссæ- 
джы къæбæр чи хæры, уый, æмæ йын йæ къух райста. 

Царды фæлтæртæ 
97 
— Æмæ дæ цы хъуыддагæн хъæуынц фысджытæ, Ахуыр- 
гæнæг? — бафарста йæ Алеш, йæ сæвджын гуыр дыууæрдæм 
радав-бадав кæнгæйæ. 
— Æз дæр кæддæр мæхи фыссæджы номæй рæвдыдтон,— 
йæ мидæггаг дзыппæй цыдæр исгæйæ дзуры Ахуыргæнæг. — 
Рæвдыдтон мæхи бæргæ фыссæджы номæй, фæлæ мæ Чъре- 
байы фысджытæ фæтарстысты æмæ... 
— Цæмæй дæ фæтарстысты? — афарста йæ, фыссæджы 
къæбæр чи хæры, уый. — Æвæццæгæн хылгæнаг уыдтæ? 
— Хылгæнаг нæ уыдтæн, фæлæ, æвæццæгæн, уыдонæй 
хуыздæр фыстон... Æвæццæгæн, æгæр дзæбæх фыстон æмæ 
уымæн фæтарстысты... 
— О, о! — уыцы бæзджын хъæлæсæй гуым-гуым дзырд 
скодта Алеш æмæ та йæ гуыр арадав-бадав кодта, йæ цæсгом 
нырма дæр худæндзаст уыд, фæлæ ныр æвæлмон худтæй нал 
худт, ныр мæстыйы ад кодта йæ худт: — Уый æцæг тæссаг 
хабар у,— дзуры дарддæр йæ гуым-гуымгæнаг дзырдæй: — 
Хорз фыссын тынг тæссаг у фыссæгæн æмæ дзы фысджытæ 
тынг фæтæрсынц. 
— Æмæ дын уæдæ æз æндæр цы дзурын? — йæ ныхас ын 
æцæгмæ айста Ахуыргæнæг æмæ дзы фæбузныг ис. — Сы- 
мах, чи зоны, афтæ не стут. Сымах нырма æвзонг стут, фæлæ 
дзы мæ рæстæджы чи уыд, уыдон... 
— Ныр дæ махæй цы хъæуы, уый зæгъ! — йæ дзырд ын 
цæхгæр алыг кодта Алеш. 
— Æз уæддæр литературæйæн гуырд дæн... 
— Махæй дæ, зæгъын, цы хъæуы? Цæмæн райгуырдтæ, 
уымæй та-иу дæ мады бафæрс... 
— Мæсты мæм, мыййаг, кæныс? — бакаст æм æмæ ныр 
систа йæ дзыппæй, уæдæй нырмæ дзы кæй ласта, уый. 
— Нæ, цин дыл кæнын. 
— О, æмæ уæд мæнæ ацы фыст бакæс, — бадардта йæм 
бæзджын къухфыст. 
— Абон мæ, æвæццæгæн, нæ равдæлдзæн, фæлæ дыл рæх- 
джы сæмбæлдзæн дзуапп,— райста къухфыст Алеш, цæмæй 
ацы лæджы дзæнгæдайæ фервæзой, æрмæст уый тыххæй. Ныфс 
æй дзы ницы уыд, фæлæ ацы Ахуыргæнæгæй фервæзын ныр- 
тæккæ уыд амондæй стырдæр амонд Алешы удæн. 
— Иу-дыууæ рæнхъы дзы уæддæр бакæс, — бахатыд æм 
Ахуыргæнæг. 
— Дæлæ фысымтæм фæкæс истæмæты æмæ йæ бакæсдзы- 
нæн,— загъта йын Алеш æмæ къухфыст фæстæмæ йæ дзып- 
пæй систа. 
— Фæкæсдзынæн,— коммæгæс лæппуйы зылд фæкодта 
Ахуыргæнæг. — Цæуылнæ фæкæсдзынæн? 
7 Къæбысты Зауыр 

98 
Къæбысты Зауыр 
Алеш иуварс ацыд æмæ райдыдта кæсын... Кæсы æмæ 
йæ сырхцъар цæсгом цыдæр хуызфæливæнтæ кæны. Иудзæв- 
гар дзы куы бакаст, уæд йæ сæр ныттылдта æмæ афтæ зæгъы: 
— Мæнæ диссаджы уацмыс. Кæд ай ацы æдылыйæн 
(Ахуыргæнæг уым нал уыд) йæхи фыст нæу, уæд йæ автор у 
агургæ æмæ æнæссаргæ курдиаты хицау... Фæлæ йæхи фыст 
кæцæй уыдзæн. Мæнæ дзы, чи йæ фыссы, уый ном æмæ 
мыггаг сты, Хъуызилты Сослан, зæгъгæ? Уæ хъæуы исчи 
ахæм ис? — Фæзылд Борсæйы ’рдæм. 
— Ис дзы,— йæ къух ауыгъта Борсæ. Ахæм уыгъд акодта 
йæ къух, цыма уыцы Хъуызилты лæппу йæ койы аккаг дæр 
нæу. Стæй йæ зæгъгæ дæр кодта ахæм хъæлæсы уагæй, æмæ 
æцæгдæр йе скойы аккаг никæмæуал фæкаст: — Иу æнæхи- 
цау у. Нæхи хъæуккаг дæр нæу. Цыдæр фыдахин гуырд у, 
æвæццæгæн, науæд æй йæ фыд цæмæн хъуамæ ратардтаид 
йæ хæдзарæй. Ныр йæ фыды хомæ вæййы. Æнæзæнæг сты 
æмæ йæ уыдон хъомыл кæнынц. 
— Нæ, — йæ сæр ныттылдта Алеш,— ахæмтæ чи фыссы, 
уый йæ фыдахины тыххæй нæдæр бафауинаг у æмæ нæдæр 
хæдзарæй ратæринаг. Фæлæ йæ æз уæддæр хъуамæ фенон 
мæхи цæстæй,— балкъоны ’рдæм фæзылд. Акаст, кæрты чи 
змæлыд, уыдонмæ æмæ ахъæр кодта: — Ахуыргæнæг, ацы 
лæппу кæд дард нæ цæры, уæд мын æй кæнæ ардæм сæмбæ- 
лын кæн, науæд та мын мæхи акæн йæ хæдзармæ. 
— Уæддæр дæ дзы кæцы зæрдиагдæрæй фæнды? — Ахуыр- 
гæнæгæн йæ хъæлæсæй бæрæг уыдис, йæ зæрдæ цæмæйдæр 
кæй барухс ис, уый: — Ардæм æм фæдзурон, æви дæ сæхи 
хæдзар фæнды фенын? 
— Йæ царды уавæртæм дæр ын куы ’ркæсии, стæй ма 
цытæ кусы, уый фенын дæр æвзæр нæ уаид, — загъта Алеш 
æмæ асины ’рдæм азылд: — Нырма уæддæр фынг рæхджы нæ 
уыдзæн ам, лæппутæ, æмæ уæм уæдмæ æз дæр зындзынæн. 
Борсæйæн исдуг хъыг уыд, йæ уазджытæй уыцы хæдзар- 
мæ чидæр кæй цæуы, уый. «Куыдзы фырттæ, мах сæ хонгæ 
фæкодтам, мах цæхджын хойраг хъуамæ хæргæ кæной, ма- 
хæй дзуг кусæрттæгтæ домынц, æмæ сын уыцы æнæхицау хъæв- 
дын та агургæ æмæ æнæссаргæ фестад. Нырма дзы мах лæп- 
пуйæ иу хъарм ныхас ничи загъта, афтæмæй та нæ къæбæр 
махæн хæрдзысты. Уый сын агургæ æмæ æнæссаргæ, махон 
та... Сæ дзыхтæ ныххуыдтой æмæ дзы иу дзырд йæ цæст зæгъын 
никæмæн уарзы. Исты дзы рацæудзæн, æви нæ, уый дæр дзы...» 
Уасил ын цыма йæ уды катай дардмæ бамбæрста, уыйау 
сдзырдта цыдæр фæлвых хъæлæсæй. Йæ хъæлæсы фæлвы- 
хæй бирæ ницы барухс ис Борсæйы зæрдæ, фæлæ йын уæд- 
дæр æхсызгон уыд. Æхсызгон ын уыд Уасилы ахæм ныхас: 

Царды фæлтæртæ 
99 
— Махарæй дæр, чи зоны, йе ’мном нывгæнæг нæ ра- 
цæуа, фæлæ йæм ис нывгæнæджы авнæлд. Йе ’рмдзæф ныр- 
ма йæ гаччы не сбадтис, фæлæ алчи дæр уый цахъхъæнæй 
афтæ вæййы. Ды та цы зæгъдзынæ, Митъуша? — фæзылд 
зæбул рихи стæвдтæконд лæгмæ. 
— Æз дæр дæ хъуыдыимæ разы дæн, — загъта æмæ йæ къух- 
мæ систа иу цыдæр хъулæттæ гæххæтт: — Нырма ахорæнтæй пада 
кæнын нæ зоны. Æвæццæгæн ын сæ амонгæ дæр ничи бакодта. 
— Чи йын сæ амоны? — фæкодта Борсæ. — Дæлæ сын 
уыцы Ахуыргæнæг кæд исты ацамоны, æмæ йæхæдæг дæр 
цыма бирæ ницы æмбары. 
— Йæ фыдимæ нæм иу цыд ракæнæд, фæндаг куы базо- 
на, уæд йæхæдæг дæр цæудзæн æмæ-иу ын истытæ ацамон- 
дзыстæм, стæй йæ, рæстæг куы уа, уæд ахуыргæнæндонмæ 
дæр райсдзыстæм. 
— Дæ дзыхы сæкæр,— ацы иу дзырдæй баныфсджын ис 
Борсæ æмæ йæ ныр зæрдиагæй æрфæндыд дзæбæх исты ку- 
сарт акæнын. 
Балкъоны дæр æмæ кæрты дæр куы ничиуал уыд, уæд 
Митъуша фергъиау ис. 
— Цы фесты, цы, уыцы лæппутæ? — афарста Борсæйы. 
— Уыцы фыдбылызджын Алеш сæ йæ фæдыл ассывта 
Сосланы фенынмæ,— мæсты хуызæй сдзырдта фысым. — Цы 
йын ссардта йæ фысты, уый нæ зонын, фæлæ... 
— Уæд уал мах дæр уынджы ’рдæм азилæм, Уасил,— 
фæзылд, йæ цуры ма чи аззад, уымæ.— Мах дæр фенæм 
уыцы лæппуйы. Алешы зæрдæмæ хуымæтæджы лæг нæ фæ- 
цыдаид,— загъта Митъуша æмæ сæ Борсæ дæр нал баурæдта. 
* * * 
Газантæ æмæ Сардиты бинонтæ бæгуы адджын не систы! 
Сæ улæфты рæстæг, сæ бæрæгбонтæ иууыл æрвыстой иумæ. 
Куы иутæм цыдысты, куы иннæтæм. Абон тымбылæй бадтыс- 
ты Газанты кæрты. Бадтысты æмæ адджын ныхæстæ кодтой, 
фæлæ далæ дыууæ кауы астæуты уыдонырдæм бæстæппæт 
лæгтæ куы ’рбацæйцыд, уæд иууылдæр джихæй аззадысты. 
Газан йæ сæр банкъуыста æмæ афтæ зæгъы: 
— Ай дын мæ къух, кæд уыцы лæппуйы ныхас раст нæ 
разынд. 
— Цавæр ныхас? — афарста йæ Сарди... 
Райсом Сослан куы райхъал ис, уæд сынтæджы йæ уæнг- 
тæ айвæзта æмæ йæ фыды хомæ адзырдта иннæ уатмæ: 
— Нинæ. 
— Цы кæныс, дæ нывонд фæуон? 

100 
Къæбысты Зауыр 
— Абон нæм уазджытæ уыдзæн. 
— Цавæр уазджытæ нæм уыдзæн? 
— Бирæ уазджытæ нæм уыдзæи æмæ сын нæ тохъыл ар- 
гæвддзыстæм? 
— Цæмæй йæ зоныс? — къæсæрæй йæм æрбакаст Газан. 
Уый уæдмæ скодта йæ уæлæдарæс. 
— Зонын æй. Фыны йæ федтон. 
— Фын ницы у,— йæ къух ауыгъта Газан. 
— У,— фидарæй загъта лæппу. — Уыцы уазджытæ цæугæ 
æндæр кæмæдæр æрбакæндзысты, фæлæ сын кусарт та мах 
акæндзыстæм. 
— Æмæ сын сæхи фысым цæуылнæ кусарт кæны? — ба- 
рæй йæ бафарста Газан. 
— Уый нæ зонын... 
Сосланы ныхæстыл иттæг нæ баууæндыдысты, фæлæ уæд- 
дæр бакъæрцхъус сты. Арвыстой Сардиитæм. Сосланы ны- 
хæстæ сын нæ загътой, фæлæ сæм æнæуый арвыстой. Сæ 
тохъыл уыцы бон сæрвæтмæ нæ ауагътой. Цæхæрадоны иу 
кæрон æй синагæй бабастой. Дыууæ усы торнейы дзултæ сфых- 
той дзæвгар, ноджы ма иу хыссæ скодта Нинæ. Уазджытæ 
нæм фæзынинаг у, зæгъгæ, æмæ кæд изæрмæ нæ фæзыной, 
уæд мæнæ нæ сыхæгтимæ нæхæдæг аминас кæндзыстæм. 
Цæхæратæ æртыдтой иудзæвгар, уыдон дæр акæрдынæввонг 
сцæттæ кодтой, æмæ ныр бадтысты кæрты... 
Ахуыргæнæг фысымтæн бамбарын кодта уазджыты æр- 
бацыд æмæ Нинæйы бафарста, Сослан кæм ис, уымæй. 
— Уæртæ цæхæрадоны сты Дзерассæимæ. 
— Уæдæ йæ æз хъуамæ уым фенон, — йæ цæнгтæ дардыл 
атылдта уыцы Алеш, даргъ къахдзæфтæ акодта цæхæрадоны 
’рдæм. 
— Ай æцæг раст куы рауад Сосланы фын, — дисгъуызæй йæ 
сæр æнкъусы Газан. — Борсæтæ фæхуыдтой айæппæт уазджыты 
æмæ кусарты номыл иу гогыз дæр райсом сæ хæдзары не ’ру- 
рæдтой. Ныр цалынмæ сæрвæтмæ цæуой, цалынмæ фæсхъæуты 
сæ гогызты агурой, уæдмæ ацы адæм цы ми хъуамæ кæной? 
— Цы ми, цы, уæлæ нæ балкъоныл минас кæндзысты,— 
фæкодта Нинæ æмæ Зинæмæ бадзырдта (ацы ныхæстæ код- 
той, уыцы æппæт адæм Алеш æмæ Ахуыргæнæджы фæдыл 
цæхæрадонмæ куы ахызтысты, уæд). — Цæхæрадоны кæр- 
дæджытæ ратон æмæ фынг авæр, æз уал æртæ уæливыхы 
ракæнон, цалынмæ мæнæ лæгтæ физонæг цæттæ кæной, уæд- 
мæ. Ахуыргæнæг уыдонимæ цы рауай-бауай кæны? Уый дæр 
уазæг у? Сугтæ уæддæр фенæд. 
Газан цæхæрадонæй тохъыл куы рацæйкодта, уæд æм 
Лео бауад: 

Царды фæлтæртæ 
101 
— Æргæвдгæ йæ кæнут? 
— Æргæвдгæ. 
— Æмæ... Æвгьау нæу? 
— Сымах хуызæн лæппутæн мæнмæ æвгъауаг ницы ис, — 
фидарæй загъта Газан. 
Лео уыцы хъæрæй ныххудт æмæ худгæ-дзургæйæ афтæ 
зæгъы: 
— Борсæтæ та нæ Чъребайæ ардæм рахуыдтой æмæ сæ 
хæдзары дзулы къæбæр дæр цæттæ нæй. Сæ бæркад сымах- 
мæ рацæуæд. 
— Æмæ сæм цæй бæркад ис? — фæзылд æм Сарди.— 
Фарн кæм нæй, уым бæркад дæр нæ вæййы. 
— Раст зæгъыс, — фæкодта Лео æмæ йæ къандзол ласын- 
мæ фæцис. — Йæ къæхтыл уын фæхæцон. 
— Нæ хъæуы,— батыхст Сарди. — Дæ пысултæ счъизи 
кæндзынæ. 
— Уадз æмæ счъизи уой. Мах, мыййаг, Борсæты бинон- 
тау, адæмæн фенын кæныны тыххæй, нæ иууыл хуыздæр 
дарæс куы нæ скодтам... 
Фынгыл фыццаг фæзындысты цæхдарæнтæ æмæ цъæхыг- 
тæ, пъамидор æмæ джитъритæ. Стæй лыстæг даргъхъуыр ду- 
рын дæр уыцы бæрзæндты акаст æмæ йын йæ дæле дзултæ, 
уыцы рæсугъд бурфых дзултæ куы æрæвæрдтой, уæд йæ зæрдæ 
барухс ис. Гуыбынджын тъæпæн дурынæй уæлæмæ æфсæрста, 
быркуыйы мидæг бирæ чи фæабухта, уыцы сæны хæрздæф. 
— Бадгæ ут, лæппутæ! — хъæр кæны Лео. 
— Кувæджы бынаты уæ чи баддзæн, уый уал бацæуæд йæ 
бынатмæ, — афæдзæхста Газан. 
— Кувгæ фысым! — фидарæй загьта Лео. 
— Фысым уал хъуамæ фынгмæ истытæ æрхæсса. Фæлтау 
иу æвдæлон лæг уæхицæй исчи... 
— Цæй, Шура, дæ фыдæбон дæ разæй цæуы æмæ... 
— Ницæй тыххæй, йæ сæр æмæ йæ къух тилы Шура, 
фæлæ йыл зыны, кæй йæ фæнды кувын. 
Алеш зæрдиаг ныхæстæ кæны Сосланимæ. 
Фынгыл сæм æрхауд Екъойы кой. Лео Чеселттаг кæй 
хуыдта, уыцы Зауыр цалдæр азы ахуыргæнæгæй фæкуыста 
уыдоны хъæуы. Хорз ын зыдта йæ хабæрттæ. 
— Уыцы хабар ыл куы ’рцыд, уæд алцы дæр ферох код- 
та, мæгуыр,— дзырдта Зауыр. — Нал дæр иыййарджытæ, нал 
дæр мадызæнæг, науæд сыхæгтæ. Ллцы æмæ дзы алчи дæр 
ферох ис, æрмæст ма Дзерассæ лæууыд йæ зæрдыл. Уый ма 
мысыд æмæ йæ æдзух кодта агургæ. Сылгоймаг кæм федта- 
ид, уым æй æнæмæнг хъуамæ бафарстаид. Фæнды зæронд ус 
уыдаид, фæнды æвзонг чызг, гыццыл чызг дæр уæд, стæй 

102 
Къæбысты Зауыр 
æцæгæлон у æви хион, уымæй дæр сæ не ’взæрста. Бафар- 
ста-иу æй уыцы сындæг, ныллæг хъæлæсæй: 
— Ды Дзерассæ нæ дæ? 
— Нæ дæн Дзерассæ,— куы-иу ын загътой афтæ, уæд-иу 
скуыдта, стæй-иу дзы хатыр ракуырдта. Кæд йæ сабыр рав- 
гыл уыд, уæд дзы хатыр ракуырдтаид, фæлæ йæ тызмæг зон- 
дыл уыд, зæгьгæ, уæд ыл марынæй дæр нæ ауæрста. Ир- 
гъæвта йæ æрмæст иу ныхас. Уый Нази у æмæ дын хос ба- 
дардзæн, зæгъгæ, йын зæгъ æмæ-иу уæд йæ амæттаджы фæ- 
уагъта. Фæуагъта-иу æй æмæ ахæм лыгъд кодта сæ хæдзар- 
мæ (адæм дис кодтой иу хъуыддагыл: кæм фæнды уыдаид, 
цафон фæды уыдаид, сæ хæдзармæ фæндаг алы хатт дæр 
ардта), раст цыма бирæгъты бал бафтыд йæ фæдыл. Стæй 
лидзгæ-лидзын богъ кодта цæф арсау. Богъ кодта æмæ-иу 
уыцы æнагъæддаджы зæрдæуынгæггæнæг хъæрмæ сыстадыс- 
ты æгас хъæуы адæм. Чи йæ зыдта, уыдон ыл уæддæр куыд- 
дæртæй сахуыр сты æмæ бар-æнæбары фæрæзтой уыцы 
æнагъæддаджы богь-æрдиагæн, фæлæ йæ фыццаг хатт чи 
хъуыста, уыдон зæрдæхъæрмттæ кодтой. Бирæты-иу рынчын- 
донмæ аласын бахъуыд æмæ-иу куы ’рчъицыдтой, уæд тæрс- 
гæ-ризгæйæ фарстой: 
— Уый кæй аргæвстæуыдис? Уый чи аргæвста уыцы æна- 
монд сфæлдисæггаджы? — Чи йæ нæ зыдта, фыццаг хатт ын 
чи хъуыста йæ хъæр, уый-иу зынæй бауырныдта, æргæвдгæ 
кæй нæ кæнынц, уыцы адæймаг афтæ уынгæг хъæлæсæй богъ 
кæны, зæгъгæ... 
— Зондцухты рынчындонмæ йæ цæуылнæ кодтой, кæд афтæ 
тæссаг уыд, уæд? — Зауыры уынгæг хъæлæсæй афарста Зинæ. 
— Гъе, рынчындонмæ! — йæ къух ауыгъта Зауыр. — Уый 
хуызæн хъæбулмæ зондцухты рынчындонмæ дзыназын йæ 
ныййарджытæн цы хуызæи цæф уыдаид, мæ хо, уый куы 
зонис! Уыдон та ахæм адæм уыдысты æмæ йæ цæсты кæмæн 
бахаудаиккой, уый дæр сæ нæ расæрфтаид йæ цæстæй. Æгас 
калак хъæуæн зынаргъ, уарзон адæм уыдысты æмæ сын ни- 
кæй цæст бауарзтаид сæ фыртмæ, уымæй дæр иунæг... Цал- 
дæр сывæллоны сын амарди хæрз къаннæджытæй. Æппын- 
фæстаг ма сын уый радта Мады Майрæм. Радта сын æй, 
фæлæ сын æй исгæ нал бакодта æмæ... Стæй дæр уынгмæ 
арæх нæ цыд. Къуыригæйтты-иу уынгмæ нæ рахызт. Кæр- 
тæй йæ исчи æддæмæ тыхæй куы ластаид, уæддæр нæ куымд- 
та. Бон-изæрмæ бадтаид кæрты бæласы бын æмæ йæ уырды- 
гæй ницы сыстын кодтаид. Иæ фыд, науæд та-иу æй рæстæ- 
гæй-рæстæгмæ йæ мад ракодта. Мæнæ бирæ хъал адæм сæ 
хæдзарон куыйты куыд ракæиынц тезгъомæ, афтæ-иу æй ра- 
кодтой уынгмæ йæ цонгыл хæцгæйæ. Йæ ракæныны агъом- 

Царды фселтæртæ 
103 
мæ та сыхы сывæллæттæй хъуамæ искæмæн загътаиккой, Екъо- 
йы уынгмæ кæнæм, зæгъгæ. Уый-иу азылд æмæ бафæдзæх- 
ста, алы хатт дæр æй кæуылты зилын кодтой, уымы цæрджы- 
ты. Цалынмæ уыцы тезгъойы рæстæг фæуыдаид, цалынмæ 
Екъо йæхæдæг нæ загътаид, нал мæ фæнды ам лæууын, зæгъ- 
гæ, уæдмæ сылыстæгæн æддæмæ рахизæн нæ уыд. Куы загъ- 
тон, фæнды сывæллон уыдаид, фæнды зæронд ус, алкæй дæр 
æнхъæлдта Дзерассæ. Афтæмæй дзы адæм сæхи хызтой, фæлæ 
алчи кæм зыдта хъуыддаг! Искуыдæй искуыдмæ уыцы калак 
хъæуы фæзындаид æнæзонгæ сылгоймаг. Уæд-иу æм йæхи 
баппæрста. Уæд æй уромæг нæ урæдта æмæ... 
Иу хатт сæм уазæгуаты æрцыд сæ дард хæстæг. Кæмдæр 
хохы цард. Æвæццæгæн Екъойы хабар нæ фехъуыста, æви 
цы хабар уыд (бацæуæг дæр нæ уарзта, уый, дам, мæнæн хос 
дарынмæ æрбацыд), бæрæг нæу, фæлæ сæм æрцыд, йæ фæ- 
дыл байраг кæмæн уыд, ахæм бæхыл. Кæртмæ куы ’рбахызт, 
уæд Екъо бадт йæ ахуыр бынаты. Уазæджы ауындæй фыццаг 
фæсæццæ ис, стæй фестад. Фыд ма йæм йæхи баппæрста, 
фæлæ Екъо уымæ дæр нæ фæкаст. Æниу, фыд цæмæй тарст, 
ахæмæй ницы сарæзта. Уый æвиппайды фæхæст ис байра- 
джы барцыл. Йæ сæр ын йæ хъæбысы ныккодта æмæ хъæр 
систа йæ хъæлæсы дзаг: 
— Дзерассæ мæм æрцыдис йæхи къахæй! 
Дзырд дардыл у, фæлæ байраджы уæгъд нал суагъта. 
Æхсæвы дæр скъæты сбадт кæвдæсы чъилыл æмæ йæ хъæбы- 
сæй не суагъта байраджы сæр, цалынмæ нæ бафынæй ис 
афтæ бадгæйæ, уæдмæ. 
Фыд бахатыд йæ хæстæгмæ, дæ байраг мын рауæй кæн, 
зæгъгæ. Кæд уый фæрцы уæддæр чысыл æрчырыстон уаид. 
Йæхи ууыл ирхæфсид. 
Хæстæг дзы æхца нæ иста. Афтæ йын æй лæвæрдта, фæлæ 
лæг нæ ныллæууыд. Ахæм байраг уыцы рæстæджы цас хъуа- 
мæ уыдаид, уымæй йын фылдæр æхца радта. 
Екъо æцæг æрсабыр ис. Ныр уыигты нал æппæрста йæхи 
сылгоймæгтæм. Йæ байрагмæ иууыл Дзерассæйы номæй 
дзырдта. 
Уæддæр, зæгъгæ, уынгты дзæгъæл куы цæуа (арæх-иу 
ракодта йæ байраджы уынгмæ), уæд æм цæмæйзон кæд цы 
зонд фæмадæг уыдзæн. Уымæй тæрсгæйæ фыд уæрдон самал 
кодта, бæх дзы (ныр байраг нал уыд) сифтыгъта æмæ йæ Чы- 
саныдоны былмæ акодта. Цæмæй-иу ам фылдæр афæстиат уа, 
цæмæй йæ рæстæг истæуылты ’рвита, уый тыххæй йын уи- 
дзын кодта суджы къæцæлтæ æмæ сæ уæрдоны æвæрдта. Уыцы 
хъуыддагыл фæстагмæ фæцайдагъ ис йæхæдæг дæр æмæ... 
Ныр æм сæ зæрдæ нал æхсайдта æмæ дзы æрулæфыдыс- 

104 
Къæбысты Зауыр 
ты. Æз уырдыгæй куы рацыдтæн, уæддæр ма æрвыл бон цыд 
йæ бæхыл доны былмæ. 
Афтæ фæцис йæ ныхас Зауыр. 
— Цымæ уыцы Дзерассæ цы фæцис, мæгуыр уа йæ бон? — 
бацымыдис и Нинæ. 
— Дзерассæйы тыххæй адæмæй фехъуыстон, зæгъгæ, йæ 
ныййарджытæ амардысты. Базæронд сты æмæ ацыдысты се 
’нусон бæстæм. Дзерассæйы фæцис курæг. Чидæр, дам, кæм- 
дæр дард денджызы ленк кæнынмæ вæййы. Æрцыд, цæмæй 
ирон чызг ракура æмæ йæ йемæ акæна. Фембæлд Дзерассæ- 
йыл. Кæрæдзи зæрдæмæ фæцыдысты. Хæдзæрттæ, фæллой 
ныууæй кодтой æмæ... 
Изæрмилты æртхутæг уæлдæфы сатæджы фæйлауæнтæ 
кодта. Бæстæ æхсæвы тармæ бахизыны æгуыппæг æрцис æмæ 
æнхъæлмæ каст, хъæуы уынгтæ та алыгъуызон зæлтæй æн- 
хъæвзæнтæ кæд райдайдзысты, уымæ. Нырма уынгтæ сæ боны 
æнудæй не сулæфыдысты æмæ хъус алы гыццыл уынæр дæр 
дзæбæх ахста. 
Фынджы хистæр йæ куывдтыты бакъаддæртæм хъавыдис 
æмæ уал хъуызгæ кастæй йæ цæст хаста фысымтæ æмæ уаз- 
джытыл. Кæмæ куыд фæкæсдзæн йæ бæркады ракуывд, уый уал 
сын раздæр сæ цæстыты кастыл куы базонид, уый йæ фæндыд. 
— Тагъд ма бакæн, нæ буц хистæр, — йæ зæрдæйы цы 
сæвдылынмæ хъавы, уый йын рæдау фысым федта æмæ йæ 
афæдзæхста. Йæхæдæг дæр уазджыты фæрцы бастырзæрдæ 
ис æмæ йæ нал фæнды уыцы дзæбæх равгæй сиртæсын. — 
Ма батагъд кæн, дæ хорзæхæй. Нырма куывдтытæ бирæ и... 
нырма, ацы фынгыл æнæмæнг сæ ном ссарын кæмæн хъæуы, 
ахæмтæ адæмæй дæр æмæ зæдтæй дæр бирæ ис. 
— Бæркады фæстæ ма, дам, иу-цыппар æмæ дыууиссæдз 
куывды акодтой,— зæгъы кувæг æмæ та йæ хъус адардта, бæр- 
кады коймæ йæ зæрдæйы уаг кæмæн куыд фæуыдзæн, уымæ. 
— Махæн дæр цæуын афон у,— кувæджы галиу фарсæй 
бадзырдта Уасил. 
— Цæуыны кой та нырма цы кæнут? — йæ мидбылты 
худы Сарди.— Нырма уæ иу ранмæ фездæхын хъæудзæн... 
— Ома куыд фездæхын? — цæуыл дзуры Сарди, уый нæ 
бамбæрста Митъуша. 
— Уæдæ уæ ардæм, ома нæ хъæумæ хонгæ чи æрбакодта, 
уыдонæн хæрзизæр ма хъуамæ зæгъат? 
— Уыдон мæ быны рох куы фесты,— бамаст кодта ку- 
вæг.— Нырмæ мын сæ куыд нæ исчи æрымысыд? 
— Сæхæдæг уæ æрымысдзысты,— йæ къух ауыгьта Сар- 
ди.— Æз сæм мæ хъус дардтон. Нырма сæ кусæрттаг хæрз 
æрæджы æркодтой сæрвæтæй. 

Царды фæлтæртæ 
105 
— Сæхицæн хæлар уæд сæ кусæрттаг,— йæ къух ауыгъта 
Лео дæр. 
— Уый дæр раст нæ уыдзæн. Бауайын сæм хъæуы, — 
загъта кувæг æмæ агуывзæ йæ размæ æрбахæстæг кодта. 
Раст уыцы оæстæджы кулдуар æрбайгом æмæ дзы æрба- 
зынд Махар. Йæ ног дарæс ын цæмæй алчи дæр дзæбæх 
фена, уый тыххæй кæрты зынæн ранмæ æрбахызт æмæ уыр- 
дыгæй сдзырдта балкъонмæ: 
— Деду уæм дзуры. Нæ фынг, дам, цæттæ у æмæ, дам, 
рацæут. 
— Райсом, зæгъ, пахмел скæндзыстæм сымахмæ,— бын- 
мæ йæм ныдздзырдта Сева. 
— Ма дзур, Сева, — афæдзæхста йæ кувæг. — Худинаг у. 
Уыдон дæр сæ фырхъалæй... Цæй, уæддæр мæнæн ныртæк- 
кæ мæ зæрды бæркады рæгъ уыд рауадзын, уый фæстæ Уас- 
тырджийы дæр фæсайæн нæй. Æз мæ Уастырджийы рæгъ 
зынгсирвæзты тыххæй дæр нæ ныууадздзынæн. Стæй ма кæд 
исты сарæхсæм, уæд уыдон дæр... 
Уазджытæ иууылдæр тынг райгондæй арфæтæ кодтой сæ 
буц фысымтæн. Алеш ныггуыбыр ис Сосланмæ æмæ йын цы- 
дæртæ дзуры. Сылгоймæгтæ уазджытæн фæндаггаджы хы- 
зын цæттæ кæнынц, уæд та, дам, уыл æххормаг бæлццон 
амбæлд искуы. 
* * * 
«Куыйтæ! — мæстыйæ дзырдга Борсæ йæхинымæры.— Куый- 
тау се ’ххормаг гуыбынтæ сахарæй ардæм æфсадынмæ æрбахас- 
той æмæ ам хæдзари-хæдзар (хæдзари-хæдзар кæй загъта, уый 
йæхи зæрдæмæ дæр нæ фæцыд, уымæн æмæ, кæй кой кодта, 
уыдон æрмæст иу хæдзармæ бацыдысты, уый тыххæй нæ фæ- 
цыд йæ зæрдæмæ, фæлæ йæ нал аивта æндæр дзырдæй) зи- 
лынц. Цыма мæ хæдзары уыдон фаг къæбæр нал разындаид. 
Нæ, æз сын лæппуйы ныхæстæ зæгьдзынæн. Сæхæдæг мæ ра- 
къахдзысты хыл æмæ сын уæд лæппуйы ныхæстæ зæгъдзынæн...» 
Афтæ цæттæ кодта Борсæ йæхи хылмæ. Уыцы фыдбы- 
лызджын лæппутæй ма райсом, нæ, райсом нæ уыдис, фæлæ 
абон дæр кæмæйдæрты уæлдай ныхæстæ ирвæзт. Уыцы Че- 
селттаг кусæрттæгтæ куыд раиымадта, даргъцонгджын, схъæл 
Лео йæхи куыд барджын кодта, стæй ма дзы ноджы кæмæ- 
дæрты уæддæр йæ дæндæгты хид цыд, фæлæ сæм дзурæн 
нæма уыд. Фынгыл ницы уыдис, загътаиккой йын, хуыдтай 
нæ æмæ уал дæ фынгыл цæхх æмæ афтид дурын уæддæр 
æрæвæрдтаис. Æнæмæнг ын загътаиккой, уымæн та сæ ных- 
мæ ницы дзурæн уыд. Æгæрстæмæй сæм дзулы къæбæр дæр 

106 
Къæбысты Зауыр 
цæттæйæ не ’рбаййæфтой. Ныр афтæ нал! Ныр фынг цæттæ 
у æмæ... Уыдон та... Райсом (абон) сæм цæмæй бакаст, уымæй 
ныр хыл ракъахынмæ хуыздæр цæттæ уыдзысты. Уæд ныр- 
ма æххормаг уыдысты æмæ сæм дзурын тынг нæ цыд. Ныр 
хæрдджын æмæ нозтджын уыдзысты. Нозтджын та æмбаргæ 
лæгæй дæр зæрдæджын вæййы æмæ уыдон та... Цыдæр къæ- 
бæдаты хуызæн æм фæкастысты æмæ уыцы къæбæдайæ... 
Æххормагæй афтæ къæбæда чи у, уый сын æфсæстæй истытæ 
кæндзæн æмæ Борсæ та растдæр уый агуры... 
Уазджытæ æцæг уыцы сабыр, цыма бон-изæрмæ фын- 
гыл парахат рæгъытæ нæ фæкодтой, фæлæ æнæуый кæмдæр 
аууоны бадтысты, уый цыд бакодтой. Мæнæ хъæуы, Борсæ- 
ты хъæуы, чысыл исты бадт куы вæййы, уæддæр адæм æрба- 
дыны размæ куыд ныссуйтæ вæййынц, æрбадын сын куыд 
нал фентысы, адонмæ ахæмæй ницы уыд. Алкæмæн дæр дзы 
цыма йæ бынат развæлгъау бæрæггонд уыдис, уыйау æнæ 
радзур-бадзурæй ссардтой сæ бынæттæ. Æцæг дзы бадгæ ничи 
æркодта. Цæуын, дам, нæ хъæуы, фæлæ лæугæйæ... О, сæ 
арты бындар фæуой! Иу уæлдай ныхас, иу уæлдай ми дзы 
исчи барæй уæддæр куы сарæзтаид, уæд Борсæйæн йæ цæттæ 
хылы дзырдтæ дзæгъæлы, чи зоны, нæ фæуыдаиккой. Чи 
зоны, иунæгæй, уазджыты æрбацыдмæ æнхъæлмæ кæсгæйæ 
сæ йæхицæн куыд дзырдта, афтæ сæ, чи зоны, нал фæдзырд- 
таид уыдон цур, фæлæ ма дзы уæддæр фаг, цæмæй сын смаст 
кодтаид, уый фаг ма дзы æрæвзæрдаид, фæлæ... Цыма æм- 
дзырд бакодтой, уыйау уыцы дзæбæх, кæрæдзийæн дзырды 
бар дæтгæйæ æппæлыдысты фынгæй, кæуыл бадтысты, бон- 
изæрмæ минас кæм кодтой, уыцы фынг æмæ уыцы адæмæй 
нæ, фæлæ мæнæ лидзгæ кæмæй акодтой, уыцы фынг æмæ 
уыцы фысымтæй. Афтæ сæ æппæлыдысты, афтæ бузныг сæ 
уыдысты æмæ Борсæ йæхæдæг йæхимæ бахæлæг кодта. 
Ноджы йæ зæронд æфсин Сона. Куыд схæйрæг вæййы 
куыд, мацы дзы загъдæуа! Зылд сæ алывæрсты, кæмæн йæхи 
къухæй дардта, кæмæн нуазæн лæвæрдта. Уыдон дæр ыл... 
Кæнæ йын йæ уæлæдарæсы хæррæгътыл баæлгъ кæн. Мæ 
хур акæн! Ахæм зæрдиаг цинтæ, ахæм адджын хъæбыстæ 
йын кодтой, æмæ та сæм Борсæ райсомау бахæлæг кодта. 
Бахæлæг сæм кодта æмæ йæ æрфæндыд, ныр адон ам куы нæ 
уаиккой, зæгъгæ, уæд ын æз дæр ахъæбыс кæнин. 
Митьуша, уыцы дынджыр лæг ныггуыбыр ис Махармæ. 
Райсом ын цы чырынгонд æрбахастой, уый йын райхæлдта. Ис- 
куы, дам-иу æй уынджы сæвæр. Куыд æвæрын æй хъæуы, уыдæт- 
тæ йын амоны. Амоны йын, кæй æрбахастой, уыцы ахорæнты 
кæрæдзийы мидæг куыд хæццæ кæнын хъæуы, уыдæттæ. 
Лео йæ дынджыр армæй дауы лæппуйы сæр. 

Царды фæлтæртæ 
107 
— Æнæмæнг нæм рацу, ме ’фсымæр. Мæнæ дæ фыдимæ 
рацу иу хатт, стæй фæндаг базондзынæ æмæ-иу дæхæдæг 
дæр цæудзынæ. 
— Дæхи бынтон куы нæ фæнда, уæддæр дæ мах нывгæ- 
нæг сараздзыстæм, — дзуры йын иу хъуынджын æрфыг 6æ- 
зæрхыг лæппу... 
— Дæ джиччи дæ фæхъхъау, дæхицæй цы нæ сарæзтай 
нывгæнæг, уый уымæй, — фелхыскъ æй кодта саубоцъоджын 
фыссæг. 
— Мæскуыйаг равдыстытæм мæ бæсты ды арвитыс уыцы 
куыстытæ æмæ дæ стыр бузныг дæн,— хъуызгæ йæм бахудт 
йæ мидбылты æмæ йын йæ ных бакъуырдта уый дæр. 
— Цæй, ныр нæ уæздан фысымтæн бузныг зæгъæм æмæ 
нæ фæндаг ацыбыр кæнæм, — агуывзæ йæ къухмæ систа, 
Борсæйы рахиз фарс чи лæууыд, уыцы саулагъз лæг. 
— Цæй-ма, цы стыхстыстут? — нал æй фæнды, ацы адæ- 
мæй куы фæхицæн уаид, уый. — Иу гыццыл бадгæ акæнут, — 
зæрдиагæй сæм хаты Борсæ. 
— Уæ лæггад уын мах фидгæ нæ бакæндзыстæм, нæ уæз- 
дан фысымтæ, — дзуры уыцы лæг. — Ирон лæг йæ лæггад 
фидын никуы фæкæны, фæлæ дын фидарæй мæ бон зæгьын 
у, Борсæ, мæ хур, ацы лæппутæй ахæм ничи ис, æмæ дын дæ 
лæггад йæ зæрдыл ма бадара, искуы дæуыл, науæд дæ бинон- 
тæй кæуыл фембæла æмæ йын зæрдиаг бузныг ма зæгъа. 
— Мæнæ дзуттаг Севайы йеддæмæ, — Лео та уæддæр нæ 
фæлæууыд Севайы æнæфелхыскъ кæнынмæ. 
— Мæн цы афхæрай, уый ад дын ницы кæны, Лео, — йæ 
мидбылты æфсæрмы æнгас худт кæны Сева. 
— Уарзын дæ, уарзын, ме ’фсымæр... 
Бинонтæ сæ уазджыты ацыдæй згъæлæгау æркодтой. 
Мæнæ фæззыгон æиæнхъæлæджы фæуазалæй бæлæсты сыф- 
тæртæ куыд æрызгьæлынц, афтæ æрызгъæлдысты. 
Борсæ фынджы кæрон йæ арм æрæвæрдта æмæ кæсы 
æбæрæг кæдæмдæр. Кæсы æмæ йæхинымæры сусæгæй, йæхи 
сусæгæй хæлæг æмæ тæхуды кæны, айхуызæн уазджытимæ 
æгас бон чи фæбадт, айхуызæн уазджытæ йæ фынгыл ад- 
джын къæбæр кæмæн бахордтой, уыдонмæ. Ардыгæй лидзæ- 
гау акодтой, æрбацæудзысты ма сæм, уый æнхъæл дæр нал 
уыд Борсæ, уæддæр сын цас арфæтæ фæкодтой, куыд тынг 
райгонд æмæ сæ бузныгæй ацыдысты. Æмæ уæд æгас бон 
кæй фынгыл бадтысты, цæсты фæныкъуылдмæ сын ахæм фынг 
чи ацæттæ кодта, уыдонæн куыд арфæтæ кодтаиккой! 
Æмæ ныр хæлæг кæны уыцы амондджын адæммæ... 
Бесæ иу къуымы лæууы, бинонтæй чи ферох вæййы, ахæм 
чиндзы лæудæй. Фынгмæ зыд кастæй кæсы. Кæсы йæм æмæ 

108 
Къæбысты Зауыр 
уый дæр хæлæг кæны, уыцы фынгыл парахат зæрдæйæ æр- 
бадæн кæмæн уыд, фæлæ дзы уæддæр йæ бухъзæрдæйæ чи не 
’рбадт, уыцы уазджытæм. Уый дзы ныр бæргæ æрбадид æмæ 
дзы исты фæкаид, фæлæ... Бинонтæ ма сæ чемы кæд æрцæу- 
дзысты, уый бæрæг нæу, Бесæйæн та у тынг стонг æмæ зыд 
каст уымæн кæны фынгмæ. 
Гыцци Махары сæр йæ хъæбысы æрбакодта æмæ чъыл- 
дымздæхтæй бады фынгмæ. Истæуыл æй маст кæнын хъæуы, 
æви цин кæнын, уый нæ зоны æмæ бады ривад куыройы 
бадтæй. Махар бон-изæрмæ, йæ ног дарæс ма счъизи уой 
æмæ йын сæм уазджытæ дзæбæх сыгъдæгæй бакæсой, зæгъ- 
гæ, уый мæтæй зын бадтæй фæбадт æмæ ныффæллад. Ныр 
уыдон мæт дæр нал кæны, афтæмæй ныххауд йæ мады хъæ- 
бысы æмæ фынæй рæуæдау сым-сым кæны. 
Бабу фынджы иувæрсыты æрмттæдæлармæй цæуы дыу- 
уæрдæм æмæ ныллæг, тынг ныллæг хъæлæсæй хъарæг кæны. 
Ныр, йæ ныхмæ йын цы хотыхтæй фæпайда кæнынц йæ 
хорз бинонтæ, уыдон сын сæ ивгъуыд боны сæлæфæй афтæ 
ныууымæл сты, æмæ дзы иу дæр не схæцдзæн. Зоны уыцы 
хъуыддаг æмæ æрмттæдæлармæй цæуы фынджы иу фæрсты 
иу кæронæй иннæ кæронмæ æмæ хъарæг кæны: 
Гъе, тæхуды йæ къона фæуа... 
Гъе, тæхуды йæ мæрдты къона фæуа, 
Тæхуды уыцы сылыстæджы къона фæуа, 
Адæм ын йæ конд дзултæй, 
Адæм ын йæ торнейы фых 
Пумпуси дзултæй 
Сæ комы дзаг комыдзæгтæй 
Адджын хæрд кæмæй фæкæной, 
Ахæм дзултæ скæныны тыххæй, 
Хыссæ зæрдиаг над скæныны номыл, 
Йæ сасирæй ссады къæрмæг зæрдиаг луæрстæй чи балуары. 
Цымæ-иу уыцы сылгоймаг та цæмæй батыхсы, 
Цымæ-иу уыцы сылгоймаг та цæуыл бафæлмæцы, 
Ацы хорз адæм, 
Йæ конд дзулы сæттынмæ йæ «хорз бинонтæ», 
Йæ бинонты хистæртæ æмæ 
Йæ бинонты, 
Йæ хæдзарвæндаджы чъирикувджытæ 
Йæ фынджы уырдыгстджытæ туггарз кæмæн нæ фæдарынгр 
Цымæ адæмы фарн æмæ ’гъдауæй хай кæмæн иæ вæййы, 
Цымæ хъæубæсты рæгъы рацæуын чи нæ фæразы, 
Уыцы хæдзар та, 
Уыцы бинонтæ та цы боны хорзæй, 
Цы боны дзæбæхæй февæрынц сæхицæн, 
Сæхицæн æмæ сæ байзæдоагæн сомбоны ныфсытæ? 

Царды фæлтæртæ 
109 
— Бабу, заргæ кæныс? — йæ къабайы фæдджийæ æрцахста 
гыццыл чызг йæ Бабуйы. 
— Заргæ кæнын, мæ чызг, — æрлæууыд ус æмæ йæм 
бынмæ хус цæстытæй кæсы. — Мæнæ-иу мах хуызæн æгуы- 
дзæг хæдзарвæндаджы зарæджы сæр фæкодтой адæм, къуып- 
пæн зарæг-иу ыл скодтой æмæ æз адæммæ цæмæн кæсын? 
Зарæггæнинаг стæм æмæ адæмы разæй мæхæдæг куы скæнон 
не ’гуыдзæг хæдзарвæндагыл зарæг, уæд хуыздæр нæу? 
— Гъæ, де ’рхауæн бонæн мацæмæй фæкуывдæуа, — дзу- 
рынхъом фæцис Борсæ. Дзурынхъом фæцис æмæ хъуамæ 
исты тынг дæрзæг загътаид йæ зæронд æфсинæн. Уæдæй 
нырмæ дæр агургæ кæны... Йæ хъарæгмæ хъусгæйæ йæ зæр- 
дæ тыиг уæззау рыстæй рыстис зæронд лæгæн æмæ агуырдта, 
цавæр уæззау дзырд ыл ныздуха, тынг æй кæмæй бафхæра, 
ахæм дзырд агуырдта. Ныр цæуылдæрты фæхæст ис, Зæ- 
лийы афарстæй уымæн дæр дзурын фенцон ис æмæ йæм, 
хъарæггæнæгæн йæ хъарæджы дзырдтæ йæ хъуыры цæмæй 
фæбадын кодтаид, уый фаг дзырдтæ дæр разындис, фæлæ сæ 
куыддæр сцæйдзырдта, афтæ фæкомкоммæ ис, йæ зæронд усæн 
ын райсом æви абон дæр æмæ чысыл раздæр, сæ ацæуыны 
агъоммæ дæр уыцы уазджытæ тынг æхсызгон æмæ æхцонæй 
кæмæн пъатæ кодтой, уыцы русмæ. Ахæм зæрдæскъæфæн 
рæсугъддзинад хъардта уыцы русæй зæронд лæджы зæрдæмæ 
æмæ йæ тынг æрбафæндыд... Тынг æй æрфæндыд, ныр Хоси- 
ты Борсæ нæ, уыцы русмæ иууыл фылдæр бартæ кæмæн ис, 
уыцы Хоситы Борсæ нæ, фæлæ, зæгъæм, æрдæбон ам цы лæп- 
путæ уыдис, уыдонæй исчи куы фестид. Зæгъæм, Калинин 
Сева дæр уæд (уый дæр цалдæр хатты апъа кодта зæронд 
усæн). Куы фестид Калинин Севайæ æмæ æнæ искæмæй æф- 
сæрмы кæнгæйæ куы бацæуид æмæуыцы русæн... Йæ зæрдæ- 
мæ уыцы æхцон, уыцы зæрдæскъæфæн рæсугьддзинад кæцæй 
хъары, кæцæй æндавы, уыцы русæн æхсызгон пъа куы нык- 
кæнид (кæддæр бирæ уарзта уыцы рустæн пъатæ кæнын, фæлæ 
ныр фæзæронд ис æмæ йæ цæсгом нал хъæцы). Ахæм бæллиц 
фегуырд йæ зæрдæйы æмæ йын тынг уæззау ныхас зæгъын йæ 
цæст нал бауарзта. Стæй йын уыцы уæлæнгай ныхас кæй загьта, 
ууыл дæр фæфæсмон кодта æмæ йæм цæмæй йæ зæронд æф- 
син тынг ма фæхæрам уа, уый тыххæй ма йæ дзырдтæм аф- 
тыдта, уыцы уайдзæфы ныхас ын цæй тыххæй загъта: — Гъе- 
ныр ма дæхимæ æркæс. Иу мæрты дзаг дын дæ сæрыл сысчы 
рауадз, уæд дзы зæхмæ нæмыг нал æрхæццæ уаид: баззаид дæ 
пысулты скъуыдтæ æмæ ссывдтыты. Хæрзаг ма зæгъой уыцы 
лæппутæ, сæ зæрондæн иу хуызæнæн уæлæдарæс скæнын сæ 
цæст нæ уарзы æмæ... Кæдмæ ма дæ хъæуынц? 
— Чындзы куы цæуон, уæдмæ, — загъта ус. Загъта, куыд 
хъавыд, афтæ мæстыйæ нæ, фæлæ... Сусæгæй йæ мидбылты 

110 
Къæбысты Зауыр 
худтис, афтæмæй. Йæ зæронд лæг æм, кæддæр ма лæппу куы 
уыдис, уæд æм цы хуызæн судзгæ цæстытæй каст, ныр дæр 
та йæм ахæм цæстытæй кæй каст, уый фæхатыдта хæйрæг ус 
æмæ йæм худын æрцыд. Уыцы судзгæ цæстытæй-иу æм куы 
ныккаст кæддæр, уæд-иу æй стæй хибар ранмæ истæй æфсон 
асайдта æмæ-иу ын уым йæ тæвд былтæй тынг адджын пъатæ 
фæкодта йæ тæвд былтæн æмæ йæ уадултæн. Ныр дæр та йæ 
хъуыдыйы ахæм исты кæй æрцыд, фæлæ йæм ныр хибар 
ранмæ акæнын кæй нæ бауæнддзæн, уый бамбæрста зæронд 
ус æмæ ууыл худтис. 
Фæлæ лæг дæр уæдыккон у! Бамбæрста, йæ зæронд ус 
ыл цæмæн худы, уый æмæ сдзырдта: 
— Чындзы нæ, фæлæ дæ æз мæрдтæм барвитдзынæн. 
— Æмæ цы? — æнæмæтæй загъта ус. — Йæ рæстæджы дæ 
фæдыл чындзы рацæуынмæ афтæ нæ бæллыдтæн, ныр мæрд- 
тæм ацæуынмæ куыд бæллын... 
— Ныргæвддзынæн æй! — фæхъæр кодта Бесæ. Райсом 
ма сывæллæтты фæстæ фынгыл цы дзулы къæбæр аззад, уый 
ахордта. Цæххы йæ атылдта æмæ йæ дыууæ æви æртæ ко- 
мыдзагæн ахордта. Уæдæй фæстæмæ æххормаг у. Борсæ сы- 
вæллæттæн ныфс авæрдта: 
— Мæнæ нæм уазджытæ уыдзæн рæхджы. Исты дзæбæх 
фынг сын æрæвæрдзыстæм æмæ дзы нæхæдæг дæр дзæбæх 
минас скæндзыстæм. — Цæмæй ма зыд кæной æмæ мацыуал 
агурой, уый тыххæй сын баныфс æвæрдта æмæ Бесæ дæр 
уыцы комыдзæгтæй фылдæр ницыуал... Æниу куы агуырдта- 
ид, уæддæр цы? Дзул конд сæм æндæр нæ уыд. Знон хъуамæ 
торнейы сфыхтаид Гыцци дзултæ, фæлæ нал сфыхта. Иу боны 
фаг цалдæр чъыссæйы пецы къусчы афыхта. Сом, дам, нæ 
уæддæр торнейы дзултæ кæнын дæр хъæудзæн æмæ уæли- 
выхтæ кæнын дæр. Сахары адæм, дам, хъарм дзул æмæ хъæ- 
бæр цыхтыл зæрдейæ сты. Уадз æмæ, дам, махмæ уæддæр 
бахæрой сæ фаг хъарм дзул æмæ... 
Уыцы бон та сын æгæр афæстиат ис æмæ лæг сæххормаг 
ис. Ныр тынг сыстонг ис, мæгуыр, æмæ йæ бон быхсын нал 
бацис. Дыууæ зæронды сæ дзæнгæда кæд фæуыдзысты æмæ 
кæд зæгъдзысты, ныр та æрбадæм нæ кæуинаг фынгыл æмæ 
дзы нæхæдæг уæддæр исты фæкайæм, зæгъгæ... Ныр адон 
фых сты, тауынæн нал бæззынц æмæ дзы нæхæдæг уæддæр 
исты саходæм, зæгъгæ, уый кæд зæгъдзысты, уымæ æнхъæл- 
мæ кæсын йæ бон нал уыд æмæ мæсты хъæр фæкодта ногæй: 
— Аргæвддзынæн æй... Кусарты æргæвстæй акæндзынæн! 
— Цымæ ма ныр фæсбайдианы кæй дæ аргæвдинаг? — 
йæ уæхсчы сæрты йæм былсчъил кастæй бакаст мад. — Ку- 

Царды фæлтæртæ 
111 
сарт æргæвдын куы хъуыд, уæд æндзыг куы баистут фыдæй 
фыртæй, уæд ма ныр кæй æргæвдут? 
— Ахуыргæнæджы аргæвддзынæн. 
— Æмæ дын Ахуыргæнæг цы кодта? Уый алкæмæ дæр 
афтæ бацæуы... Исты аххуыс кæнын кæм фæхъæуы, уырдæм 
алы хатт дæр бацæуы æмæ истытæ бакусы, махмæ дæр ахæм 
цыдæй æрбацыд æмæ йæ цæмæн æргæвдыс? 
— Мæ уазджыты мын уый фæкодта хауæггаг. 
— Дæ уазджытæ уæддæр нæ фæбадтаиккой... Махæн нæ 
фынг куы сцæттæ ис, уæдмæ уæддæр нæ фæбадтаиккой, æмæ 
хъуамæ бузныг зæгъис Ахуыргæнæгæн дæр æмæ, дæ уаз- 
джытæн дын чи балæггад кодта, сахармæ сæ фæстæмæ æх- 
хормагæй аздæхын чи нæ бауагъта, уымæн дæр... 
— Уыдон та мæнæй сæхи кæй фæлæгдæр кодтой, мæнæй 
сæхи уазæгуарзагдæр кæй акодтой, фæрнджындæр хæдзар- 
вæндаг сæхицæй кæй ацарæзтой, уый сын æз нæ ныххатыр 
кæндзынæн! — ныр йæ цæстытæ æцæг мæсты æрттывдæй ферт- 
тывтой Борсæйæн. — Уыдон мын мæ фынг куыд фенад код- 
той, афтæ сын сæ цард кæд нæ сæнад кæнон, уæд-иу мын... 
Уæд ам лæппу ма уæд... 
— Бабу, — цыдæр та йæ зæрдыл æрбалæууыд Зæлийæн 
дæр æмæ та райвæзта йæ Бабуйы фæдджи, — мæ къафеттæ 
мын Махар ма адавæд. 
— Ма тæрс, мæ чызг, — йæ сæрыхъуынтæ йын æрлæгъз 
кодта. — Адонæй исты адавынæй ма тæрс. Адавын, искæмæй 
исты байсынæн фæрнджын лæг хъæуы æмæ адонмæ ахæмтæй 
дæ зæрдæ ма æхсайæд. — Уæддæр йæ зæронд лæджы истæ- 
мæйты афхæрынæй нæма бафсæст æмæ та йæм разынд ног 
æфхæрæн ныхас. — Лæгæн фæнды йæ усы исчи байсæд, фæн- 
ды йæ уазджыты. Æниу усы байстæй хъæуы иумæйаг фарн, 
иумæйаг æгъдауыл ницы уæз æрцæуы. Лæг æнæсæрæн куы 
уа, уæд уый усы байсынæн цас диссæгтæ хъæуы, фæлæ йæ 
уазæджы кæмæн байсынц, уый хъæуы иумæйаг фарнæн йæ 
уæлфад лæууы галау. Уымæй хъæуы иумæйаг æгьдау дæл- 
джиныг кæны. Ныр ма райсом цы цæсгомæй ацæудзынæ æмæ 
цы цæсгомæй æрбаддзынæ, дæлæ дзуттаг хилдасæджы къæсы 
раз фæхсбандоныл чи фæбады, уыцы зæронд лæгты æхсæн? 
Нæ дын зæгъдзысты, нæ иумæйаг фæткыл нын, табу ахæдза- 
ры фарнæн, фæлæ сывæллонау фæ... Нæ дын зæгъдзысты? — 
ныууырдыг æм и æмæ уыцы ныууырдыгæй лæгмæ райхъуыст 
диссаджы дзæбæх хъуыды. Йæ зæрдæйы диссаджы дзæбæх 
хъуыды фегуырд æмæ йæ цæсгом раирд ис... 
— Цы, уый зоныс, зæронд, — бацыд æм хæстæг æмæ йын 
йæ цонгмæ бавнæлдта. Цæмæй ма уыцы зæрæдты æхсæнмæ 
æхсад цæсгомæй рацæуон, уымæн ис иу дзæбæх хос. 

112 
Къæбысты Зауыр 
— Цымæ цы хос у? — афарста йæ ус. Дзæбæх исты фæид 
æрцæуа ацы чъынды лæгмæ, уый ныфс æй нæ уыд, фæлæ йæ 
уæддæр афарста: — Цы у, зæгъ æй? 
— Ацы фæллой иууылдæр сты фых, — фынгмæ йæ къу- 
хæй ацамыдта. — Тауынæн нал бæззынц. Уæддæр сæ хъуамæ 
искæмæн бахæрын кодтаиккам. Бæргæ, кæй номыл арæзт 
уыдысты, уыдон дзы исты куы фæкайдтаиккой, фæлæ нæм 
уыдонæй нæ хъæубæстæ хæстæгдæр куы сты. Нæ хъæубæстæ 
сæ куы бахæрой, уæд нын райсом бузныг зæгъдзысты. Сегас 
дæр нын зæгъдзысты бузныг. Сахары цæрджытæй мæ ныу- 
уадз! Дæ цуры куы уой, уæд сæхи дæ, стæй... Махар, мæ 
лæппу, азил хъæуыл æмæ сæ рахон... 
— Æгас хъæуыл? — дисгъуызæй йæ афарста лæппу. 
— Æгас хъæуыл цæмæн? Мæнæ нæхи сыхыл. Ахæм фынг- 
тæм æмхуынд кæуылты стæм, уый хорз куы зоныс. 
— Ныр дзы алкæмæн дæр йе ’хсæвæры хæлц йæхирды- 
гæй уыдзæн æмæ ма махмæ цы хъуамæ фæкайой, — лæджы 
хъуыды йæ зæрдæмæ фæцыд Сонайæн, фæлæ йæм æгæр 
æрæгмæ кæй æрцыд ахæм хъуыды, уый йын ацы дзырдтæй 
бадардта йæ цæстмæ. 
— Лæг нафы куывдæй куы сысты, уæддæр ма, дам, æн- 
дæр хæдзары, æндæр фынгыл... исты фæкайы. 
Хъæубæстæй кæмæн фехъусын кодтой, уыдон зивæггæн- 
гæйæ, фæлæ уæддæр æрбамбырд сты. Борсæ йæхæдæг бадт 
фынджы сæр. Куывта тынг дзæбæх, стæй куывдтытæ бацы- 
быртæ кæна, ууыл дæр нæ архайдта. Алкæй æмæ алцæй ном 
дæр ардта уæзгæ ныхæстæй. 
— Уæртæ Куъырма дзуары кой дæр ракæн, Борсæ, æв- 
зæр дын цы ракæна, уый дын хорз нæ ракæндзæн,— фæси- 
вæдæй чидæр басыкъадзæф ис æмæ куывдтытæ ноджы рæвдз- 
дæр куы цæуиккой, уый йæ æрфæндыд. 
— Уый кой дæр ракæндзыстæм, мæ хуртæ, — æхсызгон 
уыд Борсæйæн... Истытæ дзурын æй æрфæндыд, ахсæв дзы 
йæ хъæубæстæ бузныгæй куы ацæуиккой, уый йæ фæндыд 
æмæ исты дзæбæх ныхæстæ куы кæнид, уæд дзы хуыздæр 
фæрайгонд уаиккой. О, æмæ йын æхсызгон уыд, дзырд ын 
кæй ракъахта уыцы лæппу, уый. Къуырма дзуары тыххæй 
йæ фыды фыдæй бирæ ныхæстæ фехъуыста, йæхæдæг дæр 
дзы зоны цыдæртæ æмæ... — Къуырма дзуар дæр йе ’взæрæй 
нæ хуыйны афтæ, мæ хуртæ, æмæ... Цæй, ныр æхсæв даргъ 
у æмæ дзы исты куы фæкайæм, исты дзы куы ратонæм, уæд 
уый уæлдай цæрæнбонæй бафтдзæн нæ цæрæнбонтыл æмæ 
ныхас дæр акæнæм. Сымах та, кæстæртæ, аназыны тыххæй 
иууыл хистæрты куывдмæ дæр ма хъусут. Уым-иу кæрæдзи- 
уыл дæр ацинтæ кæнут. 

Царды фæлтæртæ 
113 
Фæсивæдæн фысымы ныхæстæй сæ рохтæ феуæгъд сты 
æмæ... Æниу хъусгæ дæр зæрдиагæй кодтой... 
Борсæ хæдзары чъынды цас уыд, уыйбæрц дзурынмæ та 
дзырдарæхст уыд. Арæх нæ дзырдта. Фылдæр хъусгæ кодта, 
фæлæ-иу искуы иу хатт куы фæгæрз ис дзурынмæ, искуы-иу йæ 
зæрдæйы уæлтæмæн равгыл куы æрцыд æмæ-иу куы фæрæвдз 
ис дзурынмæ, уæд æм хъус. Уæд адæймаг иууылдæр хъустæ 
куы фестадаид æмæ йын йæ ныхæстæй иу зæл дæр æнæфехъус- 
гæйæ куы нæ ауагътаид, æрмæст ма-иу ууыл хъуыды кодта. 
— Къуырма дзуарыл дæр йе ’взæрæй не сбадт ахæм дæл- 
джиныггæнæг ном, мæ хуртæ, — йæ бандоныл базмæлыд Бор- 
сæ, йæхи, йæ бадты уаг бадзæбæх кодта æмæ дзырдта дард- 
дæр. — Æз уыцы хабæрттæ мæ фыды фыд, стæй мæхи фы- 
дæй дæр хъуыстон. Мæхæдæг дæр дзы бирæ цыдæртæ æрæй- 
йæфтон æмæ федтон, фæлæ уал йæ номы тыххæй. 
— Къуырма дзуар у, нæ хъæубæсты нын фыдæлтæй фæс- 
тæмæ балцы чи фæндараст кæны, сæ фæндаг сын рухс чи 
кæны, уыцы зæдты уæлейæ бадинаг дзуар. Балцы цæуынмæ 
йæхи чи рæвдз кодта, уый-иу хъуамæ йæ нысан боны размæ 
æхсæв фыццаг кæркуасæны агъоммæ сыстадаид. Уæхæдæг 
зонут, балцимæ йæ зæрдæ кæмæн фæдзуры, уый фынæйæ 
дæр зоны йæ рæстæг. Гъе, æмæ-иу балцы размæ æхсæв хъуа- 
мæ сыстадаид фыццаг кæркуасæны размæ. Дзуар æм кæд йæ 
фæрсагмæ, науæд йæ кæртмæ нæ зынд, уæд хъуамæ ссардта- 
ид, дзæбæх æм кæдæм зындаид, ахæм бынат. Банхъæлмæ 
кастаид, кæд йæ балц фæндарасты балц уыдаид, уæд-иу дзуар 
йæ зæрбадæны сæрæй ракаст рухс калгæ. Йæ рухсы тынтæ- 
иу адардта, бæлццон цæуынмæ кæцырдæм хъавыд, уыцыр- 
дæм. Кæд йæхи нæ равдыстаид дзуар, кæд йæ рухсæй нæ 
ныррухс кодтаид, хъæуæй балцы ацæуинаг кæуыл уыд, уыцы 
фæндаг, уæд бæлццон нæ цыдис балцы. Иуахæмы уæртæ 
Гæбытъатæй иу фыдбылызджын зыкъуыри лæг уæртæ мидæг 
коммæ цæуинаг уыдис гал давынмæ... 
— Æмæ дзуар ахæмтæ дæр уагъта? — йæ ныхас ын лæп- 
путæй чидæр фескъуыдта. — Ахæм фыдзонд хъуыддæгты 
фæдыл цæуæг бæлццæтты фæндаг дæр рухс кодта дзуар? 
— Уæд, мæ хуртæ, къæрных, абырæг кадджын уыдысты, — 
нæ фæтыхст Борсæ уыцы фарстæй дæр. — Дзуар та ахæм 
балцыты дæр фæдзæхста йæ оæрны адæмы. Гæбытъаты лæг 
дæр бæргæ сыстад, бæргæ ссардта, дзуар æм дзæбæх кæдæм 
зындаид, ахæм къуылдым, фæлæ йæм дзуар йæхи нæ раргом 
кодта, нæ йын барухс кодта йæ фæндаг. Лæг смæсты ис. 
Афтæ тынг æй фæндыд уыцы ’хсæв иу хъæздыг лæджы гал 
радавын, æмæ æндæр æхсæвмæ йæ балц нæ уыд аргъæвинаг. 
Дзуар æм йæхи куы нæ æмæ куы нæ æвдыста, уæд лæг смæс- 
ты ис æмæ йæ хъæлæсы дзаг ныхъхъæр кодта: 
8 Кытбыстм Заумр 

114 
Къæбысты Зауыр 
— Уæ уæлæ дзуар, кæд бакъуырма дæр (хъуамæ йæм скуыв- 
таид бæлццон, фæндагыл ацæуинаг дæн, зæгьгæ, æмæ мын 
зонд бацамон, Хъæусæры дзуар афтæ хуынд раздæр), кæд 
ницыуал хъусыс, уæд бынтондæр бакъуырма у. Мацыуал фе- 
хъус, уæддæр мæнæн æнæацæугæ нæй. Ды мын мæ фэевдаг 
барухс кæнай, æви нæ, æз уымæ нæ кæсын, цæуын уæддæр. 
Ацыдис, мæгуыр, фæлæ нæ фæцис рæствæндаг. Цæвит- 
тон, уыцы æхсæв галы хицаумæ цыдæр уазджытæ фæцис. 
Хорз фæминас кодтой, стæй схуыссыдысты. Æгæр бирæ 
уыдысты. Фысымы æрулæфæн бынат нал фæцис йæ хæдзары 
æмæ хъомты кæвдæсы ныххуыссыд. Йæ нывæрзæны ’рды- 
гæй къуымы хъил уыд, фосы рæзтæ-иу кæмæй рахсæста, уыцы 
æфсæйнаг сагой. Къæрных ницы æнхъæл уыд. Куыйтæн фысы 
фыды нард хæйттæ аппæрста, цалынмæ уыдон хæрой, уæд- 
мæ, зæгъгæ, æз мæ амæттагимæ хъæуæй адард уыдзынæн, 
фæлæ... галы къæлæтимæ куы архайдта, уæд фысым фехъал 
ис, фынæйхъæлдзæг лæг тæрсгæ дæр куыд нæ фæкодта. Йæ 
разы йе скъæты æцæгæлон лæг архайдта галы хурхимæ æви 
сырд уыдис (уыцы рæстæджы, дам, сырд арæх уыд æмæ-иу 
дуар фидар æхгæд кæм нæ уыд, уым скъæттæм дæр лæбурд- 
той), уый нæ базыдта, фæлæ, сагой кæм æвæрд уыд, уый ма 
хорз лæууыд йæ зæрдыл æмæ... Лæг ма, мæгуыр, лидзынмæ 
бæргæ фæцис, фæлæ сагойы сиукъатæ цалдæр раны байгæр- 
стой буар. Йæ туг мизгæ æрхæццæ ис хъæумæ. Адæм ыл ам- 
бырд сты йæ усы фæдисы хъæрмæ, фæлæ йæ туг фæцыд æмæ... 
«Дзуары цæуылнæ бафарстай, дзуары?» — фарста йæ 
зæронд лæгтæй чидæр. 
«Бæргæ йæ фарстон, фæлæ уый дæр йæхи ныкъкъуырма 
кодта», — загъта лæг йæ уд исгæйæ. 
«Уый йæхи нæ ныкъкъуырма кодта, уый къуырма дзуар 
нæу, фæлæ дын дæ балцы ныхыфыст зыдта æмæ дын нæ 
равдыста йæхи. Уымæй дæ бафæдзæхста, ды йæм нæ бай- 
хъуыстай æмæ дзы хорз гал æртардтай!» — мæстыйæ дзырдта 
йæ зæронд фыд. 
— Уæдæй фæстæмæ йыл уыцы ном баззад, фæлæ йын æй 
æвзæры нысанмæ мачи исæд. 
* * * 
Æрæгвæззæджы райдзаст бон уыдис. Æниу æрæгвæззæджы 
бонæй цæй бон ис! Мæгуыр лæджы кæрцау бацыбыртæ вæййы. 
Уымæй дæр ма дзы сæхиуæттæ атонынц райсомы ирдгæ æмæ... 
Изæр, изæр нæ, фæлæ уæд нырма хъуамæ уаиккой бонрæфтæ, 
афтæмæй та хур акъул, уæд ын бон схонæн налдæр ис. Цæй 
бон ма у уый? Сывæллæтгæн уыцы зæрдиагæй хъазгæйæ, уыцы 
разгъор-базгъор кæнгæйæ дæр сæ буармæ уыцы ныхсаг æвнæл- 
дæй февналы æмæ сæ хæдзæрттæм фæсуры. 

Царды фæлтæртæ 
115 
Уæддæр дзы сывæллæттæ ссарынц, сæ зæрдæты фæндиаг 
куыд фæхъазой, уый фаг рæстæг. 
Æрæгвæззæг уыдис. Колхозы мустæ æмæ æфтауцдæттæ 
мæнæуы мæкъуылтæй айвадæг сты. Ныр зæрæстон хуымтæ 
æмæ фæтæны уыгæрдæнтæй чи æрцыд, уыцы цъеритæ æмæ 
мæкъуылтæ, цыма æрæгвæззæджы уазалæй тæрсынц, уыйау 
кæрæдзимæ æнгомбуар æрбалæууыдысты æмæ улæфынц. Се 
’хсæнты фæуагътой, сывæллæттæ-иу цъындæмбæхстытæй куы 
хъазой, уæд дзæбæх кæм æрæмбæхсой, цъындгæнæг-агурæг 
сæ æнцонтæй кæм не ссардзæн, ахæм бынæттæ æмæ сæ уый 
тыххæй... Æмæ уыйтыххæй сывæллæттæ бирæ уарзынц æф- 
тауцдæтты цъындæмбæхстытæй хъазын. 
Хъæуы сывæллæттæ... Сывæллоны номæй ма бадзурæн кæмæ 
ис, уыдон сегас дæр æрæмбырд сты æфтауцдонмæ. Раздæр 
ауынаффæтæ кодтой. Кæйдæрты фæндыдис, зæгъгæ, лæппутæ 
мусы рæттæй ахъазæнт, чызджытæ та фæнды гæды æмæ мыс- 
тæй, фæнды цъындæмбæхстытæй. Уыцы хъуыды кæмæдæрты 
хорз фæкаст, лæппутæй чидæртæ сæ рæттæ халгæ дæр ракодтой, 
фæлæ фæстагмæ ныллæууыдысты иу хъуыдыйыл: ныры хуызæн 
бирæйæ, дам, никуы æрæмбырд стæм, хъæуы алы кæрæттæй, 
алы сыхтæй, дам, ныры хуызæн никуы æрæмбырд стæм æмæ, 
дам, иууылдæр иумæ ахъазæм. Нырма уал иумæ ахъазæм щ>ын- 
дæмбæхстытæй, стæй, кæй фæнда, уыдон ахицæн уыдзысты æмæ 
чи рæттæй хъаздзæн, чи та гæды æмæ мыстæй. 
Нырма уал мусы лæгъзыл æмдымбылæй æрлæууыдысты. 
Равзæрстой цъынд чи кæна, уый кæм лæудзæн, стъæлгæ кæцы 
мæкъуылы фарсыл кæндзысты, уыдæттæ аскъуыддзаг кодтой, 
стæй æрæвнæлдтой, фыццаг чи хъуамæ бацъынд кæна, уый 
равзарынмæ. Уый тыххæй та сæ хъуыдис нымайын. 
Чызджытæй бирæ кæйдæрты фæндыдис нымайын. Уым 
хи фæтылифгæнæн ис. Алчи дæр фыццаг цъындгæнæджы 
хал ахæрынæй йæхи фæхизы, барывæндæй никæй фæфæн- 
ды фыццаг цъынд кæнын æмæ уый тыххæй алкæй дæр фæн- 
ды, уый куы нымаид. Уæд сегасы разæй дæ, науæд та иу 
дыууæ нымады фæстæ афтæ анымайдзæн, цæмæй йæхæдæг 
ахауа æмæ сæрибар уа цъынд кæнынæй. 
Чызджытæ куы нæ æмæ куы нæ фидыдтой, уæд Сослан 
афтæ зæгъы: 
— Мæнæ Дзерассæ цы нымад зоны, уымæй хуыздæр сы- 
махæй ничи зоны æмæ уый анымайæд. 
Дзерассæ дзы тынг фæбузныг ис. Иннæтæй ма чидæртæ 
бахъуыр-хъуыр кодта, уый, дам, йемæ ахуыр кæны, уый 
ныййарджытимæ, дам, Сосланы фысымтæ адджынæй цæрынц 
æмæ йын уый тыххæй аразы ахæм хæрзиуæгон хъуыддаг... 
Ацыдис Сосланы фæнд æмæ Дзерассæ фырцинæй йæ мид- 

116 
Кьæбысты Зауыр 
бынаты сгæппытæ кодта. Цæуыл цин кæны, уый дæр нæ бам- 
бæхста: 
— Афтæ сараздзынæн, цæмæй мæхæдæг фыццаг ма 6а- 
цъынд кæнон. 
— Иу гыццыл дæр исты хиндзинад куы саразай, уæд дæ 
хъазтæй асурдзыстæм, — фидар æмæ мæстыхуызæй загъта, 
фаллаг сыхы чызджытæй иууыл тынгдæр нымайын кæй фæн- 
дыдис, уый. 
— Æмæ йæ ды нæ базондзынæ, — барæй ма йæ фелхыскъ 
кодта Дзерассæ. — Æз афтæ сараздзынæн, цæмæй йæ мачи 
базона... Куыд сараздзынæн, уый мачи хъуамæ базона. 
— Дæхицæй ма ’ппæл, фæлæ банымай, — бадзырдта йæм 
Махар. Махар æм дзурын нал уæндыдис. Куы фæрынчын ис 
æмæ йæм Махары йæ мад хæстæг куы нал уагъта, уæдæй 
фæстæмæ йæм дзурын нал уæндыд æмæ дзы йæхи хызта. Хызта 
дзы йæхи, афтæмæй та йæ тынг фæндыд, исты йæм куы сдзу- 
рид, уый. Ныр ын фадат фæцис æмæ йæм бадзырдта. 
— Уæдæ райдыдтон нымайын. Чи ахауа, уый-иу иуварс 
ахизæд æмæ иннæты мауал хъыгдарæд,— афæдзæхста сæ æмæ 
фыццаг нымайын райдыдта Сосланæй. Йæ цыппар æнгуыл- 
дзæн се ’лгътæ авæрдта Сосланы риуыл æмæ сдзырдта: «Де- 
гуыла», стæй дарддæр афтæ авæры йæ æнгуылдзтæ, кæй ба- 
нымайы, уый фарсмæ лæууæджы риуыл æмæ та сдзуры ны- 
мады иннæ дзырд. Фыццаг зылдæн, фыццаг нымадæн ахауд, 
фаллаг сыхы чызджытæй нымайын тынг кæй фæндыд, уый 
æмæ уый дæр сгæппытæ кодта фырцинæй. 
Дыккаг зылд райдыдта Махарæй. Райдыдта уымæй æмæ 
дарддæр нымайы: 
— Дегуыла дыгуыла 
Дзаджджын джыджыда, 
Рагъæн, 
Бæндæн, 
Диан, биан, 
Къуырцц, 
Къобала. 
Дзырд «къобала» кæмæ æрхауы, уый тынг ныццин кæны 
æмæ та иуварс агæпп ласы... 
Фæстагмæ баззадысты Дзерассæ йæхæдæг æмæ Махар. Ныр 
æй бафæндыд, йæхæдæг цъындгæнæг куы баззаид, уый йæ 
фæнды æмæ барæй фæстиат кæны, нæ тындзы сæ дыууæйы 
’хсæн нымад райдайыныл. Йæхинымæры анымайы, фæлæ йын 
афтæмæй къух авæрæн нæй Махары риуыл. Къух куы нæ авæ- 
ра, уæд та йын схæццæ вæййы нымад. Цæмæй Махар ахауа 
æмæ йæхæдæг цъындгæнæгæй баззайа, уый тыххæй кæмæй 
райдайа, йæхицæй райдайа, æви Махарæй, уый нæ зоны æмæ 

Царды фæлтæртæ 
117 
хъуыды кæн. Хъуыды дæр кæны æмæ, йæхи баззайын æй цæ- 
мæн фæнды, уый та йæ мидзæрдæйы дзургæ кæны: 
ДЗЕРАССÆ: Æз цъындгæнæгæй куы баззайон, уæд, ны- 
майгæ-нымайын ме ’нгуылдзты ’хсæнты сусæгæй кæсдзынæн 
Махармæ. Кæм бамбæхса, уый фендзынæн. Фыццаг уал æн- 
дæр рæтты азилдзынæн, цæмæй мыл ма фæдызæрдыг уа, уый 
тыххæй. Æндæр рæтты уал абæрæг кæндзынæн барæй, стæй 
йæм хæстæг ба... Нæ, тынг хæстæг æм нæ бацæудзынæн. 
Уый мæнæй цырддæр лидзы. Мæ разæй фæуыдзæн æмæ мæ 
бастъæлдзæн, фæлæ йæм дæрддзæф æрлæудзынæн. Уырды- 
гæй йæм бадзурдзынæн, мæхæдæг ныббындз уыдзынæн æмæ... 
Стæй уый дæр куы æрбалидза, уæд нæ цуры ничима уыдзæн 
æмæ йын зæгъдзынæн, куыд мæсты йæм дæн, уый. Уый мæм 
йæ мады ардыдæй йæхæдæг никуы æрбацыд рынчынфæр- 
сæг... Зæгъæм, æз нæ, фæлæ уый фæрынчын ис, уæд-иу æм 
æз бацыдаин. Мæ мад мæ куы нæ уагътаид, уæддæр-иу æм 
æз бацыдаин. Уый та мæм не ’рбацыд, стæй ма иннæ æмбæлтты 
дæр ардыдта. Ма, дам, æм цæут хæстæг, науæд, дам, уыл йæ 
низ бахæцдзæн æмæ, дам, амæлдзыстут. Дзерассæ, дам, ныр 
мæлгæ кæндзæн æмæ сымахæй дæр исчи, науæд та иууылдæр 
амæлдзыстут, фæлæ йæм хæстæг ма цæут. Ноджы, куы сдзæ- 
бæх дæи æмæ нс ’мбæлттæй, æдзух мæ цуры чи уыд, уыдо- 
нæй куы ничи фæрынчын ис, уæддæр мæ хатыр нæ ракуырд- 
та, фæлæ мыл ноджы худтис. Мæ сæры хъуын кæй азгъæлд, 
уый тыххæй мыл худтис. Ныр ын зæгъдзынæн, худын æвзæр 
кæй у. Низ йæхæдæг йæхицæн барæй ничи ссары, ничи дæр 
æй искæцæй давгæ ракæны. Низ бахауы адæймагмæ... Уæдæ 
йын æз цæуылнæ искуы худтæн йæ цæстыл? Уымæн йæ цæст 
тынг фыдуынд куы у. Мæнæн мæ сæрыхъуынтæ æмæ мæ сæры 
царм хæцъилæй зынгæ дæр нæ кодтой, уæддæр-иу мын мæ 
сæрбæттæн аскъæфта, мæ сæрмæ мын кæсын кодта иннæты 
æмæ мыл худтис. Æз ыл цæуылнæ худтæн уæдæ? Уымæн йæ 
цæстæн бабæттæн дæр куы нæ ис, уæд ыл... 
Уый йын уæддæр зæгъгæ нæ кæндзынæн. Искæуыл ху- 
дын æвзæр у æмæ йыл æз худгæ нæ кæнын. Стæй йын фæтæ- 
ригъæд кæндзынæн æмæ, кæд æй фæнда, уæд та раздæрау 
хæларæй цæрдзыстæм, æз мæ мад æмæ мæ фыдæн дæр зæгъ- 
дзынæн, æмæ та уыдон дæр, Махары ныййарджытимæ хæла- 
рæй... Стæй йын зæгъдзынæн, цæмæй мыи мæ ныв скæна. 
Мæ сæрыхъуынтæ ныр куыд сты, афтæ йын скæнын кæндзы- 
нæн мæ ныв. Мæ сæрыхъуынты зæй-уылæнтæ дзы тынг дзæ- 
бæх куыд разыной, афтæ æмæ йæ мæ сынтæджы сæрмæ ба- 
кæндзынæн къæхты ’рдыгæй. Бакæндзынæн æй уым æмæ-иу 
райсом боны рухс куы æрбазæй кæна мæ хатæнмæ, уæд-иу 
райхъал уыдзынæн æмæ-иу фыццаг скæсдзынæн мæ сæры- 

118 
Къæбысты Зауыр 
хъуынтæм. Мæхи фенын-иу мæ куы фæнда, уæд-иу мæ ныв- 
мæ скæсдзынæн æмæ-иу мæ сæрыхъуынты рæсугъдæй мæ 
зæрдæ ныррухс уыдзæн. 
Рынчын куы уыдтæн, уæд мæ ахæм ныв куы уыдаид, 
уæд-иу уымæ кастаин. Мæхи фенын мæ куы фæндыд, уæд-иу 
уымæ кастаин, науæд-иу кæсæны мæхимæ куы акастæн, уæд- 
иу мæ сæры фыдуындæй мæ зæрдæ скъуыд æмæ æдзух куыд- 
тон. Ныр мын ныв уыдзæн æмæ... 
Махар йæ сæрмæ нæ фæхæссы цъынд кæнын, стæй, гæды 
æмæ мыстæй куы фæхъазынц, уæд уыцы æлгъаг цæрæгой- 
тæй искæцы уа, уый дæр нæ хæссы йæ сæрмæ. Нæ хæссы йæ 
сæрмæ цъынд кæнын, уæлдайдæр та фыццаг цъындгæнæг 
куы вæййы, уæд. 
Лидзынмæ рæвдз у. Афтæ иу раст куы фæвæййы, уæд 
цырд лидзы, фæлæ ам, цъындгæнæг куы вæййы æмæ æм- 
бæхст сывæллæтты куы фæагуры, уæд æй бахъæуы цырд 
фæзилын, æвиппайды фездæхын, æмæ уыдæттæм иттæг нæ 
арæхсы. Уæзбын, стæвдтæ конд у æмæ нæ арæхсы дзæбæх. 
Уый тыххæй йæ арæх иууылдæр бастъæлынц æмæ та баз- 
зайы дыккаг, æртыккаг хатт цъындгæнæгæй. Фæлæ ныр сæ 
дыууæ куы баззадысты, уæд æй æрфæндыд. Уый куы баззаид 
цъындгæнæг, уый йæ æрфæндыд æмæ тагъд кæны Дзерас- 
сæйы. Мыййаг, йæхинымæры куы банымайа æмæ стæй, йæ- 
хæдæг куыд баззайа цъындгæнæг, афтæ куы бакæна, уымæй 
тæрсы æмæ йæ тагъд кæны, фæлæ чызг худы æмæ нымайы- 
ныл нæ тындзы. Махар та, иугæр чызг нæ тагъд кæны, уæд 
йæхинымæры дзуры, цæмæн æй фæнды, цъындгæнæг куы 
баззаид, уый: 
МАХАР: Æз куы баззайон цъындгæнæг, уæд иунæг хатт 
дæр Дзерассæйы нæ бастъæлдзынæн. Æз-иу æм сусæгæй кæс- 
дзынæн ме ’нгуылдзты ’хсæнты. Фендзынæн, кæм бамбæхс- 
тис, уый. Стæй-иу барæй æндæр рæтты... Æндæр рæтты нæ, 
фæлæ йæ цурты ахиздзынæн æмæ йæ «нæ фендзынæн». Æн- 
дæрæрдæм кæсдзынæн, цæмæй мæ уый уына æмæ, йæ цурæй 
дарддæр куы ахизой, уæд ралидза æмæ мæ бастъæла. Уадз 
æмæ мæ уый тыххæй ноджы исчитæ дæр бастъæлой. Уадз 
æмæ дыууæ, æртæ, науæд цыппæр хатты дæр баззайон фæд- 
фæдыл цъындгæнæгæй. Æз æй иунæг хатт дæр никуы бас- 
тъæлдзынæн. Стæй йын зæгъдзынæн, кæсыс, æз дын куыд 
хорз дæн, ды та афтæ æнхъæлыс, æмæ дæм æвзæр цæстæй 
кæсыи. Æз-иу ын йæ кæлмæрзæн кæй раскъæфтон, кæй-иу 
ыл худтæн, уый дæр мæ мады æфсон фæкæндзынæн. Зæгъ- 
дзынæн, зæгъын, мæ уый ардыдта, дæумæ рынчынфæрсæг 
æрбацыдаин, уый дæр мæ мæ мад нæ уагъта. Кæд мæм нал 
мæсты кæна, уæд æй æз æппындæр никуыуал фæхъыг кæн- 

Царды фæлтæртæ 
119 
дзынæн. Æз æй бирæ кæй уарзын, уый дæр ын зæгъдзынæн 
æмæ Сосланы та мæ фыдæн тынг фæнæмын кæндзынæн. Исты 
дзы куыд асæтта, афтæ йæ фæнæмын кæндзынæи, стæй йæ 
йæхи хæдзармæ дæр асурын кæндзынæн. Уый ардыгон дæр 
нæу æмæ цæмæн хъуамæ цæра нæ хъæуы? Сæхимæ цæрæд. 
Уый куы нæ уыдаид, уæд нæ уазджытæ дæр уыдонмæ нæ 
ацыдаиккой æмæ мын мæ фыды нæ мæстæй мариккой, дæ* 
уазджыты дын чи байста, уый, дам, дын дæ усмæ дæр æрхъав- 
дзæн, фæлæ йæм дæ хъус дзæбæх дар. Мæ фыд сæм йæхæ- 
дæг дæр мæсты у æмæ сæ иууылдæр фæнæмдзæн. 
— Дзерассæ, банымай ма, о, — лæгьстæгъуызæй йæм бакаст 
Сослан æмæ чызг дæр æвиппайды нымайынмæ фæцис. Йæхæ- 
дæг куыд баззайа цъындгæнæг, уый йын хъуыдыгонд уыд, фæлæ 
ныр Сосланы дзырдмæ, йæ лæгъстæмæ æвиппайды нал ахъуы- 
ды кодта æмæ райдыдта Махарæй нымайын. Махарæй райдыд- 
та æмæ йæхæдæг ахаудта, Махар та цъындгæнæгæй аззад. 
Махар æцæгдæр йæ æнгуылдзты ’хсæнты каст æмæ 6а- 
зыдта, Дзерассæ кæм æмбæхст ис, уый. Зыдга йæ æмæ уым 
хæстæджыты ацыд фалæмæ, ацыд æмæ йын æгæр цыд фæ- 
цис: иннæтæ иууылдæр Дзерассæйæ хæстæгдæр уыдысты æс- 
тъæлæн мæкъуылмæ. Махар та Дзерассæйы иувæрсты, ба- 
рæй æндæрырдæм кæсгæйæ куы ахызт„ уæд иууылдæр фæ- 
гæппытæ кодтой æмæ... 
Дзерассæ фыццаг хатт дæр базыдта, Махар æм сусæгæй 
йæ æнгуылдзты æхсæнты кæй кæсы, уый. Базыдта йæ, фæлæ 
ницы загъта, нæ йæ схъæр кодта фыццаг хатт. Ныр дыккаг 
хатт куы бацъынд кодта, уæд та йæм йæ хъус дардта, Махар 
дæр та йæм каст æмæ уæд Дзерассæ тынг смæсты ис. Смæсты 
ис æмæ ныхъхъæр кодта: 
— Уæртæ мæм Махар йе ’нгуылдзты ’хсæнты кæсы. Æр- 
дæбон дæр мæм афтæ каст. Æрдæбон дæр зыдта, æз кæм 
æмбæхст уыдтæн, уый. Мæ фæрсты хизгæ дæр барæй акодта, 
æвæццæгæн, æндæра мæм уæддæр каст, зыдта мæ, фæлæ мæ 
барæй нæ бастъæлдта. Ныр дæр та мæм каст, ныр дæр та, 
æвæццæгæн, афтæ хъавыд, мæн та нæ фæнды. Исчи йын йæ 
цæстытыл хæцæд йæ къухтæй, науæд та мæм кæсдзæн! — 
скæуынхъæлæс ис чызг. 
Сывæллæттæ иууылдæр æрбамбырд сты стъæлæн мæкъуы- 
лы цурмæ. Сегасы фæстæ æрбацæйцыд Сослан. Уый дард 
алыгъд æмбæхсынмæ æмæ сæ фæстæ уымæн баззад. Ныр 
æрбацæйцыд æмæ, сывæллæттæм нырма дард уыд, афтæ йæ 
хъустыл ауад зонгæ хъæлæс. Кæцæй йæм дзырдæуыд, уыцыр- 
дæм акаст. Уый афтæ æнхъæлдта, кæд дзы сывæллæттæй исчи 
ис, фæлæ уым, кæцæй йæм дзырдæуыд, уым уыдис афтид. 
Уый базыдта, чи йæм дзуры. Базыдта йæ æмæ æрлæууыд: 

120 
Къæбысты Зауыр 
«Махары цæстыл ды ныххæц. Фæстæрдыгæй йын де 
’нгуылдзтæй сæхгæн йæ цæстытæ, тынг ын сæ ма балхъив. Æн- 
гуылдзæй сæхгæн цæстыты, йæ сæр та йын дæ риуыл æрба- 
вæр»,— уый загъта æмæ банцад. Лæппу ма йæм уæддæр бан- 
хъæлмæ каст. 
— Махарыл æууæнк нæй, — хæстæг куы бацыд иннæ сы- 
вæллæттæм, уæд сдзырдта Сослан. — Иугæр афтæ бакодта, 
уæд ыл æууæнк нæй æмæ йын æз хæцдзынæн йæ цæстытыл... 
— Æмæ стæй дæхæдæг та кæд бамбæхсдзынæ? — Махары 
нæ фæндыд. Исчи, уæлдайдæр та йын Сослан хæцыдаид йæ 
цæстытыл, уый йæ нæ фæндыд æмæ уыцы æфсон æрбаймы- 
сыд: — Кæд ма æмбæхсдзынæ дæхæдæг та? Кæд ма æмбæхс- 
дзынæ, æви... — хъуамæ загътаид, æви дæхи Дзерассæйыл 
мæнæй барджындæр кæныс, зæгъгæ, фæлæ нæ бауæндыд. 
Дзерассæ йæм ноджы куы смæсты уа, уымæй фæтарст. 
— Иннæтæ куы бамбæхсой, уæд ма ссæдзмæ банымай- 
дзынæ æмæ уæд та æз бамбæхсдзынæн. 
— Æндæр ичси мын хæцæд мæ цæстытыл, — æндæр гæ- 
нæн ын куы нал уыд, уæд сразы ис, фæлæ йæ уæддæр нæ 
фæндыд, йæ цæстытыл ын Сослан хæца, уый. 
— Кæд искæй фæнды, уæд хæцæд, фæлæ мæнæй цæмæй 
тæрсыс? Æви дæ искæй фæсайын фæнды? 
— Сослан хæцæд йæ цæстытыл, æндæр ничи, — сдзырд- 
той фæйнæрдыгæй æмæ уымæн дæр æндæр гæнæн нал уыд. 
Сослан ын æххæст нæма бавнæлдта йæ цæстытæм, афтæ 
райдыдта нымайын Махар: 
— Иу, дыууæ, æртæ, цыпп, цыпп... 
Куыддæр Махары цæстытæм бавнæлдта Сослан, афтæ йæ 
тенкайы цырандæр... Сæры цармыл уыдис, æви стæджы, 
магъзæн йæ хæрвы уыдис æви йæ хуылфы кæмдæр иу хъарм... 
Йæ хъармы стурысойы ад кæмæн кодта, ахæм æртах фæзын- 
дис йæ тенкайы цырандæр æмæ уыцы æртах ризгæ-уылæн- 
тæгæнгæ алæсæн кодта уæнгты мидæг. Йæ уæнгтæ иууылдæр 
бадон сты æмæ ма йæ хъуыдыйы уый уыдис... йæ зонд ма 
ахста, цæмæй лæппуйы, Махары цæстытæ æгæр ма балхъи- 
ва, цæмæй йын йæ сахъат цæст ма фелхъива, ма йын æй 
фæриссын кæна. 
Махар цы ми кодта, уымæн Сослан ницы хатыдта. Хъустæ 
ма ахстой, цыппарыл йе ’взаг куыд ныууоцани ис æмæ уыцы 
цыппары дæр кæронмæ зæгъын куыд нал фæрæзта, уый. Уый 
ма ахстой йæ хъустæ, фæлæ йæхæдæг цы ми кодта, цы уавæры 
уыд, уый та нæ зыдта, стæй цыма йæ тъæнгтæ срыстысты, уый 
здыхст кæнын райдыдта. Ацы хъуыддаг йæ гуыбыны цармæй 
банкъардта фыццаг æмæ дзы тынг фæтарстис. Куы йæ суæгъд 
кæнид, йæ къухтæ куы райсид Махары цæстытæй, уый фæн- 

Царды фæлтæртæ 
121 
дыд Сосланы, фæлæ йæ бон нæ бацис. Архайгæ акодта йæ 
къухтæ суæгьд кæныныл, фæлæ йын цыма æндæгъд уыдысты... 
Цыма йын Махары цæстытыл бурæмæдзæй æндæгъд уыдысты, 
афтæ йæм фæкаст æмæ йæ бон нæ бацис се суæгьд кæнын. 
Махар та, цыма æцæгæй йæ артæнтæ фелхынцъ сты, уыйау 
йæхи уæрдæхы здыхст кодта, стæй йæ бон нал уыд æмæ тынг 
ныхъхъæр кодта. Цыма йын исчи йæ хурхы кард тъыста, уый 
богъ ныккодта æмæ дыууæ дæр зæххыл ахаудтой... 
Сывæллæттæ уæдмæ иууылæр уыдысты æмбæхст. Бам- 
бæхстысты æмæ ныр æнхъæлмæ кастысты, Махар кæд фæ- 
хъæр кæндзæн, Махар хъуамæ ныхъхъæр кæна: «Фæндзай! 
Чи нæма бамбæхст, уый фæуыдзæнис мæ хай!» 
Махармæ ацы хъæрмæ æнхъæлмæ кастысты æмбæхст сы- 
вæллæттæ, фæлæ уый бæсты лæппуйæн фыццаг йæ уынгæг 
хъæлæсы богъ, стæй та йæ хъæр, мæ цæст мын скъахта, зæгъ- 
гæ, куы фехъуыстой, уæд сæ алчи дæр йе ’мбæхсæн бынаты 
фæсæццæ ис. Алчи дæр дзы дурдзавдау аззад æмæ иудзæвгар 
ничи ницы æмбæрста. Цы æрцыд, æмæ дзы кæй цы аразын 
хъæуы, уый ничи зыдта, фæлæ Дзерассæйæн йæ зæрдæ цæмæ- 
дæр фехсайдта æмæ йæхи раппæрста йе ’мбæхсæнæй. 
Уæдмæ дыууæ лæппуйы дæр сæ къæхтыл лæууыдысты. 
Лæууыдысты сæ къæхтыл, фæлæ ахæм æнагъæддаджы рыз- 
тæй рызтысты сæ дыууæ дæр. Ахæм гæв-гæв кодтой, сæ дæн- 
дæгтæ кæрæдзиуыл афтæ хостой, æмæ цыма тъæнджы мæйы 
дзæнгæлтæгæнаг æхсæв мадард бæгънæгæй баззадысты кæм- 
дæр уæлмит, уæлих. 
Дзерассæ цæмæндæр хъавгæ кастæй бакаст Махары са- 
хъат цæстмæ æмæ уымæн дæр йæ уæнгтæ ныррызтысты: цæс- 
ты уæлтьыфал æмæ дæлтъыфалы ’хсæнæй зынд... Нырмæ дзы 
цы æнагьæддаджы фыдуынд цыппæрдигъон урс фæлм каст 
дзагъырæй, уый бæсты дзы ныр уыдис туджы мал. Туджы мал 
дзы уыдис æмæ йæм Махар февнал-февнал кодта. Махар рыз- 
тис æмæ йæ ризгæ къухæй февнал-февнал кодта йæ цæстмæ, 
Сослан та йæм кастис цыдæр æдылынгас райдзаст цæстытæй. 
Каст æм æмæ уый та ризгæ хъæлæсæй сдзур-сдзур кодта: 
— Федтай?.. Федтай, Махар? 
Лæппуйы уыцы дзырдтæй хъуыст цыдæр лæгъстиаг фарст, 
цыдæр райгонд хъæлæс, фæлæ йæм чи хъуыста, уыдон та сæ 
сывæллоны зонд æмæ хъуыдыйæ нымадтой, цыма Сослан цæ- 
уылдæр мæсты уыдис Махармæ. Ныр æм баххæст, йæ маст 
дзы райста, æмæ ма йæ ныхасæй дæр рæхойы. Йæ цæст ын 
кæй скъахта, йæ сахъат цæст ын туджы мал кæй фестын код- 
та, уый йæм фаг нæ фæкаст æмæ ма йæ дзырдæй дæр рæ- 
хойы. Ацы хабарæй Дзерассæ тынг амæсты ис, ахæм хæрам- 
дзинад фегуырд йæ зæрдæйы æмæ, йæ бон уæвгæйæ Сосланы 

122 
Къæбысты Зауыр 
нæмынæй дæр нæ бацауæрстаид. Йе ’нæбондзинад та йæ афтæ 
хуыдуг кодта, æмæ кæуын дæр не сфæрæзта. Уæд йæхи ап- 
пæрста æмæ иу цъерийы бын бахауд. Бахауд æмæ скуыдта. 
Фæдисы хъæр чи ныккодта, уый бæрæг нæу, фæлæ фæди- 
сы бынатмæ фыццаг æрбахæццæ сты Махары мад æмæ фыд. 
Ахæм карз цыдæй цыдысты, ахæм бакаст æмæ сын къахайст 
уыдис æмæ, сæ маст сæ райсын кæмæй бахъæуа, уый фæнды 
айнæг къæдзæх уæд, æртхутæг æй фестын кæндзысты. 
Сывæллæттæй Махары цæстмæ чи бакаст æмæ йын ныр 
йæ ныййарджыты ахæм цыдæй æрбацæйцæугæ чи федта, 
уыдон сæхицæн фæтарстысты æмæ мæкъуылты ’хсæнты ам- 
бæхстысты. Цъус дзы æмбарын æмæ хъуыды кæнынхъом чи 
уыд, уыдон Сосланы дæр кодтой æмбæхсынмæ. Кæнгæ цы? 
Тыхæй йæ ластой мæкъуылты фæстæмæ. Цалынмæ уыцы тыз- 
мæг адæм сæ Хуыцауы цæф нæ федтой æмæ нæ бацагуырд- 
той, сæ нывгæнæг лæппуйæн сын ахæм ми чи бакодта, уый, 
уæдмæ йæ æмбæхсынмæ ластой, фæлæ... 
Сослан ахæм лæудæй лæууыд, йæ цæсгом ахæм цæхæр 
æрттывдæй худт, цыма кæмæндæр стыр хæрзиуæджы бацыд 
æмæ йын ньтр уыцы адæм, хæрзиуæджы кæмæн бацыд, уыдон 
гал лæвæрдтæ кæндзысты. Ахæм тызмæг лæбурдæй чи ’рбацæй 
лæбурдта, уыцы адæмæй йæхи иуварсмæ нæ айста (усмæ дын- 
джыр лæдзæг уыдис, лæгмæ та хъæдын сагой), фæлæ ноджы 
сæ размæ балæууыд æмæ сын уыцы худгæбылæй афтæ зæгъы: 
— Уый æз уыдтæн. Ныр федта Махар. 
Ноджы та уыцы федта! Ноджы та... Æмæ йæ лæппу цы- 
хуызы дзырдта, уыцы хуызы нæ хъуыст, йæ алыварс чи уыдис, 
уыдонмæ, фæлæ сæм хъуыст ахæм хуызы, цыма Сослан йæ 
фыдзнагæй йæ маст райста æмæ ныр æппæлы, йæ лæгдзинад 
æхсызгон кæмæн уыдзæн, уыдонæн æппæлы, федта, æз ме 
знагæн ахæм митæ бакодтон, зæгъгæ. 
Ахæм хуызы хъуыстысты йæ хъæлæсæй ацы дзырдтæ æмæ 
Махары мад æмæ фыд, цалынмæ сæ Хуыцауы цæф сæхи цæс- 
тæй хæстæгмæ нæ федтой, уæдмæ сæм ницы хъардта æмæ 
даргь къахдзæфтæй цыдысты, сæ Хуыцауы уæззау цæф сæм 
æнхъæлмæ кæм каст, уырдæм. Ныр фыд йæ хъулон хъæбулы 
ахæм туджы цадæй кæсгæ куы ауыдта, уæд ацагуырдта... Йæ 
нывгæнæг хъæбулæн ын ахæм ми чи бакодта, уый ацагуырдта 
æмæ йæ ноджы уыцы худгæ цæсгомимæ куы ауыдта... Уыцы 
хиуыл комдзог цæуæг худæнбылæй йæ куы ауыдта, уæд йæ туг 
цæсгоммæ ныццавта. Уынгæ ницыуал акодта, фæлæ, йæ къу- 
хы цы сагой уыд, уый дардыл мæсты зылд ныккодта æмæ... 
Сосланы уыцы сагой (цъуй хъæдæй уыдис æмæ уый та 
тынг уæззау у) йæ бынаты лæугæ куы æрбаййæфтаид (йæхи 
бахизын цыма йæ фæсонæрхæджы дæр нæ уыд, ахæм лæудæй 

Царды фæлтæртæ 
123 
лæууыд), уæд ыл цы æрцыдаид, уый бæрæг нæу, фæлæ йæм 
сагой куы æрбахæстæг ис, уæд уыцы иу стъæлфт фæкодта æмæ 
иу-æртæ бæндæны бæрц дæрддзæг уæлдæфы ленкгæнæгау куыд 
акодта æмæ уым æвыдæй куыд æрлæууыд, уый мæкъуылты 
фæстæ æмбæхст сывæллæттæй чидæртæ тынг дзæбæх федтой. 
Бесæйæн йæ цæвæнгарз истæуыл сæмбæлд æви нæ, уый 
фырадæргæй хатгæ дæр нæ фæкодта, фæлæ йæ къухы кæй 
нал уыд, уый дæр æрæджыйы онг нал базыдта. 
Бесæйы ми худæг фæкаст Сосланмæ. Уый æм цæмæндæр 
гæсгæ бузныджы ныхæстæм, баузæлынмæ æнхъæлмæ каст. 
Иугæр уый нæ сарæхст Бесæ, уæд йæ митæ худæг фæкастыс- 
ты лæппумæ æмæ, йæ мидбылты худти, афтæмæй каст, Ма- 
харæн йæ мад æмæ йæ фыд, стæй ма ноджы фæдисы уадæй 
чи æрбамбырд ис, уыдон ын цы митæ кодтой, уымæ. Фæлæ 
уæдмæ хъæуы ’рдыгæй цыдæр æрдиагæнгæс хъæлæба ауад 
йæ хъустыл æмæ йын уый йе уæнгтæ баризын кодта. Цæхгæр 
фæзылдис, уыцы уынæр кæцæй хъуыст, уыцырдæм æмæ ныр 
йе уæнгтæ æргом рызтæй ныррызтысты: 
— Йæ къухы, комахсæнты рæстæджы-иу æгас хъæу хуы- 
тæ æргæвдынмæ уыдонæй кæй хастой, уыцы кард дардыл 
тилгæ хæссы, афтæмæй згъоргæ цыдæй æрбацæуы Нинæ. 
Æрбацæуы æмæ кæуынхъæлæсæй цъæхахст кæны: 
— Ацы кардæй йæ хуыйы æргæвст акæндзынæн. Уый 
Махарæн йæ цæстытæй фæкалдта йæ туг, фæлæ йын æй æз 
та йæ хъæлæсæй... Йæхи туг ын йæ хъæлæсæй скалдзынæн, 
чысыл мын фæлæууæд... 
Афтæ карзæй кæмæ æмæ цæмæн æртхъирæн кæны йæ 
уарзон фыды хо, уый нæ бамбæрста Сослан. Нæ йæ æмбæр- 
ста! Чи кæй туг... Махарæн чи фæкалдта йæ туг? Сывæллæт- 
тæ хъазыдысты, уый та... Цы йын æрбадзырдæуыд йæ хъу- 
сы, уый бакодта æмæ... 
«Дæхи дзы бахиз!» — йæ хъусы йын æрбадзырдта, ныр 
хорз кæй зоны, уыцы хъæлæс. Зоны йæ æмæ ма йын загьта, 
йæхи дзы куыд бахиза, уый дæр... 
Сосланмæ бирæ цæмæйдæрты хæлæг чи кодта, ахæмтæ 
уыдис сывæллæтты æхсæн. Куыд нæ дзы хъуамæ уыдаид? 
Ахуыр сегасæй хуыздæр кодта, тынг æнæзивæг кæй уыд, уый 
тыххæй йæ бирæ уарзтой зæронд устытæ æмæ лæгтæ. Зæ- 
ронд устытæй-иу ын йæ мидæггаг къабайы дзыппæй чи къа- 
фетт фелвæста, чи адджын гуыл, чи джитъри кæнæ кæрдо... 
Гъе, æмæ йæм уый тыххæй хæлæг кодтой бирæтæ. Ныр «Дзе- 
рассæйы ардыдæй» (ахæм ныхæстæ дзы кæмæйдæрты сир- 
вæзт) Махары цæстытæ куы скъахта (уый дæр сывæллæттæй 
чидæр «ауыдта» фыццаг), уæд ацы хæлæггæнджытæй кæ- 
уылдæр зымæгон салд боны сæрдыгон хур ракаст æмæ фæс- 

124 
Къæбысты Зауыр 
тæмæ нал фæхæцыд йæхиуыл: фыццаг Борсæтæм фæцис хæр- 
зæггурæггаг, стæй та Нинæмæ. Нинæйы уæддæр нæ уырныд- 
та, фæлæ æгас хъæу фæдисы змæлд куы скодта æмæ уыцы 
фæдисы хъæрты æхсæн арæхæй-арæхдæр Сосланы кой куы 
хъуыста, уæд ма йын цы æнæбаууæндгæ уыдис йæ Хуыцауы 
цæфыл æмæ... Уыцы дынджыр кард йæ разы кæцæй фæцис, 
уый йæхимæ дæр диссаг æркаст, йæхи куы æрæмбæрста, уæд... 
Ныр уыцы дынджыр кард йæ къухы бæрзонд дардта. Бæр- 
зонд æй систа, кæй ныццæвыны тыххæй йæ рахаста, уый йын, 
мыййаг, кард уæлæмæ сисыны фыдæй куы аирвæза, цыма 
уымæй тарстис, уый хæст ыл кодта бæрзоид, афтæмæй... 
Цалынмæ æфтауцдонмæ æрбахæстæг ис æмæ æгас хъæуы 
адæмы уыцы æмхъомпалгæнгæ ауыдта, уæдмæ æнцонæй уадис 
Нинæ. Цыма йæ размæ тагъд уайынæй фылдæр ницы æф- 
сæрм ис, афтæ уадис æнцонæй, фæстæмæ йыл ницы хæцы- 
дис. Фæлæ адæм æгæр знæтæй куы змæлыдысты, уæд адæмы 
ахæм змæлдæй йæ цыд фæкъуыхцы ис. Ныр йæ цонг дæр 
карды уæз нал баурæдта æмæ йæ фарсыл æрхауд. Æрхауд 
кард йæ фарсыл æмæ йæ роцъойы цыргъæй сылгоймаджы 
агъды фæлмæн фелхынцъ кодта. Пысултæй алыг кæныны онг 
нæ баххæст буармæ, фæлæ уæддæр йæ роцъойы цыргъæй 
риссаг æлхынцъ фæкодта буар æмæ уыцы фелхынцъæй йæхи 
æрæмбæрста. Ныр йæ хъустæ дæр дзæбæх хъусын райдыд- 
той, адæмы ’рдыгæй цы хъæлæба цыдис, уый. Ноджы Бе- 
сæйы хъæр куы айхъуыста, быныскъуыд сæ скæндзынæн, 
зæгъгæ, уæд æй зæххыл æрхауынмæ бирæ нал бахъуыд... 
Цалынмæ уыцы æбуалгъ æртхъирæнтæ æрцыдысты йæ 
хъустыл, уæдмæ цыдæр хæццæ гуыз-гуыз уадис йæ хъустыл 
æмæ йæ уый ницы хъыгдардта, фæлæ ныр... 
Ныр æм адæм хæстæг цыдысты æмæ хъæр нал кодта, йæ 
цыд дæр фæсабыр ис, фæлæ адæмы æхсæн ацагуырдта Сос- 
лаиы. Лгуырдта Сосланы (уый йын йæ хъæр куы фехъуыста, 
уæд æцæгæй фæтарст æмæ нал банхъæлмæ каст йе ’рбазы- 
нынмæ), фæлæ йæ куы нæ суыдта, уæд уал уый ныууагъта. 
Иугæр Бесæ афтæ æртхъирæн кæны, уæд Сосланæн нырма 
ницы фыдбылыз сарæзта æмæ уал... Стæй та дзы йæхицæн 
дæр фæтарст. Иугæр сыл ахæм тугуарæн ныккрдта, уæд ын 
мæсты лæг йæхиуыл дæр кæм бацауæрддзæн? Йæхиуыл дæр 
ын исты куы ныццæва, уымæй тас у æмæ арæхстгай бацыд 
адæммæ хæстæг. Бакаст адæмы ’хсæнты æмæ... 
Бесæ зæххыл бадтис даргъ къахæй. Махар уæлгоммæ 
хуыссыд, йæ сæр къæбуты ’рдæм æвæрд уыдис йæ фыды 
уæрагыл, йæ мад та йын йæ цæсгом сæрфта цыдæр бызгъуы- 
р*æй. Йæ цæсгомыл кæд сæрфинаг ницы уыд... Иинæ йын 
адæмы æхсæнты дзæбæх бакаст йæ цæсгоммæ, йæ риутæм. 

Царды фæлтæртæ 
125 
Иугæр йæ туг афтæ кæлы, кæнæ калдис, уæд дзы хъуамæ йæ 
цæсгом дæр æмæ йæ уæлæдарæс дæр амæзт уой. Ницы дзы 
зынд ахæмæй æмæ йын уæд та йæ цæстмæ бакаст. 
Лæппуйæн йæ цæстытæ уыдысты æхгæд. Дыууæ дæр ын 
æхгæд уыдысты уыцы дзæбæх. Цыма фынæй кодта, афтæ 
æхгæд уыдысты йæ цæстытæ æмæ Нинæ цæуылдæр фæды- 
зæрдыг ис. Цыдæр дзы йæ раны нæй, цæмæйдæр йæ цæсты- 
тæ Махары цæстыты хуызæн не сты, фæлæ, цы у, цæмæй не 
сты Махары цæстыты хуызæн, уый исдуг нæ ахста йæ зонд. 
— Саубон мыл! — тынг ныллæг хъæлæсæй афтæ фæкодта, 
стæй йæ мидзæрдæйы адарддæр кодта, саубон мыл цæй тых- 
хæи загъта, уыцы хъуыды: — «Йæ цæсты уæлтъыфал æмæ 
дæлтъыфалы ’хсæн цы уыгард уыдис... Уым ын цы цыппæр- 
дигъон хуынкъ уыдис, уый та цы фæцис? А, цæст раппарæд 
мах лæппу, фæлæ уыцы уыгардхуынкъæн та цы бакуыста?» 
Ам йæ зæрдæ цæмæдæр фæкъæпп ласта æмæ цæстæй 
ацагуырдта Зинæйы. Цыдæр ныфсы дзырд зæгъыны ныфсæй 
ацагуырдта Зинæйы, фæлæ уый нæ разынд уым. Нæ разынд 
æмæ хъуамæ йæхæдæг хæстæг бацыдаид, хъуамæ Гыццийæн 
йæ хъусы бадзырдтаид, цæуыл фæдызæрдыг ис, уый, фæлæ 
та уæдмæ Бесæ йæ хъæлæсыдзаг фæхъæр ласта: 
— Сæ тугтæ сын фæкалдзынæн! Быныскъуыд сæ скæн- 
дзынæн! 
Йæ ныфс нал бахаста Нинæ, ноджы уыцы уысм Бесæ 
цыдæр тарст дынджыр цæстытæй кæйдæр агурæджы кæсты- 
тæ акодта фæйнæрдæм, стæй фестад æмæ дзы Нинæ ноджы 
тынгдæр фæтарст. Йæхи амбæхста кæйдæр фæстæ. 
Бесæйæн йæ зæрдыл æрбалæууыд, сагой куыд дардыл 
ныззылдта, уый. Цалынмæ сагой ныззылдта, уæдмæ ма йæ 
цæстытæ цыдæртæ уыдтой. Уыдта, Сослан куыд æнцад лæу- 
уыд æмæ йæ мидбылты куыд худт, уый. Лæппу йæ мидбылты 
ахæм худтæй худт, цыма Бесæйы мæстæй мардта, цыма йæ 
йæхиуыл барæй ардаугæ кодта. Бесæ дæр йæхи нал баурæдта 
æмæ уыцы уæззау сагой дардыл тынг мæсты зылд ныккодта. 
Лæппумæ иугæр уæдмæ йæхи бахизыны фæнд нæ уыди, уæд 
ма фæстаг уысм цы хъуамæ акодтаид? Сагой йæм куы æрба- 
хæстæг ис, Бесæйæн йæ цæстытæ уæд атарытæ сты. Сагой 
йæ кæй æрбаййæфтаид æмæ йын уыцы рацæф аслам кæй не 
слæууыдаид, уый зыдта. Зыдта йæ, фæлæ нырмæ йæхи мас- 
тыл уыд æмæ йæ зæрдыл нал æрлæууыд, йæхæдæг цы фыд- 
былыз сарæзта, уый. Ныр æй æрбаймысыд æмæ фыццаг фæй- 
нæрдæм айхъуыста, искæцæй ма ахæм æрдиаг исты хъуысы, 
æви нæ, зæгъгæ, уый тыххæй айхъуыста æмæ дзы ахæмæй 
ницы хъуыст, фæлæ уымæй йæ зæрдæ не ’рсабыр ис. Уыдон 
æй, æвæццæгæн, искæдæм, кæнæ дохтыртæм, кæнæ... ас- 

126 
Кьæбысты Зауыр 
къæфтой æмæ цалынмæ се ’муд не ’рцыдысты, цалынмæ йæ 
не ’рцагуырдтой æмæ йæ ам не ’рбаййæфтой, уæдмæ йæ ацæ- 
уын хъæуы. Хъæубæстæ дæр ын нæ ныббардзысты ахæм фыд- 
ми. Зæгъдзысты, уыдон сывæллæттæ уыдысты, ды та æмбар- 
гæлæгæмæ... 
Лæппуйы йæ хъæбысы зынæй, уæззауæй систа æмæ сæ- 
хирдæм атындзыдта. Лæппуйы дзурын цыд, цыдæртæ дзы 
уынын, зæгъгæ. Мæ цæсты раз цыдæр туджы зиллæгтæ тæл- 
фы, зæгъгæ, дзырдта, фæлæ йын ничи хъуыста йæ ныхасмæ. 
Уый йæ тæвдæй цыдæртæ дзуры æнхъæл ын уыдысты æмæ 
йæм ничи хъуыста. 
Сона-Бабу фæдисы нæ рацыд, йæ уæрджытæ дон кодтой 
æмæ фæдисы цæуын йæ ныфс нæ рахаста, фæлæ хæдзары 
мардыл кæуæгау куыдта æмæ йæ рустæ тыдта, мæгуыр. 
Бинонтæй хæдзары ничиуал фæлæууыд. Сæ хæдзарвæн- 
даджы стыр ныфс, сæ бындуры сомбон кæмдæр, кæмдæр цы? 
Æфтауцдоны йæ туджы мæцы, йæ цæст ын скъахтой æмæ... 
Уадз, сахъат цæст дæр уæд, ма дзы уынæд, йæ фидыцджын 
цæсгом ын йæ дзагъырæй æвидыц кæнæд, уæддæр цæст хуый- 
ны. Ныр ма дзы хуыйны зæгъæн дæр кæм ис? Кæд æй уыцы 
тугхъæлæс бынтон раппæрста æмæ, цы фæцис, уый бæрæг 
дæр нал ис, уæд ма йын ныр цæй цæст схонæн ис. Фæлæ 
уыдис, хуындис цæст æмæ ныр кæд уый нал ис, уæд ма дзы 
бынаты чи хъуамæ фæлæууыдаид? Фæдисы, дам, сæхъисы 
къуыбылой дæр тулы. 
Борсæ æххæст бынатмæ нæ фæхæццæ ис. Уый уæддæр 
рагон ирон æгъдæуттыл хъомылгонд у æмæ, куы фехъуыста, сæ 
нывгæнæг лæппуйæн сын чидæр ахæм ми бакодта, зæгьгæ, уæд 
талф-тулфыл нæ фæцис фæдисы цæуынмæ. Кæдæм ын ирвæ- 
зынц? Æнæуый дæр сæм мæсты у, — айразмæ йын йæ уазджы- 
ты сæхирдыгæй кæй фæкодтой, уый тыххæй. Ныр сын иугæр 
ахæм æнагъæддаджы ми бакодтой сæ лæппуйæн, уæд уый дæр 
сæ къаннæг мæлинаджы аххос нæу. Сардыдтой йæ, куыдзау, 
æмæ уый та хæцгæ фæкодта. Куыдз та, куы фæхæца, уæд ын 
бафхæрын хъæуы йæхи нæ, фæлæ йæ ардаугæ чи скодта, уый. 
Борсæ райста цуангæнæн дыууæхстон топп. Топпæн алы 
хатты дæр йæ цуры æвæрд вæййынц арсмарæн нæмгуытæ 
æмæ мæргътыл цуангæнæн нæмгуытæ дæр. Дыууæтæй дæр 
иу фæйнæ æртæйы нывæрдта йæ дзыппы, фæлæ, кæртмæ 
куы рахызт æмæ адæмы фæдисы хъæлæба йæ хъустыл куы 
ауад, уæд фæстæмæ раздæхтис. 
Ахæм фæдисы уадæй адæм кæм уайой, уым топп тæссаг 
у. Адæймаг йæ мæстæй æмæ йæ тæвдæй иууыл арæхстджын- 
тæй нал вæййы. Æнæуый дæр Борсæ раздæры, кæддæры Бор- 
сæ нал у. Ныр æй йæ цæст дæр æмæ йæ къух дæр сайын 

Царды фæлтæртæ 
127 
байдыдтой, æмæ уыдон куы сайой, уæд та топпимæ, уадз 
цуангæнæн топп дæр уæд, уæддæр уыимæ арæхстгай хъæуы 
архайын. Искæуыл куы фæирвæза, уæд... Уыдон нырма сы- 
вæллæттæ сты. Кæд хистæрты ардыдæй бакодта уыцы тугуа- 
рæн ми, уæддæр æй кæнгæ йæхæдæг бакодта æмæ, йæ тугуа- 
рæн ми кæмæн бакодта, уый дæр сывæллон у, уыдонимæ 
уæддæр æмбаргæ дзырдæй дзурæн нæма ис, фæлæ Борсæйы 
цахъхъæн лæг исты фыдбылыз куы скæна, йæ æнарæхстæй 
йын топп æндæр искæуыл куы фæирвæза, уæд уымæй æндæр 
хуызы домдзысты адæм дзуапп. 
Кæртæй раздæхт фæстæмæ. Топп йæ бынаты сауыгъта, 
нæмгуыты дæр нывæрдта сæ бынæтты æмæ хъама райста. 
Хъамаимæ уæддæр хуыздæр арæхст. Лæппуйæ дæр. Ныр 
дæр... Кæд йæ къухтæ хъамайыл дæр афтæ фидар нал хæ- 
цынц, уæддæр ын хъамайæ цæвинаг чи уа, уый йæ разы 
уыдзæн æмæ йын хъама æндæр искæмæ нæ фæирвæздзæн. 
Æмæ атындзыдта! Ныр дзы йæ разы чи фæуа, уымæн 
лæджы ми бакæндзæн, ахæм хъуыдыйæ тындзыдта, фæлæ 
йыл уынджы фембæлдысты хъæуы зæронд лæгтæ цалдæрæй. 
— Кæдæм уайыс æд хъама? — чидæр æй дзы афарста. 
Ахæм фарст æй акодта, цыма уæларвæй æрхауд æмæ хъæуы, 
тæккæ дæр æфтауцдоны цы æбуалгъы тугкалæн ми æрцыд, 
уый хъусгæ дæр нæ фæкодта. 
— Куыд кæдæм уайын? — дисгъуызæй йæм бакаст Борсæ. — 
Нæ хæдзарвæндаджы бындар, нæ ныфсæн нын чидæр йæ 
цæстытæ (цæстытæ барæй загъта) скъахта æмæ æз та нæ хæ- 
дзары мæ хъарм арты фарсмæ бадон? 
— Хъама дæм цæмæн ис, æз дæ уымæн фæрсын? 
Лæгæн, Борсæйы чи фарста, уыцы лæгæн йæ ныхасы гъæд 
дæр, йæ цæстыты каст дæр æмæ йæ къахы айст дæр уыдысты 
сабыр, ницы тас æвдыстой æмæ уый диссаг фæкаст Борсæмæ. 
Ай сæ хæрз дыккаг хæдзар у æмæ афтæ æвæлмон куыд у? Сæ 
хæдзарвæндагыл, сæ мыггаг, сæ фыдыфыртыл уый хуызæн 
æнагъæддаджы ми æрцыд кæйдæр къухæй æмæ уый та... 
Лæгæн æцæгæй æвæлмон бакаст уыдис, фæлæ йын æндæр 
хуызы гæнæн дæр нæ уыд. Уыдон лæппу дæр Сосланитимæ хъа- 
зыд. Йæхи цæстæй федта, цы æмæ куыд æрцыд, уый. Кæд дзы 
адæм куыд схъомпал сты... кæд дзы æцæгæй ахæм æбуалгь ми 
æрцыд, уæддæр дзы хъаматæ æмæ цуанон топпытимæ лæбуры- 
ны сæр нæ хъуыд. Лæппу сусæгæй бакаст Махары цæстмæ... 
Дзерассæйы сæрыхъуынты цæхгæр фæзылды хабар куы 
æрцыд, уæддæр ацы лæппу уым уыдис. Сосланы къух ын 
куыд фæхорз ис, уый федта йæхи цæстæй. Ныр Махармæ 
дæр сусæгæй бакаст. Уæлтъыфал æмæ дæлтъыфалы кæрæ- 
дзимæ æнгом æрбалæуд фыццаг уый федта, ныр йæ зæрдыл 

128 
Къæбысты Зауыр 
æрбалæууыд Дзерассæйы хабар æмæ ахъуыды кодта, зæгъ- 
гæ, амæн дæр та, æвæццæгæн, фæхорз ис Сосланы къух, 
иауæд ма чысыл раздæр (Дзерассæ куы нымадта, уæд ацы 
лæппу Махары ныхмæ лæуд фæци æмæ йын каст йæ цæст- 
мæ), хъазын куы райдыдтой, уæддæр ма Махарæн йæ цæсты 
уæлтъыфал æмæ дæлтъыфал кæрæдзимæ æнгом нæ цыдысты, 
ныр уыцы дзæбæх æрбахгæдтой цæст æмæ йæм уыцы æнцон 
уыдис кæсын. Туг дæр дзы æддæмæ ницы ратагъд, уæдæ 
Махар йæхæдæг куыд дзырдта, афтæмæй дзы уынгæ дæр 
кæны цыдæр тугæвдылд тымбылæг. 
Лæппу адæттæ тагъд-тагъд радзырдта йæ зæронд фыдæн 
æмæ уый дæр æрсабыр ис. Ныр Борсæйы уымæн фарста 
ахæм хуызы. 
— Хъамайæ цы ми кæндзынæ? — Борсæ куы фæсæццæ ис 
ахæм фарстæй, уæд та йæм ногæй бадзырдта. 
— Æмæ уæдæ ме знаджимæ афтид армæй хæцдзынæн! — 
фæхъæр ыл кодта Борсæ. 
— Уæдæ уыцы гыццыл лæппумæ хъамайæ лæбурын ис 
дæ зæрды? — лæг ма ныр худгæ дæр бакодта. 
— Гыццылы куыдзау сардыдтой стыртæ, æмæ æз хъа- 
майæ уыдонимæ хæцдзынæн. 
— Гъе, мæ дыккагхæдзар, дæ къæхтæй аппæрстай дæ зæ- 
ронд къогъодзиты, фæлæ дæ зонд нырма уыдон мидæг сæпп- 
сæпп кæны, — йæ гуыр дыууæрдæм реуагæнæгау кæны лæг 
æмæ дзуры былысчъилæй. — Хъæубæстæ стæм, науæд ис хи- 
цауад, ис фæткæвæрæг адæймæгтæ æмæ ма ныр хъаматимæ 
чи лæбуры, æцæгæй йæ туджджын чи у, уыдонмæ дæр? Чи ма 
кæны ахæм митæ? Науæд уыцы лæппуйы хъомылгæнджытæ 
Газан æмæ Нинæ нæ хъæубæсты æгъдау æмæ фарн куы сты 
сæхæдæг, уæд уыдон сæ сывæллоны æвзæрыл сардаудзысты? 
— Уый цы хуызæн æгъдау у! — фæхъæр кодта Борсæ. — 
Айразмæ сахарæй уазджытæ махмæ æрбацыд, уый та сæ йæ- 
хирдыгæй фæкодта æмæ мын сæ суанг изæрмæ мæ хæдзармæ 
нал æрбауагъта. Уый æгъдау у?! — йæ мæстæй æндæр ницы 
æрымысыд. 
— Уыцы хъуыддæгтæ дæр зонын, — йæ къух ауыгъта 
лæг. — Ахуыргæнæг мын сæ фæдзырдта, уый та мæнг ныхас 
никуы фæзæгъы. 
— Уæдæ мын ныр цы аразын кæныс? — йæ ныхæстæ æмæ 
йæ митæ адæмы зæрдæмæ кæй нæ цæуынц, уый фæхатыдта 
Борсæ æмæ дзы ныр æцæгæй æрцагуырдта раст уынаффæ. 
— Дæ хъама нывæр хæдзары... Науæд дæ фарсыл дæр 
уæд, фæлæ ам немæ æрлæуу. Лæбурын æмæ хылы сæр куы 
хъæуа, уæд нырма мах дæр а хъæуы зæрæдтæй стæм. Ам 
немæ æрлæуу. Фæдисы чи ацыд, уыдон хъуыддаг хæццæ кæн- 

Царды фæлтæртæ 
129 
дзысты мах онг дæр, уыдонæй уæлдай йын ды дæр ницыуал 
сараздзынæ. 
Æмæ Борсæ нал фæхæццæ ис, фæдисы цыдæй кæдæм 
рацыд, уырдæм. Æрлæууыдис зæронд лæгтимæ æмæ æнхъæл- 
мæ каст, бæрæг кæд æрбахæсдзысты, уымæ. 
Сона лæппуйы цæстмæ куы бакаст (Бесæ йæ куы æрбахас- 
та æмс^ йæ сынтæгыл куы æрæвæрдта, уæд йæ цæстытæ цъынд 
уыдысты), уæд йæ зæрдæ цыдæр (цин уыдис æви маст, уый нæ 
рахатыдта) æнахуыр сæххæттæй ныссæххæтт ласта. Нырма 
райсом... Райсом ма лæппу фынæй уыдис, афтæ йæм бацыд 
Сона. Æрвыл райсом дæр æм цыд. Йæ зæрдæ йæм афтæ дзырд- 
та, зæгъгæ, хъуамæ исты диссаг, исты хæрзиуæг æрцæуа кæд- 
дæр сæ хæдзарыл æмæ ма сæ хæдзары бындар йæ цæстытæ 
хъуамæ æрæхгæна, æрцьынд сæ кæна æмæ адæмы уагыл фы- 
нæй кæна кæддæр. Афтæ йæм дзырдта йæ ныййарæджы зæрдæ 
æмæ та-иу æрвыл райсом дæр абæрæг кодта Махары. 
О, æмæ та уыцы райсом дæр бацыд йæ къахы æлгътыл. 
Лæппу куыд нæ райхъал уа йæ къахы уынæрæй, афтæ бацыд 
йæ къахы æлгътыл. Лæппу фынæй кодта. Йæ сахъат цæст 
уыцы æнагъæддаджы фыдуындæй дзагъырæй каст царырдæм. 
Усы зæрдæ фæрыст, мæгуыр, уыцы цæсты дзагъырæй æмæ 
йæхинымæры басагъæс кодта: 
«Гъæ, уæд мацæмæй фæкуывдæуа æнамонд лæджы, æна- 
монд хæдзарвæндаджы хуыцауæн, кæд махмæ ахæм амонд 
нал æрхауа æмæ ма нæ хæдзары бындар искуы йæ цæст афтæ 
дзагъырæй нал хæсса! Æмæ дзы адæммæ, тæрсгæ дзы куыд нæ 
кæной, ахæм кастæй ракæса...» — афтæ ахъуыды кодта тæккæ 
райсом йæхинымæры æмæ ныр... Ныр, мидæгæй дзы цы ис, 
куыд у, цæст æцæгæй рахауд, æви ма уым ис, уыдæттыл нал 
ахъуыды кодта зæронд ус. Уый ма бæллыд æрмæстдæр, лæп- 
пуйы цæсгомы бакаст ма нывыл куы æрцæуид, йæ цæст ахæм 
дзагъырæй куы нал кæсид уыцы цыппæрдигъон «рудзынгæй», 
æндæр æй ницыуал æндавы. Иу цæстæй дæр истытæ архай- 
дзæн, бирæ ис иудзæстон адæймæгтæ, фæлæ цæрынц, ницæ- 
мæй хъаст кæнынц. Уый дæр цæрдзæн, фæлæ ацы æнагъæд- 
даджы фыдуынд бакаст бынтон мары бинонты. 
Æмæ ныр!.. Усæн цыдæр цины хъæр сцæйхауд йæ хъæ- 
лæсæй, фæлæ та уæдмæ Бесæ ныхъхъæр ласта: 
— Нырма мæ не ’вдæлы! Нырма уал мæ тыхст хъæбулы 
дохтыртæм кæнын, стæй мын кæдæм ирвæздзысты? Быныс- 
къуыд сæ кæндзынæн! 
Ус ницыуал дзурын суæндыд. Фæстæмæ та йе ’намонд 
хъысмæтыл райдыдта йæхинымæры хъарæг кæнын. Йæ цæс- 
тытæ йæ кæй фæсайдтой, уый тыххæй сæм смæсты ис. Уым, 
лæппуйы цæсты ахæмæй исты куы уаид, уæд æй уыдон цæ- 
9 Къæбысты Зауыр 

130 
Къæбысты Зауыр 
уылнæ уынынц? Уыдон Сонайæ цæстджындæр, хъуыдыджын- 
дæр куы сты, уæд æй уыдон цæуылнæ уынынц? Цæуылнæ 
цин кæнынц? 
«Æ, уæд мацæмæй фæкуывдæуа æнамонд лæджы хуыца- 
уæн...» 
Хъæуы машинæджынтæй чидæр фæцис бынаты. Лæп- 
пуйы ууыл авæрдтой. Мад æмæ фыд дæр сбадтысты йæ цуры. 
Куы ацыдысты, машинæйы уынæр ма фæсхъæуæй куы 
æрбайхъуыст, уæд Зæли бацыд Бабуйы размæ. Йæ уæрджы- 
тыл ын йæ къухтæ æрæвæрдта æмæ афтæ зæгъы: 
— Бабу, æз дын цыдæр зæгъдзынæн. 
— Цы мын зæгъыс, дæ нывонд фæуон? — ус йæ сусæг 
хъарæг фæуагъта. Уæддæр ма йæ цыдæр ныфс уыдис. Уæд- 
дæр æй йæ цæстытæ сайгæ фæкодтой, зæгъгæ, ууыл æххæст 
не ’ууæндыд æмæ ныр гыццыл чызджы ныхасмæ йæ зæрдæ 
фæкъæпп ласта: — Цы мын зæгъдзынæ, хъæбул? 
— Махарæн йæ цæсты гагуы афтæ дзагъырæй кæцæй 
каст, уыцы хуынкъ уым нал ис. 
— Æцæг зæгъыс, хъæбул? — ус фырцинæй чызджы йæ 
хъæбысмæ фелвæста. 
— Æцæг зæгъын,— йæ цæстытæм ын комкоммæ кæсы 
чызг.— Йæ цæстытæ цъынд куы уыдысты, уæд ын æм æз 
бирæ фæкастæн. Цæсты уæлтьыфалтæ тынг дзæбæх æнгом 
уыдысты æмæ уыцы хуынкъæй нал каст йæ цæсты гагуы. 
— Ай, дæ цæстыты фæхъхъау фæуон, мæ дзæбæх, мæ 
зæнджын чызг,— йæ риумæ йæ нылхъывта ус. — Æз мæхæдæг 
дæр федтон уыцы... Уыцы уæлтъыфалты æнгом æз дæр фед- 
тон, хъæбул, фæлæ мæ, зæгъын, кæд мæ цæстытæ сайынц. 
— Нæ дæ сайынц дæ цæстытæ,— фидарæй загъта чызг, — 
нæ дæ сайынц, стæй ма Махар афтæ дæр дзырдта, мæ цæс- 
тæй, дам, цыдæртæ уынын. Нырмæ дзы исты уыдта, Бабу? 
— Нæ дзы уыдта,— ноджы та атыхст чызгыл. Уыцы ны- 
хæстæ Сона йæхæдæг дæр фехъуыста Махарæй, фæлæ йæ 
цæстытау, йæ хъустыл дæр нал æууæндыд. 
* * * 
Борсæ лæгтимæ æгæр афæстиат ис, Бесæ та фæндаджы 
цыбырæн йæ цъыфдзастытыл дæр нал æрмæт кодта. Уый 
æмхуызон тынг æндæвтой дыууæ хъуыддаджы: хæдзарыл тагъд- 
дæр хъуамæ сæмбæла æмæ йæ уымæ тардтой йæ фырты дох- 
тыртыл тагъддæр сæмбæлыны хъуыды æмæ, цы фыдбылыз 
сарæзта, уымæй йæхи дарддæр айсын. 
Дардыл кæй ныззылдта, уыцы сагой йын йе знаджы бы- 
наты кæй æрбаййæфтаид, ууыл æппындæр дызæрдыг нæ код- 

Царды фæлтæртæ 
131 
та. Иугæр æй бынаты æрбаййæфта уыцы уæззау сагой, уæд 
та хуымæтæджы куыст нæ бакодтаид. Уыцы цæфæй мæлгæ 
куы нæ акæна, уæддæр дзæбæх цæф æнæмæнг фæуыдаид. 
Иæ цæстытæ ма уынынхъом куы уыдысты, уæд ын сагой 
сарæзта йæ тæккæ сæрмæ. Сæрыл кæд нæ сæмбæлд, уæддæр 
уымæ хæстæг искуы æнæмæнг æрбауадаид æмæ... 
Ныр, цалынмæ дзы йæ фыдракæнды тыххæй адæм дзуапп 
не ’рцагуырдтой, уæдмæ уал йæхи хъæбулы кой хъуамæ ба- 
кæна, хъуамæ дохтыртæм фæхæццæ уа рæстæгыл, æмæ тын- 
дзыдта. Тындзыдта æмæ фæндаджы цыбырæн йæ цъыф- 
дзæстытæй дæр уымæн нал фæтарст. 
Борсæ та йæм æнхъæлмæ каст, æфтауцдонæй сæхимæ 
æнæуый кæуылты фæцæуынц, уыцы фæндагыл. Нæ фембæл- 
дысты кæрæдзиуыл. Лæг та, мæгуыр, Борсæ та лæгтимæ лæу- 
уыныл фæцис. Тынг фефсæрмы ис, сывæллонмæ хъама æл- 
вæстæй кæй ралæбурдта, уый тыххæй. Йæ рæстæджы хъа- 
майæ афтæ арæхстджын чи уыд... 
Борсæйæн йæ æнгуылдзты æлгътыл фЫды мур нæ уыд. 
Æнæуый йе ’нгуылдзтæ иуæй иу лæгæн йæ цонджы хъултæй 
нырма дæр ставддæр сты, фæлæ сæ æлгътыл фыды мур нæ 
уыд. Сæ царм æнгуылдзты стджытыл уыцы авидыц æндæгъд 
уыдис. Цыма йын сæ исчи кардæй ацамадта, уыйау тъæпæ- 
нæй зындысты æмæ сæ арæх æмбæхсгæ дæр кодта. Хъуыддаг 
чи зыдта, ахæмтæ хъæубæсты дæр æмæ комбæсты дæр уыдис. 
Уыдис ма уæды рæстæджы зæронд лæгтæ æмæ йын уыдонæй 
чи хæлæггæнгæ каст йæ æнгуылдзты æлгътæм, чи та йын сæм 
бузныджы, сæрыстыры цæстæй каст. 
Иу хатт ын сæм Махар фæкомкоммæ ис. Цæхæрадоны 
цыдæртæ рывта Борсæ. Махар дæр уым уыдис, уый дæр, зæ- 
ронд лæджы фæзмгæйæ, цыдæр кæрдæджытæ стон, стон кодта. 
Хатт-иу (хатт нæ, фæлæ фылдæр хатт) стыдта. Борсæ хъавгæ 
кæмæ æвнæлдта, иннæ кæрдæджыты æхсæн арæхстгай кæй 
æвзæрста, уыцы цъæхыгты. Лæг æм йæ хъус дардта, æмæ-иу 
ахæм истæмæ куы фæцæйæвнæлдта, уæд та-иу æй афæдзæхста: 
— Уый ма стон, мæ лæппу. Уый таугæ бакодтам æмæ 
йæ уадз. 
Иудзæвгар куы акуыстой, уæд Борсæ йæхи бæласы бын- 
мæ байста. Нæууыл æрбадт æмæ фæдзырдта Махармæ дæр. 
— Баулæф ды дæр, мæ лæппу. Ды дæр хорз бакуыстай 
æмæ ныр баулæф. 
Махарæн æхсызгон уыд, ды дæр хорз бакуыстай йын кæй 
загъта, уый. Бацыд æмæ зæронд лæджы уæрагыл æрбадт. 
Æрбадт ын йæ уæрагыл, лæгæн йе ’ннæ уæрагыл та уæлгоммæ 
æвæрд уыдис йæ рахиз къух. Махар ын йе ’нгуылдзтæй хъа- 
зыд æмæ та уыцы стджытыл æндæгъд цæрмтты куы ауыдта, 

132 
Кьæбысты Зауыр 
уæд фыццаг йæхи æнгуылдзтæм æркаст. Йæхицæн уыцы нарст, 
тыппыр уыдысты йе ’нгуылдзты æлгътæ, Борсæйæн та стджы- 
тыл ныддæвдæг ис сæ царм. Лæппумæ алы хатт дæр диссаг 
каст ацы хъуыддаг æмæ йæ ныр бафарста: 
— Деду, адон алкæмæн дæр тыппыр, нарст куы сты, уæд 
дæуæн сæ царм стджытыл цæмæн нындæгьдис? Зæронд кæй 
дæ, уый тыххæй дын афтæ у? 
— Нæ, дæ рын бахæрон, — лæг, æнцондæр ын куыд уыда- 
ид, афтæ æрбадт æмæ сдзырдта. — Зæронд кæй дæн, уый 
тыххæй афтæ нæу. Зæрæдтæн дæр се ’нгуылдзтæ мæнæ дæ 
къухты æнгуылдзты хуызæн нарст вæййынц, фæлæ мæнæн 
йæ рæстæджы, лæппу ма куы уыдтæн, хъæуы дæр æнæхъама 
куы нæ цыдтæн, уыцы рæстæджы мын хъамайæ кæрстытæ 
бирæ хæттыты æрцыдысты æмæ сыл фыд нал баззад... 
— Æмæ дын сæ чи скарста? — йæ дзырд ын фескъуыдта 
лæппу. 
— Уæд, мæ хур, мæнæ ныр къæбæдатæ расыгæй кæрæ- 
дзи пырх къухæй куыд рацъыччытæ кæнынц æмæ уый хыл 
куыд хонынц, афтæтæ нæ кодтой. Уæд-иу кæрæдзимæ чи 
фæмæсты ис... Хылы зæрдæ-иу кæмæ æрцыд, уыдон-иу аф- 
тид къухæй нæ балæбурдтой кæрæдзимæ. Хъуамæ дæм уыда- 
ид хъама, науæд та дæ дзыхыл дæр æмæ дæ къухтыл дæр 
хæц. Ма змæнт хыл. 
— Æмæ-иу дæумæ уыдис хъама? 
— Мæнæн, мæ лæппу, уæлæ къулыл ныртæккæ ауыгъд чи 
у, уыцы хъама æхсæв сынтæджы хуысгæйæ дæр фылдæр мæ 
фарсыл баст уыдис. Мæнæй-иу, мæ лæппу, бирæтæ хæлæг- 
гæнгæйæ афтæ дзырдтой, Хоситы Борсæ, дам, фæскъулмæ 
дæр æнæхъама нæ цæуы. 
Уæртæ фаллаг хъæуы Лыккотæй иу гыццыл лæг Тъура 
хуындис. Мыггагæй махæй сты, фæлæ сæ фыды номæй афтæ 
хуыдтой, Лыккотæ, зæгъгæ. Гыццыл лæг уыдис, фæлæ Хуы- 
цауы къахæргæвдæг! Чындзæхсæв уыдаид, йе дзуарыбон, иу 
уым уæд, æндæр ын æнæ хыл ракъахгæ нæ уыд. Хыл-иу 
ракъахта, фæлæ стæй цы ми кæнын хъæуы, уый нæ зыдта. 
Цæй хылы лæг дзы уыд, куыдзы фыртæй, фæлæ хылæн йæ 
ракъахынмæ мардзæ уыд. Чи йæ базыдта, уыдон-иу æм дзу- 
рын сæ сæрмæ нал хастой, фæлæ æнæзонгæ, науæд та нозт- 
джын лæппутæ... æмæ та-иу æй фæнадтой. Гыццыл, тæнтъи- 
хæг лæг уыд æмæ йын цас диссæгтæ хъуыд фæнæмынæн? Æз 
та, мæ хур, тæвдтуг æмæ æнæбарон уыдтæн! Стæй дын де 
’рвады исчи куы нæма, уæд æнæтæвд тугæй дæр чи фæлæу- 
дзæн? Æз дæр та-иу хъама ’лвæстæй балæууыдтæн, уыцы 
гыццыл лæджы кæм надтой, уым æмæ... Мæхæдæг, мæ лæп- 
пу, мæ уæлæ хъамайы цæф никуы æруагътон. Исчи-иу мæ 

Царды фæлтæртæ 
133 
куы æрцæйцавта, уæд-иу хъама уæлдæфы ацахстон, мæхи- 
мæ-иу æй не ’руагътон. Фæлæ уыцы хъаматы хицæуттæ дæр, 
мыййаг, фæсалæй арæзт куы нæ уыдысты? Хылмæ йæ ныфс 
чи хаста уæды рæстæджы, уымæн хъуамæ йæ цонджы уыда- 
ид тых. Уыдон-иу мын хъама мæ армтты æрзылдтой æмæ-иу 
скарстой æнгуылдзты фыдтæ. Афтæмæй мын адæмы хъама- 
тыл баззадысты, мæ хур, æмæ ма дзы цæй дзидза хъуамæ уа1. 
— Деду, æмæ дæхæдæг искуы искæй ныццавтай хъамайæ? — 
цымыдисæй афарста лæппу. 
— Ныццавтон, мæ лæппу,— æвæццæгæн йæ уæды митæ 
æрымысыд, мæгуыр, Борсæ æмæ йæ хъæлæс æруæззау ис, 
æрæнкъард. — Уæд афтæ уыд, мæ лæппу, æмæ хъамайæ кæй 
ныццæвай, уый, иу мæлгæ ма акæнæд, æндæр æй хъуамæ 
аласай дæ хæдзармæ, баххуырсай йын хъæдгоммæ кæсæг, 
ома, йæ цæфтæ йын чи сыгъдæг кодтаид, чи йын сæм зылда- 
ид, ахæм лæг. Дыууæйæн дæр хъуамæ бинонтæ хъулон лæг- 
гад кодтаиккой, цалынмæ цæф лæг не сдзæбæх уыдаид, уæд- 
мæ. Стæй ноджы уымæн фидын хъуыдис туджы аргъ æмæ 
хъæдгоммæ кæсæгæн та йæ куысты мызд. Нæ хæдзар ахæм 
цæф лæгтæй иу бон дæр сæрибар никуы уыд, хатт та-иу дзы 
дыууæ, æртæ цæф лæджы дæр хуыссыд2. 
— Æмæ алы хатт дæр уыцы Тъурайы сæрыл хæцыны 
тыххæй хыл кодтай, Деду? — ноджы тынгдæр сцымыдис лæппу. 
— Алы хатт уый сæрыл цæмæн, мæ лæппу? — сæрысты- 
рæй дзуры Борсæ. — Уый афтæ, дæнцæгæн загътон, науæд- 
иу хыл мæхицæн дæр рауад. Исчи дæм уæлдай исты сдзур- 
дзæн, исчи дæ барæй дæр, хыл ракъахыны тыххæй, басхой- 
дзæн. Æз та ахæмтæн нæ барстон... 
Гъе æмæ уыцы лæг ныр кæйдæр сывæллонмæ хъама æл- 
вæстæй кæй ралæбурдта, уый йæхи зæрдæмæ дæр нал фæ- 
цыд. Лæгты цур ныхасыл фæцис. Чидæртæ дзы цыдæр дис- 
саджы хабæрттæ дзырдтой æмæ сæм хъуыста, стæй йæ зæр- 
дыл куы æрбалæууыд йæ лæппу, уæд ма атындзыдта, фæлæ 
сæ хæдзары нал баййæфта. Йæ зæронд ус ыл кæрты хæр- 
хæмбæлд фæцис æмæ йыл спырх калдта: 
— Кæм сыджыты аирвæзтæ, дæ кой куы никуыуал ра- 
зынд, уæд? 
— Уæртæ лæгтимæ лæууыныл фæдæн. Цы фæцис уыцы 
лæппу? 
— Дохтыртæм æй акодтой. 
— Æмæ куыд у йæ цæст? 
1 Мæ фыдæн йæ фыды ’фсымæр Раздсны ныхæстæй. Фæцард 
130 азы, амард цæугæ-цæуын. (Автор). 
1 Раздсны тыххæй мæ мад Джиоты Натайы ныхæстæй. (Автор). 

134 
Кьæбысты Зауыр 
— Куыд фыддæр фæуæнт... — чи йæ ныццавта, уыдон 
куыдфыддæр фæуæнт, зæгъгæ, хъуамæ загътаид, фæлæ, йæ- 
хæдæг цы федта, стæй йын гыццыл чызг цы загьта, уыдон йæ 
зæрдыл æрбалæууыдысты æмæ комкоммæ искæй ралгъитын 
йæ цæст нал бауарзта, фæлæ уæддæр иугæр уыйонг сирвæзтысты 
йæ дзырдтæ, уæд сæ æндæрырдæм фæзылдта: — Куыд фыддæр 
фæуæнт, æнæхъуаджы нын чи смаст кæны, уыдон... 
— Уæртæ нæхи Тъатъе цыдæртæ дзырдта, нæ лæппу, 
дам, афтæ, цыма, дам, йæ сахъат цæстæй суыдта... 
— Йæхæдæг дзуры афтæ, фæлæ кæд, мыййаг, йæ тæвдæй 
истытæ уайы йæ цæстыл? — йе уæхсчытæ дызæрдыджы æл- 
хъывдтытæ кæны Сона. 
— Саугуырм цæстыл тæвды фыдæй истытæ уайа, уый мæ 
нæ уырны,— зæронд лæгты ныхæстæ йæхирдыгонау загъта 
Борсæ æмæ дзы ус фæбузныг ис. 
— Дæ фарн æй куы зæгъид. 
— Куы уал æй æруйгътаиккой,— сдзырдта лæг.— Чи зоны, 
йын искæцы дзуары аххос у æмæ нæ исты домы. Фæлтау 
дæсны куы бафарстаиккой искуы. 
— Мæн чи фæрсы ахæмтæй, науæд... 
* ♦ * 
Дохтыр уыдис, æрыгон дæр чи нал уыд æмæ ацæргæ 
рахонынæн та нырма æгæр æвгъау чи уыд, ахæм сылгоймаг. 
Исчи зæгъдзæн, уæд астæуккаг кары сылгоймаг уыдис, зæгъ- 
гæ, фæлæ йыл уый дæр ничердыгæй фидыдта. Цыбыр дзыр- 
дæй, сылгоймагæн йæ кар æнæуый дæр зын базонæн у, стæй 
уый ноджы йæ сæры хил къуырийæн ног кодта. Куы-иу ын 
миты хъæпæны хуызæн урс уыд, куы та сынты базыры хуы- 
зæн сау, хатт та бур, кæнæ цъæх. 
Æниу дохтырæн йæ кар цыма ницы давы, фæлæ давгæ 
дæр цæуылнæ кæны? Æгæр æрыгон куы вæййы, уæд дзы 
рынчыны хицæуттæ уадиссаг ныфс нæма февæрынц, æгæр 
асыл та æууæндгæ нал фæкæнынц. Кæм ыл рохниз стых 
вæййы, кæм æй йæ уонг нал фæхæссы рынчынмæ дзæбæх 
базилын, кæм цы æмæ... 
Æниу ацы дохтыр се ’нæзонгæ нæ уыд Хоситы бинон- 
тæн. Махарæн йæ цæст... Фыдусы æлгъыст ыл куы æрцыд, 
æмæ йæ цæст куы басыгъд, уæд дæр ацы дохтырмæ уыдис. 
Ныр æй фыццаг фендæй зонгæ дæр нал бакодтой æмæ кæ- 
рæдзимæ фæрсæджы кæстытæ бакодтой ус æмæ лæг (уæд дæр 
æй иумæ æрластой). 
— Уый у,— ныллæг хъæлæсæй сдзырдта ус, дохтыр лæп- 
пуйы цæстимæ куы архайдта, уæд. 

Царды фæлтæртæ 
135 
— Нæ зонын, — йæ уæхсчытæ фелхъывта лæг. — Уæд йæ 
сæр урс-урсид уыдис. Æмæ сау хилтæ сурс уой, уый фехъуыстон, 
фæлæ урсытæ ссау сты, зæгъгæ, уый никуыма фехъуыстон. 
— Уый у,— фидарæй загъта ус. — Йæ сæрыхъуынтæ 
ахуырст сты. 
— Æгайтма уый у,— цæуылдæр бацин кодта лæг. — Уæд 
дæр æм дзæбæх æркаст, стæй дзы иннæ рынчынтæ дæр тынг 
æппæлыдысты. 
— Мæнæн дæр уымæн уыд æхсызгон, уымæ кæй æрба- 
хаудтам, уый,— загъта ус— Æз дæр æй нал базыдтон исдуг 
æмæ йын йæ кар дæр уымæн фæлгъуыдтон. 
Дохтыр алырдыгæйты фæракæс-бакæс кодта рьгачын цæст- 
мæ. Куы йæм дардæй бакæсы, куы хæстæгæй, куы иуырдыгæй, 
куы... Йæ цæстыл куы иу тымбыл цыдæр афидар кæны, куы... 
— Иу хатт ма мын дзæбæх радзур, куыд уыдис хъуыддаг, 
уый,— æппынфæстаг лæппуйы раз бандоныл æрбадт æмæ йæ 
бафарста. 
— Йæ æнгуылдзтæ мæ цæстытыл куы аныдзæвдысты, уæд 
фыццаг цыдæр æнахуыр хъарм æрбандæвта мæ ныхмæ. Цæс- 
тытæм нæ, фæлæ ныхмæ бандæвта йæ æрмттæй уыцы хъарм. 
Уыцы хъарм сæрыл тæлыйау атыхст, стæй мын мæ цæсты 
цыдæр судзинтæ афтæ арф атъыста æмæ суанг сæры магъзмæ 
бахæццæ сты... 
— Æмæ раздæр йæ къухты исты уыдис? — фæурæдта йæ 
дохтыр. — Цалынмæ дын дæ цæстытæм нæ бавнæлдта, уæд- 
мæ йын йæ къухтæм не ’ркастæ? 
— Æркастæн ын сæм,— фидарæй загъта лæппу.— Æз ыл 
не ’ууæндыдтæн. Æз æй рагæй дæр нæ уарзын, стæй иын 
айразмæ... 
— Уыдон кой та цы кæныс? — фæурæдта йæ мад. Сæ 
уазджыты сын Газан йæхирдыгæй кæй фæкодта, уый ардæм 
дæр æрхæццæ уа, уый йæ нæ фæндыд. 
— Уадз æмæ дзура,— дохтыр фæзылд мадмæ.— Цы зоныс 
ацы хъуыддаджы фæдыл, уыдон иууылдæр дзур. 
— О, æмæ йæм æз мæсты кæй уыдтæн, уый тыххæй йыл 
не ’ууæндыдтæн. Æз зæгъгæ дæр кодтон, зæгъын, мын æн- 
дæр исчи хæцæд мæ цæстытыл. Уæддæр иууыл... Иууыл нæ, 
фæлæ сæ фылдæр уый фарс куы фесты, уæд ын æз уæддæр 
йæ къухтæм дзæбæх æркастæн... 
— Йе ’нгуылдзты ’хсæн, мыййаг, ахæмæй исты фæхатыд- 
тай? — афарста йæ дохтыр.— Куыд зæгьыс, афтæ дæ цæсты 
цы фæныхстаид, ахæмæй йæм исты дæ зæрдæ фехсайдта? 
— Ницы йæм федтон,— фидарæй та загъта лæппу æмæ ма 
бафтыдта йæ ныхасыл: — Йæ къухты кæй ницы ис, цыма 

136 
Къæбысты Зауыр 
мын уый æвдыста, уыйау ма мæм йæ къухты æнгуылдзтæ 
тыгьдæй дæр равдыста. 
— Стæй цы æрцыд? — бафарста дохтыр, цæмæй лæппу 
кæронмæ радзура, цы уыдис, уый. 
— Уыцы судзинтæ дæр мын исдуг нæ фæрыстысты,— 
дзырдта дарддæр лæппу. Рисгæ мын нæ фæкодтой исдуг, фæлæ 
уыдон дæр уыдысты хъарм. Хъарм кæй уыдысты, уый дзæ- 
бæх банкъардтон, фæлæ стæй... Цыма магъзмæ бахæццæ сты, 
афтæ мæм фæкаст, фæлæ рисгæ магъз нæ фæкодта. Уыцы 
судзинты хъарм гыццылгай хизын райдыдта риссынмæ. Нырма 
йæурæдтон... 
— Куы дын рыст... Куыд æй урæдтай, афтæ дын куы 
рыст, уæд цæуылнæ раппæрстай лæппуйы къухтæ дæ цæсты- 
тæй? — афарста йæ дохтыр. 
— Уыцы хъарм мын тынг æхсызгон уыд,— цыдæр ды- 
зæрдыггæнгæйæ дзырдта лæппу ныр. — Æхсызгон мын уыд 
æмæ мыл уыцы лæппу йæхирдæм тынг куы æрбахæцид, йæ 
риумæ мæ куы æрбалхъивид, уый мæ фæндыд. Стæй уыцы 
рыст дæр исдуг æнæуый рысты хуызæн нæ уыд. Рисгæ кодта, 
фæлæ мын афтæ æхсызгон уыд уыцы рыст æмæ... Тынгдæр 
мын куы фæриссид... Уыцы уæлæнгай рыст мын цыма фаг 
нæу æмæ тынгдæр куы фæриссид, уый мæ фæндыд. Фæлæ 
стæй уыцы рыст иу цæф ныккодта. Цыма мын мæ сæры тенка 
цæстытæй уæлæмæ исчи æфсæйнаг мысалгъæй скъуырдта, 
ахæм рыстæй мын фæрыст æмæ уæд ахаудтæн, фæлæ уыцы 
рыст æвиппайды бынтондæр æрбайсæфт, æрмæст мæ буар 
ризын райдыдта... 
Дохтыр та ногæй райдыдта рауын-бауын æмæ æппын- 
фæстаг æрцыд ахæм хъуыдымæ: 
— Цæсты куы балхъывта, уæд тугдадзинты... Цæсты туг- 
дадзинтæ сыгъд кæй онг сты, уырдыгæй мидæмæ сæ туг ацахст 
æмæ уымæй банкъардтай уыцы хъарм, фæлæ сæ стæй æгæр 
куы фелхъывта, уæд уыцы тугдадзинтæй цыдæр аскъуыд æмæ 
уый ахæм рыстæй фæрыст, цыма дын исчи æфсæн мысал- 
гъæй дæ æрфыг фæцæф кодта. Цæсты хъапмæ туг дæр уыр- 
дыгæй ракалд,— афтæ балхынцъ кодта йæ ныхас. 
— Ныр ын ницыуал гæнæн ис? — зæрдæрыстæй бафарста мад. 
— Апераци йын хъæуы. Уыцы тугдадзин хъæуы бабæт- 
тын, цæмæй туг цæстмæ мауал цæуа. Ныртæккæ йын хуыз- 
дæр гæнæн ницы ис. Куы сыстыр уа, цæст рæзгæ куы нæуал 
кæна, ома, цæст нæ, фæлæ йæ къуырф йæ бынаты куы æрба- 
да, уæд ацы цæст сисдзыстæм... Ахæмтæ бирæ ис. Уый тæс- 
саг нæу. Сисдзыстæм æй æмæ дзы аразгæ цæст... 
— Ныртæккæ дæр мæ цæсты раз цыдæр сырх зиллæктæ 
уынын, — сдзырдта лæппу.— Раздæр мын дзы ахæмæй ницы 
уыд, уæдæй фæстæмæ та уынын сырх зиллæгтæ... 

Царды фæлтæртæ 
137 
— Уый психологон уынынад хуыйны, мæ хъæбул, — рæв- 
даугæ хъæлæсæй сдзырдта дохтыр.— Цæст уынынæн у, æмæ 
йæ нуæрттæ уæддæр сæхион кæныныл архайынц... 
— Уæдæ нырмæ... Куы мын басыгъд, уæдæй фæстæмæ 
ахæм зиллакк никуы уыд мæ цæсты раз, — уæддæр йæхион 
кæны лæппу. Кæй уыны, уыцы сырх зиллæктæ йын цыдæр 
ныфс уадзынц йæ зæрдæйы æмæ йын уыцы ныфс исчи куы 
фæфидардæр кæнид, уый йæ фæнды. 
— Уæддæр апераци скæндзыстæм æмæ уый фæстæ бæрæг 
уыдзæнис... 
«Дæс æмæ ссæдз азы кæнын ацы куыст, — дызæрдыг 
æмæ тыхстæй хъуыды кодта дохтыр, рынчыны куы схуыссын 
кодта, йæ ныййарджыты йын цыдæр ныфсы ныхæстæй куы 
арвыста æмæ иунæгæй куы аззад, уæд. — Дæс æмæ ссæдз азы 
цы хуызæн цæстмæ нæ бакастæн, цы хуызæн цæст нæ байгом 
кодтон, фæлæ дзы ахæм диссаг никуыма федтон. Кæд-иу рын- 
чыны низ бинонтæн дæр æмæ рынчынæн йæхицæн дæр нæ 
уыд схъæр кæнинаг, уæд-иу сын мæнг ныхæстæ дæр загътон, 
фæлæ уæд зыдтон, цы дзурын хъæуы, уый. Ныр дæр сын 
мæнг ныхæстæ фæдзырдтон... Ныр дзы æмбæхсинаг исты ис 
æви нæ, уымæн дæр ницы зонын, фæлæ сын уæддæр мæнг 
ныхæстæ фæдзырдтон. Фæдзырдтон сын, уыцы гыццыл лæп- 
пу дæр ма кæуыл нæ баууæндыд, ахæм мæнг ныхæстæ. Уый 
диссаг у! Дохтырæн рынчын йæ мæнг ныхасыл дæр хъуамæ 
æууæнда, фæлæ уæд дохтыр фæзоны, цы дзуры, уый. Ныр æз 
нæ зонын... Цы дзурон, уый нæ зонын æмæ мыл рынчын 
йæхæдæг дæр нæ баууæндыд. Æнхъæл дæн, йæ ныййарджытæ 
дæр мыл нæ баууæндыдысты, фæлæ уыдон ницы сдзырдтой. 
Æвæццæгæн, æфсæрмæй. Æз та... Цæй, уæддæр æй арæхст- 
гай байгом кæндзынæн, куыд ницы дзы бахъыгдарон...» 
* * * 
Нинæ Сосланы куы ацагуырдта æмæ йæ куы нæ ссардта, 
уæд уадиссаг ницы батыхст. Иниæ сывæллæттæй дæр иу-дыууæ 
цыдæр хæлиудзыхæй аззадысты, адæмы хъомпалмæ фæтыхс- 
тысты æмæ сæхи мæкъуылты фæстæмæ байсын нал фæца- 
рæхстысты, æндæр дзы уым ничи уыд æмæ Сослан дæр, кæд 
исты фыдбылыз скодта, кæд искæмæн йæ цæст скъахта, уæд- 
дæр, мыййаг, уый тыххæй абырæг нæ фæлидздзæн. Ам ис- 
куы уыдзæн. Æмбæхсгæ куы кæна, уæддæр мæкъуылты æх- 
сæн уыдзæи æмæ йæ уый фæстæ дæр ссардзæн. 
Æлгыптæ æмæ æртхъирæнтæ дæр тынг зæрдиагæй нæ 
кодта. Афтæ дзы мачи зæгъæд, зæгъгæ, йæ мæнæ сæхæдæг 
сардыдтой. Уый тыххæй чысыл цыдæртæ уыд сдзуринаг, 

138 
Къæбысты Зауыр 
уымæй дæр йæ хъæлæс дардмæ куыд нæ айхъуыса, афтæ 
дзурын уыд йæ зæрды, фæлæ... Тыхст адæймаг ма-иу йæхи- 
мæ йæ хъус дарынæн куы уаид, уæд бæргæ, фæлæ... Уый та 
йæ хъæлæсы дзаг хъæргæнгæ куы ’рбацæйтындзыдта, уæд 
Сослан ахъуыды кодта, зæгъгæ, ма мын зæххыл цы иунæг 
адæймаг уыд... зæххыл ма мæ афтæ тынг цы иунæг адæймаг 
уарзы, бæстæ куы рафæлдахон, уæддæр мын уайдзæфы ны- 
хас зæгъын йæ цæст кæмæн нæ бауарздзæн, уыцы иунæг 
адæймаджы дæр иугæр афтæ фæхъыг кодтон... Иугæр мæм 
уый дæр афтæ фæхæрам ис æмæ мын йæ цæст алы фыд- 
æлгьыст дæр бауарзта, уæд ма кæй ныфсæй хъуамæ цæрон ам. 
Хоситæ сæ лæппуйы куы ахастой, æфтауцдон йæ дзолгъо- 
молгъойæ чысыл куы æрсабыр ис, адæм куы атæнæг сты æмæ 
фæйнæрдæм акæсæн, ахъусдарæнтæ куы айвадæг сты, сывæл- 
лæттæ дæр сæ æмбæхсæнтæй иугай-дыгай куы рахылдысты, 
уæд Нинæ дæр рацагуырдта Сосланы. Куы нæ йæ ардта, уæд 
райдыдта фæрсын сывæллæтты. Фæстаг хатт ма йæ чи федта, 
уыдон иугъуызон дзырдтой æрмæст иу хъуыддаг: Бесæ йæм 
куы бахæстæг ис æмæ йæ сагой дардыл куы ныззылдта æмæ 
йæм уыцы сагой куы бахæстæг ис, æмбæлгæ йыл нæма скодта, 
фæлæ йæм тынг куы бахæстæг ис, уæд Сослан зæххæй йæхи 
хæрдмæ фесхуыста, зæххæй уæлæмæ стахт, Бесæйы сагой йæ 
бынты куыд баивгъуыдтаид, уый бæрц, стæй уæртæ фæнда- 
джы ’рдæмуæлдæфы аленк кодта... Зæххæй иу æрдæгбæндæ- 
ны бæрц бæрзонддæрты ленк кодта æнæзмæлгæ, æнæ йæ къух- 
тæ æмæ йæ къæхтæ тилгæйæ, стæй уым зæххыл æрлæууыд. 
Уый бирæ чидæртæ федтой æмæ йæ дзырдтой æмхуызон. 
Иу дæр æм ницы бафтыдта, ничи дзы ницы аппæрста, фæлæ 
уæдæй фæстæмæ цы æрцыд, цы фæцис лæппу, уый дзы фи- 
дарæй ничи зыдта æмæ дзургæ дæр кодтой алы æмæ алы 
хуызæттæ. Зæгъæм, иу дзы фидарæй дзырдта: 
— Сослан уæлдæфы фондз бæндæны бæрц куы атахт, уæд 
уым æрлæууыд. Фæстæмæ зæхмæ æрхызт æмæ уым æрлæу- 
уыд, стæй, Нинæйы æлгъитын, уый æртхъирæнтæ куы фе- 
хъуыста, уæд уым фалæмæ (хъæуæй æддæмæ чи цыд, уыцы 
фæндагмæ ацамыдта) алыгъдис... 
Лидзын æмæ тæхыны ’хсæн цы хицæндзинад ис, уый 
лæппу нæ ахста. Уыдон дыууæйæ дæр иугъуызон фæпайда 
кæнынц æмæ йæ ныр рæстмæ нæ ахста, не ’мбæрста, Нинæ 
йæ цæмæй фæрсы, уый. 
— Йæ къæхтæ, æнхъæл дæн, зæххыл ныдзæвдысты, мæнæ 
афтæ иста йæ къæхтæ (лæпиу фенын кодта, Сослан йæ къæх- 
тæ куыд иста, уый), афтæмæй тахтис. 
— Уæлдæфы тахтис, æви зæххыл? — уæддæр æй хынц- 
фарст кæны Нинæ. 

Царды фæлтæртæ 
139 
— Цæугæ зæххыл кодта, фæлæ цыма уæлдæфы дæр тахтис... 
— Мæнмæ гæсгæйæ уæлдæфы тахтис, фæлæ цыма зæххыл 
дæр цыдис... — уый та æндæр чидæр загъта сывæллæттæй. 
Сывæллæтты ма фæфарстой, фæлæ сын сæ ныхасæй ницы 
бамбæрста Нинæ æмæ уыдон ныууагъта, фæлæ йæхæдæг, стæй 
Газан дæр фæзынд, Хæсанæ дæр агуырдта æмæ æфтауцдоны иу 
зыхъхъыр дæр нал баззад, цалдæр хатты кæдæм нæ бакастысты. 
Никуы разынд лæппу æмæ адæм стыр дис æмæ катайы 
бацыдысты. Уæдæ йæ иугæр сывæллæттæ уæлдæфы тæхгæ 
федтой, уæд æнæмæнг маргъ фестад æмæ кæдæмдæр атахт, 
æндæр ничи ницы зыдта. Ау, адæймаджы æгъдауыл хъæуæй 
чердæм фæнды ацæуæд, куыд ничи йæ фæуыдаид уынæг, 
куыд ничи йыл фембæлдаид? Хъæуæй цы фæндæгтæ цæуы 
æддæмæ, уæлдайдæр та сывæллæттæ сæ алыгъуызон хæццæ 
ныхæсты уæддæр иугъуызон цы фæндагмæ амыдтой, ууыл 
чысыл фалдæр цалдæр хæдзары и, стæй ууылты хъæумæ цал- 
дæр бæлццоны æрбацыд уыцы бон... Уыцы бон дæр нæ, фæлæ 
хъуыддаг куы æрцыд, уый хæдфæстæ. Ничи йæ федта, ничи 
дзы ницы базыдта æмæ Нинæ йæхи хордта, мæгуыр. 
Йæхирдыгонау иунæг раст хатдзæгмæ æрцыд Бесæ, æниу 
уый дæр бирæ цæуылдæрты дызæрдыг кодта. Кодта дызæр- 
дыг, фæлæ уæддæр, йе знæгтæй йæ маст ахæм диссаджы хуы- 
зы кæй райста, уымæй бузныг æмæ сæрыстыр уыдис. Уыцы 
иу цæфæн дзы цалдæр масты райста æмæ куыд нæ уыдаид 
бузныг йæ сагойы цæфæй! 
«Куыйтæ,— дзырдта йæхинымæры, Сослан æдзæм сæфт 
фæкодта, зæгъгæ, уый куы фехъуыста, уæд, — ныр дæр-иу 
мын сæхирдыгæй фæкæнæнтмæуазджыты! Ныр дæр-иу мын... 
Кæсыс, мæсты лæг куыд тыхджын у, — ныр та æндæрырдæм 
фæзылдта йæ ныхас— Сагойы иу цæфæй лæппуйы кæдæм 
аппæрстон, уый бæрæг дæр нал у...» 
Æниу сын сæ уазджыты, мыййаг, тыхæй нæ байстой Ни- 
иæтæ. Уазæгмондаг дæр нæ уыдысты, фæлæ сæ лæппуйы 
фыст уыцы уазджытæй иуы зæрдæмæ афтæ тынг кæй фæцыд 
æмæ уазджытæ сегас дæр уыцы фысты фæдыл кæй аивылдыс- 
ты, уый сæ бынтон мардта. Уый Хоситы цины артыл уазал 
дон скъæрдта. Уыцы хъуыддаг дзы алчи канд кæрæдзийæ не 
’мбæхста, фæлæ йæ йæхицæн дæр æргом зæгъын никæй бон 
цыдис Хоситы бинонтæй. Æниу æй зæронд ус нæдæр йæхи- 
цæй æмбæхста, нæдæр æй искæй цур зæгъынæй уисæн кодта. 
Арсæн йæхи чи уыдта æмæ ма йын уæддæр йæ фæды чи 
агуырдта, уый митæ кæнын нæ уарзта Сона æмæ та-иу сцæй- 
дзырдта, уæдæ мах цæмæн афтæ æнæрæгъыдзыд стæм, зæгъ- 
гæ? Æгас хъæуыл хъæр кæнæм, суанг ма Чъребамæ дæр фехъу- 

140 
Къæбысты Зауыр 
сын кодтам, нывгæнæг нæм ис, зæгъгæ, афтæмæй та йын 
уыцы адæмæй йæ конд нывтæй иумæ дæр цымыдисы кастæй 
ничи æркаст. Иуæй дæр ын дзы нæ загътой, мæнæ ам цыдæр 
тæлфы, зæгъгæ. Уыдон лæппу искуы исты фыста, æви нæ 
фыста, уый хъусгæ дæр никуы ничи фæкодта æмæ... 
Афтæ-иу дзырдта йæхицæн, фæлæ йæ бинонты ’хсæн 
кæронмæ зæгъын никуы бауагътой. Сæ «нывгæнæг» æмæ-иу 
сæм сæ уазджыты кой иумæ куы æрхауд, уæд-иу бинонтæ сæ 
каст уымæ скодтой. Исты æнæраны ныхас та кæй ныццæв- 
дзæн, уый дзы алчи дæр зыдта æмæ-иу æндæр исты куы сцæй- 
дзырдта, уæддæр та-иу ын йæ разы бæндæнтæ айтыдтой, дзу- 
рын-иу æй не сугътой. 
Æмæ уый æмбæрста, цы аразын æй хъæуы, уый. Ахæм 
кой сæ хæдзары æрхауа, уый нæ фæтчыдис æмæ йæ дзыхыл 
хæцыд. Йæхинымæры-иу æй хъарæптæнæгау ракодта, фæлæ 
гыццыл мæлинаг Зæлимæ йæ хъус уыйбæрц ничи дардта. 
Иу хатт аходæны фынгыл бадгæйæ цæуылдæр фæмæсты 
ис Махармæ. Йæ хаймæ йын фæныхылдта Махар, æви цы 
хабар уыдис, уый бинонты иумæйаг хъаугъайы бын фæцис 
æмæ нал разындис, фæлæ сæ афтæ чи базмæста, уыцы дзырдтæ 
дзы алкæй зæрдæйыл дæр фыстау баззадысты. Æниу зæгъгæ 
дæр цас диссæгтæ хъуамæ кодтаид сывæллон чызг? Махармæ 
куы амæсты ис, уæд афтæ фæкодта: 
— Ацу, æвзæр! Дæхи нывгæнæг хоныс, фæлæ дын уыцы 
нывгæнджытæ дæ нывтæй иуæй дæр нæ раппæлыдысты. Сос- 
лан та нывгæнæг нæу (Лыссæг æмæ нывгæнæг кæрæдзийæ 
нæма иртæста сывæллон), фæлæ йын йæ фыстæй афтæ феп- 
пæлыдысты... Семæ йын æй ахастой æмæ, дам, ын æй чи- 
ныджы дæр рауадздзысты... 
Йæ ацы ныхас фыццаг фæныхсти Гыццийы зæрдæйы æмæ 
сывæллоны сæр, къусты мидæг хæринаг кæмæй æвгæдта, уыцы 
хъæдын куысийæ æркъуырдта. Афтæ йын æй æркъуырдта, 
æмæ сывæллонæн йæ сæры туг æркалд. Чызг Сонайы фарсмæ 
бадтис (алы хатт дæр уый цур фæбады). Куы ныцъæхахст 
ласта æмæ йæ бабуйы хъæбысмæ куы бахауд, уæд зæронд ус 
йæхи нал баурæдта æмæ йæ пырх акалдта чындзыл: 
— Дæ къухтæ бахус уæнт, кæд дын уыйбæрц цы ракодта 
æмæ йæ маргæ акæнай! 
— Уый иууылдæр дæу аххос уыдис! — ныккуыдта сывæл- 
лоны мад æмæ, Зæлийы сæр кæмæй æрцавта, уыцы куыси 
зæххыл мæсты цæф ныккодта. — Дæу аххос уыдис! — ногæй 
фæкодта æмæ кæуынхъæлæсæй радзырдта, зæронд усы аххос 
цæмæй уыдис, уый: — Дæ хъуыдыйы æндæр ницыуал ис! 
Иууыл уыцы дзæгьæлзад Сосланæй æппæлыс, нæхи лæппуйы 

Царды фæлтæртæ 
141 
та дæлджиныг кæныс. Чысыл раздæр та хъуамæ ракодтаис 
уый кой. Нæ хицау дын дæ дзых куы нæ ахгæдтаид, уæд... 
— Дæ хицау дæр æмæ дæхæдæг дæр мæ тæригъæдæй хур 
макуы фенут уæхи удты фыдудæй, кæд мæнмæ ахæм кой 
бынтондæр нæ уыдис,— скæуæгау кодта зæронд ус. 
— Уæдæ æрдæбон «Га», зæгьгæ, куы сдзырдтай, уæд дæ 
цы Газанты кой кæнинаг уыдис, зæронд хæррæг!? — мæс- 
тыйæ йыл ныххуырста Борсæ, æрдæбон ын йæ дзых цæй 
тыххæй ахгæдта, уыцы дзырдтæ. 
— Галты хизынмæ ауадзын хъæуы, зæгъгæ, уый сцæй- 
дзырдтон æмæ уым цæй Газаны кой ис, дæ мард дын фехъу- 
сой рæхджы Газантæ дæр æмæ иннæ хъæубæстæ дæр! — но- 
гæй та кæуæгау скодта зæронд ус. 
— Галты кой ныртæккæ æрбаймысыдтæ, науæд уыдон дæ 
хъуыддаг цы сты? — фездæхтис та йæм Гыцци. — Лæгтæ нæм 
нал ис, лыгтæ фæуай, ды куы нæ батыхсай галты тыххæй, уæд? 
— Лыгтæ фæут иууылдæр! — уæддæр ын йæ аходæн адæн 
кæй нал фæуыдзæн, уый базыдта зæронд ус æмæ сыстад. 
Сывæллоны дуармæ ахаста, цæмæй йын йæ тугтæ æрыхса 
æмæ йæ æрсабыр кæна. 
Махар уыцы хъаугъайы цырв кæй уыд, уый базыдта æмæ 
йæ цæмæй аххосджын мачи фæкæна, фæлæ йын ноджы тынг- 
дæр батæригъæд кæной, уый тыххæй хъæрæй райдыдта кæ- 
уын. Куыдта, афтæмæй дзырдта, мæн ничи уарзы, æз афтæ- 
мæй мæлгæ дæр акæндзынæн. Бинонтæ иууыл ууыл фесты. 
Алчи дæр ын дзырдта, дæуæй фылдæр никæй уарзæм, Зæли 
нын дæ сæрыл хаст фæуæд. Уый дæлæ кæй хуызæн у æмæ 
йæм кæй зонд ис, уыимæ кæрæдзийæн мæрдты донхæссæг 
хæрджытæ фестæнт, зæгъгæ... 
Ацы хъуыддаг мары æгас бинонты. Мары сæ æмæ йæ 
кой чысылдæр кæм æрхауы, уым та сæ уазджыты кой ра- 
кæнынц. О, æмæ ныр Бесæ сагойæ уыцы тугхъæлæс æнæ- 
хицауы сæрсæфæны хай кæй бакодта, уый тыххæй бузныг 
уыдис йæхицæй. 
Бесæ уæддæр тарстис, лæппу, мыййаг, кæд уый цæфæй 
фæхауд, бынтондæр йæ кой кæм нал разына, ахæм ранмæ, 
уæд ын исчи йæ цæстмæ бадардзæн. Æниу цæстмæ бадары- 
нæй ницæмæй тарст. Ис æм, чи йæ азымджын кæна, уымæн 
йæ былтæ цæмæй ахгæна, уый бæрц аххосæгтæ. Йæ лæп- 
пуйы цæстытæ йын чи скъахта (цæмæй хъуыддаг карздæрæй 
рахæссой адæмы размæ, уый тыххæй æдзух дзырдтой цæсты- 
тæ. Иу цæст нæ, фæлæ цæстытæ), æмæ сæхи хъæубæсты 
уайдзæфтæ æмæ цæстмæ бадарынтæ уадиссаг ницæмæ дард- 
та, фæлæ, мыййаг, хицауады онг дæр куы анхъæвза хъуыд- 

142 
Къæбысты Зауыр 
даг æмæ йæм милицæмæ куы фæдзурой, уымæй тарст тынг- 
дæр æмæ йæ сусæгæй йæхæдæг дæр райдыдта агурын. 
Куы фехъуыста, Сослаи уæлдæфы ленкгæнæгау акодта, 
зæгьгæ, уæд æм афтæ фæкаст, цыма уый цæфæй афтæ атахт 
æмæ, зæгъ, чи зоны, цæугæдоиы онг дæр ахаудис. Мæсты 
лæг тыхджын у, æмæ чи зоны... 
Дон сæм æнæуый дæр хæстæг у. Чысыл дæлдæр цы был 
ис, уырдыгæй акæс æмæ цæугæдон дæ разы абухы. Кæд, 
мыййаг, уырдæм ахауд, уæддæр æй дон искуы раппардзæн, 
æмæ Бесæ сусæгæй зылд донбылты. Агуырдта хæстæг хъæд- 
ты дæр. Кæд, мыййаг, мардæй искуы æрхауд, зæгъгæ, æмæ 
йæ сырдтæ бахордтой æхсæвы, уæддæр дзы исты бæрæгыл 
ма сæмбæла, уый гæнæн нæй. Йæ пысултæ дæр ын бахæр- 
дзысты уыцы сырдтæ, куыдзы сæр бахæрой?.. Æмæ зылдис 
сусæгæй, фæлæ... 
Æгас хъæу чысылæй, стырæй агурæг сысты. Суанг ма 
районы милицæ дæр æрбацыдысты, скъолайы цалдæр боны 
ахуыр дæр нæ уыдис: иууыл агурыныл уыдысты æмæ ма ахуы- 
ры мæт кæй уыдис! 
Исдуг æй йæ фыдæн нæ уыдысты схъæр кæнинаг. Мæнæ 
искуы æмбæхсы, зæгъгæ. Фæтарст Бесæйы æртхъирæнтæй, 
Нинæйы зæрдæхалæн æрдиагæй æмæ кæмдæр йæхи бафæс- 
фæд кодта. Мæнæ йæ ссардзыстæм, зæгъгæ, æмæ ма йын йæ 
фыды зæрдæ та цы риссын кæнæм? 
Иу уый, иннæмæй та Газан дæр æмæ Нинæ дæр тарстыс- 
ты, мыййаг, куы зæгъа Бибо, мæ сывæллоны мын æвзæр 
хъомыл кæнынц, фыдгæнæджы равгыл æй ахуыр кæнынц, 
æмæ сын æй куы оайса, фыддæр уымæй тарстысты æмæ йæ 
нæ уыдысты йæ фыдæн схъæр кæнинаг, фæлæ сын æндæр 
гæнæн нал уыд æмæ... 
Газан ацыдис Сосланæн йæ фыдмæ. Зæгъа йын æй, канд 
уый тыххæй нæ ацыдис, фæлæ, дам, кæд уырдæм алыгъдис, 
афтæ дæр хъуыды кодтой. Уым куы нæ разынд, уæд Газан 
дæр æмæ Бибо дæр ацыдысты Бибойы каистæм. Иу хатт сæм 
куы уыдысты, уæд ыл зæронд ус æмæ лæг тынг баузæлыдыс- 
ты. Ныр æм йæ зæрдæ афтæ дзырдта, цыма, лæппу куы фæ- 
тарст Нинæйæ, уæд æнæмæнг ахъуыды кодтаид, кæдæм 
ацæуа, йæхи кæм бафæсфæд кæна. Уæд та йын уыдонæй 
хуыздæр никуы уыдаид. Мыййаг æй куы агурой, уæд æй 
тынгдæр агурдзысты сæ хæстæджытæм. Адон Бибойæ дард- 
дæр ничи зоны, уыдонмæ йæ ничи агурдзæн, зæгъгæ, æнæ- 
мæнг афтæ ахъуыды кодтаид æмæ уырдæм йæхи айстаид. 
Бибойы каистæм дæр нæ разынд, уæд Наномæ дæр ацы- 
дысты, æххæст, дам, уырдыгæй дæр нæ бæрæг базонæм æмæ 
уæд агурдзыстæм æндæр рæтты. 

Царды фæлтæртæ 
143 
* * * 
Уæлдæфы йæ цы раскъæфта, уый нæ базыдта, фæлæ куы 
æрлæууыд зæххыл, уæд фæйнæрдæм акаст. Лæууыдис фæн- 
дагæй дзæвгар дæлдæр, алыгьуызон хæмпæл кæрдæджытæ 
йæхицæй бирæ бæрзонддæр кæм фæцыдысты, ахæм ададжы 
былыл. Æниу ын ацы бынæттæ уæдмæ дæр зындгонд уыдыс- 
ты. Бирæ хæттыты дзы уыдис, фæлæ йæ уæд ницы сæр хъуы- 
дис æмæ сæм лыстæджыты нæ каст. Ныр æй йæхи фыдбылы- 
зæй бахизыны тыххæй бирæ цыдæртæ хъæуы æмæ уал хæм- 
пæлмæ йæхи баппæрста. Цалынмæ Нинæ фæндаг-фæндаг 
æфтауцдонмæ баивгъуыйа, уæдмæ уым баддзæн, стæй исты- 
тæ кæндзæн. Иугæр Нинæ баивгъуыдта адæмы цурмæ, уæд 
сыстад æмæ хæмпæлты ахызт хъæуы быны ’рдæм. Йæ зæрды 
уыдис искæй зыгуымдонмæ бахизын æмæ æхсæвы æрталынг- 
мæ уым абадын, фæлæ йыл дзы цыдæргъуызон ничи баузæ- 
лыд. Афтæ хъуыды кодта, цыма йыл искæй зыгуымдон адæй- 
маджы узæлдæй хъуамæ баузæла, кæд æй фыдбылызæй ба- 
хизынмæ хъава, уæд. Уый нæй, уæд та йæ ахæм уазалзæрдæ 
зыгуымдонмæ бацæуын нæ фæнды æмæ хъæуы бынты иуд- 
зæвгар бауад. Ам ницæмæй тæрсы. Ныртæккæ адæм иууыл- 
дæр фæдисы сты, хъæуы бын дзы никæй ницы хъуыддаг ис 
æмæ йæ ничи фендзæн. 
Хъæуы бынæй ахызтис. Ам лыстæг къутæрджын къул- 
вахсыл суад. Уым ма хъæдæмбæрзт къуыбыры фæстæ ис иу 
къаннæг хъæу. Уыдон сывæллæттæ, Сосланитæ кæм хъазы- 
дысты, уыцы æфтауцдонмæ никуы фæцæуынц... Æфтауцдон 
цы? Уыдон хицæн хъæу сты. Ис сын сæхи æфтауцдон, сæхи 
скъола, сæхи колхоз. Кæд дыууæ хъæуæй искæм исты стыр 
фынг вæййы, уæд æрбацæуынц кæрæдзимæ. Уымæй дæр ахæм 
ынгтæм иу хъæуы сывæллæттæ нæ цæуынц иннæ хъæуы 
ынгмæ. Афтæмæй дыууæ хъæуы сывæллæттæ кæрæдзи зон- 
гæ дæр нæ кæнынц. Сосланы уыцы хъæуы стыртæй дæр бирæ 
ничи зоны. Æнæуый дæр Бесæты хъæуы цы бæллæх æрцы- 
дис, уый ардæм нæма фехъуыстаид. Хъæумæ æрбацæуæнтæ 
æмæ ацæуæнты хъахъхъæной, уый сæр сæ ницæмæн хъæуы. 
Адæмæй чи йæ куысты уыдзæн, чи хæдзары баддзæн. Сы- 
вæллæттæ дæр искуы хъаздзысты æмæ сæ кæм равдæлдзæн 
Сосланы хъахъхъæнынмæ? Афтæмæй хъуамæ араст уыдаид, 
хъæуы астæуты цы стыр фæндаг цæуы, ууыл, фæлæ хъæумæ 
бынтон нæма бахæстæг ис, къуыбырыл цы бæзджын хъæды 
къох ис, уырдыгæй хизгæ дæр нæма ракодта, афтæ йæ зæр- 
дыл æрбалæууыд иу хъуыды: 
«Мачи мæ фенæд хæстæгмæ, мачи мæ бафæрсæд, чи дæн 
æмæ кæдæм цæуын, уый тыххæй. Æниу, исчи йæ куы фена 

144 
Къæбысты Зауыр 
ахæм къаннæгæй иунæгæй цæугæ, уæд æй фæрсгæ дæр ба- 
кæндзæн, фæлæ уый дæр ма уæд. Хъæуы куы нæ разына, 
уæд æй хъæуæн æддейæты райдайдзысты агурын. Ацы хъæу- 
мæ дæр æрбафтдзысты. Фæрсдзысты сæ, уыцы æмæ уыцы 
бон, ахæм æмæ ахæм рæстæджы, мыййаг, уæ хъæуы ничи 
федта ахæм æмæ ахæм лæппуйы? Исчи йæ рудзынгæй, на- 
уæд кæртæй уæддæр фендзæн. Афтæ зæрдиагæй куы фæр- 
сой, уæд та уыцы фенæг æрымысдзæн, ахæм æмæ ахæм лæп- 
пу цæугæ кæй федта, уый. Сосланы та нæ фæнды, чердæм 
ацыдис, уый исчи базона. Нæ йæ фæнды. Йæ фыды хæдза- 
рæй ралыгъдис. Нинæ йын уыдис стыр ныфс. Уый йæ æф- 
хæрын никæмæн бауадздзæн, ахæм ныфсæй цардис æмæ йæ 
ницы мæт уыдис. Ныр æм Нинæ йæхæдæг бартхъирæн код- 
та, кæйдæр лæппуйы цæстытæ кæй скъахта, уый тыххæй. 
Тынг æм бартхъирæн кодта, стæй йæм стыр кард кæй уыд, 
уый йын бынтон йæ ныфс асаста. Гъе, æмæ, чердæм ацыдис, 
уый мачи хъуамæ зона. 
Хъæуы сæрты бахызтис хъæд-хъæд æмæ иудзæвгар куы 
адард ис, уæд та бахызт фæндагмæ... Иудзæвгар ма куы ауад 
фæндагыл, уæд цыдæргъуызон афæллад æмæ фæстæмæ хъæд- 
мæ бахызт. Чысыл хъуамæ аулæфа ам, стæй, дарддæр æй цы 
кæнын хъæуы, ууыл дæр ахъуыды кæна. 
Адæм куыд знæтæй кастысты Хоситы бинонты змæлд- 
архайдмæ, уый федта æмæ кæд æцæгæй афтæ тынг скъахта 
лæппуйы цæстытæ, уæд æй фæстейæ сурæг дæр уыдзæн. Кæ- 
цырдæм ацыд, уый бæргæ æмбæхста: куы уæлвæндагмæ, куы 
дæлвæндагмæ йæхи æппæрста. Сыхаг хъæуы дæллаг фæрсты 
цы уæрдонвæндаг цыдис, ууыл бауад, стæй цæхгæр фæзылд 
æмæ дæлæмæ хæмпæлджын лæнчы йæхи аппæрста. Уымæй, 
чи йæм каст, уыдон хъуамæ хъуыды кодтаиккой, зæгъгæ, 
ахæм æмæ ахæм лæппу Дæллагхъæуы ’рдæм цыдис æмæ, 
æвæццæгæн, фæндаг фæцыбырдæр кæныны тыххæй, хæм- 
пæлджын лæнчы фæуырдыг кодта. Уый та афтæ йæ фæд 
фесафыны тыххæй бакодта. Чысыл дæлдæр къутæрджын сы- 
нæгыл фæзылд æмæ, хъæуырдæм куыд нал зындаид, афтæ 
фæхæрд кодта æмæ æвæдрæтты тархъæдмæ баивгъуыдта. 
Фæдис æй, мыййаг, фæстейæ куы расура, уæд æй цæмæй 
æнæраны ран ма æрæййафой æмæ йæ æнæсæр карчы ахст 
цæмæй ма ракæной, уый тыххæй арф бацыдис хъæды. Иу 
ран тулдзджын къохы рагон кæлдымыл æрбадт æмæ æнцад 
бады. Бады æмæ фæйнæрдæм йæ цæст хæссы. Зонгæ бæлас 
кæнæ къудзийыл йæ цæст куы схæцы, уæд дзы уысмы бæрц 
айрох вæййы, цы йыл æрцыдис, уый æмæ та æхсызгон мыси- 
нæгтæй йæ зæрдæ бабуц вæййы. 
Бирæ хæттыты уыдис Сослан ацы хъæды. Уыдис дзы 

Царды фæлтæртæ 
145 
нæзы бæлæстыл чъиутæ кæнынмæ, мæнæргьы æмæ къабузæг 
тонынмæ. Арæх-иу дзы уыдис сокъодзуаны дæр. Гъе æмæ 
уыцы рæстæджьггы йæ зæрдæ хуыздæр кæцы кæлдымæй, кæцы 
нæзы бæласæй, кæнæ мæнæргъыйы къутæрæй барухс ис, ныр 
уыдонæй искæуыл йæ цæст куы схæцы, уæд та йе онг уыцы 
дзæбæх æхсызгон хъыдзы бакæны. 
Фæлæ уыцы æхцон уысмтæ цæстфæныкъуылды бæрцæй 
фылдæр нæ уыдысты. Уайтагъд та-иу йæ зæрдыл æрбалæу- 
уыд, цы уæззау уавæры бахауд, уый æмæ та-иу æй скæуынмæ 
дæр бирæ нал бахъуыд. Дарддæр цы ми кæндзæн, кæдæм ацæу- 
дзæн æмæ куыд цæрдзæн, уый бынтондæр ницыхуызæнæй уад 
йæ цæстытыл æмæ-иу уыцы сагъæс куы аныдзæвд йæ зæрдæ- 
йыл, уæд та-иу йæ сæрмæ дыууæ къухæй фæлæбурдта. 
Иу ахæм фæлæбурды рæстæджы йæ ахсæн цыдæр тыз- 
мæг хæлбурцъытæ скодта æмæ лæппуйæн йæ къухтæ йæ сæр- 
мæ нал схæццæ сты, фæлæ ахсæн кæм хъуамæ уа, уым гуы- 
бын ацахстой æмæ йын йæ царм риссаг æлхъывдтытæ скод- 
той. Йæ зæрдыл æрбалæууыд, райсом хъазынмæ цæуыны 
агъоммæ афтид цай кæй ацымдта, афтæмæй кæй рацыдис 
хæдзарæй. Нинæ ма йæм фæстейæ дæр радзырдта, хъазыныл 
куы фæуат, уæд та рæхджы нал æрбафтдзынæ хæдзармæ æмæ 
уал исты ахæр, зæгъгæ, фæлæ йæм хæрын нæ цыдис. Тагъд 
уыди æрбаздæхинаг. Уроктæ дæр ын бирæ уыдис ахуыр кæ- 
нинаг æмæ тагъд уыдис æрбаздæхинаг, фæлæ... О, æмæ ныр 
ахсæн ахæм хæлбурцъ скодта, ахæм... 
Исдуг æм фæстæмæ хæдзармæ аздæхыны хъуыды дæр 
фæзынди. Фæзындис нæ, фæлæ йын йæ хъуыдымæ гæзæмæ 
фæныхылдта æмæ уыцы фæныхылдæй йæ цæстытæ атарытæ 
сты. Цыма Нинæ йæ къухы бæрзонд кæй хаста, уыцы кард 
ныртæккæ йæ цæстыты раз цæхæртæ скалдта, афтæ йæм фæ- 
зындис æмæ уыцы карды ферттывдæй йæ цæстытæ атартæ 
сты. Уæнгтæ барызтысты. Цы иунæг ныфсы мæсыджы æн- 
цой лæууыдис, уый уыцы карды цæхæракалдæй нызгъæлæн- 
тæ ис æмæ дунейыл иу хиталæг дæр нал аззад, тыхст лæппу 
ма йæхи кæй æнцой бауадза. 
Ацы тасæфтауæг хъуыдытæй йæхи фæиппæрд кæныны 
тыххæй йæ хъуыдыйы баразæнгард кодта, ныртæккæ йæ ахс- 
джиагдæр цы хъæуы, ууыл ахъуыды кæныныл. Йæхи хъыс- 
мæты æвджид бакæндзæн æмæ йын уый цы амона, ууыл цæу- 
дзæн, ууыл лæудзæн, фæлæ уал ныртæккæ, цалынмæ бынтон 
нæ баталынг ис, уæдмæ уал хъæды исты рацагурын хъæуы. 
Чысыл йæхи цæмæй фæхъуыртхъом кæна, ахæмæй йæ исты 
рацагурын хъæуы. 
Адафон ма хъæды кæд рæгъæд мугæ уа, æндæр дзы йæ 
зæрдæ ницæмæ æхсайы. Æмæ акаст фæйнæрдæм. Бæлæсты 
10 Къæбысты Зауыр 

146 
Къæбысты Зауыр 
бæгънæг къалиутæ кæрæдзийы аууæтты сæхи æмбæхстой æмæ 
дзы ницæуыл йæ цæст схæцыд. Уæд хæхты ’рдæм акастис. 
Мæрдты хуры фæлурс тынтæ сыл уыцы чъиуæндæгъдæй зы- 
нынц æмæ сæ уазал æнгасæй зæрдæ уынгæг кæны. Уый афтæ 
нысан кодта æмæ рæхджы хæхтæ дæр сæ мæрдты хурæй 
хæрв кæй раласдзысты æмæ æхсæвы сау хъæццулæй сæхи 
кæй æрæмбæрздзысты æмæ сæ тар аууон хъæдыл дæр кæй 
æрытаудзысты. Йе ’хсæв кæм æмæ куыд арвитдзæн, уый тых- 
хæй йæм ницыма хъуыды уыдис æмæ ныр æвиппайды ууыл 
сагъæс кæнын райдайа, уый йæм зын фæкаст æмæ та мугæтæ 
агурыныл йæхи фæкодта. 
Уым хæстæг хъæуты цæрджытæ мугæйыл зæрдейæ нæ 
уыдысты. Æниу ыл зæрдейæ дæр куыд уыдаиккой? Ацы хъæ- 
ды кæмдæрты иугай къутæртæ уыд æмæ сæ агурыны аргъ 
дæр нæ уыдысты. Кæд-иу сыл æнæнхъæлæджы исчи бамбæлд 
æмæ-иу сæ рæгъæдæй баййæфта, уæд-иу дзы ахордта, хæ- 
дзармæ дæр-иу дзы рахаста, фæлæ стæм уыдысты æмæ сæр- 
магондæй уыдон тыххæй хъæдмæ никуы ничи цыдис. 
Сослан дæр дзы кæддæрты бамбæлд мугæйы къутæртыл, 
фæлæ дзы йæ зæрдыл никæцыйы бадардта. Цæмæй зыдта, 
искуы йæ мæнæ афтæ хъæды лыгъд лæджы цардæй цæрын 
бахъæудзæн æмæ йе ’ххормаг мугæтæй сæттинаг фæуыдзæн. 
Хъæды миниуджытæн ницы уабæрæг зыдта Сослан. Уæл- 
дайдæр та талынгмилтæ куы фæчъырццæ вæййынц, уæд ма 
дзы цы аразын фæхъæуы, исты дзы куыд агургæ у, уыдæт- 
тæн бынтондæр ницы зыдта æмæ тыхстис. Талынгмилтæ куыд 
бæзджындæр кодтой, афтæ бæлæсты къалиутæ ноджы тынг- 
дæр райдыдтой æмбæхсын кæрæдзи аууæтты æмæ ма дзы 
исты ссардзæн, уый ныфс æй нал уыдис æмæ йæ скæуынмæ 
бирæ ницыуал хъуыдис, фæлæ иуахæмы... Цыма йын исчи 
йæ хъусы æрбадзырдта, афтæ йæм фæкастис. Чидæр ын цыма 
йæ хъусы бадзырдта, уый хуызæн æм фæкастис æмæ æргуы- 
быр кодта. Бынуæзты акастис, хæхтæ ма рухсдæр кæм зын- 
дысты, уыцырдæм æмæ уыцы рухсы ауыдта цыдæр тымбыл 
гагатæ. Уыдон мугæтæ уыдзысты, уый нæма базыдта, фæлæ 
сæ йæ зæрдæ барухс ис æмæ атындзыдта, гагатæ йæм кæцæй 
зындысты, уыцырдæм. Уый æцæгæй уыдис мугæйы зад къу- 
тæр. Стæй мугæйы гагатæ афтæ сау рæгъæд уыдысты, æмæ 
æнгуылдзты ’хсæн æнцонæй цъæл кодтой. 
Мугæтæй зыдхæрд акодта æмæ сæ уайтагъд фелгъæд ис. 
Цæмæйдæр йæ дзыхы задыны ад скодтой æмæ йын уый зын 
уыдис, фæлæ дзы уæддæр ахæрдтытæ кодта. Хæдзармæ йын 
баздæхæн кæй нæй, уый зоны, искæмæй та хæринаг нæ ра- 
курдзæн. Нæ ракурдзæн, уымæн æмæ адæмæй йæхи хъуамæ 
æмбæхса. Кæд уыцы æвзæрæн йæ цæстытæ æцæгæй рахауд- 

Царды фæлтæртæ 
147 
той, уæд æй агурдзысты æмæ... Сагой йыл ахæм хуызы чи 
æрбаскъæрдта, уый йыл марынæй нæ бацауæрддзæн æмæ йæ 
исчи куы фена, уæд та йæ банымудздзысты. Ныр иугæр чы- 
сыл фæхъуыртхъом ис, уæд æй æрфæндыд, æхсæв кæм ар- 
витдзæн, ууыл дæр ахъуыды кæнын æмæ аскъуыддзаг кодта: 
ардæм хæстæгдæр цы хъæу у, уыдон, йемæ дзы скъоламæ чи 
цæуы, уыдон ныхæстæм гæсгæ зоны. Зоны, куыдз кæмæн ис, 
кæмæн нæй, йæ зыгуымдон хæдзарæй дæрддзæф кæмæн ис, 
уыдæттæ. Ныр дзæбæх куы æрталынг уа, уæд бацæудзæн су- 
сæгæй æмæ ахсæв искæй зыгуымдоны схуысдзæн. Райсом куы 
сбон уа, уæд уал ацæудзæн йæ дыккаг мады цæгатмæ. Уый- 
размæ сæм йæ фыдимæ куы уыд, уæд ыл тынг баузæлыдысты 
æмæ сæ бауарзта. Ныр сæм ацæудзæн æмæ йæ кæд нæ бауро- 
мой сæхимæ (цы ’фсон сын скæндзæн, уый йын хъуыдыгонд 
нæма у, фæлæ исты æрымысдзæн), уæд Наномæ ацæудзæн. 
Уым ын йæ лæппутæй искæй адрис райсдзæн истæй æфсон 
æмæ уырдæм. Æхца дæр дзы расайдзæн йæхицæн уæлæда- 
рæс балхæнын æфсон... Ныр чысыл фæныфсджын ис йæ 
хъуыдытæй дæр æмæ мугæтæй дæр. Ныр æм хæрын нал цыд, 
фæлæ сын сæ хъæбæрдæртæй ратыдта йæ дзыхмæ æмæ фæй- 
нæрдæм ахъахъхъæдта. Фæндагæй хъæдмæ куы æрбахызт, 
уæд бæлæсты æхсæнты цас ауадис, цалынмæ тулдзыты къох- 
мæ нæ бахæццæ ис æмæ аулæфыны тыххæй зæронд кæлды- 
мыл не ’рбадтис уæдмæ, уый йæ зæрдыл дзæбæх нал лæууыд. 
Цæмæндæр æм афтæ каст, цыма фæндаг уыцы къохмæ дард 
ма хъуамæ уаид, фæлæ мугæтæ агургæйæ цас рацыдис, хæх- 
ты рухсмæ куы акастис, уæд мугæты чердыгæй суыдта, стæй 
сæм цас ауадис, уыдæттæй ницы лæууыд йæ зæрдыл, стæй 
æхсæвы тар ноджы тынгдæр æрбæзджын ис æмæ дзы рæст- 
мæ ницыуал равзарæн уыдис... 
Æхсæвы сауæндæрг уыцы бæзджынæй æрфæлдæхтис хъæ- 
дыл, хъæд та уыцы тасæфтауæг гуым-гуымæй нæрыдис йæ 
алыварс. Ныр æй хæрыны мæт нал уыдис, æхсæвбынат дæр, 
кæд ма фæндаг ссара, уæд ын цыма цæттæ у, афтæ йæм каст 
æмæ йыл ницы мæт кодта. Фæлæ уыцы зæрдæуынгæггæнæг 
уынæрæй йæ зæрдæ бауазал ис æмæ фыццаг хатт сирвæзт йæ 
уды катай йæ былты ’хсæнæй, уый та куыд нæ базыдта, фæлæ 
йын хуыздæр амал нал уыдис æмæ ныууынæргъыдта: «Кæм 
дæ, Гыцци, мæнæ дæ æнамонд хъæбул æнамонды сæфтæй 
куы сæфы, уæд æм мæрдты бæстæй дæр куыд нæ фæзыныс?!» 
Куы ныууынæргъыдта, уæд цыма йæ хъустыл, нырмæ 
кæй нæ хъуыста, ахæм уынæр ауадис, афтæ йæм фæкастис 
æмæ, цæуыл бацин кодта, уымæн ницы бамбæрста, фæлæ йæ 
зæрдæ цыдæр ныфсæй цыма баныфсджын ис, афтæ йæм фæ- 
кастис æмæ, кæуыл цæуы, уыцы фæндаг уынгæ нæ кодта, 

148 
Къæбысты Зауыр 
фæлæ, цыма къутæртæ æмæ кæлдымтæ йæ фæндагæй хизгæ 
акæнынц, афтæ æнцонæй цæуы, йе уонг æй кæдæм хæссы, 
уыцырдæм. 
Йæ уд ын ахæм хъарм рæвдыдæй чи барæвдыдта, уыцы 
уынæр-иу йæ хъустæм куы нал хæццæ кодта, уæд-иу тынг 
фæтыхстис æмæ та-иу æрлæууыдис. Æмæ та-иу æй уыцы уавæ- 
рæй фæиппæрд кодта уыцы уынæр. Ногæй та-иу æм æрбай- 
хъуыстис кæцæйдæр æмæ... 
Цас ауадис, уый нæ базыдта, фæлæ уыцы æхцон уынæр 
хæстæгæй-хæстæгдæр куыд кодта, ныр æм бынтон æввахсæй 
куы райхъуыст æмæ, кæцæй хъуысы, уыцы бынат цæстæй 
дæр æвзарын куы байдыдта, уæд йæ зæрдæ тынг барухс ис 
æмæ йæ къæхтæ рогдæр айста... 
Йæ разы фæцис, мæйы рухсæй... Æниу, цыма мæй ар- 
вæй зынгæ нæ кæны, афтæ йæм фæкаст æмæ хъуамæ арвыр- 
дæм йæ цæстытæ сзылдтаид, фæлæ йæ ныфс нæ бæхаста: уæд 
та æцæгæй мæй нæй арвыл, уæд та... Йæ раз ын чи ныррухс 
кодта, уый йæм уæд та смæсты ис, мæй кæй агуры, уый 
тыххæй... Нал скаст арвы ’рдæм. Ноджы тагъддæр атын- 
дзыдта æмæ бахызт æрдузмæ. 
Æрдуз уыдис дæргъæццон тымбыл. 
Æрдузы рухс æм цыдæр æнахуыр фæлурс фæкаст. Нæ- 
дæр мæйы рухсы хуызæн уыд, нæдæр хуры рухсы хуызæн. 
Цыдæр æм, Махарæн йæ сахъат цæсты уæлтъыфал æмæ дæл- 
тъыфалы ’хсæн уыцы æвидыц цыппæрдигъон хуынкъæй цы 
хуызæн мæрдон фæлурсæй каст, ахæм хуыз уыдис æрдузы 
рухсæн æмæ йыл лæппу фæдис кодта. Нæ, дис дæр ыл æх- 
хæст нæма бакодта, фæлæ йæм диссаг куы фæкаст, уæд йæ 
мидзæрды ницыма ахъуыды кодта, бадис кæнын дæр нæма 
бафтыд йæ къухы, фæлæ уал уый размæ хъуамæ арвырдæм 
скастаид... Æрдæбон мæй феныны ныфсæй арвмæ скæсын 
йæ ныфс кæй нæ бахаста, уый хорз нæ уыд. Цæмæй тарст? 
Æвзæрæй куы ницы арæзта. Дызæрдыг æм цы фæкаст, уый 
бабæрæг кодтаид æмæ уым æвзæрæй цы ис? Уый тыххæй 
йæм чи хъуамæ фæхæрам уыдаид? 
Ныр фæстæмæ акаст æмæ хъæды уыд бæзджын талынг. 
Ахæм бæзджын уыд уыцы талынг æмæ дзы цыма бæлæсты 
æхсæнты цыргъ туас дæр лæг нæ атъыстаид. Уæдæ уыцы 
бæзджыны йæхæдæг куыд æрбацыд, науæд æрдуз уыцы æм- 
дымбыл рухсæй куыд у рухс? Уыцы рухсы тынтæ хъæды 
зыхъхъырты, бæлæсты æхсæнты куыд нæ ныхсынц, куыд нæ 
барухс кæнынц хъæды хуылф? 
— Дис мацæуыл кæн, мæ лæппу, — йæ хъусы цур ын чидæр 
базарыд ацы дзырдтæ. Лæппу æнæрхъуыдыйæ йæ цæстытæм 
февнæлдта æмæ сæ аууæрста. Цæмæн сæ афтæ аууæрста, ууыл 

Царды фæлтæртæ 
149 
йæхæдæг нæма ахъуыды кодта, афтæ та йын уыцы хъæлæс 
базарыд йæ хъусмæ хæстæг: — Дæ цæстыты аххос нæу, хъæ- 
бул. Æз дæ гыццийы уд дæн æмæ мын цæстæй фенæн нæй. 
— Уæдæ дыл мæ къух аныдзæва, уый гæнæн дæр нæй, 
Гыцци? — сдзырдта лæппу æмæ йæ къухтæй асгæрста, зары- 
ны зæлтæ йæм кæцæй хъуысти, уыцы бынат. — Мады хъарм 
куы банкъарин, уый мæ рагæй фæнды, Гыцци, æмæ дыл мæ 
къух уæддæр куы аныдзæвид, уый мæ фæнды. 
— Ма тагъд кæн, хъæбул,— ныр заргæ нал бакодта мад, 
фæлæ сдзырдта æнкъард хъæлæсæй. — Алцæмæн дæр уы- 
дзæн йæхи рæстæг, хъæбул. Æз мæ буарæй раджы рахицæн 
дæн æмæ мыл налдæр аныдзæвæн ис, налдæр мын цæстæй ис 
фенæн. Дæуæн нырма дæ уд дæ буары мидæг ис, æмæ дын 
æз дæ утæхсæн фехъуыстон, ды дæр мын мæ ныхас хъусыс, 
уынгæ та нырма нæ кæнæм кæрæдзийы. Æз дæр дæм дæ 
тыхст уынæры фæдыл æрбацыдтæн. 
— Гыцци, æмæ заргæ та цæмæн кодтай? — ацы фарст 
радтын æй иттæг нæ фæндыдис, фæлæ йæ тынг фæндыд мады 
ныхасмæ хъусын æмæ йæ уымæн бафарста. 
— Æз-иу дын мæ сывæрмæ зарыдтæн, мæ лæппу, — но- 
гæй та райхъуыст мады хъæлæс. — Æндæр мын ды мæ хъæ- 
лæс никуы фехъуыстай, мæ лæппу, фæлæ мæ сывæрмæ цы 
зæлтæ хъуыстай, уыдон дæ зæрдæйы баззадысты æмæ ныр 
заргæ куы нæ кодтаин, дæ зæрдæйы цы зæлтæ баззад, фыц- 
цаг уыдон куы нæ фехъуыстаис, уæд мын мæ хъæлæс дæр нæ 
базыдтаис, мæ лæппу. 
— Гыцци, кæцæй дæм дзырдтон, уырдæм мæм цæуылнæ 
æрбацыдтæ? — уæддæр æм цыдæртæ диссаг каст æмæ сыл 
бадис кæнын нал бауæндыд, фæлæ бафарста. 
— Ацы мæрдон рухс хъæды ницы сахадыдтаид, мæ хъæ- 
бул, æхсæвы бæзджын тар бæлæсты æхсæнты æмбæхстаид 
æмæ нын нæ атæлфæнтæ хъыг дардтаид. Хъæды та дæ ацы 
æнагъæддаджы уазалы мæ бон бахъарм кæнын ницæмæй ба- 
уыдаид. Ам кæддæр цатыр кæй уыд, уый ма мæ уды рæбыны 
мысинаджы хуызы баззад æмæ дæ уым уæддæр кæд бахизин 
ацы уазалæй. Мусонджы къултæ дæ кæд бахизиккой амы бæсты 
фыдбылызтæ æмæ ацы æнагъæддаг æхсæвы уазалæй. 
Мусонг уæдмæ дæр уыдта. Уæдмæ дæр йæ цæстыты раз 
уыдис, фæлæ йæм бацæуа, йæхи дзы æхсæвы уазал æмæ ацы 
бæстæйы фыдбылызтæй бафæсфæд кæна, уый йæ хъуыдыйы 
нæ уыд. Ныр æм бакаст æмæ дзы йæ зæрдæ ницы уанæбæ- 
рæджы барухс ис. Йæ калцæг лæзæрд къултæ йæ истыгар 
бахъарм кæндзысты, уымæй йæ бирæ ницы ныфс уыдис, фæлæ 
уазалæй нал тарсти. Ныр йæ зæрдæйы ахæм ныфс уыдис 
æмæ налдæр ацы бæсты фыдбылызтæй тарсти, налдæр уаза- 

150 
Къæбысты Зауыр 
лæй, куы сыстонг уа, уæд цы хæрдзæн, уый та йæ хъуыдыйы 
дæр нал уыд. Иу дзырдæй, абырæджы цардæй кæй цæрын... 
цæрын нæ, фæлæ цард, уый бынтондæр йæ хъуыдыйæ ахи- 
цæн ис, нырьт хуызæн æдас, ныры хуызæн ныфсджын йæхи 
никуыма æнкъардта. 
Йемæ чи дзырдта, уыцы хъæлæсы фæдыл ацыд æмæ... 
Мусонг мидæгæй дæр хуыздæр уавæры нæ уыд, фæлæ йын 
йæ къултæм, йæ цар æмæ йæ астæрдмæ дзæбæх æркæса, уымæ 
дæр нæ фæцарæхст, Ноджы... Къæсæрæй куы бахызт, уæд 
йæ разы фæцис, йæхицæн кæддæрты... Кæддæрты-иу йæ хъуы- 
дыйы æрцыдис, йæ мад цы хуызæн хъуамæ уыдаид, уый 
æмæ ныр йæ разы фæцис растдæр ахæм сылгоймаг. Йæ цæс- 
тытыл-иу цы хуызæнæй уад, ахæм уыд. 
Сылгоймаг уыдис, æрдузы рухс цæхæм æгъуыз, цæсты- 
тылуайæны хуызæн уыд, ахæм. Уыдта йæ æмæ йæ хъуы- 
дыйы æвзæрд, йæ мады цахæмæй ныв кодта йæхицæн, ахæ- 
мæй, фæлæ-иу æм дзæбæх, мæ цæсты дзаг æй фенон, зæгъ- 
гæ, ахæм кастæй-иу æм куы бакастæн, уæд уыдис æндæрг, 
рухс кæм кастис, ахæм æндæрг. 
— Лыстæджыты мæм ма кæс, дæ нывонд фæуон, — сдзырдта 
уынгæг хъæлæсæй. — Лыстæджыты мæм куы кæсай, уæд мæ 
бынтовдæр нал уындзынæ. Мæнæ ацы зæххон къæсмæ куы ’рба- 
хызтыстæм, уæд уый æндæвдæй мæ хуызтæ гыццыл разындыс- 
ты. Цалынмæ æддейæ уыдыстæм, уæддæр æз ахæмæй лæууыд- 
тæн дæ цуры, фæлæ уæд мæ уымы бæстæйы хайы мвдæг уьщцæн 
æмæ дæм иууылдæр уыцы фæлурс, хуыздзыдæй зындыстæм... 
Зынгæ дæм нæ кодтам, фæлæ нæ зæрдæйæ хатыдтай. 
Лæппуйы ма фæндыдис ноджы цыдæртæ дзурын, цыдæр- 
тæ фенын. Йæ мады цæсгом æмæ уонджы бæрджытæ дзæбæх 
куы фенид, кæннод та куы фæхицæн уой, уæд-иу æй искуы йæ 
зæрдыл уæддæр æрлæууын кæнид. Уый тыххæй йæ фæндыд, 
дзæбæх æм куы бакæсид æмæ йын йе ’ппæт бæрджытæ дæр 
йæ зæрдыл куы бадарид. Фæлæ иу уысм йæ хъуыдытæ дæр 
æмæ йæ зонды фæлгъауæнтæ дæр уыцы уæлæнгай, мæнг рухс 
æмæ йæ мады лæзæрд æндæрджы хуызæн хырыз æнгас систы. 
Йæ зонды хъомыс, йæ уды конд сындæггай згъæлæгау æркод- 
той, алæзæрдысты æмæ æгасæй дæр рохуаты аныгъуылдис. 
Аныгъуылдис рохуаты æмæ ма йæ цуры исты, кæнæ исчи ис, 
уый йæ фæсонæрхæджы дæр нал уыдис... Ныр цыма йæхæ- 
дæг æппæтхъом ссис, цыма йæ баххуысы сæрæфтæн никæй- 
уал сæр хъæуы, афтæ ссис æмæ йæ цы аразын хъæуы, уый 
ныр йæхи бар бацис æмæ йæхицæй йæ зæрдæ барухс ис. Ныр 
æй хъуыдис цæуын. Кæдæм, цæмæн, уыдæттæн ницы зыдта, 
нæдæр сыл хъуыды кæнын хъуыдис, фæлæ фæндагыл лæуд 
бæлццон йæ балцы æппæт æууæлтæ дæр развæлгъау цыдæр 

Царды фæлтæртæ 
151 
бæрджытæм гæсгæ куыд фæхаты, куыд сæ фæзоны, афтæ уый 
дæр зыдта йæ балцвæндаджы азмæлæнтæ æмæ йыл араст ис. 
Йæ разы айтынг ис нарæг ком. Уыцы ком дæр, æрдæбон 
æм хъæд куыд саудалынгæй зындис æмæ уыцы саудалынджы 
хуылфы æрдуз дыдзы рухсæй æмдымбыл рухс куыд дардта, 
афтæ уыдис уыцы комы хабар дæр. Ком æгасæй уыдис сауда- 
лынг, фæлæ дзы цыдæр бæрджытæм гæсгæ лæппу уыдта йæ 
фæндаг. Уый уыдис лæгъз æмæ æмраст, йæ алыварс никуы 
дæр бæлас уыдис, никуы дæр... Лæппу-иу хатт фæдызæрдыг 
ис: кæд, мыййаг, нарæг ком нæу, фæлæ донуадзæн тынг ставд 
хæтæлы хуызæн цыдæр у. Фæйнæрдæм куы акæсид, куы 
акъахдзæфтæ кæнид фæйнæрдæм æмæ куы æрысгарид йæ 
фæндаг, ком у æви æцæгæй хæтæлы мидæг цæуы, уый куы 
æрбæрæг кæнид, фæлæ къæхтæ æрмæст цыдысты размæ, фæр- 
сырдæм дзы акъахдзæф кæнын ничи куымдта. Цæстытæ дæр 
фылдæр кастысты размæ, æндæр сæ никуыдæм кæсын фæн- 
дыд. Кæд-иу стæм хатт тыхкаст акодта фæйнæрдæм^ уæддæр 
та-иу цæстытæ сæхæдæг æрбазылдысты, сæ развæндаг сын 
кæдæм амыдта, уыцы æнæкæрон дардмæ æмæ æнхъæлмæ кас- 
тысты, йæ кæрон кæд æмæ цы хуызæнæй разындзæн, уымæ. 
Æмæ, æппынфæстаг, разындис уыцы комы æви... Иу 
рæстæджы йæм тунелы хуызæн дæр фæкастис... Æмæ ныр 
разындис уыцы саувæлыст фæндаджы кæрон. Ахæм æртти- 
ваг рухс æм дзы разынд æмæ лæппу фæтарст, уыцы рухсы 
цæхæр æрттывдæй йæ цæстытæ куы атарытæ уой, уымæй 
æмæ сæ йæ армæй амбæрзинаг уыдис, фæлæ цæстытæ уыцы 
дзæбæх сæрибарæй кастысты уыцы рухсмæ. Æппындæр сæ 
ницы хъыгдардта. Уыцы рухсы фæйнæрдæм йæ цæст хаста. 
Ахæм рæсугъд дуне йæм дзы разынд, æмæ йæхинымæры ба- 
тæхуды кодта, айхуызæн рæсугъд æрдз кæм ис, уым цæры- 
нæй бафсæд, зæгъгæ. Уыцы хъуыдытæ кæнгæйæ уыцы рæ- 
сугъд æрдзæй йæхи рæвдаугæйæ иу цæугæдоны былмæ куыд 
бахæццæ, уый зонгæ дæр нæ бакодта. Дон дзæбæх æнæсы- 
бырттæй цыдис уыцы рæсугьд, дидинвæлыст дæлвæзты. Лæппу 
хъуамæ ахъуыды кодтаид, цавæр дон у, зæгъгæ, фæлæ йæ 
хъуыды кæнын дæр нæ бахъуыдис. Цыдæр æууæлтæм гæсгæ 
базыдта, уый Дзæм-дзæмы дон кæй у. Куыд æмæ йæ цæмæй 
базыдта, уыдæттæн ницы рахатыдта, фæлæ йæ доны сæрты 
ахизын кæй хъæуы, уый дæр та цыдæр хуызы рахатыдта 
æмæ йæ цæст ахаста, кæуылты дзы бахиза, уый æрысгарыны 
тыххæй. Æввахс дзы никуыдæр хид зындис, никуыдæр дзы, 
кæм балæгæрда, ахæм тæнæг бынат зындис æмæ... Цыдæр 
æууæлтæм гæсгæ та базыдта, ахизæн дзы кæцырдыгæй агур- 
гæ у, уый æмæ доны былтыл фæраст ис уæлæмæ. 
Йæ алывæрсты цы рæсугъддзинад уыдта, уыцы æрттив- 
гæ рухсы алцы дæр ирд æрттывдæй куыд æрттывта æмæ лæп- 

152 
Къæбысты Зауыр 
пуйы куыд рæвдыдта, уымæ кæсынæй, ууыл хъуыды кæны- 
нæй йæ не ’вдæлд, дарддæр та цы ис, уымæ йæ хъус адарын, 
афтæмæй цыдис, цалынмæ йæ хъустыл адæймæгты уынæры 
хуызæн цыдæр хъæлæба нæ ауад, уæдмæ. Уыцы уынæр тын- 
гæй-тынгдæр куы кодта, уæд æрлæууыд, акаст æмæ... Йæ 
размæ æрбацæйцыд бирæ адæм. Сæ хæццæ хъæлæбайæ лæп- 
пу исдуг тæрсгæ дæр фæкодта æмæ æрлæууыдис. Бæстон сæм 
акастис æмæ... Бирæ кæйдæрты дзы базыдта. Уыцы адæми- 
мæ уыдис йæ мад дæр. Чи йын дзы бынтон хæстæг зонгæ 
уыдис, кæй æрмæст бакастæй зыдта, иуæй иуты та бынтон- 
дæр никуы федта, фæлæ йæм иууыл дæр уыцы хионы цæс- 
тæй кастысты. Кастысты йæм хионы цæстæй, фæлæ йæм дзы 
хæстæг кæй ничи цыдис, суанг ма йæм йæ мад дæр иннæты 
хуызæн хионы цæстæй кæй кастис, фæлæ йæ размæ æрба- 
уайыны фæнд кæй нæ кодта, ууыл дис кодта. 
Иу рæстæджы йæ хъуыдыйы æрцыдис, доны сæрты ахизи- 
наг кæй уыдис, уый. Цæмæндæр афтæ ахъуыды кодта, цыма 
доны сæрты цалынмæ нæ ахиза, уæдмæ йæм ацы адæмæй хæс- 
тæг ничи æрбацæудзæн. Суанг ма йæм йæ мад дæр цыма уæд- 
мæ не ’рбауайдзæн, афтæ йæм фæкаст æмæ сæм ахъæр кодта: 
— Ацы донæй мæ фалæмæ ахизын хъæуы, æмæ кæуылты 
ахизон? 
Адæмæй та йын йæ фарстæн дзуапп ничи ратта. Иууыл- 
дæр уыцы хъусæй лæууыдысты, цыма йын йæ фарст хъусгæ 
дæр ничи фæкодта, уый лæудæй. Æмæ йæхæдæг хъуыды дæр 
афтæ акодта, æвæццæгæн, мын мæ ныхас нæ фехъуыстой, 
зæгъгæ, доны сыбар-сыбур уынæрæй æмæ хъуамæ хъæрдæ- 
рæй бафарстаид, фæлæ уæдмæ дард кæцæйдæр, адæмæн цыма 
сæ фæстæйæ æрбайхъуыст, афтæ йæм фæкаст: чидæр æм 
æрбадзырдта, йæ хъусты йын риссаг рæхуыстæй чи фæрæ- 
хуыста, ахæм æнад хъæлæсæй: 
— Деддæ дæ цæстыты раз хид ис æмæ ууыл ахиз. Тагъд- 
дæр ахиз, цалынмæ хур нæ аныгуылдис, уæдмæ. Ахиз, на... 
Дзурæджы фæстаг дзырдтæ адæмы тызмæг хъæлæбайы 
бын куыд фесты, уый ма ацахстой йæ хъустæ, фæлæ цы æр- 
цыдис, уымæ йæ акæсынмæ нал æрæвдæлдис. Уыцы дзурæ- 
джы амынд ын цыма æнæмæнг бакæнинаг у, афтæ йæм фæ- 
каст æмæ ацагуырдта, ахъахъхъæдта, хид ын кæм рахуыдта, 
уыцырдæм. Хиды номыл дзы уыдис, донæн йæ иу кæронæй, 
йæ иу былæй иннæмæ чи ивæзт, ахæм лыстæг цыдæр. Лæппу 
йæм дзæбæх æркаст æмæ бадис кодта: «Ай мæнæ хуымæтæ- 
джы æрду куы у, уæд æрдуйыл куыд хъуамæ ахизон?» 
Йæ хъуыды йыи фескъуыдта адæмæй кæйдæр фæлмæн 
ныхас. Чи йæм дзы æрбадзырдта, уый нæ базыдта, фæлæ 
йæм хъуысгæ дзæбæх æрбакодта уыцы ныхас: 

Царды фæлтæртæ 
153 
— Дзæм-дзæмы доны сæрты ахизынмæ ма тагъ кæн. Куы 
дæ бахъæуа уыцы хидыл ахизын, уæд ын йæ лыстæгæй ма 
фæтæрс, фæлæ уал дæ уæдмæ æндæр хъуыддæгтæ ис æмæ 
уыдон разæй хидмæ ма кæс, фæлтау уал мæнæ уырдæм ба- 
кæс, — ацамыдта йын цыдæр цыппæрдигъон рудзынггондмæ. 
Лæппу бакаст лыстæг... Лыстæгбакастуыцы рудзынггондмæ 
æмæ дзы федта фыст: «Хъуызилты Сосланы рацæргæ цард- 
вæндаг». Лæппу æдзынæг ныккаст æмæ... Йæ мады гуыбы- 
нæй рухсмæ куы рантыстис, уæдæй суанг, хъæды мугæтæ 
куы бахордта, уæдмæ йæ царды цыдæриддæр æрцыдис, цы- 
дæриддæр сарæзта хорзæй дæр æмæ æвзæрæй дæр, уыдон 
йæ разы рацыдысты кæрæдзийы фæдыл халгондæй. Цалын- 
мæ йæ цардвæндаг кæронмæ не ’рбахæццæ ис, уæдмæ йæ нæ 
равдæлд, йæ царды хабæрттæм ын адæм цы цæстæй ракæс- 
дзысты, уый бабæрæг кæнынмæ. Ныр сæм йæ хъус адардта 
æмæ тынг бадис кодта иу хъуыддагыл: йæ хорз ракæндты 
тыххæй дзы ничи раппæлыд, ничи йын раарфæ кодта. Йе ’взæр 
ракæндты тыххæй дæр ын уайдзæф ничи бакодта. Суанг ма 
Махары цæсты туг кæй рауагъта (ам тынг дзæбæх разындис, 
цæстыл цы æрцыдис, уый), уый тыххæй дæр ын ничи бауай- 
дзæфкодта. 
Иæ царды хабæрттæ кæронмæ куы ахæццæ сты, уæд ма 
адæм чысыл алæууыдысты æнæсыбырттæй, стæй сæ хæццæ 
хъæлæба райхъуыст: иутæ дзырдтой, ахизæд æрдуйы хидыл, 
иннæтæ та (адон бирæ фылдæр кæй уыдысты, уый бæрæг 
уыдис: иннæты ныхæстæ-иу сæ хъæры бын фесты), дзырд- 
той, нæй йын хидыл ахизыны, нæй йын не ’хсæн æрцæрыны 
бар, аздæхæд фæстæмæ, кæцæй æрцыдис, уырдæм. 
Сосланæн хъыг уыдысты ацы фæстаг ныхæстæ: цæуыл- 
нæ йæ уадзынц айхуызæн дзæбæх бæстæйы цæрын, цæмæн 
æй сурынц ацы диссаджы рæсугъд бынæттæй? Нал æй фæн- 
дыд ацы алæмæттаджы бæстæйæ, кæцæй æрцыдис, уырдæм 
фæстæмæ аздæхын æмæ цæстæй ацагуырдта йæ мады. Уый 
мæ уæддæр куы нæ ауадзид, зæгъгæ, уый мæ уæддæр куы 
æруромид йæ цуры, афтæ йæ фæндыд æмæ йæ ацагуырдта. 
Хъуамæ йын балæгъстæ кодтаид, мауал мæ ауадз дæ цурæй, 
зæгъгæ. Хъуамæ йын загътаид, æнæмадæй цæрын куыд зын 
у, уый, кæд мын фæтæригъæд кæнид, зæгъгæ, фæлæ йæм 
нал разынд йæ мад. Цыма адæмы æхсæн йæхи амбæхста, 
афтæ фæкаст лæппумæ æмæ фырмæстæй йæ цæстытæ атары- 
тæ сты, ницыуал ауыдта: нал дæр адæм уыдис йæ разы, нал 
дæр Дзæм-дзæмы дон йе ’рдуйын хидимæ. Цы фæцис йæхæ- 
дæг, уый дæр нал базыдта... 

154 
Къæбысты Зауыр 
* ♦ * 
Сослан ахæм æдзæмсæфт кæй фæкодта, уый адæмы æр- 
вылбоны дзырддаг ссис. Адæм иууыл уый агурæг систы. Чи 
йæ нæ зыдта, афтæмæй йын йæ кой чи фехъуыста, уыдон 
дæр кæм цыдысты, кæм бадтысты, иууыл уый кой кодтой. 
Æгас хъæу (Хоситы хæдзарвæндагæй дарддæр) иууыл ууыл 
мæтгæнæг систы. Ноджы йæ бинонтæ, мæгуыр, сæхи мастæй 
куыд хордтой, уымæ кæсын нал фæрæзтой адæм æмæ, йæ 
дард хæстæджытæм сæ уыцы бонты кæй ницы хъуыддаг уыдис, 
уыдон дæр-иу истæй æфсон ауадысты, ацыдысты, кæд искуы 
исты бæрæг фехъусин, зæгъгæ, уый ныфсæй. 
Æмæ куы никуыцæй ницы бæрæг хъуыстис, уæд адæмыл 
ныр та дисы уæлдай тас сагъуыдис. Сывæллæттæ афтæ кæй 
дзырдтой, уæлдæфы цалдæр бæндæнбæрц кæй атахт, уый нæхи 
цæстытæй федтам, зæгъгæ, уый адæмыл тас æфтыдта. Кæд, 
мыййаг, зæд фестадис æмæ... Уæд ын табу кæнын хъуыдис, 
науæд... 
Æндæргъуызон хъуыды кодта Бесæ. Адæмы æхсæнмæ та 
ахæм ныхас кæцæй рахастаид, фæлæ хъуыды афтæ кодта, 
зæгъгæ, мæ цæфæй пуртийау фесхъиудта æмæ, кæдæм атахт, 
уый бæрæг нæу. Йæхицæй-иу мæлæты дзæбæх бабуц ис, ахæм 
тых æм кæй ис, уымæй дæр æмæ йæ лæппуйы, стæй йæ 
хæдзарвæндаджы маст дæр, дардыл æнæрцæугæ диссагæй чи 
айхъуыст, ахæм хуызы кæй райста, уый тыххæй. Искуы-иу 
йæ кой куы æрхауд, уæд-иу сусæгæй йæ рихийы бын бахудт. 
Сусæг худтæй-иу бахудт æмæ та-иу йæ мидзæрды сдзырдта: 
«Ныр дæр æй рахонæнт уыцы кæсæнцæстджын фысджы- 
тæ агургæ æмæ æнæссаргæ курдиат. Иыр сын бынтон æнæс- 
саргæ куы фæцис æцæгæй дæр. Ныр дæр-иу мын нытъыссæд 
йе ’нгуылдзты судзинтæ мæ лæппуйы сахъат цæсты...» — Ацы 
ныхæстæ-иу хатт хъæрæй, йæ цуры чи бады, уыдонмæ дæр 
куыд фехъуысой, ахæм хъæрæй-иу сæ сцæйдзырдта, мæгуыр, 
æмæ искуы мыййаг, куы срæдийа, уый тасæй адæмы ’хсæн- 
мæ арæх нал цыд. 
О, æмæ уый Бесæ хъуыды кодта афтæ æмæ хъуыды кæ- 
нæд. Алкæмæн дæр йæ бар йæхи у æмæ хъуыды кæнæд, 
куыд æй фæнды, афтæ. Фæлæ сывæллæттæ афтæ æмхъæлæ- 
сæй кæй дзырдтой, Сослан атахтис фондз бæндæны бæрц, 
зæгъгæ, уый дисыл æмæ (кæйдæрты тасыл дæр) æфтыдта 
адæмы. А, аргъæутты вæййы ахæм диссæгтæ. Ирон адæмы 
фыдæлтæ Нартæ, дам-иу (Зороты хъæуы цæрджытæ Нарты 
ирон адæмы фыдæлтæ хуыдтой) Хуыцаумæ цыдысты. Хуы- 
цауимæ, дам, æмвынг уыдысты ирон адæмы фыдæлтæ æмæ 
цыдысты Хуыцаумæ минасы фьгагтыл бадынмæ, хъуыддаджы 

Царды фæлтæртæ 
155 
тæрхæттæ кæнынмæ, æмæ уыдон Хуыцаумæ, мыййаг, къа- 
хæй куы нæ цыдаиккой. Мæнæ лæг изæр кæнæ райсом йе 
скъæтмæ йæ фосæн холлаг нывæрынмæ куыд ацæуы (зымæ- 
джы райдиан уыд æмæ арæхдæр се скъæттæм кæй цыдысты 
адæм, уый тыххæй-иу сæм рауад скъæты кой), афтæ куы нæ 
цыдаиккой. Уыдон кодтой тæхгæ. Æмæ ма ис аргъæутты ахæм 
хабар дæр, зæгъгæ, дам-иу адæм хæдтæхæг гауызтыл тахты- 
сты, фæлæ алкæмæн ахæм гауыз кæм уыдаид? Кæм уыдаид 
алы мæгуыр лæгæн ахæм гауыз? Исчи та... Мæнæ ныр ма- 
шинæтæ бирæтæн ис, фæлæ ма уыдонæй дæр чидæртæ лæ- 
джы, йæ хæрз сыхаджы дæр йæ машинæйыл дæлæ базары 
онг куы нæ авæрдзæн, уæд ардыгæй Хуыцаумæ йæ хæдтæ- 
хæг гауызыл искæй чи хъуамæ ахастаид? Кæй зæгъын æй 
хъæуы, ничи ахастаид искæй... Уымæй дæр алы хатт. О, 
æмæ уæдæ иугæр афтæ у, уæд кæддæр адæм, мæргътау, тах- 
тысты Хуыцаумæ. Æмæ та, чи зоны, уæды рæстæг æрыз- 
дæхт. Чи зоны та рæхджы адæм, мæргътау, тæхын райда- 
йынмæ хъавынц, æмæ уал раздæр атахт ацы... (æвзæр зæ- 
гъын дзы ничи уæндыд, кæд, зæгъгæ, Хуыцаумæ атахт, уæд 
дзы æвзæр зæгъæн нæй, уый Хуыцауы цæхæрадонмæ алцы 
дæр хъусдзæн æмæ...) лæппу атахт. Ныр æндæртæ дæр рæх- 
джы райдайдзысты тæхын æмæ Зороты хъæуы, стæй, хъуыд- 
даг лыстæггай кæдæм фехъуыст, уыцы сыхаг хъæуты дæр 
адæм æдзух сæ уæлæ дардтой сæ райстбавæрд уæлæдарæс. 
Кусынмæ дæр æмæ балцы дæр (æниу дзы дард балцы ничи- 
уал цыд, уæд та, зæгъгæ, мæ тæхыны рæстæг æрцыд æмæ 
бынаты нæ фæдæн, уæд...), æхсæв дæр сæ нал ластой. Уæд 
та (йæ тæхыны рæстæг кæмæн уа, уымæ хъуамæ Хуыцауæй 
исчи æрцæуа æмæ йæ уый акæна, науæд адон нæ фæндæгтæ 
зонынц, нæ уымы цæрджыты æвзаг5 йæм цæмæйзон цафон 
фæзындысты акæнынмæ. Йæ дарæс йæ уæлæ скæныны рæс- 
тæг ма йын ратдзысты? Чи йын цы зоны. 
Уымæй уæлдай ма, бæрæг хæлардæр чи кæимæ у, арæх 
уый цур бадт æмæ кæрæдзийæн адджын ныхæстæ кодтой, 
кæрæдзийæ æппæлыдысты, хордтой иумæ, йæ хæдзары дзы 
хуыздæйрагæй кæмæн цы уыд, уыдон. Бынтæ скæныныл уабæ- 
рæджы ничиуал тыхстис, цæмæйзон, кæмæн баззайдзысты? 
Хордтой, ныуæзтой (æцæг карз ныуæзт ничиуал кодта, уæд та 
йæ расыгæй æрæййæфта, кæнынмæ йæм чи хъуамæ æрцæуа, 
уый), фæлæ ныуæзтой бæгæны, хи конд бæгæны æмæ йемæ иу 
кæнæ дыууæ сыкъайы дзæбæх, сыгъдæг хойраджы арахъ. 
Афтæмæй æнхъæлмæ кастысты æмæ... Кæмæдæрты Сос- 
лан зынын байдыдта зæды хуызæн. Иугæр атахтис Хуыцау- 
мæ, уæд уый ныр зæдтимæ уыдзæн æмæ йын кувын дæр 
хъæуы зæдау. Чидæртæ дзы кæмдæрты схъуыррыттытæ код- 

156 
Къæбысты Зауыр 
той, зæгъгæ, исты æхцайы муртæ æрбамбырд кæнæм, æмæ 
йын кувæндон саразæм. Дзырдтой бирæтæ, фæлæ адæмы 
æмхуызон нæма уырныдта уыцы хъуыддаг æмæ уал сæхиуыл 
хæцыдысты, кæй уырныдта, уыдонæн та æнæ иннæты æххуы- 
сæй ницы саразæн уыд. 
Нинæ, мæгуыр, иу цъус рæстæг йæхиуыл хæцыд. Ца- 
лынмæ ма кæдæмдæрты йæ зæрдæ æхсайдта, цалынмæ, æн- 
хъæл ын кæм уыд, уыдоныл иууыл нæ фæзылд йæхæдæг (Га- 
зан, Сарди, Бибо, Ахуыргæнæг æмæ ма бирæ кæмæндæрты 
æхсæв дæр æмæ бон дæр æрбадт, æрулæфт нæ уыд. Иугæн- 
дзон кодтой зилгæ, агургæ. Скъолайы сывæллæттæ дæр сæ 
ахуыр ныууагътой æмæ райсомæй изæрмæ хæстæг хъæдты 
зылдысты). Фæлæ Нинæ никæуыл æууæндыд. Цалынмæ-иу 
йæхæдæг ацыд алы зæрдæхсайгæ бынатмæ дæр, цалынмæ-иу 
хъæуы адæмы лыстæггай нæ фæфарста, уæдмæ искæй ныхæс- 
тыл не ’ууæндыд. Æмæ йæхæдæг афтæ куы фæзылд, йæ Хуы- 
цауы стыр цæф куы базыдта, уæд тыхсастæй æрхауд йæ сын- 
тæджы. Æрхауд æмæ нал сыстад. Дохтыртæ йæм цыдысты, 
алы хостæ йын кодтой, фæлæ... Къæбæр ма-иу кæд æнæбары 
тыхныхъуырд ныккодта, æндæр хæргæ дæр ницыуал æмæ 
нуазгæ дæр...* 
Иу хатт та Газан Биботæм уыдис (арæх сæм цыд, уыдон- 
мæ æмæ Наномæ арæх цыд, зæгъгæ, ма кæд искуы удæгас у, 
уæд уазалæй тыхсдзæн æмæ, сæхимæ куы нæ æрбауæнда, 
уæддæр уыцы дыууæ хæдзарæй искæмæ цæудзæн). Гъе, æмæ 
та иу хатт Биботæм уыдис. 
Дыууæ лæджы табæты уæлхъус бадæджы бадтæй фæбад- 
тысты. Иу ныхас скæныны зæрдæ сæ никæмæ æрцыд. Сæ 
иумæйаг маст сын цы кодта, уый кодта, фæлæ дзы иу ин- 
нæйы раз йæхи азымджын кæй кодта, иу дзы иннæйы раз 
йæхи аххосджынæй кæй хатыдта, уый сын бынтон æнцой нæ 
лæвæрдта æмæ, кæрæдзимæ цы сдзурой, кæрæдзийæн ныфс 
цæмæй авæрой, уый дæр нæ зыдтой, мæгуыр, æмæ цауд зæр- 
дæйы уагимæ бадтысты æнкъардæй, æрхæндæгæй. 
Газан йæхи азымджын кодта Бибойы раз, зæгъгæ, æнæ- 
зæнæг кæй стæм, уый тыххæй нын тæригъæд кодта, йæ сы- 
вæллоны йæхицæй ратыдта (Сосланы йæ дыккаг мад кæй нæ 
уарзта æмæ йæ фыддæр уый тыххæй кæй акодтой, уый та 
куыд нæ зыдта, фæлæ сæйрагыл уыцы аххосаг нæ нымадта), 
схæлар нын æй кодта æмæ йын æй нæ бавæрдтам, нæ бахыз- 
там сывæллоны ахæм æнæрцæугæ фыдбылызæй æмæ ма йæм 
цæугæ дæр цы цæсгомæй кæнын? 
Бибо къаддæр аххосджын нæ кодта йæхи. Уый хъуыды 
кодта, зæгъгæ, мæ усы зондæй, мæ усы æвзагæй мæ сывæлло- 
ны мæхицæй атыдтон, се ’ккой сын æй сæвæрдтон æмæ сæ 

Царды фæлтæртæ 
157 
ныр ахæм æнагьæддаджы масты ныппæрста мæ фыдзонд лæп- 
пу. Афтæ ма мæм кæй цæуы, бынтон мыл хъоды кæй нæ 
бакæны Газан, уый дæр диссаг у. 
Ус, мæгуыр, Бибойы дыккаг ус, сусæг-æргом йæхи хорд- 
та. Нæ, дам, æррæвдыдтон мæгуыр сидзæр сывæллоны æмæ 
уæ хæстæгæй хионæй цыхуызæн æнæрцæугæ масты ныппæрс- 
тон. Нинæ-иу сæм куы æрбацыд (иннæ хæстæджытæй уыдон- 
мæ арæхдæр цыдис, зæгьгæ, кæд ма искуы махæрдыгон у, 
уæд йæ фыды хæдзарæй раздæр кæдæм хъуамæ фæцæуа), о, 
æмæ-иу сæм куы æрбацæйцыд, уæд-иу ус, Бибойы дыккаг ус, 
арвы талынгты хауди. Зæхх куы аскъуыид æмæ уым куы 
ныххауид, уымæ дæр бæллыд, фæлæ... 
Лæгты цур дæр исты сдзурыны сæрæфтæн йæ былы бын 
никуы фæзыхъхъыр кæны, сывæллæттæй исчи исты куы сдзу- 
ры, уæд ууыл йæ пырх цы акалы, æндæр дурдзавдæй бады 
уый дæр, мæгуыр, æдзух. 
Уыцы изæр дæр афтæ фæбадтысты. Ус сын фынг æрæ- 
вæрдта. Фæйнæ сыкъайы æнæ исты акувгæйæ банызтой, къæ- 
бæр бахордтой æмæ ныххуыссыдысты. 
Æхсæвы дыууæ лæджы федтой уыцы иу фын. Мæнæ ды- 
сон изæрæй æхсæвæры фынгыл куыд бадтысты, афтæ цыма 
бадтысты сæ дыууæ. Бадтысты æнæ исты дзургæйæ. Иу афо- 
ны сæм æрбацыдис Бибойы дзæнæты бадинаг ус. Хæстæг 
сæм нæ бацыд, фæлæ къæсæргæрон уыцы æнкъард, сæргуы- 
бырæй æрлæууыд æмæ сæм афтæ дзуры: 
— Гормæттæ, мæ ингæн та мын уæ куыд ничиуал абæрæг 
кодта? Ныр та зымæг куы у, мæнæ мит куы уары (мит уыцы 
æхсæв æруарыд иудзæвгар, стæй бонырдæм банцад йæ уары- 
нæй æмæ та бон раирд ис), уæд мын цæуылнæ абæрæг кæнут 
мæ ингæн? — уый загъта æмæ ацыдис. 
Бибо æнæуый дæр кæддæрты фены фыны йæ дзæнæты ба- 
динаг усы, фæлæ йæ фьга никуы никæмæн радзуры. Ныр дæр 
ницы загьта. Мыййаг, мæ ус афтæ куы зæгьа, уый мæрдтæм 
дæр фылдæр уарзыс, зæгъгæ, æмæ йæ уымæн уыныс фыны. 
Тарст ахæм уавдзæфæй æмæ та ныр дæр нæ уыд йæ фын радзу- 
ринаг, фæлæ Газан радзырдта, фыны цы федта, уый. Радзырдта 
йæ, фьгагыл куы бадтысты æмæ аходæн куы хордтой, уæд. 
— Мыййаг дын ацы райсом æз мæ фын радзырдтон? — 
афарста йæ Бибо. — Дысон цы фын федтон, уый дын, мый- 
йаг, радзырдтон? 
— Ницы мын радзырдтай. Кæд мын æй радзырдтай? — 
дызæрдыджы кастæй йæм бакаст Газан. 
— Æмæ уæдæ æз дæр раст ахæм фын куы федтон. 
— Радзур-ма йæ, ды та йæ цы хуызы федтай? 
— Тæккæ дæр æй ды куыд радзырдтай, афтæ,— загъта 

158 
Къæбысты Зауыр 
Бибо æмæ ма йæ ныхасыл бафтыдта: — Мæнæ ныр куыд 
бадæм, афтæ бадтыстæм нæ дыууæ. Æрбацыд нæм æмæ... 
— Уæд хуымæтæджы фын нæу, — йæ сæр банкъуыста 
Газан. 
— Не ’фсин,— йæ усмæ адзырдта Бибо.— Мæнæ нæ дыууæ 
дæр иу фын федтам дысон. Дæ хорзæхæй, иу-дыууæ кæрдзыны 
нын ракæн æмæ уыцы мæгуыры уæлмæрдмæ ныууайæм мах! 
Ус сын скодта кæрдзынтæ, иу авг арахъхъ, цырæгътæ æмæ... 
Газан йæ бæх дæр йемæ раласта. Æххæст ма, дам, абон 
Нанойы дæр абæрæг кæнон... 
Уæлмæрд уыдис хъæуы бын. Дысоны мит æруарды фæс- 
тæ йæм хъæуæй цъиузмæлæг дæр нæ фæзынд. Адон куы ба- 
цыдысты, сæ хæссинæгтæ марды дурыл куы æрæвæрдтой æмæ, 
а-ныр уæлмæрды мит асыгъдæг кæной, афтæ дзы федтой, 
цæст тынг зынæй кæй æвзæрста, ахæм фæд. Фæд хъæдырды- 
гæй æрбацыд æмæ ингæны уæлхъус фесæфт. 
— Цæй фæд у, дæумæ гæсгæйæ? — бафарста Бибо. 
— Ницы мæ сæрæн зонын, — йæ уæхсчытæ фелхъывта 
Газан æмæ ма йæ дзырдмæ бафтыдта: — Кæцæй рацыдис, 
уый уæддæр куы базониккам. 
Хъæд уæлмæрдмæ хæстæг уыдис. Фæд тынг дзæбæх нæ 
зынд, фæлæ уæддæр лыстæг æркæсгæйæ цæстæн йæ равзарын 
уа зын нæ уыд æмæ йыл хъæдмæ бахызтысты. Уым дæр уæл- 
дай хуыздæр ницы фæцис, фæлæ йæ æвзæрстой æмæ йыл цы- 
дысты сындæг, ма нын фесæфа, зæгьгæ, бæстон æй сгаргæйæ. 
Фæд сæ бакодта, хъæдгæронмæ хæстæг цы къаннæг æр- 
дуз уыдис, уырдæм. 
Кæддæр хъæдгæс Джиуæр йæхицæн цы мусонг скодта уыцы 
æрдузы, уый ныххæлæтдзаг ис, фæлæ уæддæр нырма лæууыд 
æмæ фæд рацыд (æви йæм цæугæ бакодта, уый нæдæр ингæны 
цур уыдис бæрæг, нæдæр ам) уыцы мусонгæй. Лæгтæ кæрæ- 
дзимæ бакæстытæ кодтой. Сæ дыууæйы цæсгæмттыл дæр зынд 
æбæрæг тас. Сæ дыууæ дæр цæмæйдæр кæй тарстысты, уый 
сыл зынд, фæлæ сын мусонгмæ уæддæр æнæ бацæугæ нæй. 
Иунæджытæ куы уаиккой, уæд сæ, чи зоны, сæ зæрдæты тас нæ 
бауадзид, фæлæ ныр кæрæдзийы æфсæрмæй, кæрæдзийы зæр- 
дæхудтæй тæрсгæйæ, æнæ дзургæйæ араст сты мусонгмæ. 
Дуар уæгъд æхгæд уыдис. Фыццаг æм Газан бавнæлдта, 
сындæг ыл рахæцыд æмæ... 
Бæхы раздæр... иугæр фæд мусонгæй рацыд, уæд нын, 
зæгъгæ, æнæбацæугæ нæ уыдзæн уырдæм, — ахъуыды кодта 
Газан æмæ йæ бæх развæлгъау æрдузы кæрон иу бæласы 
цонгыл бабаста. Ныр дыууæ дæр уыцы иу каст бакодтой му- 
сонгмæ æмæ дурдзавдау фесты дыууæйæ дæр. 
Сослан уæлгоммæ хуыссыд хъæдын сынтæгыл, йæ уæлæ 

Царды фæлтæртæ 
159 
æмбæрзт уыдис хъисыны зæронд. Йæ алывæрсты, стæй йæ 
уæлæ дæр калд уыд бирæ хус сыфтæртæ. Лæгтæ йæ уæлхъус 
алæууыдысты, стæй йын йæ улæфтмæ ныхъхъуыста Бибо. 
— Гæзæмæ цыма улæфы, — дызæрдыджы каст бакодта 
Газанмæ. Уыцы кастæй домдта Газанæй, цæмæй йæм уый 
дæр ныхъхъуса æмæ йæ хъуыды зæгъа. 
— Раст зæгъыс,— куы йæм ныхъхъуыста Газан дæр, уæд 
загъта æмæ лæппуйы бауыгъта: — Уазал æмæ æххормагæй 
йæ тыхтæ асастысты, фæлæ рæвдздæр. 
— Цы йын ис дæ зæрды? — афарста йæ Бибо.— Цыма 
йыл уый, Газаны бар фылдæр цæуы, уый фарст æй акодта. 
— Бæхыл æй нæхимæ, стæй та дохтыртæм,— йæ хъуыды 
цыбырæй загъта уый. 
— Нæхимæ хæстæгдæр у, фæлæ... — цыдæр ныфссастæй 
сдзырдта Бибо. Уый зæгъын дæр æй нæ фæндыд, фæлæ мыл, 
зæгьгæ, Газаны зæрдæ куы бахуда. Куы зæгьа, æфсæрмæй уæд- 
дæр куыд нæ скодта, йæ фыды хæдзармæ йæ ахæссыны кой. 
— Уый хыгъд дохтыртæм та дарддæр у, — йæ хъуыды 
йын бамбæрста Газан æмæ йын йæ зæрдæ уыцы дзырдтæй 
алхæдта. 
Бибо йæ къандзол фелвæста. Мæнæн ардыгæй нæхимæ 
æнæ къандзолæй дæр ницы уыдзæн, зæгъгæ, загъта æмæ... 
Лæппуйы къандзолы арæхстгай батыхтой. Газан бæхмæ сгæпп 
ласта, Бибо йæм лæппуйы слæвæрдта æмæ... Кæрæдзийæн, 
цы сæм æмбæлд, ахæм арфæтæ дæр нал ракодтой, афтæмæй 
Газан сæхирдæм фæраст ис, Бибо та йæ цæстытæ сæрфта, 
афтæмæй кастис йæ фæдыл... 
* * * 
Нинæ уæлгоммæ хуыссыд сынтæджы æмæ уæрæх цæсты- 
тæй кастис цармæ. Йæ алывæрсты æгуыппæг ыл афтæ æруæз 
кодта æмæ йæ бон улæфын дæр нал уыдис. 
Кæрты дуары уынæр йæ хъустыл куы ауад, уæд йæ хъус- 
тыл нæ баууæндыд. Искуы ма уыцы кæрты дуар афтæ æна- 
рæхст гомæй байгом уыдзæн, уый ныфс æй нал уыдис æмæ 
уый тыххæй нæ баууæндыд уыцы цæхгæр уынæрыл. Фæстаг 
бонты-иу Газан дæр æмæ хъæуæй æндæр исчи дæр уыцы 
дуар ахæм сындæггай æрбакодта, æмæ йæ уынæр никуы æр- 
байхъуыст Нинæмæ. Æмæ ныр та... 
— Кæм дæ, Нинæ? — æрбайхъуыст æм Газаны дзурын. 
Уый цыдæр ныфсы дзырд уыдис, фæлæ та ууыл дæр нæ бау- 
уæндыд Нинæйы тарст зæрдæ, уæддæр фестад. Исдуг, хъæц- 
цулы бынæй куыд рахызт, афтæмæй хъуамæ ауадаид дуар- 
мæ, фæлæ цы уавæры хуыссыд, уый абæрæг кæнын æрæф- 

160 
Кьæбысты Зауыр 
тыд нæ хъуыдыйы. Хуысгæ-иу кæддæриддæр æхсæвы хæдо- 
ны кодта æмæ... Ныр йæхимæ куы æркаст æмæ йæ дзаумæт- 
тæ иууылдæр, суанг ма къуымбил цъындаты онг дæр йæ уæлæ 
куы уыдысты, уæд исдуг фæтæригъæд кодта йæхицæн, стæй 
та бузныг фæцис, исты йæ уæлæ акæныныл æй бафæстиат 
кæнын кæй нал бахъуыд, уый тыххæй. 
Балкъонæй уыцы ивадæг цæстытæй куы кастис кæртмæ, 
уæд æм Газан рæвдаугæ хъæлæсæй сдзырдта: 
— Нинæ, уазал æмæ æххормагæй æгæр бирæ рæстæг баз- 
зад. Басыд æмæ бастад æмæ дæ сæр бахъуыд. Æхсыр ын 
ахъæрм кæнын хъæуы. 
— Арты хъарммæ йын нæй стæфсынгæнæн, Газан, фæлæ 
мын æй сынтæджы мæ цуры æрæвæр æмæ йæ мæ буары 
хъармæй схъарм кæнон, арт кæнын мæ бон дæр нæ бауыдзæн. 
Æхсыр та йын дæхæдæг ахъарм кæн, фæллад уыдзынæ, фæлæ 
ды мæнæй сæрæндæр дæ æмæ... дæ фæхъхъау фæдæн. 
— Уыдон мæ бар уадз, фæлæ йæ дарæс йæ буарыл нын- 
дæгъдысты цыдæргъуызон æмæ йын раивинаг сты. Уымæн 
мын аххуыс кæн,— афтæ дзургæ Газан лæппуйы йæ хъæбысы 
бахаста æмæ йæ Нинæйы уаты æрæвæрдта. 
Нинæ уыцы бонты хъизæмарæй, стæй ноджы фыддæр 
та, йæ хъуыры хæринаджы номыл кæй ницыуал ауагъта, 
уый йæ бынтон алæбырын кодта. Ныр æм нал дæр хæрын 
цыдис, нал дæр исты аназын, фæлæ йæ зæхх йæхимæ ласта 
æмæ та балæгъстæ кодта Газанæн: 
— Æз дын амæлон, Газан, ды мæм куы фæхъыг уай. 
Зонын æй, дæхæдæг мæнæй фæлладдæр дæ, фæлæ ма бафæ- 
раз. Мæнæн мæ бон бынтондæр ницы у. Мæ буар æнæуый 
дæр артау судзы æмæ куы нæ æрхуыссон, уæд мæ бон нæу. 
Стæй кæд ме ’муд æрцæуин. 
— Æрхуысс, Нинæ, дæ низтæ, — Газан ма йын йæ фæ- 
сонтыл йæ арм дæр æруагъта барæвдауыны охыл. Йæ буар 
æцæгæй куыд тæвд уыдис, уый пысултæй æддæмæ дæр хъардта 
æмæ ма Газан тæрсгæ дæр фæкодта. Батагъд æй кодта йæхæ- 
дæг: — Дæ уæлæдарæс ралас. Æвæццæгæн, хид дæр фæкод- 
тай æмæ дын уымæл дæр сты, стæй дæ буарыл дæр нындæгъ- 
дысты. Ралас сæ æмæ æндæр истытæ... Æз дæр дын аххуыс 
кæндзынæн. 
— Ды лæппумæ æркæс, мæхи уæлæдарæс мæхæдæг кæд 
раивин, — загъта Нинæ æмæ уал йæ халат раласта. Мидæгæй 
æцæг куыд уымæл уыдысты йæ дарæс, уый ныр фæхатыдта 
æмæ сæ райдыдта ласын. 
— Нинæ,— цыдæр æрбаймысыд Газан æмæ йæм адзырд- 
та, уыцырдæм кæсгæ нæ акодта, афтæмæй. 
— Цы кæныс, Газан? 

Царды фæлтæртæ 
161 
— Йæ буар ахæм уазал у ацы лæппуйæн. Мыййаг дæ 
ноджы куы суазал кæна æмæ... 
— Ма мын тæрс, Газан, — йæхи фæфидар кодта æмæ йын 
ныфсджын хъæлæсæй ныфс авæрдта. — Табу а бынаты фар- 
нæн, фæлæ нæ дыууæ дæр гомбуарæй куы уæм, уæд æм хуыз- 
дæр бандавдзæн мæ буары хъарм æмæ тагъддæр æрцæудзæн 
йæхимæ. 
— Мæнмæ дæр афтæ кæсы, фæлæ... 
Нинæ, мæгуыр, искуы ма йæ уарзон хъæбулы (афтæ йæ 
хуыдта иууылдæр; мæнæ афтæ йæ хъæбысы æрбакæндзæн, 
уый ныфс æй нал уыдис æмæ йын кæд зын уыд, уæддæр йæ 
уды цин йæ зынæй фæтыхджындæр ис æмæ йæ уый тыххæй 
тынгдæр нынныуæрста йæ хъæбысы, сыхæгтæ куы æрбам- 
бырд сты, уæд æй уыдонæн дæр æддæмæ рдйсын нæ бауагъта. 
Афтæ йын йæ хъæбысмæ ауагътой хъарм æхсыр йæ хъуыры. 
Бадардтой йын тæвды хостæ дæр æмæ лæппу сулæфыдис, 
чысылгай йе ’муд æрцыдис. Йæ цæстæй дæр ракастис. 
Лæппу йæхи куы æрæмбæрста, уæд фыццаг нæма зыдта, 
нæма æмбæрста æххæст, кæм ис, уый. Къуымты дзæгъæлы 
хаст кодта йæ цæстытæ. Хатт-иу сæ цыдæр тæпмæ фæцарæз- 
та æмæ-иу дзæвгар рæстæг æнæцæстныкъулгæйæ кастис уыцы 
иу бынатмæ. Иу рæстæджы та йæхиуыл æддæмæ рахæцыд 
æмæ дæрддзæфæй ныккаст Нинæмæ. Иудзæвгар æм фæкаст, 
стæй йæ бафарста: 
— Ды Гыцци дæ? 
— Гыцци дæн, уæдæ цы дæн, дæ сæрыл хаст фæуон! — 
лæппуйы сæр йæ хъæбысы ныккодта Нинæ. Йæхи буары судз- 
гæ тæвдæй æххæст не ’мбæрста (æниу ын хостæ цъус æрæп- 
пæрстой йæ тæвд æмæ фенгæсдæр исЗ, лæппу цæуыл дзуры, 
цæмæн æй афтæ фæрсы, уый. Лæппу та йæм ногæй ныккаст. 
Ногæй та йæхиуыл æддæмæ рахæцыд æмæ та йæм ныккаст, 
стæй афтæ зæгъы дызæрдыгæнгас хъæлæсæй: 
— Æмæ мын уæдæ заргæ цæуылнæуал кæныс? Дæ сы- 
вæрмæ мын кæй зарыдтæ, уыцы зарæг та мын акæн æмæ 
ногæй бафынæй уон. 
— Æ, дæ гыццыл низтæ дын бахæрон,— бахъынцъым кодта 
иу ацæргæ сылгоймаг. — Æвæццæгæн йæ фыртæвдæй цыдæртæ 
уайы йæ цæстыйыл æмæ йæ Гыццийы кой дæр уымæн кæны. 
— Мæ цæстытыл нæ уайы, — зæгъы фидарæй лæппу.— Мæ 
цæстытыл нæ уайы. Мæнæн мæ мад зарыдис... Мусонгмæ куы 
бацыдыстæм... Фыццаг мын йæхи нæма æвдыста... Æвдисгæ 
нæ, фæлæ мæм нæ зынд, фæлæ мьга дардæй зарыд... Зарыд 
æмæ йын æз йæ хъæлæс хъуыстон. Стæй мын, йæ уымы бæсты 
хайæ кæй рахаста йемæ, уыцы рухсæй мын ныррухс кодта 
«ердуз, уый фæстæ мæ мусонгмæ бакодта. Уым æз сынтæджы 
11 Къæбысты Зауыр 

162 
Къæбысты Зауыр 
хуыссыдтæн, уый та мын зарыд. Уыцы зарæг, дам, дын кæд- 
дæр... Мæ сьгоæры ма, дам, куы уыдтæ, уæд, дам, дын кодтон 
уыцы зарæг. Уый мын зарыд, æз та фынæй кодтон... 
— Гъæ, мæрдты рухсаг уа... — батыхст уыцы зæронд ус, 
кæд, зæгъгæ, мыййаг, рухс кæнинæгтæ домы йæ рухсы бади- 
наг мад æмæ йæ тыхст лæппуйы цæстытыл уымæн уайы. Йæ 
хъуыды æндæр сылгоймæгтæн дæр бамбарын кодта уыцы 
зæронд ус æмæ... 
Мыййаг ын, зæгъгæ, йæ домæн куы нæ сæххæст кæнæм, 
уæд йæ лæппуйы йæхимæ куы акæна, уымæй фæтарстысты 
зæронд устытæ æмæ Нинæмæ бахатыдысты. Фыццаг ын сæ 
зæрдæты æхсайæн радзырдтой, бамбарын ын кодтой, сæ зæр- 
дæтæ сæм цы сдзырдтой, уый æмæ йæм бахатыдысты, иу- 
дыууæ кæрдзыны ракæнæм, зæгъгæ, æмæ йын рухс зæгъæм. 
Нинæйæн йæхи бон ницы уыд. Йæ бон дæр ницы уыд, 
стæй лæппуйы йæ хъæбысæй искуыдæм ауагътаид, уый дæр 
æй нæ фæндыд æмæ сын загъта: 
— Уæ фæхъхъау фæдæн, мæн ма батыхсын кæнут, æн- 
дæр... Ссадæй, æндæрæй уæртæ къæбицы сты... 
Уыдæттæ йæ файнуст зыдта æмæ скодтой æппæт дæр. 
Рухс зæгъынæн дыууæ кæрдзынæй фылдæр нæ уыдысты 
скæнинаг устытæ, фæлæ сын сæ хъуыды Газан куы бамбæрс- 
та, уæд сын загъта: 
— Цыфæнды хуызы дæр æртæ кæрдзыны хъæуы скæ- 
нын. Кæд федтат, Хуыцауы ном ма ссар, афтæмæй рухс кæн? 
Зæххыл алцы дæр Хуыцауы рафæлдисгæ кæд у, уæд уал уый 
ном хъæуы раздæр ссарын, стæй та... Æнæуый дæр махмæ, 
ирон адæммæ алы хатт дæр раздæр Хуыцауы ном ссарынц. 
Æртæ кæрдзыны хъæуы скæнын Хуыцауы номыл, рухс кæ- 
нынæн та хицæнæй дыууæ кæрдзыны. Стæй, иугæр рухс кæ- 
нут, уæд сыхæй дæр иу-дыууæ лæгмæ хъæуы фæдзурын... 
Цыбыр дзырдæй, иу гыццыл фынг саразут æмæ уыцы мæгуы- 
рæн дæр зæгъдзыстæм рухс, стæй лæппуйæн йæхицæн дæр 
акувын куыд нæ æмбæлы? 
Сосланы хъæуы сывæллæттæ уæлдæфы тæхгæ (ленкгæн- 
гæ) куы федтой, уæд æм бирæтæ æнæууæнчы цæстæй акасты- 
сты. Уæдæй фæстæмæ йæ цæстæй ничиуал уыдта, фæлæ дзы 
бирæтæм афтæ каст, цыма уыцы лæппу зæд фестад, адæм æй 
цæстæй нал уынынц, фæлæ сæ йæхæдæг уыны. Йæхæдæг 
алцы дæр уыны æмæ дзы тæрсын райдыдтой. Тарстысты уый 
тыххæй исты æвзæр ахъуыды кæнынæй, йæхи кæнæ йын 
йæхиуæттæй исты хуызы рахъаст кæнынæй, се ’взæры кой 
дæр ма уæд, фæлæ исты хуызы сæ кой ракæнынæй. Цыма сæ 
уыны... Сæ цуры куы нæ уа, уæддæр сæ уыны, дардмæ сын 
канд сæ ныхас нæ хъусы, фæлæ цы ахъуыды кæной, уый дæр 

Царды фæлтæртæ 
163 
сын сæ мидзæрдæтæм хъусы æмæ дзы бирæтæ æмризæджы 
рызтысты. Æхсæв-иу искуы уынджы, дард искуы дæр исты 
уынæр куы айхъуыст, уæд та-иу фесхъиудтой. 
Ацы хъуыддагæй бынтон уынгæджы боны бахаудта Хо- 
ситы хæдзарвæндаг. Хуыцау æй йæхимæ куы кодта... Хуы- 
цау æй йæхицæн зæдæн куы равзæрста, уæд ма йæ уыдоныл 
цæмæн ацардыдта? Цæмæн ма сæ сдзурын кодта йæ ныхмæ? 
Уый сæм æнæмæнг цæуылдæр хæрам уыдис Хуыцау, кæм- 
дæр йæ зæрдæхудты бацыдысты æмæ сын уымæй æмбарын 
кодта, йæ маст сæ нырæй фæстæмæ карзæй кæй исдзæн, уый. 
Бесæ нырмæ йæхицæй сæрыстыр цæмæй уыд, уый йын 
рувасы карды аныхъуырдау фæцис. Фæсмонæй хæры йæ 
хъиутæ, йæ былтæ нæмы. Цæмæн бакодта афтæ? Кæцæй йæ 
къухы фæцис уыцы æнæхайыры сагой? Уый йæм куы нæ 
уыдаид, уæд æй ахæм цæф, мыййаг, йæ къухæй куы нæ фæ- 
кодтаид, уæлдæфы цæмæй атахтаид, ахæм цæф æй, мыййаг, 
йæ къухæй куы нæ фæкодтаид... 
Фæлæ уым дæр йæхи сраст кодта. Раздæр æй никæмæн 
схъæр кодта. Исдуг раппæлинаг уыд йæхицæй, исдуг сæхи- 
мæ радзуринаг уыд, куыд æй фæцæф кодта, уый, фæлæ иугæр 
хъæуыл куы айхъуыст, лæппу фесæфт, зæгъгæ, уæд æй йæхи 
цæфы æфсон фæкодта æмæ, адæмы фыдæхæй тæрсгæйæ, ба- 
сусæг кодта, цы стыр цæф ын фæкодта, уый. Ныр иугæр 
хъæуыл ахæлиу ис ахæм хъуыды, зæгъгæ, йæ Хуыцау йæхи- 
мæ зæды хуызы акодта, уæд та уый дæр ахъуыды кодта æн- 
дæргъуызон: 
«Хуыцау уый мæнæн куы нæ аразын кодтаид, уæд уыцы 
сагой кæдæй нырмæ уыдис холлагдоны сæр хъайваны бын 
тъыст. Куы ничи йæ райста, уæд йæ разы кæцæй фæцис (уый 
размæ йæ Махар райста, дыргъдоны-иу кæрдойæ рæгъæд 
дыргътæ æрæппарыны тыххæй æмæ йын уым баззад). Кæд 
уый Хуыцауы фæндон нæ уыд, уæд сагойы бæсты иу гыццыл 
уис исты цæуылнæ фæцис йæ разы?..» 
Ныр иугæр бинонты ’хсæн рахъæр ис, зæгъгæ, нæм 
Хуыцау цæуылдæр хæрам уыд æмæ нæ ууыл уымæн ацар- 
дыдта, уæд уый дæр радзырдта, Хуыцау уымæн та цы сара- 
зын кодта, уый æмæ кувинæгтæ куы скодтой Сослан-зæдæн 
акувын, балæгъстæ йын кæныны тыххæй, уæд ацы сагойы 
кой дæр ракодтой æмæ йæ сусæгæй дзуармæ ахастой, уым 
æй сæвæрдтой. 
О, фæлæ лæппуйы разынд куы ахъæр ис хъæуыл, уæд 
уыцы хъуыдытæ иууылдæр ихы къæрттау атадысты. Хуыцау 
æй нæ акодта йæхимæ, тæхгæ дæр нæ кодта уæлдæфы æмæ 
ленк дæр. Уый деддæ (иугæр æй рахъæр кодта, уæд Бесæ йæ 
сагойы цæф дæр нал бамбæхста адæмæй) Бесæйы цæфæй 

164 
Кьæбысты Зауыр 
иудзæвгар асхъиудта æмæ сывæллæтгæм та афтæ фæкаст, цыма 
фондз бандæны бæрц атахтис уæлдæфы... 
Адæм æрсабыр сты. Афтæ тынг кæй фæтарстысты Сос- 
лан-зæдæй, уый тыххæй дзы чидæртæ сæхиуыл худгæ дæр 
фæкодтой, фæлæ ныр та æндæргъуызон ныхæстæ райдыдтой 
хæлиу кæнын адæмы æхсæн. 
Сослан йæ мады кой куы кодта (уæд Газан уым нæ уыд), 
уæд устытæ ахъуыды кодтой, зæгъгæ, лæппуйæн йæ тæвдæй 
цыдæртæ уайы йæ цæстытыл, стæй та йæ мад, дам, рухс 
зæгъын домы йæхицæн æмæ, дам, уымæн уайы йæ лæппуйы 
цæстытыл. Афтæ хъуыды кодтой æмæ рухскæнинæгтæ сара- 
зыны æфсон хæдзары сырæзт дзæбæх фынг. Кувæг зæронд 
лæг Хуыцауы ном куы ссардта, уæд уый фæстæ хъуамæ хæ- 
дзары кæстæртæн акуывтаид, кæстæрцух хæдзар у æмæ хъуа- 
мæ Мады-Майрæммæ балæгъстæ кодтаид, цæмæй сын радта 
цæрыны гуырдтæ, парахат кæстæртæ, фæлæ йæм йæ ус ба- 
цыд хæстæг (иннæ устытæ йæ барвыстой) æмæ йын йæ хъу- 
сы бадзырдта, ацы фынг цы хъуыддаг расайдта, уый. Загъта 
йын, ныр уал, дам, рухс зæгъ мæнæ Сосланы мадæн. Лæп- 
пуйы цæстытыл, дам, ахæм хуызы уайы æмæ уый æнæмæнг 
йæхицæн рухс зæгъын домы. 
Хистæры нæма фæндыд ахæм куывд, фæлæ иугæр сыл- 
гоймæгты афтæ фæнды, иугæр ацы фынгæн йæ бындуры уыцы 
хъуыддаг лæууы, уæд ма йын цы гæнæн уыд?. 
Газан дæр рухс загъта, стæй адæмæн радзырдта, Бибои- 
мæ æмхуызон фын куыд федтой æмæ стæй уæлмæрдæй, ком- 
коммæ Сосланы мады ингæнæй æрдузы цатырмæ цыдæр 
уæлæнгай фæдыл куыд рацыдысты æмæ Сосланы афтæмæй 
куыд ссардтой, уый. 
Ацы ныхæстæм хъусгæйæ фынгыл бадджытæй алкæмæн 
дæр йе уæнгтæ куыд ныррызтысты, уый фæзынд сæ цæсгæмт- 
тыл. Зæгъгæ дзы ничи ницы кодта. Иудзæвгар дурдзавдау 
фæбадтысты. Сдзурынхъом дзы ничиуал уыдис. Уый фæстæ 
дæр ацы хъуыддаджы фæдыл ничи ницы загъта. Ничи ницы 
дзурын суæндыд, фæлæ дзы алчи дæр ахъуыды кодта, зæгъ- 
гæ, Сосланы йæ мад акодта йæхимæ. Комкоммæ йæ йæхи 
ингæнмæ акодта, стæй йæ рарвыста фæстæмæ. Рарвыста йæ 
цыдæр хъуыддæгтæ аразынмæ æмæ... Хуыцау бахизæд, уый 
иу дзырдæй дæр фæхъыг кæнын. Кæмæ фæкомыхæлд уа, 
ууыл туджы зæйтæ рауадздзæн. Мæрдтæ йæ дзæгъæлы нæ 
рарвыстой... 
Ады хъуыддаг та Хоситæм дæр бахæццæ ис. Ныр та мæрд- 
ты Барастыры раз фесты цыдæр азымджын. Ныр та сыл æй 
уый сардыдта æмæ уыдонæй уымæн райдыдта мæрдтæм æмæ 
уырдыгæй фæстæмæ йæ фæндаг. Ныр та рухсы фынг сарæз- 

Царды фæлтæртæ 
165 
той æмæ рухсытæ фæкодтой Сосланы мадæн, йæхицæн ын 
нæдæр рухс загътой, нæдæр ын йæ цæрæнбоны тыххæй 
акуывтой. Мæрдтимæ нымайгæ у, æви удыгæстимæ, нæ зыд- 
той цыхуызæн куывд акодтаиккой! 
Цы куывд ын хъæуы, уый Хуыцау йæхæдæг зоны, æмæ 
куыд æмбæлы, ахæм хуызы йын барст уæнт нæ кувинæгтæ, 
зæгьгæ. 
Нинæйæн дохтыры хостæ дæр фæсабыр кодтой йæ тæвд. 
Афтæ тынг нал тыхст тæвдæй, фæлæ йæ низ фесæфт, йæ 
хъæбулмондаг зæрдæ кæй хурæй æфсæст, йæ хъæбулуарзаг 
зæрдæ йын кæй хур тавта, уый ма сæрæгасæй кæй федта, 
уадз рынчын дæр уæд, уадз йæ фыртæвд æмæ йæ фыртыхс- 
тæй дзæгъæлтæ дæр дзурæд (йæ мады кой цыхуызы кодта, 
уый йын Нинæ тæвды æфсон фæкодта, фын кæй федтой дыууæ 
лæджы, уымæ та уыйбæрц йæ хъус не ’рдардта). Ныр йæ 
къухы ис, йæ хъæбысы ис ныр æмæ йын нал дæр низæй исты 
тас у æмæ нал дæр Хоситы хуызæн хæлæг æмæ æнæцæстуар- 
зон адæмæй. Алкæй æмæ алцæй ныхмæ дæр йæхæдæг ныл- 
лæудзæн, уæддæр Сосланы æфхæрын никæмæн бауадздзæн. 
Йæ уд нывондæн хæсдзæн, йæ уд хъардзæн, цæмæй Сослан 
иу уырзы бæрц дæр æфхæрд макæмæйуал баййафа, йæ гыц- 
цыл зæрдæ макæйуал схуыст ныхасæй фæрисса. 
Йæ хъæбысы йæ ноджы арфдæр ныттыхта, ныр æм йæ 
буар дæр уазал æндæвдæй нал æндавы. Æрсабыр ис чысыл 
æмæ йæ ноджы тынгдæр ныттыхта йæ хъæбысы, афтæмæй 
бафынæй ис лæппу, мæгуыр. Ус йæхæдæг дæр уыйбæрц утæх- 
сæн æмæ фыдæбон, зæрдæриссæн бонтæ æмæ æнæхуыссæг 
æхсæвтæ арвитыны фæстæ ныр æрсабыр ис æмæ... Адæм сæ 
хæдзарæй куы аивылдысты, уæд уый дæр æрфынæй ис. 
Нинæ-иу, мæгуыр, хатт йæ мидфынæйæ фестъæлфыд. 
Йæ зæрдæ, йæ рынчын, фæлахс уд æххæстæй нæма æрæу- 
уæндыд, хур ыл кæй хурæй каст æмæ уыцы таваг хур, æх- 
цонæй æндаваг хур кæй аныгуылдæй аныгуылд æмæ йын 
дуне калмы хæрвау æнад уазалы ад кæй æрбайсæфтæй скод- 
та, уыцы хъæбул ма искуы йæ цæсты раз... искуы ма мæнæ 
гъенырау йæ хъæбысы уыдзæн, уый ныфс æй нал уыд æмæ 
ныр дæр æххæст нæма æрæууæндыд, ныр ын æй йæ хъæбы- 
сæй кæй ничиуал байсдзæн, ууыл. Нæма йыл æрл-ууæндыд 
æмæ та-иу уыцы сæнт стъæлфт фæкодта. Йæ цæстытæ-иу 
кæрæдзиуыл куы авæрдта, куы-иу арæдзæ-мæдзæ кодта, уæд 
та-иу цыдæр æнагъæддаджы нывтæ ауад йæ цæстытыл æмæ 
та-иу фестъæлфыд. Асгæрста-иу æй æмæ та-иу уæд æрсабыр 
ис йæ зæрдæ... 
Фæлæ иуахæмы цыдæр æнахуыр хъарм йæ зæрдæйы 
бынæй ралæсæн кодта, йæ гом гуыбыныл лæппуйы буарæй 
йæхи буары ’хсæнты алæстис суанг артæнты онг. 

166 
Къæбысты Зауыр 
Мæнæ хатт адæймаджы бæгънæг буарыл хиды æртах куыд 
хъармæй атулы æмæ уый куыд банкъары адæймаг, афтæ йæ 
банкъардта, фæлæ хиды æртах уыцы иу фæд акæны... Мæнæ 
æндахы хал куы аласай буарыл, афтæ иу лыстæг фæдыл алæ- 
дæрсы æмæ йæ адæймаг гæзæмæ цы банкъары, æндæр ницы 
фæд баззайы йæ фæстæ. Нинæйы буарыл уыцы æхцон хъарм 
æмвæтæнæгæй алæсæн кодта тыгъды зæйау æмæ дзы буар 
æгасæй цыдæр æхсызгон,æлхысчъытæ ацис. Нинæ та ныр 
дæр фестъæлфыд. Ахæм лæсæнæй цы азæй кодта йæ буарыл, 
уый нæ бамбæрста. Цыдæр дзы кæй азæй кодта, уый бамбæр- 
ста. Тынг дзæбæх æй бамбæрста, фæлæ цы хъуамæ уыдаид, 
уый йæм диссаг фæкаст æмæ фестъæлфыд. Йæхиуыл фæс- 
тæрдæм фæхæцыд æмæ йæ арм хъуамæ æруагътаид йæ гуы- 
быныл. Хъуамæ йæ федтаид армæй, фæлæ Сослан афтæ тынг 
æнгом бандæгъд йæ гуыбыныл... Йæ къухтæ армдæлгомæй 
æвæрд уыдысты усы артæнтыл тæккæ бичъы бынмæ. Цыдæр 
æнарæхст æвæрдæй сæ æрæвæрдта усы бичъы бынмæ артæн- 
тыл æмæ дзы афтæ тынг æндæгъд уыдысты, стæй йæ буарæй 
усы буарыл цы ныдзæвд, уый дæр афтæ æнгом æмбуар æр- 
цыд, æмæ се ’хсæнты доны æртах дæр нæ алæдæрстаид. Уый 
дзæбæх æрæсгæрста ус. Йæ арм дыууæ буары æхсæнты ала- 
сын уыд йæ зæрды, цы ауылæн кодта йæ гуыбыныл, уый 
басгарыны тыххæй уыд йæ арм дыууæ буары ’хсæн аласын, 
фæлæ дыууæ буары кæрæдзийæ судзины быны бæрц дæр 
фæзыхъхъыр кодтаид, уый йæ бон нæ бацис, стæй йæм афтæ 
фæкаст, цыма уыцы дыууæ æнгом буары куы фæхицæн кæна, 
уæд удмарæн æнад уазал фæмидæг уыдзæн, дыууæ буары 
кæм фæзыхъхъыр уой, уым æмæ... Цы дзы æрцæудзæн, 
уымæн ницы ма базыдта, афтæмæй Сосланы æрмттæй ца- 
вæрдæр хъарм судзингæндтæ аныхст усы артæнты. Уыцы 
судзинтæ куыд æхцон хъармæй аныхстысты йæ артæнты, уый 
бамбæрста æмæ лæппуйы йæ буармæ тынгдæр куы æрбангом 
кæнид, уый йæ бафæндыд. Æмæ йæ цæнгтæ куы æрбацæй- 
тыхта лæппуйы фæсонтыл йæхимæ йæ тынгдæр æрбалвасы- 
ны тыххæй, уæд уыцы судзинтæ, цыма сæ йе ’нарæхст фез- 
мæлдæй йæ буары арфдæр атъыста, уыйау фыццаг гæзæмæ 
рыстæй фелхынцъ кодтой буар. Стæй уыцы рыст дæр буа- 
рыл... Æгас буарыл нæ, фæлæ æрдæбон хъарм лæсæн кæ- 
уылты ацыд, уыцы артæнтыл апырх ис ацы æхцон риссаг дæр 
æмæ та усы бафæндыд лæппуйы йæхимæ тынгдæр æрбалва- 
сын. Уыцы уæлæнгай рыст тынгдæр куы банкъарид, уый йæ 
бафæндыд æмæ та бавнæлдта лæппуйы фæсонтæм. Хъуамæ 
йæ æрбалхъывтаид йæхимæ, фæлæ æххæст нæма æрбатыхс- 
тысты йæ цæнгтæ Сосланы фæсонтыл, афтæ йæ уыцы рысты 
тынг риссаг риуыгъдæй сриуыгъта. Цыма йын йæ артæнтыл 

Царды фæлтæртæ 
167 
исчи... Цыма йын сæ, цæхæраты карст чи скодта, ахæм исты 
йын ауагъдæуыд йæ артæнтыл, ахæм рыстæй йын срыстысты 
æмæ уыцы иу цъæхахст хъуамæ ныккодтаид, фæлæ æвип- 
пайды дыууæ армæй йæ былтæ ацахста æмæ йæ цъæхахст 
былты æхсæнæй æддæмæ нæ раирвæзт. Мыййаг, Газан куы 
райхъал уа йæ цъæхахстмæ, куы йæ фæрса, цы æрцыдис, цы 
кодтай, зæгъгæ, уæд ын цы зæгъдзæн, куыд ын бамбарын 
кæндзæн, йæ буар цытæ банкъардта, уыдон, уый нæ зыдта 
æмæ, йæ риуæй чи сцæйрæмыгъта, уыцы цъæхахсты йæ комы 
ныннымæг кодта. Баурæдта йæ, фæлæ ма, зæгъгæ, иу ахæм 
срæхуыст, уæд уый нал баурæдтаид. Уæд цьæхахст нæ, фæлæ 
ферра уыдаид æмæ цæмæйзон цытæ кодтаид... 
Уыцы иу срæхуысты фæстæ уæддæр йæ рæбыныкъæдзы 
æнцой фестад. Ныр æй Сосланы буар дæр æнцонæй суагъта. 
Ныр дыууæ буары æрдæбонау кæрæдзимæ афтæ æнгом æл- 
хъывд нал уыдысты æмæ... 
Сосланы буар æгасæй ризгæ куыд кодта, уый æнкъардга 
йæхи буарæй, фæлæ йæхæдæг ноджы тынгдæр рызт. Гæв-гæв 
кодтой сæ дыууæ дæр æмæ сæ дæндæгтæ кæрæдзиуыл хостой. 
Лæппуйы ныхыл йæ арм авæрдта. Уый уыдис цæхæр- 
калгæ тæвд. 
Нæ дыууæйæн дæр нæ тæвд схызтис, зæгъгæ, — афтæ 
ахъуыды кодта æмæ хъуамæ Газанмæ фæдзырдтаид... 
Зоны иу хъуыддаг: адæймагмæ тæвд куы вæййы æмæ 
уыцы тæвдæй ихæн куы райдайы, йæ буар ризын куы рай- 
дайы, уæд йæхи тынгдæр фæныуæрды хъæццулы, исты хъарм 
ма йæ уæлæ куы æрбамбæрзид, уый йæ фæфæнды, чысыл 
дæр йæ буар айгом ис, уæд та уазалы йæ уд сцæйхауы æмæ 
ма гæвгæвгæнгæ йæхи хъæццулы бын фæтъыссы. 
Иугæр сæ ризыны хъуыддаг тæвдæй сихæны аххос у, 
уæд хъуамæ Газанмæ фæдзырдтаид. Кæй зæгъын æй хъæуы, 
йæхицæн йæ бон нæ бауыдзæн хъæццулы бынæй йæхи рай- 
гом кæнын æмæ кæнæ хос райсын, кæнæ сæхиуыл ноджы 
исты æрæмбæрзын. Уый хъуамæ исчи бакæна æмæ... 
Газанмæ адзурон куыд загъта, афтæ йæхимæ æркаст 
æмæ... Талынджы йæ бæгънæг буар уынгæ нæ кодта, фæлæ 
зæрдæйæ хатыд, астæуæй уæлæмæ бынтон гом кæй у... Астæ- 
уæй уæлæмæ йыл лифы йеддæмæ ницы ис, хъæццул дæр иуыр- 
дæм æппæрст у, фæлæ йын уазал нæу. Ризы, фæлæ йын 
уазал нæу. Нæдæр ын тæвд у, нæдæр уазал æмæ уæд тынг 
бадис кодта... 
«Уæдæ ме уæнгтæ дæр куы нæ сты афтæ уæззау, — хъуы- 
ды кæны йæхинымæры. — Тæвд-иу мæм куы уыд, уæд ме 
уæнгтæ уæлæмæ сисын куы нæ фæрæзтон, змæлын дæр-иу мæ 
бон куы нæуыд æмæ ныр ахæмæй куы ницы æнкъарын, уæд...» 

168 
Къæбысты Зауыр 
Газанмæ нал фæдзырдта. Цыдæр дызæрдыг хъуыдытæ 
йæм фæзынд æмæ нал фæдзырдта Газанмæ. Мыййаг æй ис- 
тæмæй куы фæрса, уæд ын цы зæгъдзæн? Куыд ын бамбарын 
кæндзæн, цы банкъардта æмæ цы бавзæрста, уый? Ницы йын 
зоны æмæ уымæ нал фæдзырдта, фæлæ лæппуйы бафарста 
ныллæг хъæлæсæй. Газан кæм хуыссы, уырдæм сæ ныхас 
куыд нæ байхъуыса, афтæ ныллæг хъæлæсæй йæ бафарста: 
— Хъал дæ, Сослан? 
— Хъал дæн,— уыцы дзæбæх æнцонæй сдзырдта лæппу 
æмæ та уый дæр дис фæкаст усмæ. Адæймаг ихæн куы фæкæ- 
ны, йæ дæндæгтæ кæрæдзиуыл куы фæхойы, уæд йæ хъæлæс 
дæр ризгæ фæкæны æмæ амæн... 
— Исты дæ риссы, хъæбул? 
— Ницы мæ риссы. 
— Æмæ уæдæ дæ буар... — уымæй дарддæр æй йæ бон нæ 
бацис зæгъын. Цы хуызы йæ загътаид, уый нæ зыдта æмæ 
йæ ууыл ныууагъта. 
— Загьта мын, Нинæйы артæнтыл, дам, дæ æрмттæ сæвæр... 
— Чи дын загъта, хъæбул? 
Лæппу йæ цыма нæ фехъуыста, уыйау æнæисты сдзур- 
гæйæ фалæрдæм азылд. Йæ синтæ Нинæйы артæнты бын 
нæмæгау бакодта, хъæццулы бынты ма йæм уазал уддзæф 
кæцæй хъардта, уым ын йæ кæрæтты йæ быны æрбатъысты- 
тæ кодта, стæй иу арф улæфт скодта æмæ... Йæ фынæй сым- 
сым райхъуыст. 
Лæппуйæн йæ хъæлæс уыдис сыгъдæг. Цы цалдæр æнæр- 
хъуыды дзырды йæм скодта, уыдон зæлланг кодтой. Дзæнгæ- 
рæг исты æфсæйнаджы баныдзæвдæй куыд ныззæлланг кæны, 
уый æнгæс зæлланг кодта йæ хъæлæс, йæ улæфт уыдис сабыр 
æмæ сыгъдæг. Цыма уæззау куысты фæстæ æрынцад, уыйау 
ма уыцы иу арф улæфт ныккодта, стæй йæхи æрныуæрстытæ 
кодта æмæ æнæмæтæй... 
Афтæ зындис, цыма æнæмæтæй, цыма йæ æппындæр 
ницы хъыг дары, уый улæфтæй улæфыд, сабыр сым-сым код- 
та æмæ уымæй Нинæйы зæрдæ æлхæдта, фæлæ уый хыгъд 
йæ æнæрхъуыды (йæхинымæры йын афтæ рахуыдта, цы цал- 
дæр дзырды йæм скодта, уыдон) ныхæстæй та рисгæ фæкодта 
йæ зæрдæ. Кæд, мыййаг, истæмæй фæтарстис, зæгъгæ, дзæ- 
гъæл хъæды, кæд, мыййаг, йæ зонд исты фæсахъатджын ис, 
уæд ма афтæмæй куыд уыдзæнис, куыд ма цæудзæнис адæ- 
мы, йе ’мгæртты рæгъы?.. 
Æхсæвы сыхаг хъæуæй кæй æрбакодтой, уыцы дохтыр 
ма сæм райсомы дæр æрбауад. Рынчындонмæ йæ æнæмæнг 
акæнын кæй хъæуы, уый сын загъта æмæ сæ бафарста, исты 
ныфс сæ ис машинæйæ, зæгъгæ, науæд уый фæдзура горæт- 

Царды фæлтæртæ 
169 
мæ æмæ рарвитой машинæ. Йæ ныхасы уагæй бæрæг уыдис: 
уый дзырдæй машинæ æрбарвитдзысты горæтæй, фæлæ йын 
Газан загьта, мæнæ сыхæгты лæппу йæхи машинæйыл ис ам, 
зæгъгæ, æмæ нæ уый акæндзæн. 
* * * 
Газан разæй шофыры цур бадтис æмæ сæхицæн сындæг 
ныхас кодтой цæуылдæрты. Нинæ Сосланы йæ хъæбысы æр- 
батыхта, афтæмæй бадтысты фæстаг бадæныл. 
Сослан бадтис æнцад. Хатт-иу цыдæргьуызон стьæлфæгау 
фæкодга, цыма искæимæ ныхас кæны, афгее-иу цыдæртæ сдзырд- 
та. Нинæ-иу æй хъуамæ истæмæй афарстаид, фæлæ та-иу лæп- 
пу цæхгæр фæсабыр ис æмæ та-иу дзæвгар рæстæг æнæисты 
сдзургæ æмæ сызмæлгæйæ бадтис. Иу хатт та тынг куы фес- 
тьæлфыд æмæ кæимæдæр ныхасгæнæгау цыдæртæ куы сдзырд- 
та, уæд ын Нинæ йæ цæстытæм бакаст æмæ йæ бафарста: 
— Мыййаг, истæуыл тыхсыс, мæ хъæбул? 
— Сослан ын цыма йæ ныхас хъусгæ дæр нæ фæкодта, 
уыйау сызмæлыдис æмæ бынтон æндæр цыдæр хуызы бафарс- 
та уый дæр... 
— Куы йæ бафæрсон, уæд мын æй зæгъдзæнис? 
Ацы фарстæй Нинæ фергъуыйау ис. Уый йæ фарсты 
дзуапп кæй нæу, фæлæ æндæр кæйдæр йæхæдæг фæрсгæ 
кæй кæны, уый бамбæрста æмæ та йæ афарста? 
— Кæимæ дзурыс, Сослан? 
Уый та ацы фарстмæ дæр йæ хъус не ’рдардта, фæлæ 
Нинæйы астæуыл йæ цæнгтæ æрбатыхта æмæ йæ бафарста: - 
— Дæхицæн сывæллæттæ куы уа, уæддæр ма мæ афтæ 
уарздзынæ, Нинæ? 
— Æ, дæ сæрыл хаст фæуон, мæ хъæбул, — йæ хъæбысы 
йæ тынг æрбалхъывта Нинæ æмæ йын йæ ныхæн апъа кодта. — 
Куыд нæ дæ хъуамæ уарзон, мæ хъæбул? Дæу фæсфæдæй 
мын цард царды ад куы нал кодта, мæ хъæбул. Мæхи æххор- 
магæй хъизæмайраджы мардæй амарыны фæнд куы кодтон, 
уæд? Дæуы йеддæмæ мын чи ис ацы дунейыл, дæ низтæ дын 
бахæрон? Уæдæ ма æндæр кæй уарзон? Мæнæн Мады Май- 
рæм хъæбулы номыл цы лæвæрдта, уымæй мын дæу куы схай 
кодта, дæ нывонд фæуон, уæд ма æндæр цæй хъæбулмæ æн- 
хъæлмæ кæсын? 
Лæппу ницы дзырдта. Ницы дзырдта æмæ Нинæмæ афтæ 
фæкаст, цыма уымæ хъусгæ дæр нæ кæны. Цыма уымæ нæ, 
фæлæ æндæр кæмæдæр хъусы, цыма æндæр искæимæ ныхас 
кæны, афтæ фæкаст Нинæмæ. Уый дæр йæ дзурын ныууагъ- 
та æмæ йæм сусæгæй хъуызгæ каст æркодта. Цыма йæ буар 

170 
Къæбысты Зауыр 
ихæнрызт скодта, афтæ йæм фæкаст æмæ йæ хъуамæ афарс- 
таид, цы кæныс, зæгьгæ, фæлæ куыддæр уый зæгьынмæ йæхи 
рарæвдз кодта... Зæгъынмæ дæр нæ, фæлæ уал раздæр лæг- 
тæм йæ хъус адардта. Мыййаг, исты фæхатыдтой, мыййаг, 
сын сæ ныхасмæ исты хуызы æрбайхъуыстой æви дарддæр 
сæхи ныхас кæнынц, уымæ уал байхъуыста. Лæгтæ уыдо- 
нырдæм æппындæр сæ хъус нæ дарынц. Æрымысыдысты сæ 
рагон царды хабæрттæй цыдæр хъæлдзæг цаутæ æмæ сæ æн- 
дæр ничиуал æндавы. Худынц, афтæмæй ныхас кæнынц. Уый 
Нинæйæн æхсызгон уыд. Æгайтма сæм нæ дарынц сæ хъус. 
Æгайтма сæхи бар сты. 
Хъуамæ афарстаид лæппуйы, цы кæныс, мыййаг, дæ исты 
хъыгдары, зæгъгæ, фæлæ йæ раст уыцы рæстæджы йæ артæн- 
тырдыгæй цыдæр рæхойæгау скодта. Цыма йæ артæнты цы- 
дæр риссаг лæудæй фæлæууыд, афтæ йæм фæкаст æмæ фев- 
нæлдта, кæм æй срæхуыстæуыд, уыцы ранмæ февнæлдта, фæлæ 
уæдмæ рыст цæхгæр фæлæууыд æмæ та уæд ногæй лæппумæ 
æркаст. Уый йæ сæр усы риуыл бавæрдта æмæ цыма фынæй 
æрцис, афтæ фæкаст Нинæмæ. Ус ын йæ сæр дзæбæхдæр æр- 
бакодта йæ хъæбысы. Йе ’рдæбоны æнæрхъуыды дзуаппытæ 
дæр та йын йе нæниздзинады æфсон фæкодта. Нырма йе уонг 
йæ гаччы не ’рбадт. Нырма йыл йæ уазалдзыд дæр æххæст не 
’ртæфст, ахъуыды кодта Нинæ æмæ дзæбæхдæр æрбадт, лæп- 
пуйæн фынæй кæнынæн æнцондæр куыд уыдаид. 
* * * 
Дохтыртæ Сосланы федтой. Фесгæрстой йæ æмæ йæм, 
цас æмбæлы, уымæй уæлдай иу цъус тæвд кæй уыд, æндæр 
æм сæ зæрдæ ницæмæй фехсайдта æмæ бафарстой Нинæйы, 
уæддæр æм цæмæй æхсайы уæ зæрдæ, зæгъгæ? Нинæ сын 
радзырдта, хъуыддаг куыд æрцыд æмæ стæй цалдæр боны 
лæппу (Сосланы кой-иу истæй тыххæй куы кодта, уæд æй 
алы хатт дæр сывæллон хуыдта, фæлæ йæм ныр уыцы дзæ- 
бæх уонгджын, бæрзонд, цыбырдзырдæй, дзæбæх лæджы 
бынæвæрд равдыста æмæ йæ сывæллон схонын йæ цæст нал 
бауарзта) хъæды хæлддзаг мусонджы куыд баззад, уыдæттæ. 
Ацы уазалы афтид хъæдын сынтæгыл хуыссыд сыфтæрты 
мидæг æмæ дзы уазал куыд нæ бацыдаид, зæгъгæ? 
— Цал æхсæвы фæдæ æддæ, ома мусонджы мидæг? — 
дохтыр йæхæдæг бафарста Сосланы. Иугæр ын йæ низы, 
ома, цæмæй йæм æхсайы сæ зæрдæ, уый куы загътой Нинæ 
æмæ Газан, уæд сæ æддæмæ рарвыста дохтыр. Ныр уыдысты 
сæхæдæг, æцæг ма сæм медицинон хо дæр æрбацыд. 
— Нæ йæ зонын,— йе уæхсчытæ фелхъывта Сослан. 

Царды фæлтæртæ 
171 
— Ау, уыцы лæппуйæн йæ цæст скъахтай, æви йын цы 
сарæзтай... О, æмæ йын йæ цæст куы скъахтай... 
— Нæ йын сакъахтон йæ цæст,— фидарæй загъта лæппу. 
— Уæдæ? — хынцфарст æй акодта дохтыр. 
— Мæнæн загъта, йæ цæстьггыл, дам, ын дæ æрмттæ æмæ... 
— Чи дын загъта? — дисгъуызæй йæ афарста дохтыр, 
фæлæ Сослан ахæм бадтæй бадтис, цыма уыцы фарст уымæ 
нæ, фæлæ æндæр кæмæдæр радта дохтыр. — Дæу куы фæр- 
сын, чи дын загъта, мæ цæстытыл, дам, мын дæ æрмттæ 
авæр, зæгъгæ? 
— Нæ йæ зонын,— йе уæхсчытæ та фелхъывта. 
— Цы нæ зоныс? 
— Чи мын загъта, уый нæ зонын. 
— Хорз, уый ма зон, фæлæ уыцы бонæй, куы дæ ссард- 
той, уыцы бонмæ цас рæстæг рацыд, уый дæр нæ зоныс? 
— Нæ йæ зонын. 
— Дыууæ æмæ дыууæ цас сты? — дохтыр афтæ æнхъæлд- 
та, зæгъгæ, йæ зонд, æвæццæгæн, схæццæ ис æмæ уымæн 
ницы зоны. Æнхъæлдта афтæ æмæ йæм авæрдта, йæ хъуыды 
цæмæй бабæлвырд кæна, ахæм фарст. 
— Дыууæ æмæ дыууæ сты цыппар, — бамбæрста лæппу, 
дохтыр æй цæмæн афтæ бафарста, уый, фæлæ йæм нæ фæ- 
мæсты ис. Радта йын æмбæлон дзуапп. 
— Æмæ цыппарæй дыууæ куы раппарæм, уæд ма дзы цас 
баззайдзæн? 
— Дыууæ. 
— Азтæ дыл цал цæуы? 
— Ды мæ, æвæццæгæн, зондцух æнхъæлыс? — йæ мид- 
былты бахудт лæппу.— Нæ дæн зондцух. Цы зонын, уый дзæ- 
бæх зонын, цы нæ зонын, уый та... 
— Æхсæв-иу дын уазал нæ уыд? 
— Нæ мын уыд уазал. 
— Æмæ хъæды иунæгæй тæрсгæ дæр нæ кодтай? 
— Иунæг нæ уыдтæн,— загъта лæппу æмæ ма йæм баф- 
тыдта: — Мæ мад мемæ уыдис. Уый цур ницæмæй тарстæн, 
стæй мæ сыфтæртæй, хъисынæй æмбæрзта æмæ мын уазал 
нæ уыд. 
— Дæлæ демæ чи ис, уый дæ мад у? 
— Уый мæ фыды хо у. 
— Æмæ уæдæ дæ мад кæм ис? 
— Ацыдис. 
— Кæдæм ацыдис? 
— Кæцæй мæм æрбацыд, уырдæм ацыдис. 
— Æмæ дæм кæцæй æрбацыдис? 
— Мæрдтæй... 

172 
Къæбысты Зауыр 
— Хынджылæг кæд кæныс, уæд ацу æмæ, æхсæв-иу хъæ- 
ды демæ чи уыд, уыцы мадæй хынджылæг кæн! — лæппуйы 
ныхæстæ зондхъуаджы ныхæстæ кæй нæ уыдысты, уый дзæ- 
бæх æмбæрста дохтыр. Иугæр йæ зонд йæхимæ ис, уæд та 
хынджылæг кæны æмæ йæм фæмæсты ис. 
— Мæсты ма кæн, дохтыр,— сабыр ныхасæй йын загъта 
лæппу.— Мæсты кæнын нæ хъæуы. Æз хынджылæг нæ кæ- 
нын. Цы уыд, уый дын дзурын. 
— Æмæ уæдæ дæ мад кæд мард у, уæд куыд рацыд мæрд- 
тæй? Æви дын кæд мард нæу, фæлæ дæ ныууагъта æмæ кæ- 
дæмдæр, кæйдæр фæдыл афардæг ис. Ды йæм мæсты дæ æмæ 
дзы ахæм фыддæрадæн ныхæстæ уымæн кæныс? 
— Мæ мад амард, æз куы райгуырдтæн, уыцы æви уый 
фæстæ бон. 
— Æмæ уæдæ куыд рацыд мæрдтæй? 
— Рацыд, — йе уæхсчытæ фелхъывта Сослан æмæ ма 
бафтыдта: — Мæн фæндонмæ гæсгæ ис мæрдтæй рацæуæн. 
Мæ хæстæджытæн, стæй мемæ чи ныхас кæна, уыдон хæс- 
тæджытæн дæр ис рацæуæн. Кæд дæ дæ уымы бæсты хиуæт- 
тæй исты базонын фæнды. 
— Ныууадз мæ, дæ хорзæхæй,— фæкодта дохтыр æмæ 
æддæмæ ахызт. 
Дохтыр тынг тæригъæд кодта Сосланæн. Йæ бакаст, йе 
сныхас, йæ фезмæлд — иууыл зæрдæмæдзæугæ, афтæмæй йæ 
зонд нал ис йæ бынаты. Æвæццæгæн, ыл хъæды исты фыдбы- 
лыз æрцыд æмæ... Уæддаер æм йæ ныхæстæ худæг кастысты 
æмæ сыл сусæгæй худтис. Йæ уыцы цæстæй йæ худт æмбæхста 
дохтыр лæппуйæ æмæ йын уый æцæгæй уынгæ кодта, фæлæ йæ 
зæрдæйы цæстытæй та алцы дæр уыдта æмæ йын афтæ зæгьы: 
— Мæ ныхæстыл не ’ууæндыс. Хиирхæфсæны хуызæн дæм 
кæсын, фæлæ ма кæс. Ныртæккæ дæ мад лæууы мæ разы... — 
Дохтыр тагъд æрбаздæхт æддейæ æмæ йæ фæдыл фæзынд йæ 
мады æндæрг дæр (æндæрг йæхæдæг загъта, чи у, уый). 
— Мæ мад раджы амардис,— йæ ныхас ын фескъуыдта 
дохтыр. 
— О, амардис дæ мад... Раджы нæ, фæлæ ма, ды астæук- 
каг скъолайы куы ахуыр кодтай, уæд. Фæрынчын ис дæ мад. 
Дæу уæдмæ фæндыд хæдтæхæг скъæрæг куы суыдаис, уый. 
Фидарæй дæм уыд уыцы фæнд, фæлæ дæ мады бирæ уарз- 
тай. Фæндыдис дæ уымæн баххуыс кæнын, йæ низ ын фæсу- 
рын. Уый тыххæй дæ хъуыды аивтай æмæ ахуырмæ бацыд- 
тæ мединститутмæ. Фæлæ дæм нæ банхъæлмæ каст дæ мад. 
Дохтырæн йæ цæстытæ доны зылдысты. 
— Æндæр ма, æндæр ма? — афарста йæ цымыдисæй дохтыр. 
— Дæ галиу дæларм, дам, дзидзимæ хæстæг ис æртæти- 

Царды фæлтæртæ 
173 
гьон сау стъæлф. Ахæм стъæлф мæ мадæн та ис уæртæ йæ 
галиу уадулыл. 
— Ис дын æцæг ахæм стъæлф? — бафарста йæ медицинон хо. 
Дохтыр йæ сæхтæджытæ рафтыдта æмæ сын равдыста 
йæ дæларм. Æцæгæй дзы уыдис ахæм æртæтигьон стъæлф. 
— Раст у, æцæг ахæм стъæлф ис дæ мадæн та йæ уадулыл. 
— Раст зæгъ, мæ мады æндæрг дæм мæ ныхæстæм гæсгæ 
æрбацыд? — цымыдисæй йæ бафарста дохтыр.— Æз ын æр- 
бакодтон, мыййаг, йе ’ндæрг? 
— Ды йæ не ’рбакодтай. Уыдон сæхæдæг æрбацæуынц, 
уымæн æмæ сын æз дæн дуар1. 
Дохтырæн йæ бон дзурын ницыуал уыдис. Лæппуйы 
фæстæмæ арвита, æви йæ схуыссын кæна рынчындоны, уымæн 
дæр ницыуал зыдта, фæлæ стæй ахъуыды кодта, зæгъгæ, иугæр 
ахæм пахуымпар адæймаг у, уæд дзы, чи зоны, адæмæн исты 
пайдайы лæг рацæуа. Кæд æддæ, æцæгæй, бирæ баззад, уæд 
та йын йæ æнæниздзинад дзæбæх басгарын хъæуы. Уыцы 
уазалы йыл мацы æрцыдаид... Чи зоны, æддæмæ нæма зыны 
йæ низ, уæд... 
Сосланы схуыссын кодтой рынчындоны, фæлæ йын Ни- 
нæйы нæ бауагътой йæ цуры лæууын. Нæхимæ, дам, ис фаг 
хъусдарджытæ. Алы æхсæв дæр радгæс вæййы дохтыр, стæй 
медицинон хо, зилæг сылгоймæгтæ. Сымах лæуд ницы пайда 
у, фæлтау-иу æй рæстæгæй-рæстæгмæ абæрæг кæнут,— загъ- 
та дохтыр æмæ рацыд. 
* * * 
Хъазыны мæт та ма кæй уыд, фæлæ хæдзармæ дæр йæ 
къах никæй хаста сывæллæттæй. Цалынмæ адæм Махары 
алыварс хъомпал кодтой, уæдмæ уыдон дæр хъуызгæ кастæй 
кастысты, сусæгæй хъуыстой адæмы ныхæстæм чи йе ’мбæх- 
сæнæй, чи та адæмы фæсчъылдымтæй. 
Дзерассæ раздæр, Махар æм йæ сахъат цæстæй йе 
’нгуылдзты ’хсæнты кæдæм каст, уым нал бамбæхст. Уыцы 
æмбæхсæн уæддæр зоны, зæгъгæ, уым та мæ куы агура, уый 
тæсæй уым нал бамбæхст, фæлæ Махармæ хæстæг иу дадæг 
мæкъуылы фæстæ æрныгъуылд. Æрныгъуылд, Махар ын бын- 
тондæр æнхъæл кæм нæ уыдаид, ахæм ран. Уым, уыцы мæ- 
къуылы фæстæ уæдмæ ничи æмбæхст. Уыцы мæкъуыл йæхæ- 
дæг сывæллæттæн сæ тæккæ гыццылдæрæй бирæ егъаудæр 
нæу. Кæй хъуамæ бамбæхстаид йæ фæстæ? 
1 Красимира Стоянова. Свят. Болгайраг пахуымпар сылгоймаг 
Ванга. (Автор). 

174 
Кьæбысты Зауыр 
Гыццыл æмæ æдыхæй æнæуый дæр никуы ничи уыд исты 
хæрзиуæг фенын æнхъæл. Уыцы дадæг мæкъуылмæ дæр ничи 
ницы æнхъæл уыд, æмæ Дзерассæ ныгьуылгæ дæр уымæн 
æркодта йæ фæстæ. Ам мæ ничи æнхъæл уыдзæн, зæгъгæ, 
æмæ дарддæр, йæ фæстæ дзæбæх бамбæхсæн кæмæн ис, уыцы 
цъеритыл куы азила, уæд Дзерассæ йæ тæккæ фæскъæбутæй 
рагæпп кæндзæн æмæ йæ... 
Махары цæст куы федта æмæ куы фæтарст, уæддæр та 
æмбæхсынмæ уырдæм бахауд. 
Цалынмæ адæм Махары мастыл уыдысты, уæдмæ Дзерас- 
сæ дæр ныгъуылдæй бадтис мæкъуылы фæстæ. Цы уыд, мæ- 
гуыр, уымæй ноджы ныггыццылдæр у. Фыртæссæй бампылд 
æмæ мæкъуылы фæстæ тымбыл къухы бæрц дæр нал ахадыдта. 
Бадтис ныгъуылдæй æмæ сусæг куыдæй куыдта. Махарыл ахæм 
бæллæх уый аххосæй æрцыдис æмæ мæстæй йæхи хордта. 
Махары йæ фыд йæ хъæбысмæ куы систа æмæ куы ацы- 
дысты, уæд адæм дæр айхæлдысты. Чи Бесæйы фæстæ цыд, 
чи та ма æфтауцдоны æмбондæн æддейæ лæууыд искæйтимæ 
æмæ ныхас кодтой, цы æнагъæддаджы фыдбылыз æрцыд 
Хоситыл, уый тыххæй. 
Æниу фыдбылыз, бæллæх цас æнагъæддаг уыд, уый дзы 
бирæтæ æмбаргæ дæр нæ кодтой, фæлæ... Адæмуæддæр адæм 
сты. Чи дзы Хоситæм уыд истæуыл хæрам, чи Газантæм ис- 
тæй тыххæй кæнæ хæлæг кодта, кæнæ сæм цæуылдæр мæсты 
уыд æмæ ныр иугæр се ’хсæн сывæллæтты аххосæй ахæм 
къæцæл асаст, уæд ма уыцы састыл фæйнæрдæм ахæцынæй 
йæ зæрдæ æхцон хæлбурцъ кæмæн кодта, ахæмтæ дзы уыдис 
æмæ, хъæрæй дзургæйæ, аххосаг куы Махары ’рдæм æп- 
пæрстой, куы та Сосланы ’рдæм. 
Нинæ æмæ Газан нырма сæхæдæг иунæгæй агуырдтой. 
Лæппуйæн уым искуы æмбæхсын æнхъæл уыдысты æмæ хъуыд- 
даг дардыл ахъæр кæной, уый нæ уыд сæ зæрды. Мæнæ 
æфтауцдоны уыдзæн. Кæд сæ хъæрмæ йæхи раргом кæнын 
нæ бауæнда, уæддæр ыл баныдзæвдзысты æмæ... 
Фæстагмæ сæм Сарди æмæ Зинæ дæр æрбаиу сты. Агур- 
гæ цыма Сосланы кæнынц, ахæм хуызы сæм æрбаиу сты, 
фæлæ сæхи чызг дæр никуыцæй зынд. Дзерассæ дæр иннæ 
сывæллæтты æхсæн нæ разынд. Фыццаг сæм æрыхъуыст, зæгъ- 
гæ, дыууæ лæппуйы ’хсæн ахæм хъаугъа (чи йæ хъаугъа 
хуыдта, чи — загъд, чи — хыл) æрцыд Дзерассæйы æвзагæй. 
Уый сæ ацардыдта кæрæдзиуыл. Куыд сæ ацардыдта, уымæн 
Зинæ дæр æмæ Сарди дæр ницы зыдтой, фæлæ чызг иннæ 
сывæллæтты æхсæн куы нæ разынд, уæд уый дæр агуырдтой. 
Хъæр æй нæ кодтой. Сæ чызг дæр ацы бæллæхы исты азым- 
джын у, уый хъæр нæ кодтой, сывæллæтты дзырдтæм дæр 

Царды фæлтæртæ 
175 
барæй сæ хъус цыма не ’рдардтой. Куы йæ сдзырддаг кæ- 
нæм, зæгъгæ, уæд хъуыддаг дардмæ ацæудзæн æмæ йæ сусæ- 
гæй хъавыдысты базонын, стæй та басусæг кæнын. 
Дзерассæ кæй фæстæ æмбæхст, уыцы дадæг мæкъуыл 
лæууыд тæккæ цæсты раз. Махар кæм лæууыд, адæм ыл кæм 
амбырд сты, уый тæккæ фæстæ лæууыд дадæг, Дзерассæ та 
нынныгъуылдис йæ фæстæ. Тæккæ адæмы цæсты раз уыдис 
мæкъуыл, фæлæ йæ фыркъаннæгæй цæсты нæ ахадыдта. 
Йæхæдæг зæххæй уæлæмæ гæзæмæ къуыпп цы дары, æндæр 
ницы у æмæ уый фæстæ чи хъуамæ бамбæхса, — афтæ хъуы- 
ды кодтой адæм æмæ уый фæстæ ничи агуырдта. Дзерассæ 
та, мæгуыр, цас æй тынгдæр агуырдтой, уыйас тынгдæр тарст 
æмæ фыртæсæй мыстау мæкъуылы бын баныгъуылд... 
Æппынфæстаг Зинæйы цæст æрхæцыд уыцы гыццыл да- 
дæг мæкъуылыл æмæ, æнхъæл дзы ницы уыд, фæлæ уæддæр 
æгас æфтауцдоныл кæм æрзылдтæн, зæгъгæ, уым ма ацы гыц- 
цыл мæкъуылы фæстæ дæр фенон æмæ... 
Тынг æм мæсты кодта Зинæ. Уæдæ кæм сыджыты аир- 
вæзт, зæгъгæ, мæсты йæм кодта æмæ йæ зæрды афтæ уыд, 
куыддæр æй ссарон, афтæ йæ дзæбæх хъуамæ рацъыччытæ 
кæнон, зæгъгæ, фæлæ йæ уыцы тæригъæддаг ныгъуылдæй 
куы ауыдта, уæд йæхи зæрдæ æрбауынгæг си. Ноджы йæм 
чызг йæ цæстытæ уыцы хъавгæ ризгæ зылдæй куы сзылдта, 
уæд уыцы цæстытæй уыйбæрц тас æмæ лæгъстæ лæдæрст æмæ 
цъыччытæ нæ, фæлæ йæхæдæг чызджы цур æрхауд æмæ йæ 
цæссыгтæ ставд къуыбæрттæй æргæр-гæр кодтой. 
— Гыцци,— ризгæ хъæлæсæй сдзырдта чызг æмæ чъызгæ 
бавнæлдта йæ мады цонгмæ, — æз æй барæй нæ сардыдтон, 
гыцци. Мæ аххос æй барæй кæнынц. 
— Нæ, нæ, мæ хъæбул, дæу аххос æй ничи кæны æмæ ды 
тæрсгæ мацæмæй кæн. 
— Уæдæ ам устытæ цæмæн дзырдтой. Дзерассæ, дам, сар- 
дыдта дыууæ лæппуйы кæрæдзиуыл? — æцæгæй цы фехъуыс- 
та, уымæй бафарста чызг. 
— Сывæллæттæй дæм чидæр цæуылдæр хæрам у, мæ чызг, 
æмæ йæ уый æрымысыд, æндæр дæу ничи азымджын кæны. 
Стæй, адæм æй куыд сдиссаг кодтой, ахæмæй дæр, дам, дзы 
ницы ис. Махарæн йæ риссаг цæст æнæуый дæр лæмæгъ у, 
ноджы йын, æй, æвæццæгæн, Сослан фæцагайдта æмæ йæ 
туг рацыд... 
— Цæй, уыдонæн сæ амонд сæхи, — сыстад Зинæ æмæ 
Дзерассæйы цонгыл дæр рахæцыд.— Цæуæм, науæд дæ дæ 
фыд та адæмы хæдзæртты агуры. 
Чызг дæр растадис æмæ цыдис йæ мады фæрсты, фæлæ 
йæ цæмæйдæр бафæрсын фæндыд æмæ нæ уæндыдис афтæ 

176 
Къæбысты Зауыр 
бафæрсын. Уæндгæ дæр нæ кодта æмæ, куыд бафæрса, уый 
дæр рæстмæ нæ зыдта. Æппынфæстаг та Зинæ куы сдзырдта, 
адæмы æхсæн фыдæвзаг чи тауы, уыдонæн се ’взæгтæ бахус 
уæнт, зæгъгæ, кæд Сослан дæр æмæ Нинæ дæр никæмæн 
ницы кæнынц. Алкæмæн сæ дзæбæхдзинад фæфæнды æмæ... 
— Æмæ Махарæн дæр дзæбæхдзинад фæндыд Сосланы, 
гыцци? — цæмæдæр цыма йæ зæрдæ фехсайдта чызгæн, афтæ 
йæм фæкаст æмæ цæхгæр афарста йæ мады. 
— Цы йæ фæндыд, уымæн ницы зонын, фæлæ йын йæ 
цæст цæмæн хъуамæ къахтаид? Дедде йын дзы, æвæццæгæн, 
хæлмаг цыдæр уыдис æмæ уый куы фæцагайдта, уæд йæ туг 
рацыд... 
— Махары дзурын мыл афтæ цыдис, гыцци, мæ сахъат 
цæстæй, дам, цыдæр сырх зиллæччытæ уынын. Кæд, мый- 
йаг, Сосланы къухы февнæлд мæ сæрæн куыд фæхос ис, 
уымæн дæр... 
— Дæ сæрæн Сосланы къух нæ, фæлæ сыгъдæг уæлдæф 
фæхос ис, мæ чызг, æмæ-иу ахæм ныхæстæ ма кæн, науæд 
дыл исчи фæхуддзæн, — афæдзæхста йæ мад æмæ чызг дæр 
дзургæ ницыуал кодта, фæлæ йæ хъуыдыйæ уæддæр нæ ай- 
рох ис ацы хабар. Иунæгæй-иу куы аззадис, уæд та-иу йæ 
зæрдыл æрлæууыдис, Сикъойы тыххæй Сослан цытæ ныф- 
фыста, уый. Ахуыргæнæг сын къласы куы бакаст Сосланы 
фыст, уæд æй уый фæстæ Дзерассæ хибарæй бафарста, уый 
æцæг уыдис, зæгъгæ? Сослан йæ мадæй расомы кодта, кæд, 
дам, дзы иу дзырд дæр мæнг ис. Уæдæ йæхи сæры хъуыддаг 
дæр Дзерассæмæ, йæ мад ын æй куыд дзуры, афтæ йæм раст 
нæ кæсы. Уый размæ дæр хæдзары бирæ хæттыты систа йæ 
сæрбæттæн, хатт-иу æй æгас æхсæв æнæбастæй дæр ныу- 
уагъта. Æмæ уæдæ уыцы сыгъдæг уæлдæф уæдмæ кæм 
уыдис?.. О, æмæ йæ тынг фæнды, Махарæн дæр афтæ куы 
феххуыс уаид Сосланы къух, уый. Рагæй бæллы, исты ахæм 
диссаг куы æрцæуид æмæ Махар йæ цæстæй уынгæ дæр куы 
скæнид, æмæ йын афтæ фыдуынд дæр куы нал уаид. 
«Нæ, æз Сосланæн зæгъдзынæн æмæ ма йын ноджы иу 
хатт авæрдзæн йæ арм йæ цæстыл,— хъуыды кодта чызг, 
Махарæн æй ахæм хæрзиуæг цæй тыххæй фæндыд, уый æм- 
баргæ нæ кодта, фæлæ йæ фæндгæ æцæгæй кодта æмæ дзырдта 
йæхицæн, кæд ма Сослан фæзына (уый фæстæ та, кæд ма 
рынчындонæй дзæбæхæй рацæуа, уæд), æнæмæнг ын зæгъ- 
дзæн æмæ йæ къух ноджы иу хатт...» 
* ♦ * 
Хъæуы адæм рынчынфæрсæг цæуынмæ рæвдз сты. Цы- 
фæнды калак-хъæу ма уа, уæддæр йæ иу кæрон исчи фæ- 

Царды фæлтæртæ 
177 
хъæрзгæ ис, уæд æм суанг хъæуы иннæ кæронæй дæр хъуа- 
мæ рынчынфæрсæг цæуой: цæугæ та кæнынц, куыд иунæ- 
джытæй, афтæ къордтæ-чыртæй дæр. Уый сын фыдæлтæй 
фæткæн баззад æмæ йыл фидар хæцынц. Иууыл мæгуыр чи 
у, уый дæр хъуамæ истытæ самал кæна æмæ хъæуы фæтк ууыл 
цæмæй ма фехæла, цæмæй йæ адæмы фыддæрыл ма баны- 
майой, уый тыххæй хъуамæ фæцæуа рынчынфæрсæг. 
Уыцы æгъдау нæ халынц, хъæуы адæмæй исчи горæты 
рынчындоны куы фæхуыссы, уæд дæр. Уырдæм ноджы хуыз- 
дæр, цæстыахадгæдæр хуын ахæссын кæй хъæуы, уый дæр 
никæй иргъæвы: алчи дæр йæхицæн хæсыл нымайы, рын- 
чын фæнды йæ хæдзары хуысса, фæнды горæты рынчындо- 
ны уа, хъуамæ йæ алчи дæр басгара. 
Иу изæр Зинæ Сардийæн афтæ зæгъы: 
— Уыцы рынчынтæм адæм фæцыдысты рынчынфæрсæг, 
махæй дарддæр. Нæ къух нæ цæмæй амоны, уымæй мах 
фæстейæ цæмæн хъуамæ фæлæууæм? 
— Райсом уæртæ Хæсанæйы фыд йæхи машинæйыл цæуи- 
наг у. Махары, дам, ауынæм, стæй, дам, чи зоны, Сосланмæ 
дæр бауайæм. Машинæйыл сæ дыууæ уыдзысты. Ус æмæ лæг 
цæуынц. Мах фаг бынат сæм уыдзæн æмæ нæ хæсæй фервæ- 
зæм. Фервæзæм дзы, — йæ сæр банкъуыста лæг.— Цы боны 
дзæбæхмæ ма кæсæм? Фæйнæ карчы, стæй кæрдзынтæ дæр 
исты... 
— Æндæр нæ ницы хъæуы. Иу цъус ма дыргътæ дæр... 
— Æз Барсæджы афæдзæхсдзынæн, цæмæй нын бынат 
уа йæ машинæйы, — загъта лæг æмæ уынгмæ ахизынмæ йæхи 
рарæвдз кодта. 
Дзерассæ фаллаг уаты бадтис æмæ каст чиныг. Робинзон 
Крузо денджызы был адæймаджы фæд феныны фæстæ куыд 
тынг старст, уый каст æмæ йæ не ’вдæлд йæ ныййарджыты 
ныхæстæм хъусынмæ, фæлæ рынчындонмæ цæуыны фæнд 
кæнынц, зæгъгæ, уый куы фехъуыста, уæд Робинзоны мæт 
1 дæр нал æркодта. Цыфæнды кæнæд уыцы Крузо. Чи зоны, 
дам, мæхæдæг рацыдтæн ууылты æмæ уый мæхи фæд у, афтæ 
дæр дызæрдыг кæны æмæ, кæд афтæ у, уæд æдылы тæрстытæ 
кæны æмæ ууыл Дзерассæ цæмæн хъуамæ мæт кæна? Йæхи 
мæтæгтæ йын куы ис, уæд. 
Дзерассæйы нырмæ дæр фæндыд Махары фенын. Æфсæр- 
мы дзы кæны. Уый йæ кæй ацардыдта, уый тыххæй дзы æф- 
сæрмы кæны, фæлæ йæ йæ фенын дæр фæнды. Тынг æй фæн- 
ды йæ фенын. Кæд Ьш фадатфæуа... кæд иунæгæйаззайой... — 
Афтæ хъуыды кодта æмæ стæй йæхиуыл йæ зæрдæ бахудтис: 
«Нырма цæугæ акæндзынæ? — афарста йæхи. — Акæн- 
дзысты мæ бабаитæ семæ, æви нæ, уый куы нæма зонын, уæд 
12 Къæбысты Зауыр 

178 
Къæбысты Зауыр 
дзы ардыгæй уырдæм цæй хатыртæ курын?» — афтæ бахудт 
йæхиуыл йæ зæрдæ æмæ сыстад. Робинозны уал йæ тасы 
æнкъарæнтимæ ныууагьта æмæ рахызт йæ мады цурмæ. Уый 
тæбын æхсныста. Пецы фарсмæ бадтис ныллæг бандоныл æмæ 
æхсныста тæбын. Дзерассæ йæм фæстæрдыгæйты бацыд (Дзе- 
рассæ кæцæй рахызт, уыцы дуарырдæм чъылдымырдæм бад- 
тис Зинæ), йæ фæсонтырдыгæй йыл йæ цæнгтæ æрбатыхта 
æмæ афтæ зæгъы: 
— Мæн дæр М... — Махариты фенын мæ фæнды, зæгъ- 
гæ, хъуамæ загътаид, фæлæ Махары ном зæгъын йæ цæсгом 
не схъæцыд, цæмæйдæр фефсæрмы ис уыцы ном зæгъынæй 
æмæ йæхи фæурæдта: — Сосланиты фенын мæ фæнды. Акæн- 
дзыстут мæ уемæ? 
Мад йæ фæсонтæй дæр фæхатыдта, чызг куыд фæсырх 
ис, уый. Мады зæрдæ алцы дæр зоны æмæ базыдта, йæ чызг 
цæмæйдæр кæй фефсæрмы ис, кæй фæсырх ис, уый. Æниу 
дзы базонинагæй дæр цы уыд? Иугæр йæ чызг дыууæ лæп- 
пуйæ иуы ном сдзурын не сфæрæзта, иугæр... Йе ’взаджы 
цъуппыл раздæр цы ном абадтис, иугæр уый сдзурын не сфæ- 
рæзта, уæд йæ зæрдæйы цыдæр кæй тæлфы, уыцы ном сдзу- 
рын, зæгъынæн æй цыдæр удылтайæг хъуыды кæй хъыгда- 
ш>1, уый цы фæхатын хъуыд мады æппæтзонæг зæрдæйæн? 
Ие ’лхуый æрурæдта æмæ йе уæхсчы сæрты скаст чызгмæ. 
Уымæн йæ цæсгом нырма дæр уыдис сæуæхсидæнгас сырх. 
Мады зæрдæ цыдæр хъарм стъæлфтæй фестьæлфыд. Йæ хъæ- 
булы зæрдæйы чызгон æнкъарæнтæ тæлфын кæй байдыдтай, 
уымæй бабуц ис йæ мадон зæрдæ. Хъуамæ æхсызгон уайдзæф 
бакодтаид йæ чызгæн, фæлæ йæ ныууагъта. Уыдон йæ чызгон 
уды фыццаг стъæлфæнтæ сты æмæ йын сыл уазал дон цæмæн 
кæны? Цæмæн ын сæ нымæг кæны? Уадз æмæ сæхицæн æн- 
цад-æнцойæ рæгъæд кæной. Уый та йæм нырæй фæстæмæ йæ 
хъус æндæргъуызон дардæй дардзæн æмæ йын йæ мады æп- 
пæтзонаг зæрдæйæ раст кæндзæн йæ чызгон фæндаг. 
Ус йæ сæр гæзæмæ банкъуыста. Чызджы æвæлтæрд цæс- 
тытæн зын фенæн куыд уыдаид, ахæм æнкъуыстæй банкъуыста 
йæ сæр, фæстæмæ æрæвнæлдта йе ’лхуыймæ, зæрдæзæгъгæ 
зылд æй ныккодта æмæ афтæ зæгъы йæ чызгæн. Къахæджы 
загъдæй йын афтæ зæгъы: 
— Дæ фыдæн ской кæн. Кæд дæ уадза, уæд æз разы дæн. 
Фыды кой йын барæй скодта. Бахъæцдзæн йæ цæсгом 
йæ фыдмæ? Бауæнддзæн æм ахæм дзырдæй бадзурын? Куы 
бауæнда, уæд нырма йæ чызгон хъуыдытæ, йæ чызгон равг 
сæ гаччы не сбадтысты, уæд нырма йæ сабийы зондæй ар- 
хайы æмæ йын уый дæр хъæуы бацамонын. Чызджы зæр- 
дæйы ахæм æнкъарæнтæ тæлфын куы райдайа, уæд ын сæ 

Царды фæлтæртæ 
179 
раст фæндагыл хъуамæ æфтауа йæ мад. Уый алы мады хæс 
дæр у æмæ хъуамæ йæ чызгæн амона, уарзын куыд хъæуы, 
уый дæр... 
— Уымæ нæ бауæнддзынæн, — йе ’фцæджы æрбатыхст чызг, 
йæ уадулæн ын фæлмæн пъа акодта æмæ ма бафтыдта йæ ны- 
хасмæ: — Ды йын зæгъ, гыцци. Æз æм нæ бауæнддзынæн. 
— Хорз, мæ чызг,— йе ’лхуый та æрæвæрдта æмæ фæс- 
тæрдæм йæ цонг æрбатыхта йæ чызджы астæуыл. 
Иугæр машинæйы хицæуттæ раздæр Махармæ цæуынц, 
уæд уыдонæн дæр æндæр гæнæн цы уыдис? Уæддæр сын 
Махармæ дæр æнæ бауайгæ нæй. Кæддæр Дзерассæйы сæры 
низы тыххæй се ’хсæн цы къæцæл асаст, уый байгас ис. Æцæг 
дзы ныуæс баззад, фæлæ уыцы ныуæсы сæрты хызтысты дыу- 
уæрдыгæй дæр æмæ кæрæдзийæн сæ хъæууон фæткмæ гæсгæ 
лæггад кодтой. Уыцы лæггадæй уды хъарм не ’ндæвта сæ 
кæрæдзимæ, фæлæ сæ сæ хъæууон фæтк домдта æмæ уыцы 
домæн æххæст кодтой. Ныр дæр сæ иугæр уыцы фæтк бара- 
зæнгард кодта рынчынфæрсæг сахармæ рацæуынмæ, уæд ма 
сын цы уæлдай уыдис? 
Махар уыдис мæллæг, тынг фæлурс. Цалынмæ сæхимæ 
уыд, уæдмæ-иу йæ русты сидзæр хъуынтыл сусæгæй дасæн 
æруагъта, уæд йæ уадултæ æнæуый дæр нарст æмæ сырхбын 
уыдысты, ноджы-иу сæ куы ’рдаста, уæд-иу уыцы лæгъзæй 
рарттывтой, сырхбын-иу адардтой æмæ рæсугъд бакаст лæ- 
вæрдтой тымбыл цæсгомæн. Уæд ын йæ цæсгом æрмæст йæ 
цæсты, йæ сахъат цæсты дзагъыр æвидыц кодта æмæ йыл 
фылдæр йæ арм æмбæрзтæй дардта. Иуран куы бадт, æмæ 
йæ арм æвдæлон куы уыд, уæд-иу æй йæ цæстыл бамбæрзта 
æмæ йæ цæсгомы æвидыц уырдыгæй нæ зынд. Ныр уыцы 
цæст баст уыдис цыдæр æгъуыз, æви хуыздзыд хæцъилæй. 
Уый дæр цæсгомы æвидыцыл ноджы фыдуынд æнгас æфтыд- 
та æмæ йæм тынг зын уыд бакæсын... 
Уыцы мæллæг æмæ æдыхæй хуыссыд Махар сынтæджы. 
Уæлгоммæ хуыссыд. Йæ разы сынтæджы чъилыл бадт йæ 
мад. Иу къухæй хæцыд, уæливыхы кæрстытæ кæм уыд, ахæм 
тæбæгъыл. Гыццыл къæбæртæ дзы лæвæрдта Махармæ æмæ 
сæ уый сындæг, цыма йе ’фсæртæ æндзыг уыдысты, афтæ 
сындæг сæ æууылдта. 
Зинæитæ къæсæрыл куы балæууыдысты, уæд Махарæн 
йæ комы комдзаг æрдæг æууылд уыдис. Уыйбæрц рынчын- 
фæрсджыты цур æй кæронмæ æууылдтаид, уый йæ цæсгом 
нæ хъæцыд æмæ йæ æрдæг æууылдæй аныхъуырдта. Æвæц- 
цæгæн æгæр стыр комыдзаг уыдис. Йæ хъуыры зынæй цыд 
æмæ уыцы тыхархайдæй йæ цæсгом ноджы æгъуыз сырххъу- 
лæттæ ацис, мæгуыр, æмæ фефсæрмы ис. Фефсæрмы ис æмæ 

180 
Къæбысты Зауыр 
фæтыхст, фæлæ уыцы рæстæджы къæсæрæй худгæ-дзургæ 
æрбагæпп кодта Зæли. Цыма сæ хъæуккæгты рагæй нал фед- 
та, уыйау сыл тынг бацин кодта. Уыдон дæр æмткæй уыйыр- 
дæм фæзылдысты. Махар сæ уысмы бæрц айрох ис æмæ уæд- 
мæ йæ комыдзаджы кой бакодта: нынныхъуырдта йæ, уый 
фæстæ та йæ комыдон нынныхъуырдта. 
— Махарæн сом йæ цæстыл апераци кæндзæн дохтыр,— 
цыма сын стыр хæрзиуæг хъусын кодта, ахæм дзырдæй 
сдзырдта Зæли. 
— Сом нæ, фæлæ иннæбон,— йæ дзырд ын бараст кодта 
Махар: — Сом къуырисæр у æмæ къуырисæры чи кæны апе- 
раци, æдылы? 
— Æцæг, æцæг,— фæцырд ис Зæли дæр йæ рæдыд бараст 
кæнынмæ. — Иннæбон дыццæджы йын апераци кæндзæн æмæ 
йын æй хъуамæ бынтон сдзæбæх кæна. 
— Дæ дзыхы фарн куы бадид, мæ чызг, æмæ дæ ныхæстæ 
раст куы рацæуиккой, — Зæлийы сæр йæ хъæбысы æрбакод- 
та Хæсанæйы мад. 
— Фæраст уыдзысты, — мидбылхудгæйæ загъта Зинæ 
дæр.— Æз æй зонын, фæраст уыдзысты. Зæли мæнг ныхæстæ 
никуы фæкæны. 
— Цы ныфс æвæрынц дохтыртæ? — Гыццийы бафарста 
Хæсанæйы фыд. 
— Ныфс бæргæ æвæрынц, фæлæ... — йеуæхсчытыл хæрд- 
мæ фæхæц-фæхæц кæны мад.— Нырмæ дæр дзы цыдæр æр- 
тæхтæ фæтагътой, йæ ахст туг, дам, кæд расыгъдæг уаид 
хосты фæрцы, фæлæ ницы хуыздæр кæны. 
— Æппын ницы фæхуыздæр ис? — бафарста Сарди. 
— Цы фæхуыздæр ис, мæ хур? — йæхи бакъултæ кодта 
Гыцци. — Уыцы саудалынг сырхæй лæууы. Йæхæдæг дзу- 
ры... Махар дзуры, куы, дам, мын æй райхалынц, уæд, дам, 
дзы сырх зиллæччытæ уынын. Афтæ дзуры, фæлæ дохтыр 
ууыл дæр не ’ууæнды. Уый, дам, нуæртты æндæвдадæй афтæ 
уайы йæ цæстыл, æндæр, дам, уымæн афтæмæй уынæн нæй. 
— Нуæртты æндæвдадæй дæр алы хатт уыцы иугъуызон 
сырх зиллæччытæ цæмæн хъуамæ уаид мæ цæстыл? — ды- 
зæрдыг хуызæй сдзырдта Махар. — Иу хатт уæд ахæм цæст- 
уайæн, фæлæ алы хатт цæмæн афтæ у? Стæй иууыл уыцы 
сырх, раст, цæст æддейæ бакæсгæйæ куыд у, ахæм хуыз ис 
уыцы зиллæччытæн дæр. 
Ахæм ныхæстæ куы кодтой рынчыны мад, стæй йæхæдæг 
æмæ рынчынфæрсджытæ, уæд къæсæрæй кæрæдзийы фæдыл 
æрбахызтысты æртæ хæрзконд, хæрзарæзт лæджы. Уыдон тынг 
бацин кодтой Махар æмæ йæ мадыл, стæй Зæлийыл. Рынчын- 
фæрсджытыл сæ цæстытæ куы ахастой, уæд сæ цæсгæмттæ 

Царды фæлтæртæ 
181 
уыцы дзæбæх барухс сты æмæ æхсызгонæй райстой Зинæ æмæ 
Сардийы къухтæ, баузæлыдысты Дзерассæйыл дæр. 
— Уæ лæггад нын бирæ уæд, айразмæ нын тынг балæггад 
кодтат. 
— Сымах хуызæн дзæбæх адæмæн бæргæ хуыздæр лæг- 
гад хъуыдис, фæлæ... — Сардийæн æхсызгон уыд, кæй сæ 
базыдтой æмæ сын сæ лæггад сæ зæрдыл кæй дарынц, уый. 
— Куыдтæ цæрынц нæ буц фысымтæ? — бафарста, æртæ 
лæгæй ныллæгдæр чи уыд, уый. 
— Цæрынц, Уасил,— йе уæхсчытæ фелхъывта Сарди. — 
Уыдонæн дæр сæ лæппу, деддæ уыцы бон кæй уынынмæ ба- 
цыдыстут, уый дæр рынчын у. 
— Æмæ йæм цы рауадис? — дисгъуызæй афарста Уасил.— 
Уæйыджы хуызæн, æнæниз бакаст ын куы уыдис, уæд... 
— Бæргæ афтæ уыд, фæлæ... — хъуыддаг куыд æрцыд, 
уый сын дардыл лыстæггай дзурын нæ бафæндыд Сардийы 
æмæ фæлтау йе уæхсчытæ дызæрдыджы æлхъывд фæкодта, 
ома æз дæр ын сымахæй уæлдай ницы зонын. 
— Ам сахары рынчындоны ис, æви хæдзары хуыссы? — 
бафарста бæрзонд, саулагъз лæг, Григол кæй хуыдтой, уый. 
— Ам ис, рынчындоны... Мах дæр æм мæнæ ныр стæм 
бауаинаг. Нæма йæ федтам æмæ... 
— Барис, Григол, мах дæр бауайын хъæудзæн. Хорз адæм 
сты æмæ сæ нæ хъæуы рох кæнын,— загъта Уасил æмæ фæзылд 
Махары ’рдæм: — Махар, фидар лæуу. Мах ныртæккæ дохтыр- 
мæ уыдыстæм. Ныхас кодтам, апераци дын чи кæндзæн, уыцы 
дохтыримæ. Ныфс нын бавæрдта, алцы дæр, дам, хъуамæ уа 
хорз. Зынæй дзы ницы ис æмæ тæрсгæ ма кæн. Æз, дам, ын йæ 
ахст туг расыгъдæг кæндзынæн æмæ, дам, кæд йæхæдæг куыд 
дзуры, уый дæуæй загьта, Махар. Кæд, дам, уый куыд дзуры, 
афтæ æцæг сырх зиллæччытæ уыны, уæд, дам, ын йæ ахст туг 
расыгъдæг кæндзынæн æмæ, дам, чи зоны, уынгæ дæр скæна. 
— Мæ уд уæ фæхъхъау куы фæуаид,— йæ цæстытæ доны 
азылдта Махары мад. 
— Мах сом дæр æрбацæудзыстæм, Махар, фæлæ тæрсгæ 
ма кæн. Мæнæ уал дын къафеттæ æмæ сыл дæхи ирхæфс... 
— Хæсы бын нæ фæкодтат, Уасил,— батыхст Гыцци. — 
Алы хатт æм ахæм хуынтимæ цæут, æмæ... 
— Уæхи лæггæдтæ нын мæрдты фидинаг ма фæуæнт, мæ 
хо, — усы фæсонтыл йæ цонг æрбатыхта Барис. 
— Цы лæггад уын бакодтам, мæ хур,— батыхст ус. — Къæ- 
бæр дæр нæм адæмы хуызæн куы нæ скомыдзаг кодтат... Уæд- 
дæр сæ цæрæнбон бирæ Нинæ æмæ Газанæн,— ацы ныхæстæ 
:*æгъын нæ фæидыд Гыццийы, фæлæ йын æнæ зæгъгæ дæр нæ 
уыд, бынтон æй ницыфенæг æмæ æдзæсгом, æнæгъдауыл куы 

182 
Къæбысты Зауыр 
банымайой, уымæй тарст. — Газан æмæ Нинæйы цæрæнбон 
бирæ уæнт, уыдон уæ бабуц кодтой, науæд... 
— Мах ирон адæм стæм, мæ хо, — фæкодта Григол.— 
Ирон адæммæ, ирон хъæуы уазæг иумæйаг у. Чифæнды фæ- 
царæхсæд хъæуæн дæр æмæ уазæгæн дæр кад æмæ æгъдау 
скæнынмæ. 
— Зæли, дæуæн та мæнæ æхца, æмæ-иу дзы дæхицæн 
къафеттæ балхæн, — Барис йæ дзыппæй иу туман систа æмæ 
йæ дæтты Зæлимæ. 
— Цытæ дзурыс, æз дын амæлон, — Гыцци йæхи баппæрс- 
та лæгмæ. — Æнæуи дæр ма уын уæ лæггæдтæ цæмæй бафид- 
дзыстæм? 
— Лæггад бафидыны тыххæй нæу, мæ хо, — йæ къухыл 
ын иуырдæм ахæцыд Барис, æмæ ма Махармæ бадзырдта: — 
Фидар лæуу, æфсымæр. Тæрсгæ мацæмæй кæн. Лæг хъуамæ 
уа фидар алцæмæн дæр... 
— Уæлдайдæр, нывгæнæг куы уа, уæд, — загъта Григол 
æмæ бахудтысты. 
* * * 
Дзерассæ фæрсаггæрон къулыл банцой кодта, афтæмæй 
лæууыд æмæ каст Махары хуызивд цæсгоммæ. Кæй зыдта, 
уыцы фидыцæй ницыуал аззад йæ цæсгомыл. Уыцы цалдæр 
боны, мæгуыр, тасæй алæбырд йæ цæсгомы фидыц дæр æмæ 
йæ уæнгты фыдæвæрд дæр. Алæбырдысты, цыма йæ исчи 
æхсад хæцъилау лæмаргæ ныккодта, афтæ зынд, фæлæ дзы 
уæддæр Дзерассæ уыдта, йæ зæрдæйæн æхсызгон чи уыд, 
уыцы фидыцы уынд æмæ дзы йæ цæстытæ нал иста. 
Махар дæр каст Дзерассæмæ. Каст æм йæ иу цæстæй. Иу 
цæстæй йæм каст æмæ йæ уынгæ бæргæ дзæбæх кодта йæ иу 
цæстæй дæр, фæлæ ма уыцы уынд цыма цыдæр цух уыдис, 
цыма йæ фылдæр уындæй уынын хъуыд, цæмæйдæр æм афтæ 
каст æмæ уыцы цæмæйдæрæй æфсæрмы кодта, æви тæрсгæ, 
уымæн ницы зыдта. 
Йæ фæлмæцыд, йæ тасвæллад зондæй нæ хатыдта, мæ- 
гуыр, сом, иннæбоны аперацийы тасæй йæ зæрдæ фенын æмæ 
банкъарынхъом кæй ницы у, уый. 
Зæли тынг буц уыдис, уыцы стыр лæг ын æхца кæй рад- 
та, уымæй. Æхцатыл дæр куыд нæ цин кодта, ныр къафеттæ 
балхæндзæн йæхи æхцайæ, адджын дон баназдзæн, ныр уазал 
у æмæ сæлдæг, æвæццæгæн, нал уæй кæндзысты, æндæра 
уыцы æхцайæ иууылдæр сæлдæгтæ балхæнид æмæ сæ иууыл- 
дæр йæхæдæг... Нæ, иууыл сæ йæхæдæг нæ бахæрид. Маха- 
рæн дæр дзы раттид, стæй Дзерассæйæн. Кæд дзы Гыцци 

Царды фæлтæртæ 183 
дæр айса... Куы нæ дзы айсиккой Гыцциитæ, Зинæитæ, уæд 
дзы йæхицæн фылдæр баззаид, фæлæ сын дзы уæддæр дæт- 
дзæн... Чи нæ йæм ис æмæ йæ балхæныны ныфс дæр кæмæй 
нæй, уыцы сæлдæгты уары, мæгуыр, æмæ дзы йæхицæн фыл- 
дæр цæмæй баззайа, ууыл хъуыды кæны. 
Рынчынфæрсджытæ ма чысыл абадтысты, стæй ныллæу- 
уыдысты цæуыны къахыл. 
— Сосланы дæр абæрæг кæнæм, — загъта Хæсанæйы мад 
æмæ сыстад. 
— Дæхи фæндиаг сæнæниз уæд дæ лæппу, Гыцци, — сыс- 
тад Зинæ дæр.— Афтæ дзы барухс уæд дæ зæрдæ, æмæ нын 
дзæбæх куывд куыд ныззилай. 
— Мæ уд нæ хъæу æмæ нæ комы зæдтæн нывондæн бæр- 
гæ æрхæссин,— йæхи бакъултæ кодта мад. 
— Дохтыр æнæ ныфсæй ныфсытæ никуы февæры, — 
зæгъы Сарди.— Иугæр афтæ зæгъы, уæд æй цæмæйдæр ныфс 
ис, æмæ йыл æууæндын хъæуы. 
— Мæнæ йæм ацы дзæбæх лæгты фæрцы кæд дзæбæхдæр 
æркæсид, сæ цæрæнбон бирæ фæуа,— Уасилитæ уым нал 
уыдысты, фæлæ уыдонæй баныфсджын ис, мæгуыр, Гыцци. 
— Хуыцау сын бирæ цæрæнбон раттæд, — уыцы лæгтæ 
сын сæ хъæуы лæггадæн ахæм аргъ кæй кæнынц, уымæй сæ 
мæлæты бузныг фæцис Зинæ дæр.— Уый хуызæн лæгтæм 
дохтыр дæр куыд нæ байхъусдзæн æмæ уæд, йæ бон цы уа, 
ууыл нæ бацауæрддзæн. Уас сын æххуысгæнæг фæуæнт нæ 
хохы зæдтæ дæр æмæ нæ быдыры дзуæрттæ дæр... 
— Гыцци, æз дæр мæнæ Дзерассæимæ ацæудзынæн, — 
бахатыд Зæли йæ мадмæ. — Мæн дæр Сосланы фенын фæн- 
ды. Стæй мæ Дзерассæитæ ауылты ракæндзысты. 
— Хæдзары хæлд фæуæнт, — фæмæсты ис Гыцци Сосла- 
ны коймæ. — Нæ хæдзар халæг уыдон сты æмæ йæм ноджы 
рынчынфæрсджытæ цæуæм? 
— Ой, уый дæр фыддæрадæн ми цæмæн бакодтаид, Гыц- 
ци, — чъызгæ йæм бадзырдта Хæсанæйы мад. — Хъазгæ хъа- 
зын фыддæр митæ дæр æрцæуы. Уый та... Æвзæрæй дзы 
никуы ницы фехъуыстон æмæ уыцы бон цы зæрдæйы уагыл 
фæцис, чи йын цы зоны? 
— Мæнæн мæ хъæбулы цард, мæ хъæбулы сабыр цард схъæс- 
тæ кодта æмæ йын мæ бæсты Хуыцау фæуæд тæрхонгæнæг. 
— Цæй-ма, о, Гыцци. Иууыл хыл ма кæн. Сослан йæхæдæг 
тьшгдæр куы фæрынчын ис, — лæгъстæгъуызæй йæм дзуры Зæли. 
— О, æмæ ацу, уæд та,— йæ къух ауыгъта мад.— Мæнæ 
адонимæ бынтондæр хъæмæ куы ацæуис. Нæ дзы æрхуыссæн 
вæййы ацы къуындæг сынтæджытыл, нæ æмæ... Ацу семæ 
бынтондæр хъæмæ. 

184 
Къæбысты Зауыр 
— О, æмæ хорз, æрмæст иннæбон æз дæр бабаимæ рацæу- 
дзынæн. 
— Цæмæ ма мæм цæуыс?.. 
* * * 
Сослан хуыссыд уæлгоммæ. Нарæг сынтæджы уæлгоммæ 
хуыссыд æмæ æдзынæг кастæй цармæ каст. Йæ сырхцъар... 
Æххæст сырх дæр нæ уыдысты йæ уадултæ фæлæ сæуæхсид 
æнгас хастой. Уыцы æнгас сыл сæ лæгьз æмæ сæ раст æвæр- 
дæй афтæ рæсугьд фидыдта... Цыдæргъуызон ахæм фиды- 
цæй фидыдта йæ цæсгом, цыма сын афтæ зæгъынмæ хъавыд, 
ома фидыцджын цы у, уый рынчындоны нарæг сынтæгыл 
уæлгоммæ хуысгæйæ цармæ кæсгæйæ дæр фидыцджын у æмæ 
ма уыцы диссаджы фидыцæй уындджын æмæ цæсты ахадгæ 
кæны рынчындоны палатæ дæр. Цыма йын уыцы фидыц рын- 
чынфæрсджытæн хуыздæр равдисыны тыххæй, цыма уыцы 
фидыц æгасæй дæр йæхи кæй у, æндæр искæмæн дзы хай 
кæй нæй, дохтыртæ цыма рынчынфæрсджытæн уый уыдыс- 
ты бамбарын кæнинаг, уыйау æй иунæгæй хуыссын кодтой 
иу къаннæг палатæйы. 
— Æнæниз у, Сослан,— бахудт æм Зинæ æмæ йын йæ 
ныхæн тынг фæлмæн пъа акодта. 
— Æнæниз у, Сослан,— загъта Хæсанæйы мад æмæ йын 
уый дæр уæлæнгай, хæсфидæджы пъа акодта йæ ныхæн. 
— Æнæниз дæ Хуыцау уадзæд, Сослан, — хъæрæй загъ- 
та Сарди æмæ йын йæ дыууæ æрфыджы астæу уыцы лæнчы 
йæ былтæ æрæвæрдта æмæ йын йæ комы тæфæй иу дзæвгар 
хъарм кодта йæ ных, стæй, пъа, зæгъгæ, загъта æмæ иуыр- 
дæм алæууыд. 
— Сослан, мæ хур, æнæниз у, — йæ разы балæууыд Хæ- 
санæйы фыд æмæ йын йæ къух райста. Дзæбæх ын æй зæр- 
диаг æлхъывд æркодта, стæй уый дæр иуырдæм алæууыд. 
— Куыдтæ дæ, Сослан? — йæ мидбылты йæм бахудт Дзе- 
рассæ. Уый дæр ын хъуамæ йæ ныхæн апъа кодтаид, фæлæ 
йын уæдмæ йæ цæстытæм ныккаст. Уыдон æм ахæм фæлмæн 
кастæй кастысты, æмæ уыцы кастæй Дзерассæ цыдæргъуызон 
фæтыхст. Уыцы цæстытæ йын йæ цæсгоммæ нæ, фæлæ цыма 
йæ зæрдæйы рæбынтæм æвнæлдтой, цыма йын йæ зæрдæйы 
рæбынты цыдæр агуырдтой, ахæм кастæй йæм кастысты æмæ 
чызг нæ баурæдта уыцы касты судзгæ æхсидав. Йæ мады 
фæстæ сусæгæй... Сусæгæй афтæ æмæ йын йæ амбæхст куыд 
ничи фæхата, афтæ балæууыд йæ мады фарсмæ. 
Зæли æнгом балæууыд Сосланы сынтæгмæ. Йæ цæсты- 
тæм ын дзæбæх кастæй ныккаст, стæй сдзырдта: 

Царды фæлтæртæ 
185 
— Æз дæу тынг бирæ уарзын, Сослан, æмæ дæм мæсты 
дæр никуы сдæн! — загъта афтæ, стæй лæппуйы уадултыл йæ 
æрмттæ авæрдта æмæ йын йæ былтæн апъа кодта. 
Зæлийы митæ æмæ ныхæстæй Зинæйы зæрдæ цыдæр- 
гьуызон æхсызгон уынгæг ацис. Чызджы сæрыл йæ арм æр- 
уагъта æмæ ахъуыды кодта: 
«Диссаг нæу, уыйбæрц хæрам зæрдæты ’хсæн ахæм сыгъ- 
дæг уд, зæрдæйы хуызæн хъæбул куыд сæвзæрдис?» 
— Цы хабæрттæ ис нæхимæ, хъæуы? — уæдæй нырмæ иу 
дзырд кæй не скодта Сослан, уый йæм хорз нæ фæкаст æмæ 
сæ бафарста. 
— Цæрынц сæ хъæууон цардæй, мæ хур,— афтæ бакодта 
Зинæ æмæ хъуамæ сæ хуынтæ халынмæ бавнæлдтаид, фæлæ 
дуар æрбайгом æмæ дзы уыцы фидар къахдзæфтæй æрба- 
хызт æртæ лæджы. Æртæ дæр кæсæнцæстджынтæ, дыууæ- 
йыл дзы зачъетæ, æртыккагыл та æрмæст рихитæ. Сæ цæс- 
гæмттæ исдуг дызæрдыджы фæлмы бынæй кастысты, фæлæ 
Сосланы райдзаст бакастæй барухс сты сæ зæрдæтæ æмæ уæд 
уыдон дæр фæрайдзастдæр сты. 
Иугæр Сосланы цæсгомы бакастæй сæ зæрдæтæ барухс 
сты, уæд ма æххæст рынчынфæрсджытыл дæр сæ цæстытæ 
ахастой æмæ... 
— Адон мæнæ нæ буц фысымтæ куы сты, — Зинæ æмæ 
Сардийы ауынгæйæ фæкодта Алеш æмæ йæ дынджыр къух 
бадардта Зинæмæ. Райста Сардийы къух дæр, стæй Дзерас- 
сæмæ фæкомкоммæ ис: — Уый, Дзерассæ, ды дæр ам куы дæ! — 
баузæлыд ууыл дæр. Æхсызгонæй сын сæ къухтæ райстой 
иннæ дыууæ лæджы дæр. Райстой иннæ дыууæйы къухтæ 
дæр, фæлæ дзы Зæлийы ничи æрхъуыды кодта æмæ уæд уый 
дæр сæ размæ балæууыд. 
— Ныр гыццыл кæй дæн, уый тыххæй мæ хъуамæ мачи 
фена? — сдзырдта буцтæгъуызæй æмæ сæм хæрдмæ кæсы. 
— Гъæй, мæ зынджы хайыл,— фæкодта Алеш æмæ чыз- 
джы йæ хъæбысы æрбакодта. — Гыццыл сыгъзæрин дæр у, 
мæ дзæбæх хо, фæлæ йæ ном йæ уæлæ ис. Ды та уыцы сыгъ- 
зæринæй ноджы сыгъзæриндæр дæ. 
Иннæтæ дæр баузæлыдысты Зæлийыл, стæй сæ хуынтæ 
халынмæ фесты. Разындис сæм, уыцы рæстæджы дуканиты 
хомæй æмæ хæрæндæтты та фыхæй арæх кæй уæй кодтой, 
уыцы гыццыл, мæллæг бæдултæй æртæ æви цыппар, кафе 
«Фатимæйы» кæй кодтой æмæ туджы аргъмæ кæй уæй кодтой, 
уыцы къæрис, гыццыл уæливыхтæй дæр æртæ, цыма дзуармæ 
куывды цыдысты. Куы сæ айхæлдтой, уæд сæ маргарины тæф 
къуымты уыцы хъыхъхъагæй анхъæвзæнтæ кодта. 
— Сослан, ацы уæливыхтæ цæмæй тæвдæй æрбахæццæ 

186 
Къæбысты Зауыр 
уыдаиккой, уый тыххæй кафейæ ардæм дугь фæкодтам, фæлæ 
дзы ахæр. Бæргæ сæ маргарины хъыхъхъаг тæф фындзы 
хуынчъытæ æмæ хъæлæс арауы, фæлæ уый мах аххос нæу. 
Ирон уæливыхæн ахæм æнæуаг æмæ æнад митæ чи кæны, 
уыдон ын йæ фыдæх ссарæнт. Хæргæ та дзы кæд тæвдæй 
исты акæнай, науæд ачъырццæ вæййы æмæ йæ æххормаг 
цуанон дæр нал бахæрдзæн. 
— Уыдон уал уадзут, фæлæ уæхæдæг дæр мæнæ сыгьдæг 
ирон уæливыхтæй куы ахæриккат. Сослан дæр дзы кæд сымах 
фæрцы адджындæрæн ахæрид,— айразмæ Газантæм куы уыдыс- 
ты, уæд Чеселттаг уæливых куыд адджынæн хордта, уый йæ 
зæрдыл æрбалæууыд Зинæйæн æмæ фæцис йæ хуын халынмæ. 
— Уыдон рынчыны хай сты æмæ йын сæ мах куы бакъад- 
дæртæ кæнæм, уæд нын æй Хуыцау нæ ныббардзæн. 
— Æз дæр сымахæй, стæй мæнæ мæ иннæ рынчынфæрс- 
джытæй дæр рынчындæр нæ дæн, фæлæ мæ афтæ тыхыссыд 
æрбакодтой ардæм æмæ... Кæд хæрæм, уæд иумæ ахæрæм.— 
Сослан сынтæджы рабадтис. — Негас дæр иумæ куы акомы- 
дзаг кæнæм, уæд мæнæн дæр адджындæр уыдзæн. Бæргæ 
мæм бадæнтæ, фынгтæ фаг нæй, фæлæ уымæн ницы у. Чи 
фынджы цур абаддзæн, чи та лæугæйæ, науæд сынтæджы 
чъилыл бадгæйæ дæр ахæрдзæн. 
— Тыхæссыд рынчындонмæ ничи никæй фæкæны, Сос- 
лан, фæлæ ма радзур, цы дæм рауадис, уый? — баздæхт æм 
сау зачъеджын. — Дæ хуыз æцæгæй рынчыны хуыз нæу, 
фæлæ дзы, æвæццæгæн, цыдæр ис... 
— Деддæ Алешы чеселтгаг гыццыл лæппу йæ мидсагъæсты 
абырæджы фæвдæгтыл куыд ахæтыд, мæнæн дæр афтæ мæ зæр- 
ды æрæфтыд æмæ... — йæ мидбылты худгæйæ дзырдта Сослан... 
— Чеселттаг та абырæгдзинадæй фылдæр цæуыл хъуамæ 
хъуыды кæна,— Зауыры фелхыскъ кодта саузачъеджын. 
— Абырæджы цы стыр лæгдзинад хъæуы, уый чеселттæг- 
тæй фылдæр кæмæ хъуамæ уа, — нæ фæкъæмдзæстыг ис че- 
селттаг, фæлæ сыл Алеш сбуцтæ кодта: 
— Кæрæдзимæ та мæ фæут. Мæнæ лæппумæ байхъусæм. 
— О, æмæ гыццыл Мураты абырæджы цардæй ацæрынмæ 
нæма æвдæлд: йæ бæхы уаргъ бынатмæ фæхæццæ кæнинаг 
уыд æмæ йæ нæма æвдæлд, фæлæ мæнæн ницы куыст уыдис, 
стæй æз туг ныккалдтон æмæ мын æндæр гæнæн нал уыд. 
— Ницы туг калд дзы уыдис, дæ нывонд фæуон, — Зинæ 
йын йæ дзырд айста, мыййаг, зæгъгæ, ацы лæгтæ афтæ ма 
ахъуыды кæнæнт, æцæг цыдæр фыдбылыз сарæзта æмæ йæ 
æмбæхсы. — Деддæ сывæллæттæн цыдæртæ сæ цæстытыл ауад, 
адæм та хъуыддаг нæма федтой, афтæмæй... 
— Мæнмæ дæр афтæмæй фæхæццæ ис хъуыддаг æмæ,— 
йæ мидбылты та бахудтис Сослан. 

Царды фæлтæртæ 
187 
— Цыдæр хабæрттæ уæм æрцыд æмæ дзы махы онг куы 
ницыма фæхæццæ ис,— йæ цæстытæ фæрсæджы хаст акодта 
палатæйы бадджытыл Алеш. 
— Æндæртæм дæр, цы уыдис æцæгæй, уый кæрцвæлдæх- 
тытæй фæхæццæ ис æмæ дзы, æмбæлгæ цы нæ кодта, ахæм 
бæллæх ацарæзтой, — цыдæр зынæмбарæн хуызы загъта ацы 
ныхæстæ Сослан æмæ сын радзырдта, хъуыддаг адæм цы 
хуызæнæй раныв кодтой æмæ йæ хъæды цæрын куыд бахъуыд 
цалдæр боны, уый. Радзырдта сын æй уæлæнгæйтты, адæм 
æй цы хуызæнæй зыдтой, афтæмæй. 
— Ау, æмæ уыйбæрц рæстæг хъæды цы арæзтай ацы 
уазалы? — уайдзæф хуызы йын бакодта Алеш. — Кæд уæхи- 
мæ, стæй уæхи хъæумæ нал уæндыдтæ адæмæй, уæд хæстæг 
хъæутæй та куыд никæмæ бацыдтæ? Адæмæй афтæ зæрдæ- 
хауд куыд фæдæ æмæ дзы дæ тыхст рæстæджы æххуыс макæ- 
мæйуал бацагуырдтаис? 
— Æххормаг æмæ афтид рог уæлæдарæсы ацы фыдуаза- 
лы фæразгæ та куыд кодтай? — бамæт кодта саузачъеджын. 
— Цы уыдис, уый ныффысдзынæн æмæ та уæм æй фыс- 
тæй фæхæццæ кæндзынæн, — загъта æмæ ма сæм иу хатт 
бахатыд, цæмæй йемæ басихор кæной иууылдæр. 
— Нырмæ дзы ницыма ныффыстай? — афарста йæ Алеш.— 
Фыссинаг цы уа, ууыл фæстæмæ хæцын нæ хъæуы. Тæккæ 
абон дæр æрæвнал... Де ’ннæ радзырд рæхджы мыхуырæй 
рацæудзæн журналы. Ныр та... Кæд дæм, мыййаг, гæххæтт, 
фыссæнтæ нæй, уæд дын æрбахæссæм. 
— Фыссæнтæ дæр мæм нæй, фæлæ мæ нæма æвдæлы... 
Æвдæлгæ дæр, фæлæ... Иннæбон мæнæ Зæлийы æфсымæ- 
рæн дохтыр йæ цæстыл апераци кæндзæн æмæ... 
Рынчынфæрсджытæ, æртæ фыссæгæй дарддæр, кæрæ- 
дзимæ дызæрдыджы кæстытæ кæнынц. 
Гыццийы ныхасмæ гæсгæ сæхæдæг дæр нырма уыцы рай- 
сом базыдтой, апераци кæд кæндзысты, уый. Ам та йæ кой 
исчи скодта, æви нæ, уый дзы никæй зæрдыл лæууы æмæ 
кæрæдзи цæстæй уымæн фæрсынц. Æппын фæстаг Зинæ нал 
фæлæууыд æмæ йæ бафарста: 
— Апераци кæд кæнынц Махарæн, уый дын чи загъта, 
Сослан? 
— Æз æм хъуамæ бацæуон, — Зинæйы фарст цыма кæнæ 
хъусгæ нæ фæкодга, науæд та уый нæ, фæлæ æндæр искæй фарста, 
уыйау æм бынтондæр йæ хъус не ’рдардта, бынтон æндæр ны- 
хæстæ кодта. — Æз ын нæ бауадздзьгаæн апераци кæнын... 
— Апераци йын кæнынц, уый цæмæй зоныс? — ногæй та 
йæ бафарста Зинæ. 
— Загъта мын, нæ хъæуы апераци кæнын. 

188 
Къæбысты Зауыр 
— Чи дын загъта, Сослан? — ныр та йæ Сарди бафарста. 
— Æппæт дæр хорз! — йæ къух уыцы иу риуыгъд æркод- 
та æмæ та фездæхт Алешмæ: — Мемæ сихор куы нæ бакæнат, 
уæд мæнæн дæр адæн нæ фæуыдзæнис... 
Цæмæй йæ фарстой, уыдонæн ахæм «æнæрхъуыды» 
дзуаппытæ кæй лæвæрдта, уымæй йæ рынчынфæрсджыты 
уæнгтæ афтæ бабаста, æмæ дзы йæ бон никæмæнуал сси исты 
зæгъын. Иууылдæр батагъд кодтой йæ фæндон ын баххæст 
кæнын æмæ стæй йæ цурæй ацæуыныл. 
Кæсæнцæстджын лæгтæ фæйнæ комыдзаджы скодтой. 
Уыдон дæр сæ кæмтты афтæ ныццахадыдтой, афтæ сыргъуы- 
йау сты Сосланы ныхæстæй æмæ уыцы фæйнæ комыдзаджы 
аныхъуырынхъом дæр нал уыдысты. Уайтагъд фæцæуæг сты. 
Фысгæ кæн æмæ та дæ мах абæрæг кæндзыстæм, зæгъгæ, 
загътой æмæ... 
Иннæ рынчынфæрсджытæ куы цыдысты, уæд Дзерассæ 
цыдæргъуызон ныгъуылдтытæгæнгæйæ йæхи фæстæмæ æру- 
рæдта. Сослан дæр растад (æдпысултæ хуыссыд). Сындæгтай 
цæуынц иннæты фæстæ. Чысыл дæрддзæф сæм цæуынц æмæ 
йын дзуры Сослан: 
— Æз бацæудзынæн. Дæ зæрдæ йæм ма æхсайæд. Æниу 
дзы дæу аххос ницы уыд. Кæй дæм каст, уый ма æндæртæ 
дæр фæхатыдтой æмæ, ды куы нæ уыдаис, уæд æй æндæр 
исчи загътаид. Æз та æнæмæнг бацæудзынæн. Æз нæ бауадз- 
дзынæн апераци кæнын. Дæ зæрдæ йæм ма æхсайæд. 
Дзерассæйæн йæ зæрды зæгъын уыдис Сосланæн... Хъуа- 
мæ йын загътаид, зæгъгæ, иу цыд бакæн Махармæ. Кæд ын 
дæ къухы авæрд баххуыс ис, уæд ма иу хатт... Зæгъинаг 
уыд, фæлæ йын нырма ницы загъта, афтæмæй та йæ зоны 
Сослан. Зæгъинаг ын кæй уыд, уый зоны... Кæд ын, мый- 
йаг, загъта æмæ йæ ферох ис. 
— Æз дын исты загътон, мыййаг, Сослан? — афарста йæ 
чызг. 
— Нæ, ды мын ницы загътай, фæлæ æз бацæудзынæн. 
Ды та... Махармæ куы æрцæуай, уæд-иу мæн дæр абæрæг 
кæн. Хорз? 
— Хорз, — загъта чызг æмæ ма йæм цыдæр зæгъинаг уыд, 
фæлæ йæм йæ мад радзырдта, æрæджы нын кæны, зæгьгæ. 
Дзерассæ атындзыдта сæ фæдыл, фæлæ Зæли Сосланы 
цонгмæ бавнæлдта æмæ йын афтæ зæгъы: 
— Æз та æрцæудзынæн Махармæ. Ныр фæндаг зонын 
æмæ-иу дæм æрбацæудзынæн. 
— Æрцу, Зæли, — йæ арм æрæвæрдта чызджы сæрыл 
уыцы æхсызгонæй. 

Царды фæлтæртæ 
189 
* * * 
Зымæгон райдзаст бон тæвднизæй рынчынау уысмæн 
фæлтæр фæкæны. Æниу ын уыцы хуызивæн æмæ фэелтæр 
кæныныл адæм рагæй ахуыр сты. Никæйуал фæсайдзæн йæ 
райсом цъыччытæгæнаг уазалæй дæр æмæ йæ бонрæфты дæр- 
зæг хъармæй дæр. Гъе, æмæ уыцы райсом хохæй дымдта 
уыцы хæрзæхсад ирдгæ. Ахæм дзæбæх сыгъдæг уыдис æмæ 
йыл цæст нæ хæцыд, йæ фырсыгъдæгæй йæ цæст нæ уыдта, 
афтæмæй йæ уазал уæнгты суанг стæгмæ хъардта уыцы рис- 
саг судзагæй. 
Махары æмбæлттæ уæддæр зыдтой, бонрæфты фæлмæн 
хъарм та ацы судзаг уазалæн йæ рохтыл кæй æрхæцдзæн, 
уый. Сахармæ æнæуый дæр мæлæты арæх куы нæ æфтынц! 
Ныр сын æфсон ис. Ныр цæмæй хъæуы фæсивæд, кæстæр, 
Махары цахъхъæн фæсивæд æмгуырæй ацæуой сахармæ, 
уымæн сын æфсон ис. Изæры дæр, къуырисæр изæры кæ- 
рæдзи, уæлдайдæр чызджытæ, афæрс-афæрс кодтой, ды цы 
кæндзынæ дæ уæлæ, зæгъгæ. 
Алчи дæр тарст иу хъуыддагæй: мыййаг, уый иннæтæй цауд- 
дæр конд куы уа, мыййаг, уый иннæтæй фылдæр истытæ куы 
стуха йæхиуыл æмæ йæ сахары хъалтæ æвиппайды йæ пысулты 
кондæй куы базоной. Хъæуккаг кæй у, уый йын йæ пысулы 
кондæй куы базоной, исты дзырдæппарæнтæ йæм куы кæной, 
æмæ йæ стæй уый фæстæ та йæхи æмбæлттæ куы мæстæй марой, 
алчи дæр уымæй тарст æмæ кæрæдзийы фарстой, фæлæ сæ, йæ 
уæлæ цы скæндзæн, уый зæгьын дæр æххæстæй ничи уæндыд. 
Афтæмæй фæрафæрс-бафæрс, фæрахъуыды-бахъуыды, 
фæрабар-бабар кодтой, фæлæ æххæст ницы аскъуыддзаг кæ- 
нын бафæрæзтой. 
Æниу, уыцы хъуыддаг мæдтæй кæнгæ кæй у, уый дзы 
алчи дæр зыдта, алчи дæр æй хицæнæй зыдта, фæлæ йыл 
иумæ басастаиккой, иумæ афтæ загътаиккой, йæ мад нæ кæ- 
мæн цы зæгъа, уый скæндзæн, зæгъгæ, ууыл дзы басæттын 
никæй фæндыд. Алкæй дæр фæндыд, йæ бартæ йæхи къухы 
кæй сты, йе ’мбæлттæн уый равдисын, фæлæ дзы ахæм бартæ 
иуæн дæр кæй нæй, уый сыл дыккаг бон, ома дыццæджы 
райсом фæбæрæг ис... Уæддæр дзы изæры чидæртæ загъта, 
æз скæндзынæн ахæм æмæ ахæм уæлæдарæс. Загътой сæ 
фылдæрæй, æви дзы чи зоны, алчи дæр цыдæр ахæмæй загъ- 
та, фæлæ дыккаг райсом, ома дыццæджы райсомæй куы æр- 
бамбырд сты æмæ дзы иу дæр, изæры цы дзырдта, ахæм 
уæлæдарæсы куы нæ уыд, уæд ныр та уымæй фарстой кæ- 
рæдзи, дысон æндæр цыдæртæ куы дзырдтай, зæгъгæ. 
Ам сын æндæр гæнæн нал уыд æмæ басастысты, сæ бар- 
тæ нырма æххæстæй сæ мæдты къухы кæй уыдысты, ууыл. 

190 
Къæбысты Зауыр 
Зæлийæн ма йæ æхцатæй уыдис... Барис ын кæй радта, 
уыдонæй ма йын уыдис (Зæлийы тынг фæндыд уый дæр стыр 
чызджыты, Махары æмбал чызджыты æмгар куы уаид, уый 
æмæ æдзух уыдонмæ йæхи æппæрста, уыдон цы дзырдтой, 
уый дæр ахæм цыдæртæ дзырдта) æмæ сæ йæ дзыппæй фев- 
дис-февдис кодта. 
Уæддæр иннæтæй Дзерассæмæ уæндондæр у. Кæддæр, Зæли 
ма гыццыл чызг куы уыд (йæхæдæг уарзы афтæ дзурын, цыма 
ныр арвыл сæнцад), уæд-иу сæм арæх цыд Дзерассæ. Арæх- 
иу хъазыдысты Махаримæ. Зæлийы семæ нæ уагътой, фæлæ 
сæ уый нæ хицæн кодта. Тыхæй сæ фæдыл цыдис. Уыдонæн 
дæр æндæр ницы гæнæн уыд æмæ йæ ныууагътой йæхи уагыл. 
Афтæмæй йын уæд фæадджын ис Дзерассæ æмæ йæ ныр дæр 
нæ рох кæны. Ныр дæр уымæ уæндондæр у æмæ иууыл уый 
цурмæ æппары йæхи. Æмæ та фелвæста йе ’хца: 
— Нырма мын дзы бирæ ис... 
— Цы дын ис бирæ? — Дзерассæ йын йе ’хцамæ йæ хъус 
куы нæ дардта, уæд сдзырдта чызг. 
— Ибон мын нывгæнæг Барис цы æхца радта, уыдонæй 
мын нырма бирæ ис æмæ та дзы истытæ балхæндзынæн. 
— Æмæ дын куы фесæфой, уымæй нæ тæрсыс? — афарста 
йæ Дзерассæ. 
— Куыд мын сæфынц? — сæрыстыр худт бакодта Зæли. — 
Куыд мын хъуамæ фесæфой? Уæдæ мын нырмæ цæуылнæ 
фесæфтысты? 
— Сахары дзытсьахджытæ ис æмæ дын сæ исчи фелвасдзæн. 
— Мæ къухæй сыл хæцдзынæн æмæ мын сæ куыд фелвас- 
дзæн? 
Зæлийы ныхæстæ худæг кастысты, чи йæм хъуыста, уыдонмæ 
æмæ йæ ноджы дзурыныл ардыдтой. Автобусмæ æнхъæлмæ кас- 
тысты. Райсомы сыгъдæг ирдгæ сæ тыхсын кодта. Сæ цæсгæмт- 
тæ, сæ буары уæлæнгайдæр æмбæрзт бынæттæ сын йæ сатæг 
къухæй риссаг цъыччытæ кодта æмæ хъуамæ истæуылты сæхи 
ирхæфстаиккой, хъуамæ истæмæй рæстæгмарæн кодтаиккой æмæ 
уый тыххæй ноджы дзурыныл æфтыдтой Зæлийы: 
— Æлхæнгæ цы кæндзынæ де ’хцайæ, Зæли? — фæрсы 
йæ чидæр. 
— Кæд сæлдæгтæ уа, уæд сæлдæгтæ балхæндзынæн... 
Къафеттæ дæр балхæндзынæн. Сослан дæр Махары палатæ- 
мæ æрбацæуинаг у абон. Кæд æрбацæуа, уæд дзы уымæн 
дæр ратдзынæн. 
— Æмæ дын де ’фсымæры цæстуый... Де ’фсымæры цæст 
дын уый куы фæриссын кодта, мæсты йæм нæ дæ? — хинæй- 
дзаг фарст æй акодта иу лæппу. 
— Нæ йæм дæн мæсты,— загъта фидарæй Зæли.— Раз- 
дæр æм мæсты уыдтæн, ныр æм нал дæн мæсты. 

Царды фæлтæртæ 
191 
— Куыд æм нал дæ мæсты? — ноджы йæ хынцфарст акод- 
та лæппу. 
— Уый йын æй барæй нæ фæриссын кодта, стæй... — 
цыдæр ма сцæйдзырдта, фæлæ уæдмæ афтобус фæзынд æмæ 
иууылдæр йæ размæ сæхи байстой. 
Дзерассæйæн йæхицæн дæр хионы ад кодта Зæли æмæ- 
иу дзæбæх исты куы загъта, йæ ныхас-иу хъуыдыджын, æнæ- 
аипп куы рауад, уæд дзы йæ зæрдæ рухс кодта, æвзæрдис æм 
сæрыстырдзинады æнкъарæнтæ. Уæд-иу æй æрфæндыд, йæ 
хъæбысы йæ куы ныккæнид æмæ йын йæ уадултæн, йæ нарст 
рустæн адджын пъатæ куы фæкæнид. Кæд-иу йæ ныхасы сы- 
вæллоны фæлвых зонды рæуæууæнк зындис, уæд та мæсты 
кодта, ахæм ныхæстæ дзы чи къахы, уыдонмæ, Зæлийы та- 
иу хиуоны фæдзæхст акодта, ахæм ныхæстæ ма кæн, зæгъгæ. 
Æнæуый дæр йе ’хсæвы æмхæццæ хъуыдытæй йæ уды равг 
йæ раны нæ уыдис, цыдæргьуызон сæнттæ, рæстмæ бамбарын 
кæй нæ фæрæзта, ахæм хæццæ хъуыдытæ уылæнтæ кодтой йæ 
сæры æмæ-иу æм хатт дзæбæх ныхас дæр хъыг фæкаст, хатт 
та-иу æнæраны дзырдтыл дæр бацин кодта. Уый та æнæкъæм- 
дзæстыгæй бацин кæнын дæр уæндыд Зæлийы ныхæстыл æмæ 
уайдзæф кæнын дæр,æрмæст уымæ хаста йæ ныфс. 
Йе ’хсæвы сагъæсты кой та нæм уымæн æрхауд, æмæ 
уыцы æхсæв, хъал-иу куы уыд, уæд йæ цæстытыл уадысты 
дыууæ лæппуйы, йæ ацардыдæй сыл уыцы бæллæх куы æр- 
цыд комкоммæ, уæдæй фæстæмæ. Куы-иу афынæй, уæд дæр 
уыдон уыдта фыны. Уыдта сæ тугæрхæмтæй, кастысты-иу 
æм сæ цæстыты афтид къуырфытæй. Иу хатт та йæм Сосла- 
ны чидæртæ (чи уыдысты, уый нæ базыдта) цавæрдæр бæ- 
лæгъгонды æрбахастой ихы æвæрдæй. Их уыдис, авгау цæс- 
ты тынтæ кæм хъардтой, ахæм æмæ йæм лæппу зындис уый 
бынæй. Мадард бæгънæгæй хуыссыдис дæлгоммæ. Дæлгом- 
мæ хуыссыдис æмæ йæ Дзерассæйæн куы фенын кодтой, уæд 
æй зонгæ дæр нæ бакодта. Фæсонты ’рдыгæй йæ, зæгъгæ, 
куыд базонон?.. Загътой йын, базон, дам, æй. Чи у, уый, 
дам, базон æмæ, дам, стæй дæу уæд. Чызг стыхстис. Чи у, 
ихы æвæрд цæмæн у, удæгас у æви мард, стæй йæ уымæн 
цæмæн дæттынц, уый нæ зыдта чызг æмæ атыхст. Уæд ын 
дзы иу афтæ зæгъы: 
— Цы дис кæныс, дæумæ йæ кæй æрбахастам, ууыл? Дæу 
у, æмæ йæ уæдæ æндæр кæмæ бахастаиккам? 
— Æмæ чи у? — æнæмбарæджы фарст сæ бакодта чызг. 
— Куыд чи у? — тынг дисæнгас кастæй йæм бакаст иннæ 
лæг. — Сослан у, æмæ йæ кæдæй нырмæ нал зоныс? 
— Ихы мидæг цæмæн ис? — фæрсы та сæ чызг. 
— Ихы мидæг æвæрд та уымæн у æмæ йын йæ бирæ хæрзи- 

192 
Къæбысты Зауыр 
уджытæм кæсут, знаджы æрхъулайы бахауæг æфсæдтæ ихын 
мæсыгмæ цы цæстæй фæкæсынц, ахæм цæстæй, уыдон ихын 
мæсыгæй цас ныфсджын вæййынц, æндæр ныфс ын не ’вæрут 
йæ ракæнгæ хæрзиуджытæй æмæ уымæн у æвæрд ихы мидæг. 
— Удæгас у æви?.. — мард зæгъын йæ цæст нæ бауарзта. 
— Нæдæр удæгас у, нæдæр мард, — мард уыцы æнцонæй 
загъта ихын бæлæгъ æрбахæсджытæй иу, æмæ йæм Дзерассæ 
фæхъыг ис, фæлæ уый фæцырд кодта чызджы. 
— Зæрдæ æрсабыр кæнынмæ нырма нæдæр удæгас у, нæ- 
дæр мард, фæлæ йыл кæд ды дæ комытæф хъарм цæссыджы 
æвдылдæй бауадзай, уæд уыдзæнис удæгас. Науæд ...Нæуæд 
цы уыдзæн, уый нал загътой ихын бæлæгъ æрбахæсджытæ. 
Дзерассæта, фæндыдис æй æви нæ, уымæн ницымабазыдта... 
Растдæр зæгъгæйæ, хъуыды йыл нæма акодта, афтæ йæ ком 
мæнæ голладжы комау феуæгъд ис æмæ дзы æхсæрдзæнау ра- 
калдис донгонд комы тæф. Их атадис æмæ йæм Сослан уыцы 
дзæбæх сдзырдта... Нырма хуысгæ кодта. Ихы мидæг куыд 
хуыссыд, нырма афæ хуыссыд, æмæ йæм уырдыгæй сдзырдта: 
— Æз бацæудзынæн, Дзерассæ. Дæу тыххæй æмæ, адæй- 
маг адæймаг кæй у, æрмæстдæр уый тыххæй бацæудзынæн... 
Ацы бацæудзынæн ахæм загъдæй загъта, цыма сæм Дзе- 
рассæимæ уый размæ ныхас уыд, цыма йын Дзерассæ кæ- 
дæмдæр бацæуыны тыххæй лæгъстæ кодта. Уымæн та йæ 
хъуыдыйы ахæмтæй ницы уыд æмæ йæ хынцфарст акодта: 
— Кæдæм бацæудзынæ? 
Сослан ын дзуапп нæ радта. Сыстад. Дзерассæйы раз 
æрлæууыд. Уый дзы æфсæрмы кодта. Ихы бынæй мадард 
бæгънæгæй кæй зынд, уый йæ зæрдыл дардта æмæ дзы уый 
тыххæй æфсæрмы кодта, лæппу та дзы иугæр йæхи не ’мбæх- 
сы, уæд æм чызг дæр æркаст æмæ... 
Лæппу, цыма уыцы бон йæ чындзæхсæв уыдис, уый арæзт 
æмæ хæрзуындæй лæууыд чызджы раз. Ахæм лæудæй лæу- 
уыд æмæ йæм ахæм кастæй каст, цыма йæ фарста, мæнæ 
ахæм бакасты хицау лæппу дæн æмæ цы зæгъдзынæ? Искæй 
зæрдæмæ фæцæудзынæн афтæмæй? 
Чызг æм каст... Лæппуйы кастæн, йæ фæрсгæ кастæн æй 
цыма дзуапп дæттын хъуыд, уый кастæй йæм каст æмæ йæ 
цæстыты раз лæппуйы æндæрг батад, æрдæбон йæ донæнгас 
комы тæфæй их-бæлæгъ куыд батад, афтæ. Батад æмæ чызг 
ахъуыды кæнын нæма бафæрæзта, афтæмæй райхъал ис. 
Фыны йæ Махары фенын фæндыд Дзерассæйы. Сосла- 
ны фенын æй нæ фæндыд. Хистæртæй арæх фехъусы, иуæй- 
иу фын, дам, рацæуы æцæгмæ. Ныр Махары куы федтаид 
фыны, уæд, чи зоны, уыцы фынмæ гæсгæ рагацау зонид, йæ 

Царды фæлтæртæ 
193 
аперацийы хъуыддаг куыд ацæудзæн, уый. Зонид æй рага- 
цау æмæ йæ зæрдæйæн æнцондæр уаид. 
Фынæйы размæ бирæ фæхъуыды кодта Махарыл. Йæ 
зæрдыл æрлæууын кодта, чысылæй-иу куыд хъазыдысты иумæ, 
кæрæдзи хъæбысты-иу, науæд та Дзерассæйы йæ былтæ Ма- 
хары сахъат цæстыл æвæрд (фæлæ-иу уæддæр сæ цæнгтæ 
кæрæдзийы астæутыл тыхт уыдысты), афтæмæй-иу куыд фы- 
нæй кодтой, уыдæттæ. Йæ цæстытыл сæ бирæ фæуайын код- 
та. Адæймаг, дам, хъуыды цæуыл (кæуыл) фæкæны, фыны 
дæр, дам, уый фæуьгаы æмæ... Фæлæ нæ федта Махары. 
Сосланы федта æмæ йын уый та хъыг уыдис. Махарæн ахæм 
ми кæй бакодта, уый тыххæй йæм мæсты кодта. Йæ хъуыды 
йæм афтæ дзырдта, цыма Сослан хаты, Махар Дзерассæйы 
зæрдæмæ кæй цæуы, уый. Сослан йæхæдæг та (иухатт ын 
загъта, Екъойы фарстæн цы дзуапп радта, уый, Екъо йæ куы 
бафарста, уарзон дын ис, зæгъгæ, уæд ын йæ уарзоны ном 
Дзерассæ кæй рахуыдта æмæ йæ зæрды æцæгæй дæр уый 
кæй уыд, Екъойæн загъта афтæ æмæ йæ радзырдта чызгæн) 
Дзерассæйы уарзы æмæ уый тыххæй хæрам у Махармæ. Йæ 
цæст дæр ын уымæн акъахта. 
Ныр фыны Махары нæ, фæлæ Сосланы кæй федта, уый 
тыххæй йæ зæрдæ цыдæр уæззау уыдис. Цæуын дæр æй иттæг 
нал фæндыд, фæлæ йæм диссаг æмæ цымыдис каст иу хъуыд- 
даг: куыд бацæудзæн Сослан цæстыты рынчындонмæ æмæ Азæ- 
йæн (афтæ хуынд, Махарæн апераци кæнынмæ чи хъавыд, 
уый) куыд нæ бауадздзæн Махары цæстыл апераци скæнын, 
уый. Цыдæр та дзы кæй сайы, цыдæр æгъдауæй йын йæ зæр- 
дæ йæхирдæм раздахынмæ кæй хъавы, уый хаты Дзерассæ 
æмæ ныр уыцы хиндзинад базоныны тыххæй цæуы фыддæр... 
Аперацийы райдайæнмæ нырма дзæвгар рæстæг уыдис. 
Растдæр зæгьгæйæ, Азæйæн нырма æндæр куыстытæ уыд, æмæ 
Махары фæстæдæрмæ фæуагъта. Иннæтæй фервæзон, стæй 
мын рæстæг уыдзæн æмæ йæм дзæбæх æркæсон, зæгъгæ. 
Махар бадт сынтæджы чъилыл. Бадт тынг æнкъардæй, 
йæ цæсгом цыдæр лæбырдæнгас уыдис, цыма йын ыл зæй 
æнцыд. Уæнгтæ хауд, уæззау, æндзыг. Йæ цæстыл нырма 
дæр баст уыдис уыцы хуызивд æви чъизи марля. Уый йын 
йæ цæсгомы æвидыц ноджы тынгдæр æвидыц кодта æмæ йæм 
бакæсын тынг зын уыдис. Зын æм уыдис кæсын, æмæ иннæ- 
тæ архайдтой, ма йæм кæсой, афтæмæй ныхас кæной йемæ. 
Дзерассæйæн афтæ йæ бон нæ уыд. Уый йын хъуамæ йæ 
цæсгоммæ кастаид дзургæйæ дæр æмæ æнæдзургæйæ дæр. 
Каст æм æмæ йæ зæрдæ нæ рухс кодта уыцы цæсгомы фыд- 
уынд бакастæй, фæлæ йæ уæддæр йæхицæн адджын кодта, 
архайдта, цæмæй йæ йæхицæн адджын скæна. 
13 Къæбысты Зауыр 

194 
Къæбысты Зауыр 
Уый размæ ма йæм куы уыдысты, уæд Махар тынг дзæбæх 
хатыдта йæхи. Æппындæр ницæмæй тарст. Худтис, афтæмæй 
дзырдта, куыд нæ тæрсы, уый размæ-иу кæмæн скодтой апераци, 
уыдон кой кодта, чи дзы тарст, уыдоныл худтис, ныр йæхæдæг 
уыдис бынтон цауд. Йæ бон дзурьга дæр нæ уыд. Йæ хъæлæсы 
бадтис йæ кæуындзæг æмæ та-иу ын ахгæдта йæ дзурæнтæ. 
Йæ мад, Гыцци, мæгуыр, йæхæдæг дæр фæзæрдæцъæх ис 
лæппуйы хъизæмармæ кæсынæй. Йæхи цæстытæ дæр уыдысты 
кæуынвæллад æмæ иу чысыл йæхи куы фæсаид, уый йæ фæндыд. 
— Чысыл аныхæстæ кæнут иумæ, уæ нывонд фæуон, æз 
уынгмæ акæсон. Исты хæринæгтæ дæр æрбайсон дуканийæ, 
науæд нæм ницыуал ис,— афтæ загъта, Махармæ йе ’мбæлт- 
тæ куы æрбацыдысты, уæд. 
— Ацу, мах уал баддзыстæм йæ цуры, — загъта чызджы- 
тæй чидæр æмæ сынтæджы чъилыл æрбадт. 
— Æмæ æрæгмæ куы æрбацæуай, Гыцци, — кæуынхъæ- 
лæсæй сдзырдта Махар. 
— Не ’рбацæудзынæн æрæгмæ, дæ нывонд фæуон, — йæ 
сæрыл ын йæ арм æруагъта, цыма гыццыл гаги уыдис. — 
Нырма йеныр бакодтой иу усы апераци кæнынмæ. Уæдмæ æз 
дæр æрбаздæхдзынæн... 
— Омæ, уæд та хорз, — йе уæхсчытæ фелхъывта Махар. 
— Махар, — хæстæг æм бабадтис Хæсанæ, — мæнæ Дзе- 
рассæ афтæ куы дзырдта, Сослан, дам, дæм æрбацæуинаг у 
аперацийы бон. Æз, дам, ын апераци кæнын нæ бауадздзы- 
нæн, афтæ, дам, дзырдта. Нæ дæм æрбацыд? 
— Уый деддæ йæ уарзоны раз йæхи тыхлæг кодта,— сдзырдта 
мæстьпъуызæй Махар æмæ йæ цæстмæ февнæлдта. Цыма бындз 
абадтис йæ сахъат цæстыл, уый æвнæлд æм фæкодта.— Мæ цæст 
мын къахгæ дæр уый ардыдæй скодга æмæ ныр йæхи тыхлæг 
кæны, науæд дохтыр уый фæрсдзæн? Куыд ын нæ бауадздзæн 
апераци кæнын? — загъта æмæ та февнæлдта йæ цæстмæ. 
— Махар, худинаг дæм нæ кæсы? — кæуынхъæлæсæй 
сдзырдта Дзерассæ. — Цытæ мыл мысыс? Куыд дыл æй сар- 
дыдтон? Æз ын афтæ загътон, хæц ын йæ цæстытыл? Æви 
йын дæ цæст æз раппарын кодтон? 
— Сымах раздæр дзырд уыдыстут æмæ... — февнæлдта та 
йæ цæстмæ æмæ йыл цыма исты ахсгæ акодта, уыйау ыл 
ныххæцыд æмæ хъæрзæгау скодта. 
— Æз та ма дын адæймаг æнхъæл уыдтæн! — скуыдта 
æмæ дуармæ ралыгъдис Дзерассæ. 
— Цæмæн æфхæрыс чызджы, Махар, уый куы ницы азым- 
джын у, уæд? — фæкодта Хæсанæ æмæ хъуамæ рахызтаид 
Дзерассæйы фæдыл, фæлæ Махар кæуæгау скодта. 
— Мæ цæст мын къахы, мæ цæстыл уайгæ кæй кæны, 

Царды фæлтæртæ 
195 
уымæй дæр! — фæхъæр кодта æмæ йæ цæст йæ дыууæ армæй 
нылхъывта. 
— Чи дын æй къахы, ам куы ничи ис мах йеддæмæ? — 
афарста йæ Хæсанæ. — Куы ничи дын æм æвналы, уæд дын 
æй чи къахы? 
— Мæ цæсты раз лæууы йæ сурæт... Цæсты раз нæ, фæлæ 
цыма мæ цæстмæ хизгæ бакодта, афтæ мæм кæсы, — уынгæг 
хъæлæсæй дзуры Махар. 
— Чи у, чи бахызт дæ цæстмæ? 
— Сослан, æндæр чи! — суынæргъыдта. 
— Æвæццæгæн, фыртасæй йæ тæвд схызт æмæ йæ цæс- 
тытыл цыдæртæ уайы,— батыхст чызджытæй чидæр æмæ фес- 
тад. — Дохтыртæй искæмæ фæдзурæм, науæд... 
Дохтыртæй æвдæлон ничи разынд. Иууылдæр уыдысты 
аперацигæнæн хатæны. Æрбацыд иу медицинон хо. Махары 
бафарста: 
— Цы кæныс, цы дæ хъыгдары? 
— Мæ цæст мын... Чи мын æй фæриссын кодта, уый мын 
æм æвналы риссаг æвнæлдæй, — кæуынхъæлæсæй сдзырдта 
Махар. 
— Æмæ кæм ис, чи дын æй фæриссын кодта, уый? — 
бафарста йæ медицинон хо. 
— Уæртæ иннæ рынчындоны хуыссы. 
— Æмæ дын æм уырдыгæй ардæм куыд æвналы? — ба- 
худтис сылгоймаг. 
— Æвналы мын æм... Мæнæ ныртæккæ дæр... Цыма дзы 
æнæхъæнæй хизгæ бакодта. Цыма æнæхъæнæй цæсты мидæг 
бахызт... — цыдæр фæлвых хъæлæсæй дзуры Махар. 
— Дæ тæвд не сбарстай абон райсомæй? 
— Сбарстон, фæлæ мæм нæ уыдис тæвд. 
— Ныр та дæхи куыд хатыс, ис дæм тæвд? 
— Нæ зонын, фæлæ мæ цæст... Кæс, цыдæртæ мын дзы 
æлвасы,— æвналы йæ цæстмæ лæппу. 
— Тæрсгæ кæныс, æвæццæгæн, æмæ дæ цæстытыл цы- 
дæртæ уайы,— йæ къух лæппуйы ныхыл æрæвæрдта сылгой- 
маг, — æмæ дæм тæвд дæр куы нæ ис, уæдæ... 
— Тæвд мæм нæй, тæрсгæ дæр нæ кæнын, — тыхстæй 
сдзырдта лæппу. 
Медицинон хо ма цыдæр сцæйдзырдта, фæлæ къæсæрыл 
æрбалæууыд æндæр урс халытджын сылгоймаг. Йæ цæст ахас- 
та рынчынфæрсджытыл, стæй афтæ зæгъы: 
— Аперацимæ дæхи барæвдз кæн, Махар. 
— Æмæ куыд... Цы мæ барæвдз кæнын хъæуы, ницы 
йын зонын? 

196 
Къæбысты Зауыр 
— Райсом дæм цы урс уæлæдарæс радтон, уыдон скæн дæ 
уæлæ. 
— Йæхи æвзæр хаты ацы лæппу æмæ... — дызæрдыггъуы- 
зæй сдзырдта, раздæр æм чи æрбацыд, уыцы медицинон хо. 
— Куыд æвзæр хаты? Æмæ райсом тынг дзæбæх куы уыдис. 
— Мæ цæстмæ, дам, мын æвналы... 
— Йæ цæстытыл цьщæртæ уайы, æвæццæгæн, тæрсгæ кæны... 
— Мыййаг æм кæд тæвд ис,— йæ арм авæрдта ног æрба- 
цæуæг дæр лæппуйы ныхыл. — Нæй дæм тæвд, уый, æвæц- 
цæгæн, тасæй цыдæртæ дæ цæстытыл... Æмæ цæмæй тæр- 
сыс? Уæртæ зæронд, æнæбон устытæ куы нæ тæрсынц, уæд... 
— Æз тæрсгæ нæ кæнын,— куы йыл худой, мыййаг... Йе 
’мбæлттæ хъæуы куы дзурой, куыд тарст, уыдæттæ, уый адæр- 
гæй йæхи фæфидар кодта æмæ... 
* ♦ * 
Дзерассæ тынг мæстыйæ лыгъд уынгты. Кæдæм лыгъд, уый 
зыдта. Уый та куыд нæ зыдта? Нырма хæрз æрæджы дæр ууылты 
цыдис йæ мад æмæ йæ фыдимæ, стæй ма æндæр чидæртæ дæр 
уыдис семæ. Дард фæндаг нæу. Лыгьдис, зæгьгæ, дзы, чи зоны, 
уый æгæр загъд дæр у. Фæлæ уыцы цыбыр фæндагыл дæр 
афтæ тындзыдта æмæ цыма лидзгæ кæны, афтæ зынд. 
Мæсты уыдис Сосланмæ. Кæй йæ фæсайдта, уый тых- 
хæй йæм мæсты уыдис æмæ йæ фæндыд, цæмæй йæм тагъд- 
дæр бахæццæ уа æмæ йыл йæ пырх акала. 
Уæд ын фидарæй загъта... Комкоммæ уымæн, Дзерас- 
сæйæн нæ загъта, йемæ ма чи уыд, уыдон дæр æй цыма 
фехъуыстой (йæ зæрдыл нал лæууы дзæбæх, фырмæстæй йæ 
хъуыды хæццæ кæны). Куыд фæнды уæд, уæддæр загъта, 
æз, дам, бацæудзынæн... Цы хуызы уыд бакъуылымпы кæ- 
нинаг дохтыры, уый нæ зоны Дзерассæ. Уый тыххæй зæгъгæ 
дæр ницы кодта, фæлæ фидарæй дзырдта, æз, дам, бацæу- 
дзынæн æмæ Махарæн апераци кæнын нæ бауадздзынæн. 
Дзерассæйы хъуыдымæ гæсгæ уый ныфс уыд, чи-иу æм æр- 
бацыд, уыцы фысджытæй, зæгъгæ, уыдон дохтырæн зæгъ- 
дзысты æмæ. Æвæццæгæн, Махармæ уыцы ныхас... Æвæц- 
цæгæн, цы? Фехъуыст æм æмæ дзы ныфс æвæрдта. Ныфс æй 
уыд цæмæйдæрты, адæймагта ныфсытæй цæры. Лæппу, мæ- 
гуыр, æвæццæгæн нырмæ уымæн фидар дардта йæхи. Ныфс 
æй уыд цæмæйдæр æмæ йæ зæрдæ фидар уыдис. Ныр æй 
иугæр фæсайдта, уæд йæ ныфс асастис æмæ дзы ахæм ныхæстæ 
дæр уымæн сирвæзт. О, æмæ хъуамæ бацæуа. Зоны йæ... Сæ 
бинонтæй йæм абон райсомæй кæй ничи рацыд, уый зоны. 
Иунæгæй уыдзæн æмæ йын дзæбæхтæ фæуыдзæн... 
Сослан æцæг уыдис иунæгæй. Хуыссыд йæ иу фарсыл. 
Йе ’ргом дуары ’рдæм здæхт, афтæмæй хуыссыд. Хъæццул 

Царды фæлтæртæ 
197 
дæлæмæ абырыд æмæ астæуæй уæлæмæ уыдис гом. Афтæ гом 
нæ уыд æмæ йæ буар зындаид, фæлæ хъæццулæй æмбæрзт 
нæ уыд æмæ уымæн ахъуыды кодта чызг, гом у, зæгъгæ. 
Пысултæ йыл уыдис, гом та уыдис йæ сæр, хъуырæй уæлæ- 
мæ. Гом уыдис йæ сæр, йæ цæстытæ дæр уыдысты гом. 
Сæры, стæй канд сæры нæ, фæлæ йæ буарæй хъæццу- 
лæй уæлæмæ цы зынд, уый алыварс цыдæр... цæст дзæбæх 
кæй æвзæрста, ахæм фæлмгонд бадтис... Бадтис дзы фæлм 
æмæ уыцы фæлмы мидæг та кæрддзæмы тъыст кардау æвæрд 
уыдис Сосланы буар. Буар йæхæдæг та уыдис хæлынæнгас 
урсбын, уым дæр цыма фæлмау рухс кастис, афтæ зынд æмæ 
дзы чызг фæтарст. Фынæй у зæгъын дæр йæ бон нæ уыд. Йæ 
цæстытæ дзæбæх гом уыдысты. Кæй йæ уыдта, уый бæрæг 
уыд, фæлæ уæддæр адæймаг цы хуызæн вæййы, ахæм хуыз 
не ’вдыста æмæ дзы фæтарст. Хъуамæ фæстæмæ фæзылдаид, 
кæд, зæгъгæ, æндæр искуыдæм барæдыдтæн. Хъуамæ фæс- 
тæмæ фæзылдаид, фæлæ лæппуйæн йæ былтæ базмæлыдыс- 
ты... Цыдæр хицæнстъæлфгæндтæйбазмæлыдысты æмæчыз- 
джы хъустыл ауад тынг лæмæгъ, хъустæм гæзæмæ чи æрбай- 
хъуыст, ахæм лæмæгъ ныхас: 
— Ма аздæх. Æз тагъд æрбацæудзынæн. 
— Кæцæй æрбацæудзынæ? — дисгъуызæй йæ афарста чызг 
æмæ ма бафтыдта йæ ныхасмæ: — Ныр мæнæ куы дæ, уæд ма 
кæцæй æрбацæудзынæ? 
— Кæдæм цæуинаг дæн, уый дын куы загътон, — ноджы 
та уыцы лæмæгъ хъæлæсæй райхъуыст. Хъæлæсы лæмæгъæй 
йæ зæрдæ уынгæг рыстæй рыст, фæлæ йæ йæ маст, ардæм 
æй чи тындзын кодта, уыцы маст дæр æй тыхсын кодта æмæ 
сдзырдта мæстыйæ: 
— Исты кæд арæзтай, уæд нырмæ хъуыдис, ныр æй апе- 
рацигæнæнмæ аластой, афонмæ йын йæ цæст байгом кодтой, 
алыг ын æй кодтой æмæ ма йæм цæмæн цæуыс? Чызг æн- 
хъæлмæ каст. Фысджыты тыххæй цы хъуыды кодта, кæд Сос- 
лан æцæг уымæй æвæрдта ныфс, уæд ын æй ныр хъуамæ 
зæгъа. Барвыста сæ Азæмæ æви... 
Лæппу зæгъгæ ницыуал скодта, фæлæ йæ алыварсæй уыцы 
фæлмгонд тайæгау акодта. Батад уыцы фæлм æмæ дзы лæп- 
пуйы буар... Цыма уыцы фæлм хъузг уыдис æмæ Сослан 
уырдыгæй æддæмæ рабырыд, афтæ фæкаст чызгмæ æмæ та 
уымæй дæр фæтарст. Лæппу ныр уыцы дзæбæх йæ хуызы 
бацыд æмæ рабадтис йæ сынтæджы. Дзерассæмæ йæ мидбыл- 
ты худтис, афтæмæй йæм каст, уый та йыл æууæндгæ нал 
кодта æмæ йæхи фæстæмæ фæстæмæ ласта... 
— Дзерассæ, тæрсгæ цыма истæмæй кæныс? — сдзырдта 
лæппу. 

198 
Къæбысты Зауыр 
— Дæ ныхæстæ æмæ дæ митæй тæрсын, — йæ тас нæ 
бамбæхста чызг. 
— Цæмæй мæ тæрсыс? — дисгъуызæй йæ афарста лæппу. — 
Фыццаг хатт мæ уыныс? 
— Ахæмæй дæ фыццаг хатт уынын. 
— Уый... Уæддæр æз мæ дзырд сæххæст кодтон, — йæ 
мидбылты бахудт лæппу. 
— Цавæр дзырд сæххæст кодтай? 
— Махарæн апераци... Æзуæддæр уыдтæн,— цыдæр хæц- 
цæ ныхасæй загъта æмæ йын Дзерассæ ницы бамбæрста. 
— Мæнг ныхæстæ кæныс,— бауайдзæф ын кодта. 
— Дохтыр мæ куы федта æмæ куы аздæхт. Иунæгæй куы 
аззадтæн, уæд... 
— Æз Махармæ уыдтæн. Не ’мбæлттæ иууылдæр уым сты. 
— Федтон сæ,— йæ къух уигъæгау акодта Сослан. — Æз 
сæ федтон, уыдон та... 
— Нæ уыдтæ уым æмæ цæмæн сайыс? 
— Алцы дæр йæ бынаты ис... 
— Æз ма уым уыдтæн, афтæ йæ хъуамæ акодтаиккой, 
аперацион хатæнмæ. Ныр мын ды мæнг ныхас цæмæн кæ- 
ныс? — йæ размæ мæсты лæуд бакодта. 
— Дзерассæ, æз дæу тыххæй... Æз ацыдтæн... Ныр æр- 
бад мæнæ сынтæджы чъилыл æмæ дын æз цыдæр зæгъон. 
Иунæгæй кæй стæм, уый мын æхсызгон у. Цалынмæ ничи 
æрбацыд, уæдмæ дын æй зæгъон. 
— Цы мын хъуамæ зæгъай? — хæстæгдæр æм балæууыд 
чызг. Уый æнхъæлдта, зæгъгæ мын уæддæр Махары тыххæй 
исты зæгъдзæн. Цæмæн мæ фæсайдта, уый тыххæй мын исты 
зæгъдзæн æмæ йæм хæстæгдæр балæууыд: — Цы мын зæгъ- 
дзынæ? — сфæлхат кодта йæ фарст. 
— Уарзгæ дæ кæй кæнын, уый, — загъта лæппу æмæ йын 
уыцы æнкъард цæстытæй иыккаст йæ цæстытæм. 
— Æдылы ныхæстæ ма кæн! — схъæр ыл кодта чызг. — 
Ды Аыдгæнæг æмæ мæнг дзурæг дæ. Афтæмæй дæ чи хъуа- 
мæ оауарза? — хъуамæ фæзылдаид чызг, фæлæ йæ бон нæ 
бацис фæстæмæ акъахдзæф кæнын. Лæппуйы цæстытæй йæм 
ахæм хъарм уддзæф лæдæрстис, æмæ дзы йæхи ратонын нæ 
бафæрæзта. Лæппу йын йæ тыхстдзинад федта æмæ йæм уæз- 
зау хъæлæсæй сдзырдта: 
— Махармæ дæ зæрдæ ма æхсайæд. Уый дæу фæндиаг у, 
фæлæ дын æрдæбон цытæ дзырдта, уыдон йæ зæрдæйы ра- 
гæй сты. Уымæй хуыздæр дзы ницы ис йæ зæрдæйы. 
— Æмæ ды цæмæй зоныс, цы мын дзырдта, уый? — æнæу- 
уæнк фарст æй бакодта чызг. 
— Уæ цуры уыдтæн. Хъуыстон уын уæ ныхæстæ, — загъ- 
та Сослан. 

Царды фæлтæртæ 
19» 
Дохтыр æрбацыд æмæ дыууæ дæр тынг фæтыхстысты. 
Дыууæйæн дæр цыдæр ахсджиаг зæгъинæгтæ сæ былалгьтыл 
кæй баззадысты, уый зындис сæ уадулты æфсæрмæнгас сыр- 
хыл. Зындис сæ цæстыты дзагъыр кастыл. 
— Хатыр бакæнут,— сдзырдта дохтыр æмæ йæ мидбылты 
æргом худтæй бахудтис. — Кæд уæ бахъыг дардтон, — сфæл- 
хат кодта,— уæд мын ныббарут, фæлæ уын нырма уæ зæгъи- 
нæгтæ кæронмæ зæгъынæн æнæуи дæр æгæр раджы у. Ома, 
бынтон раджы дæр нæу. Уæ зæгъинæгтæй нырмæ зæгъын 
цы бафтыд уæ къухы, уый уал уын фаг у. Кæронмæ сæ зæ- 
гъат, ууыл ма тагъд кæнут. 
Дохтыры дæлгоммæ ныхæстыл дыууæ дæр тынг бадис 
кодтой. Цыдæртæ кæй дзырдтой æмæ ма сын зæгъинаг дæр 
кæй баззад цыдæртæ, уый цæмæй базыдта дохтыр? Æви иугæр 
дохтыр у, уæд адæймагæн йæ зæрдæмæ кæсын дæр зоны æмæ 
йын йæ цæстыты кастæй фæныхылдта сæ зæрдæтæм? 
— Дохтыр, куы ницы нæм уыдис зæгъинаг,— æрæджиау 
сдзырдта Сослан. — Уый нæ хъæуккаг чызг у, Дзерассæ. Ахуыр 
дæр иумæ кæнæм. Абон не ’мбæлттæй иуæн хъуамæ цæстыты 
дохтыр йæ цæстыл апераци скодтаид. Уый тыххæй æрцыдысты 
æнæхъæн къласæй. Мæнмæ сæ Дзерассæйы йеддæмæ ничима 
æрбацыд, фæлæ сæ рæхджы ардæм хъæуы. 
— Æмæ скодтой апераци уыцы лæппуйæн? — дохтыр ба- 
фарста Дзерассæйы. 
— Æз ма уым куы уыдтæн, уæд æм медицинон хо æрба- 
цыд, хъуамæ йæ акодтаид апераци кæнынмæ. 
— О, фæлæ... — уый загъта Сослан, стæй йæ æргом къу- 
лы ’рдæм азылдта æмæ ницыуал загъта. 
— Уæдæ уал, Дзерассæ, ды де ’мбæлттæм бауай, — сдзырд- 
та дохтыр. — Ныр сæ апераци дæр фесты афонмæ. Уымæй 
уал бæрæг базон, стæй иумæ æрбацæудзыстут ардæм. Мах 
уал уæдмæ Сосланимæ аныхас кæнæм. 
— Хорз,— загъта Дзерассæ, иу каст ма бакодта Сослан- 
мæ, стæй хъуамæ фæзылдаид дыуары ’рдæм, фæлæ йæ дох- 
тыры ныхас фæурæдта: 
— Мæ дзырдтæ бадарут уæ зæрдыл: уæ зæгъинæгтæ кæ- 
ронмæ зæгъыныл ма батагъд кæнут, фæлæ уæ рох дæр ма 
фæуæнт. 
— Хорз, дохтыр,— загъта Сослан. Дзерассæ ма чысыл 
алæууыд, стæй феддæдуар. 
* * * 
Азæ ныры хуызæн зын уавæры никуыма уыдис. Æгæр- 
стæмæй фыццаг апераци куы кодта, уæддæр... Æниу уæд дох- 
тыр-ахуыргæнджытæ йæ уæлхъус уыдысты. Рагацау зыдта, 

200 
Къæбысты Зауыр 
йæ цуры чи уыдзæнис ахуыргæнджытæй, уый. Кæм рæдийа, 
раст кæм нæ араза, уым ын уыдон бацамондзысты, нæ йæ 
бауадздзысты, цы не ’мбæлы, уый саразын, фæлæ уæддæр 
фыццаг хатт цыргъагæй хъуамæ бавнала цæстмæ æмæ хъуа- 
мæ тарстаид. Тыхсгæ дæр куыд нæ кодта, фæлæ уæддæр цы 
араздзæн, цавæр низæй ирвæзын кæндзæн цæст, уый зыдта, 
цы аразын æй хъæуы, уый дæр зыдта ахуыргæнджыты ны- 
хæстæй, цы аперацитæм бакаст, уыдонæй. Ныр та нæ зыд- 
та... Цы низ ис уыцы цæсты, куыд хос кæнын хъæуы, цы дзы 
аиуварс кæнын хъæуы, уыдæттæ нæ зыдта æмæ тыхст. Тыхст 
æмæ йæ тыхстдзинад загъта ассистент дохтыр æмæ медици- 
нон хойæн. 
— Абон, ома мæнæ уыцы лæппуйæн цы араздзынæн йæ 
цæстæн, уый нæ зонын æмæ тыхсын. Кæдæйнырмæ йæм мæ 
хъус дарын, алыгъуызон хостæ дзы тадзæм, æндæргъуызон 
нæ фæцис. Куыдæй æрбацыд, афтæмæй лæууы абоны онг дæр. 
— Уæртæ йæ Цæгат Ирыстонмæ куы арвыстаис,— ком- 
коммæ йæм бакаст ассистент дохтыр. — Уым уæддæр фæл- 
тæрддæр дохтыртæ ис, сæ фæрæзтæ, сæ авналæнтæ дæр хуыз- 
дæр сты. 
— Хъуыды кодтон ууыл дæр,— йæ сæр иуырдæм фæкъул 
кодта, уæхсчытыл хæрдмæ фæхæцыд Азæ. Уыцы фезмæлд 
ыл афтæ дзæбæх рафидыдта, йæ зæрдæйы уаг, йæ зыи, фæлæ 
ахсджиаг дæсныйадмæ йын цы уарзон ахаст ис, уый йын 
афтæ дзæбæх равдыста, æмæ йæм дохтыр дæр æмæ медици- 
нон хо дæр бахæлæг кодтой. Бахæлæг æм кодтой æмæ йæм 
уыцы æдзынæг кастысты. Уыцы сæр æмæ уæхсчыты аив фез- 
мæлд ма иу хатт куы саразид, иу хатт ма йын æй куы феник- 
кой æмæ йæ сæ зæрдæтыл куы бадариккой, уый сæ фæндыд, 
фæлæ Азæйы та йæ цуры уæвджыты ирхæфсынмæ не ’вдæлд. — 
Зоиын сын æз дæр сæ фæлтæрддзинад. Мæ хæлæрттæ сты 
Туаты чызг. Джульеттæйæ зæгъын. Тынг хорз дохтыр, стæй 
хуымæтæджы адæймаг. Стæй Фидары фырт. Худгæ зæд. Кæд 
зæдтæй нæлгоймæгтæ ис, уæд уыдонæй иу уый у. Суанг фæ- 
сарæнтæм дæр ахæццæ ис йæ дæсныйад хуыздæр сахуыр 
кæнынмæ... Цыбыр дзырдæй, хæлæрттæ мын дзы бирæ ис, 
сæ авналæнтæ, сæ уавæртæ махæй бирæ хуыздæр кæй сты, 
ууыл та дзырд дæр нæй, фæлæ... Мах дæр цæуылдæрты 
ахуыр кæнын хъæуы. Æмæ-иу чысыл кæмæй фæтæрсæм, уыцы 
рынчынты иууыл уырдæм куы æрвитæм, уæд нæхæдæг та 
цæуыл ахуыр кæндзыстæм, кæуыл ахуыр кæндзыстæм? Раст 
дын куы зæгъон, уæд нырма дæр дызæрдыг кæнын. Бавнал- 
дзынæн æм, æви нæ, уый нырма дæр нæ зонын, фæлæ... 
Цыхуызæнфæнды цæстмæ дæр мæнæ ам, аперацион стъолмæ 
куы ныккæсын, уæд хуыздæр фенын цы сахъат у, уый, цы 

Царды фæлтæртæ 
201 
йын хъæуы аразын, куыд бавналын æм хъæуы, уыдæттæ ам 
хуыздæр фенын æмæ ма йæм æххæст ам дæр æркæсон. Кæд 
ын ам дæр ницы базонон, цы аразын ын хъæуы, уый, уæд 
нырма дæр нæ байрæджы ис. Аздахдзынæн æй фæстæмæ 
æмæ мæхæдæг хъуамæ ацæуон йемæ. Хъуамæ уæддæр базо- 
нон, цы хабар дзы ис, уый... 
Дуар æрбайгом æмæ Махар урс фæлыстæй æрбахызт къæ- 
сæрæй. Уыдис тынг фæлурс, фæлладгъуыз. 
— Цы кæныс, лæппу, дæ хуыз дæ мидæг куы нæ ис? — 
дызæрдыджы фарст æй акодта Азæ. 
— Æвæццæгæн, тæрсгæ кæны æмæ йæ цæстытыл цыдæр- 
тæ уайы,— Махары бæсты дзуапп радта, чи йæ æрбакодта, 
уыцы медицинон хо. — Уæдæй нырмæ хъæр кæны, мæ цæст, 
дам, мын къахы Сослан... 
— Чи Сослан, цавæр Сослан у? — афарста йæ Азæ. Фе- 
хъуыста, Махарæн йæ цæст цавæрдæр Сослан кæй фелхъыв- 
та æмæ йын уымæн афтæ тугхæрам кæй ссис, уый, фæлæ, 
æвæццæгæн, йæ хъуыдыйы нал уыд. 
— Чи мын æй раппæрста, уыцы лæппу мын æм абон дæр 
æвнæлдта,— ризгæ хъæлæсæй сдзырдта Махар. 
— Æмæ уым цы арæзта, науæд дæ цуры ничи уыд? Цæ- 
мæн æй уагътой дæ цæстмæ æвналын? — схыл кодта Азæ 
æмæ медицинон хомæ бакаст, зæгъгæ, ды та йæ цæмæн ба- 
уагътай. 
— Уыцы лæппу йæхæдæг дæр рынчындоны хуыссы, — 
йæ къух ауыгъта медицинон хо. — Уазал дзы бацыд æмæ 
рынчын у. Уым йе ’ннæ æмбæлттæ уыдысты æмæ йæм уыдо- 
нæй дæр ничи февнæлдта. 
— Уый йæ сымах нæ уыдтат, фæлæ йæ æз... Æз дæр æй 
дзæбæх нæ уыдтон, фæлæ йæ мæ риссаг цæстæй цъус уыд- 
тои, — загъта Махар. — Куыд мын архайдта мæ цæстимæ, 
уый уыдтон... 
— Иннæ цæстæй дæр æй уыдтай? — афарста Азæ Махары. 
— Уымæй йæ нæ уыдтон... 
— Æмæ тæрсгæ та цæмæй кæныс? — йе уæхскыл ын æр- 
хæцыд Азæ. — Æппындæр мацæмæй тæрс. 
— Æз тæрсгæ ницæмæй кæнын,— фидарæй загъта лæппу. 
— Тæрсгæ нæ кæнын, фæлæ йæ уыдтон. 
— Хорз, мæ хур, хорз,— йæ фæсонтыл ын йæ арм æрæ- 
вæрдта.— Мæнæ ам æрхуысс, æмæ тæрсгæ мæцæмæй кæн. 
Дæ цæстытæ бацъынд кæн æмæ æрхуысс. Æз дын æй фен- 
дзынæн æмæ... Уыцы лæппуйы кæм уыныс дæ сахъат цæс- 
тæй, уым дзы, чи зоны, ноджы истытæ суынай. Æрмæсттæрсгæ 
ма кæн. Куы дын рисса, уæд-иу мын зæгъ... 
Цæстыл апераци кæныны рæстæджы фынæй нæ бакæнынц 

202 
Къæбысты Зауыр 
рынчыны. Цæстæн саразынц, чи йæ бандзыг кæна, рыст цæмæй 
мауал æмбара, ахæм судзинтæ æмæ йæ куыст кæны дохтыр. 
Ныр дæр афтæ уыд сæ зæрды, фæлæ ам хъуыддаг куыд 
уыдзæн, уый нæ зонынц æмæ фæстагмæ аскъуыддзаг кодтой, 
бафынæй йæ кæнæм, зæгъгæ, æмæ йæм дзæбæх æркæсæм. 
Гъе, æмæ цæст нæма райхæлдтой, йæ баст ын нæма суагътой, 
афтæ йын судзин сарæзтой. 
Лæппу куы æрфынæй ис, уæд ын райхæлдтой йæ цæст, 
уæлтьыфал æмæ дæлтъыфалыл фæйнæрдæм ахæцыд Азæ æмæ... 
Цыма сахъат цæст кæцы уыд, уый йын хæццæ, ивддзаг фæцис, 
афтæ йæм фæкаст æмæ йæ фæстæмæ амбæрзта, февнæлдта... 
Февнæлдта нæ, фæлæ сабыргай бавнæлдта иннæ цæстмæ... 
— Уымæ та цæмæн æвналыс? — афарста йæ дохтыр, сахъат 
цæст цы хуызæн у, уый нæ ауыдта, Азæ сахъат цæсты цæ- 
мæн амбæрзта, иннæ цæстмæ цæмæн бавнæлдта, уый нæ бам- 
бæрста æмæ йæ дисгъуызæй афарста. 
— Мæ цæстытæ мæ сайынц, æви æз дæр рынчынæн йæ- 
хийау истæмæй тæрсын æмæ мæ цæстытыл цыдæртæ уайы? — 
Азæ фæрсæджы каст бакодта дохтырмæ. 
— Куы ницы дын æмбарын,— дохтыр хæстæгдæр æргуы- 
быр кодта, Азæ йæ къухтæй кæм архайдта, уырдæм. — Цæ- 
уыл дызæрдыг кæныс, Азæ? 
— Мæнмæ гæсгæ йæ сахъат цæст мæнæ уый уыд æмæ ма 
йæм æркæс,— фæйнæрдæм та ахæцыд цæсты æмбæрзæнтыл 
æмæ йæм ныккæсын кодта дохтыры. 
— Уый деддæ æнæсахъат цæстæй сыгъдæгдæр æмæ дзæбæх- 
дæр куы у,— дызæрдыджы хъæлæсæй сдзырдта ассистент дæр. 
— Æз дæр ууыл дзурын,— йæ хъæлæс уымæн дæр Маха- 
ры хъæлæсау ризын райдыдта фырадæргæй. 
— Кæд ма йын æй федтай фæстаг хатт? — бафарста иннæ 
дохтыр. 
— Тæккæ ацы райсом дæр. 
— Æмæ дзы исты ивындзинад уыдис? 
— Иу мур дæр ницы. Куыд æй зыдтам, афтæ уыдис... 
— Ай дын мæ къух, кæд уыцы Сослан цыдæр хæйрæ- 
джыты сфæлдисæггаг нæу,— цыдæр тасæвдисæг цæстытæй 
кæсы ассистент Азæмæ... 
— Ныртæккæ алы экстрасенстæ æмæ алы диссæгтæй бæс- 
тæ байдзаг ис æмæ дæ цы нæ уырны? — йæхи бакъултæ кодта 
Азæ дæр æмæ ма бафтыдта йæ ныхæстæм: — Адæмæн мингай 
километрты сæрты телевизоры фæрцы чи хос кæны, уый уæртæ 
дыууæ къахдзæфмæ куыд нæ схос кæндзæн? Чи зоны йын æй 
фыццаг куы фелхъывта, уæд ын уый фыццаг сеансы бæсты 
ацыдис. Иæхæдæг мæнгæй нæ дзырдта, цыдæр сырх зиллæч- 
чытæ уайы мæ цæстыл, зæгъгæ. 

Царды фæлтæртæ 
203 
— Мыййаг ма йын ацы фæстаг бонты исты ног хос ныт- 
тагьтат? — афарста йæ ассистент дохтыр æмæ бамбарын код- 
та йæ дызæрдыгдзинад: — Чи зоны йыл исты хос сæмбæлд, 
сындæг чи архайы, ахæм хос æмæ йын расыгъдæг кодта йæ 
ахст туг. 
— Иугæр тадзгæ хостæй мæ бон куы базыдтон, уæд сæ 
бынтондæр ныууагътон. Стæм хатт ма-иу ын афтæ цæствæл- 
дахæн мийы хуызы хуымæтæджы ныуæрттæ сабыргæнæн исты 
ныттагьтам, æндæр... 
— Ау, уæдæ уыцы лæппуйы æрдзон хосгæнæн тых меди- 
цинæйыл фæтых ис, зæгъгæ, уый нæ бауырна? — цыдæр 
хæлæгæнгас хъæлæсæй сдзырдта дохтыр. 
— Уырна нæ, æви нæ нæ уырна, уæддæр мæнæ цыдæр 
диссаг ис нæ разы æмæ йын æндæр ницы хуызы ис бамбарæн. 
— Уæдæ йæ ныр адæмыл ныхъхъæр кæнæм? Зæгъæм 
адæмæн, мах ницыуал æмбарæм æмæ нæ гæрзтæ мæнæ уыцы 
лæппуйы раз калæм, зæгъгæ? — цыдæр мæстыгъуыз ацис 
ассистент дохтыр. 
— Уый зæгъæг нæ дæн æз дæр, — сабыр æй кæны Азæ. — 
Мæн дæр тынг нæ уырны. Бирæ алыгъуызон хостæ дзы фæ- 
тагътам. Чи зоны, се ’хсæн ахæм исты фæцис, нырмæ сабыр 
чи лæууыд, ныр та йæ хъару чи равдыста... 
— Æмæ адæмæн уый куыд бамбарын кæндзынæ? — йæ 
дзырд ын фескъуыдта уый. 
— Адæм махмæ уый фæрсæг кæм цæудзысты, фæлæ уал 
мах зæгъдзыстæм... 
— Цы зæгъдзыстæм? — цы зæгъдзæн адæмæн, уый Азæ- 
йæн дæр хъуыдыгонд нæма уыд æмæ куы ферхæцыд, уæд та 
йæ афарста дохтыр. 
— Зæгъдзыстæм, цæст мидæгæй сыгьдæгуыдис, æддейæ, мæнæ 
катаракта куыд вæййы, ахæм цъар сæвæрдта, уырдæм æрæмбырд 
ис йæ хæрам туг æмæ йæ кæсын нæ уагьта. Сырх зиллаккæй дæр 
уыцы цъар лæууьщ цæсгы уынæны раз. Ныр æй мах райстам æмæ... 
— Хорз æрхъуыды кодтай, науæд нын адæмы ’хсæн ни- 
цыуал кад уыдзæн. Адæм махмæ нал, фæлæ уыцы лæппу 
æмæ уый хуызæи цæствæлдахджытæм цæудзысты... 
— О, фæлæ йæ адæмæй куыд бамбæхсæм? — батыхст Азæ. — 
Куы нæ йыл аперацийы фæд разына, куы нæ æндæр, уæд... 
— Йæ цæст ын дзæбæх бабæтт æмæ йæм æнæ дæхи иу- 
дыууæ къуырийы куыд ничи февнала, афтæ йын сараз. 
Йæ мад æй иу уысм дæр дзæгъæлы куы нæ уадзы. 
— Исты хуызы йæ фæтæрсын кæн, — йæ цæст æм æр- 
ныкъуылдта ассистент дохтыр. — Аперацийы фæстæ цæстмæ 
æнæ мæхи æвналæн нæй йын зæгь. 

204 
Къæбысты Зауыр 
— Хос тадзыны рæстæджы лæппу уыцы сыгъдæг куы суы- 
на, уæд та ма йын... 
— Иу-цалдæр боны, зæгь, дзы хос тадзæн нæй, — йæ 
къух ауыгъта дохтыр. — Уый фæстæ... Уæддæр афтæ сыгъ- 
дæг уындзæн, уымæн цы бæрæг ис? Цæст, æцæг, бынтон 
сыгъдæг, бынтон дзæбæх у, фæлæ уынгæ... Стæй куы уына, 
уæддæр уый мах, дохтыртæй æнхъæл уыдзысты. 
— Бафæлвардзынæн... 
* ♦ * 
Сослан цыма зæххон лæг нал уыд, фæлæ æндæр плане- 
тæйæ æрцыд æмæ æрцард Зороты хъæуы. Кæм райгуырд 
æмæ уыйонг кæм схъомыл ис, уым ын дуне скъуындæг ис, 
сæгъы сыкъайау. Скъуындæг ын ис дуне æмæ рацыд, йæхи 
райста, дуне йын кæм скъуындæг ис, уырдыгæй æмæ æрцард 
Зороты хъæуы. Æрцард бынтон æцæгæлон адæмы ’хсæн æцæ- 
гæлон бинонты хæдзары. Хатт-иу Газан æмæ Нинæмæ уыцы 
лыстæджыты ныккаст æмæ-иу йæхинымæры йæхи фарста: 
«Чи сты адон æмæ цæмæн цæрын семæ?» Афтæ-иу фарста 
йæхи æмæ-иу стæй, йæ хъуыдытæ сæ гаччы куы æрбадтысты, 
уæд та-иу æм йæ митæ æмæ йæ хъуыдытæ быитон æнахъола 
фæзындысты æмæ кæмæйдæр æви цæмæйдæр аргъуц кодта. 
Нинæ æмæ Газан дæр... Æниу Газан бирæ ницы, фæлæ 
Нинæмæ ахæм хъуыдытæ æвзæрд æмæ сæ йæхæдæг дæр тарст. 
Тарст сæ æмæ ахæм æнæрай хъуыдытæ йæхицæй асурынмæ 
хъавыд, ферох сæ кæнон, зæгъгæ, йæ уд хъардта, фæлæ сæ 
цас йæхицæй дарддæр сырдта, цас сæ йæхи тынгдæр хызта, 
уыйбæрц уыдон та кæд йæ удмæ хылдысты хæстæгæй хæс- 
тæгдæр. Иу хатт Газанæн афтæ зæгъы хуысгæ уатыл: 
— Ацы лæппу мын уыцы фыдæбойнаг бонтæй фæстæмæ 
цыдæр æцæгæлоны ад цыма кæны, афтæ хатын æмæ ма цы 
ми бакæнон? Йæ раздæры узæлдæй ма йыл кæд баузæлдзæн 
мæ мæгуыр уд? 
— Æгæр бирæ фыдæбон, æгæр бирæ зæрдæрис дын бав- 
зарын кодта, Нинæ, æмæ дæ уд бафæллад уыцы хъизæ- 
мæрттæй, — усы фæсонтыл йæ цæнгтæ æрбатыхта Газан æмæ 
йын зæрдæсабыргæнæн ныхæстæ, ныфсæвæрæнтæ кæны: — 
Куы æрулæфай, уыцы фыдæбæттæ дæ куы айрох уой, уæд та 
æппæт дæр хорз уыдзæн... 
— Нæ зонын, нæ зонын, — йæхи бакъултæ кодта ус æмæ 
лæджы риумæ йæхи тынгдæр балхъывта. Тынг балхъывта 
йæхи лæджы риумæ æмæ... Цæмæй уыцы уæззау хъуыды- 
тæй йæхи фæтылиф кодтаид, цæмæй йæ хъуыдыты æндæ- 
рырдæм фездæхтаид, уый тыххæй лæгæн йæ хъусы хъуамæ 

Царды фæлтæртæ 
205 
бадзырдтаид, йæхæдæгдæр æххæст цæуыл нæма æууæнды, 
фæлæ ма йæ зæрдæхсайæнтæй искæй бафæрсынмæ цæмæй 
хъавы, ахæм цыдæр. Хъуамæ йын загътаид, нырмæ сæм 
ныхас цæуыл никуы æрцыд, ахæм цыдæр, фæлæ... Йæ ныфс 
нæ бахаста æмæ... Афтæ зын ын уыдис, йæ зæгъинагзæгъын- 
мæ йæ ныфс кæй нæ бахаста, уый æмæ... Сыстадис, дуармæ 
ахызт. Хъуамæ, зæгъын кæй нæма уæнды, ууыл хибарæй 
уæддæр асагъæс кæна. 
* * * 
Азæ, мæгуыр, уыцы æнæзæрдæхудт куыст фæкодта, æнæ- 
зæрдæхудтæй хъахъхъæдта адæмæн сæ цæстыты рухс, чи-иу 
æм æрбаулæфыд... йæ цæстыты рухс-иу кæмæн фæталынг, 
уыдон-иу Азæмæ сæхи æрбаппæрстой. Уый дæр та-иу сыл 
хионы узæлд бакодта дзыхæй дæр, армæй дæр, барæвдыдта- 
иу сæ, сæ цæстыты рухс-иу сын фæстæмæ йæ къахыл слæу- 
уын кодта, уæдæй фæстæмæ цæстыты рухс куыд хъахъхъæнгæ 
у, уый дæр ма-иу сын бацамыдта... Ныр... мæнæ хуысгæуат- 
мæ фыдбылыз, куыд акæнынц! Нырмæ-иу йæ раздæры цæст- 
цух адæмæй фæстæдæр искæуыл куы фембæлд, уæд-иу ыл 
мæлæты цин бакодта. Æнæмæнг-иу ын йæ цæстытæм бакаст 
уыцы æхсызгон кастæй æмæ-иу æй бафарста, кæд дæ ницы 
хъыг дары, мыййаг, зæгъгæ? Исчи-иу дзы куы рахъаст кодта 
йæ цæсты рухсæй, уæд-иу æй æнæмæнг хъуамæ æрбакодтаид 
рынчындонмæ... Æвдæлы йæ æви нæ, стæй йæхицæн дæр ис 
рæстæг, искуы йæм исты æнæаргъæвгæ хъуыддаг æнхъæлмæ 
кæсы æви нæ, ууыл дæр нал ахъуыды кодтаид. 
— Хъуамæ дын æм уым дзæбæх бакæсон,— загъта-иу. 
Ныр ын йæ куыст, йæ дæсныйад дæр сæнад ис æмæ, йæ 
адæмæй та (сæ цæстытыл апераци кæмæн скодта, уыдон мæ 
адæм фæхоны фырбуцæн) цыдæргъуызон тæрсын райдыд- 
та... Искæй дзы дардмæ куы суыны... Фæнды йæм æргомæр- 
дæм лæууæд, фæнды чъылдымырдæм, уæддæр та йæм туджы 
æвдылæг цæстæй уыцы тар-сырх кастæй ракæсы æмæ усæн, 
мæгуыр, Азæйæн, йæ зæрдæ тасы рызтæй баризы. Баризы 
йæ зæрдæ æмæ ма хъуызгæ кастæй акæсы уыцы лæгмæ... Йæ 
цæст æм уыцы тар сырх кастæй кæмæн кæсы, уыцы лæгмæ 
ма уæддæр хъуызгæ кастæй акæсы æмæ йæм уый фæстæ та 
кæд ракæсы цыдæр æрттивгæ кастæй. Йе ’рттывдæй цæсты- 
ты къахгæ чи фæкæны, ныр та йæм ахæм кастæй ракæсы 
æмæ... Азæ, мæгуыр, йæхи бамбæхсы, æндæр рæтты ази- 
лы... Хæдзары хатт кæугæ дæр фæкæны. Йæхи мастæй 
хæры... Махары мадæн хъуыддаг... Йæ лæппуйы цæстмæ 
йын æвналгæ дæр кæй нæ фæкодта, цæст йæхигъæдæй уыцы 

206 
Късебысты Зауыр 
æвиппайды кæй адзæбæх ис, уый йын йæ цæфыл кæй нæ 
загъта, ууыл йæхи хæры. Ныр ма йын æй цы хуызы зæгъа? 
Æнæхъæн дыууæ къуырийы лæппуйы хицæн хатæны фæдард- 
та. Йæ мады йын арвыста хæдзармæ. Тынг тæссонд уавæры 
ис йæ цæст. Мыййаг æм куы нæ фæлæууай, куы йын æй 
байгом кæнай æмæ... — Куы йын æй байгом кæна, уæд цы 
æрцæудзæн, куыд ын зæгъа, цы æрымыса, уымæн дæр ницы 
зыдта, фæлæ йæм ус æнцонæй байхъуыста. Кæд мæм байхъу- 
сай, уæд дæ лæппу дæхи фæндиаг уыдзæн, науæд-иу мæнæй 
ма хъаст кæн,— афтæ йын загъта æмæ йæм ус дæр, мæгуыр, 
байхъуыста. Мæ хъæбул дзæбæх уæд, æндæр, дам, æз цъæх 
фæнык дæр фестон. Изæр-иу фæстаг автобусыл ацыд æмæ 
та-иу райсом фыццаг автобусыл æрхæццæ ис. 
Лæппуйæн йæ зæрдæ цæмæдæр къæпп кодта. «Ау, афтæ 
куыд скодтой апераци æмæ дзы уый фæстæ æппын мацы рис- 
са, мацы мæ дзы хъыгдара?» — хъуыды кодта, фарста дохты- 
ры, фарста медицинон хойы, фæлæ йæ уыдон кой кæнын 
дæр нæ уагътой. Куыддæр, дам, ын æнæ нæхи исчи йæ баст- 
мæ февнала, афтæ... 
Цы уыдзæн, уыйуымæн дæр нæ дзырдтой æмæ йыл уыцы 
мадзура уавæр ноджы стырдæр тас æфтыдта. 
Бон-изæрмæ хъуамæ сæхицæй (дохтыртæй), исчи уыда- 
ид йæ цуры, æхсæв та — сæрмагонд радгæс... 
Дыууæ къуырийы фæстæ йын йæ цæст куы райхæлдтой, 
уæд Азæ йæхæдæг фæраздæр ис цин кæнынмæ. Хъуыды дæр 
ыл нæ акодта, мæгуыр, афтæмæй, цæст æххæст нæма райгом 
ис, кæсгæ дæр ын æм нæма бакодта, афтæмæй тынг ныццин 
кодта, мæнæ цы дзæбæх у, зæгъгæ, æмæ йыл фæдызæрдыг 
сты мад (уый дæр уым уыд) дæр æмæ лæппу дæр. Нырма 
цæст æххæст куы нæ райгом кодта, уæд æй кæцæй базыдта, 
зæгъгæ, дыууæ дæр афтæ ахъуыды кодтой, фæлæ дзы зæгъгæ 
ничи ницы кодта. Уыдон дæр сæхи циныл уыдысты æмæ... 
Ныр, рæстæг куыд цæуы, афтæ йыл тынгдæр тæфсы, 
кæй сæ фæсайдта, уый. Чи йæ фæрæдийын кодта, уымæ мæс- 
ты у æмæ йæм рæстмæ дзургæ дæр нал кæны. 
* * * 
Дзерассæйæн йæ уарзондзинады арвы кæрæттæ æххæст 
нæма æрбацъæх сты, афтæмæй йыл уыцы арвæй хур скаст 
дыууæрдыгæй. Дыууæ хуры йыл æрбакаст уыцы арвы кæрæт- 
тæй æмæ... Хуыздæр æй дзы кæцы тавы æмæ дзы, хурмæзи- 
лæгау, йе ’ргом кæцымæ аздаха, уый равзарынхъом нæ бацис 
йæ лæппынхъуын зондæй æмæ, æххормаг лæг уæхстыл физо- 
нæджы кæрдихтæй зыдхæрд куыд акæны æмæ куыд фелгъæд 

Царды фæлтæртæ 
207 
вæййы, хæрдгъуыз нæма вæййы, фæлæ дзы йæ зæрдæ куыд 
фелгьæд вæййы, афтæ фæцис, мæгуыр, æмæ сусæг куыдæй 
куыдта, йæ цæссыгтимæ йæ зæрдæйы маст сусæгæй лæмæрста. 
Махары йæ нывгæнæг «хæлæрттæ» афтæ скъулбадæг код- 
той æмæ... Царды хæтæнты дзæбæх чи ахæтыд, цард хорз чи 
базыдта, уыцы фæлтæрд лæгтæ дзæбæх федтой, Махар цар- 
дæй, хъысмæтæй æгæр дæлджиныг кæй у, уый. Дзæбæх фæ- 
хæцæг ыл куы нæ уа... ома, царды фæндæгтæ йын хорз чи 
бацамона, ахæм фæхæцæг ыл куы нæ уа, уæд æгæр сæлæф у, 
афтæмæй уый царды уаргъ никуыдæм фæхæсдзæн æмæ цæ- 
рæнбонты хъизæмары цардæй утæхсæн кæндзæн. Ацы хъуыд- 
даг хорз бамбæрстой фæлтæрд лæгтæ æмæ... 
Рынчындонæй тынг зæрдæрухсæй рацыдысты Махар æмæ 
Гыцци, йæ мад. Куыд нæ уыдаиккой зæрдæрухс! Йæ цæстыл 
цыма бындз дæр никуы абадт, афтæ йын уыдис — нæдæр æй 
кæсынæн хъыгдардта, налдæр дзы уыцы фыдуындгæнæг, цып- 
пæрдигъон хуынкъуыдис... Куыд нæ хъуамæуыдаиккой зæр- 
дæрухс! 
— Нывгæнджытæм кæуылты цæуын хъæуы, уый æз зо- 
нын, Гыцци, æмæ сæм бацæуæм,— чысыл куы рауадысты рын- 
чындонæй, уæд загъта Махар. — Уыдон мын мæ цæст нырма 
дæр куырм... Нырма мын уыдон мæ цæст нæ федтой æмæ... 
— Бацæуæм сæм, дæ нывонд фæуон,— мадæн йæ хъæбу- 
лы цинæй йæ зæрдæ уыцы буц уыдис æмæ ма йын йæ циныл 
исчитæ куы бацин кæнид, уæлдайдæр та уыдон, нывгæнджы- 
тæ цин кæнын куыд зонынц, ахæм цинæй йын исчи куы ба- 
цин кæнид йæ циныл, уый йæ куыд нæ фæндыд æмæ... 
— Ай мæнæ не ’фсымæр куы у! — фæкодта Лео, къæсæ- 
рæй Махары æрбахизгæ куы федта, уæд. 
Махар сæм никуыма уыд, фæлæ йын фæндаг бацамыдтой 
æмæ йын загътой, дуар-иу хойгæтæ-йедтæ ма ’рбакæн, афтæ- 
мæй-иу æрбацу. — Афтæ йын бафæдзæхстой. Бафæдзæхстой 
йын, цæмæй йæ ныфс фидардæр уа æмæ йæхи æгæр ма ауадза. 
— Махар у? — йæ бадæнæй фестад Уасил æмæ лыстæ- 
джыты кæсы лæппумæ. 
— Махар у, Махар, уæ нывонд фæуон, — йæхи æфсæрм- 
гъуызæй бакъултæ кодта мад æмæ ноджы æфсæрмыдæрæнгас 
хъæлæсæй бафтыдта йæ ныхасыл: — Афтидæй уæм æрбацыд- 
тæн, уæ нывонд фæуон, фæлæ мын ныххатыр кæнут... 
— Уый цытæ дзурыс! — сылгоймаджы фæсонтыл тыхсæ- 
гау æрбакодта Уасил,— уæдæ нæм цы хъуамæ æрбахастаис! 
— Уæхæдæг мæнæ Махармæ иууыл уæзгæ хуынтимæ 
цыдыстут... 
— Уый не ’фсымæр у æмæ йæм хъуамæ арæхдæр цыда- 
иккам, — йæ парахат цинæй цин кæны лæппуйыл Лео. — Не 

208 
Кьæбысты Зауыр 
’фсымæр у æмæ... Хæдæгай, дæ цæст куыд у, ме ’фсымæр? — 
лæппуйæн йæ роцъойыл фæхæцыд æмæ йын йæ цæсгом хæрд- 
мæ фæзылдта. — Дзæбæх ма мæм дзы скæс, ме ’фсымæр. 
— Æмæ дæм дзы дзæбæх куы кæсын, ме ’фсымæр, — 
цыма йе ’мсæр лæгимæ ныхас кодта, ахæм сæрыстыр хуызæй 
сдзырдта Махар æмæ ма йæм бафтыдта: — Уымæй дзæбæх- 
дæр каст ма цы вæййы! 
— Фæлæуу-ма, кæцы цæст дын рыстис, кæ? — дызæрдыг- 
гъуызæй йæ афарста Лео. 
— Мæнæ уый, — йæ æнгуылдз авæрдта, рисгæ йын чи 
кодта, уыцы цæстыл. 
— Æмæ уый иннæ цæстæй дзæбæхдæр куы у, — йе уæхс- 
чытæ фелхъывта Лео æмæ бадзырдта, къуымы чи бадт, уыцы 
саулагъз, бæрзонд лæгмæ: — Гриша, ды ахæмтæ хуыздæр 
зоныс: æркæс-ма йын æм, дæ хорзæхæй. Æппындæр ын ыл 
цыма бындз дæр никуы абадтис, афтæ у. 
— Афтæ та йын кæм уыдзæн... Æмæ дзы уынгæ кæныс, 
уынгæ? — афтæ дзургæ растад йæ бынатæй Григол. 
— Тынг дзæбæх дзы... 
— Йæ къухтæ фæрнæй фæдара уыцы дохтыр уас,— лæп- 
пуйы дзырд айста мад. — Ахæм дзæбæх ын æй скодта, уас ын 
Хуыцау æххуысгæнæг уæд, — бузныджы хъæлæсæй дзуры мад. 
Григолæн йæхи цæстыл дæр скодтой апераци дохтыртæ. 
Уымæн Мæскуыйаг дохтыртæ кодтой апераци, стæй алцæмæ 
цымыдислæг фарста дохтырты, каст чингуытæ цæстыты низ- 
ты тыххæй æмæ хорз зыдта цæстыты хъуыддаг. Уый йæ зæр- 
дыл дзæбæх дардта, Махарæн сахъатджын кæцы цæст уыдис, 
уый. Фæрсын æй нæ хъуыд, фæлæ йын æм куы ’ркаст, уæд 
фæдызæрдыг ис æмæ уæд иннæ цæстмæ бавнæлдта. 
— Раздæр кæй уыдтай, уыцы цæст у, — Махар афтæ 
æнхъæлдта, Григолæн хæццæ фесты цæстытæ æмæ сдзырдта, 
стæй ма къухæй дæр бацамыдта, кæцы цæст ын рьгст, уый. 
— Ай мæнæ æцæг иннæ цæстæй æнæаипдæр куы у,— сдзыр- 
дта лæг æмæ бæстондæр ныккаст цæстмæ: — Ард хæрын,— 
лæппуйы сæрыл хæцыд нырма, афтæмæй йæ цæст ахаста, уым 
чи уыд, уыдоныл: — Хуссары дзуары бын ард бахæрдзынæн, 
куыд ацы цæстмæ аперацион кардæй ничи бавнæлдта... 
— Ныр дыууæ къуыри дохтыр йæ цурæй нæ ацыдис, йæ 
нывонд фæуон,— цыма йæ ныхасæй Григолы куы фефсæрмы 
кæна, уымæй тарст, уыйау ныллæг хъæлæсæй æмæ уисæн- 
гæнгæ сдзырдта мад. — Мæн ын йæ цуры дæр нал бауагъта. 
Тынг тæссаг, дам, у... Æппындæр, дам, ын байгомгæнæн 
нæй цалдæр бонмæ. Уый тыххæй йын мæн нал бауагъта йæ 
цуры. Мыййаг, дам, æм куы нæ фæлæууай æмæ йæ куы бай- 
гом кæнай. 

Царды фæлтæртæ 
209 
— Уæдæ æз Азæйы бафæрсдзынæн,— æфсæрмы нæ фæ- 
цис лæг, фæлæ ноджы фидардæрæй загъта йæ хъуыды. — 
Мемæ хæлар у, ницы мын басусæг кæндзæн. Кæд мæ ныхас 
мæнг разына, уæд ацы лæппутæн иу фынг æвæрын... 
— Кæд ды раст разынай, уæд та фынг æвæры Махары 
мад, афтæ зæгьын дæ фæнды? — худы, афтæмæй дзуры Лео. 
— Мæ лæппуйы тыххæй махæн фынг уæддæр æнæ æрæ- 
вæргæ нæй æмæ уырдæм та сымахæн æнæ фæхонгæ... Æр- 
мæст айразмæйы хуызæн нал. Уæд нæхи æгуыдзæджы аххо- 
сæй афтæ рауад. Ныр афтæ нал уыдзæн,— йæ зæрдæ рухс 
уыд мадæн æмæ уый дæр фидарæй загъта. 
— Айразмæ дæр хорз уыдис æмæ ныр та хъуамæ хуыз- 
дæр уа,— йæ къух хæрдмæ фæкодта Уаеил... 
— Уыдæттæ дæр хорз, фæлæ, мæнмæ гæсгæйæ, ацы лæп- 
пуйы ныв кæнын тынг фæнды æмæ йæ хъæуы æххуысы сæр,— 
нырмæ ницы дзырдта Шура, фæлæ ныр æрбадзырдта æмæ 
баздæхт Махары мадмæ: — Ам уын хион, Махар-иу кæмæ 
æхсæвиуат кæна, ахæм хион уын ничи ис ам? Æнæуый скъо- 
ламæ дæр ам цæуид æмæ йæ мæнæ Мурад та йæ нывгæнæн 
екъоламæ бакæнид. Цалынмæ йын ахуыргæнæндонмæ цæуы- 
ны рæстæг уа, уæдмæ уал уым ацахуыр кæнид. 
• — Мæ фыды ’фсымæр ам цæры,— сцин кодта Махар. — 
Æнæуый дæр мæ ардæм кодта, фæлæ мæ фыды, стæй мæ 
Дедуйы дæр нæ бафæндыд. 
— Ныр сæ бафæнддзæн,— йæ къух ауыгъта Шура.— Ныв- 
гæнæн скъолайы кой куы фехъусой, уæд сæ бафæнддзæн. 
— Раст зæгъы Шура, — фæкодта Уасил æмæ бакаст Му- 
радмæ: — Цы хъуыды кæныс? Разындзæн дæм бынат? 
— Айхуызæн дзæбæх лæппуйæн мæм куыд нæ хъуамæ 
разына? 
— Уæ лæггæдтæ ма уын цæмæй бафиддзыстæм, — сæф- 
сæрм ис ус. — Ацы дзæбæх бонты нæм... Æрмæст-иу уæ фыс- 
сæг æмбæлтты дæр ракæнут, — афæдзæхста сæ. 
— Мæнæ ма-иу Севайы дæр акæнæм? — басхуыста Се- 
вайы Лео æмæ бафарста усы. 
— Æмæ йæ уæдæ ам иунæгæй уадзут? — бахудт ус дæр... 
* * * 
Куывдмæ рацæуыны тыххæй Азæмæ уыд сæрмагонд хо- 
нæг ахæм дзырдæй: Куывды бон æм райсомæй бацæудзæн 
Бесæйы æфсымæры лæппу машинæйыл (Махар кæмæй дзырд- 
та, Бесæйы уыцы æфсымæры лæппуйæн йæхицæн машинæ 
уыдис). Ракæндзæн дæ, кæимæ дæ фæнда, уыдонимæ (уыцы 
машинæ сын кæд фаг нæ уа, уæд ма сын æндæр машинæ дæр 
ссардзæн), стæй йæ изæры фæстæмæ бакæндзæн сæхимæ. 
14 Къæбысты Зауыр 

210 
Къæбысты Зауыр 
Азæ, мæгуыр, куы йын загьтой, уæд йæ хуыз аны- 
хъуырдта, афæлурс ис. Ноджы йæм уый размæ Григол ба- 
цыдис куыстмæ. Дыууæйæ куы аззадысты хатæны, уæд æй 
бафарста, уыцы лæппуйæн цы сарæзтай, уый, дам, мын су- 
сæгæй зæгъ. Кæд сусæггаг у, уæд мын æй сусæгæй зæгъ, 
æмæ, дам, дын нæхи Майрæмы дзуарæй ард бахæрдзынæн, 
куыд æй никæмæн... Григол та ахæм лæг уыдис æмæ, йæ 
цæстыты цæхæрæй кæмæ баулæфыдаид, уый йæ зæрдæйы 
рæбынты йæ арф æмбæхст хъуыдыты афснайын дæр нал 
бафæрæзтаид. 
Ус ын, мæгуыр, йæ цæссыгтæ ныхъуыргæ радзырдта, куыд 
уыдис, уый, ноджы йæ ассистент дохтыр куыд фæрæдийын 
кодта, уый дæр ын загъта фæсмон кæнгæйæ æмæ йын ныл- 
лæгъстæ кодта, макæмæн, дам, мацы зæгъ. Æнæуый, дам, æй 
фæстæдæр мæхæдæг зæгъдзынæн... Сусæг, дам, æй нæ ба- 
кæндзынæн, фæлæ уал, дам, ме муд æрцæуон. Искæй дзыхæй 
айхъуыса, уый, дам, мæ нæ фæнды. Уæд, дам, мын ноджы 
худинагдæр уыдзæн, фæлæ уал, дам, мæ чысыл бауадз... 
Хонæгæн тынг лæгъстæгъуызæй загъта, райсом, дам, мын 
Дзæуджыхъæумæ цæугæ у, Григол та æгъдауджын лæг уыд 
æмæ æнæгъдау ныхас никуы загътаид. 
* * * 
Борсæты бинонтæ, сæ хæстæджытæ куывдмæ æрæмбырд 
сты иууылдæр. Сæ чызджытæй иу нæхи сахары ахуыр кæны 
университеты, дыууæйæ та уырысы кæмдæр ахуыр кæнынц. 
Уыдон дæр æрцыдысты. Изæры фынджы фарсмæ куы æрбад- 
тысты æхсæвæр дæр бахæрын æмæ, куывды адæмы размæ цы 
æрхæсдзысты, уыдæттыл бауынаффæ кæныны тыххæй дæр 
(Сона сæ бæргæ фæдзæхста, Хуыцауæн хъыг цы уа, ацы хатт 
ахæм митæ, ахæм ныхæстæ мауал фæкæнут, зæгъгæ, фæлæ 
бирæгъ йæ царм зæнгыл кæд ныууагъта). Кусæрттæгтæ-йед- 
тыл бирæ нæ фæдзырдтой æцæг. Хорз, нард цыппараздзыд 
уæныг сæм ис. Уый аргæвддзысты, хъыбылтæ, кæрчытæ, го- 
гызтæ... Уыдон дæр сæхимæ, сæн сæм уыцы аз бирæ æрцыд, 
стæй сын хорз сæн рауад. Цыбыр дзырдæй, адæм (чи сæ зоны, 
уыдон) Борсæты фынгыл кæй бадынц, уый сæ уырнгæ дæр 
куыд нæ кæна, ахæм фынг хъуамæ æрæвæрой. 
Фынджы хъуыддаг куы аскъуыддзаг ис, уæд сæм æрхауд 
Махары цæсты кой (йæхæдæг бафынæй, сахары цæрæг у 
ныр, æхсызгон æм каст фæсхъæуты, хъæдгæрæтты зилын æмæ 
бафæллад). Мад, Гыцци, радзырдта, Григолæй цы фехъуыс- 
та, уый. Сослан куыд дзырдта, æз, дам, ын нæ бауадздзынæн 
апераци кæнын, стæй аперацийы размæ Махарæн йæ цæс- 

Царды фæлтæртæ 
211 
тыл цы хуызæнæй уад, уыдæттæ фæдзырдтой, чызджытæ дæр 
радзырдтой, ныртæккæ æгас дунейы Кашпировский æмæ æн- 
дæр экстрасенсты тыххæй цы дзурынц æмæ газетты цы фыс- 
сынц, уыдæттæ. Ныр сæ дызæрдыгдзинад фæтыхджындæр ис 
æмæ бафæнд кодтой Газантæм дæр хонæг барвитын. Чи зоны, 
зæгъ, Хуыцауы фæндæй уыдон лæппуйы къухæй сдзæбæх 
ис, уæд Хуыцауы нæ хъæуы фæхъыг кæнын... 
Нинæитæ исдуг нæ уыдысты цæуинаг, фæлæ стæй сæ 
къух ауыгътой. Æвзæр, дам, æвзæрæй ничи фиды... 
Борсæтæм уыцы боны хуызæн æнæзивæгæй никуы цыдысты 
сæ хъæуы адæм. Борсæйæн-иу хатт, мæгуыр, йæ зæрдæйы 
фыдæх сцæйрæмыгъта. Адæм къордтæ-чыртæ цыдысты. Стæй 
ахæм тындзгæ цыдæй цыдысты, цыма тарстысты, мыййаг нæ 
бадæнтæ куы нал фæуа, зæгъгæ. Кæд адæмæй ахæм хъуыды 
никæмæ уыд, кæд æндæр рæттæм куыд фæцæуынц, уымæй 
уæлдай дзы ничи дæр тындзгæ кодта æмæ нæдæр уæлдай стыр- 
дæр къордтæй цыдысты, уæддæр-иу Борсæмæ хатт афтæ фæ- 
каст æмæ та-иу йæ маст сцæйрæмыгъта, мæгуыр. 
— Адон знаджы хæдзармæ тындзынц, — иу хатт бынтон 
нал баурæдта йæхи æмæ йæ уæддæр цæмæй адæмæй мачи 
фехъуса, уый тыххæй къæбицы бамидæг ис. Фæмидæг ис къæ- 
бицы. Æцæгæлон дзы ничима уыдис. Бесæ æмæ Гыцци арахъ- 
хъытæ хæццæ кодтой. Сæ хæстæджытæй сæм æндæр хъæутæй 
чи æрбацыд, уыдон хуынæн фылдæр хастой арахъ. Иууыл 
иугъуызон кæм уыдзысты, зæгьгæ, æмæ сæ сæмхæццæ кæ- 
нут,— ахæм дзырд йæхæдæг радта йæ лæппу æмæ йæ чын- 
дзæн. Ныр къæбицы уыдоны йеддæмæ ничи уыдис æмæ йæхи 
уырдæм баппæрста: — Знаджы фæллой сын фæцис хæринаг 
æмæ давинаг æви кæдæм тырнынц къордтæ æмæ чыртæй?. 
— Кæй кой кæныс, нæ хицау? — Гыцци Борсæмæ ахæм 
номæй никуы дзырдта. Фыццаг бонæй фæстæмæ йæм йæ Бор- 
сæ номæй дзурын ахуыр уыдис, фæлæ абон ахæм парахат зæр- 
дыл уыд, æмæ сын исчи сæ хæдзары бинагхъæдтæ куы æфта- 
уид, уæддæр æм ницы сдзурид. Ахæм зæрдыл уыд æмæ бинон- 
тæ абон иууылдæр парахат зæрдыл куы уаиккой, уый йæ фæн- 
дыд. Хицаумæ дæр уымæн бадзырдта нæ хицау номæй. 
— Куыд кæй кой кæнын? — цæхæр æм фæзылд лæг. Дис 
æм фæкаст, ахæм номæй йæм цæй дымæгмæ æрбадзырдта, уый 
æмæ йæм цæхгæр фæзылд. Йæ цæстыты цы æмбæхсы, уый йæ 
фæндыд фенын, фæлæ усæн йæ цæстытæ бынмæ уыдысты æмæ 
йын сæ иугæр равдисинаг нæу, уæд адарддæр кодта йæ дзури- 
наг: — Уæртæ ма акæс уыцы адæммæ, — ацамыдта йын, гом 
дуары акомкоммæ фалæсыхы фæндагыл цы адæмы стыр къорд 
æрбацæйцыд, уыдонмæ. Уыдон сындæг ныхæстæгæнгæ цыдыс- 
ты æмæ дзы Борсæмæ диссаг цы фæкаст, уый ус нæ бамбæрста. 

212 
Къæбысты Зауыр 
— Цы дзы нæ цæуы дæ зæрдæмæ, нæ хицау? — афарста 
йæ æмæ йын ныр йæ цæстытæм бакаст. 
— Куыд дзы цы нæ цæуы мæ зæрдæмæ? — усы цæстыты 
цы æмбæхсы, уый æххæст нæ федта лæг æмæ ууыл дæр амæсты 
ис. — Балгай куы нæ цæуой, уæд сæ дзы иугæйттæй... Уæд 
сын иугæйттæй нæ фæуыдзысты нæ хæдзары муртæ хæрд? 
— Дегæрыл, нæ хицау,— йæхи бакъултæ кодта ус æмæ та 
йын цæсты ныкъуылдмæйы бæрц ауынын кодта йæ цæстытæ. 
— Уыдон уæртæ фалæсых сты. Ацы сыхмæ иууылдæр афтæ 
æмбырдæй куы фæцæуынц. Фæстæмæ дæр афтæ æмбырдæй 
аздæхынц. 
— Æмбырдæй цæуæнт,— йæ къух мæсты риуыгъд акодта 
лæг: — Сæ хуыздæрты мæрдтæм фæцæуæнт къордгæйттæй 
æмæ чыртæй, фæлæ лидзгæ та кæдæм кæнынц? Сындæг цæ- 
уын сæ чи нæ уадзы? Мыййаг, мах дæр искæдæм куы али- 
дзæм æмæ нæ фынгтæ дæр куы ахæссæм, уымæй нын тæр- 
сынц? Цавæр фæдисы уад æрбакæнынц? 
Ус æмбæрста йæ хицауы зæрдæйы уаг? Куыд нæ йæ 
æмбæрста? Иу сулæфтæй дæр кæрæдзийы хорз бамбарынц 
æмæ ныр сæ хъуыдытæ кæй нæ иу кæнынц, уый æмбары ус. 
Æмбары йæ æмæ иу чысыл йæ кусын фæуагъта. Уадз, йæ 
цæстытæм ын дзæбæх бакæсæд йæ хицау. 
— Де гæрыл, нæ хицау, æмæ сындæг куы цæуынц,— йæ 
мидбылты рæвдауæн худт кæны ус. Хицау бамбæрста, йæ 
цæстытæ цыдæр раст кæй нæ уынынц, уый æмæ та йæ къух 
мæсты риуыгъд акодта. Æвгты æгæр йедзаг ма кæнут, зæгъ- 
гæ, ма загъта æмæ ахызт æддæмæ... 
Куывд уыдис уалдзæджы, базары къахеттаг пъамидор æмæ 
джитъри куы сарæх ис, базаргæнджытæ-къахеттæгтæ сæ ба- 
зайрæгты рагъæй æлхæнджытæм былысчъилæй куы нал кас- 
тысты, тæккæ уыцы рæстæджы. Ацы хъуыддагыл-иу бинон- 
тæм ныхас куы æрхауд, исчи-иу куы бахъуыр-хъуыр кодта 
(арæхдæр Гыцци), адæмæн махмæ æнхъæлмæ кæсгæйæ сæ 
дамагъитæ æрцыдысты, зæгъгæ, уæд та-иу Борсæ йæ æнæ- 
зачъе роцъо адаудта æмæ та-иу сæрыстырæй сдзырдта: 
— Иугæр куывд, уæд куывд! — загъта-иу афтæ, стæй-иу 
банхъæлмæ каст, йæ ацы ныхæстæй цы зæгъынмæ хъавы, 
уымæ бинонтæ тынг кæд сцыбæл уыдзысты æмæ йæ кæд рай- 
дайдзысты зыдæй фæрсын, цавæр куывд ныззилынмæ хъа- 
выс, зæгъгæ. Банхъæлмæ-иу каст, стæй та-иу сын бамбарын 
кодта йæ хъуыды: — Мæнæ иуæй-иутæ цы къулбадæг фынг 
авæрынц, ахæм ма хъуамæ уа мах фынг. Хъуамæ джитъри 
æмæ пъамидорæй адæм сæ уæлдæйттæ ныууадзой. 
— Уæд уæ зымæджы тæккæ карзы хъуыд куывд кæнын,— 
йæ мидбылты сусæгæй худгæйæ-иу фæкодта Сона æмæ та-иу 

Царды фæлтæртæ 
213 
уый дæр бавнæлдта, афтæ цæмæн хъуыды кæны, уый халын- 
мæ: — Уæддæр кæмдæрты вæййы, хъармгæнæнты тыхрæ- 
гъæд кæй акæнынц, ахæм пъамидор æмæ джитъри. Уæд æцæг 
зынаргъ вæййы, фæлæ дзы цыфæнды стыр фынгæн дæр æртæ 
къилойы йæ цармы дзагæй фылдæр у. Уæд сæм уадиссаг 
ничима февналы æмæ фынджы фæстæ баззайынц, цыма дзы 
адæм... Цыма фынгыл бадджытæ сæ уæлдай ныууагътой пъа- 
мидортæй... 
— Де ’взаг цыфæнды карз цывзыйæ тынгдæр судзы æмæ 
дын æй афонмæ слыг кæнын хъуыд,— Борсæ-иу йæ цæстытæ 
фæирд кодта йе ’фсинмæ, фæлæ йæм ахæм рæстæджы ком- 
коммæ бакæсын никуы бауæндыд. Уый размæ ма иу хатт 
нывгæнджыты куы фæхуыдтой æмæ йын уыдон зæрдиаг пъа- 
тæ æмæ хъæбыстæ куы кодтой, Борсæ та сæм, фæрсагæй 
кæсгæйæ, хæлæг куыд кодта, уый дзы кæддæр нозтджынæй 
сирвæзт. Нозтджынæй йæ зæрдæ бахъылындз вæййы, мæ- 
гуыр, æмæ йæ зæронд æфсинимæ сæ хибар уаты иунæгæй 
куы аззайынц, уæд йæ кæддæры митæй истытæ æрлæууы йæ 
зæрдыл æмæ ныр ахæм митæм арæхсгæ нал кæны, фæлæ сæ 
æрымысы æмæ сæ йæ зæронд усæн фæдзуры уæлгоммæ хуыс- 
гæйæ æмæ цары талынгмæ дзагъырдзастæй кæсгæйæ. Ахæм 
хуызы йын радзырдта уыцы боны хъуыддаг дæр æмæ ныр 
йæ цæстытæ зæронд усыл æгæр куы афæстиат вæййынц, уæд 
та уыцы налат ус тынг ныххуды æмæ фæзæгъы йæ зæронд 
лæгæн: 
— Мыййаг та кæд уыцы боны зæрдыл не ’рцыдтæ, зæ- 
ронд? Æгæр бынозты мæм кæсыс æмæ та дæ кæд дæ зæронд 
æфсиныл аузæлынтæ не ’рфæндыд? 
Лæг, мæгуыр, фырæфсæрмæй цъæхарт суадзы, фæлæ йын 
нæдæр схылгæнæн вæййы, нæдæр исты ныхасæй йæхи сраст- 
гæнæн. Бинонтæн æй радзырдта налат ус æмæ йыл уыдон 
дæр уæд фæхудтысты, фæлæ ма йыл искуы афтæ фæхудой, 
уый йæ нæ фæнды æмæ уый тыххæй йæ цæстытæ никуы 
афæстиат вæййынц усыл. 
— Ме ’взаг дын ницы кæны, — йе уæхсчытæ фелхъивы 
ус— Чидæртæ ма уалдзæг пъамидор ахæрынмæ æммыст куы 
фæкæнынц, уæд у кадджын фынгыл, уыййеддæмæ дзы æцæ- 
гæй сæ уæлдæйттæ куы ныууадзой сæхи хæдзæртты, уæд ма 
фынгыл чи кæсы уыдæттæм. 
— Махыл æмбæлы æрæвæрын, стæй чи хæра, уый бæхæ- 
рæд, иннæ... 
— Æмæ сæ уалдзæджы райдианы куы æрæвæрай фын- 
гыл, уæд не ’рлæудзысты? — нæ уисæн кæны ус. Хыл кæнын 
æм кæй не суæнддзæн, уый зоны æмæ лæхуры, йе ’взаг цæ- 
уыл хæст кæны, уый. 

214 
Къæбысты Зауыр 
— Уалдзæджы райдианы туджы аргъ кæуыл бафидай, 
уымæй ды дывæлдах фынджы адæмы нæ бафсаддзынæ, æнæ- 
сæр,— ногæй та йæм хъуамæ бакастаид, фæлæ йæм ус уыцы 
дзагьырдзастæй æнхъæлмæ кæсæджы каст кæй кæны, уый 
йæ цæсты зулæй ацахста рæстæгыл æмæ дзы йæхи бахызта. 
— Æмæ иугæр алцы тадзгæ-баргæ кæныс, уæд ма — иугæр 
куывд, уæд куывд,— зæгъгæ, уый та цæмæн зæгъыс? — фæр- 
сы йæ ус. Лæг базыдта йæ бон æмæ æддæмæ... 
* * * 
Махар уæдмæ ахуыр кодта сахары скъолатæй кæцыдæ- 
ры, стæй цыд нывгæнæн скъоламæ дæр. Ныр уый дæр ахуы- 
рæй (ахуыры аз æххæст нæма фæцис, фæлæ йæхи ракуырд- 
та цæйдæр æфсон). Уазæджы бадтæй бадтис, йæхи сахарон 
цæрæджы дардæй дардта, хъæууон адæммæ (йæ хæдзары 
бинонтæм) хиуыл хæцгæ сæрыстыр кастæй каст (сахары цæ- 
рæг афтæ хъуамæ дара йæхи хъæууон адæмы æхсæн) æмæ- 
иу сæм хатт зæндджын лæджы дзырдæппарæн бакодта: 
— Уæздандæр дарут уæхи (уыцы ныхас фылдæр æппæрста 
Сонамæ). Уæ ныхæстæ цыдæр хъæууон тæф кæнынц æмæ сæ 
фæлмæцын... 
Йæ митыл ын йæ хотæ сусæг худтæй худтысты, æргом 
худын сæ фæндыд, фæлæ йын тæригъæд кодтой... Се ’фсы- 
мæрæн тæригъæд кодтой æмæ æмбæхстой сæ худын... 
Ахæм хæццæ ныхас-иу сæм кæй рауад сæ куывды тых- 
хæй, уый иууылдæр уыдис «зæронд сæрхъæны» аххос. Мæ- 
гуыр зæронд лæгæн йæ риссаг бынæттæ базыдта æмæ йын 
сæм кæм æххæст, уым ын сæ риссаг æлхъывдæй æлхъывта, 
науæд Борсæ иугæр загъта, куывд, уæд куывды хуызæн, зæгъ- 
гæ, уæд фæстæмæ фæхæцинаг ницæуыл уыд. Ацы хатт сæ 
адæм хъуамæ æппæлгæ ацæуой, фæлæ ма сæ уый фæстæ дæр 
цæрын хъæуы æмæ лæг уыдæттæ дæр дары йæ зæрдыл. Дары 
сæ йæ зæрдыл æмæ йæ фæнды, цæмæй мадæр уæхст басудза, 
мадæр физонæг, стæй ма йын йæ ныхасмæ чызджытæй чи- 
дæр иу æмбисонд загъта æмæ уый уæхсты æмбисондæй тынг- 
дæр фæцыд йæ зæрдæмæ. 
Иу изæр та сæм ныхас куы æрхауд æмæ Борсæ уæхст 
æмæ физонæджы кой куы скодта, уæд чызджытæй (иу-дыууæ 
æви æртæ азы Уырысы кæмдæр чи ахуыр кæны, уый) афтæ 
бакодта: 
— Деду, дæу фæнды, мæнæ уырыссæгтæ куыд фæзæгьынц, 
уыйау, цæмæй бирæгътæ уой æфсæст æмæ фыстæй дæр мацы 
фæхъæуа. 
— Раст зæгъыс, мæ чызг! — æмбисонд йæ зæрдæмæ фæ- 
цыд æмæ бацин кодта йæхихуызæн зæндджын адæймæгтæ ма 

Царды фæлтæртæ 
215 
кæй ис кæмдæр, иунæг кæй нæу ахæм зæндджын æмæ хæ- 
дзардзинæй, ууыл бацин кодта лæг æмæ афæлвæрдта, ноджы 
зæндджындæр исты ныхас зæгъыныл... 
Æниу ын йæ «зæронд сæрхъæн» базмæнты йæ ныхæстæ 
æмæ йæ хъуыдытæ... Ныхас кæм æрхауы, уым та лæг, уæхст 
дæр куыд нæ басудза æмæ физонæг дæр, йæ ныхæстæ ахæм 
ссадвæдыл куы райдайы, уæд та йæ ус фелхынць кæны æмæ 
лæгæн йæ хъуыдытæ схæццæ вæййынц, науæд уый дæр ацы 
хатт хъуамæ сæ хæдзарвæндаджы фарныл къæм абадын ма 
бауадза. Афтæ ис йæ зæрды æмæ куывды боныл фæстæмæ дæр 
фыддæр уымæн хæцы. Куывд уæддæр куывд у. Куывд канд йæ 
фынджы хъæздыгæй нæу рæсугъд æмæ фæрнджын. Хъуамæ 
йæ адæм дæр уой рæсугъд, сыгъдæг. Машинæтыл сæм чи æрба- 
цæуа, уыдон сæ машинæты цъыф фæсхæдзæртты æмæ бæлæсты 
аууæтты ма хъуамæ æмбæхсой. Хъуамæ сæ уæлæдарæс дæр 
æмæ сæ машинæтæ дæр уой сыгъдæг. Уый та сæ хъæуы уал- 
дзæджы райдианы нæй гæнæн. Уалдзæджы къæвдаты хъæуы 
уынгты уыцы цъыф афтæ судæсы æмæ дзы ацæуæн, азмæлæн 
нал вæййы. Борсæйы та фæнды, цæмæй сæ фынджы адæм уой 
сыгъдæг, мацæуыл тыхсой. О, æмæ йæ уыдæттæ зæгъын фæ- 
фæнды, фæлæ æндæр цæмæйдæр райдайы æмæ та йæ ус дæр 
рацахсы, уыйæнгты йæ никуы ауадзы... 
Йе ’мбæлттæ, стæй ахуыргæнджытæ дæр æнхъæлмæ кас- 
тысты, скъоламæ куыд нæ æрбауайдзæн, зæгъгæ, фæлæ не 
’рбацыд. Уыдон та, йе ’мбæлттæ, сæхи цæттæ кодтой. Æхца 
æрбамбырд кодтой, исты зæрдылдарæн лæвар, дам, ын бал- 
хæнæм. Сæхæдæг ахæмтæн бирæ ницыма æмбæрстой, фæлæ 
Ахуыргæнæджы бафарстой. Уый ахæмтæм иннæтæй рæвдз- 
дæр у, стæй сывæллæттимæ алы хъуыддагыл дæр, алы фарс- 
ты фæдыл дæр зæрдæбын ныхæстæ фæкæны æмæ дзы стыр 
ныфс æвæрыиц. Ныр дæр та уый бафарстой æмæ сын загъта: 
— Нывгæнæджы нывисæн аппарат æхсызгонæн хъæуы. 
Искуыдæм балцы куы цæуа, дард балцы дæр ма уæд. Мæнæ 
нæхимæ хъæдмæ, науæд хæхты ’рдæм куы цæуа искуы балцы, 
уæд, мыййаг, йæ нывгæнæн мигæнæнтæ иууыл йемæ куы нæ 
хæсдзæн. Аппарат та æнцон хæссæн у. Искуы исты дзæбæх 
фенддаг куы ауайа йæ цæстыл, уæд ын йæ къам сисдзæн, стæй 
йæ куы фæнда, рæстæг ын куы уа, уæд æй кæттагмæ раныв 
кæндзæн. Цыбыр дзырдæй, нывисæн аппарат æнæмæнг хъæуы 
нывгæнæджы æмæ йын кæд исты балхæньга ис уæ зæрды, уæд... 
— Æцæг, хорз уыдзæн нывисæн. Æнæмæнг ын балхæн- 
дзыстæм,— загътой, æхца чи æмбырд кодта, уыдон. 
— Кæд ма уæм æхца аззайа,— фæцæйцыд Ахуыргæнæг, 
фæлæ ма фæстæмæ фездæхт,— кæд ма уæм аззайа æхца, уæд 

216 
Кьæбысты Зауыр 
иу кассетæ дæр балхæнут. Нывæрдзыстут æй аппараты хуыл- 
фы æмæ дзы куывды бон къамтæ фæисдзыстут. 
— Диссаджы хорз фæнд,— тынг бацин кодтой сывæллæттæ. 
Ныр сæм куы нæ æрбауадис, куы нæ сæ абæрæг кодта, уæд 
сдыгъуырццæг сты сывæллæттæ. Кæй бафæрсой, уый дæр сын 
нал ис. Ахуыргæнджытæ хуынд уыдысты куывдмæ, иууылдæр 
ацыдысты (сабатбон уыдис), сывæллæтгæ ма уæддæр иудзæвгар 
банхъæлмæ кастысты, стæй аскъуыддзаг кодтой: бацæудзысты 
сæм хæстæг, лæггадгæнæг лæппутæй йæм искæй барвитдзысты. 
Кæд сын зæгьа, сымах дæр искуы хибарæй абадут, зæгьгæ, 
науæд дæр ын аппарат ратдзысты æмæ раздæхдзысты. 
Бакодтой афтæ, фæлæ та сын уый дæр нæ рауадис. Кæй 
йæм барвыстой, уыцы лæппу чысыл фæстæдæр мæстæй цæ- 
хæртæ калгæ рацыдис. 
— Цæй аппарат ын æлхæдтат, уый йæхæдæг куыдз куы у! 
— Цы загъта? — йæ ныхас ын фескъуыдта Хæсанæ. 
— Цы загъта! — ноджы мæстыдæрæй фæкодта лæппу. — 
Сахары нывгæнджыты дæр фæхуыдтой, иу хатт мæнæ Сос- 
лантæм чи уыд, уыдон иууылдæр уым сты. Се ’хсæи сбадт 
уыцы (йæ питрицæст ном ма йыл сфидаудзæн æви нæ, ууыл 
ахъуыды кодта). Уыцы куыдзы фырт се ’хсæн сбадт æмæ 
афтæ зæгъы, адон, дам, сæрмагондæй мæ уазджытæ сты. Ныр, 
дам, уыдон ныууадзон æмæ цыдæр сывæллæтты фæдыл цæ- 
уон, уæд, дам, мын цы зæгъдзысты? Ды, зæгъын, уыцы сы- 
вæллæттæй кæдæй нырмæ нал дæ, кæд фæхистæр дæ, зæ- 
гъын, уыцы сывæллæттæй, æмæ, дам, ныр æз сахары ныв- 
гæнджытимæ иууылдæр иумæ бадын, иууыл, дам, семæ вæййын 
æмæ, дам, сæ ныр ам куыд хъуамæ ныууадзон? 
— Æмæ уæдæ ныр цы бакæнæм? — Хæсанæ йе ’мбæлттыл 
йæ цæст ахаста, стæй баздæхт уыцы лæппумæ.— Ды уæддæр 
хуыздæр зоныс хъуыддæгтæ æмæ цы бакæнæм? Цы фæкæ- 
нæм ацы нывисæн, куыд æм æй фæхæццæ кæнæм? 
— Цы йæм æй хæццæ кæнут, уый йæхæдæг куыдз куы у! 
— йæ маст нал сысы уыцы лæппуйæн...— Цы уый зонут,— 
сдзырдта æрæджиау. Фæтæригъæд сын кодта æмæ сдзырдта: 
— Уæ аппарат уын æз балхæндзынæн. Кæд уæ фæнды, ныр- 
тæккæ дæр рацæут мемæ хæдзармæ æмæ уын ратдзынæн, цы 
йыл бафыстат, уый. Абон ма цы сараздзыстут, фæлæ соммæ 
сцæттæ кæнут æмæ уæхæдæг искуы фæминас кæнут... 
Æцæг афтæ бакодтой. Кæмæндæрты дзы сæ фыдтæн кæнæ 
сæ хистæр æфсымæртæн уыд машинæтæ. Ацыдысты сахар- 
мæ, уырдыгæй сæ цы хъуыд, уыдон æрбаластой, хæдзæрттæй 
дæр ма цыдæртæ... Ахуыргæнджытæй дæр бынаты чи уыд, 
уыдон фæхуыдтой... 
Махармæ барвыстой ахæм ныхас, зæгъгæ, нæ тынг фæн- 

Царды фæлтæртæ 
217 
дыдис, немæ куы абадтаис, уый, фæлæ дæ дæ нывгæнæг хæ- 
лæрттæй мах хуызæн сывæллæттæм кæм равдæлдзæн. Бад сæ 
цуры дæ нывгæнæг хæлæрттæн æмæ сæ дзæбæх хъахъхъæн, 
науæд та дын сæ исчи йæхирдыгæй фæкæндзæн. 
Æниу ма уыцы бон (хуыцаубоны райсомæй уыд) нывгæн- 
джытæ уым цы арæзтой? Сабаты куывды фæстæ афардæг сты, 
æнæуый дæр сæм сæхи бинонтæй дарддæр бирæ ничиуал аз- 
зад. Ныр æй бæргæ æрфæндыд йе ’мбæлттимæ абадын. Æр- 
фæндыд æй, сæрмагонд хонæг æм куы æрбарвыстаиккой, уый. 
Уæд сæм бæргæ бацыдаид, чи зоны йын йæ мад исты хуын 
дæр скодтаид. Бирæ цыдæртæ баззад, сæ фынгæн кæй сцæттæ 
кодтой, уыдонæй. Истытæ сын бахастаид æмæ уый æфсон семæ 
абадтаид, фæлæ йæм æгæр цæхгæр ныхæстæ æрбарвыстой æмæ 
нал бауæндыд. Уыцы бон сахармæ ацæуинаг дæр нæ уыд, 
фæлæ сæхи хæдзары дæр нал æрлæууыд. Афардæг ис автобу- 
сыл мæстæй æмæ фæсмонæй йæхи æфхæргæйæ... 
Махары æмбæлттæ сæ куывдмæ фæхуыдтой ахуырдзау 
сывæллæтты иууылдæр, фæхуыдтой хъæуы фæсивæды, иугæр 
хуыцаубон, улæфты бон у æмæ сывæллæттæ сæ куывдмæ фæ- 
сивæды дæр фæхуыдтой, уæд колхозы сæрдарæн йæ зæрдæ 
бабуц ис се ’рхъуыдыйæ æмæ сын кусæрттаг радта, иугæр 
кусæрттаг ис, уæд фæсивæд баныхас кодтой, æхца æрбамбырд 
кодтой æмæ сæн балхæдтой, иугæр кусæрттаг ис, сæн ис, уæд 
ма ацæргæ лæгтæ æмæ устытæ дæр цас фæкайдзысты... 
Цыбырдзырдæй, ницы-мацæмæйты сырæзт хъæугуывд. 
Борсæтæн ма сæ уазджытæй уым чи баззад уæдмæ, уыдон 
дæр фæхуыдтой. Сона Махары дæр нæ уагъта (уый нывисæн 
аппараты хъуыддаг нæма зыдта), де ’мбæлттæй, дам, уынгæ 
дæр куы никæй фæкодтай. Семæ, дам, абад æмæ стæй, кæд 
ахуырмæ тындзыс, уæд изæры машинæ исты уыдзæн æмæ... 
— Знон кæй æхсæн бадтæн, уыдон федтай, Гыцци? — йæ 
зæрдæйы æхсидгæ маст ын хæйрæг ус йæ цæстыты куы фена, 
уымæй тарст æмæ йæ дзабыртæ бæттын æфсон ныггуыбыр 
кодта, афтæмæй дзуры. 
— Æмæ дæ уыдон цы хъыг дарынц, мæ лæппу? — йæ 
ныхас цæуыл уыд, уый нæ бамбæрста зæронд ус. 
— Хъыг мæ ницы дарынц, фæлæ иу бон ахæм зындгонд 
адæмы æхсæн бад, дыккаг бон та цыдæр хъæууон дзынга- 
ты... Нæ, æз уый мæ сæрмæ не ’рхæсдзынæн. 
— Æмæ, хъæбул, ды кæдæй нырмæ нал дæ хъæууон дзын- 
га? — нæ фæцыдысты лæппуйы ныхæстæ зæронд усы зæрдæ- 
мæ æмæ йæ къухтæ йæ сины сæрты авæрдта, афтæмæй йæм 
бауырдыг ис.— Уыцы адæм... Ды зынгæ адæм кæй хоныс, 
уыдон зынгæ уый тыххæй сты, æмæ адæмимæ цæрынц, адæ- 
мы æхсæн цæуынц. Кæсыс, айразмæ нæм куы уыдысты, уæд 

218 
Къæбысты Зауыр 
сыл мах ницы баузæлыдыстæм, фæлæ уæддæр æрбацыдысты, 
нæ фынгыл лæугæйæ фæйнæ агуывзæйы... Уæдæй фæстæмæ 
цы лæггад кæнынц нæ хæдзарвæндагæн?! Уыдон дæр дæу 
хуызæн цыбырзонд хъуыды куы кæниккой, уæд нæ бинонтæй 
салам дæр никæмæнуал радтаиккой, афтæмæй та ма нæм цæу- 
гæ дæр æрбакодтой. Кæсыс, куыд цæрын хъæуы адæмимæ. 
— Ма мæ хъыгдар,— фæкодта лæппу æмæ дуарæн æддейæ 
фæцис. Æнæуи дæр йæ кæуын йæ хъуырæй æддæмæ лæбурд- 
та. Уый афтæ фæндыд, йе ’мбæлттæ куы æрбацæуиккой, куы 
фениккой, цы хуызæн адæмы æхсæн бады, уый, куы банкъа- 
риккой, йæ сæрмæ сæ кæй нал хæссы, уый дæр... Афтæ йæ 
фæндыд, уыдонæй та йæм хæстæг дæр ничи æрбацыд. 
Йæ мад ма йын автобусы æрлæууæнмæ цыдæртæ йæ 
фæдыл ахаста æмæ... 
Уыцы куывды кой æнæхъæн адæм... Хъæуы адæм дæр 
æмæ ма Борсæты уазджытæй чи æрбахауд, уыдон дæр бирæ 
рæстæджы кодтой уыцы куывды хорзы кой, Борсæты куывды 
кой та дыккаг бон дæр никæй дзыхæй схауд. Сæхицæй-иу 
фынгыл исчи сцæй кодта йæ кой æмæ та-иу ын æндæр ныхæс- 
тæй йæ дзых ахгæдта, хæстæгдæр æм чи бадтис, уый... 
Дзерассæйæн, мæгуыр, æвæццæгæн, йæ сонт зæрдæ 
скъуыйгæ дæр акодтаид мæстæй. Куывдмæ дæр цæуинаг нæ 
уыдис. Йæ зæрдæйы фыдæх йæ цæстытæй æддæмæ куыд кæс- 
дзæн, уый хатыдта æмæ нæ уыд цæуинаг. Йе ’мбæлттæ йын 
куы феной уыцы маст, уæд ма стæй куыд цæрдзæн се ’хсæн, 
куыд ма цæудзæн сæ рæгъы, уымæй тарст æмæ нæ уыд цæуи- 
наг куывдмæ. Райсом уатæй нæ сыстдзæн, исты риссын æф- 
сон хуысдзæн æмæ, йæ зæрдæ æрхæндæг кæй у, уый йын 
рынчыны æфсон фæуыдзæн. Уый та, иунæгæй куы аззайа, 
уæд фæкæудзæн æмæ йын кæд фенцондæр уаид, кæд айрох 
уаид йæ маст. Йæ мады мад афтæ фæдзуры, сылгоймаджы 
зæрдæйы хъæдгомæн, дам, йæ цæссыгæй хуыздæр хос ницы 
ис. Уый дæр фæкæудзæн æмæ... Фæлæ йæ кæуынмæ нал 
равдæлд, стæй куывдмæ ахæм худгæ, ахæм хъæлдзæгæй ацы- 
дис æмæ... Йе ’мбæлттæ ма йыл дис дæр кодтой... 
Цæвиттон, уыцы изæр сæм уазæгуаты æрбацыд йæ мады 
мад. Зæронд ус у, фæлæ уый цы хуызæн хъæлдзæг адæймаг 
у, уый цас аргъæуттæ æмæ таурæгътæ зоны, уый цы æмби- 
сæнттæ æрхæссы!.. Уыдонмæ хъусгæйæ, мард дæр бахуд- 
дзæн. Дзерассæ йæ æнæуый дæр тынг бирæ уарзы æмæ уый 
уындæй æрбайрох сты йæ зæрдæйы мæстытæ. Ноджы изæ- 
ры, бинонтæ сæ изæры зылдтытæ-митæй куы æрæнцадысты, 
уæд сын радзырдта иу диссаджы хабар йæхи цардæй. Æниу 
æй фыццаг хатт нæ дзырдта, фæлæ йæ Дзерассæ нырмæ ни- 
куы фехъуыста. 

Царды фæлтæртæ 
219 
— Мæ чындздзон кармæ æххæст нæма бахызтæн, — дзырд- 
та ус,— афтæ мæ зæрдæмæ фæцыд иу лæппу. Нæхи хъæуы 
цардысты. Мах дæр цæрæг хæдзарвæндаг, стæй хъæубæсты 
нымад уыдыстæм, фæлæ уыдон та махæй хуыздæр цардысты. 
Цæргæ хуыздæр кодтой, фæлæ адæмы рæгъы мах не ’йæф- 
той. Æниу ын æз нæдæр йæ ныййарджыты хъæздыгдзинад- 
мæ бæллыдтæн, нæдæр мæ, адæмы рæгъы кæй нæ цæуынц, 
уый къуылымпы кодта. Бауарзтон æй... Мæ сыгъдыйы зæр- 
дæмæ фæцыд æмæ мын æндæр хос нал уыд, хъуамæ йын æй 
исчердæм бамбарын кæнон. 
Æниу, куыдзы фыртæн йæхи зæрдæмæ дæр цыдтæн, — 
худы ус, афтæмæй дзуры. — Цыдтæн йæ зæрдæмæ, фæлæ мын 
ницы дзырдта, йæхи афтæ дардта, цыма мæ хъуыды дæр нæ 
кæны, афтæмæй та-иу мæм йæ цæстытæй йæ зæрдæйы бæл- 
лын куы æрбакаст, уæд-иу мæ зæрдæ хуры фарсмæ абадт. 
Дзырд дардыл у, фæлæ æз уымæй сæрæндæр, дзырдарæхст- 
дæр уыдтæн æмæ загътон, цæмæ ма кæсын? Чи мыл худа, уый 
фæрнæй худæд, æмæ дын куы бамбарын кæнин уыцы сæрхъæ- 
нæн мæ зæрдæйы бæллиц. Уый, æвæццæгæн, æнхъæлдта, зæгь- 
гæ, мæ иугæр бауарзта, иугæр уый онг æрцыд, æмæ мын йæ- 
хæдæг йæхи хъары, уæд уал æй амæстæймарон. Æмæ дын ног 
саргъæвæрд хайуанау йæ фæстæгтыл куы слæууид! Цыма мæн 
йæ сæрмæ дæр нæ хæссы, ахæм митæ акодта, ноджы ма дзы 
кæйдæр цур цыдæртæ дæр сирвæзт, æмæ... 
Уæдæ, зæгъын, нæ дыууæйæ фæсмон чи фæкæна, уый 
сæгъ, гæбæр сæгъ фестæд, — афтæ загътон мæхинымæры æмæ 
мæхи уый, æмæ чи йæ зыдта, уыдон цæстмæ ноджы хъæл- 
дзæгдæр райдыдтон дарын. Ноджы... Ей, мæ хуртæ! Сыл- 
гоймаг йæхицæн аргъ кæнын куы фæраза, уæд йæ амонд 
кæддæриддæр йæ разæй цæудзæн æмæ йæ иуахæмы баййаф- 
дзæн. Мæнæ мæ дзæбæх чызджы фыды зæрдæмæ уæдмæ дæр 
цыдтæн, фæлæ мæ сыгъдыйы зæрдæ хорз æмæ æвзæр равза- 
рынхъом нæма уыд, æвæццæгæн, æндæра уыцы сæрхъæн 
амæн йæ иу бахудты аргъ дæр нæ уыд. 
Ныр мæм фæуæндон ис... Иугæр уымæ мæ фæсонтæ куы 
фездæхтон, уæд мæм а нæхион дæр фæуæндон ис æмæ... Бæр- 
гæ ма мын мæ къахы рагон фæдтæ дæр агуырдта иннæ сæр- 
хъæн, пъатæ сын кодта, фæлæ йæм æз дзырдмæ дæр никуы 
æрлæууыдтæн. Уый та ус ракурынхъом дæр нал уыдис. Куы 
ныззæронд, уæд ма кæмдæр иу æнæхицау идæдзимæ бацард... 
Цал хатты-иу мын æрымысыд не ’взонджы хабæрттæ! Кæугæ 
дæр-иу фæкодта, фæлæ ма кæуынæй цы хъуамæ рахастаид?.. 
«Æз дæр афтæ бакæндзынæн ацы куыдзæн!» — йæхицæн 
фидарæй загъта Дзерассæ æмæ куывды æдзух кафыд Сосла- 
нимæ, уыдис тынг хъæлдзæг. 

220 
Къæбысты Зауыр 
* * * 
Сывæллæтты куывд уыдис скъолайы кæрты. Раздæр æй 
Хæсанæтæм уыдысты скæнинаг. Нæхи кълас æмæ ма, дам, æн- 
дæр кълæстæй цъус исчитæ уыдзæн. Бирæ нæ уыдзыстæм æмæ 
деддæ сæ кæрты абаддзыстæм, минас дæр акæндзыстæм, стæй 
дзы кафынæн дæр дзæбæх азилæнтæ ис сæ кæрты. Фæлæ иугæр 
куывд йæ арæнтыл фæйнæрдæм ахæцыд, уæд хъæугуывд сси. 
Хонгæ йæ уæддæр сывæллæтты куывд кодтой, фæлæ уый 
цæй сывæллæтты куывд уыдис? Хъæу цъиуæй, бæдулæй уым 
уыдысты. Чидæртæ ма дзы, æгæрстæмæй, сæ авдæнтæ дæр 
рахастой æмæ куывды райдайæнмæ сывæллæттæн авдæнмæ 
тыххæй хъардтой сæ дзидзиты æхсыр. Фæсфæд бæлæсты 
аууæтты æрæвæрдтой сæ авдæнты, хъæццултæй сæ æрæм- 
бæрзтой æмæ, сæ хъæццулы кæрæттæй æмбæхсгæйæ, дард- 
той сæ сывæллæттæн дзидзи, цæмæй æфсæстæй фынæй кæ- 
ной æмæ мадтæ сæхæдæг та куывдæн йæ бæркадæй дæр исты 
феной æмæ фæйнæ кафты дæр... 
Сывæллæттæ сæхæдæг фынгыл бадгæ дæр не ’ркодтой. 
Баныдзæвæггагæй дзы цыдæртæ ахордтой, адджын дæттæ 
цыдæртæ анызтытæ кодтой æмæ... Чи лæггад кодта фынгтыл, 
чи та хъазты кафыд, зарыд. Суаиг ма, уый размæ Ахуыргæ- 
нæджы æххуысæй драмкъорд кæй бацæттæ кодта, уыцы къан- 
нæг спектаклтæ дæр равдыстой адæмæн. 
Уалдзыгон хъарм хур бон уыдис. Изæры дæр нырма дзæ- 
бæх хъарм уыд æмæ хæдзармæ йæ къах никæй хаста, фæлæ 
сылгоймæгты уæддæр ирон æфсæрм тыхыссонæгау акодта 
хæдзæрттæм, фæсивæд дæр хъазтмæ сыстадысты. Фынгыл 
ма лæгтæ баззадысты æмæ сæхицæн сындæг ныхас кодтой. 
Ныхас кодтой, фæлæ сæ фынджы æгъдау дæр рох нæ уыд. 
Рæстæгæй рæстæгмæ та-иу фынджы сæр бадæг исты ног га- 
джидау æрымысыд æмæ... 
Фæлæ фылдæр кодтой ныхас. Уыцы бон йæ зæрдæмæ 
кæмæн цы тынгдæр фæцыд, уыдæттыл дзырдтой: 
— Уæддæр мах лæппу цы диссаджы кæфтытæ фæкодта, 
уымæ нæ кастыстут? — æппæлæгау бакодта иу пыррыкрихи 
лæг æмæ йæ рихитæ адаудта. 
— Уый дæр куыд нæ, фæлæ иууыл диссаг махон куы 
басгуыхт, йæ мадыл... — йæ сæр уыцы худгæйæ нынкъуыста 
иу фидæрттæ конд лæг æмæ ма йæ ныхасмæ бафтыдта: — Йæ 
къахы фындзтæ-иу зæххы куы ’рсагъта, уæд-иу мæ уæнгтæ 
ныррызтысты, зæгъын, куыдзы фырт йæ къахы æнгуылдзтæ 
ма ныссæттæд... — Йæ сæр та нынкъуыста æмæ дзырдта дард- 
дæр: — Айразмæ йын не ’фсин уыцы фæлмæн дзабыртæ са- 
харæй куы æрбахаста, уæд æй æз маргæ кодтон. Адон, зæ- 

Царды фæлтæртæ 
221 
гъын, нæ дурджын уынгты иу ацыды фаг куы нæ сты, уæд сæ 
цæмæн æрбатардтай? Уыдон, дам, уынгты цæуынæн нæ, 
фæлæ кафынæн сты æмæ, дам, ды та, кæй ницы æмбарыс, 
уый хъæр уæддæр ма кæн... 
— Æмæ дæ мæ дзырд куы нæ фæуырны,— фелхыскъ æй 
кодта йæ дæлейæ бадджытæй чидæр. 
— Цæй дзырды кой кæныс? — йæ ныхас ын нæ бамбæрс- 
та фыццаг дзурæг. 
— Кæй ницы æмбарыс, уый дын æз цал хатты загътон? — 
æрбадзырдта йæм, стæй ма йæм афтыдта. — Æдылы кæй дæ, 
уый дын æз бирæ хæттыты загътон, фæлæ дæ мæ дзырд нæ 
бауырныдта. Ныр дæ дæ усы ныхас хорз куы бауырныдта,— 
адæм иууылдæр ныххудтысты, æдылы кæй рахуыдтой, уый 
та йæхи фесхъæл кодта æмæ адзырдта дæлæрдæм: 
— Фындз, деддæ ма уыцы æнæгъдауæн иу ивар бадар мæ 
бæсты. Фынгыл уæлæмæ дзурын кæй не ’мбæлы, уый дæр нæ 
зоны æмæ мæныл худы. Бадар ын иу ивар æмæ зона, фын- 
гыл хи куыд дарын хъæуы, уый. 
— Галы цъæх хос хæрдæй амардтай! — фæкодта «аххос- 
джын» æмæ йæ цуры бадæджы къухæй адджынæн анызта 
сæны агуывзæ... 
Афтæ алчи йæхи сывæллонæй кæнæ та йын хъæуы хæ- 
лардæр чи у, уый сывæллæттæй æппæлыд. 
Борсæ æмæ Бесæ дæр нырма бадтысты фынгыл. Бадтыс- 
ты, фæлæ цыма æцæгæлон адæмы æхсæн уыдысты, цыма 
бынтондæр никæй зыдтой уыцы фынгыл, афтæ хатыдтой сæхи. 
Цалынмæ сывæллæтты тыххæй ахæм ныхæстæ нæ райдыдтой 
фынгыл, уæдмæ сын ницы уыдис. Уæдмæ дзæбæх бадтысты, 
ныхас дæр, кувгæ дæр... Борсæ кувæгæн йæ рахиз фарсыр- 
дыгæй бадтис æмæ-та-иу æм алы гаджидауы размæ дæр баз- 
дæхт кувæг, бафарста-иу æй, уæдæ ныр та цы акувæм, зæгъ- 
гæ. Уæдæ кувгæ дæр... Фынджы хистæрæй Борсæ ноджы 
арæхстджындæр уыд ныхас зæгъынмæ, акувынмæ æмæ-иу 
æм фынджы адæм уыцы лæмбынæг куы ныхъхъуыстой, уæд- 
иу фæбузныг ис йæхицæй æмæ та-иу ноджы дзырдты равзар- 
гæты уыцы дзæбæх ранывæста уый дæр. О, фæлæ ныр цыма 
йæ былтыл цъутта фестад, афтæ бандзыг сты йе ’фсæртæ. 
Цæмæй раппæла, кæй кой ракæна? Бæргæ уыдон чызг, Зæли 
дæр иу даргъ æмдзæвгæ цыдæр ын æй схуыдтой, радзырдта. 
Цавæрдæр магусатæ æмæ расыггæнджыты кой кодта, уыцы 
æмдзæвгæ æви йæ цы хуыдтой, уый мидæг, фæлæ Борсæйы 
зæрдæмæ нæ фæцыд. Æмдзæвгæтæ иннæтæ дæр дзырдтой 
æмæ уыдон уыцы дзæбæх лæгъз уыдысты, уыцы дзæбæх фи- 
дыдтой, чи сæ дзырдта, уыдон дзыхы, фæлæ адон чызг... 
Ахуыргæнæгæн, дам, йæхи фыст уыдис æмæ цыдæр æнæу- 

222 
Къæбысты Зауыр 
уылд ныхæстæй йедзаг уыд. Иннæтæн-иу тынг амдзæгъд код- 
той фынгыл бадджытæ дæр æмæ хъазты фæсивæд дæр. Уыдон 
чызг куы фæцис йæ даргъ дзæнгæда, уæд стæм чидæртæ ба- 
къæрццытæ кодтой сæ æрмттæ æмæ ууыл фæцис... Махар 
куы уыдаид ам, уæд... Ницы йын бамбæрста Борсæ. Райсом 
куы сыстад, уæд æй йæхæдæг бафарста... Борсæ йæ бафарс- 
та, мыййаг, абон цæуыс, зæгъгæ. Нæ, дам, цæуын, афтæ 
йын загъта, æмæ ма йæм уæдæ стæй цы рауад? 
Хæдзармæ куы ’рбацыд, уæд Сонайы бафарста. Уыцы 
зæронд хæйрæгæй ницы аирвæздзæн. Зондзæн та йæ æмæ 
йæ бафарста: 
— Уыцы лæппу цæуинаг куы нæ уыдис абон, не ’фсин, уæд 
цæмæн атагьд кодта? — не ’фсин номæй йæм барæй бадзырдта, 
зæрдæалхæнынæн, цæмæй та йыл уайдзæфтæ æмæ æлхыскъ 
ныхæстæ ма ныккала. Нæ атылд йæ хин. Сона æнæуый дæр 
мæсты уыд уыцы бон. Хæдзарыдзаг сывæллæттæй уыцы бон иу 
нæ разынд. Уый хуызæн бон сæ сылгоймаг дæр æмæ сæ нæл- 
гоймаджы дæр пец æмæ агты бынмæ артгæнæгæй дарддæр æн- 
дæр истæмæ февналын кæмæн нæ фæуадзынц, уыдон сывæл- 
лæттæ дæр хæйрæджытæ фестадысты: чи дзы йæ къахы фындз- 
тыл кафыд, чи заргæ кодта, чи та исты худæг митæ, кæнæ 
худæг ныхæстæ кодта. Уыдон хæдзарæй иу нæ разынд... Сæ 
хæдзары фарныл сын чысыл уæддæр чи схæцыдаид уый хуы- 
зæн бон, ахæм дзы иу нæ разынд. Зæлийы ном куы загътой 
æмæ куы рахызт, сывæллæттæ-иу кæм хъазыдысты æмæ кæм 
дзырдтой, уыцы зиллакмæ, уæд йæ зæрдæ барухс ис, мæгуыр, 
фæлæ цыдæр æнæууылд ныхæстæй цæйдæр расыггæнджытæ 
æмæ магусаты кой кодта æмæ бынтондæр нæ фæцыд йæ зæрдæ- 
мæ, усы зæрдæмæ. Иннæтæн-иу йæхæдæг йе ’мдзæгъдæй нал 
æнцад, ныр йæ цæнгтыл цыма дуртæ баст уыд, уыйау ын ныу- 
уæззау сты. Иу-дыууæ цæфы сæ бакодта, стæй... 
— Хæдзарæн йæ кадгæнæг дæр æмæ йе ’гадгæнæг дæр 
хæдзары хистæр у! — фæкодта ус æмæ иудзæвгар ницыуал 
дзырдта. Уадз æмæ, зæгъгæ, тынг схъылындз уа, цæмæн ахæм 
ныхас загътон йæ ныхмæ, уый базонынмæ сцыбæл уа. 
— Цæмæй та фегад кодтон ацы сыгъдыйы хæдзары, дæ 
сæр дзы басудза? — куы ницыуал дзырдта ус, уæд лæг, мæ- 
гуыр, æцæг стыхст æмæ йыл фæхъæр кодта. 
— Хæдзарвæндаджы кæстæртæн, уæлдайдæр та нæлгой- 
маг кæстæрæн хъуамæ сæ хæдзары нæлгоймаг хистæр амона, 
адæмимæ цæрын куыд хъæуы, адæмы ’хсæн хи куыд дарын 
хъæуы, уый. Хъуамæ сын амона, адæм адæм кæй сты æмæ 
семæ цæрын кæй хъæуы, се ’хсæн адæмы æгъдауæй цæуын 
кæй хъæуы, уый. Уым сын хъуамæ дæхæдæг цæвиттон æвди- 
сай хæдзары дæр æмæ æддæ дæр... — згъалы æмæ згъалы ус 

Царды фæлтæртæ 
223 
хæлд куыройау йæ ныхæстæ, фæлæ уыцы ныхæстæн сæ кæ- 
рон кæдæм цæуы, уымæн ницы æмбары лæг. 
— Æвзæр æнæрæгъыдзыд,— фæмæсты ис лæг æмæ йыл 
фæхъæр кодта: — Нæ хъæуы исты фынг куы вæййы, уæд дзы 
кувæг, науæд та рахизфарсырдыгæй дыккаг хистæр æз куы 
вæййын алы хатт. Кæд ницы æмбарын, уæд мæ кувæг куыд 
скæнынц! — нал æмæ нал æнцайы лæг дæр. 
— Куывдтытæ, мæнæ ахуырдзау сывæллон йæ урок æнæ- 
кæсгæйæ куыд сахуыр кæны æмæ йæ стæй ахуыргæнæджы 
раз æнæкъæрццæй куыд радзуры фæд-фæдыл, афтæ сты æмæ 
сæ чифæнды дæр ранымайдзæн,— йæ къух ауыгъта ус, цыма 
фынджы кувæгæн йæ уæхскыл цы уаргъ æвæрд вæййы, уый 
йæ сисыны аргъ дæр нæу. 
— Æмæ уæдæ фынгыл оммен кæныны рад дæр зынæй 
кæмæ æрхауы, ахæмтæ нæм куы ис æмæ сæ сывæллæттæ 
диссæгтæ куы æвдыстой, уæд уый та кæцæй цæуы? — уыцы 
цæхгæр фарстæй йæ зæронды дзурæнтæ дзæбæх кæй балвас- 
дзæн, уымæй йæ стыр ныфс уыдис, фæлæ та уырдыгæй дæр 
фæцъелф ласта хæйрæг ус. 
— Уыдон сæ фырхæдæфсармæй афтæ фæдарынц сæхи, 
науæд ма сæм хæдзары бакæсис? Мæнæ сымахау иууыл сæхи 
бæсты бикъ æмæ комы дæгъæлæй не стауынц. Адæмы хуы- 
зæн адæм кæй сты, уый æвдисынц æмæ сæ кæстæрты дæр 
ууыл ахуыр кæнынц. Ныр знон дæ фырт, йæ хæлафы дзып- 
пы онг дæр кæмæн нæма æххæссы, уыцы лæгты ’хсæн се 
’мсæр лæджы бадтæй куы рабадт, уæд ын афтæ цæуылнæ 
загътай, ацу де ’мбæлтты æрбахон æмæ уыдон æхсæн сбад... 
Цæуылнæ азылд йе ’мбæлттыл æмæ сын цæуылнæ загъта, 
мæнæ мæ фынгыл абадут сымах дæр. Скъоламæ сæм цæугæ 
дæр куы нæ бакодта, уæд ма исчи афтæ кæны? 
— Æмæ уыдон дæр сæрмагонд хонджытæ домдтой? — 
ныддис кодта лæг.— Кæд ма хуыдтой нæ хъæу сæ фынгтæм 
хъуымызбыл сывæллæтты? Йæхи æгъдауæй æнæгъдау цыд 
чи ’рбакæны, уыдон дæр тæргæ куы акæнынц æмæ ма сын сæ 
хицæуттæн сæ цæстмæ дæр куы бадарынц, уæд... 
— Кæсыс,— йæ дзырд ын фескъуыдта ус,— цы хуызæн 
фынгмæ кæй хонын æмбæлы, уый нæ зоныс æмæ, дам, кувæг 
вæййын. Исты куы ’мбарис, уæд знон кæй номыл уыд куывд, 
фыццаг уал уый æмбæлтты хъуыд фæхонын. Уыдон та, мæ- 
гуыр, се ’хцайы капеччытæ æрбамбырд кодтой, нывисæн цы- 
дæр ын балхæдтой, махон та сæ хъуыды дæр не ’ркодта... 
— Æмæ кæд исты балхæдтой, уæд цæуылнæ æрбацыдыс- 
ты. Чи сæ сырдта? 
— Æрбацыдысты, фæлæ сæм дæ фырт нæ акаст, йæ сæрмæ 
нæ бахаста сæ размæ акæсын æмæ сæ фынгмæ æрбахонын. 

224 
Къæбысты Зауыр 
— Æмæ уæдæ стæй цы фæцис уыцы... Цæй исæн æй 
схуыдтай? 
— Нывисæн æй схуыдтой æмæ йæ фæстæмæ ауæй кодтой. 
Ау, уæдæ абон цы куывды бадтæ, уый... 
— Фæлæуу-ма, цыдæртæ дзырдтой, фæлæ сæм мæ хъус... 
Æмæ уæдæ махон уый тыххæй фæтæргай ис? 
— Дæ нывгæнæг уазджытæй, дам, дæ нæ равдæлдзæн 
æмæ, дам, нæм ма æрбацу,— барæй сывæллæтты ныхас фæ- 
зылдта ус— Деддæ, дам, дæ нывгæнæг уазджыты хъахъхъæн, 
науæд та, дам, дын сæ исчи байсдзæн!.. 
— Æмæ уыцы нывгæнджытæ абон ам дæр куы нал уыдыс- 
ты, — лæг дызæрдыджы æнкъуыст бакодта йæ сæр. — Æвæц- 
цæгæн ма сæ уыдон ам æнхъæлдтой? 
— Нал сæ æнхъæлдтой ам, фæлæ йæм барæй, фыдæнæн 
æрбарвыстой ахæм ныхас. А махонæн та йæ цæсгом æхсад 
кæй нæ уыд се ’хсæн, уый æрхымпырдта æмæ йæхи айста. 
— Уый дын хъуыддæгтæ,— лæгæн йæ зæрдæ батыхст. — 
Уæдæ та ам дæр нæхи æвзæрырдæм равдыстам... Ай æцæ- 
гæй ме ’гуыдзæджы аххостæ сты, æвæццæгæн,— иудзæвгар 
стъолыл йе ’нгуылдзтæй дайра цæгъдæгау фæкодта, стæй афтæ 
зæгъы йе ’фсинæн: — О, æмæ мацыхъом бауай: цыдæртæ 
зоныс, цыдæртæ æмбарыс æмæ-иу мын сæ рæстæгыл зæгъын 
дæ цæст нæ бауарзы? Знон мын куы загътаис ацы хъуыддаг, 
уæд сæм мæхæдæг уæддæр ацыдаин... 
— Мæнмæ куы хъусис, уæд ныл ахæмтæ нæ цæуид,— 
сæрыстырæй загъта Сона. 
* * * 
Диваны чъылдымбазыл йæ фæсонтæй анцой кодта, аф- 
тæмæй бадтис Нинæ. Йе ’рмттæ æвæрд уыдысты йæ сывæ- 
рыл, цæстытæ та хатæны гом дуарæй кастысты æхгæд кулду- 
армæ. Кастысты æмæ усы зæрдæйы хъуыдытæ куыд зондфæ- 
ливæнтæ кодтой, афтæ цæстытæ дæр хуызивæн кодтой. Сы- 
вæры стæм фестъæлфтытæй-иу усы æрмттæ æхсызгон хъар- 
мæй куы бахъарм сты, уæд та-иу зæрдæйы цин æхсызгон 
фæйлауæнтæй апырх ис æгас буарыл, уæд-иу цæстытæ дæр 
бахудæндзаст сты. Фæлæ-иу сывæрæй дзæвгар рæстæджы 
уыцы æхцон фестъæлфт куынæуал æмæ куынæуал æвдылд, 
уæд та-иу зæрдæйыл цыдæр, нырмæ дæр дзы уæлæнгай змæл- 
дæй чи змæлыд... Нырмæ нæ, фæлæ дзы мæнæ ацы фæстаг 
бонты чи змæлыд, уый та-иу тæрккъæвдайы мигътау уыцы 
саудалынгæй атыхст зæрдæйыл æмæ-иу уæд цæстытæ дæр 
мæсты хъулæттæ аисты. 

Царды фæлтæртæ 
225 
— Зæгъгæ йын кодтон, рæхджы-иу рацу, зæгъын,— иу 
рæстæджы йæ былты змæлдæй йæхицæн бамбарын кодта йæ 
зæрдæйы мигьæмбæрзты аххосаг æмæ та уыцы хъулæттæ 
цæстытæй мæсты каст акодта æхгæд кулдуармæ. Кулдуар ацы 
хатт нал бафæрæзта цæстыты уыцы уæззау ракастæн æмæ 
байгом ис. Сындæг байгом ис кулдуар æмæ дзы сындæг къах- 
дзæфтæй æрбахызт Сослан. 
— Æз ды... — усы зæрдæйы фыдæх йæ тæккæ фыцын- 
хъусыл уыд уыцы уысм æмæ дзы цыдæр схъистæ рахауд. Сæ 
фæдыл ма хъуамæ рантыстаиккой ахæм мæсты дзырдтæ. Æз 
ын афтæ куы загътон, рæхджы-иу рацу, уæд нырмæ кæм 
сыджыты уыдтæ?!. — Тæккæ дæр ахæм дзырдтæ лæууыд, 
æддæмæ дзы чи рантыст, уыдон фæстæ, фæлæ сын ус дæн- 
дæгты æркъæпп æмæ былты амбæрзтæй сæ фæндаг ахгæдта. 
Лæппу ацы дзырдтæм цыдæр мидæнкъарæнтæй нырмæ дæр 
æнхъæлмæ каст, фæлæ сын абон нæ уыд фехъусын æнхъæл. 
Абон сæм цæттæ нæ уыд æмæ кулдуары мидæгæй дурдзавдау 
аззад. Лæууыд дурдзавдау æмæ æнхъæлмæ каст, цы дзырд- 
тæ, растдæр зæгъгæйæ, цы дзырды схъистæ йыл сæмбæлд, 
уыдон фæстæ ма цы уыдзæн, уыдонмæ. Ус, мæгуыр, лæп- 
пуйы цæстыты ахæм кастæй тынг фæтыхст. Уыцы сабыр, 
æнæхин цæстыты ахæм кастæй кæсгæ никуы федта... Нырмæ 
дæр сæм æнхъæлмæ каст... Кæддæр æм цыдæргъуызон, æвæл- 
тæрд дис кастæй кæй æрбакæсдзысты, уый а фæстаг рæстæ- 
джы æнкъардта цавæрдæр мидзæрдæйы æнкъарæнæй, фæлæ 
сæм абон нæма æнхъæлмæ каст, абон сæм цæттæ нæма уыд 
æмæ тынг фæтыхст. Фæтыхст, фæлæ лæппуйы цæстыты дис 
кастæн цыдæр дзуапп раттын хъуыд æмæ... 
— Цы ма фæцис махон? — адзырдта йæм ризгæ хъæлæ- 
сæй. Лæппу бамбæрста... 
Раздæр ыл цы дзырды схъистæ сæмбæлд, уыдон æмæ 
фæстаг ризгæ дзырдтæ кæрæдзийæи кæй ницы бавæййынц, 
уый бамбæрста, фæлæ йын уый дæр фаг уыдис йæ уды хъи- 
зæмар басæттынæн æмæ сдзырдта: 
— Уым ма бадынц лæгтимæ. Скъолайæ сын рухс рауагъ- 
там, сæ сæрмæ сын æй бæласы къалиуыл æрцауыгътам æмæ 
бадынц. Нуазгæ нал кæнынц. Æнæуый бадынц æмæ ныхæс- 
тæ кæнынц. 
«Уый хорз у», — цæмæндæр афтæ ахъуыды кодта ус æмæ 
йæ хъæлæсы ризын цъус кæй фæсабыр ис, уый бамбæрста. 
Ныр ын исты зæгъын дæр зын нал у æмæ адзырдта: 
— Уый, æвæццæгæн, рæхджы не ’рбацæудзæн, стæй дæр 
нуæзтджын уыдзæн. Мæ сæрæн нæ дæн æмæ дон не ’рбахас- 
тон. Иу ведра нæ уæддæр куы уаид... 
— Æз ныртæккæ, Нинæ,— йæ зæрдæ цыма тынг барухс 
15 Къæбмстм Зауыр 

226 
Къæбысты Зауыр 
ис Нинæйы фæцумайæ, афтæ рог къахдзæфтæ ракодта лæп- 
пу. Доны мигæнæнтæ кæм вæййынц, уырдæм бауад. Фыццаг 
иу бедрайы йеддæмæ нæ уыд ахæссинаг, фæлæ стæй ахъуы- 
ды кодта, уæддæр цæуын, зæгъгæ, стæй ныртæккæ доны цур 
ничи ис (йæ фæндаг ууылты уыд), уым мæ лæууын нæ ба- 
хъæудзæн æмæ... — Дыууæ бедрайы айста, 
Нинæ цыма дуары гомæй тæрсгæ кодта, уыйау фестад 
æмæ йæ ахгæдта. Хъуамæ фæстæмæ йæ раздæры уагыл æр- 
бадтаид диваныл, фæлæ йе уæнгтæ цыдæргъуызон риссаг 
æлхысчъытæ скодтой æмæ йæ бон нæ бацис æрбадын. Кæй 
ахгæдта, уыцы дуары тарвазыл банцой кодта æмæ дзуры... 
Йæ ныхæстæ йæ хъустæм куыд хъуыстаиккой, ахæм дзыр- 
дæй дзуры: 
— Саубон мыл куыд никуы æркодта! Цымæ мæ зæрдæйы 
уидагæн ахæм хуызы фæцума кæнынмæ куыд батасыд ме 
’взаг? Ахæм амикæнинæгтæ йæхæдæг куы фæагуры, ныр дæр 
та мæныл ацинтæ кæныны фæстæ донгæрзты йæхæдæг куы 
абæрæг кодтаид, уæд ма йын æз та цæмæн бакъуырдтон йæ 
зæрдæ? Науæд нуазыны доны ведра нырма йедзаг куы уыд. 
Цы хæйрæджытæ мын æй ауадзын кодтой гæрзтæ фыцæн 
аджы?.. — Афтæ ахъуыды кодта æмæ цæмæндæр (йæхимæ 
дæр диссаг фæкаст) йæ цæстытыл ауад йæ чындз, йе ’фсы- 
мæр Бибойы ус. Ауад йæ цæстытыл æмæ бадис кодта: — «Æмæ 
уымæ та цæмæн ахæццæ сты мæ зæрдæйы фæлвых хъуыды- 
тæ? Уый та мæ цæмæн бахъуыд цымæ ацы уысм?» — афтæ 
хъуыды кодта æмæ йæм йæ мидзæрдæйырдыгæй сыхъуыст 
уайдзæфæнгас хъæлæс: — Уый дæр уымæй райдыдта, Нинæ...» 
— «Цæмæй уымæй райдыдта?» — бафарста, кæй хъæлæс æм 
хъуыст, уый. «Йæ сывæр æхцон риуыгъдтытæй змæлын куы 
райдыдта, уырдыгæй...» — райста ахæм дзуапп... 
Донгæрзтæ кæм вæййынц, уырдыгæй æрбайхъуыст 
уынæр. Сослан дон кæй æрбахаста, уый базыдта. Исдуг 
ахъуыды кодта, зæгъгæ, ма, мыййаг, дыккаг цыд дæр куы акæ- 
на. Хъуамæ йæм адзырдтаид, уый нын ахсæвы фаг у æмæ 
мауал аздæх, фæлæ йæм нæ адзырдта. Нæ йæм адзырдта... 
Йæ хъуыдыйы кæрон цыдæр ахæм тæлфыд, цыма ноджы 
куы æрбахæссид, ноджы фылдæр куы афыдæбон кæнид, цыма 
йæ уый фæндыд, ахæм цыдæр базмæлыд йæ зæрдæйы, йæ 
хъуыдыйы кæрон æмæ йæм нæ адзырдта... 
Сослан бедратæ æрæвæрдта. Разылд, ныр хъуамæ хæ- 
дзармæ, Нинæ кæм уыд, уыцы хатæнмæ хъуамæ бацыдаид æмæ 
йын йæ боны тæлмæнтæй истытæ радзырдтаид, фæлæ йæм цæ- 
мæндæр афтæ фæкаст, цыма ныртæккæ Нинæйæн Сосланы дзы- 
хæй цыфæнды зæрдæрухсгæнæг ныхæстæ фехъусынæй йæ дон- 
мæ аздæхт æхсызгондæр уыдзæн... Афтæ йæм фæкаст цæмæн- 

Царды фæлтæртæ 
227 
дæр æмæ, кæй æрбахаста, уыцы бедраты дон стырдæр, донæм- 
бырдгæнæн мигæнæнты ауагьта æмæ та аздæхтис донмæ... 
Сослан скъолайы кæртæй йæ зæрдæйы цы æхсызгон цин 
æрбахаста, уый йын суадонæй дон хæсгæйæ доны къусы сæфт 
фæкодта. Хæдзармæ йæ афтæ рогæй чи скъæфта, уыцы зæнг- 
тæ донмæ фæндагыл доны уæлæнгай уæзæй афтæ ныддонзо- 
ныг сты, æмæ йæ хæдзармæ... Доны бедратæ кæм сты, уыр- 
дыгæй йæ цæрæн, ныртæккæ Нинæ диваныл кæм бадт йæ 
сывæрыл йæ æрмттæ сæвæргæйæ, уырдæм æй бахæссынмæ сæ 
ныфс нал бахастой æмæ даргъ бандоны кæрон æрбадтис. Æр- 
бадтис бандоныл æмæ... Иæ хъуыдытæ бынтондæр уыдысты 
афтид. Ницы тæлфыд йæ уды хъуыдыдоны. Йæ къуымтæ уыдыс- 
ты афтид, мыст дзы йæ къæдзил цæуыл ракъуырдтаид, уый 
дæр дзы нæ уыд æмæ лæппуйæн йæ зæрдæ бамæгуыр ис. Ау, 
боны уыйæппæт хорз, зæрдæрухсгæнæн хабæрттæй йæ уды 
конды иу гыццыл тæлмæн куыд нæ баззад, уыцы фæстаг бон- 
ты йæ хъуыдытæ æдзух агургæ кæй кодтой, æдзух кæй фæдыл 
зылдысты, уый йын уыцы бон йæ зæрдæ цины рухсæй куы 
барухс кодта, йæ уды уазалыл ын хъарм комы тæфæй куы 
баузæлыд, уæд уый та куыд нæуал аззад йæ уды конды?.. Нæ 
дзы уыд уый дæр æмæ йæ хъуыдыты уыцы ивадæгæй йæ зæр- 
дæ æрбауынгæг ис, мæгуыр. Йæ зæрдæ уыцы уынгæг хæлбур- 
цъытæ скодта, мæгуыр, æмæ уыцы æлхысчъытæй йæ цæстытæ 
доны азылдысты. Цыма, кæй æрбахаста... 
Суадонæй дон арæх хаста. Нинæйы цæст ын никуы ба- 
уарзта, дон ма æрбадав, зæгъгæ, зæгъын. Куы-иу æй федта 
донмæ цæугæ, уæддæр-иу йæ разы ныллæууыд, нæ йæ уагъ- 
та. Адæм, дам, цы зæгъдзысты? Йе ’фсымæры сидзæр хъæ- 
булы, дам, дон хæссыныл сивтыгъта, дондзау дзы скодта, афтæ, 
дам, мыл искæй зæрдæ бахуддзæн. Æмæ йæ нæ уагъта. Лæп- 
пу-иу кæнæ тыхæй йæ фæнд аскъæрдта, науæд та-иу бахъа- 
выд, Нинæ бынаты куыд нæ уыдаид, ахæм рæстæгмæ... Афтæ 
уыд нырмæ, фæлæ ацы фæстаг рæстæджы цыдæр дæлимонтæ 
бабырыдысты йæ уды бын æмæ йын йæ зæрдæ суæлæнгай 
кодтой Сосланы донмæ арвитыны, дон ын æрбахæссын кæ- 
ныны мондагæй. Нырмæ йæхи урæдта, йæхи тылиф кодта, 
уæддæр-иу, æвæццæгæн, йæ уды бæллиц йæ цæстытæй ра- 
хъардта... Сослан ын арæх каст йæ цæстытæм... Ус сæ, мæ- 
гуыр, æмбæхста, Сослан та йын сæ агургæ кодта æмæ-иу ын 
кæддæрты федта йæ зæрдæйы бæллиц. 
Усмæ кæсгæ афтæ кодта, æви æцæгæй афтæ уыд, уый 
рахатын йæ бон нæ уыд, фæлæ-иу ын йæ удмæ ахæм бæллиц 
куы фæныхылдта, Сослан дæр та-иу ын тæккæ уыцы рæстæ- 
джы нымдзаст ис йæ цæстытæм. Ахæм кастæй йын каст йæ 
цæстытæм, цыма йын йæ уды рæбынтæм цы фæныхылдта, 

228 
Къæбысты Зауыр 
уыцы хъуыды зоны æмæ ма йын æй йæ цæстытыл куы фе- 
нид, уый йæ фæнды. 
Ус уыцы хъуыдытæ æмæ цæсты æрбакастытæй йæхи хыз- 
та... Фыдракæндæй искæй куыд хизай, искæй куыд хъахъ- 
хъæнай, афтæ хызта æмæ хъахъхъæдта йæхи, фæлæ уыцы изæр 
йæхи нал баурæдта æмæ æрцыд, лæппу тæрсгæ-ризгæйæ цæмæ 
æнхъæлмæ каст, уый. Æрцыд æмæ лæппуйы йæ къах нал 
бахаста хæдзармæ. Доны бедратæ æвæрд кæуыл сты, уыцы 
бандоны кæрон æрбадт, йæ цæстытæ доны разылдысты. Цыма 
суадонæй кæй æрбахаста, уыцы донæй йыл дзы бакалдæуыд, 
афтæ йын айдзаг сты донæй æмæ йæм уыцы донæй кæд ра- 
зынд йæ чындз (загътон ма йæ кæддæр, Къостайы фæзмгæйæ 
уый дæр йæ дыккаг мады чындз хуыдта), Нуцайы фæлгонц. 
Разынд æм Нуцайы фæлгонц æмæ йæм уыцы худгæ цæсты- 
тæй каст. Каст æм худгæ цæстытæй æмæ уыцы цæстыты уый- 
бæрц уарзт, уыйбæрц рæвдыд уыдис... Дунескæнæг! Уый- 
бæрц рæвдыд каст уыцы цæстытæй Сосланмæ æмæ уыйбæрц 
уарзт, æвæццæгæн, дунейы мадты цæстыты дæр нæ бацыда- 
ид. Лæппу цингæнгæйæ каст уыцы цæстыты узæлгæ рæвдыд- 
мæ, йæхæдæг дæр сæ йæхи рæвдыдта, фæлæ йæм стæй йæ 
мидзæрдæйы ’рдыгæй цыдæр афтæ сдзырдта: «Уый рæстæг- 
мæ у æмæ дзы дæхи ма рæвдау, æгæр ыл ма цин кæн». «Ау, 
уыйбæрц уарзт, уыйбæрц узæлд куы кæсы уыцы цæстытæй, 
уæд ыл куыд нæ хъуамæ цин кæной?» — бакодта лæппу афтæ, 
фæлæ уыцы уысм йæ дыккаг мады фæлгонц цыдæр сау фæл- 
мы йæхи æрбатыхта, йæ арм йæ сывæрыл æрхаста æмæ йæ 
цæстытæй цыдæриддæр рæвдыд каст, уый батад, байсыстис, 
йæ бæсты цæстытæй рауылæн кодта сауæвдылд фыдæх... 
— Уæдæ уый афтæ у? — сдзырдта лæппу æмæ йæ хъуы- 
дыйы февзæрд, Нинæ ацы фæстаг бонты йæ сывæрыл йæ арм 
арæх кæй авæры, уый... 
Лæппу æгæр æрæгмæ куы цыд мидæмæ, уæд усæн йæ 
зæрдæ цыдæргъуызон батыхстис. Донæй раджы æрбаздæх- 
тис, дыккаг цыд ма кæй акодта, уый дæр базыдта. Адзурын- 
мæ йæм хъавыд æмæ йæм кæй нæ адзырдта, уымæй дæр ныр 
йæхимæ азым хаста, фæлæ йыл уыцы азым цыдæр уæлæнгай 
уæз кодта æмæ йæ ницæмæ æрдардта. Ныр æрæгмæ куы хызт 
мидæмæ, уæд уыцы азымы уæз дæр фæфылдæр ис. Хъуамæ 
йæм йæхæдæг акæса, уый тыххæй йæхиуыл хæцгæ дæр скод- 
та. Фæлæ куыддæр йæ буар диваны фæлмæнæй фæхицæн ис, 
афтæ та йæ сывæрæрдыгæй цыдæр уæлæнгай уынæр (уынæр 
уыдис æви батæлфты æнкъарæн, уый рæстмæ нæ равзæрста) 
сыхъуыст, æмæ йæм уыцы уынæр куы сыхъуыст, уæд фæстæ- 
мæ æрбадт. Æрбадт фæстæмæ æмæ йæ уæнгтæ уыцы уазал 

Царды фæлтæртæ 
229 
рызт ныккодтой... Æви цыдæр хъарм уылæн ахъардта уæнг- 
ты, уый дæр та рæстмæ нæ рахатыдта... 
Уæнгтæ ныррызтысты æмæ уыцы ныррызтæй йæ зæр- 
дыл æрбалæууыд, Сосланы Газан куы æрхаста а змæджы, 
уыцы æхсæв æй Нинæ йæ цуры куы схуыссын кодта, уæд иу 
рæстæджы цы хуызæн рызтæй ныррызтысты йæ уæнгтæ æмæ 
уыцы ризынæй иудзæвгар рæстæг куыд нал æнцадысты, уый. 
Æрбалæууыд уыцы хъуыддаг йæ зæрдыл, стæй ма уый фæс- 
тæ бон машинæйы бадгæйæ дæр кæй банкъардта ахæм уæнг- 
ты рызт, уый та ныр мысгæ æркодта æмæ афтæ зæгъы йæхи- 
нымæры: 
«Саубон мыл, цымæ уыцы бон афтæ куы фарста... Афтæ 
мæ куы бафарста, дæхицæн, дам, сывæллæттæ куы уа, уæд 
дæр ма мæ уарздзынæ? Афтæ мæ куы фарста, уæд цымæ цы 
уыдис йæ зæрды?.. Мыййаг кæд...» 
Йæ хъуыды нал адарддæр кодта. Цæмæйдæр дзы фæ- 
тарст æмæ фестад... 
Сослан бадтис, доны бедратæ æвæрд кæуыл вæййынц, 
уыцы бандоны кæрон. Йæ цæнгтæ уæрджытæй уадултæм бы- 
цæу сæвæрдта, афтæмæй бадтис æмæ... Кæд кодта кæугæ. 
Йæ цæссыгтæ ставд къуыбарæй тылдысты йæ уадултыл. Нинæ 
йæм уыцы тарст цæстытæй бакаст. Йæ цæстытæ тарст æмæ 
фæлмæмбæрзт уыдысты, фæлæ йæм уыцы фæлмы фæстæйæ 
дæр дзæбæх зындысты Сосланы фидар æмæ бæзджын уæнг- 
ты æвæрдтытæ. Йæ фындзы бын уыцы сидзæр хъуынтæ дæр 
бæрæг фæбæзджындæр сты æмæ... Йæ сабион цæсгомыл уыцы 
цæссыгтæ кæддæр ставд къуыбарæй дæр дзæбæх фидыдтой... 
Йæ зæрдæйы уæлæнгай хъыгтæ-иу йæ цæссыгтимæ куы ра- 
лæдæрстысты, уæд-иу хомбуар цæсгомыл тынг дзæбæх фи- 
дыдтой, фæлæ ныр уыцы цæссыгтæ, лæджы бындзæфхад уыцы 
фидарæй кæцæй зынд, уыцы рæсугъд цæсгомы тынг æвидыц 
кодтой æмæ усы зæрдæ риссаг æлхысчъытæ скодта. Лæппуйы 
раз йæ зоныгуылтыл æрхауд. Йе ’рмттæ лæппуйы уæрджы- 
тыл авæрдта æмæ йæм комкоммæ бакаст: 
— Цы кæныс, Сослан, дæ нывонд фæуон? Мыййаг дæ 
исчи фæхъыгдардта, уæд мын æй зæгъ. 
— Ничи мæ фæхъыгдардта, — загъта лæппу æмæ уыцы 
донæвдылд цæстытæй иу каст бакодта Нинæйы цæстытæм. 
Иу каст ын бакодта йæ цæстытæм, фæлæ уыцы бакаст ахæм 
уæззаууыд, æмæ усы къухтæ рахаудтой лæппуйы уæрджы- 
тæй. Йæ къухтæ йæм ахæм уазал фæкастысты æмæ цыма 
лæппуйы уæрджытæ уыцы æрмтты ихæндæвдæй æндзыг аис- 
ты, афтæ цыдæр ауад йæ цæстытыл æмæ йæ къухтæ рахауд- 
той, сæ ныдзæвдæй ихæндзыг чи ацис, уыцы уæрджытæй. 
Ныр æм армæй бавналын нал бауæндыд. Хъуамæ йыл атыхс- 

230 
Къæбысты Зауыр 
таид, хъуамæ йын йæ сæр йæ хъæбысы æрбатыхтаид, фæлæ 
йæ буары ихæнæй йæхи уæнгтæ уазал рызт кодтой æмæ, йæ 
буары уазал лæппуйыл дæр бафтауа, уый йæ бон не ссис. 
Ныр ма йæ дзыхæй уæддæр куы барæвдауид, дзыхæй ма йын 
хъарм ныхас исты уæддæр куы зæгъид, уый йæ фæндыд, 
фæлæ йæ дзыхæй исты хъарм равдылдзæн, уый ныфс дæр 
æй нæ уыд... Йæ дзырдтæ дæр æм йæ уæнгтау уыцы уаза- 
лæнгас фæзындысты æмæ... 
Дурдзавдау бадтис, нæ фæлæ йæ уæрджытыл лæууыдис 
лæппуйы раз. Уый дæр иудзæвгар æнæдзургæйæ бадт æмæ 
зæхмæ каст. Каст зæхмæ, стæй схæцыд йæ сæрыл. Йæ къух- 
тæй Нинæйы уæхсчытæм бавнæлдта, йæ цæстытæм ын ком- 
коммæ бакаст æмæ афтæ зæгъы уымæл хъæлæсæй: 
— Нинæ, иу цæмæйдæр дæ бафæрсдзынæн æмæ мын раст 
зæгь. Сайгæ мæ ма фæкæн. Дæ зæрдæйы раст тæрхон мын уæд- 
дæр дæ цæстытæ нæ бамбæхсдзысты. Зæгьгæ мын æндæр исты 
куы кæнай, уæд мын зындæр уыдзæн, фæлæ мæ мацы бамбæхс... 
— Ницы дæ бамбæхсдзынæн, дæ нывонд фæуон,— уый дæр 
загъта уымæл хъæлæсæй æмæ йæ цæстыты уымæл хъуамæ ам- 
бæхстаид, хъуамæ иуырдæм акастаид, фæлæ йын йæ зæрдæйы 
раст тæрхон лæппу йæ цæстыты кæй агурдзæн, уый æрбалæу- 
уыд йæ зæрдыл æмæ нал бауæндыд йæ цæстытæ иуырдæм ази- 
лын. Комкоммæ йæм кастис æмæ йæ уыцы фарстæй... Хуымæ- 
тæджы фарстæй йæ нæ фарста, фæлæ йын лæгъстæ кодта, тагъд- 
дæр мæ бафæрс æмæ фервæзон мæ хъизæмарæй, зæгъгæ... 
— Машинæйы рынчындонмæ куы цыдыстæм, уæд дæ цæ- 
мæйдæр куы бафарстон, Нинæ, дæ зæрдыл нал лæууы? 
— Мæ... — Цыдæр æфсон хъуамæ йæхи фæтылиф кодта- 
ид, хъуамæ йын загътаид, нал лæууы мæ зæрдыл, зæгъгæ, 
фæлæ йын лæппу йæ цæстытæм комкоммæ каст. Цыма чысыл 
раздæр йæ зæрдыл цы æрлæууыд, уый ныр йæ цæстытæй 
лæппумæ каст, афтæ йæм фæзынд æмæ йæ бамбæхсын нал 
бауæндыд: — Лæууы мæ зæрдыл, дæ нывонд фæуон... 
— Афтæ мын кæй загътай, мæнæн сывæллæттæ нæ уы- 
дзæн, фæлæ мын куы уа, уæддæр дæ уарздзынæн, зæгъгæ, 
уый дæр ма лæууы дæ зæрдыл? — лæппу уæддæр йæ цæстыты 
кастæй нæ уадзы, нæ сæрибар кæны усы цæстыты каст. 
— Гъæ, дæ сæрыл хаст фæуон,— лæппуйы уæрджытыл 
йæ цæнгтæ æрбатыхта æмæ уый æфсон цæстыты каст дæр 
бынмæ фæзылдта, ныр цы мæнг ныхас зæгъынмæ хъавы, 
уый мын уæддæр ма фена мæ цæстыты, зæгьгæ, æмæ фæзылдта 
йæ цæстыты каст бынмæ, афтæмæй сдзырдта: — Æмæ мæнæн 
цæй сывæллон уыдзæн, дæ нывонд фæуон? Мæнæн Хуыцау 
сывæллон куы лæвæрдтаид, уæд нырмæ... 
— Нинæ, фæдзæхсгæ дæ куы бакодтон, мæнг ныхас мын 
ма зæгъ, уымæй дæ фæдзæхсгæ куы бакодтон... 

Царды фæлтæртæ 
231 
— Гъæй, дæ уды нывонд куыд фæдæн,— ныр йæ уæнгты 
уазалæй лæппуйы дæр куы суазал кæна, уымæй дæр нал фæ- 
тарст: йæ цæнгтæ æрбатыхта Сосланы хъуырыл, йæхимæ йæ 
тынг æрбалхъывта æмæ, кæугæ-худгæ кæны, афтæмæй йæ 
фæрсы: — Æмæ Газанæй дарддæр иу удгоймаг дæр куы нæма 
зоны уыцы хъуыддаг, уæд æй ды кæцæй базыдтай? 
— Æз æй Газанæй дæр æмæ дæуæй дæр раздæр зыдтон,— 
цыдæр зынæмбарæн дзырдæй сдзырдта лæппу æмæ уый дæр 
йæ цæнгтæ æрбатыхта усы фæсонтыл. 
— Сослан... — Кæуы, афтæмæй дзуры ус. Йæ зæрдæйы 
æмбæхст хъизæмар лæппумæ кæй фæхæццæ ис, уымæй йе 
уæнгты баст райхæлд æмæ ныр худгæ-кæугæ нал, фæлæ æцæ- 
гæй кæуы, афтæмæй дзуры: — Сослан... Сослан, мыййаг, 
дын искуы мæ узæлд кæддæртыйы узæлды ад куы нал скæна, 
уæд-иу мæм ма фæхæрам у... Алцыдæр кæм зоныс, уым дын 
æргом зæгъын: мæхæдæг дæр хатын, мæ узæлд дын кæддæ- 
ры хъарм ад кæй нал кæны, æмæ кæй нал скæндзæн, уый, 
фæлæ-иу мын æй ныббар. Дæуæн дæ уарзты бынат мæ зæр- 
дæйы никуы ничи байсдзæн æмæ-иу мæм уæлæнгай фæхъыг- 
тыл макуы смæсты у. 
Ныхас змисы лыстæг быронæй уæлдай нæу: цыфæнды 
гыццыл зыхъхъырæй дæр абырдзæн æмæ... 
Фыццаг, мæгуыр, йæхæдæг дæр не ’ууæндыд йе ’нæнхьæ- 
лæджы амондыл. Кæйдæрты-иу хъазгæмхасæн къахæджы фарст 
акодта. Адджындæр кæимæ уыд йе ’мцахъхъæн сылгоймæгтæй, 
уыдонæй-иу искæй къахæджы фарст акодта, куыд вæййы, цы 
вæййы, уыдæттæй. Газанæн æй куы загъта, уæд ма йын уый 
уæлæнгай уайдзæф дæр бакодта. Сослан нæ хæдзары куы ис, 
уæдæй фæстæмæ, дам, æз иу хатт дæр никуыуал ахъуыды код- 
тон, зæнæг нын кæй нæй, ууыл, ды ма, дам, мын къахæн ныхæс- 
тæ цы кæныс? Ус ын фæсомытæ кодта, къахгæ, дам, дæ цæмæн 
кæнын, мыййаг, зæнæг мын кæй нæй, уый тыххæй мæм æвзæр 
цæстæй куы нæ кæсыс? Æз, дам, ыл мæхæдæг цалынмæ фида- 
рæй баууæндыдтæн, уæдмæ дын æй хъæр дæр нæ кодтон. 
— Гъа, æмæ ныл уæд та, аргъæутты куыд вæййы, ахæм 
хæрзиуæг æрцыд æмæ хъуамæ Хуыцаумæ кувæм, цæмæй нын 
нæ фæсбайдианы амонд æцæг амонд фæкæна,— бацин кодта 
лæг дæр æмæ усы сывæрыл йæ къух аудгæ хастæй æрхаста. 
Нинæйы ныр æцæгæй уырнын байдыдта, Сосланы къухты 
аныдзæвдæн алæмæты хосгæнæн тых кæй ис, ууыл, фæлæ лæ- 
гæн ницы загьта. Лæгæн ницы загьта, фæлæ Зинæйæн ницы 
басусæг кодта. Зæгъгæ, дам, макæмæн мацы кæн, фæлæ мæ 
ныр фидарæй уырны, Дзерассæйæн дæр æмæ Махарæн дæр 
уый къух кæй фæхорз ис, уый. Зинæ бахудтис æмæ афтæ зæгьы: 
— Уæдæ æз мæ дзырд нал фæсайдзынæн... 

232 
Късебысты Зауыр 
— Цавæр дзырд? — йæ зæрдыл ницы лæууыд Нинæйæн 
æмæ йæ бафарста. 
— Сосланæн дзырд загътон, зæгъын, кæд дæ къухы фæр- 
цы фервæзт мæ чызг уыцы фыдбойнаджы низæй, уæд дын 
мæ чызджы ратдзынæн. Аргьæутты дæр афтæ вæййы æмæ... 
— Гъе, æмæ хорз, фæлæ зæгъгæ макæмæн мацы кæн... 
Бæргæ йæ бафæдзæхста, фæлæ йæ уый дæр, æвæццæ- 
гæн, искæмæн афтæ сомытимæ загъта æмæ... 
Иу хатт Нинæмæ æрбацыд сыхаг хъæуккаг ус. Æнæуи 
дæр дардмæ зыдтой кæрæдзийы. Ус хибармæ акодта Нинæйы 
æмæ йын тынг ныллæгъстæ кодта, де ’фсымæры лæппуйы 
къух дын цы хуызы фæхорз ис, уый мын ма басусæг кæн 
æмæ цыдæриддæр зæгъай, уый мæнæй агур. 
Радзырдта йын, йæ лæгимæ куыд адджынæй цæрынц, 
фæлæ æнæзæнæг кæй сты, уый сын сæ цард æнад кæй кæны, 
уыдæттæ. Нинæ исдуг амæсты ис, куы никæмæн æй хъæр 
кодтон, уæд дæм кæцæй бахæццæ ис, зæгъгæ, фæлæ усы цæс- 
тытæ донæй куыд айдзаг сты, уый куы федта, уæд ын йæхи 
зæрдæрыстæй фæтæригъæд кодта æмæ йын загъта, лæппуйы, 
дам, бафæрсон, нырма, дам, йæ къухы миниуджытæ йæхæ- 
дæг дæр нæма зоны æмæ... 
Уыцы ус ын йæхицæн куыд дзырдта, афтæ Нинæ та Сос- 
ланæн ныллæгьстæ кодта, кæд, дам, дæ бон исты у, уæд тыхст 
адæймагæн баххуыс кæнынæй стырдæр хæрзиуæг цы хъуа- 
мæ уа, æмæ йын мацы бахæлæг кæн. 
Сослан фидарæй нæма зыдта, цы аразын æй хъæуы, уый, 
фæлæ хатыдта иу хабар: йæ къух кæмæн фæхорз уыдзæн, 
уый йын хъуамæ зæгъа йе ’мбæлццон хъæлæс. Уый куы нæ 
зæгъа, уæд никæмæн у йæ бон ныфс бавæрын... 
Усмæ хибарæй куы бакаст лæппу, уæд ын йæ хъусы æр- 
бадзырдæуыд: «Архай». 
Иу сеансы фæстæ ма йæ ноджы æрбацæуын кæй хъæу- 
дзæн, уый загъта Сослан усæн. Ус йæхи бакъултæ кодта æмæ 
йын æфсæрмытæгæнгæ афтæ зæгъы: 
— Дæ хæрзиуæджы аргъмæ дын цы бафидон, уый дæр 
мын æххæст куы зæгъис, дæ нывонд фæуон... 
Сослан тынг фефсæрмы ис усы ныхæстæй æмæ дуармæ 
ралыгъдис. Ус уæддæр Нинæйæн загъта... Бафарста йæ, 
фæлæ йын уый дæр ницы бæрæг дзуапп ратта. Уый нæ, 
фæлæ ма йæхæдæг æфсæрм дæр фæцис, уый тыххæй, дам, 
дæ æз цæй мызд хъуамæ райсон, стæй дын уæд та ницы 
фæхос ис, уæд... Фæлæ усы цæмæйдæр ныфс бацыд, æмæ 
фырцинæй цы акодтаид, уый нал зыдта, мæгуыр... Фыццаг 
æм куы уыдис, уæдæй йæ дыккаг æрбацыдмæ дзæвгар рæс- 
тæг рацыд. Уыцы рæстæджы бамбæрста, цыдæр ивындзи- 
нæдтæ кæй æрцыдис йæ сывæрырдыгæй йæ буары æмæ йын 

Царды фæлтæртæ 
233 
уый цæмæйдæрты ныфс æвæрдта. Ныфс ын æвæрдта æмæ, 
дыккаг хатт куы æрбацыдис, уæд зæххыл дæр нал хæцыдис 
ырцинæй. Уæдæ дын цы лæггад бакæнон? — цингæнгæйæ 
арста Нинæйы Лæппуйы ахæмтæй нæ фарста. Уымæн-иу 
пъатæ æмæ хъæбыстæ кæнынæй куы афæлмæцыдис, уæд та- 
иу усмæ, Нинæмæ, фездæхт æмæ та-иу ын райдыдтæ дзу- 
рын, уæдæ ма дын дæ хорздзинад цæмæй бафидон, зæгъгæ: 
куы-иу йе ’нгуылдзæй йæ сыгъзæрин къухдарæн фелвæста 
æмæ-иу æй тыхæй Нинæйы æнгуылдзыл кодта, куы-иу йæ 
хъусцæджытæм февнæлдта. 
— Ныр дæм худинаг нæ кæсынц ахæм митæ? — куы дзы 
афæлмæцыд, йæ тыхдзырдæй куы батыхстис Нинæ, уæд ыл 
спырх калдта. — Кæд дыл исты хорздзинад æрцыдис, уæд 
уый мæнæй бузныг цæмæн дæ? Æз мæхицæн куы ницы зо- 
нын, уæд дæуæн цы хорзы бацыдтæн? Мæнæ дæ хæрзгæнæ- 
гимæ дзур, кæд дæ исты дзуринаг ис, уæд. 
— Нæ, нæ, дæ нывонд фæуон,— æгæр кæй стыхсын кодта 
усы йæ тыхдзырдæй, уый бамбæрста æмæ йæхи бакъул кодта 
Нинæйы уæхскыл.— Уый нырма сывæллон лæппу у. Кæд ын 
Хуыцауæй ахæм хæрзиуæгон хъуыддаг ис лæвæрд, уæддæр 
нырма сывæллон лæппу у. Кæмæн цы хуызы хъæуы балæг- 
гад кæнын, уый йын ды куы нæ амонай, ды йын куы нæ 
ифтонг кæнай йæ хъуыддæгтæ, уæд уый нырма адæмæн цы 
зоны æмæ æнæ де ’ххуысæй ницы сараздзæн. Ды та... 
— О, æмæ уæдæ иугæр афтæ у, уæд дын дзурын, адæмы 
цæсты мын ма æфтау мæхи дæр æмæ мæ сывæллоны дæр. 
Ныр чи фехъуса, мæнæй уый йæ сывæллоны къухы февнæл- 
дæй базар кæны, зæгъгæ, уый мын цы зæгъдзæн? Иу æмæ 
дыууæ ис, фыдæхы цæстæй мæм чи кæсы, ахæмтæ? Сау Сы- 
быры хай мæ бакæндзысты æдбинонтæ. 
— Бахатыр кæн, Нинæ, дæ нывонд фæуон,— ус æцæгæй 
фефсæрмы ис— Мæ фырцинæй хъуыды дæр ницæуыл акод- 
тон, науæд кæдæм хъæр кæнын æз дæр. Ныртæккæ хæдзары 
къултæ æмæ бæлæстыл дæр хъустæ кæй ис, уый мæ куыд 
айрох ис. Ныр дæ нал батыхсын кæндзынæн мæ æдылы ны- 
хæстæ æмæ фарстытæй, фæлæ мын бахатыр кæн. 
Уыцы бонæй цас рæстæг рацыдаид, уый бæрæг нæу, фæлæ 
дын иу изæр цавæрдæр машинæ куы æрлæууид Газанты кул- 
дуары раз. Исдуг дзы цыдæр хъæлæба æрбайхъуыстис, стæй 
чидæр кулдуар æрбахоста æмæ дзы æрбайхъуыст сылгойма- 
джы хъæлæс? 
— Ам не стут, хæдзаронтæ? 
Нинæ балкъоны цыдæртæ архайдта. Дзурæджы хъæлæс 
æм зонгæйы хуызæн фæкаст æмæ йæм уый дæр адзырдта, ам 
стæм, уæдæ кæдæм фæцыдыстæм, зæгъгæ? 

234 
Къæбысты Зауыр 
— Нæ зонын, уæ дуар æхгæд у æмæ, зæгьын, кæд, мый- 
йаг искуыдæм... — уыцы дзурæг æддæрдыгæй архайы дуары 
æхгæнæныл, фæлæ йын нæ гом кæны. 
Нинæ йæ разгомæй йæ къухтæ сæрфгæ æруад асинтыл. 
Бакодта дуар æмæ хорзау нал фæцис: машинæйы цур лæууы- 
дысты йæ зонгæ ус æмæ лæг (фыццаг хатт куы æрбацыд, уæд 
лæг дæр йемæ уыдис). Каугæрон цы бал бæлас уыдис, уый 
бындзæфхадыл синагæй баст уыдис дынджыр нард тохъыл, 
машинæйы гом дзаумадонæй зындис бецкæ. Зæххы амыты 
уымыты хызынтæ, голлæгтæ, чемодантæ. 
Нинæйæн уазджыты фенд æхсызгон уыдис, фæлæ сæ алы- 
варс цы фæллой ис, уыдоныл цин бакæна æви се ’рхæсджы- 
тæм мæсты суа, ууыл нæма ахъуыды кодта, афтæ йыл ус 
йæхи æрбаппæрста. Райдыдта йыл тыхстытæ, пъатæ. Фысым 
ус уыцы тыхстыты æмæ пъаты рæстæджы йæ буарæй дзæбæх 
банкъардта, уазæг усæн йæ гуыбын æддæмæ дзæвгар къуыпп 
кæй дары, уый æмæ йын уый æцæг æхсызгон уыдис. Уыцы 
æхсызгондзинады цинæй хæссинæгты мæт дæр нал æркодта, 
фæлæ йыл йæхæдæг дæр райдыдта зæрдиагæй узæлын. 
Уæдмæ Газан дæр рацыдис. Хъуамæ сæ бафарстаид, ай 
уæм цы хабар ис, зæгъгæ, фæлæ сылгоймæгтæ æгæр хъæл- 
дзæгæй куы цинтæ кодтой кæрæдзиуыл, уæд бамбæрста, цы- 
дæр миниуæг сæм кæй ис, æмæ æхсызгонæй райста уый дæр 
уазæг лæгæн йæ къух. 
Адæмыл, дам, хур дæр не ’ххæссы, фæзæгъынц. Газан- 
тæ дæр æгас хъæуыл кæм ныхъхъæр кодтаиккой сæ хуыны 
хабар, фæлæ фæдзырдтой сæ хæстæг сыхæгтæм, дарддæр 
цæрджытæй сын хæлардæр чи ис, уыдонмæ æмæ... Ахæм 
стыр хуынæн, адæмы фæхуындæн уæддæр цыдæр бæлвырд 
аххосаг хъуамæ уыдаид... Нырмæ йыл иуырдыгæй дæр æмæ 
иннæрдыгæй дæр дзæбæх нæ ахъуыды кодтой. Ныр кæрæ- 
дзиуыл цинтæй куы æрынцадысты, сæ фæллæйттæ мидæмæ 
куы байстой æмæ, ахæм стыр хуын иунæгæй бахæргæ кæй 
нæу, ууыл куы аныхæстæ кодтой, уæд уазæг лæг афтæ зæгъы: 
— Мыййаг нæ исчи ницыфенджытыл куы банымайа, Газан... 
— Ома, куыд? — йæ хъуыды йын нæ бамбæрста Газан 
æмæ йæ афарста. 
— Нырма никуы дон, никуы йæ фынччытæ æмæ адон 
афтæмæй цы гæрæхтæ систой, зæгъгæ, ныл искæй зæрдæ 
афтæ куы бахуда. 
— Уымæй дæр раст зæгъыс,— ахъуыдыгæнгæйæ сдзырд- 
та Газан, стæй йæ афарста: — Хуын рахæссыны размæ ницы 
ахъуыды кодтат? — бакаст фыццаг лæгмæ, стæй та усмæ. 
— Раст дын куы зæгъон, уæд ницы ахъуыды кодтам. 
Усæн ныр æдзух йæ хъуыдыйы ис, йæ сывæры чи тæл- 

Царды фæлтæртæ 
235 
фы, уыцы гыццыл хур æмæ ныр дæр æвиппайдæй ууыл 
ахъуыды кодта: 
— Зæгъдзыстæм, нæ сывæллон нын снатлиа кодтат æмæ 
уæ ныр та мах абæрæг кодтам. 
— Мыййаг, исчи куы бафæрса, сывæллон уемæ цæуылнæ 
ис, зæгьгæ? — батыхст Газан. 
— Зæгъдзыстæм, æнæ йæ бабу никуы лæууы æмæ уый та 
æнæфæразгæ у, зæгъгæ, æмæ уый тыххæй сывæллоны дæр 
нал ракодтам. 
Уыцы фæндыл æрлæууыдысты иууылдæр æмæ райдыд- 
той фынджы хъуыддагыл æрхайын... 
Сывæллон ам цæуылнæ ис, зæгъгæ, уымæй сæ ничи ба- 
фарста, фæлæ йын йæ цæрæнбоны тыххæй акувынмæ сидта- 
монæг куы сыстад, уæд адзырдта фысымтæм, кæй снатлиа 
кодтат, уый чызг у æви лæппу, зæгъгæ? 
Ахæм хуызы сæ исчи бафæрсдзæн, уый æнхъæл хуын- 
дзæуттæ дæр нæ уыдысты æмæ фысымтæ дæр. Ныр æцæгæй 
фæтыхстысты, фæлæ уæддæр уазæг ус иууыл йæ сывæрмæ 
цы хуызæн дзырдæй фæдзуры, уый та æрбалæууыд йæ зæр- 
дыл æмæ фæрæвдз ис дзурынмæ: 
— Лæппу у, лæппу, дæ нывонд фæуон. Йæ ном та Азæ- 
мæт хуыйны. 
Афтæмæй, чи нæма рантыст дунейы рухсмæ, уыцы сы- 
вæллоны снатлиа кодтой йæ мады сывæрмæ лæппуйы номыл. 
* * * 
Адæмы уæлдай дын æлвисæн кьус дæр ма уæд, зæгъгæ, афтæ- 
иу фæкодтой адæм. Афтæ сæм цæмæн каст, уый та-иу бамбарын 
кодтой ахæм дзырдтæй: «Куы дын уа æлвисæн кьус адæмы уæл- 
дай, уæд дæм фæзындзæн хæлæггæнджьггæ æмæ агурдзысты, дæ 
цард дын цæмæй сæнад кæной, ахæм исты мадзæлттæ. 
Сардитæн сæ хæдзар рагæй уыдис цалцæг кæнинаг. Йæ 
астæрд бирæ рæтты скалцæг ис æмæ дзы æдæрсгæйæ бацæ- 
уæн нал уыдис. Йæ агъуыст дæр мæгуыр лæджы кæрцау бирæ 
æмпъызтытæ фæцис æмæ нал урæдта дон. Къæвда бонты-иу 
тастæ, бедратæ, суанг ма-иу хæрæн къустæ дæр æрæвæрдтой 
тæдзынджыты бынмæ. Афтæмæй дзы цæрæн кæй нал ис, уый 
зыдтой æмæ рагæй æмбырд кодтой æхца. Сæхæдæг куыд дзырд- 
той сæхиуæттæн, афтæмæй капекк капеккыл æвæрдтой рагæй 
æмæ сæм чысыл цыдæртæ бамбырд ис. Газан районы хъæды 
хæдзарадæй билет райста, хъæдæрмæгæн чи бæзза, ахæм 
бæлæсты тыххæй. Æрласта хъæдтæ хырхæйфадæнмæ. Хъæ- 
дæрмæджы хъуыддаг хорз чи зоны, стæй дзы кусын дæр, 
ахæм лæгимæ бадзырдта, мæ хæдзар мын ды хъуамæ сцал- 

236 
Къæбысты Зауыр 
цæг кæнай æмæ дæхæдæг рацу мемæ. Куыд сæ хъæуы афа- 
дын, уый ды хуыздæр зоныс æмæ архай. Афастой сæ, æрба- 
ластой сæ. Рудзгуытæ, дуæрттæ-йедтæн дзы кæй афастой, 
уыдон лæг цалцæггæнæг сæхимæ æрæвæрдта, мæ кусæнгæрз- 
тæ ма уырдæм цæмæн хæсдзынæн, зæгъгæ. 
Цыбыр дзырдæй, сæ хæдзары цыдæриддæр раивинаг 
уыдис, раздæр ма сæм нывыл цы каст, йæ раивыныл хъуыды 
дæр цæмæн нæ кодтой, ахæмтæй дæр бирæтæ нал рафидыд- 
той ног цалцæггонд хæдзарыл æмæ, æцæгæй сæм чи бахæлæг 
кодта, уыдон куыд дзырдтой, афтæмæй сæ хæдзары къахæй 
къухмæ ногæй сфæлыстой. Æхца ма сæм цыдæртæ аззад, но- 
джы ма сæ фосæй дæр ауæй кодтой æмæ цыдæр мигæнæнтæ 
дæр алхæдтой, иауæд, дам, уыцы зæронд, чи ныззылын-мы- 
лынтæ ис, уыцы мигæнæнтæ нал рафидаудзысты ацы дзæбæх 
цалцæг хæдзарыл. Уæдæ сæхæдæг дæр кæдмæ цыдаиккой сæ 
зæронд хæррæгъты? Сæ хæдзары бадзæбæхтæ кæныны ра- 
зæй сæ ницыуал æндæвта æмæ уæлæдарæсæй дæр, гуыбыны 
хæлцæй дæр цалдæр азы сæхи фæцух кодтой. Æхца-иу сæм 
исты куы æрбахауд, уæд та-иу хæдзары дæр ног исты арази- 
наг разынд æмæ та-иу сæ цæст нæ бауарзта уыцы æхцаты 
«æнæхъуаджы бахардз кæнын». Афтæмæй сæм æрбамбырд 
ис, уæлæдарæсæй цыдæртæ алхæнынæн дæр ма кæмæй аз- 
зад, уыйбæрц æхца. Æмæ дзы Сосланæн дæр, ус æмæ лæг 
сæхицæн дæр цыдæртæ алхæдтой... 
Адæм сывæллон лæппуйæ цанæбæрæджы ныфс æвæрд- 
той, фæлæ, дам, дон кæй ласы, уый ма хъæмпы халæй дæр 
ныфс авæры. Цыдысты йæм уæддæр. Йæ низæй чи тыхст, 
уыдон та-иу ын йæ кой куы фехъуыстой, уæд... 
Æхцайы кой-иу чи скодта, уыдонæн-иу Нинæ алы сомы- 
тæ æмæ уайдзæфтæй сæ дзыхтæ ахгæдта. Тынг зын æм каст. 
Цыма йын исчи йæ лæппуйы уæййаг дзаумайау æхцайæ æл- 
хæнгæ кæны, афтæ-иу цыдæр зын æнкъарæн схæлбурцъ код- 
та йæ хъуыдыйы æмæ та-иу йæ зæрдæ æрбауынгæг ис. Уæд- 
дæр адæм адæм сты æмæ дзы искæй лæггад йæ уæлæ ныууа- 
дзын никæй фæнды. Уæлдайдæр та-иу дзы йæ зæрдæ кæмæн 
барухс ис, уыдон-иу сæ уд хъардтой, уыцы лæггад истæмæй 
бафидыныл. Чи йын уæрыкк, хъыбыл кæнæ æндæр исты лæп- 
пын фос хаста лæвары хуызы, чи лæппуйæн цъындатæ, ны- 
мæтхуд, кæнæ æндæр исты зæрдылдарæн лæвар... Адæм 
уыдæттæ уыдтой æмæ-иу дзы чидæртæ фыдæхы цæстæй акас- 
тысты Газанты ’рдæм. Чидæртæ-иу сæ зæрдæты фыдæх уромгæ 
дæр нал бакодтой æмæ та-иу сдзырдтой мæсты дзырдæй: 
— Сæ бон ныккалæнт! Сæ сыст къобалийы цæфæй нæ мардис 
æмæ мын ныр бонæн ног дзаума æлхæнынц. Сæ хæдзар къæвда 
боны сасирæй хъауджы дон нæ урæдта, йæ къулты зыхъхъырты 

Царды фселтæртæ 
237 
дымгæ сыффытг кодта, ныр мын хъуарийыл дæр нал баввæрсы- 
дысты: шифер худ æркодтой сæ басудзинаг хæдзарыл, амæй ай 
зынаргъдæр æмæ йæ хуыздæр дзаумайæ байдзаг кодтой... 
— Цæуылнæ йæ байдзаг кæной,— æндæр исчи бафтыдта- 
ид фыццаг дзурæджы ныхæстæм: — Цыдæр хингæнæг-кæ- 
лæнгæнæг æрластой кæцæйдæр æмæ адæмы сайы. Сывæлло- 
ны æфсон сæ ус йæхæдæг сайы æмæ уыцы сайыны аргъмæ 
адæмы бастыгъта æмæ цæуылнæ хъуамæ æлхæна æмæ араза 
Газан дæр, йæ бон ныккала! 
Сосланы балæггады ныхмæ-иу сын адæм лæвары хуызы 
сæ къухты цы муртæ æрбахастой, уыдон адæм хуыдтой æх- 
цайы уæлæвæрæн. Цыма сæ æхцайæ байдзаг кодтой адæм, 
афтæ хъуыды кодтой хæлæггæнджытæ æмæ сæм знаджы цæс- 
тæй райдыдтой кæсын чидæртæ. 
Сосланы армы аныдзæвд кæмæн цы хуызы фæхос ис, чи 
дзы цавæр низæй куыд фервæзтис, уыдонæй цыдæртæ хъуыс- 
та Зинæ æмæ йæ ныр уырнын байдыдта, йæ чызгæн дæр ын 
уый кæй баххуыс уыдаид, уый. Кæронмæ йыл иттæг не ’ууæн- 
дыд уæддæр, фæлæ йын ноджы Дзерассæ куы дзырдта, зæгъ- 
гæ-иу æй æхсæвыгон арæх аппæрстон сусæгæй мæ кæлмæрзæ- 
ны, уæд уæлдæфыл йæхæдæг дæр дызæрдыг кæнын байдыдта 
мад. Ныр бæстондæр ахъуыды кодта æмæ загъта йæхицæн, 
зæгъгæ, уæлдæф æнæуый дæр куыд нæ хъуамæ бахъардтаид 
уыцы тæнæг кæлмæрзæны? Уæлдæфæн ахæм хосгæнæн тых 
куы уаид, уæд кæлмæрзæны дæр, стæй-иу æй кæд æхсæвыгон 
исгæ дæр скодта, уæд... Æмæ йыл фæстагмæ бынтондæр бау- 
уæндыд, баууæндын ыл кодта Сардийы дæр æмæ Газанты хæ- 
дзарвæндагимæ сæ хæлардзинад ноджы фæфидардæр ис. 
Ныр Зинæйы тынг бафæндыд, Нинæйæн исты хорзы куы 
бацæуид. Уый дæр Сосланæй нæ, фæлæ Нинæйæ уыдис буз- 
ныг. Сосланæй дæр куыд нæ уыдис бузныг, фæлæ уыцы буз- 
ныджы ныхмæ цыма уæддæр Нинæйæн хъæуы бузныг зæ- 
гъын дæр æмæ лæггад бакæнын дæр, афтæ йæм каст. 
Иухатт горæты уыдысты Нинæ æмæ Зинæ иумæ. Уынг- 
ты зылдысты, дуканиты сгæрстой, æмæ нырма æлхæнгæ уадис- 
саг ницы бакодтой, афтæ фæцæйцыдысты, сыгъзæрин дзау- 
мæттæ кæм уæй кæнынц, уыцы дуканийы рæзты. Зинæйæн 
æвиппайды йæ хъуыдыйы цыдæр фæмидæг ис, æмæ февнæлд- 
та Нинæйы цонгмæ: 
— Афтæ бирæ цæрай, ацы дуканийы рагæй нал уыдтæн 
æмæ чысыл чи нæ фездæха, уый мын мæ мард фенæд. 
— Цы мын сомытæ кæныс,— йæ уæхск ын басхуыста 
Нинæ,— æнæсомыйæ нæ бацæудзынæн? Мыййаг æй нæ сæр- 
тыл куы нæ бахæсдзыстæм. Æлхæнгæ дзы ницы бакæндзыс- 
тæм, уый зонын, фæлæ сыгъзæрин къухдарæнтæ æмæ æндæр 

238 
Къæбысты Зауыр 
рæсугъдгæнæнтæй нæ цæстыты уæддæр арæвдауæм. 
Зинæ къухдарæнтæм ныккаст æмæ дзы йæ зæрдæмæ чи 
фæцыд æмæ йын йæ дзыппы бæркадæй æндæр æгæр бирæ чи 
нæ фæкайдзæн, ахæм дзы равзæрста. Уæйгæнæгæн куы загъта, 
дæлæ ма мын уыцы къухдарæн фенын кæн, зæгъгæ, уæд Нинæ 
тынг ныххудт æмæ афтæ зæгъы: 
— Дæ цæстыты уæлдай ма дæ къухты дæр куы арæвдауис 
сыгъзæрины ныдзæвдæй, мæ зæрдейæ дæ афтæ æрфæнды- 
дис, мæнæ ус? 
— Æмæ цы,— фæкодта Зинæ, къухдарæн райсгæйæ,— 
мыййаг алыбон куы нæ вæййæм горæты. Уыцы стæм хатт 
рацæуæм æмæ уынгæ уæддæр исты фæкæнæм. 
— Уымæй дæр раст зæгъыс. 
— Æз раст зæгъын, фæлæ ма мæнæ ацы тæлы де ’нгуыл- 
дзыл фен, дæ хорзæхæй,— Зинæ бахатыдис Нинæмæ. 
— Не ’нгуылдзтæ æмхуызон сты, æнхъæл дæн, гъе æмæ йæ 
дæхи æнгуылдзыл фен, — йæ цонгыл ын иуырдæм ахæцыд Нинæ. 
— Искæй къухмæ йæм куы бакæсон, уæд хуыздæр фен- 
дзынæн, къухыл куыд фидауы, уый. 
— Æз та мæ къухыл кæй бакæнон, уый нал рафтаудзы- 
нæн, æмæ дæ мæнæ уæйгæнæг чызгæн амынæтæй æрлæууын 
бахъæудзæн. 
Уæйгæнæг чызг бамбæрста, ацы устытæ хъазыны зæрдыл 
кæй сты, уый, йæхæдæг дæр бахъæлдзæг ис æмæ сын афтæ зæгьы: 
— Æз ме ’фсинæй дæр фæлмæст дæн æмæ ма иу ахæм 
фыдбылыз мæ хæдзармæ акæныныл иал сразы уыдзынæн. 
— Цæй, бакæн æй, стæй кæд амынæты сæр бахъæуа, уæд 
дæр та исты æрымысдзыстæм,— бахатыдис та йæм Зинæ. 
— Æвдисæн мын у, ацы дзæбæх чызг,— уæйгæнæгмæ ба- 
дзырдта Нинæ.— Æз æй нæ комын, фæлæ мын æй уый тыхæй 
кæны ме ’нгуылдзыл æмæ стæй куы нал ракома, уæд мæн 
аххос ма уæд. 
— Ничи йæ кæндзæн дæу аххос. 
Нинæ къухдарæн куы бакодта, уæд Зинæ бадзырдта уæй- 
гæнæгмæ: 
— Мæ хистмæ нæ бацæудзынæ, уый зонын, фæлæ мæ 
мард фехъусæд, раст чæ нæ зæгъа: хорз ыл нæ фидауы? 
— Хорз нæ, фæлæ йыл афтæ фидауы æмæ, æз уымæй 
куы уаин, уæд дзуттаджы хæсы дæр бацæуин, уæддæр æй ме 
’нгуылдзæй нал рафтауин. 
— Æмæ уæдæ мæ мардыл фæкæуæд рæхджы бон, уый ма 
йæ къухæй чи рафтауа, уый мæ номыл чи нæ фæдара! — 
фидарæй загъта Зинæ æмæ йæ хызынæй фелвæста йе ’хцадон. 
— Уый ды æцæг хъазгæ куы нал кæныс, ацы ус, — Нинæ 
йын йæ къухтæм фæлæбурдта. 

Царды фæлтæртæ 
239 
— Рагæй мæ фæндыд ацы усæн исты лæггад бакæнын 
æмæ ницы мæ къухы æфтыд,— уæйгæнæджы ’рдæм дзуры 
Зинæ, афтæмæй нымайы æхцатæ.— Тынг хæлар кæй стæм, 
уый кæмæдæрты хъыг кæсы æмæ нæ, сæ бон кæм бавæййы, 
уым нæ фелхынцъ кæнынц. Уадз æмæ дзурæнт уыдон, ды та 
ацы чысыл лæвар мæ номыл... 
— Уæд куыд бакæнæм, уый зоныс, Зинæ? — йæ цонгыл 
ын æрхæцыд Нинæ. 
— Куыд? — зулмæ йæм бакаст Зинæ. 
— Уæлæ Чесерты иу хъæу Хъола хуыйны. Уыцы Хъо- 
лайы дыууæ лæджы уæлдай хæлардæрæй цардысты æмæ сæм 
уый тыххæй иннæтæ хæлæг кодтой. Ныр, хæлæг сæм чи код- 
та, уыдон фыдæнæн сфæнд кодтой, сæ хæлардзинад ноджы 
цæстыахадгæдæр куыд фæуа, ахæм исты æрымысын. 
— Æмæ цы æрымысыдысты? — йæ ныхас ын фескъуыдта 
Зинæ. 
— Иу хосгæрдæны кæрæдзийæн фæйнæ мæкъуылы балæ- 
вар кодтой. 
— Уымæй дæ цы зæгъын фæнды? 
— Цы, цы, мæнæ ма нын ацы дзæбæх чызг иу ахæм къух- 
дарæн ратдзæн, æмæ уый та æз дæуæн балæвар кæндзынæн. 
Ацы ныхæстæ куы кодтой, уæд гом дуарæй æрбайхъуыст 
нæлгоймаджы ныхас, Зороты рæсугъдтæ кæрæдзийæн цы- 
дæр лæвæрдтæ кæнынц, зæгъгæ. Нинæ хъуамæ ахызтаид, 
акæсон æм, зæгъгæ, æндæра чи у, фæлæ раст уыцы рæстæ- 
джы уæйгæнæг чызг ахæм худт ныккодта æмæ Нинæ фергьуы- 
йау ис. Æддæмæ ахизын нал бацис йæ бон рæстæгыл, уæдмæ 
та дзурджытæ адард сты æви искуыдæм баздæхтысты, уый 
нал базыдта ус: уынджы æппындæр зонгæ ничи уыдис. 
Цыбыр дзырдæй, дыууæ усы кæрæдзийæн фæйнæ къух- 
дарæны балæвар кодтой æмæ хъæлдзæгæй худгæ рацыдысты 
дуканийæ. 
Лæваргæнджытæ ма азылдысты ноджыдæр дуканитыл, 
балхæдтой, цы сæ хъуыдис, фыддæр цæй тыххæй ацыдысты 
горæтмæ, уыдæттæ, стæй æрбацыдысты сæхимæ, фæлæ лæ- 
вæртты хъуыддаг уыдонæй фæразæй ис хъæумæ. Фæразæй 
ис ахæм хуызы, цыма лæвæртты хъуыддаг Зинæйæ нæ рацы- 
дис, фæлæ Нинæ цыдæр лæвар æлхæдта Зинæйæн. 
— Цæуылнæ æлхæна, йæ бон ныккала? — дзырдтой, æнæ- 
уый дæр æм хæлæгæй йæ цæсты фиутæ кæмæн тадысты, уыцы 
устытæ,— йæ кæлæнгæнæг мæлинаг адæмы сайы, стигъы сæ 
æмæ йæ уыдæттыл чи ардауы, уый та бонæн ног къаба æлхæ- 
ны, ныр йæ хæлæрттæн дæр цæуылнæ хъуамæ хай кæна уыцы 
æвæлмон фæллойæ? 

240 
Къæбысты Зауыр 
* * * 
Дзерассæ сывæллæтты куывдмæ нæ уыдис цæуинаг, фæлæ 
йын уавæр фæивын кодта йæ хъуыды æмæ ма æгæр хъæл- 
дзæгæй дæр бацыдис куывдмæ... 
Зæли нырма уарзондзинæдтæ-йедтæн бирæ ницыма æм- 
бæрста. Æниу ныры сывæллæттæ хæйрæджытæ сты. Алцы 
дæр зонынц. Æмæ зонгæ дæр куыд нæ хъуамæ кæной? Фæс- 
таг рæстæджы телевизоры æндæр куы ницы кой ис: кинойы 
пъатæ æмæ хъæбыстæ, концерты пъатæ æмæ хъæбыстæ, рек- 
ламæйы пъатæ æмæ хъæбыстæ. Æмæ телевизоры та æндæр 
никуы ницы вæййы. Загътон, уарзондзинæдтæ-йедтæн ницы 
æмбæрста, зæгъгæ, фæлæ хæйрæг чызг бирæ уарзта хистæр- 
ты ныхæстæм хъусын. Цæмæй йæ мачи асырдтаид, мачи йæ 
бахъыгдардтаид хистæртæм хъусынæн, уый тыххæй-иу йæхи 
хæстæг баласта, хистæр чызджытæ кæм ныхас кæнынц, уыр- 
дæм æмæ-иу æндæр хъуыддæгтыл архайгæйæ, истæмæй хъаз- 
гæйæ сусæгæй хъуыста. Æмæ цыдæр æууæлтæм гæсгæ ха- 
тыдта, пъатæ чи кæны, уыдон кæрæдзи уарзынц, фæлæ уар- 
зын цы у æмæ цæмæн хъæуы, уый нæ зыдта. Къаннæг сы- 
вæллон уыдис нырма æмæ. Ацы хъуыддæгтæ та æрцыдысты, 
æцæгæй ма къаннæг куы уыдис æмæ цыдæртæ йæ сывæлло- 
ны зондæй куыддæрты куыд æнкъардта, æндæр... 
Уæд æцæгæй ницыма æмбæрста гыццыл чызг, стæй теле- 
визоры дæр мультиктæм каст зæрдиагæй, иннæтæн ницы 
æмбæрста æмæ сæм кæсгæ дæр нæ кодта. Ныр чысыл цыдæр- 
тæ хымпырын куы байдыдта, уæд Махар æмæ Дзерассæ сæ 
кæддæры митæ нал кодтой, уый нæ, фæлæ ма иу рæстæджы 
дыууæ бинонтæ кæрæдзимæ фæзулдзæст сты æмæ сæм уæд 
Дзерассæ цæугæ дæр нал кодта, фæлæ та фæстагмæ уæддæр 
æрадджын сты. Лæппу æмæ-иу чызг кæмдæрты хибарæй алæу- 
уыдысты. Цыдæртæ-иу сусу-бусуйæ ныхас кодтой, стæй Дзе- 
рассæ Зæлийы тынг бирæ кæй уарзта, æдзух ын къафеттæ 
æмæ адджын гуылтæ кæй хаста сæхицæй, уым дæр гыццыл 
мæлинаг цыдæртæ хатыдта, фæлæ стæй... 
Сывæллæтты куывды Махар кæй нæ уыд... Хъæуы фæ- 
сивæдæй чидæртæ цалдæргай азты цæрынц Цхинвалы кæнæ 
та æндæр искæцы сахарты æмæ уыдон дæр сегас нæ, фæлæ 
дзы бирæ чидæртæ сæхимæ фесты æмæ... Æниу дардмæ цæ- 
мæн цæуæм? Йæхи хотæ дыууæйæ кæмдæр Уырысы ахуыр 
кæнынц, иу та дзы Цхинвалы вæййы. Æртæ дæр уым уыдыс- 
ты, куывды. Æмæ уыдон фæлтау Махар куы уыдаид, уый 
тынгдæр фæндыд Зæлийы. Тынгдæр та йæ æрфæндыд, Дзе- 
рассæ йыл йæхи куы атигъ кодта, уæд... 
Зæлийæн йæ хотæ æрхастой тынг рæсугъд къаба, сырх 

Царды фæлтæртæ 
241 
дзабыртæ æмæ уардигьуыз лентæ. Уыцы бон сæ скодта иууыл- 
дæр æмæ скъолайы кæртмæ куы бацыд, уæд фыццаг æрца- 
гуырдта Дзерассæйы. Дзерассæ йе ’мбæлттимæ лæууыд иу 
бæласы бын. Цæуылдæр зæрдиаг ныхас кодтой. Уым уыдис 
Сослан дæр. Дзерассæ лæууыд Сосланы фарсмæ, стæй иннæ- 
тæ куыддæртты лæууыдысты кæрæдзимæ, афтæ дæр нæ, фæлæ 
сæ фæрстæ кæрæдзиуыл ныдзæвдысты, афтæмæй лæууыдыс- 
ты. Зæлийæн хъыг уыдис уый. 
Зæли уый размæ кæмæйдæрты æрыхъуыста Сослан, дам, 
Дзерассæйы уарзы, зæгъгæ. Уæддæр ын куыд нæ уыд хъыг (нæ 
зонын, цæмæн, уый гыццыл чызг йæхæдæг дæр рæстмæ не 
’мбæрста, фæлæ Дзерассæмæ хионы цæстæй каст, ахæм хионы 
цæстæй йæм каст, æмæ ма йæм ахæм цæстæй исчи кастаид, уый 
никæмæн барста), фæлæ сæ ныр афтæ хæстæг лæугæ куы бай- 
йæфта, уæд йæ зæрдæ адæнгæл ис. Раздæр йæ зæрды уыд, бацæу- 
дзæн сæ цурмæ, сегас дæр æй куыд феной, афтæ æрлæудзæн 
æмæ сын равдисдзæн йæ ног уæлæдарæс. Ныр амæсты ис æмæ йæ 
бафæндыд Дзерассæ æмæ Сосланы кæрæдзийæ фæхицæн кæнын. 
Цæмæндæр æм афтæ каст, æмæ йæ Дзерассæ куы ауына, 
уæд та йæм кæддæртау разгъордзæн, йæ хъæбысы йæ атух- 
дзæн æмæ йын пъатæ кæндзæн, йе ’мбæлттæн дзурдзæн, Зæ- 
лийыл йæ ног дарæс куыд рæсугъд фидауынц æмæ йæхæдæг 
дæр рæсугъд чызг кæй у, уый. 
Хæстæг сæм нæ бацыд. Уадз æмæ Дзерассæ йæ размæ 
дарддæр ралидза æмæ йыл Сосланы фарс мауал ныдзæва. 
Афтæ йæ бафæндыд æмæ сæм дæрддзæф æрлæууыд. Раздæр 
банхъæлмæ каст. Дзерассæ йæ йæхæдæг куы суынид, уый йæ 
фæндыд. Лæугæ дæр ахæм ран æркодта: Дзерассæйæн æх- 
хæст йе ’ргом нæ уыд уый æрдæм. Бынтон æвиппайды йæ 
ауына, ома йæ дардмæ дæр суына, уый йæ нæ фæндыд. Афтæ 
йæ æнæнхъæлæджы куы ауынид, уый йын уыдаид æхсызгон- 
дæр, фæлæ йын цæмæй бынтон зын суынæн ма уа, уый тых- 
хæй та афтæ æрлæууыд æмæ, Дзерассæ куыддæр чысыл иуыр- 
дæм фæзила, афтæ йæ куыд ауына. 
Лæууы гыццыл чызг, фæлæ йæ Дзерассæ нæ уыны. Æниу 
цалдæр хатгы зилгæ дæр фæкодта... Цалдæр хатгы афтæ фæзылд, 
æмæ-иу Зæли йæ цæстьггы тæккæ размæ лæуд фæцис, фæлæ йæ 
уый уæддæр нæ уыдта. Уæд смæсты ис чызг. Зæли смæсты ис. 
Ноджы, цыма уый фыдæнæн афтæ кодта, уыйау та-иу куы Сосла- 
ны фарсмæ йæхи тынгдæр балхъывта, цалдæр хатты та йын йæ 
хъусы исты бадзурыны æфсон (æниу ын чи зоны йæ хъусы дæр 
исты дзырдта) йæ былтæ авæрдта йæ русыл. Уый ноджы хьыгдæр 
фæкаст чызгмæ æмæ йæм мæсты хъæр фæкодта: 
— Дзерассæ! 
— Цы фæдисы хъæр кæныс! — мæсты зылд æм фæкодта 
16 Къæбысты Зауыр 

242 
Къæбысты Зауыр 
Дззрассæ, фæлæ уыцы мæсты зылд гыццыл чызг барæй «нæ 
бамбæрста» æмæйæм мидбылхудгæйæ сдзырдта: 
— Ай, мæнæ мын цы дзæбæх къаба æрхастой мæ хотæ, 
стæй мын дзабыртæ æмæ лентæ дæр... 
— Мæрдтæм сæ ахæсс! — фæкодта Дзерассæ æмæ йæ фæ- 
сонтæ фæзылдггаЗæлийы ’рдæм. 
Чызджы... гыццыл чызджы, мæгуыр, ныцьæхахст кæнын- 
мæ бирæ нал бахъуыд, фæлæ йæхиуыл фæхæцыд. Чи зоны йæ 
нæ базыдта. Æгæр зæрдиаг ныхас кæнынц. Уыцы иу æхсгæ 
каст æм фæкодта æмæ йæ, чи зоны... Уыцы уæлæдарæсы йæ 
никуы федта æмæ йæ, чи зоны, уый тыххæй нæ базыдта. Но- 
джы та йæм бадзырдта (ныр ма йæм хæстæг дæр бацыд): 
— Зæлидæн, Зæли, нал мæ базыдтай, æвæццæгæн? Ног 
уæлæдарæс мыл ис æмæ мæ, æвæццæгæн, нал базыдтай. 
— Базыдтон дæ! — мæсты зылд æм фæкодта Дзерассæ.— 
Мæрдтæм сæ ахæссай, уый дæр дын уымæн загьтон. Куы нæ 
базыдтаин, уæд ахæм «арфæ» æндæр искæмæн цæмæн хъуа- 
мæ бауарзтаид мæ цæст!.. 
Зæли бамбæрста... Бамбæрста йæ гыццыл зонДæй, цы- 
дæр бæллæх кæй æрцыд, уый. Ныр æй кæуын нал бафæн- 
дыд. Кæуынæй кæй рараст кæна, ахæм бæллæхы тыххæй 
Дзерассæ ууыл йæхи <нæ атигъ кодтаид æмæ йæ уый тыххæй 
нал бафæндыд кæуын. Фæлтау сæхимæ алидздзæн æмæ... 
Йæ ног уæлæдарæс фыддæр Дзерассæйы тыххæй скодта. 
Йæ цæстытыл уадис, Дзерассæ йын сыл куыд цин кæндзæн, 
уый æмæ æрхъæцмæ дæр нал хъæцыд. Тагъддæр куы бахæц- 
цæ уаид скъолайы кæртмæ, уый йæ фæндыд æмæ... 
Ныр æй фæстæмæ ницыуал урæдта æмæ цалынмæ æцæ- 
гæйдæр тынг не скуыдта æмæ адæмы йæхимæ не *ркæсын код- 
та, уæдмæ хъуамæ сæхимæ бахæццæ уа, фæлæ йыл уыцы дугъ 
кæнгæйæ фембæлд иу йæхи цахъхъæн чызг æмæ йæ афарста: 
— Кæдæм лидзыс, Зæли? Дæ æнæкæсгæ хæдзары баззадис? 
Зæли æнæкæсгæйы коймæ дзыхълæуд фæкодта. Уыцы 
æнæкæсгæ æмæ Дзерассæйы тыххæй куы скодта йæ ног уæлæ- 
дарæс. Дзерассæйæн уал сæ фенын кæндзæн, нырма уал ын 
сæ уый раппæлдзæн, стæй, Ахуыргæнæг ын кæй радта сахуыр 
кæнынмæ, уыцы æнæкæсгæ куы дзура, уæд та йæ хъæуы адæм 
иууылдæр фендзысты æмæ (уыцы æмдзæвгæ йын ахуыры азы 
фæудмæ, фæстаг дзæнгæрæджы бонмæ радта Ахуыргæнæг). 
Ныр дзы иуæй... Дзерассæйæ йæ бон базыдта, фæлæ ма 
йын æгас хъæуы адæм уæддæр феной йæ ног дарæс. Уый 
тыххæй раздæхт, мæгуыр, фæлæ йæ уды сконд йæ гаччы нал 
æрбадтис. Йе ’мдзæвгæ дæр хорз уымæн нæ радзырдта, мæ- 
гуыр, æмæ йын ничи амдзæгъд кодта. 
Уæддæр æй нæ бауырныдта... Дзерассæ йыл бынтон ма- 

Царды фæлтæртæ 
243 
куыуал бацин кæна, зæгъгæ, зæрдиагæй, ахæм исты бæллæх 
æрцыдаид, уый йæ нæма уырныдта уæддæр. Уый тыххæй йæ 
изæры сæхимæ дзургæ дæр нæ ракодта. Раздæр æй йæ Бабу 
Сонайæн уыдис радзуринаг. Йæ маст дæр æмæ йæ цин дæр 
уый хуызæн никæмæ бандавынц сæ бинонтæй æмæ йæ хъуа- 
мæ уымæн сусæгæй радзырдтаид, фæлæ стæй йæ хъуыды 
фæивта: бакæса уал æм. Чи зоны, истæуыл мæсты уыд. 
Фæлæ хъуыддаг, раздæр куыд ахъуыды кодта, афтæ ра- 
уад: æрцыдис æцæг бæллæх... Дзерассæйæн æй æнæуынон 
чи скодта, ахæм бæллæх æрцыд æмæ йæм чызг фæрсмæ дæр 
никуыуал бакаст. Уый нæ, фæлæ-иу йæ фыдæнæн Сослани- 
мæ арæх адджын ныхæстæ кодтой искуы хибар ран, Зæли сæ 
кæм уыдтаид, ахæм ран. 
* * * 
Дзерассæ Махары уарзгæ кæй кодта, уый зыдта лæппу. 
Фыццаг æй хатыдта, фæлæ йæ æххæст нæма уырныдта. Нæ 
йæ уырныдта æмæ йæм тынгдæр та дисау каст. Ирон чингуы- 
ты цалдæр раны кастис уарзондзинады тыххæй, стæй стыр 
лæппутæм дæр кæддæрты байхъуыста, уыдон уыцы æмхъæлæ- 
сæй дзырдтой... Чингуытæ дæр æмæ лæппутæ дæр æмхуызон 
дзырдтой уарзондзинады тыххæй. Дзырдтой, зæгъгæ, раздæр 
хъуамæ бауарза лæппу, стæй, уый зынæй, фæлæ йыл чызг 
куыд баууæнда, ахæм хуызы йын хъуамæ райхала йæ уарзон- 
дзинад, æмæ йæ стæй уый фæстæ бауарзы чызг дæр. Афтæ 
хъуыста, афтæ каст чингуыты дæр æмæ йæм дис каст. Йæхи 
йын раздæр чызг кæй бауарзта, уый йæм дис æмæ худæг каст. 
Æцæгæй йæ куы бауырныдта, уæд та фæтыхст. Йæхи 
куыд равдиса, куыд дара йæхи, уый нæ зыдта, ноджы йæ 
ацы цæсты фæрыст... Сослан ын йæ цæсты туг куы акалдта 
æмæ рынчындонмæ куы бахауд, уæд æй нал дæр уарзондзи- 
над æндæвта, нал дæр æндæр исты. Уый тыххæй йын кæд- 
дæрты тызмæг ныхас дæр загъта. Загъта йын тызмæг ныхæс- 
тæ æмæ-иу сыл куы ахъуыды кодта, уæд-иу æм хатт раст нал 
фæкастысты йæ ныхæстæ. Уæддæр мæ искуы ус ракурын хъæу- 
дзæн... Нырма усгур лæппу нæ дæн, фæлæ мæн цахъхъæн- 
тæй дæр бирæтæ бауарзынц, стæй фæстæдæр, афон сын куы 
æрцæуы, уæд чындзæхсæв дæр скæнынц,— ахæм хъуыдытæ- 
иу æм æрцыд æмæ-иу ын æхсызгон уыд, Дзерассæ йæ кæй 
уарзы, уый... Раздæр æй чызг йæхæдæг кæй бауарзта, уый 
тыххæй-иу хатт фæдызæрдыг ис. Кæд, мыййаг, хорз чызг 
нæу, кæд, æз æй куыд æнхъæлын æмæ дзы хъæубæсты, стæй 
скъолайы дæр куыд æппæлынц, ахæм чызг кæд нæу, мыййаг, 
науæд мæн ахæм цæстимæ куыд бауарзта? Хъæуы, мыййаг, 
иу æмæ дыууæ куы нæ ис (æниу дзы Махар йæхицæй хуыз- 

244 
Къæбысты Зауыр 
дæр никæй æнхъæлдта), хъæуы адæм æдзух æппæлгæ кæмæй 
кæнынц, стæй скъолайы дæр бирæ кæй уарзынц, ахæмтæ. 
Уыдонæй цæуылнæ искæй равзæрста? — Ахæм хъуыдытæ-иу 
арæх кодта. Æниу, куы ма йæ загътон, йæхицæй хуыздæр 
никæй нымадта, иунæг аипп хаста йæхимæ — уый йæ цæсты 
аипп æмæ уæд Дзерассæ йæ цæсты тыххæй та цæуылнæ фауы 
Махары, кæд йæхимæ цæмæйдæрты йæ зæрдæ не ’хсайы, 
уæд? — Ахæм хъуыдытæ-иу кодта. 
Ныр йæ цæст куы сдзæбæх ис, стæй сахары куы райдыд- 
та ахуыр кæнын, цыбыр дзырдæй, сахарон куы ссис æмæ 
уый хуызæн зындгонд нывгæнджыты хæлæр куы баци (чи 
йæм дзы мæ хæлары номæй дзырдта, чи æфсымæры номæй 
æмæ йæ уыцы хъуыддаг ноджы йæхи цæсты стыдта), уæд, 
куыд фæзæгъынц, йæ къæдзил йæхицæй нал хуыдта. Ныр 
цыдæр хъæуккаг нæ, фæлæ сахары кæд чызджытæн сæ тæк- 
кæ рæсугъддæр æмæ хуыздæр йæхæдæг æрбацæуа æмæ зæгъа, 
уарзын дæ, зæгъгæ, Махар, уæд уымæ, чизоны (уымæй дæр, 
чизоны) бакæса уарзæгой цæстæй, науæд... 
«Лæппуйы чи уарза æмæ стæй йæхæдæг дæр кæй уарза, 
уый алцæмæй дæр хъуамæ лæппуйæн йæхи æмсæр уа,— афтæ 
дзырдта .йæхицæн.— Æмæ мæн уыцы цæстимæ чи уарзта, 
уый хъæууон дæр ма уæд, фæнды сахарон уæд, уæддæр куыд 
хъуамæ уа ме ’мсæр? Стæй...» 
Йæхимæ ахæм диссаджы уæлбикъон райдыдта кæсын, 
æмæ йæ исчи уарза, уымæй йæхимæ дæр кæд кодта хæлæг, 
«куыд æй хъуамæ уарза иу цыдæр хъæууон чызг?» — ахæм 
цыдæр æнæууылд хъуыдытæ кодта. Фæлæ йæм хъæуæй Сос- 
ланы хабæрттæ хъуысын куы райдыдтой (йæхæдæг дæр-иу 
рæстæгæй рæстæгмæ бауад хъæумæ æмæ сæ уым дæр хъуыс- 
та), адæймагыл йæ къухы иу авæрды ныхмæ «адæмæн сæ 
царм куыд стигъы», уыдæттæ куы æрыхъуыста, уæд æм тынг 
бахæлæг кодта æмæ йын исты маст куы скæнид, уый йæ æр- 
фæндыд, фæлæ йын цы маст скæна, цæмæй йæ бафтауа адæ- 
мы цæсты, уый нæма аскъуыддзаг кодта, афтæмæй сæм иу 
хатт йæ мад æмæ Зæли æрцыдысты сахармæ. Иу хатт цы? 
Сывæллæтты куывдæй цалдæр боны куы рацыд, уæд. Зæли 
йæ хибар ранмæ акодта æмæ йын уым къахджын, къух- 
джынтæй фæдзырдта, цы федта, уыдæттæ. Сослан æмæ Дзе- 
рассæ сæ фæрстæй кæрæдзиуыл кæй ныдзæвдысты, уый ра- 
хуыдта, кæрæдзиуыл, дам, тыхстæй лæууыдысты, Дзерассæ- 
иу ын йæ хъусы цыдæр кай бадзырдта, уымæй та загъта, се 
’мбæлтты цур, дам, æргомæй кæрæдзийæн пъатæ кодтой. 
Махар исдуг ницæмæ æрдардта йæ хойы ныхæстæ, фæлæ 
сыл дзæбæх куы ахъуыды кодта, уæд мæстæй адæнгæл ис. 
Адæнгæл ис мæстæй, уымæн æмæ хъæуы адæмы ’хсæн дæр 

Царды фæлтæртæ 
245 
æмæ скъолайы дæр уымæй Сосланæн хуыздæр ном уыдис. 
Уæд æй афтæ нымадта, зæгъгæ, мæ ныййарджытæ æгас хъæуы 
алкæмæй хуыздæр кæй цæрынц, уый тыххæй сæм хæлæг 
кæнынц æмæ сæ маст, сæ иунæг хъæбулы сын ма уарзынæй, 
æмæ сæхи хъæуккаг дæр чи нæ уыд, уымæй æппæлынæй 
истой. Уæд сæ ницæмæ дардта. Уый, Сослан, сæхи хъæуккаг 
нæу (фылдæр ын уый æвæрдтой йæ ныхмæ, хъæуы йæм чи 
фæмæсты уыдаид, уый-иу фæкодта, уæдæ деддæ Сослан дæр 
дæ цахъхъæн куы у, уæд уый цæуылнæ у афтæ фыдуаг, цæ- 
мæн у афтæ æнæзивæг æмæ цæрдæг, скъолайы дæр афтæ: 
уæдæ Сослан цæуылнæ кæны фыдуаг митæ, уæдæ Сослан 
цæмæн хорз ахуыр кæны?..). Абон уа, сом — уæддæр каст 
фæуыдзæн скъола, искæдæм ахуырмæ ацæудзæн æмæ ма ар- 
дæм цæмæн здæхдзæн, куы нæ йын дзы мад ис, куы нæ фыд, 
куы нæ йын дзы хæдзар ис? Афтæ хъуыды кодта æмæ сæ 
ницæмæ дардта, фæлæ ныр иугæр уыйбæрц æхца исы адæ- 
мæй æмæ ма йын ноджы, афтæ бирæ йæ чи уарзта, уыцы 
чызджы дæр байста æмæ йын адæмы æхсæн пъатæ кæны, 
уæд æм тынг бахæлæг кодта... Хæлæг æм кæй кæны, уый 
йæхицæй дæр бамбæхста. Хæлæг кæмæ кæнай,— афтæ хъуы- 
ды кодта,— уый хъуамæ дæуæй хуыздæр уа истæмæйты. Æмæ 
уæдæ уый куыд хъуамæ хæлæг кæна Сосланмæ? Мæсты йæм 
ссис æмæ дзы ныр йæ маст райсдзæн, куыд æмбæлы, афтæ. 
* * * 
Бибо арæх цæуаг нæ уыдис йæ хомæ. Бинонты хицау 
лæгæн кæм ис уыйбæрц фадæттæ? Сывæллæттæ цыппарæй — 
амæй ай къаннæгдæр. Мады ницæмæ фæкæсын уагътой. Хæ- 
дзары зылдтытæ-иу кæд акодта, æндæр æддæйы митæ иууыл- 
дæр йæхимæ кастысты æмæ... Стæйдæр йæ лæппуйы тыххæй 
ныхкъуырд уыдис. Йæ усы зонд æмæ æвзагæй йæ хъæбулыл 
æддæмæ кæй ахæцыдис, уый тыххæй йын бирæ чидæртæ уай- 
дзæф кодтой йæ рæстæджы. Суанг ма йын Нуцайы, йæ цар- 
дæмбалы зæронд мад æмæ фыд дæр бауайдзæф кодтой, куыд 
дæ цæст бауарзта, зæгъгæ, ахæм хъæбулы дæхицæй атонын? 
Куыд ыл ахæцыдтæ, ай бæстæ уæлгоммæ у. Цас бирæтæ йын 
хъуыд? Йæ гуыбыны дзаг къæбæр æмæ йе рагъы дзаг уæлæ- 
дарæсы тыххæй дæ уды хуызæн хъæбулы дæхицæй атон, уæд 
уый цы у, зæгъгæ, йын бирæ чидæртæ йæ ных къуырдтой. 
Бибо, мæгуыр, йæ бар йæхи куы уыдаид, уæд бæргæ нæ 
ахæцыдаид йæ хъæбулыл йæхицæй а*ддæмæ. Йæ мады йын 
бирæ уарзта. Уый амæлæты фæстæ йæхицæн амонд бацагу- 
рын дæр нал уыд йæ зæрды, фæлæ йæ хæстæджытæ, хиуæт- 
тæ баййардтой. Хæдзар, фæллойæ йедзаг хæдзарæн иунæгæй 

246 
Кьæбысты Зауыр 
цы кæндзынæ, зæгьгæ, йын иууыл уый дардтой йæ цæстмæ. 
Æниу фæллойæн истытæ кодтаид. Æцæг сæм фос бирæ уыд. 
Хæххон хъæуы цардысты, сæ цард фылдæр фосæй уыд æмæ 
куыд нæ хъуамæ дардтаиккой фос? Æмæ уыдонæн исты хос 
уыдаид. Фос скæнгæ æмæ хардз кæнгæйæ у. Иунæгæй йæ 
ныфс цæмæ хаста, иннæты ныууæй кодтаид, фæлæ сывæлло- 
нæн та цы хъуамæ бакодтаид? Ноджы йæ мады мысыдис, 
мæгуыр, æмæ йæ атæлфын нæ уагъта. Хатт-иу сыхаг усты- 
тæй йæ цæсгом никæмæуал хъæцыд, хъуццыты ма радуц, 
зæгъгæ, зæгъын, æмæ-иу лæувæздон хъуццытæ æнæдыгъд, 
науæд та æрдæг дыгъдтытæй баззадысты. Донмæ фылдæр 
сывæллоны йæ хъæбысы хаста. Кæд-иу æй фынæйæ фæуагъ- 
та, уæддæр æм тагъд-тагъд хъуамæ згъора, науæд-иу æнæ 
йæхи куы райхъал ис... Райхъал ис, зæгъгæ, æмæ лæг хæ- 
дзары нæй, уæд-иу ыл стæй нал æууæндыд æмæ-иу йæ хъæ- 
бысæй æддæмæ нал куымдта. 
Гъе, æмæ йын ахæм уавæры æндæр амал нæ уыд... Ус 
исдуг тынг уарзта сывæллоны... Цалынмæ йæхиуæттæ нæ 
фæзындысты, уæдмæ йыл, мæгуыр, хъæцын хъом дæр нæ 
уыд. Бибо ма-иу æм хатт хæцгæ дæр кодта, иууыл æй дæ 
хъæбысы цы дарыс, зæгъгæ, афтæ йæ куы скъулбадæг кæ- 
най, уæд стырæй дæр ахæмтæ домдзæн. 
Фæлæ йæхиуæттæ куы фæзындысты æмæ куы бастыртæ 
сты, уæд, æвæццæгæн, йæ мады зæрдæйы уарзт се ’ппæтыл 
нал æххæст. Ууыл, Сосланыл дæр ма-иу хатт баузæлыд, фæлæ 
йæхи сывæллæтты мастæй уымæ фылдæр кæй хаудысты йæ 
уайдзæфтæ, уый исдуг йæхæдæг цыма хатгæ дæр нæ кодта... 
Сывæллæттæй-иу йæ зæрдæйы исты маст куы бацыд, уæд-иу 
уыцы маст бапырх кодта, фыццаг дзы йæ разы чи фæуыдаид, 
ууыл. Афтæ-иу рауад æмæ ахæм рæстæджы арæхдæр йæ раз- 
мæ хауд Сослан. Усмæ афтæ каст, фæлæ хъуыддаг, æвæццæ- 
гæн, иууыл афтæ дæр нæ уыд. Цæйау акæнынц, æддагон 
цæст, дам, хуыздæр уыны. Бибо йæхæдæг уыдта, стæй йæ 
адæм, сыхæгтæ, дыккаг хæдзæрттæ дæр уыдтой æмæ йæ дзырд- 
той. Мæсты-иу куы уыд, уæд йæ разы чи фæуыдаид, ууыл нæ 
уыд хъуыддаг, фæлæ Сослан кæд æрбахаудтаид йæ цæсты 
размæ, арæхдæр-иу уæдмæ æрхаста йæ зæрдæйы маст нык- 
калын æмæ та-иу уыцы масткалæны бын фæцис Сослан. Уый 
лæппу йæхæдæг дæр байдыдта хатын. Æмæ йæ хатгæ дæр 
куыд нæ кодтаид? Зæгъæм, йæ сывæллæттæй кæмæдæр смæс- 
ты ис. Ныр æй кæуылдæр йæ маст ныккалын хъæуы. Сослан 
дардæй кæсы æмæ уыны усы утæхсæн. Уыны, йæ пырх кæ- 
уылдæр ныккалинаг кæй у, уый æмæ уыцы рæстæджы йæхи 
сывæллæттæ йæ рæзты тыхсынц æмæ дзы кæд искæй мады 
уæлæнгай æлгъыстæй æлгъитгæ ракæны, æндæр дзы рацъыч- 

Царды фæлтæртæ 
.247 
чы сæрæфтæн йæ къух хъил дæр никæмæ фæкодтавд. Фæлæ 
стæй Сослан æрбахауд йæ цæсты размæ, уæд йæ къухы фæн- 
ды йæ кæлмæрзæн уыдаид, фæнды чъизи уисой, ввауæд скъæт 
хафæн фыййаг. Æнæмæнг ыл дзы хъуамæ æркалдтаид. Æмæ 
(кæддæр ма йæ загътон) алцæмæн дæр быхстаид Сослан. 
Нæмгæ дæр æй кодтаид, æлгъитгæ дæр, фæлæ мын йæ мады 
кæй æлгъыста, йæ мадæн ын æдзух æвзæртæ кæв фæлдысты, 
уый быхсын йæ бон нæ уыд. 
Лæг, йæ тæригъæд лæджы нæ хъæуы, арæх хæцыд йæ 
лæппуйы сæрыл. Усы кæддæрты схойгæ дæр акодта. Бафæ- 
дзæхста-иу æй: йæхи йын нæм, фæлæ йын йэе мады кой ма 
кæн. Ус-иу йæхæдæг дæр фæфæсмон кодта. Йавмаст мæрдтæм 
æнæазым сылгоймагыл кæй калдта, уый тыххæй-иу йæхæдæг 
дæр фæфæсмон кодта. Бибойæн-иу дзырд радта, никуыуал скæн- 
дзынæн уыцы дзæнæты бадинаджы кой, фæлæ... Адæймаг цæ- 
уыл сахуыр уа, уый дын æнцонæй ферох кæвдзæн?! 
Гъе, æмæ ныр йæ цæсгом нал хъæцзы. Йæ хойæ дæр 
æфсæрмы кæны, лæппуйæн йæхицæй дæр, стæй адæмæй 
æмæ... Уæддæр-иу сæм афæдз кæнæ фыддæр рæстæг иу хатт 
фæзынд. Кæд-иу сæм бонрæфты, науæд раздæр æрбахауд, 
уæд-иу æхсæв дæр не ’рлæууыд, æхсæв-иу сæм куы баззад, 
уæд та райсом хъуамæ талынгæй йæхи айстаид. 
Сослан йæхæдæг никуыуал ацыд сæхимæ. Фыд ын кæд- 
дæрты дзырдта, иу уад бакæн, зæгъгæ. Уыдон дæр дæ хотæ 
æмæ де ’фсымæртæ сты. Нуца дæр дæ мысы, кæй-иу дæ æф- 
хæрдта, уый тыххæй фæсмон кæны, æмæ иу цыд бакæн. 
Лæппу-иу ахъæвдтытæ кодта, мæгуыр, фæлæ-иу куыддæр йæ 
зæрды æрæфтыд, куыддæр-иу йæхицæн загъта, мæнæ ма ныр 
куы æрцæуа мæ фыд, уæд йемæ ацæудзынæн, зæгъгæ, афтæ 
та-иу Нуца уыцы тызмæг, уыцы хъуынæрфыгæй йæ разы 
æрбалæууыд, уыцы тызмæгæй та-иу йæ хъустыл ауад, йæ 
мады йын куд æлгьиты, алы чъизитæ йын куыд фæлдисы, 
уый æмæ та-иу нал ауæндыд, йæ ныфс-иу нал ахаста. 
Ныр сæм куы байхъуыст, Сослан æхца исы адæмæй, зæгъ- 
гæ, уæд иу хатт ус афтæ зæгъы Бибойæн: 
— Уый дæ лæппу у, дæ туг-де стæг у æмæ нырмæ дæр 
цæмæн ис искæй хæдзары? А, нырмæ æнæзæнæг уыдысты 
æмæ сыл фидыдта, хъæбулмондаг адæм дзы сæ мондæгтæ 
истой, ныр та сæхицæн уыдзæн сывæллæттæ. Æз-иу æй кæд 
чысыл рацъыччытæ кодтон, уæддæр уый йæ фыды хæдзары 
уыд, æз ын мады бынаты уыдтæн æмæ алы мад дæр рацъыч- 
чытæ кæны йæ хъæбултæй кæйфæнды дæр. Ныр сын сæхи 
сывæллæттæ уыдзæн, йæхи сывæллоны цур та искæй сывæл- 
лоны хионы уарзт ничи бакæндзæн. 
Цыбыр дзырдæй, фæцу йæм æмæ йæ ракæн. Скъола мæнæ 

248 
Къæбысты Зауыр 
ам дæр ис, кæд ахуыр кæна, уæд. Уым мæзæрдæй дунейы æхца 
исьь Йæхиуæтты уæлдай ма, дам, хъæуы устытæ æмæ чызджы- 
тæн дæр зынаргъ лæвæрттæ кæны. Уый уым искæмæн зынаргъ 
лæвæрдтæ кæны, ам та мæнæ йæхи бинонтæ, йæхи хотæ æмæ 
æфсымæртæ хурæй хæдон кæнынц, зæххæй та дзабыр... 
— Нæ ракомдзæн,— цыбырæй-иу загьта фыд. 
— Нырмæ уымæн нæ куымдта æмæ йæ рæвдыдтой,— йæ- 
хион кодта ус. — Рæвдыдтой йæ хъæбул мондаджы рæвды- 
дæй. Ныр сæхи сывæллæттыл уыдзысты. Уый иуварс аззай- 
дзæн æмæ ма дын, чизоны, лæгъстæ дæр кæна... 
— Нæ ракомдзæн,— уыцы иу ныхас кодта Бибо, æндæр 
ницы дзырдта. 
— Бафæлвар уæддæр... 
Бибо бафæлвæрдта. Æрцыдис иу хатт. Барæй йæхиуыл 
бонасадæн æркодта фæндагыл, цæмæй сæм изæрырдæм бахауа. 
Сослан хицæн уаты хуыссыд. Иу сынтæг ма дзы уыд 
æмæ Бибойæн дæр уым бауат кодтой. 
Бинонтæ иууылдæр куы схуыссыдысты, хæдзар куы ’рчы- 
рыстон ис, уæд Бибо ныллæг хъæлæсæй бадзырдта: 
— Сослан... 
— Цы кæныс, Баба? 
— Хъал ма дæ? 
— Хъал дæн, Баба. 
— Кæд дын зын нæу, уæд, зæгъын, чысыл куы аныхас 
кæниккам. Баныхас кæнын мæ фæнды демæ. 
— Дзур, Баба, æз дæм хъусын. 
— Мыййаг дæ хуыссæг куы æрцахса, куы нæуал дæ фæн- 
да мæнмæ хъусын, уæд-иу мын зæгъ. Дæ цæсгом мæм æнæ- 
бахъæцгæ ма фæуæд. 
— Хорз, Баба. Æз дæм зæрдиагæй байхъусдзынæн. 
Лæг, мæгуыр, иудзæвгар æнæдзургæйæ хуыссыд. Цæ- 
мæй райдайа, уый нæ зыдта. Æппынæрæджиау афтæ зæгъы: 
— Мæ цард иæ рауадис мæхи фæндиаг... Æниу йæхи 
фæндиаг, æвæццæгæн, йæ цард æппындæр никæмæн рацæуы, 
фæлæ мæнæн бынтон ныззыгъуыммæты ис æмæ мын бонæй 
бон æнаддæр кæны... 
— Цæуыл тыхсыс, Баба? 
— Куыд нæ тыхсон, мæ фырт? Алчи æцæгæлон сывæл- 
лæттæй дæр йæхицæн сывæллæттæ кæны, мæнæн та мæ лæп- 
пу искæй уæзæгыл, искæй хæдзары кæй хъомыл кæны, уый 
мæнæн куыд нæ хъумæ уа зын. Æмæ мыл нырмæ уыйбæрц 
не ’ндæвта. Мæ туг, ме стæг мæхи хæдзары нæ, фæлæ искæй 
хæдзары, искæй уæзæгыл кæй цæры, уый мæм нырмæ уый- 
бæрц нæ хъардта, уый бæрц ыл нæ хъуыды кодтон, фæлæ 
мын ныр æнцой нал дæтты... 

Царды фæлтæртæ 
249 
«Æхцайы капеччытæ йæм хауын райдыдта, зæгьгæ, уый дæм 
байхъуыст æмæ дæм ныр бахъардта, æз искæй уæзæгыл кæй 
цæрын æмæ ме ’фтиаг искæмæ кæй хауы, уый» — ахъуыды кодта 
лæппу æмæ йæ нал фæндыд йæ фыдмæ хъусын. Хъуамæ йын 
загътаид, хуыссæг мæ ахсы, зæгьгæ, æмæ бафынæй кæнæм, фæлæ 
лæг арф ныуулæфыд æмæ та сдзырдта цыдæр уымæл хъæлæсæй. 
— Ныртæккæ ды цæуыл ахъуыды кодтай, уый зонын, мæ 
лæппу, фæлæ мын æндæр гæнæн нæй... 
— Цæуыл ахъуыды кодтон, Баба? — æцæгæй, цæуыл 
ахъуыды кодта, уый йын йæ фыд базыдта, зæгъгæ, уый ныфс 
æй нæ уыд. 
— Цард мæ бирæ цæуылдæрты сахуыр кодта, мæ лæппу, 
æмæ, цахæм уавæры цæуыл ахъуыды кæнын æмбæлы, уыдæт- 
тæ зонын, æмбарын сæ. Ныртæккæ ды хъуамæ ахъуыды код- 
таис афтæ, зæгъгæ, нырмæ дæм уымæн нæ хъардта, дæ фырт 
искæй уæзæгыл кæй цæры, уый, æмæ йæм никуыцæй ницы 
æфтыд. Ныр æм иугæр æхцайы капеччытæ хауы, уæд уыдон 
искæй бинонтыл цæмæн æфтой, йæ фыды хæдзармæ цæуыл- 
нæ хъуамæ цæуой? Афтæ хъуамæ ахъуыды кодтаис, æндæр 
гæнæн дзы нæй. 
— Стыр бузныг, мæ фыд, дæ зæрдæйы хъуыдытæ мын 
æргом кæй дзурыс, уый тыххæй,— æцæгæй дзы фæбузныг ис 
æмæ та йæ ногæй æрфæндыд хъусын. 
— Афтæ гыццыл дæр нал дæ, дæ низтæ дын бахæрон, 
æмæ сабийы гуылæй куыд сайай, афтæ дæ сайон,— йæ хъæ- 
лæс ныууæззау ис, мæгуыр.— Тынгдæр мæ цы рацæуын код- 
та, уый зоныс, Сослан? — базмæлыд лæг æмæ йæ иу фарсыл 
разылд Сосланы ’рдæм. 
— Нæ йæ зонын, мæ фыд... 
— Дæ хотæ æмæ дæ де ’фсымæртæ дæр мысыиц. Тынг сæ 
фæнды дæу фенын, фæлæ иууыл тынгдæр та дæ рацыд фæн- 
ды сæ мады, не ’фсины. 
— Нырмæ дæр æй фæндыд, æви ныр райдыдта мæ кой 
кæнын? — æргом æй афарста лæппу. 
— Нырмæ дæр-иу æм уыд дæу кой, фæлæ нырмæ афтæ зæр- 
диагæй никуы дзырдта, дæу фæстæмæ нæхимæ ракæныныл. 
— Кæд... — сцæйдзырдта лæппу, фæлæ йæ фыд фæурæдта. 
— Æппæт дæр дын мæхæдæг зæгъдзынæн, мæ лæппу,— 
ногæй та базмæлыд æмæ йæ рамбыныкъæдзы æнцой бадæгау 
ракодта. — Мæхæдæг дын æппæт дæр æргом зæгъдзынæн 
æмæ ма кæд истæуыл дызæрдыг кæнай, уæд-иу мæ бафæрс... 
— Хорз, Баба, дзур. 
— Нырмæ дæр-иу нæм уыдис дæ кой, фæлæ нырмæ афтæ 
фидарæй никуы дзырдта, фæстæмæ дæ нæхимæ ракæныныл. 
Ныр та... Æхцайы кой дæр æм уыд. Кæд, дам, уыйбæрц æхца 

250 
Кьæбысты Зауыр 
кусы, уæд, дам, сæ мæнæ йæ фыды хæдзары йе ’рвадæлты цур 
исæд æмæ, дам, ын тайæндæр уыдзысты... Фæлæ мæн уыцы 
дзырд нæ рацæуын кодтаид. Æндæр цыдæр мын бакъуырдта 
мæ зæрдæ æмæ мын уый дæр дæ дыккаг мад загьта... 
— Цы уыдис, Баба? 
— Дæ дыккаг мад нæ хæдзармæ куы ’рбацыд, уый дæ- 
уæн, æвæццæгæн, дæ зæрдыл нал лæудзæн. Уæд нырма æгæр 
къаннæг уыдтæ, фæлæ уый дæу куыд уарзта, ахæм уарзгæ æз 
иу мады дæр никуы федтон. Йæ дæллагхъуырæй дæ уырдыг- 
мæ нæ уагъта. Æхсæв дæр хъуамæ уыдаис йæ дæллагхъуыр 
æмæ бон дæр. Исты-иу куы ми кодта, уæддæр дыл мæнмæ не 
’ууæндыд. Ды, дам, сывæллонимæ нæ арæхсыс æмæ дын кæнæ 
хаугæ æркæндзæн, науæд ын йæ астæу фæриссын кæидзынæ. 
Искуы-иу дын хъазгæйæ мæ зæрдæйы дзæбæхæн де ’рбадæ- 
ны фæлмæнтæ куы сцъыкк кодтон, уæд-иу мæ фæцæйхордта. 
Мæ хъæбулы, дам, мын ма цæв... 
Афтæ уыдис, цалынмæ йæхицæн сывæллон нæ фæзынд, 
уæдмæ. Ныр, æгайтыма мæ хо хъæбулы ад базондзæн, уый 
мын æхсызгон у, фæлæ... Нуца мын уый загъта, Нинæйæн, 
дам, йæхи сывæллон куы уа, уæд та, дам, уым дæр ахæм 
уазал цæстæнгасыл сæмбæлдзæн, æмæ йæ ракæн, цалынмæ 
йæ зæрдæ дыккаг хатт нæ фæрыст, уæдмæ. Гъе уыцы хъуыд- 
даг мæ бындзарæй нырризын кодта, мæ лæппу, æмæ, æцæ- 
гæй, цалыимæ хъуыддаг уый онг не ’рцыд, уæдмæ куы рацæ- 
уис уæлæ дæ фыды мæгуыр хæдзармæ. Ныр сын сæхи сы- 
вæллæттæ кæй уыдзæн, уымæй сæ ныфс ис æмæ дæ кæд рауа- 
дзид Нинæ дæр. 
— Мæ фыд,— йæ зæрдæ барухс ис йæ фыды ныхæстæй, 
мæгуыр, Сосланæн æмæ дзырдта райзæрдæйæ,— алцы дæр 
мын æргом кæй загьтай, гыццыл лæппуйау мæ сайыныл кæй 
не схæцыдтæ, уый тыххæй ма дын ноджы иу хатт зæгъын 
бузныг. Ды раст зæгъыс. Æз ныридæгæн дæр хатын, Нинæ 
мæм раздæры зæрдæ... Нæ, йæ зæрдæ мыл сива, уый гæнæн 
нæй. Уый мын йæхæдæг дæр загъта, фæлæ йæхицæн сывæл- 
лон куы уа, уæд йæ мады зæрдæйы уарзт уымæ ахиздзæн. 
Уымæн æндæр гæнæн нæй. Фæлæ уый тыххæй æз лидзинаг 
фæуон, уый онг не ’рцæуа, чи зоны, хъуыддаг. Кæд æрцæуа, 
уæд та мын мæ фыды хæдзармæ чи цы бар дары? Уæд дæр 
мæ дзы сургæ ничи ракодта, Баба,— фыдæн æхсызгондæр цы 
уа, ахæм ныхæстæ зæгъыныл фæлвары лæппу.— Сургæ мæ 
уæддæр ничи ракодта, фæлæ... Ныр та мын ацæуæн нæй. 
Ахъуыды-ма кæн, цы зæгьдзысты адæм? Зæгъдзысты, ныр- 
мæ нæ агуырдтой сæ лæппуйы, ныр иугæр æхцайы капеччы- 
тæ исы адæмæй, уæд æй æрцагуырдтой, уый та адæмы хъуы- 
дымæ гæсгæ уыдзæн афтæ: Бибо йæ фырты не ’рцагуырдта, 
фæлæ йын — йе ’хцаты. Æнæуый дæр адæмы хæлæг мæ фæ- 

Царды фæлтæртæ 
251 
дыл зилын байдыдта æмæ афтæ куы бакæнон, уæд ноджы 
фæфыддæр уыдзæн. Кæсыс, ацы адæм сæ хæдзары чысыл 
цыдæртæ бакæрæдзимидæгты кодтой æмæ адæм ныридæгæн 
дзурынц, уыдон, дам, иууылдæр Сосланы æхцатæй сты. Аф- 
тæмæй та, дæхæдæг дæр æй зондзынæ, æз ардæм куы æр- 
цыдтæн, уæдæй фæстæмæ сæ хъусын, нæ хæдзар бадзæбæх- 
тæ кæнинаг у, зæгъгæ. Уæдмæ цы уыд, уый нæ зонын, фæлæ 
уæдæй фæстæмæ фосæй, дыргьæй цы уæй кæнынц, уыдонæн 
сæ фылдæр æвæрдтой хæдзар бацалцæг кæныны тыххæй. 
Нырмæ, æвæццæгæн, сæ зæрдæ дæр нæ рад, ныр та иугæр 
афтæ у, уæд... Æмæ сæ царды уавæртæ бахуызæнæн кодтой. 
— Ехх, дæлæмæ æрхау, Хуыцау! — цыдæр кæуынзæл 
хъæлæсæй сдзырдта лæг. 
— Цы кæныс, Баба? — йæ ныуулæфты сæр цæуыл уыд, 
уый нæ бамбæрста лæппу. 
— Æз та дæ нырма къаннæг сывæллон æнхъæлдтон,— но- 
джы фæуымæлдæр ис йæ хъæлæс— Кæуылты зондджын ны- 
хæстæ кæныс, æмæ дæ æз та саби æнхъæлдтон нырма. Ныр 
дæ хуызæн лæппу мæ хæдзары куы уаид, уæд ма мæгуыр уаин? 
— Дæ хæдзары уыдзынæн, Баба, уæдæ кæй хæдзары уы- 
дзынæн? — барæй бахудтис Сослан.— Дæ хæдзары уыдзы- 
нæн, фæлæ ныртæккæ нæй уый гæнæн. Мæ мадæн дæр-иу 
афтæ зæгъ,— мæ мад барæй загъта, цæмæй лæджы зæрдæ 
алхæна. Æхца дын Нинæ æнæуый дæр иу цъус арвитинаг 
уыд, фæлæ дæхæдæг дæр нал разындтæ, æндæр цæуæг дæр 
ничи фæцис. Ныр дын сæ дæхимæ ратдзæн æмæ комкоммæ 
сахармæ ацу. Мæн номæй мæ хотæн æмæ ме ’фсымæртæн 
балхæн дзæбæх уæлæдарæс, стæй мæ мадæн дæр къаба æмæ 
ма ноджы исты. Дзабыртæ дæр ын... 
— Сослан,— уынгæгхъæлæсæй сдзырдта Бибо.— Мæ риу- 
мæ дæ дзæбæх куы æрбалхъивин, уый мæ фæнды. Цæй æмæ 
дæ цуры схуыссон. 
— Рацу, Баба, уый мæхи дæр афтæ фæнды... 
* * * 
Зæлийы ныхæстæ исдуг ницæмæ ’рдардта Махар. Ницæ- 
мæ сæ æрдардта, æцæг пъатæ æмæ хъæбысты коймæ тынг 
бахæлæг кодта Сосланмæ. Уый, Махар, нырма чызджы был- 
ты ад зонгæ дæр нæ кæны. Æцæг-иу ын чысылæй Дзерассæ 
йæ сахъат цæстæн апъа кодта, фæлæ уæд нырма цæй чызджы 
былты ад кодтой æнахъом сабийы былтæ, стæй йæхæдæг дæр 
цы æмбæрста ахæмтæн? Ныр акæс, дæ хорзæхæй! Уыцы куы- 
дзы фырт та ам дæр уымæй сæрæндæр разындис. Уый ныр- 
ма сусæгæй дæр никуы апъа кодта чызгæн, Сослан та æрго- 
мæй адæмы æхсæн пъатæ кодта, Махарæй дарддæр бар кæмæ 
хъуамæ мачи дардтаид, уыцы былтæн... 

252 
Къæбысты Зауыр 
Ацы хъуыды... Махарæй дарддæр æм бар хъуамæ мачи 
дардтаид, зæгъгæ, ацы хъуыды цыдæр риссаг ныхстæй фæ- 
ныхстис Махары зæрдæйы. Нырмæ йæм ахæм хъуыды ни- 
куы уыдис. Искæмæ чидæр бар куы дара, уæд уымæ æндæ- 
рæн февналæн нæй, зæгьгæ, ахæм хъуыдытæ йæм никуы уыдис. 
Иунæг иу хъуды йæм уыдис æмæ уый ныфсæй афтæ æн- 
хъæлдта, цыма Дзерассæ иугæр уый уарзы, уæд æм æндæр бар 
никуы ничи бадардзæн. Ныр уый у æмæ йæм Махар кæса, 
уарзæг чызджы раз лæппу йæхи куыд хъуамæ дара, уыдæттæ 
йын кæна, æви нæ, уæддæр уымæй ницыуал фæивдзæн. Уый 
у... Махары у Дзерассæ æмæ йæ кæд хъæуа, кæд æй искуы 
истæмæн бахъæуа, науæд... Науæд цыма Дзерассæ йæ фыды 
уæларт хъуамæ дадалитæ рауагътаид, афтæ хъуыды кодта 
æмæ йæ уыцы хъуыдыйы ныфс фидарзæрдæ кодта, фæлæ... 
Æмæ ныр фыццаг хæлæг бакодта Сосланмæ. Хъæуы Ма- 
хары хорзы кой никуы ничи ракодта, сæ цæст нæ уарзта Ма- 
хары хорзы кой ракæнын, науæд Сосланæй уый цæмæй цауд- 
дæр уыд? Цауддæр нæ, хуыздæр æмæ сæрæндæр уыд, фæлæ 
фыдæнæн, Махарæн йæхицæн æмæ йын йæ бинонтæн маст 
скæныны тыххæй, кæм хъуыдис, кæм нæ хъуыдис, уым дæр 
та-иу хъуамæ Сосланы радавтаиккой. Ноджы цыдæр хинты 
руаджы адæмы сайын, «сæ царм стигъыныл» фæцахуыр ис 
æмæ æхца исы. Æхцаджын дæр та Махары разæй ссис. Ныр 
та... Ныр, Махарæй дарддæр бар кæмæ хъуамæ мачи дардта- 
ид, уыцы чызджы былтæн дæр та уымæй раздæр... — фæпъа- 
тæ кодта зæгъын йæ цæст нал бауарзта. Тынг смæсты ис. Ныр 
Сослан йæ цуры куы уаид, уæд æнæмæнг фæхыл уаид йемæ. 
Тых ыл фæуыдзæн, æви нæ, уæддæр фæхыл уаид йемæ, фæлæ... 
Ноджы ма йын истытæ куы радзура Дзерассæ, уымæй 
фæтарст æмæ йæхи аппæрста Леуахийæн уыцы фарсмæ, иыв- 
гæнджыты æрмадзтæ кæм сты, уырдæм. Чысыл исты маст 
дзы куы бацæуы, уæд уырдæм лидзы. Уымы хуызæн йæ уд 
никуы баулæфы. Умцм хъæлдзæг лæппутæ алы худæи иы- 
хас, алы дзæбæх хабæрттæ фæкæнынц æмæ та лæппуйæн йæ 
маст... Стæй дзы нуазгæ дæр арæх акæныиц лæппутæ. Æр- 
бамбырд вæййынц канд нывгæнджытæ нæ, фæлæ ма сæм 
фысджытæй, стæй сахары лæппутæй æндæр исчитæ дæр æр- 
бауайы æмæ та дзы минас скъобор вæййы. 
Æмæ та ныр дæр уырдæм йæхи аппæрста... 
— Ме ’фсымæр! Ме ’фсымæр! — йæ цæнгтæ фæйнæрдæм 
аппæрста Лео, афтæмæй уыцы парахат худтæй худы æмæ дзу- 
ры: — Мæ чысайнаг æфсымæр, мæнæ ма дзы иу æрхыми кæн, 
науæд цыдæр фæлладгъуыз дæ, æви дæ исчи бафхæрдта! — йæ 
разы цы агуывзæ уыдис, уый фæсагъта лæппуйы къухы. 
— Абон нуазыны зæрдыл нæ дæн,— агуывзæ цыма йæ 
цæст æрæвæрын дæр нæ уарзы æмæ йæм аназынмæ дæр йæ 
ныфс нæ хæссы, афтæ йæ хæрдмæ-уырдыгмæ кæны. 

Царды фселтæртæ 
253 
— Аназ æй, ме ’фсымæр, æмæ æрцæуай нуазыны зæр- 
дæйыл,— йæ фæсонтыл ын йæ цонг æрбавæрдта Лео. 
— Уадз лæппуйы,— къуымæй йæм радзырдта Шура.— Кæд 
æй нæ фæнды нуазын, уæд ын тыхдард цæмæн кæныс? 
— Ме ’фсымæрæн æз йæ зæрдæйы уаг йæ цæстыты фе- 
нын,— йæ къух ауыгъта Лео.— Абон кæнæ цæуылдæр тынг 
мæсты у, науæд та фæллайгæ бакодта. Иу куы аназа, уæд йæ 
дзæбæх зæрдæйыл уыдзæн æмæ нын радзурдзæн, цы йыл 
æрцыд, уый. 
— О, æмæ йæ уæд та аназæд æмæ æрбадæд искуы,— загъ- 
та ма Шура æмæ агуывзæ йæ къухмæ райста: 
— Мæнæ нæм чи æрбауад, уыцы лæппуйы цæрæнбон бирæ 
уæд,— загъта Шура, стæй æрлæууыд. Дарддæр ма хъуамæ 
исты зæгъа, сыстауа йæ, раппæла дзы, фæлæ дзы цы хуызы 
раппæла, цы дзы зæгъа, уый нæ зоны. Нывгæнæн ахуыргæ- 
нæндоны ахуыргæнджытæй алы бон дæр цалдæрыл фембæ- 
лы, афæрсы сæ, чи сæм ис дзæбæх ахуыргæнинаг, сомбоны 
дзæбæх ныфс авæрæн кæмæй ис, ахæм сæм исчи ис, æви... 
Махары кой дæр сæм æрхауы. Ахуыргæнæндонмæ йæ айсой, 
æви нæ, ууыл дæр фыццаг ам æрцыдис дзырд. Шура, стæй 
ма иннæ хистæр лæппутæй дæр чидæртæ загъта, зæгъгæ, дзы 
разагъды нывгæнæг кæй нæ рацæудзæн, уый ныридæгæн дæр 
бæрæг у, фæлæ йæ тынг фæнды, тынг фæнды йæ ныййар- 
джыты дæр, уæлдайдæр та деддæ сæ зæронд усы. Сона та цы 
диссаджы дзæбæх сылгоймаг у, уый уæхæдæг зонут. Æрмæст 
уый æфсæрмæй дæр... 
— Æгæр къуымых æй хонынц,— батыхст ахуыргæнæндо- 
ны директор Зауыр.— Мыййаг дзы куы ницы рауайа æмæ иу 
бынат дзæгъæлы куы фæкæнæм, уæд æвгъау нæ уыдзæн? 
— Нывгæнæг дзы куы нæ рацæуа, уæд аивад уæддæр 
бамбардзæн,— загътой цалдæрæй æмæ уæд Зауыр дæр сразы 
ис. Уæдæй фæстæмæ дзы иууыл хъаст кæнынц. Мæгуырау 
чи ахуыр кæны, ахæмтæ сæм-иу нырмæ дæр уыдис, ныр дæр 
сæм куыд нæ ис, фæлæ дзы чи сабыр, æнæзивæг вæййы, чи 
æндæр цæмæдæр рæхсы æмæ уымæй æлхæны ахуыргæн- 
джыты зæрдæ. Амæ æппындæр ницы ис дзæбæхдзинадæй, 
æмæ дзы цы зæгъа, уый нæ зоны Шура... 
— Хорз нывгæнæг дзы рацæуæд,— афтæ ма загъта æмæ 
анызта йæ агуывзæ... 
Махар ма иу куы анызта, уæд йæ зæрдæ æрфæлмæнтæ 
ис æмæ афтæ зæгъы: 
— Лео мæ хорз бамбæрста: æцæг тынг мæсты дæн абон. 
— Цæуыл дæ мæсты? — афарста йæ чидæр. 
— Иу æвзæр, цъаммар лæппу ис нæ хъæуы. Нæхи хъæук- 
каг нæу, фæлæ, йæ фыд хæдзарæй кæй расырдта, ахæм цъам- 
мар у æмæ... Йæ фыды хо мах хъæуккаг ус у. Уый йæ æрба- 

254 
Къæбысты Зауыр 
кодта йæхимæ æмæ уымæ вæййы. Ахуыр дæр мемæ кодта. 
Хъæуы ма куы цардтæн, уæд иумæ ахуыр кодтам... Хæдæ- 
гай, сымах дæр æй зонут. Фыццаг нæм куы уыдыстут, уæд 
уын фыс куы аргæвстой... 
— Сосланæй зæгъыс? — афарста йæ Чикъу. 
— Тзеккæ дæр уымæй. 
— Æмæ дзæоæх лæппуйы хуызæн куы у,— фæкодта Му- 
рат. — Алеш дзы тынг æппæлы. Уый та хуымæтæджы нæ 
раппæлдзæн. Фысгæ дæр, дам, дзæбæх кæны. Журналы дæр 
ын цыдæр куы рауагътой... 
— Уыцы куыдзы фырт калмæй æрмæст уымæй хицæн 
кæны æмæ калмæн йæ хъулæттæ æддæмæ сты. Адæм ын сæ 
уынынц æмæ зонынц, цы у, уый. Уымæн йæ хъулæттæ ми- 
дæмæ сты. Се ’мбæхсын сын зоны. Мæхæдæг дзы цы зыдтон, 
уыдон æддейæ ма мын дзы тæккæ абон мæ хо (хъæуæй æр- 
цыд мæ мадимæ) ахæм диссæгтæ фæдзырдта æмæ мæ сæ- 
рыхъуын барц сбадтис... 
— Уæртæ дын газеты кусæг,— Лео йын ацамыдта, Шу- 
райы дæллаг фарс цы фæтæнтæгонд губырфындз лæг бадтис, 
уымæ.— Кæд дзы ахæмтæй исты ис, уæд сæ уымæн радзур 
æмæ йыл газетмæ ныххыррытт ласдзæн... 
— Æцæг ахæмæй исты саразын у дæ бон? — Махар æй 
уыцы цымыдисæй афарста. 
— Арахъ нуазынæй мæм фельетон фыссын хуыздæр кæсы, 
Хуыцауыстæн, — йæ агуывзæ анызта, йæ гуыбын йæ армæй 
здухгæ æууæрст кæны, афтæмæй дзуры уацхæссæг. 
— Уæдæ мын баххуыс кæндзынæ, мæ маст дзы райсы- 
нæн? — афарста та йæ Махар. 
— Газет мастисæн нæу, мæ гыццыл æфсымæр,— хъæдын- 
дзы сыфтæ атымбыл кодта, цæххы сæ атылдта, йæ дзыхы сæ 
акодта æмæ æууилгæйæ дзуры: — Газет мастисæн нæу, фæлæ 
рæстдзинад æвзарæн. Кæд дæм æцæгæй исты ис ныффысси- 
наг, науæд æрмæст маст райсыны тыххæй газет ничи агуры. 
— Æз дын йæ хабæрттæй цыдæртæ радзурдзынæн æмæ 
дæм ныффыссыны фагæй кæд фылдæр нæ фæкæсой, уæд-иу 
дæ къухмæ фыссæн ма райс. 
— Фенæм. 
— Æз дæ кæм фендзынæн? — ныфс дзы бацыд æмæ йæ 
афарста Махар. 
— Мыхуыры хæдзар кæм ис, уый зоныс? 
— Зонын æй. 
— Гъе æмæ уæдæ уым æртыккаг уæладзыгмæ куы схизай, 
уæд дын уым Репортажты Фельетоны хæдзар чифæнды дæр 
ацамондзæн. 
— Дæ ном афтæ хуыйны? — дисгьуызæй йæ афарста Махар. 
— Уый мæ фæсномыг у,— ногæй та хъæдындзты сыфтæ 

Царды фæлтæртæ 
255 
акодта йæ дзыхы. Ахæм фæсномыгимæ мыхуыр кæнын ме 
’рмæджытæ газеты... 
ЦÆСТФÆЛДАХÆГ 
Фелъетон 
Йæ разагьды лæг Къоста (Хетæджы фыртæй зæгъын, 
ныртæккæ Ирыстоны алы æртыккаг æви цыппæрæм лæг Къос- 
та хуыйны æмæ æз сегасы кой нæ кæнын) нæ фæдзæхста, 
æрцæуæг хæддзуйæ уæхицæн æлдар макуы скæнут, зæгъгæ. 
Сослан Зороты хъæумæ æрцæуæг у. Æрцæуæг та кæддæ- 
риддæр хæддзу вæййы, уæдæ цы! Æлдары номæй йæм, Хуы- 
цауы фæрцы, никуыма ничи бадзырдта. Кæд æрцæуæг хæд- 
дзу у æмæ йæ тынг фæнды, Зороты хъæуы æлдар куы суаид, 
уый, уæддæр æм, Хуыцауы фæрцы, уыцы номæй никуыма 
ничи бадзырдта, фæлæ йын рæстæгыл йæ ных дзæбæх куы 
нæ бакъуырдæуа, йæ базыртæ йын куы нæ ацагъдæуа, уæд 
æлдары бынаты дæр сæвæрдзæнис йæхи. Лæгæн йæ намыс 
йæ рохтыл фæстæмæ куынæуал фæхæцы, уæд ын цы нæ бан- 
тысдзæн! 
Нырма хæрз æвзонг у нæ хъайтар, астæуккаг скъола дæр 
каст нæма фæцис, æниу ын кæд бантыса, уæд æй ацы аз, 
æвæццæгæн, фæуыдзæн каст. О, æмæ нырма ахæм къаннæг 
у, Къостайы загъдау, фæлæ йын æнтысгæ уыйбæрц бакодта, 
æмæ йæ тæнтæ хоры къутуйау кæмæн уыдысты, уыцы уæйы- 
гæн дæр нæ бантыстаид уый бæрц. 
Цæмæй газеткæсджыты æгæр ма схъыг кæнæм нæ дзæн- 
гæдайæ, уый тыххæй æрæвналæм хабæрттæ дзурынмæ. Æнæ- 
уый дæр уыйбæрц хабæрттæ, уыйбæрц бæллæхтæ сты, æмæ 
сæ афтæ лыстæггай куы фыссæм, уæд нæ газеты хузæттæй 
иу-дæс дæр не сфаг уыдзæн... 
Райдайдзыстæм уарзондзинады хабæрттæй. Уарзондзи- 
над та, куыд зонут, афтæмæй сомбоны хъарм цард, хъæрмуд 
бинонтæ саразыны фыццаг тау-æвзар у. Уырдыгæй райдайы 
бинонты хъуыддаг æмæ... 
Зороты хъæуы... Цæй, зынаргь газеткæсджытæ, чызг æмæ 
лæппуйæн сæ нæмттæ басусæг кæнæм. Сæ зонгæтæй ацы дис- 
саджы фельетон чи бакæса, уыдон сæ æнæуый дæр базондзыс- 
ты, чи сæ нæ зоны, уыдон сын уæддæр ма зоной сæ нæмттæ. 
Хондзыстæм сæ Чызг æмæ Лæппу. 
Гъе æмæ дын уыцы Чызг æмæ Лæппу райгуырдысты Зо- 
роты хъæуы. Нæдæр хæддзу сты, нæдæр æрцæуæг. Æлдар 
суæвынмæ дæр дзы йæ гæрзтæ ничи у рабæттинаг, фæлæ дын 
ацы Чызг æмæ Лæппу хæрз чысылтæй фæстæмæ кæрæдзи- 

256 
Къæбысты Зауыр 
йæн мыды къусау адджын куы фæуаиккой. Уæд нырма уар- 
зондзинæдтæ мæ æндæртæн та цы зыдтой, фæлæ иумæ хъа- 
зыдысты, стæй скъоламæ бацыдысты иумæ, сæ уроктæ иумæ 
ахуыр кодтой, стæй сын уыцы хæлардзинад фæстагмæ уар- 
зондзинадмæ рахызт. Рахызт сын уарзондзинадмæ æмæ сæ- 
хицæн сомбоны рæсугъд фæндтæ бæргæ кодтой, фæлæ (мæн- 
гæй нæ фæдзæхста нæ разагъды Къоста, æрцæуæг хъæддзу- 
тæй уæхи хъахъхъæнут, зæгъгæ)... 
Ацы Сосланæн йæ зæрдæ хъæстæйæ афтæ йедзаг у, æмæ 
искæмæн йæ абон нæ, фæлæ, нырма зынгæ дæр чи нæ кæны, 
уыцы фидæн дæр дзæбæхæй уына, уæд йæ зæрдæйы мастæй йе 
уæнгтæ риссаг рызтæй ризын райдайынц æмæ сын цалынмæ 
исты фыдбылыз ныккæна, уæдмæ йын æрлæуд, æрæнцой нæй. 
Чызджы бын бабырыдис. Цæмæй йæ фыдвæнд æнцондæ- 
рæй сырæзтаид, уый тыххæй ма, чи йæ хъомыл кæны, хæд- 
дзу æрцæуæгæй кæмæ цæры, ома йæ фыды хо æмæ уый лæ- 
джы дæр тыххæй схæлар кодта Чызджы ныййарджытимæ. 
Цæмæй сæм арæхдæр цыдаиккой, иумæ арæхдæр æмбæлда- 
иккой, уый тыххæй сын кæрæдзимæ хуынтæ хæссын кодта. 
Уæддæр Чызгæн ницы фæрæзта, Чызджы Лæппуйæ фæхи- 
цæн кодтаид, уый йæ бон нæ уыд, æмæ иуахæмы сывæллæт- 
тæ æфтауцдоны цъындæмбæхстытæй куы хъазыдысты, уæд 
Чызгмæ æвзаг бахаста (уыцы рæстæджы цъындгæнæг Лæппу 
уыдис), куы æмбæхсыс, уæд, дам,дæм йе ’нгуылдзты æхсæн- 
ты сусæгæй кæсы. Чызгмæ дæр æцæг афтæ фæзынд, фæдисы 
хъæр ныккодта, кæсы мæм, зæгъгæ, Лæппу. Уæд дын Сослан 
йæхи фæтк-æгъдауæвæрæг фæкодта, цалынмæ, дам, сымах 
æмбæхсат, уæдмæ йын æз йæ цæстытыл хæцдзынæн. Лæппу 
йæ бон зыдта æмæ нæ разы кодта, фæлæ Сосланæн уæдмæ 
сывæллæттæй чидæртæ дзырд уыдысты, уыдон дæр йæ фарс 
фесты æмæ... Лæппуйæн йæ цæст афтæ балхъывта æмæ йæ 
туг акадд. Цыбыр дзырдæй, Лæппу рынчындонмæ бахауд æмæ 
дзы æнæхъæн мæй фæхуыссыд. 
Ныр та, рынчындоны цы æрцыд, уый тыххæй. 
Сослан хъæуыл айхъуысын кодта (хингæнæг кæй у, уый кой 
ма нæм, чи зоны, уа), æз, дам, Лæппуйы цæстыл апераци кæнын 
нæ бауадздзынæн. Йе ’фсон уыд, ома адæмы æхсæн йæ дзырд- 
тæн ахæм æфсон ардта, зæгьгæ, йын æз мæхæдæг мæ хинты 
руаджы схос кæндзынæн. Уый афтæ хъавыд, цæмæй Лæппу 
цæрæнбонтæм сохъхъырæй баззайа æмæ Чызг та йæхи бауа. 
Йæ цæрæнбон бирæ уæд дохтыр Азæйæн. Уый ахæм 
фыдæбон бакодта, ахæм диссаджы апераци скодта æмæ... 
Аперацийы фæстæ цæст тынг уæззау уавæры уыдис, йæ би- 
нонтæй йын йæ цуры никæйуал ныууагъта, мыййаг, дам, æй 
куы райгом кæнат æмæ мæ фыдæбон дзæгъæлы куы фæуа. 

Царды фæлтæртое 
257 
Йæхæдæг, науæд та медицинон хотæй æрвыл уысм дæр хъуа- 
мæ исчи бадтаид йæ цуры. Лæппуйæн. 
Сосланы фыдæнæн уыдис, æвæццæгæн, Лæппуйæн уыцы 
аперацийы фæстæ йæ цæст, мæнæ аргъæутты куыд вæййы, 
цы уыд, уымæй авд хатты хуыздæр фестад. Лæппуйæн йæ 
цæст сдзæбæх ис, фæлæ цыдæр аххосæгтæм гæсгæ сахары 
баззад цæргæйæ, Сослан та Чызгæн барæй, тыхæй адæмы 
æхсæн пъатæ æмæ хъæбыстæ фæкæны, цæмæй Лæппумæ адæм 
æвзæгтæ бахæссой, мауал æй ракура æмæ Сосланæн баззайа... 
Æмæ уый иу хъуыддаг у, ууыл куы ныллæууыдаид, уæд ын 
хæлар уæд. Лæппу æнæ уыцы Чызг дæр нæ фесæфдзæн, фæлæ... 
Чысаныдоны былыл Ноггоры хъæуы цæры Сосланæн йæ 
хæстæг. Йæ мады хо у æви йæ фыды мады хо, уый... Æниу 
уый хъæугæ дæр ницæмæн кæны. Нано цыдæр хуыйны йæ 
ном. У иунæг, идæдз ус. Сослан арæх цæуы уырдæм, йæ 
хæстæг идæдз усæн исты куыстытæ акæнын æфсон. 
Уыцы хъæуы, Наномæ хæстæг, цæры хуыцауысконд лæп- 
пу Екъо. Адæмы уарзон, бинонты æмæ хъæубæсты ныфс уыдис 
уыцы Екъо. Уыдис ын уарзон чызг, йæ ном Дзерассæ хуын- 
дис (ацы хабæрттыл дзырд цæуы, æцæг сыл уæлæнгæйтты 
дзуры, фæлæ сыл мах дæр уымæй лæмбынæгдæр нал дзур- 
дзыстæм... О, æмæ сыл дзуры, амæй размæ йын журналы цы 
радзырдгонд рацыдис, уым). 
Ацы ирон Дон-Жуанæн йæ зæрдæмæ фæцыд Екъойы уар- 
зон чызг Дзерассæ. Цæмæй йæ чъизи хъуыддæгтæ бакодтаид, 
цæмæй чызджы йæхирдæм раздæхтаид, уый тыххæй Екъойæн 
хин скодта, цыдæр хос ын бадардта. Лæппуйæн, мæгуыр, йæ 
зонд фæцыд æмæ цалдæр азы зондцухæй цардис, чызг йæхир- 
дыгæй куы фæцис, йæ мондæгтæ дзы куы суагъта, уæд æй фæ- 
уагъта. Абон дæр уыцы Дзерассæ цы фæцис, уый бæрæг нæу. 
Екъойæн цы хинтæ скодта, уыдонæн сæ рæстæг кæдмæ у, 
уый зыдта ацы хингæнæг, æмæ сæ рæстæг куы фæцис, уæд та 
ацыд æмæ хъуыддæгтæ афтæ ракодта, цыма йын уый, Сослан, 
схос кодта (йæ радзырды дæр афтæ фыссы). Лæппуйæн ахæм 
фыдæбон кæй скодта, йæ амондæй йæ æнамонд кæй фæкодта, уый 
йын фаг цыма нæ уыдис: ноджы ма йын йæ ныййарджытæй, 
Екьойы ныййарджытæй мызды хуызы тохъыл дæр байста... 
О, фæлæ ныр цы митæ кæны, ныр цы цæстфæлдахæн 
бæллæхтæ кæны адæмæн, уыдон цур иннæтæ, кæй кой ракод- 
там, уыдон мæлдзыджы хæсты бæрц дæр нæ ахадынц. 
Йæ фыды хо ныр цалдæр азы цæры Зороты хъæуы. Фынд- 
дæс æви ссæдз азы бæрц цæры уым æмæ йын нырмæ зæнæг 
нæ уыд. Ацы хæддзуйы дæр уымæн æрбауагътой сæ хæдзар- 
мæ, науæд йæ фыд кæй расырдта, уый йæ фырхъалæй чи 
бакодтаид йæ хæдзармæ. Уал азы æнæзæнæг чи уыд, уыцы 
усæн дæр сывæллон райгуырд æви йын рæхджы райгуырдзæн. 
17 Къæбысгы Зауыр 

258 
Къæбысты Зауыр 
Уый уæлдай нæу. Ома райгуырдис æви нæма, уый ницы дзу- 
ринаг у, диссаг уал азы æнæзæнæг ус сывæрджын кæй бацис, 
уый у. Æмæ уымæй диссаг дæр та... Цæмæй ма йæхи хуызæн 
æнамонд сылгоймæгты, ома æнæзæнæг æрыгон сылгоймæгты 
сайа, уый тыххæй айхъуысын кодта, цыма йын йе ’фсымæры 
лæппу Сосланы къух фæхос ис æмæ уымæн... Ныр æмæ канд 
хæстæг нæ, фæлæ дард хъæутæй дæр цæуынц, æрыгон сыл- 
гоймæгтæй мад суæвынмондагæй сæ зæрдæтæ цъæх арт кæ- 
мæн уадзынц, уыцы æвзонг сылгоймæгтæ. 
Цыдæр хинтæм гæсгæ зоны, йе ’нæзæнæгдзинад йæхи 
аххос кæмæн у, уый. Уыдон бакæны хицæн уатмæ, семæ 
чъизи митæ бакæны æмæ сæ уый фæстæ йæ фыды хо та 
райсы æхца. Афтæмæй ныр цалдæр сывæллоны райгуырын- 
мæ хъавынц æмæ уыдонæн сæ æцæг фыд уыдзæн æдзæсгом 
цæстфæлдахæг Сослан, уыдон та сæхи æнхъæлдзысты сæ 
фыдты фырттæ. 
Ацы æбуалгъ хабæртты номхыгъд ноджы адарддæргæ- 
нæн ис, фæлæ газеты бынатыл кæй базивæг кæнынц, уый 
тыххæй уыдон фагыл нымайын. Сосланæн та 
Цæй ныр ацæгъдæм йæ базыр, 
Уадз мсе фехæла йæ ахуыр... 
Ацы рæнхъытæ нывгæнджытæй æви ансамбль «Симд»-ы 
кафджытæй кæмæдæр кастæн кæддæр, фæлæ сæ дзæбæх нал 
хъуыды кæнын. Кæд сæ, мыййаг, раст нæ бадардтон мæ зæр- 
дыл, уæд мын сæ автор ныххатыр кæнæд... 
Репортажты Фельетон. 
Репортажы фырты фельетон газеты куы рацыд, уæд газеты 
редакторы телефон йæ зæллангæй нал æмæ нал æнцад. Арфæтæ 
йын кодтой адæм, ахæм цъаммар лæджы цъаммар митæ хурмæ 
кæй ракалдтой сæ газеты фæрцы, уый тыххæй. Чидæртæ дзы 
домдтой, цæмæй Репортажы фыртæн йæ ном, йе цæг ном ра- 
хъæр кæной æмæ йæ фельетон та нымад æрцæуа афæдзы иууыл 
хуыздæр фельетоныл. Редакторы зæрдæ хур боны рухсæй куыд 
нæ ныррухс уыдаид, фæлæ йæ цин бирæ нæ ахаста. 
Дуар æрбахостæуыд. Мидæмæ, зæгъгæ, адзырдта редак- 
тор. Æрбахызт бæрзонд, иууыл æвзæнгтæй чи нал уыд, фæлæ 
йæ рæсугъддзинад нырма дæр цæсты дзæбæх кæмæн ахадыд- 
та, ахæм сылгоймаг. Йæ цæстытæ æгæр мæсты каст кæй код- 
той, уый тыххæй редакторы зæрдæ батыхст, цыдæр бæллæх 
кæй æрцыд, уый фæхатыдта, фæлæ усы ницæмæй бафарста. 
Уый æрбацыд æмæ йæ цы хур-цы къæвда æрбахаста, уый уал 
йæхæдæг зæгъæд. Уый зæгъгæ ницы кодта. Æгæрыстæмæй 
цыма салам дæр нæ загъта, афтæ фæкаст редактормæ. Уый йæ 
уырнгæ нæ кодта. Ахæм хæрзконд, уæздан сылгоймаг цыфæн- 

Царды фæлтæртæ 
259 
ды мæсты æмæ тыхстæй дæр ахæм ранмæ æрбацæугæйæ са- 
лам ма радта, уый гæнæн нæй, фæлæ йын редактор йæ цæсты- 
ты мæсты кастæй афтæ фæтарст, æмæ æвæццæгæн, нæдæр 
саламы ныхас фехъуыста, нæдæр ын йæ сæры батылд федта. 
Сылгоймаг редакторы раз æрæвæрдта сыгъдæг урс гæх- 
хæттыл фыст куырдиат. Редактор æй рæстмæ уынгæ нæма фæ- 
кодта, фæлæ йæ фысты бакастæй бæрæг уыд, куырдиат кæй у. 
Гæххæттыл фыст уыдис... 
«Республикон газеты редактор нæ респуб- 
ликæйы цæстыты рынчындоны сæйраг дохтыр Азæйы 
КУЫРДИАТ 
Уæ газеты абоны номыры мыхуыр ис цавæрдæр Фельето- 
ны фельетон «Цæстфæлдахæг». Æндæр ма дзы дзырд кæуыл 
æмæ цæуыл цæуы, уыдонæн æз ницы зонын, фæлæ дзы мæн 
тыххæй цы загъд ис, уый у рæстаг адæймагыл туг æрымысыны 
хуызæн. Фæсномыгæй дзы дзырд кæуыл цæуы, уыцы Лæппу- 
Махарæн уый размæ йæ цæст фæсахъатджын ис. Уæд дæр 
мæнмæ æрбахауд. Мæ бон цы уыд, уый йын сарæзтон, фæлæ 
ма уыцы цæст искуы арвы рухс фена, уый æнхъæл нал уыдтæн. 
Æрæджы та мæм æрбахауд уыцы лæппу. Йæ сахъат цæст 
уыд туджы къуыбары хуызæн. Чидæр, дам, ын æй фелхъыв- 
та, йæ туг ын акалдта, зæгъгæ, дæр дзырдта лæппуйы мад, 
фæлæ дзы ахæмтæй ницы уыд. Лæппу,- рынчын, йæхæдæг 
куыд дзырдта, афтæмæй йæ цæстыл, уыцы лæппу йын æй 
куы фелхъывта, уæдæй фæстæмæ цыдæр сырх тымбылæгтæ 
уайы. Уый æз рынчын æмæ йæ ныййарджытæн кодтон нуæрт- 
ты аххос, фæлæ ууыл мæхæдæг нæ баууæндыдтæн. Махары 
хъуамæ Цæгат Ирыстонмæ арвыстаин, фæлæ мæм ахæм цы- 
мыдис фæкаст, æмæ уал æм, зæгъын, мæхæдæг бакæсон. Апе- 
раци йын хъуамæ скодтаин, уæдмæ та йын фæдсафынæн йæ 
цæсты тагътон рыстуромæн (æниу ын рисгæ нæ кодта) æмæ 
сабыргæнæн æртæхтæ. Аперацийы бон мæм æй куы æрба- 
кодтой, уæд дзырдта, мæ цæстмæ, дам, мын æвналы, чи йын 
æй фелхъывта, уыцы лæппу. Æз та уыцы хъуыддаг дæр, тæрс- 
гæ кæй кæны, уый æфсон фæкодтон, фæлæ цæсты баст куы 
райхæлдтон (уæдмæ лæппуйы бафынæй кодтон, цæмæй уыцы 
дызæрдыг цæстмæ дзæбæх æркастаин, уый тыххæй), уæд цавд- 
дурау фæдæн. Цæст уыдис бынтон сыгъдæг. Æппындæр ыл 
цыма бындз дæр никуы абадтис, уый хуызæн. Дыууæ къуы- 
рийы кой кæй кæнынц (йæ цуры сæхæдæг бадтысты дохтыр 
æмæ медицинон хо, зæгъгæ), уый у мæ бирæ азты куысты 
иууыл стырдæр рæдыд æмæ, куы йыл ахъуыды кæнæм, уæд 
фыдракæнд. Рынчын æмæ йæ ныййарджытæй бамбæхстон 
рæстдзинад, уыдон та мæ бузныг сты абоны онг дæр. 

260 
Къæбысты Зауыр 
Курæг дæн, цæмæй фельетоны автор хатыр ракура, мæ 
номæй кæй бафхæрдта, уыцы адæймагæй курдиат ныффыс- 
сыны боны нымæц. Дохтыры къухфыст. 
Редактор цыма цæхæры уæлæ бадтис, уыййау рафт-бафт 
кодта. Рафт-бафт кодта æмæ Азæйы цæстытæм бакæсынæй тарст. 
Цæстыты дохтырæн цыма йæ цæстыты иу бакастæй дæр басудз- 
дзæн, цъæх фæздæг суадздзæн æмæ фæстæмæ зæхмæ фæнык- 
æртхутæгæй æрызгъæлдзæн, афтæ йæм каст æмæ йын каст 
нал æмæ нал фæуд кодта уыцы æнæхайыры куырдиат. Цалын- 
мæ йæ цæстытæ куырдиатмæ кæсыныл сты, уæдмæ йын цыма 
ницы тас у цæстыты дохтырæй, афтæ хъуыды кодта æмæ дзы 
йæ цæст нал иста. Уæдмæ, зæгъгæ, кæд кæнæ фæлмæцгæ скæ- 
нид дохтыр, науæд та йæ куыстмæ атындзын бахъæуид æмæ... 
Фæлæ дохтыр никуыдæм тагъд кодта. Уый дæр æнхъæл- 
мæ каст... Дзыхæй дæр ма йын цыдæр хъуамæ зæгъа. Йæ 
зæрдæйы цы маст скъуыбар ис, уый иууыл гæххæтмæ ралæ- 
марын йæ бон нæ баци, æмæ ма йæм зæгъинаг цы аззад, 
уыдон та йын хъуамæ дзыхæй зæгъа, фæлæ нал æмæ нал 
фæуд кодта уыцы æнæхайыры куырдиат. 
— Цалынмæ газетмæ нæ бахауд ахæм æнахъола æрмæг, 
уæдмæ йæ дæхæдæг нæ бакастæ, хорз редактор? — лæг гæх- 
хæттæй йæ цæстытæ куы нал иста (цæмæй зыдта, уый та йын 
афтæ, гæххæтмæ кæсгæйæ, йæ ацæуынмæ кæй æнхъæлмæ 
кæсы), уæд æм бадзырдта Азæ. Бадзырдта йæм ахæм дзыр- 
дæй... ахæм хорз редакторы номæй йæм бадзырдта æмæ уый 
уыд зæххыл æвзæрдæр цы номæй бадзурæн ис адæймагмæ, 
ахæм ном. Ахæм хъæлæсы уагæй йæм оадзырдта уыцы но- 
мæй æмæ... Абарæн ын цæимæ уыд, уый редакторæн йæ бон 
æрымысæн дæр нæ уыд. Дзуапп раттын æй кæй хъæуы, уый 
дæр дзы ферох ис, уыцы хорз редактор ном фехъусгæйæ, 
æмæ æнцад æнæдзургæйæ бадтис. 
— Нæ йæ бакастæ? — цыма æгæр дард бадтис Азæ æмæ 
уымæй редактормæ йæ дзырд хъуысгæ нæ фæкодта, уыйау 
æм хæстæгдæр бабадтис. 
— Бакастæн æй,— йæхи мæгуыры къултæ бакодта редак- 
тор æмæ йæ цæстытæ схицæн кодта гæххæттæй. Уыцы ривад 
каст дæр ын кæй нал баххуыс кæндзæн, уый базыдта æмæ... 
— Æмæ уæдæ куыд æнцонæй бакалдтай уыйбæрц цъыф 
мæныл дæр æмæ ма æндæр кæуылдæрты дæр? Телефонæй та 
мæм куыд нæ бадзырдтай? 
— Æз æууæндын нæ газеты кусджытыл,— йæхи æгæр лæ- 
мæгъ кæй дары ацы рæсугъд сылгоймаджы раз, уый йæм 
хорз нæ фæкаст. Нæ йæм фæкаст хорз. Чи зоны йæхæдæг 
исты цæстфæлдахæг у æмæ йæ цæстфæлдахæн митæ мæнæ 
ахæм куырдиæтты фæстæ æмбæхсыныл сахуыр ис, уæд куыд 
хъуамæ йæ разы æрзоныгуыл кæна республикон газеты «хорз 

Царды фæлтæртæ 
261 
редактор»: — Æууæндын, кæимæ кусын, уыдоныл, фæлæ дæ- 
уыл, мæнæ дæ куырдиатыл тынг не ’ууæндын,— уыцы хъав- 
гæ, уыцы тæрсгæ-ризгæ йæм бадзырдта. 
— Мæныл не ’ууæндыс? — ус йæхи размæ ахæм мæсты 
æмæ дисхуызæй фесхуыста æмæ газеты «хорз редактор» йæ 
хуыз ноджы тынгдæр аныхъуырдта, ноджы тынгдæр фæтарст, 
фæлæ та йæхи фæфидар кодта. 
— Дæуыл! — фидарæй загьта.— Нæ дыл æууæндын. Дæ 
ныхæстæй... Мæнæ ацы гæххæтты куыд фыссыс, афтæмæй 
ахъуыды кæнæн ис, цыма ды, куыд зæгъыс, афтæмæй, дзæв- 
гар азты цæстыты дохтырæй чи кусы, тынг бирæ адæмæн сæ 
цæстыты ахуыссæг рухс фæстæмæ чи раздæхта, уыцы дохтыр 
нал зоны цæстæн хос скæнын, фæлæ, мæнæн нæ газеты хуыз- 
дæр уацхæссæг æмæ хуыздæр фельетон фыссæг куыд зæгъы, 
афтæмæй цавæрдæр цæстфæлдахæг ссис цæстытæн хосгæнæг. 
— Уый цæстфæлдахæг нæу, фæлæ... Æз куыд хъуыды 
кæнын, афтæмæй, æрдзон хосгæнæн тых кæмæ ис, ахæм адæй- 
маг. Уыдоныл та цъыф калын нæ хъæуы, фæлæ сын хъæуы 
уæрæх фæндаг дæттын... 
— Куыд дæ æмбарын, афтæмæй ды дæ гæрзтæ æрæвæрд- 
тай цæстфæлдахджыты раз. Æви дын, чи зоны, йæ бирæ 
гонорарæй фæхай кæны? Мыййаг... 
Ус уыцы ныхæстæм тынг амæсты ис. Хъуамæ йæ зæр- 
дæйы маст скалдтаид... Цæсты рухс раздахын чи зоны, уый 
ма йæ рæстдзинад цыфæнды хорз редакторы раз дæр ба- 
хъахъхъæдтаид æмæ уал ын дзæбæх ныхкъуырд авæрынмæ 
йæхи рарæвдз кодта, фæлæ чидæр дуар иу-дыууæ къуырццы 
æрбакодта, стæй æрбайгом ис дуар æмæ къæсæрыл æрбалæу- 
уыд... Йæ ауындæй дыууæ дæр тынг кæмæн фæтарстысты, 
ахæм лæг æрбалæууыд къæсæрыл æмæ Азæйæн йæ масты 
ныхæстæ йæ хъуыры фæбадтысты. 
Гом дуары мидæгæй лæууыд лыстæг даргъ лæг. Æрбахызт 
гом... æнæ бар ракургæйæ кæй æрбайгом кодта (æцæг иу- 
дыууæ къуырццы æрбакодта, фæлæ стæй барраттынмæ нал 
банхъæлмæ каст), уыцы дуары мидæгæй æрлæууыд. Дуар ах- 
гæдта, йæхæдæг ахæм кастæй кæсы мидæгæй бадджытæм, цыма 
сын зæгъы: «Нырма уал мæм æрбакæсут, фенут дзæбæх, ца- 
вæр лæг дæн, уый, стæй ныхас уый фæстæ кæндзыстæм». 
Афтæ сын загъта йе ’ппæт бакастæй æмæ йæм уыдон дæр 
кастысты. 
Уæхсчытæй суанг йæ дзабырты уæлфæдты онг уыцы æм- 
раст-æмыдынгæй ивæзтис сау пæлæз. Уыцы пæлæзы мидæ- 
гæй цы ис, уымæн нæ уыд базонæн. Цыма пæлæз уæхсчытыл 
ауыгъд цы у, æндæр уырдыгæй дæлæмæ æппындæр никуы 
ницæуыл ныдзæвы, афтæ зындис. Уый хыгъд уæхсчытæй 

262 
Къæбысты Зауыр 
уæлæмæ уыдис, йæ хуызфæливæнтæ иу бакастæй цæстытæн 
тынг зын æрцахсæн кæмæн уыдысты, ахæм сæр. 
Стыр рахонæн дæр нæ уыд уыцы сæрæн, фæлæ афтид 
æлхуыйыл уæдæртт куыд стырæй фæзыны, афтæ зындис уыцы 
лыстæг даргь гуыры сæрмæ. 
Цæсгом уыдис тынг къæсхуыр, стæй ма уыимæ уыцы 
æнæфснайд фист хъуыны бын кæй фæцис, уый тыххæй дзы 
ницы бæлвырд рахатæн уыдис. 
Фырмæллæгæй мидæмæ арф чи бахауд, уыцы русты хъуын 
уыдис урс, фæлæ ма дзы кæмдæрты сау хæлттæ дæр аззад æмæ 
йын уыдон цъæхбын æнгас лæвæрдтой. Уыцы урс æви цъæх- 
бын «æрдузты» алыварс, каубыдау, æртыхст, æрмæст стæм урс 
хæлттæ кæм фæзынд, ахæм сау хъуын. Уыцы сау уадздзæгтæ 
уадулты къуыбызтæй бынмæ æрмæст уадздзæгтæй цыдысты 
æфсæры къæдзы онг. Уым дæр роцъойæ бынаг былы ’хсæн 
галбындзы цæстыты хуызæнæй зынд дыууæ урсзиллаччы, се 
’хсæн сын цыма сау хъил æрсагъдæуыд, уый хуызæнæй зын- 
дис, былæй роцъойы цыргъмæ чи æрцыд, уыцы сау хъуын- 
цæджындз. Цæсты бынты дæр фындзы фæрстæй уадулы къуы- 
бызтыл къæмисæнты онг цыд сау хъуын-уадздзаг, уым, ома 
къæмисæнты цур уыцы уадздзаг баиу ис æрфгуыты пыхцыл 
хъуынтимæ, фындзы ’рдыгæй дæр баиу сты æрфгуытимæ, фын- 
дзы хъæлæй æрфгуыты ’хсæнты суанг сæры коса тенкамæ ссыд 
мыдадзгъуыз сæвджын хахх. Фындз уадулты ’хсæнæй зындис 
цæргæсы иу базыры хуызæн къæдз æмæ тæнæгæй. 
Цыбырдзырдæй, цыдæр сырдон æнгас уыдис ацы цæсгомæн 
æмæ дзы тынг фæтарстысты цæстыты дохтыр æмæ редактор. 
Æрбацæуæг сырдæнгасдзæсгом лæг дзæвгар алæууыд уыцы 
æнæдзургæ æмæ æнæзмæлгæйæ. Цыма сын йæ цæсгомы бирæ 
хуызтæ феныиы фадат лæвæрдта, уыйау алæууыд дзæвгар, 
стæй йæ пæлæзы тары йæ къух фæтъыста. Фелвæста дзы 
тымбыл тыхт газет æмæ хъуамæ размæ стыр къахдзæф акод- 
таид, фæлæ цыдæр ахъуыды кодта æмæ æрбадзырдта тынг 
мæллæг хъæлæсæй: 
— Хатыр, кæд уæ, мыййаг, бахъыгдардтон. 
— Ды дæр ма мæ цас фылдæр бахъыгдардзынæ? — сдзырд- 
та редактор, фæлæ цæмæн ахæм дзуапп радта, уый йæхæдæг 
дæр нæ бамбæрста... 
— Цæй, æз цæуон,— йæхиуыл схæцыд Азæ, фæлæ ног 
æрбацæуæг æрбауад æмæ йын йæ уæхскыл йæ æнгуылдзы 
уырзтæй æрхæцыд. 
— Ма ацу. Дæ хорзæхæй, чысыл фæлæуу. 
— Кæд дæ, мыййаг, исты сусæг ныхасаг ис мæнæ редактори- 
мæ (Азæ ацы хатт хорз редактор кæй нал загъта, уый тыххæй 
дзы фæбузныг ис редактор),— æфсæрмгъуызæй бакодта Азæ. 
— Сусæг дзырддаг мæ ницы ис,— цыма йæ кæуын зынæй 

Царды фæлтæртæ 
263 
уромы, ахæм хъæлæсæй дзуры лæг.— Ноггоры хъæуæй ардæм 
тындзгæ уадæй фæцыдтæн. Махмæ дын ардыгæй газетгæ-йедгæ 
афтæ тагъд кæм хæццæ кæнынц, фæлæ нæ хъæуккаг лæгтпу, мæ 
тæккæ сыхаг ам кусы, райсом мæм талынгæй фæдзырдта телефо- 
нæй, рæхджы, дам, хæццæ кæн. Цы уыдзæн, зæгьын, раппæрс- 
тон мæхи. Хæдзармæ сæм бацыдтæн. Мæ къухы мын мæнæ ацы 
газет фæсагъта. Æз æй бакастæн æмæ... Кæугæ фæцыдтæн уыр- 
дыгæй ардæм, — ныр æцæгæй суынгæг ис йæ зæрдæ... 
— Дæ хорзæхæй, хорз лæг, дæхи æрсабыр кæн,— Азæ- 
йæн дæр лæджы кæуынмæ йæ зæрдæ суынгæг ис. Сыстад йæ 
бынатæй. Лæджы фæсонтыл йæ цонг æрбатыхта æмæ йæм 
хорз лæджы номæй ахæм хъарм, ахæм узæлгæ хъæлæсæй 
бадзырдта, æмæ йæм редактор бахæлæг кодта. Уыцы сырд- 
дзæсгом лæгмæ редактор бахæлæг кодта, хорз лæджы комæй 
йæм кæй бадзырдта, уый тыххæй. 
«Уæдæ мæнмæ дæр уыцы номæй куы æрбадзырдта,— 
йæхинымæры дзуры редактор.— Мæнмæ дæр уыцы хорзы 
номæй куы дзырдта æмæ уæд йæ хъæлæс уыцы ихфæдзæл- 
тæй зæрдæйы онг куы ныхст, уæд ацы лæгмæ куыд æхцон 
дзырдæй дзуры?» 
— Мæнæ мын ацы æнæхайыры газет мæ рагон хъизæмæрт- 
тæ иууылдæр сног кодта æмæ ма бадгæ дæр куыд æркæнон? — 
кæуынхъæлæсæй сдзырдта лæг æмæ газет оаппæрста столмæ. 
— Æмæ дзы ахæмæй цы ис? — цыма йын газет йæ къухтæ 
куы басудза, уымæй тарст, уый æвнæлд æм бакодта Азæ. 
— Æз Екъо дæн, деддæ уæ фельетоны цы Екъойы кой ис, 
æз уый дæн... 
— Кæсыс, Азæ,— Екъойы цæссыгты йæхицæн цыдæр ныф- 
сы æфтиаг ауыдта редактор æмæ уыцы циндзастæй фæзылд 
цæстыты дохтырмæ.— Уыцы цъаммары цъаммар митæй Екъо- 
йæн йæ зæрдæ уæззау рыстæй риссы, нæлгоймаджы уæззау 
цæссыгтæ йын чи кæлын кæны, ахæм уæззау рыстæй риссы 
уыцы цæстфæлдахæджы цъаммар митæй йæ зæрдæ, ды та 
мæм лæбургæ æрбакодтай, ды та мын мæ дзæбæх фельетон- 
тæй фыссæджы бафхæрын домыс. Газетæн йæ хæс у, цæмæй 
ахæм цæстфæлдахджыты цъаммар митæ хурмæ кала, цæмæй 
мæнæ Екъойы хуызæн Хуыцауы сконд лæгтæн сæ амонд ис- 
кæй цъаммар митæй кæнгæ мауал уа... 
— Фæлæуу-ма, хорз лæг, — редактор куы нал æмæ куы 
нал æнцад йæ дзурынæй, уæд æм уыцы иу къахдзæф бакодта 
Екъо. Бакъахдзæф æм кодта æмæ Азæйы хорз редакторау йæ 
зæрдæйы риссагдæр ныхæстæй чи фæныхст, ахæм хорз лæ- 
джы номæй йæм бадзырдта. — Æз дæм комкоммæ дæр, ды 
цъаммар кæй хоныс, уыцы Хуыцауы сконд лæппуйы тыххæй 
куы æрбацыдтæн. Мæнæн мæ амонд цы кæнинаг уыд, уый 
раджы бацис, уый агурыны мæт мæ нал ис. Æз ма кæд мæнæ 

264 
Къæбысты Зауыр 
сымах хуызæн адæймæгты цур æрлæууын æмæ семæ дзуры- 
нæн бæззын, уæд уый, ды цъаммар кæй хоныс, уыцы лæп- 
пуйы фæрцы дæн, науæд ма мæ амонд агурыныл дæн? Уый 
афтæ раджы уыдис, æмæ уæд дæ «цъаммар» гуырд нæ, фæлæ 
йæ фыдæн бинонтæ дæр нæма уыдаид. Мæнæ ма æркæс... 
сымах ыл уæ газеты тугтæ цы Дзерассæйы тыххæй мысут, 
уымæ ма мæнæ æркæс! — лæг та йæ къух йæ пæлæзы мидæ- 
гæй фæтъыста æмæ дзы фелвæста ныр та æндæр газет. Ра- 
фæлдæхта йæ æмæ дзы иу къаммæ ацамыдта: — Мæнæ уын 
уыцы Дзерассæ йæ хъæбултæ æмæ уыдон хъæбултимæ. Æр- 
кæс-ма, мæнæ йæ хъæбулты хъæбултæ дæ «цъаммарæй» стыр- 
дæртæ несты?!. 
— Ницыуал æмбарын! — йæ бандоныл хауæгау æркодта 
редактор æмæ йæ сæрмæ дыууæ къухæй фæлæбурдта. 
— Саубон мыл никуы ныккодта,— къаммæ лыстæг кæсы, аф- 
тæмæй дзуры Азæ. — Ай мæнæ зæронд ус куы у, уæд дзы ахæм 
æбуалгь ныхæстæ æрымысын кæй судзинаг цæст бауарзта? 
— Хæлæг, мæ дзæбæх хо, хæлæг,— йæ æнгуылдзы уырз- 
тæй та бавнæлдта Екъо Азæйы уæхскмæ.— Зæххыл хæлæгæй 
уæззаудæр æнкъарæн нæй æмæ уыцы æнкъарæнæй чидæр 
фæныхылдта Сосланы хуызæн Хуыцауы сконд сывæллоны сонт 
удмæ. Хæлæг та ахæм хъæстæ, ахæм марг у... Æз мæхæдæг 
дæр хæлæджы азарæй басыгътæн, науæд мæнæ ацы уды хуы- 
зæн хъæбултæ ныр мæн хъуамæ уаиккой. Уыдон цур Дзерас- 
сæйы фарсмæ мæнæ ацы Хуыцауы сконд лæджы бæсты хъуа- 
мæ бадид мæнæ уæ цуры быдыргъы хуызæнау чи лæууы, уыцы 
æнамонд Екъо. Фæлæ кæйдæр... Кæйдæр цы? Нæ рухс амондмæ 
нын чи бахæлæг кодта, ахæм фыдзæрдæ адæймаг. Махæн рухс 
амонд уыдаид, уымæ чи бахæлæг кодта æмæ мах æнамонддзи- 
надæй йæхи самондджын кæнынмæ чи хъавыд, уыцы фыд- 
зæрдæ сылбирæгъ. Уæддæр ма Хуыцау мæ хуызæн æнамондты 
амондæн рафæлдыста Сосланы хуызæн хæларзæрдæ адæймæгтæ 
дæр æмæ... Æниу Дзерассæ, кæддæр мæхи кæмæй рæвдыдтон, 
уыцы Дзерассæ амондджын у. Мæнæ мæм ацы къам дæр йæхæ- 
дæг æрæрвыста. Æз ма Сосланы фæрцы мæ зондмæ куы æрцыд- 
тæн, уæд æй æрцагуырдтон. Сæхимæ мæ хонынц. Йæ лæг, йæ 
сывæллæттæ дæр мæм æрвитынц, рацу, дам, махмæ. Зонынц... 
иунæгæй æнамондæй кæй цæрын, уый зонынц æмæ мæ сæхимæ 
хонынц, фæлæ æз нæ цæуын. Искæй хъарм царды мæн азымæй 
цæйнæфæлтау уазал къæм бахауа, фæлтау æз æнамондæй иунæ- 
гæй цæрдзынæн, уыдон та мæм фыстæджытæ æмæ мæнæ ахæм 
хорз хабæрттæ куы æрвитой, уæд мын уый амонды фаг у. 
Екъо, мæгуыр, йæ зæрдæйы хæрæмттæ къуыбар цæссыг- 
тимæ лæмæрста. Редактор мæстæй сыгъд. Хатт-иу телефоны 
хæтæлмæ мæсты æвнæлд фæкодта, фæлæ та-иу æй фæуагъта. 
— Мæхæдæг æй кæдæмдæр арвыстон райсом раджы... 

Царды фæлтæртсе 
265 
Уыцы цъаммары мæхæдæг арвыстон æмæ та мæ фырмæстæй 
æрбайрох вæййы. 
Екъо, мæгуыр, йæ зæрдæйы хæрæмттæ йæ цæссыгтимæ 
куы ныллæмæрста, уæд ын фенцондæр ис, йæ уды хъизæмар 
æрысыст æмæ сыстад йæ бадæнæй. Дыууæ газеты дæр иумæ 
батыхта, йæ пæлæзы тары сæ нывæрдта æмæ афтæ зæгъы: 
— Ацы газет мын Дзерассæ æрæрвыста. Хорз бинонтæ 
кæй сты, сыхæгты уарзон адæм кæй сты, уый тыххæй сæ 
газеты куы рауагътой, уæд мæм æй æрæрвыста. Мæ иунæ- 
джы цардæй куы сфæлмæцын (мæ ныййарджытæ æртæ азы 
размæ амардысты), уæд сæм бирæ фæкæсын. Кæмдæр амонд- 
джын бинонтæ кæй ис... Адæмы хæлæг нæ уыдис, зæгъгæ, 
уæд мæнмæ цы амонд æнхъæлмæ каст, уый мæн нæ бацис 
адæймаджы хæлæджы азарæй, фæлæ æндæр чидæр уыцы 
амондæй кæй самондджын ис, уый фæуынын ацы къамы æмæ 
та мæ зæрдæйы рыст æрнымæг вæййы. Ныр уæ газет дæр 
нывæрдзынæн. Мæ сыгъд амонды рисæй-иу мæ зæрдæ куы 
срисса, уæд-иу райсдзынæн уæ газет,— къухæй ацамыдта ре- 
дактормæ.— Райсдзынæн-иу уæ газет. Æркæсдзынæн-иу æм 
æмæ, адæмы хæлæг ма, мæнæй дарддæр, кæйдæрты дæр, 
мæнау, сæнамонд кæныныл зæрдиагæй кæй кусы, уыцы хъуы- 
дыйæ-иу мæ уд æрчырыстон уыдзæн... 
— Адæймаджы хæлæджы азарæй чидæр хъизæмар кæй 
кæны, уый-иу дын зæрдæйы сабырдзинад æрхæсдзæн? — дис- 
гъуызæй йæ афарста Азæ. 
— Кæйдæр хъизæмар та мын цæй зæрдæйы сабырдзинад 
æрхæсдзæн, дæ низтæ бахæрон? — æфсæрмы худт бакодта 
Екъо. — Искæй хъизæмар удæнцой кæмæн хæссы, уыдон сæ- 
хæдæг Хуыцауæй дæр æмæ адæмæй дæр æлгъыст сты æмæ 
ноджы дæр æлгъыст фæуæнт, фæлæ мæхи уды хъизæмарæй, 
мæхи уды æнамонддзинадыл сагъæсæй-иу куы сфæлмæцон, 
уæд-иу æм æркæсдзынæн æмæ-иу искæй мастыл бамаст кæ- 
нынæй мæхи мæстытæ кæд айрох уаиккой... 
— Кæсыс, хорз редактор,— Азæ æлхынцъ æрфыгæй ба- 
каст редактормæ æмæ сдзырдта.— Адæм куыд арф æмæ куыд 
рæсугъд хъуыды кæнынц, уый федтай æмæ фехъуыстай, хорз 
редактор? Ахæм уд хъуамæ тæлфа алы адæймаджы хуылфы 
дæр. Уæд нын цæрын æнцондæр уыдзæн... 
Екъо фидар къахдзæфтæй ахызт æддæмæ... 
Азæ ма иу каст бакодта редактормæ. Хорз редактор но- 
мæй ма йæм куыд бадзырдтаид, ахæм цæстæй ма йæм иу каст 
бакодта, стæй уый дæр ахызт... 
Уыцы бон ма телефонæй цалдæр уайдзæфы сæмбæлд «хорз 
редакторыл». Уайдзæф ын бакодтой фысджытæй чидæртæ æмæ 
нывгæнджытæн та сæ фылдæр. Йæ бон нал уыд уыцы уай- 
дзæфтæм хъусын æмæ дуар сæхгæдта, афардæг ис сæхимæ. 

266 
Къæбысты Зауыр 
Фæлæ йæ уым дæр нæ ныууагътой æмæ Леуахийæн уыцы 
фарсмæ, нывгæнджыты æрмадзтæ кæм сты, уырдæм аппæрста 
йæхи. Телефонæй фылдæр уайдзæфтæ уырдыгæй иста æмæ 
сæм ацыд, уадз æмæ йын цæстæй цæстмæ алывыд фæкалой. 
* * * 
Сослан райсомæй дæр зыдта, уыцы бон сæм чидæр уазæг- 
уаты кæй æрбацæудзæн, уый. Зыдта йæ. Стæй бынтон хуы- 
мæтæджы хъуыддаджы тыххæй кæй нæ уыдзæн, уый дæр зыдта 
æмæ афæнд кодта, бынтондæр скъоламæ ма ацæуон, зæгъгæ, 
фæлæ, цафон æрбацæудзæн, уый нæ зыдта æмæ уал ацыд. 
Ныр сæхимæ кæй ис уазæг, уый скъолайы базыдта æмæ 
ма сын иу урок уыд, фæлæ дзы йæхи ракуырдта. Нинæ иунæ- 
гæй ис хæдзары. Уазæгимæ йын зын уыдзæн дзурын æмæ 
ратындзыдта. 
Сæ дуармæ лæууыд машинæ. Сослан æм бакæстытæ кодта, 
стæй ахызти хæдзармæ. Кæрты дуарæй куы фæмидæгæй ис, уæд 
фæлæууыд. Бакæсон, зæгьгæ, чысыл байхъусон, æндæра мидæ- 
гæй цы ныхас, цы хъæлæба хъуысы. Тыргъы æрлæууыд æмæ 
уырдыгæй хъусы мидæмæ. Хъусы æмæ йæ зæрдæ бамæгуыр ис. 
— Кæмæн цы кæны уыцы сидзæр сывæллон, йæ тæри- 
гъæд ын бахæрой? — кæуын хъæлæсæй дзырдта Нинæ. 
— Сывæллон æй цæмæн хоныс? — фæрсы нæлгоймаджы 
хъæлæс. — Адæм дзы цытæ дзурынц, уымæй бæрæг у, бын- 
тон сывæллон кæй нал у. 
— Сывæллон у, æви нæу, уымæн ма дæ хуыздæр æвди- 
сæн цы хъæуы, хорз лæг? Нырма астæуккаг скъола нæ фæ- 
цис каст æмæ уæдæ зæрондæй ахуыр кæны скъолайы? — йæ 
хъæлæс ризы, мæгуыр, Нинæйæн. 
— Чи зоны, æрæгмæ бацыд фыццаг къласмæ, науæд ис- 
куыты йæ бынаты аззæдтытæ кодта,— къахæджы фæрстытæ 
кæй кæны, уый зынд лæджы хъæлæсы уагыл. 
— Æрæгмæ нæ, фæлæ йæ афонæй иу афæдз раздæр 6а- 
цъщ,— тыхстæй дзуры Нинæ.— Сабийæ дæр тынг рæзæн уыдис. 
Йе ’мкарæнтæй стырдæр уыдис æмæ йæ барвыстон иу аз раз- 
дæр. Исгæ дæр мын æй нæ кодтой. Йæ бынаты та... Фыццаг 
къласæй фæстæмæ иууыл иттæг хорз бæрæггæнæнтæ исы. 
— Мæхæдæг æй куы фенин. Цымæ æрæгмæ æрбацæу- 
дзæн? — лæгæн йæ хъæлæсæй бæрæг уыд, зынæй кæй улæ- 
фы, уый æмæ Сосланæн йæ хъусы æрбадзырдæуыд: «Йæ улæ- 
фæнтæ йын басгар». 
Ныр лæппуйы нал фæндыд æддейæ хъусын æмæ... 
Уазæгыл уыдис милицæйы кусæджы уæлæдарæс. Сослан 
куы бахызт мидæмæ, уæд æм уыцы бæстæтты ныккаст, стæй 
бафарста Нинæйы: 

Царды фæлтæртсе 
267 
— Уый у дæ Сослан? 
— Уый у. 
— Уæдæ æгас цу, хорз лæг,— йæ бандоныл разылд Сосла- 
ны ’рдæм æмæ йæм йæ къух бадардта. 
— Дæ бон хорз,— йæ къух ын райста Сослан дæр. 
— Чидæр дыл тугтæ фæмысыд, тугтæ сыл ныууара мæ 
тæригъæдæй,— кæуæгау скодта Нинæ æмæ ма цыдæр хъуамæ 
загътаид, фæлæ йæ Сослан фæурæдта: 
— Зонын æй, Нинæ. Тыхсгæ ма кæн? 
— Цæмæй йæ зоныс? — дыууæ дæр æй æмфарст акодтой 
дисгьуызæй. 
— Зонын æй,— йæ мидбылты уæлæнгай худт бакодта Сос- 
лан æмæ ма йæ ныхасмæ бафтыдта: — Афтæ куы нæ уаид, 
уæд ма нæм хицауадæй ахæм лæг кæд цыдис? 
— О, æмæ дæ чингуытæ нывæр. Мæнæ ам нæ цуры абад. 
Мæныл иттæг не ’ууæнды. Дæхи фенын æй фæнды. 
— Фенæд мæ, æз дæр æй фендзынæн, фæлæ мæнæ мидæ- 
мæ рахизæд,— сдзырдта лæппу æмæ бахызт йæ кусæн уатмæ. 
— Мæнæ ам аныхас кæнут,— Нинæ афтæ æнхъæлдта, 
зæгъгæ, мæнæй æфсæрмы кæны æмæ йæ мидæмæ уымæн 
хоны.— Æз уæ цы бахъыгдардзынæн? Кæд дзы исты азымаг 
ис, уæд уый тынгдæр мæнмæ хауы. Ды иу сау суари дæр куы 
никуы никæмæй райсыс. Æз ын æнæуый дæр фæдзырдтон, 
куыд у æмæ цы у, уыдæттæ. 
— Уый дæр зонын, Нинæ, фæлæ йæ уæддæр ардæм хъæуы 
цæуын æмæ йæ рауадз,— фидарæй загъта лæппу æмæ бахызт 
мидæмæ, йæ фæдыл дуар нæ рахгæдта, афтæмæй. 
— Ахиз, мæ хур. Кæд уæ истæмæн бахъæуон, уæд æз 
дæр ам уыдзынæн,— йæхи бакъултæ кодта Нинæ. 
Сосланы уат уыдис къаннæг хатæн. Уыдис дзы иу сын- 
тæг, иу та хъæдын сынтæг. Йæ уæлæ гобан æвæрд, гобаныл 
та рæсугъд хъулон хъæццул тыд. Стъол, дыууæ бандоны, чин- 
гуытæ æвæрæн хиарæзт хуымæтæджы скъапгонд. 
— Дæ фыды хо мын алцы дæр фæдзырдта, — загъта мили- 
цæйы кусæг, стæй бандæттæй иу стъолы фарсмæ байста æмæ 
йыл æрбадтис. — Фæдзырдта мын алцы дæр, фæлæ ма дæхи 
дзыхæй дæр куы фехъусин хъуыддæгтæ, уый мæ фæнды. Цы 
аразыс, куыд хос кæныс адæмæн, цавæр низтæн хос кæныс 
æмæ æхца цас исыс хосгæнæггаг, стæй цал адæймагæн схос 
кодтай æмæ... Цас сæ райстаис, уый иумæ бахынцдзыстæм, 
фæлæ уал мын иннæ фарстытæн лыстæггай ратт дзуапп. 
Сослан фæрсаггæрон лæууыд уыцы æмраст лæудæй æмæ 
дуары ’рдæм каст. Ахæм кастæй каст, цыма дзы чидæр æнæ- 
зонгæ лæууыд æмæ йын йæ бакаст бæрæг кодта. 
— Мæ фарстытæ дæм нæ фехъуыстысты, лæипу? — куы 
ницы дзырдта, уæд та йæ афарста милицæйы кусæг. 

268 
Къæбысты Зауыр 
— Фехъуыстон дæ, Сослан, фæлæ уал чысыл багæдзæ 
кæн,—дуары ’рдæм уыцы æдзынæг кæсгæйæ сдзырдта Сослан 
æмæ уазæг фæдисау ис, мæ ном мын кæцæй базыдта, зæгъгæ. 
— Кæцæй мын зоныс мæ ном? — бафарста йæ. 
— Загъта мын æй, — йæ касты уаг нæ фæивта, афтæмæй 
загъта фысым. 
— Чи дын æй загъта? — афарста та йæ уазæг. 
— Дæ мад мын æй загъта. 
Уазæг рамæсты. Æвæццæгæн, ын скъолайы исчи загъта, 
æз сæм кæй æрбацыдтæн, уый, стæй мæ ном дæр, æмæ ныр 
хынджылæг кæны. 
— Лæппу,— фæкодта уый,— дæумæ кæд хынджылæг кæнын 
тынг цæуы, уæд дæхи мад æмæ дæ фыдæй хынджылæг кæн. Æз 
дæ хуызæн хъуымызбылтæн мæхицæй дæр æмæ мæ мады рухс 
цæсгомæй дæр хынджылæг кæныны бар никуы ратдзынæн. 
— Мæсты ма кæн, Сослан,— йæ мидбылты бахудтис Сос- 
лан,— дæ мады рухс цæсгом ныртæккæ мæ разы, мæ разы 
нæ, фæлæ уæртæ дуаргæрон лæууы дæуæй исты бæрæг фехъу- 
сын æнхъæлæй, ды та мæсты кæныс. 
Уазæг Сослан мæсты гæпп фæкодта. Ноджы мæ, зæгъгæ, 
ахæм хуызы хынджылæг кæныс,— хъуамæ тымбыл къухæй 
лæппуйы былтæ фæцæф кодтаид, фæлæ йæ цыдæр фæурæд- 
та, цыдæр ыл цыма фæстæмæ фæхæцыд, афтæ йæм фæкаст 
æмæ æрбадтис фæстæмæ. Банхъæлмæ уал æм кæсон, зæгъгæ. 
Цæвын мыи никуыдæм аирвæздзæн, фæлæ уал æм бакæсон,— 
ахæм æфсонæй æрбадтис æмæ хъуамæ исты сдзырдтаид, фæлæ 
йæ Сослан афарста. 
— Дæ мад раджы амардис? Йе ддаг бакастæй ма истытæ 
лæууы дæ зæрдыл? Æз æй дзæбæх уынын. Радзурдзынæн 
дын йе ’ддаг бакасты хуыз, цæмæй мыл баууæндай. 
— Дзур, хорз дзы лæууы алцы дæр мæ зæрдыл. 
— Йæ уæлæ ис æдгуыр сау зæлдаг къаба, хауджын стыр 
кæлмæрзæн, уый дæр сау. Йæ дзабыртæ мæм къабайæ нæ 
зынынц... 
«Йæ къаба æцæг даргъ уыдис, табæты суанг йæ дзабыр- 
тæ дæр æмбæрзт уыдысты уыцы сау зæлдаг къабайæ»,— ахъуы- 
ды кодта уазæг. 
— Йæ галиу æрфыджы сæрмæ сæры хъуынтæй иу чысыл 
дæстæг у урс, иннæ иууылдæр сау. Йæ рахиз уадулыл æртæ- 
тигъон сау стъæлф. Йæ раззагуæллаг дæндæгтæй иу у хауд... 
Йæ ном... Еленæ, хъæуы йæ Ела хуыдтой, ды та йæм Джич- 
чи номæй дзырдтай... 
— Сослан,— йæ цæстытæ доны разылдта, уазæг Сослан,— 
уый мын æцæгæй мæ мады хуызтæ дзурыс æмæ... Æцæг æй 
уыныс? — тынг цымыдисæй йæ бафарста. 
— Уыцы фыдбойнаджы риуы низæй, дам, нæма фервæз- 

Царды фæлтæртæ 
269 
тæ? Æвæццæгæн, дын астмæ ис? — дзуаппы бæсты йæ ба- 
фарста Сослан. 
— Йæхæдæг дæр, мæгуыр, тынг тыхстис астмæйæ, — кæ- 
уын хъæлæсæй сдзырдта уазæг Сослан æмæ бахатыд фысым 
Сосланмæ: — Кæд исты гæнæн ис, уæд мын æй мæ цæстæн иу 
уынд фæкæнын кæ. 
— Уый гæнæн нæй,— фидарæй загъта фысым Сослан. 
— Иугæр афтæ у, уæд ын зæгъ, нырма дæр, зæгъ, афтæ 
фыдæбон кæнын уыцы фыдæбоиы астмæйæ. Мæнæ, зæгъ, уыцы 
сурдымæны фæрцы цæрын,— йæ дзыппæй беротек фелвæста... 
— Йæ амæлæты размæ дын цы фæдзæхста, уыдонæй цы 
нæ сæххæст кодтай? — цæхгæр æй афарста Сослан, фысым. 
— Нæ зонын, — йæ сæр æнкъусы, афтæмæй хъуыды кæны 
лæг, фæлæ, æвæццæгæн, ницы йæ зæрдыл лæууы... 
-Йæ сывæллæттæн иууыл фылдæр цавæр дзаума уарзта 
дæ мад? — цæмæй йын фенцондæр уа æрхъуыды кæнын, уый 
тыххæй та йæ афарста. 
— Сахат уарзта иууыл фылдæр. Цонджы сахат. 
— Æмæ дæуæн нæ уыд? 
— Æз рагæй дæр нæ уарзын цонджы сахат. Æнæуый дæр... 
Хæдæгай... — йæ сæрмæ дыууæ къухæй фæлæбурдта уазæг... 
— Цы? Исты æрымысыдтæ? 
— Æрымысыдтæн,— йæ сæр тынг нынкъуыста уазæг.— 
Йæ амæлæтæй иу мæйы размæ уыдтæн нæхимæ. Хъæуы цар- 
дыстæм. Куы цыдтæн, уæд йæ мидæггаг къабайы дзыппæй 
систа æхца. Мæ пенсийæ, дам, сæ фембырд кодтон æмæ, 
дам, дзы мæ номыл дæхицæн сахат балхæн. Нæ йын сæ ис- 
тон, фæлæ мын йæхицæй расомы кодта æмæ... 
— Балхæдтай дзы сахат? 
— Нæ балхæдтон,— тынг зынæй загъта уазæг.— Хæдзар- 
мæ куыддæр æрцыдтæн, афтæ мæм хистæр фæдзырдта. Бал- 
цæджы гæххæтт мæм радта æмæ мын загъта, цæмæй райсом 
тынг раджы ацæуон дæргъвæтин балцы, хъуыддаджы фæ- 
дыл. Куы æрыздæхтæн, уæд мæ мады уæлтæрхæг æрæййæф- 
тон. Æхца мын бахардз сты, стæй та мæ... 
— Дæ мад куы амард, уæдæй фæстæмæ йæ искуы фыны 
федтай? — йæ дзырд ын фескъуыдта фысым Сослан. 
— Никуы йæ федтон æмæ мын уый зын у. Иннæ бинон- 
тæй йæ алчи дæр фены, æз та нæ... 
— Уыцы сахат уын уе ’хсæн бастдзинады хид уыдаид. 
Кæй йæ нæ балхæдтай, йæ дзырд ын кæй нæ сæххæст код- 
тай, уый тыххæй уыцы бастдзинад нæй уе ’хсæн æмæ йæ 
уымæн нæ уыныс... 
— Æмæ...— лæгъстæгъуыз кастæй йæм бакаст уазæг. 
— Балхæн сахат... Йæхи æхцайæ æлхæд куы уыдаид, 
уæд дæ уый дæр нæ хъуыд, фæлæ ныр, сахат куы балхæнай, 
уæд рухскæнинæгтимæ бацу йæ уæлмæрдмæ... 

270 
Къæбысты Зауыр 
Сослан нырмæ уыцы æнæзмæлгæйæ лæууыд фæрсаггæ- 
рон æмæ комкоммæ каст дуары ’рдæм. Ныр цыдæр фæллад- 
гъуызæй ныуулæфыд... Цыма уæззау куысты фæстæ æрулæ- 
фыд, уыйау арф ныуулæфыд æмæ сынтæджы чъилыл хауæ- 
гау æркодта. Уазæг Сослан бамбæрста, йæ мады уд-сурæт 
нырмæ кæм лæууыд, фысым Сослан æм кæдæм каст, уым 
кæй нал ис. Ныр æй исты зæгьын хъуыд, фæлæ, цы зæгъа, 
уый нæ зыдта. Ахæм ныхæстæ йын чи фæкодта, уымæн ма 
куыд зæгъа, цæмæн æрбацыд æмæ дзы цы домы, уый? Ахæм 
ныхæсты... йæ мадæй йын ахæм ныхæстæ кæй фæкодта, уый 
тыххæй йын йæхæдæг бæргæ раттид æхца, фæлæ йын куыд 
ской кæна?.. Уæддæр æй исты зæгъын хъуыд. Уæдæ кæдмæ 
афтæ баддзæн? Хъуыд æй цыдæр бакæнын æмæ... 
— Сослан, ныххатыр мын кæн... Цы хъуыддаджы фæ- 
дыл дæм æрбацыдтæн, уый кой нал кæнын. Кæд ма дæ... 
Æрмæст... Цыбыр дзырдæй, адæмы хæлæг кæддæриддæр дæ 
фæдыл зилдзæн, æмæ дæ ме ’ххуыс кæм бахъæуа, уым-иу 
мын хъусын кæн. Ныр та уал хорзæй баззай. — Сыстад, фæлæ 
йын фысым къухæй ацамыдта, бадгæ уал кæн, зæгъгæ. 
— Цæуын афон мын у. Ницæмæйуал дæ фæрсын,— йæ 
дзыппæй систа, сурдымæн кæй хуыдта, уый æмæ дзы зæрди- 
аг улæфт скодта. Иу чысыл рæстæг алæууыд æнæулæфгæйæ, 
стæй скъуыдтæ уагъдæй рауагъта уæлдæф. 
— Нырма дын цæугæйæ нæу,— загъта фысым Сослан æмæ 
уый дæр сыстад. Уазæг афтæ æнхъæлдта, зæгъгæ, мæ фынгыл 
абадыны тыххæй уромы, фæлæ фысым балæууыд йæ размæ. 
— Дæ мад мын тынг балæгъстæ кодта æмæ йын йæ куыр- 
диат хъуамæ сæххæст кæнон, — загъта Сослан æмæ бандон 
хъæдын сынтæджы раз æрæвæрдта. 
— Цы дын загьта мæ мад? — дисгъуызæй йæ афарста уазæг. 
— Мæхæдæг, дам, бирæ фæхъизæмар кодтон астмæйæ, 
мæ фыртмæ, дам, фыддæр уый тыххæй æхсайы мæ уд æмæ, 
дам, кæд дæ бон исты у, уæд æй фервæзын кæн... 
— Æмæ... — цыдæр тасы стыртæ аисты йæ цæстытæ, мæ- 
гуыр, уазæг Сосланæн. 
— Мæнæ ам æрхуысс æмæ дæ сæхджытæ рафтау, дæ риу 
айгом кæн, æрмæст... Мæ армы æвнæлд дын куы фæрисса, 
уæд-иу дæхи бауром. Уый уыдзæн æрмæст иу цæсты фæ- 
ныкъуылдмæ... 
Уыцы фæрæхуысты фæстæ уазæг йæ ризынæй куы æрса- 
быр ис, уæд уыцы æнцонæй схуыфыд. Уыцы уæлæнгай схуыф- 
тæй улæфæнтæй лæгъдзыг тымбылкъæгæй схауд æмæ... Аст- 
мæйæ куы фæрынчын ис, уæдæй фæстæмæ ма фыццаг хатт 
сулæфыд афтæ æнцон æмæ æхцонæй... 
— Ацы æхцон сулæфтытыххæй дын, Сослан... — йæ дзып- 
мæ нывнæлдта, фæлæ йын фысым бавнæлдта йæ къухмæ. 

Царды фæлтæртæ 
271 
— Æз æхцайы тыххæй никуы никæмæн бацыдтæн хæрзи- 
уæджы. Чи мыл хъаст кæны, уыдонæн дæр-иу афтæ зæгьут. 
Чидæртæ дзы дæлæ мæ фыды хойæн... Хæрзиуæгон хъуыд- 
даг кæмæн саразын, уый мын чысыл исты лæггад куы нæ 
бакæны, уæд сын зын вæййы æмæ сæ уымæй дæр æфсæрмы 
фæкæнын, уый тыххæй чысыл хуынтæ... 
* * * 
Милицæйы хистæры раз фырцинæй дзурынмæ дæр нал 
арæхст Сослан. 
* * * 
Арфæйы ныхæстæ æмæ карз уайдзæфтæй телефоны хæ- 
тæл цы ныффæрæзта уыцы бон (нывгæнджыты цæстæй-цæстмæ 
уайдзæфтæн нæ бафæрæзта æмæ лидзæг фæцис). Ноджы куыд- 
фæстагмæ хъуыддаг хицауадмæ дæр байхъуыст. Уырдыгæй 
дæр ныр цалдæр хатты фæдзырдтой æмæ... Æндæрты уай- 
дзæфтæн фидар лæууыд «хорз редактор», мæлдзыджы фæхæс- 
тæй тынгдæр ын нæ рыстысты, фæлæ... Хицауадæй фыццаг 
уайдзæф нырма дæлдæр кæмæйдæр æрбайхъуыст æмæ уæд, 
мæгуыр, редакторæн йæ уæнгтæ тынг уæззау рызтæй ныр- 
рызтысты. Нырмæ йæ хъуыдыйы нæ уыд, ахæм хабар хица- 
уады онг дæр бахæццæ уыдзæн, æмæ уыдон дæр афтæ сыз- 
мæлдзысты, уый æнхъæл нæ уыд æмæ ныфсджынæй дзу- 
апп лæвæрдтауайдзæфгæнджытæн, фæлæ... 
Иу рæстæджы та дуар æрбахостæуыд æмæ редакторæн 
йæ цæстытæ адынджыртæ сты. Хъуамæ стъолы фæстæ ам- 
бæхстаид, фæлæ... Æнæхайыр фесты, дуар ма хойгæ та цæ- 
мæн æрбакæнынц? Адæм дуар уый тыххæй æрбахойынц, 
цæмæй, мидæгæй дзы чи ис, уый базона, агурæг æй кæй ис, 
уый. Базона йæ æмæ йæ кæд уазæджы æрбацыд фæнда, уæд 
æм адзурдзæн, рахиз мидæмæ, науæд та æндæр исты. Ахæм 
дзурæг куы нæ фæуа мидæгæй, уæд дуар хойæг хъуамæ бам- 
бара, мидæгæй кæй ничи ис, кæд дзы ничи ис, уæд та йæ 
уазæджы æрбацыд кæй нæ фæнды. Уый хъуамæ бамбара 
æмæ аздæха. Адон та, дуар иу-дыууæ къуырццы æрбакæн 
æмæ стæй дæ сæр æрбадар! 
Ныр дæр та афтæ. Дуар æрбакъуырцц кодта чидæр. 
Æфсоны къуырцц æй æрбакодта æмæ, цалынмæ редактор, 
йæхи кæм амбæхса, науæд та, амбæхса йæхи, æви ма амбæх- 
са, цалынмæ уыдæттыл хъуыды кодта... Уæдмæ та йæ чи 
уагъта! Кæй ранымадтам, уыдонæй æрдæгыл дæр нæма ахъуы- 
ды кодта, афтæ дуар æрбайгом æмæ... Нырмæ ма иугæйттæй 
цыдысты æмæ сын уæддæр фæрæзта, фæлæ ныр гом дуарæй 
уыйбæрц сылгоймæгтæ æрбазынд æмæ лæгæн, мæгуыр, йæ 

272 
Къæбысты Зауыр 
сæрыхъуынтæ хæрдмæ уыцы æмраст алæууыдысты. Усты- 
тæ... Зианы цурмæ ма мæрддзыгой фæцæуынц сылгоймæгтæ 
афтæ къордтæ-чыртæй... Æрбараст сты... стæй иууыл кæд 
уыдысты сывæрджын устытæ. 
— Лæппуты мæдтæ цы бауат рæхджы, ахæм хæрзиуæг уын 
бауарзæд Мады Майрæмы цæст! — цæмæ йæм цæуынц, уый йæ 
тарст хъуыдыйæ хатыдта æмæ сын сæ зæрдæты карз фыдæх 
исты ныхасæй куы æрфæлмæн кæнид, уый йæ фæндыд. 
— Нæ лæппутыл нын нæ хуылфытæм тугтæ фæкалдтай 
æмæ ма Мады Майрæммæ дæр цы цæсгомæй бадзурæм, нæ 
лæппуты дæр æмæ нын нæхи тæригъæд дæр фæхæссай?! — 
фæкодта, разæй чи цыд, уыцы фидæрттæконд сылгоймаг æмæ 
газет лыстæг скъуыдтæй бакалдта редакторы размæ. Уый куы 
ауыдтой, уæд иннæтæ дæр райдыдтой калын газеты скъуыдтæ 
редакторы размæ æмæ дзы æнæхъæн рæдзагъд стымбыл ис. 
— Цы хабар у, адæ дзæбæх хотæ, цы азымджын фæдæн 
уæ разы, уый мын куы нæма загътат, уæд мын мæ цæсгомыл 
цы цæвут уæ къухсæрфæнтæ? — уæддæр ма сæ исты сайæн- 
хъазæн ныхасæй басæттыныл бæргæ фæлвары, фæлæ... 
— Ныртæккæ æгас дунейы æндæр куы ницы дзырд ис, 
мацы уæ загъдæуа! — ноджы та дзуры уыцы фидæрттæконд 
сылгоймаг. — Адæм сæ хосгæнджыты, мæнæ æндæр æвзæг- 
тыл экстрасенстæ кæй хонынц, уыдоны алы ран сæ къухты 
уырзтыл хæссынц. Махмæ дæр кæдæй уæдæй, Хуыцау у æви 
цы зæдтыуæлейæ абадинагу... Кæдæйуæдæй махмæ дæр сæ 
дзæбæх цæстæй ракастысты. Радтой нын иу Хуыцауы сконд 
сывæллон. Нырма сывæллон у, уæдæ цы у, æмæ йæ сымах 
йæ гуырдзы хъуамæ ныххурх кæнат, адæмы тæригъæд фæ- 
хæссат! Акæс-ма мæнæ ацы зæдæнгас сылгоймæгтæм, — йæ 
къух дардыл ахаста уыцы ус. — Адон иууылдæр нырмæ уыдыс- 
ты æнæзæнæг. Нырмæ мадтæ куы суиккой, уый мондагæй нæ 
зæрдæтæ цъæх арт уагътой. Мæиæ нæм нæ хорз сыхæгтæ 
быны цагъд скæнынмæ куы æрбалæбурдтой æрдзæтæ æмæ сæ- 
дæтæй, уæд йæ хæдзарæй хæстон кæмæн рацыд, уыцы мад- 
тæм мах тæхуды кодтам... Мæ фыдзæрдæйæн дæр йæ хъæбул 
искæй, уæлдайдæр та знаджы къухæй макуы амæлæд, фæлæ 
Ирыстоны сæрыл тохы сæ хъæбултæ цы ирон мæдтæн мардысты, 
уыдонмæ махæй алчи дæр тæхуды кодта. Ныр нын нæ тæ- 
ригъæд Хуыцау айста, нæ лæгъстæ йæм фехъуыст æмæ нын 
рарвыста уый хуызæн Хуыцауы сконд сывæллон. Ныр уый 
къух махæй алкæмæн дæр фæхорз ис æмæ уый руаджы рæх- 
джы хъуамæ мадтæ бауæм. Рæхджы уый руаджы мах дæр 
Ирыстонæн цæрæццаг хъæбултæ, сом ма йæм исчи куы ’рба- 
лæбура, уæд йæ сæрыл тохы хъæбатыры мардæй чи амæла, 
ахæм фырттæ йын хъуамæ ныййарæм, фæлæ сымахтæн, æвæц- 
цæгæн, Ирыстоны хъысмæт дæр зæрдæсудзгæ нæу. Уæ фыр- 

Царды фæлтæртæ 
273 
хæлæгæй уæ нæ фæнды, Ирыстонæн ма мах дæр сомбоны хæс- 
тонтæ балæвар кæнæм, уый, æндæра нын нæ Мады Майрæмы 
радтинаг хъæбултыл уæ газеты дзаг цъьтф нæ ныккалдтамккат! 
Хъуыддаг кæцæй райдыдта, уый уайтагъд айхъуыст æгас 
сахарыл. Махары ныр цалдæр хатты рацахстой уынджы зон- 
гæтæ, æнæзонгæтæ. Рацахсынц æй æмæ та йын йæ цæстытæм 
уыцы рæхойæг цæстыты кастæй ныккæсынц. Ньжкæсынц æм 
æмæ (Азæ уыцы бон кæуыл фембæлд зонгæтæй, сегасæн дæр 
радзырдта, Махары цæст уый кæй не сдзæбæх кодта, фæлæ 
Сосланы куыст кæй уыди, уыдæттæ) фæзæгъынц. 
— Æмæ дын кæд дæ цæст ахæм фыдбылызæй фервæзын 
кодта, кæд дын дæ цæсты рухс фæстæмæ раздæхта, гормон, 
уæд ма дзы ахæм æбуалгъ ныхæстæ куыд бауарзта дæ цæст? 
Махар кæмдæрты афæлвæрдта мæ цæст мын дохтыр Азæ 
сдзæбæх кодта, зæгьгæ, зæгьын, фæлæ та-иу ын Азæйæн йæхи 
ныхæстæ куы рафæзмыдтой... уæд... 
Хæдзары йæм йæ фыды æфсымæр, стæй бинонтæ сегас 
дæр тынг фæхыл кодтой. Æнæуи дæр дзы ницы райгонд сты. 
Ахуыргæнæндоны кусджытæй сыл чи амбæльг, уый та дзы 
æнæмæнг рахъаст кæны, нæ ахуыр кæны, йæхи æвзæр дары. 
Ноджы ацы нуæзтыл бафтыд, цыма, дам, хъылмайы судзин- 
тæ дæр аразы, ахæм ныхас дæр æрцыд йæ фысымы хъустыл 
æмæ йæм æнæуи дæр... Йæ зæронд мады хатыр ын кæны. 
Уый æндæргъуызон уарзтæй уарзы йæ хъæбулты сегасы дæр, 
уый æндæргъуызон фарнæй фæрнджын кæны сæ хæдзарвæн- 
даджы æмæ йын уый æфсæрмæй нырмæ алцы дæр барста, 
фæлæ ныр... Ноджы ма ахæм цъаммар ныхæстæ дæр кæй 
æрымысыд, уый сын æгас бинонтæй дæр хъыг уыд æмæ йæм 
дзы æфсонæн дæр иу рæвдауæн ныхас ничиуал скодта. 
Лæппу та йæхи аппæрста Леуахийæн уыцы фарсмæ. 
Суанг зæронд хиды онг лидзгæ фæкодта, стæй хидыл фæлæу- 
уыд æмæ йæхицæн афтæ зæгъы: 
«Кæд мæм уыдон дæр фæхæрам сты, уæд та? Уыдон дæр 
мыл сæхи куы атигъ кæной, уæд та ма куьвд хурмæ цæудзы- 
нæн? Уæд мæ ахуырæй дæр рацух кæндзысты. Ноджы... 
Ацы хъылма... Цæмæн мæ хъуыдис? Ныр дзы мæхи фервæ- 
зын кæнын дæр мæ бон куы нал у, уæд...» — ахæм тæригъæд- 
даг цæссыгтæ æркалдта, мæгуыр, æмæ йæхицæн фæтæри- 
гъæд кодта. Фæтæригъæд кодта йæхицæн æмæ йæ цæстытыл 
ауад Сослан. Цыдæр мидбыл худгæйæ ауад йæ цæстытыл. 
Ауад цæстытыл, фæлæ йæм дзургæ ницы скодта. Йæхæдæг 
та бакъуырдта йæхи ных: 
«Чи зоны, цы тугтæ йыл æрымысыдтæн, уый йæм хæццæ 
дæр нæма фæцис, афтæмæй ам сахары адæм иууыл йæ сæрыл 
дзурæг æмæ хылгæнæг систы. Цымæ æз уый раны куы баха- 
уин, мæныл исчи куы æрымысид уымæй æбуалгъдæр тугтæ, 
уæд мæ сæрыл та чи рахæцид, мæ фарсмæ та чи æрбалæууид?» 
18 Къæбысты Зауыр 

274 
Къæбысты Зауыр 
Ам йæ цæстытыл уæлæнгай уадæй ауадысты нывгæн- 
джытæ, фæлæ йын уыдон дæр ницы уабæрæджы ныфс авæрд- 
той. Ныр уыдонæй дæр райдыдта тæрсын æмæ йæ цæуын 
дæр нал фæндыд уырдæм. Хъуамæ раздæхтаид, фæлæ уæдæ 
æндæр кæдæм ацæуа? Хæдзары иууыл йæ ныхмæ фесты. 
Ахуыргæнæндоны йе ’мбæлттæй адджын никæимæ у. Цыма 
сæ йæ сæрмæ нæ хæссы, цыма уый уыдонæй бирæ уæлдæр 
лæууы, афтæ дары сæ цуры йæхи. 
Уæддæр йæхи тыхыссыд бакодта æмæ фыдæнхъæл фæцис. 
Фыдæнхьæл фæцис. Не ’фсымæр, нæ хæлар,— ахæм номæй 
йæм дзы ничи сдзырдта. Иууыл æм зулцæстæй ракастысты. Уыдон 
дæр та Сосланы сæрыл райдыдтой дзурын. Фыццаг сæ куы фæ- 
хуыдта, уый кой дæр сæм æрхауд. Нырмæ-иу алы хатт дæр 
æппæлгæ кодтой, уæд, дам, ныл иууылдæр хорз баузæлыдысты. 
Уæд, адон нæ фæлæ сын Газантæ кæй балæгтад кодтой, уый кой 
хицæнæй никуы кодгой. Ныр, уæддæр, дам, нын сымах æфсæр- 
мæй уыдон балæггад кодтой æмæ, дам, ды уымæн дæр аргъ не 
скодтай. Ам дæр та ничи рахæцыд йæ фарс. Ныр ма... Хъуамæ 
фæтæргай уа. Куы фæцæйлидза, уæдцæр ма йыл фæстæмæ кæд 
ничи фæхæца, уæд сæфт у йæ хъуыддаг. 
Сыстад, уæдæ мыл, зæгъгæ, кæд сымах дæр рахæтыдыс- 
тут, уæд æз цæугæ кæнын,— сыстад æмæ сындæг цæуы дуары 
’рдæм. Æнхъæлмæ кæсы, æрлæуу, зæгъгæ, йын кæд чи зæгъ- 
дзæн, уымæ. Ничи йæм сдзырдта ахæм дзырдæй æмæ... 
* * * 
Нинæйæн, мæгуыр, цы уды хъизæмар бавзарын кодта 
ацы æнæхайыры фельетон! 
Газет сæм куы бахастой, уæд нырма Сослан скъолайы 
уыдис. Куы йæ бакаст, уæд исдуг æмбаргæ дæр нæ бакодта, 
дзырд дзы кæуыл æмæ цæуыл цæуы, уый. Йæ зæрдæ цæмæ- 
дæр фæкъæпп кодта, фæлæ дзы уыдонмæ исты хауы, уыдо- 
нæн дзы исты тас у, уый йæ хъуыдыйы не ’рцыд æмæ... 
Ноджы ма йæ иу хатт бакаст, стæй Газанмæ адзырдта... 
Адзырдта нæ, хизгæ йæм акодта. Цæхæрадоны цыдæртæ ар- 
хайдта. Уырдæм æм ахаста газет æмæ афтæ зæгъы: 
— Æз дын амæлон, ды мæнæ уый куы нæ бакæсай. 
Йæ хъæлæсы уымæлæй лæг стъæлфæгау фæкодта æмæ 
йын йæ цæстытæм комкоммæ бакаст. 
— Цы у, дæ цæстытæ доны куы зилынц? — комкоммæ 
йын йæ цæстытæм кæсы, афтæмæй бавнæлдта газетмæ. 
— Ницы йын хатын,— йе уæхсчытыл хæрдмæ фæхæцыд 
ус— Цыдæр æбуалгъ хабæрттæ фыст дзы ис æмæ сын ницы 
бамбарын у мæ бон. 
Лæг газет йæ дæларм бакодта. Кæртмæ ахызт, йæ къухтæ 
куы нæ ахса, уæд ын сыджытæй цыдæргъуызон ахъæбæр сты 

Царды фæлтæртæ 
275 
æмæ афтæмæй йæ бон ницы аразын у. Йæ къухтæ ныхсадта. 
Бæласы бын бандоныл æрбадт æмæ райдыдта кæсын. Ус та 
лæууы йæ разы æмæ йын йæ цæсгомы хуызфæливæнтæм кæсы. 
— Адон иууылдæр сты уæртæ уыцы цъаммар бинонты 
дзыхæй цъыфкалæнтæ,— сдзырдта лæг, æрдæгы онг дæр нæма 
бакаст фельетон, афтæмæй. 
— Æмæ сын уæд сæ хæдзарыл арт куы бандзардзынæн... 
Æд бинонтæ, æд фæллой куыд басудза, афтæ сын куы бан- 
дзардзынæн сæ хæдзарыл,— лæджы фарсмæ абадтис Нинæ 
æмæ йын йæ цонгмæ фæлæбурдта, цыма йæхæдæг нæ, фæлæ 
лæг æртхъирæн кæны кæмæдæр. 
— Цæмæн сын æндзарыс сæ хæдзарыл? — цыма æппын- 
дæр ницы æрцыд, ахæм хуызы йæм бакаст лæг æмæ йæ мид- 
былты худы. 
— Ай мах хæдзарыл мысынц ахæм тугтæ, ахæм цъыф 
ныл калынц æмæ ды та ноджы худгæ кæныс? — лæгмæ амæс- 
ты ис Нинæ. 
— Куы нæ худон, уæд сын æцæг сæ хæдзар æд бинонтæ 
куы басудзай, мыййаг,— цæмæн афтæ худæг фæкаст хъуыд- 
даг Газанмæ, уый йæхæдæг дæр нæ зыдта, фæлæ йæм худын 
æмæ хынджылæг скъæрын æцæгæй цыдис. 
— Мæ маст дæуыл ныккалдзынæн, фæлæ мын фидарæй зæгъ, 
цы у æмæ мæн цы аразын хъæуы? — цæхгæр æй бафарста ус. 
— Ды йæ куыд æмбарыс, афтæ у, Нинæ, фæлæ дæу ницы 
аразын хъæуы. Махæн нæ рæстдзинад адæм зонынц, æмæ 
сын цы кæнын хъæуы, уый сын адæм сæхæдæг кæндзысты... 
— Æмæ уæдæ æз афтæ æнцад бадон? — дисгъуызæй йæм 
кæсы ус— Цъыф ныл чи ныккалдта, уыдонмæ афтæ кæсон?! 
— Нæ дæ хъæуы,— йæ къух ауыгъта лæг.— Бакæсæм, 
адæм сæм цы цæстæй ракæсдзысты, уымæ. 
Сослан дæр раст афтæ загъта. Уый цæттæ уыдис ацы 
хъуыддагмæ. Дзерассæйæ, стæй скъолайы ахуыргæнджытæ 
æмæ йе ’мбæлттæй æфсæрмы кодта, фæлæ йын уыдон дæр 
ныр йæ хъуыддæгтæ зонынц æмæ йæм уый тыххæй ничи 
ницы табиц бахæсдзæн. Уый уæддæр адæмæн йæ хæрзиуæ- 
гон хъуыддаг кæндзæн. Ахсгæ йæ не ’ркæндзысты, скъолайæ 
дæр æй нæ расурдзысты, уымæн æмæ йæ баххуысы тыххæй 
исгæ никæмæй ницы кæны, кæд исчи тыхæй, лæгъстæтимæ 
Нинæмæ исты фæуадзы, уæд уый стыр диссаг нæу. 
Æцæг хъæубæстыл айхъуыст ацы хабар æмæ иууылдæр 
(иууыл та кæцæй), фæлæ сæ фылдæр азымджын кодтой Бор- 
сæты хæдзарвæндаджы. Æлгъыстой сæ æмæ Нинæйæн та 
æвæрдтой ныфсытæ... 
Цалдæр боны фæстæ газеты рацыди уыцы фельетоны 
ныхмæ фыст. Дзырд дзы цыдис, зæгъгæ, фельетон фыст æр- 
цыд Зороты хъæуккаг Махары ныхæстæм гæсгæ. Редактор 

276 
Къæбысты Зауыр 
дзырдта, куыд æм цыдысты адæм, комкоммæ загъта цæстыты 
дохтыр Азæ, стæй Ноггоры хъæуккаг Екъо æмæ сывæрджын 
устыты тыххæй. Хатыр куырдта Сослан æмæ Нинæйæ, æнæ- 
хъуаджы сæ адæмы цæсты кæй бафтыдтой, уый тыххæй. 
Уый хæдуæлвæд ноджы æрбайхъуыст ахæм хабар, зæгъ- 
гæ, Махар йæ ахуыр ныууагъта (барæй йын нæ уыд, — дзырд- 
той, ахуыргæнæндоны йæ бон ахуыр кæнын кæй нæу, стæй 
нуæзт æмæ хъылмайыл кæй сагъуыд, уый чи зыдта, ахæмтæ) 
æмæ кæдæмдæр алыгъд, зæгъгæ. Чи йæ Цæгат Ирыстоны 
хуыдта, чи та, Уырысмæ, дам, алыгъд дзырдта. 
— Нæ дын дзырдтон, Нинæ, адæм сæхæдæг агурдзысты 
рæстдзинад? — йæхицæй райгонд уæвгæйæ дзырдта Газан. 
— Махар уæддæр искуы мæнмæ æрбацæудзæн... Йæхæ- 
дæг нæ, фæлæ мæм йæ бинонтæй искæй æрбарвитдзæн лæгъс- 
тæмæ, цæмæй йæ хъылма æмæ нозты азарæй фервæзын кæ- 
нон,— загъта Сослан. 
— Раст зæгъ, дæ бон куы уа, уæд ын баххуыс кæндзынæ? — 
афарста йæ Газан. 
— Уый хæлæджы ахæсты бахауд æмæ йæ уый фыдæх 
тæры ахæм цъысыммæ,— йæ къух ауыгъта Сослан. — Æз 
хæлæг никæмæ кæнын. Мæнæн æрдзæй мæ уды сконд æмæ 
мæ армы сконды цы фæцис, уыдон никæмæн æвгъау кæнын. 
Бæсты фæцæудзысты искæмæн æви нæ, ууыл æз никуы хъуы- 
ды кодтон, никуы дæр сыл хъуыды кæндзынæн... 
* * * 
Иугæр æгас Ирыстоныл айхъуыст сæ хъуыддаг (газеты 
ахæм карз фыст алчи дæр бакæсдзæн, уæдæ цы), уæд æй 
сæхæдæг дæр æмбæхсинаг нал уыдысты. Сослан бæргæ æф- 
сæрмы кодта. Канд уымæй нæ, фæлæ йыл цы æбуалгъ тугтæ 
фæмысыдысты, уыдон се ’гасы тыххæй дæр æфсæрмы кодта 
æмæ иу цалдæр боны йæхи æддæмæ нал æвдыста. Скъоламæ 
дæр нал цыд, цалынмæ йæм Ахуыргæнæг сæхимæ нæ фæ- 
зынд æмæ йын нæ бауайдзæфтæ кодта, уæдмæ... 
— Адæмы ’хсæн хорзырдæм истæмæй куы хицæн кæнай, 
уæд дын уæдæ алчи дæ сæры хил рæвдаугæ лæгъз кæндзæн, 
æнхъæлдтай? — йæ разы æрбадтис. Сослан æфсæрмы кодта 
æмæ сæргуыбырæй лæууыд, фæлæ Ахуыргæнæг йæхæдæг куы 
æрбадт, уæд уымæн дæр загъта: 
— Бадгæ скæн. Лæууæг бадæгæй кадджындæр нæ вæййы. 
— О, æмæ дын уый зæгъын: мæ фыдзæрдæйы фæдыл 
адæмы хæлæг бафтæд. Æз æй мæхицæй зонын. Æз кæддæр 
кæмæйдæрты... Кæмæйдæрты цы? Мæ цахъхъæн фысджы- 
тæй æз уыдтæн, сомбон фидар ныфс авæрæн кæмæй уыд, 
ахæм. Уый мын фысджытæн сæхицæй дæр... Уæд дæр адæ- 
мы ’хсæн фыссæджы номæй зындгонд чи уыд, уыдонæй мын 

Царды фæлтæртæ 
277 
æй чвдæртæ загьта, науæд æрмæст мæхæдæг куы хъуыды 
кодтаин афтæ, уæд уый рæдыд хъуыды у. О, æмæ мын æй 
сæхæдæгдæр дзырдтой, фæлæстæй, æвæццæгæн, æрфæсмон 
кодтой. Æгæр, æгæр куы фыстон уыцы дзæбæх уацмыстæ, 
уæд æрфæсмон кодтой... Фæсмон цы, фæлæ сæм хæлæг æр- 
каст. Ай, зæгъгæ, афтæ куы ахæсса, уæд махæн нæ уацмыс- 
ты мыстытæ дæр нал кæсдзысты, æви мыстытæн ахстæттæ 
аразынæн баззайдзысты. Афтæахъуыды кодтой, æвæццæгæн... 
Уæдæ! Хæлæг сæм æркаст æмæ мыл æддæмæ рахæцыдысты. 
Хорз у, æмæ мæныл газетмæ нæма ныффыстой. Уæдмæ сæм 
нал банхъæлмæ кастæн. Рафардæг дæн... Ныр ды цæугæ ма- 
куыдæм акæн. Ома, иууыл ам хъæуы бад, уый дын нæ зæ- 
гъын. Уæртæ уал скъоламæ цу æмæ дæ ахуыр кæронмæ ахæц- 
цæ кæн. Афтæ æнхъæлыс æмæ дæм мах, ахуыргæнджыты 
’хсæн нæй хæлæггæнджытæ? Ис дзы. Хуыцау хорз у, æмæ 
мæнæн нæдæр ус ис, нæдæр сывæллæттæ, науæд мæ сывæлло- 
нæй исчи хуыздæр куы ахуыр кæнид, исчи дзæбæхдæр лæппу 
кæнæ чызг куы уаид, уæд æм æз дæр хæлæг кæнин æмæ... Чи 
зоны ма йын исты хуызы йæ фæндæгтæ дæр æхгæнин. О, æмæ, 
хæлæг дæм чи кæны, уыдон фæндиаг дæхи ма фæкæн. Æз дæр 
кæддæр афтæ хъуыды кодтон, зæгъын, куы алидзон, мæ фыс- 
сын куы ныууадзон, уæд мæ къуылымпыгæнджытæ мæ фæстæ 
кæудзысты, лæгъстæ мын кæндзысты, цæмæй фæстæмæ сахар- 
мæ æрыздæхон æмæ дарддæр мæ фыссæджы куыст кæнон. 
Хæрæджы дымæг! Куыдзы хъуыды дæр мæ ничи æркод- 
та. Уый нæ, фæлæ кæддæр мæн чи фарста, мæнæ ахæм уавæры 
куыд ныффыссын хъæуы, зæгъгæ, ахæм æххуыстæ мæ чи 
агуырдта, уыдон ныр стыр фысджытæ систы æмæ мæн сæ 
сæрмæ хæсгæ дæр нал кæнынц. 
Ды афтæ ма бакæн. Чи дæм хæлæг кæны, уыдон фыдæ- 
нæн дæ хъуыддæгтыл фидар хæц... Уарзон чызг дын кæй ис, 
уый тыххæй дæр æфсæрмы ма кæн. Раздæр-иу дæс, дыууа- 
дæсгай азтæй куырдтой ус. Ды та ныр лæг дæ... 
Тæккæ райсом рацу æмæ, цыма дыл бындз дæр нæ 
абадт, афтæ дæр дæхи. Уыцы æвзæр цыдæр. Æз æй рагæй 
дæр зыдтон. Уымæй нывгæнæг нæ, фæлæ æппындæр ницы 
рацæудзæн. Мæ ныхæстæ дæ зæрдыл бадар. Нывгæнджы- 
ты дæр мæнæ сымах куы нæ фæхынцыдтаиккат уыцы бон, 
уæд æгас хъæуæй худинаггаг кодтам. Æмæ афтæ æнхъæ- 
лыс, нывгæнджытæ нæ зонынц уыцы хъуыддаг? Куыд нæ 
йæ зонынц, фæлæ уæздан адæм сты æмæ сæ нæ фæнды 
искæмæй хъаст ракæнын. Сымах лæггад та æгас хъæуы 
лæггадыл нымайынц. Афтæ у уæздан, æгъдауджын адæмы 
ахаст. Уьтцы æвзæры сахармæ кæнгæ дæр уыдон... Уыдон 
æй бакодтой ахуыргæнæндонмæ, фæлæ дзы ныр райгонд 
нал сты æмæ йыл æддæмæ хæцынц. Æнæуый дæр, дам, 

278 
Къæбысты Зауыр 
нозт æмæ хъылмайыл бафтыд æмæ... Цыбырдзырдæй, тæк- 
кæ райсом — скъоламæ!.. 
* * * 
Дзерассæ иудзæвгар акуыдта, фæлæ уый дæр æрсабыр код- 
той йæ мад æмæ Нинæ, стæй Ахуыргæнæг уымæ дæр бацыд. 
Уымæн дæр радзырдта, адæмы хæлæджы тыххæй йыл цы æр- 
цыд, уый æмæ йæ баразæнгард кодта скъоламæ бацæуынмæ... 
Тæккæ фæлварæнты уæлвæд уыдис хъуыддаг æмæ би- 
нонтæ, æмбæлттæй дæр сæм хæлæг чи нæ кодта, сæ хорздзи- 
над кæй фæндыд, уыдон зæрдиагæй бацархайдтой, цæмæй 
лæппу дæр æмæ чызг дæр сæ зæрдæтæм мацы хæссой, сæ 
ахуыр ма фæкъуылымпы уа (дыууæ дæр сыгъзæрин майдан- 
тæм æнхъæлмæ кастысты). 
Уырызмæджы хæрæгыл зыгъуыммæ бадтау сын рауадис. 
Æмбæлттæй сæ бирæтæ цыма хъуыды дæр нæ кодтой, цыма 
бынтондæр ницы æрцыд, сæхи афтæ дардтой. Исчи-иу, мый- 
йаг, исты ныхас куы æрцæйæфтыдта, уæд та-иу ын йæ разы 
бæндæнтæ айтыгътой: ницы-мацæмæйты-иу ныхас æндæрыр- 
дæм фæзылдтой. Уыдис дзы, сæ зæрдæты хъæдгомыл сын 
цæх айзæрынмæ йæ былы цъæрттæ чи хордта, ахæмтæ дæр 
æмæ сыл иу бон, дыууæ боны сусæг æргом апыррыччытæ 
кодтой, стæй сегасæй дæр айрох сты æмæ... Сæхицæн та 
цыма нырмæ се уæнгтæ гæрчъздухæнæй æлвæст уыдысты æмæ 
сын ныр айхæлдысты, уыйау уыцы æнцонæй сулæфыдысты 
æмæ сæ фæлварæнты кой дæр кодтой, сæ дарддæры хъуыд- 
дæгтыл дæр-иу аныхас кодтой, куы хибарæй, куы та сæ хæ- 
лæрттæй искæйтимæ. 
Рагацау сæ фæнд иу скодтой чызг æмæ лæппу: хъуамæ 
ацæуой иу ранмæ. Сæ дыууæйæн дæр рагæй сæ хъавд уыдис 
мединститутмæ. Ныр иугæр... уæд цæуынц иу ранмæ, хъуа- 
мæ ахуыр кæной иу ран. 
Бинонтæн дæр ма цы гæнæн уыдис, стæй сæ дыууæтæ 
дæр хуыздæр ницæмæ бæллыдысты. Сæ хæлардзинад ма хæс- 
тæгдзинадæй дæр куы бафидар кæной, уæд сæ æндæр хъæу- 
гæ дæр ницы кодта. 
Сослан ныр сæхимæ дæр иу уад бакодта. Цыдæр лæвæрттæ 
алхæдта йæ хотæ æмæ æфсымæртæн, йæ дыккаг мадæн, йæ 
ыдæн дзæбæх костюм... Нинæ йын сæ йæхæдæг фелхæдта. 
у къуырийы бæрц дзы афæстиат ис, стæй раздæхтис фæс- 
тæмæ. Иугæр ахуыр кæнгæйæ уым, Зороты хъæуы цардис, 
уæд дарддæр ахуырмæ дæр хъуамæ уырдыгæй ацæуа. 
Дыууæ бинонтæ иумæ сцæттæ кодтой хорз фынг. Бибо 
дæр сын кусæрттагæй аххуыс кодта, стæй куывды бонмæ 
æнæхъæн бинонтæй æрцыдысты æмæ дзæбæх фæцин кодтой 
кæрæдзиуыл. 
* 

Царды фæлтæртæ 
279 
Уыцы фынг сын алцæй бæсты дæр фæцыдис. Уыдис, 
сывæллæттæ ахуыр тынг хорз бæрæггæнæнтимæ кæй фесты, 
уый банысангæнæн куывд дæр, уыдис сæ фæндарастгæнæн 
абадт дæр, фæлæ сæйраджы та уыдис (æниу æй æргомæй 
ничи хуыдта афтæ) чынздæхсæв. 
Адæм куы басыкъадзæф сты, уæд-иу дзы исчи хъазгæйæ 
бакодтаид афтæ: 
— Схæйрæджытæ сты адæм: кæсут сæм, саргъæй-базæй 
сæ æмæлвæст бакодтой æмæ сæ хъуыддæгтæ рог рауадысты. 
— Фæндæй æмæ хъуыдыйæ цардæуы,— дзырдæппарæн 
бакодтаид исчи уыцы дзурæгмæ: — Иу æхстæй цалдæр тæр- 
хъусы чи рафæлдаха, уый у цуанон, науæд сур гæрæхтæ 
кæн, уæд уый цæй цуанон у. 
— О, æмæ сын амондджыны хъуыддæгтæ фæуæнт уæд 
та,— йæ къух ауыгъта фыццаг дзурæг æмæ адджынæн, тынг 
адджынæн анызта сырх сæн... 
* * * 
Тынг бирæ фæсивæд æрæмбырд ис, Сосланитæ сæ гæх- 
хæттытæ кæдæм бахастой, уыцы институтмæ. Æвæццæгæн, иу 
адæймаджы бынатыл тох кодтой дæс, дыууадæс адæймаджы. 
Уым, уыйбæрц адæмы ’хсæн фæлварæн-ерысы фæуæлахиз у, 
уый, æвæццæгæн, æнцон хабар нæу, фæлæ сæ дыууæйы дæр 
фидар ныфс уыд. Уымæй дæр, фыццаг фæлварæнæй тынг 
хорз нысан чи райса, уый иннæ фæлварæнтæй сæрибар уыд... 
Рагацау бадзырдтой афтæ: кæд фæлварæнмæ бацæуын 
бархийæ уа (хатт фæлварæнисджытæ номхыгъдмæ гæсгæ 
сæхæдæг фæдзурынц фæлварæнгæнджытæ), уæд, иууыл фыц- 
цаг кæд нæ, уæддæр æгæр фæстиаумæ не ’рлæудзысты. Иу- 
цалдæрæй куы рацæуой, уæд... 
Фæлæ, фæлварæн сæ чи исдзæн (цыппарæй уыдысты), уыдон 
бацæугæ куы федтой, уæд цæхгæр Сослан йæ фæнд аивта: 
— Æз хъуамæ æрлæууон æппæты фæстагмæ,— фæлварæ- 
нисджытæ куы бахызтысты, уымæй иу дзæвгар рæстæг куы 
рацыд, уæд сдзырдта Сослан. Ахæм хуызы йæ сдзырдта, цыма 
искæмæн нæ, фæлæ йæ æрмæст йæхицæн хъавыд зæгъынмæ. 
— Цæмæ лæууыс æппæты фæстагмæ? — кæд æй йæхицæн 
дзурæгау загъта, уæддæр ын йæ ныхас фехъуыста Дзерассæ 
æмæ йæ бафарста. 
— Æндæр хос мын нæй,— йе уæхсчытæ ахæм æлхъывд 
фæкодта Сослан, цыма цы сфæнд кодта, цæмæн афтæ сфæнд 
кодта, уый йæхæдæг дæр рæстмæ не ’мбары, фæлæ уæд- 
дæр, цæмæй йæ Дзерассæ мауал тыхсын кæна, цæмæй йæ- 
хæдæг дæр (чызг) æрсабыр уа, уый тыххæй йын загъта, 
æнæуый йæ зæгъын цы нæ фæндыд, уый: — Уæртæ сегасы 

280 
Къæбысты Зауыр 
фæстæ цы зæронд лæг бахызт, уыимæ хъуамæ хибарæй 
аныхас кæнон. 
«Æмæ... — æнæзонгæ лæг, уымæй дæр, фæлварæнтæ чи 
исдзæн, уыимæ йæ цы ныхасаг ис?» — дис кодта чызг, фæлæ 
лæппу иуырдæм азылд. Дарддæр æй уыцы хъуыддагыл дзу- 
рын кæй нал фæндыд, уый бамбарын кодта чызгæн æмæ ма 
йын ныфсæвæрыны тыххæй загъта: 
— Мæнмæ дæ зæрдæ ма æхсайæд. Ды бацу, кæд дæ фæн- 
да, уæд. Тыхсгæ ма кæн. Кæд дæ фæнды — ды дæр æрлæуу 
фæстагмæ... 
— Нæ, мæнæн афтæ мæ бон нæу,— йæ зæрдæйы уаг чысыл 
æцудыдта Сосланы фæндфæивдæй, фæлæ уæддæр йæхи фæ- 
идар кодта: — Дæхæдæг æй хорз куы зоныс, скъолайы дæр 
нæ уарзтон æнхъæлмæ кæсын. Уæд ноджы мæ хъуыдытæ хæццæ 
кæнынц. Бацæудзынæн иу-æртæ, цыппары фæстæ, фæлæ... 
— Мæ хъуыддаг иууыл мæхицæй кæнгæ кæй нæ вæййы 
алыхатт, уый куы зоныс, Дзерассæ, уæд ма дæхицæн дæр 
æмæ мæнæн дæр мæ зæрдæйы уаг цæмæн... 
— Хатыр, — йæ мидбылты æфсæрмы худт бакодта чызг 
æмæ лæппуйы фæсонтыл йæ цонг æрбатыхта: — Хатыр мын 
бакæн, Сослан. Цæмæндæр мæм афтæ кæсы, цыма, иугæр 
нæ хæдзæрттæй, иугæр нæ хъæуæй дард рацыдыстæм, уæд 
алцæмæй дæр фендæргъуызон стæм, афтæ мæм кæсы. Но- 
джы дæр ма дæ иу хатт курын хатыр. 
— Хорз, дæ низтæ, Дзерассæ, фæлæ ныр дæхи барæвдз 
кæн. Æппындæр тæрсгæ ма кæн. Зонын æй, ды æнæмæнг 
«фондз» райсдзынæ... 
Æцæг дзырдта, æцæг зыдта, Дзерассæ «фрндз» кæй райс- 
дзæн, уый æви йын ныфс дзы бацыд æмæ... Йæ ныфс æй нæ 
фæсайдта: æцæгæй райста «фондз»... 
Сослан атыхст Дзерассæйы æфцæджы æмæ йын... Фыц- 
цаг хатт ын рæуæг пъа акодта йæ уадулæн. 
Фæлварæнисджытæ тынг кæй бафæлладысты, уый сыл 
зындис: зынæй ма бадтысты. Уæддæр зæронд лæг цыма ин- 
нæтæй æдыхстдæрæй бадтис, афтæ зынд æмæ... Сосланы та 
хъуыдис уыимæ хибарæй аззайын æмæ... 
Раздæр сæм ахæм кой ницы уыдис. Раздæр цы? Уый 
гæнæн куыд ис, æмæ фæлварæн кæронмæ ма ахæццæ кæн, 
афтæмæй иу лæджы иунæгæй фæуадз, æмæ... 
Фæлæ Сосланы хъуыд зæронд лæгимæ хибарæй баззайын. 
Сосланы разæй ма уыдысты дыууæйæ: иу дзы уæд фæуд 
кодта. Йæ нысан ын нывæрдтой æмæ ахызт æддæмæ, иннæ 
дзурынмæ куы рахызт, уæд зæрондæн йе ’мбæлттæй иу æры- 
гон сылгоймаг багуыбыр йæ хъусмæ: 
— Мæнæ ма ацы лæппуйы уæлæнгæйтты афæрсдзыстæм. 
Уæддæр йæ билет дыууæ хатты баивта. Ныр цасфæнды ма 

Царды фæлтæртæ .- • » 4..' 281 
зона, уæддæр ын æртæйа^-фылдæр нæй нывæрæн. Уый йын 
æнæфæрсгæйæ дæр авæрттккам, фæлæ... Уæддæр æй чысыл 
истæмæйты æмæ йын-иу æртæ нывæр, уæртæ уый та... Æнæ- 
уый дæр уæйæнгæс цы у, æндæр уымæй цас дохтыр рацæу- 
дзæн, нæ зонын. Мах та тыхсгæ ницæуыл кæнæм. Цас нæ 
хъæуы, у*ямæй нæм фылдæр æрæмбырд уыдзæн, тынг хорз 
чи дздапп кодтд,:ахаёВпве. Æфсоны фæрстытæ йæ акæн æмæ... 
Мах та, дæхæдæгзрныс... 
- * — Ацæут, мæ хуртæ;^ йæхи бакъултæ кодта зæронд лæг 
æмæ ма бафтыдта-йæ ныхасмæ: — Сымах цахъхъæнæй-иу 
æз дæр афтæ тындзыдтон царды гуылфæнтæм. Ныр... Ацæ- 
ут, дал^аднмæ уæ тых уæхимиДæг ис, уæдмæ цæрут фыцгæ 
~цардæй. ’: ’ . 
Дыууæйæ ма куы баззадысты (Сослан уартæ дард къуы- 
мы бадтис, уырдæм æм сылгоймаг æмæ зæронды ныхæстæ 
хъуамæ ма байхъуыстаиккой, æнæуый дæр ныллæг хъæлæ- 
сæй дзырдтой), уæд Сослан сыстад, хæстæг бацыд зæронд 
лæгмæ æмæ йын афтæ зæгъы: 
— Михал Михалы фырт, гæнæн ^с æмæ дæ разы, мæнæ 
ацы бандоныл сбадон? 
Лæг йæ сæрыл схæцыд æмæ æдзынæг ныккаст лæппумæ. 
Æцæг æм æрбадзырдта уыцы номæй, æви йæ хъустыл исты 
ауад, уый базоныны тыххæй æдзынæг кæсы лæппумæ. 
— Сбадон, Михал Михалы фырт, мæнæ ам дæ разы? — 
лæг кæй фергъуыйау ис, уый федта лæппу æмæ йæ ногæй 
бафарста. Ногæй йæм бадзырдта, лæг дызæрдыг кæуыл фæ- 
цис, уыцы номæй... 
Михал Михалы фыртмæ уыцы номæй рагæй нал дзу- 
рынц йæ зонгæтæ, йæ хæлæрттæ, студенттæ, суанг ма... Æниу 
ма йын бинонтæ та цæй бинонтæ ис? Ныр цалдæр азы иунæ- 
гæй цæры, фæлæ ма йæ цардæмбал удæгас куы уыд, йæ чыз- 
джытæ ма йемæ куы цардысты (ныр чызджытæ чындзы фæ- 
цыдысты, цардæмбал та йе *нусон бынатмæ ацыдис), уæдмæ 
йæм уыдон дæр нал дзырдтой ацы номæй. Иууылдæр æй 
хуыдтой «Профессор». Ныр ын ацы лæппу кæцæй ракъахта 
уыцы ном, уый йæм фæкаст дис æмæ йын рæстæгыл дзуапп 
дæр уымæн нæ радта. 
— Дзуапп радтынмæ цæттæ дæ? — афарста йæ Профессор. 
— Дзуапп дæр ратдзынæн, фæлæ уал мæ æндæр ныхасаг 
ис демæ. 
— Æмæ дæ мемæ цы ныхасаг ис? — лæг йæ мидбылты 
тынг тæригъæддаг худт бакодта. 
— Дæ цардæмбал, растдæр зæгъгæйæ, ныр демæ чи 
нал ис, фæлæ бирæ азты адджынæй кæимæ фæцардтæ, дæ 
уыцы цардæмбал Наташæйы фæнды дæуæй исты хабæрт- 
тæ базонын. 

282 
Къæбысты Зауыр 
— Хатыр, фæлæ... — лæг цыдæргьуызон афæлурс ис, йæ 
уæнгтæ ризынц, фæйнæрдæм тарстгъуызæй хъахъхъæны. — 
Наташæ раджы куы амардис, уæд дæм уырдыгæй чи æрхаста 
йæ хабæрттæ? — ноджы тарстгъуызæй фæйнæрдæм ракæс- 
бакæс кæны. 
— Йæхæдæг æрбацыдис æмæ мæнæ нæ уæлхъус лæууы. 
Уæртæ йæ цонгыл, уæ чындзæхсæвмæ йын ды цы сыгъзæрин 
сахат балхæдтай, уый. Хъуыды-ма кæныс, йæ ацæуыны раз- 
мæ йын йæ бос аскъуыдис, ды йын æй бахуыдтай, цалынмæ, 
дам, ног æлхæнæм, уæдмæ. Нæ уын бантыст ног балхæнын 
æмæ нырма дæр уыцы босимæ ис йæ цонгыл. Афтæ уыд, æви 
мын раст нæ зæгъы? — лæг куы ницы дзырдта, уæд æй афарста 
лæппу. 
— Афтæ уыдис, фæлæ йæ ды... Кæцæй йæ зоныс?! 
— Æз уымы бæсты цæрджытæ æмæ амы цæрджыты æх- 
сæн дуар дæн. Æз сын кæрæдзийы хабæрттæ хъусын кæнын. 
— Æмæ уæдæ... — лæг æххæст не ’ууæнды лæппуйы ны- 
хæстыл, фæлæ йын сахаты босы кой кæй ракодта, уый йæ 
басаста. Сæ дыууæйы йеддæмæ ничи зыдта уыцы сахаты босы 
хъуыддаг. Ничи йæ загътаид ацы лæппуйæн æмæ... 
— Дæ уадулыл уыцы æндадзæн цæмæн ис ныхæст? — 
къахæджы фарст æй цыма кæны, афтæ фæкаст лæгмæ æмæ 
февнæлдта йæ уадулы ныхæстмæ. 
— Мæ цæсгом, мæ хур, рагæй афтæ хæлы, хæлмаг кæны. 
Уый мын уыцы мæгуыр усы цур дæр афтæ уыд. Кæдæм нæ 
фæцыдыстæм иумæ, цы дохтырæн æй нæ фенын кодтам... 
Нæхæдæг дæр... Уый дæр дохтыр уыд. Хорз дохтыр, мæ- 
хæдæг дæр дохтыр дæн æмæ йын цы хос нæ фæлварын, 
фæлæ... 
— Æндæр, дам, æм мæ зæрдæ ницæмæй æхсайы, — афтæ 
зæгъы Наташæ. 
— Мæлгæ дæр мæныл фыдæбонæй акодта, мæгуыр,— лæ- 
гæн йæ зæрдæ суынгæг ис. — Йæхи низ, йæхи æнæниздзи- 
надмæ йæ хъус нал æрдардта, нал æй равдæлд мæнæй æмæ 
йæхи бабын кодта. 
— Ныр мæнæй куры, лæгъстæ мын кæны, цæмæй дын 
фесафон дæ низ, сдзæбæх дын кæнон дæ цæсгом,— загъта 
лæппу æмæ комкоммæ кæсы лæгмæ. 
— Лæппу,— йæ цæсгом цъæхтæ буртæ кæны лæгæн, — 
кæд исты цæстфæлдахæг дæ, кæд мæн тыххæй исты бæрæг- 
гæнæнтæ æрæмбырд кодтай æмæ ныр хорз нысан расайыныл 
архайыс, уæд мыи æй зæгъ. Æз дын æнæуи дæр нывæрдзы- 
нæн, — скæуынхъæлæс ис лæг, мæгуыр. 
— Дæ зæрдæ де ’вдисæи, уæртæ Наташæ дæр афтæ зæгъы, 
уыцы сахаты босы хъуыддаг уæ дыууæйæ дарддæр иу удгой- 
маг дæр нæ зыдта. Куы амард, уæд æй пысултæй дæр дæхæ- 

Царды фæлтæртсе 
283 
дæг куы сфæлыстай, уæд дæр ын куы ничи федта йæ сахаты 
бос. А иннæтæ ма мын радзурæд исчи, æниу æз дæу абоны 
онг уынгæ дæр никуы фæкодта. Куы дæ ауыдтон, уæд мын 
загъта æмæ фæстагмæ лæугæ дæр уымæн æркодтон. 
— Чи дын загъта? — хынцфарст æй акодта лæг.— Ната- 
шæ дын загъта? 
— Уый мын Наташæ нæ загьта. Наташæ нырма, уæртæ 
ма уым куы бадтæн, уæд æрбацыд æмæ мын уый загъта. 
— Дунескæнæг! — стыхстис лæг. 
— Тыхсгæ ма кæн, Михал Михалы фырт,— йæ мидбылты 
хæлар худт кæны лæппу. — Кæд мыл дæ зæрдæ истæмæй 
бахуда, уæд-иу мын æвзæр нысан нывæр. 
— Ныр цы ми дæ зæрды ис? 
— Дæ уадул куы фæрисса, мæ къухæй цыма судзинтæ 
ныхсы дæ уадулы, афтæ дæм куы фæкæса, уæд-иу дæхи бау- 
ром. Ма ныхъхъæр кæн. Уый уыдзæн иу цæсты фæныкъуыл- 
ды бæрц... 
Лæгæн йæ уæнгтæ сæ ризынæй куы æрæнцадысты æмæ 
йæ уадулы ныхæст йæхи æгъдауæй куы рахауд, уæд цыдæр- 
гъуызон... цыма йæ зонд фæхæццæ ис, уыйау рауай-бауай 
кодта къуымты. Йæ русыл ныхæст чи уыд, уый зæххæй фел- 
вæста, кæсы йæм æмæ йæ цæстытыл не ’ууæнды. 
— Ай-иу цалынмæ алы фæлмæнгæнæн сæрдæнтæй нæ 
фесæрстон, уæдмæ-иу ын раппарæн нæ уыд. Ныр куыд сур 
æмæ куыд æнцонæй рахауд. 
— Мæнæ дын айдæн æмæ дзы акæс,— йæ дзыппæй къан- 
нæг айдæн систа æмæ йæ радта Профессормæ. 
Сослан куы рахызт къæсæрæй, уæд ма уым лæугæйæ рай- 
йæфта Дзерассæ æмæ, уæдмæ кæимæ схæлар сты, ахæмтæ иу 
цалдæры. 
— Цы бадæ? — афарста йæ иу чызг (Дзерассæйæн уыдо- 
ны цур йæ цæсгом фыццаг афæрсын нæ бахъæцыд). 
— Алцы дæр хорз у,— цыдæр фæлладгъуызæй бакодта 
Сослан æмæ йе уæнгтæ айвæзта. 
-Ома? 
— Сдзæбæх æй кодтон. 
— Кæй сдзæбæх кодтай? Цы сдзæбæх кодтай? — йæ 
дзуапп сæм дис фæкаст æмæ йæ фæрсынц фæйнæрдыгæй. 
— Фондз райстон,— йе ’ннæ ныхæстæ йын æнцонæй кæй нæ 
бамбардзысты, ууыл куы ахъуыды кодта, уæд сын загьта Сослан. 
Комкоммæ уырдыгæй постмæ ацыдысты, сæхимæ цины 
тел арвитыны тыххæй. 
Зæронд профессор зыдта, уыцы изæр йе ’рыгоп хæлæрт- 
тæ кæм сты, уый. /Енæуи сæм никуы бацæуы. Йæ цæсгомы 
бакастæй-иу йæхи зæрдæ дæр хæццæ кодта æмæ ахæм рæт- 
тæм никуы цыд. Ныр сæм стыр цинимæ уадис. Пыр йæхи 
нал æмбæхсдзæн æмæ... 

эпилог 
Диссаг сты æвæдза ирон адæм! Æмбисонды куырыхон 
зондæй кæдæм нæ фæныхылдтой, сæ царды иу ахæм фæзи- 
лæн дæр нал баззад, æвæццæгæн, сæ царды иумæйаг цалхы- 
тылдæн сын къуылымпыйы цæлхдур чи у, сæ уыцы фыдзонд 
миниуджытæй иу у хæлæг. Æндæр сæ уæдæ цы сæрнизæн 
бахъуыд мæнæ ахæм æмбисонд, адæмы уæлдай дын хъисын 
уæлæфтау дæр ма уæд, зæгъгæ? 
Сæхимæ дæр ын куыд нæ дардтой хъыцъыдæттæ, æр- 
дзæй йын цы миниуæг лæвар фæцис, уый тыххæй. Фæлæ 
æцæгæлон адæмы æхсæнмæ куы бахауд æмæ йæ фыццаг фæ- 
зындæй зæронд профессорæн йæ уды уæззау рис йæ цæсго- 
мæй куы асæрфта, уæд йæ кой æгас горæтыл айхъуыст Сос- 
ланæн. Æмæ йæм адæм уынынмæ цыдысты, цымæ зæххыл 
фыццаг хатт кæй фендæуыд, ахæм сырд уыдис. Йе ’мбæлттæ 
дзы сæхи хибар ранмæ ластой, тарстысты дзы. Йемæ иу стъо- 
лыл бадын ничи куымдта. Уый нæ, фæлæ алчи дæр архайд- 
та, кæм бадт, уырдыгæй йе стъол дарддæр аласыныл æмæ 
Дзерассæимæ иу къуымы аззадысты. Ацы хъуыддаджы ахуыр- 
гæнджытæй дæр йæ фарс ничи фæцис, æмæ йæм уый хар- 
дзау æркаст. 
Иу райсом лекцитæм куы нæ æрбацыд, уæд Дзерассæйы 
зæрдæ фехсайдта. Бацыд æм, кæм цард, уырдæм. Йæ дзау- 
мæттæ æфснайдта, афтæмæй йæ баййæфта. 
— Цы кусыс? — афарста йæ. 
— Нæхимæ цæуын, — цыдæр уымæл хъæлæсæй сдзырдта. 
— Сæрра дæ! — чемоданмæ февнæлдта чызг æмæ йæ 
иуварс асхуыста. 
— Чырæгæй чи раирвæзт, ахæм сырды хуызæн зынын 
адæммæ æмæ кæдмæ фæразон уæдæ? 
— Кæдмæ хъæуа, уæдмæ фæраз! — бардзырды хуызы 
загъта чызг, стæй дзырдта дарддæр. — Æрымыс, Уырызмæг 
æмæ Сатанайыл Нартæ куыд худтысты, уый... 
— Уыдоны хъуыддаг æндæр уыдис. 
— Алы хъуыддаг дæр йæхимæгæсгæ æндæр вæййы. Ды 
дæхи афтæ дар, цыма ницы сарæзтай, ницы зоныс. 
— Уыцы æнæхайыры профессор... 

— Исты низ кæмæ фæхатай, уыдонмæ къухæй февналы- 
нæй дæхи хиз. Уымæ та хæстæг дæр кæй нæ бацыдтæ, уый 
йын йæхицæн дæр æмæ адæмæн дæр бауырнын кæн, стæй 
фендзынæ, йæхи йын цы хуызæн цæстфæлдахæг æмæ фæли- 
той рахондзысты... 
Раст разынд Дзерассæ; уыцы профессоры фæдыл раздæр 
дæр цыдæр дам-думтæ цыд. Дзырдтой дзы, зæгьгæ, йæм ахуыр- 
дзинад уадиссаг ницы ис, хин æмæ кæлæнæй арæзта алцы 
дæр. Цæмæй йын адæм тæригьæд кодтаиккой, уый тыххæй 
йæ цæсгомæн гамхуды хуызы саразын кодта уыцы хæлмæг- 
тæ. Адæмы æхсæнмæ дæр, исчи йын йæ гамхуд куы раппара, 
уый тæсæй нæ цыдис. Ныр ныззæронд ис, ницæмæнуал æй 
хъуыд гамхуды бын цæрын, аппæрста йæ æмæ йæ кæйдæр 
æфсон... 
Адæм, йе ’мбæлттæ баууæндыдысты ацы хъуыддагыл, 
Сосланæй та бирæтæ хатыр дæр куырдтой, æнæхъуаджы йыл 
кæй дызæрдыг кодтой, уый тыххæй. 
* * * 
Рацарæзты азары бæстæ куы схъомпал ис, раст уыцы 
рæстæджы фесты каст институт Сослан æмæ Дзерассæ. Ку- 
сын райдыдтой горæты рынчындоны æмæ-иу гуырдзиаг фы- 
даудæнæй, уыдоны нæмгуыты цæфтæй рынчындонмæ чи хауд, 
уыцы лæппуты уайтагъд хæстхъом скодтой. 
Ныр хæлæг ничиуал кодта Сосланмæ. Ныр дзы æгас адæм 
уыдысты райгонд æмæ бузныг. 

КЪÆБЫСТЫ ЗАУЫР 
Къæбысты Зауыр райгуырд Хуссар Ирысто- 
ны, Дзауырайоны иу гыццыл хохаг хъæу Раройы 
1936 азы. Йæ ныййарджытæ уыдысты колхозон- 
тæ. Ам, йæ райгуырæн хъæуы, каст фæци рай- 
дайсен скъола æмæ дарддæр ахуыр кодта Хъемул- 
тайы астауккаг скъолайы. 1956 азы Зауыр сси 
Хуссар Ирыстоны паддзахадон пединституты 
студент. Ахуыр кодта филологон факулътеты 
ирон хайады. Институт каст куы фæци, усед 
сертындсес азы дсергъы куыста Ленингоры райо- 
ны скъолаты — фыццаг азты ахуыргæнæг уыд, 
стсей йсе сæвæрдтой скъолайы директорсей. 
Зауыр фыссын райдыдта раджы, скъолайы ма 
куы ахуыр кодта, усед. Ныр адсемы ’хсæн кус- 
гæйсе, адæмы ’хсæн цæргæйæ бæстон бавнæлдта 
сфæлдыстадон куыстмæ. Ардыгсей, Ленингоры 
районæй, æрвыста йæ радзырдтæ æмæ йæ уац- 
хъуыдтæ оолæсты газеттæ æмæ журнал «Фиди- 
уæгь-мæ. Уым сæ хъус æрдардтой лæппумæ æмæ 
йын 1973 азы бауынаффæ кодтой, цæмæй кусын 
райдайа облæстон газет «Советон Ирыстон»-ы. 
Уымæй дыууæ азы фæстæ Зауыры снысан код- 
той чиныгуадзæн «Ирыстон»-ы редакторæй æмæ 
дзы фæкуыста 1992 азы онг. 
Уыцы аз æй сæвæрдтой журнал «Фидиуæг»-ы 
бæрнон секретарæй. Уым кусы Зауыр абоны онг. 
Зауыр у ССРЦ-ы фысджыты усенг, æмæ рес- 
публикæ Хуссар Ирыстоны кулътурæйы сгуыхт 
кусæг.. 
Зауырæн йæ фыццаг чиныг-уацау «Гакъон 
фæндæгтæ» мыхуыры рацыд 1965 азы. Автор йæ 
разы хæс æвæрдта, дам-дум æмæ гæдымитæ æх- 
сæнадæн цас знаггад хæссынц, уый равдисын. Æмæ 
йæ къухы бафтыд. Уацау фæцыд адæмы зæрдæ- 
мæ. Уæдæй фæстæмæ иу иннæйы фæдыл зынын 

байдыдтой Къæбысты лæппуйы чингуытæ: ра- 
дзырдты æмбырдгонд «Лирæ»(1970). Уымæй цып- 
пар азы фæстæдæр ноджы радзырдты æмбырд- 
гонд «Сосойы зарæг». Уый фæстæ фæзындысты 
Зауырæн йæ очеркты чингуытæ «Чапорохы æф- 
цæгыл»(1976) æмæ «Алкæмæн куы цæрай»(1979). 
Уыцы азты йæ зæрдæ ахсайдта царды уæрæх 
гуылфæнтæм, уыдон равдисынæн хьуыд парахат 
авналæнтæ æмæ фæд-фæдыл рацыдысты фыссæ- 
джы романтæ: «Фæстаг маймули» (1977), «Сау 
суадон»(1980), æртæхгæрдæг» (1984), «Æлгъыст 
хæдзар» (1987), «Зæрдæйы зæлд» (1989). 
Ацы чиныджы дæр Къæбысты Зауыр йæ зæр- 
дæ не сивта, иудадзыгдæр цы темæйыл фыссы, 
ууыл. Ам дæр ныхас цæуы, царды иугæндзон змæл- 
ды адæмы ’хсæн цы ахастозинæдтæ сæвзæры, 
уыдоныл. Ныхас сыл ксены сыгъдæг зæрдæйæ, сыгъ- 
дæг ирон хъуыдыйæдтæ аразы, афтæмæй. 

Литературно-художественное издание 
КАБИСОВ ЗАУР ЗАХАРОВИЧ 
Зигзагижизни 
Роман на осетинском языке 
РедакторС.3. Хугаев 
ХудожникВ.С. Григорян 
Художественный редактор Г.З. Чеджемты 
Технический редактор А.В. Ядыкина 
КорректорТ.А. Казбекова 
Компьютерная верстка Д.О. Амбаловой 
Сдано в набор 11.08.06. Подписано к печати 14.12.06. Формат бумаги 60х90|/1б. 
Бум.офс. №1. Гарн. шрифта «Кудряшов». Печать офсетная. Усл. п.л. 18. Учет- 
но-издл. 16,67. Тираж 500 экз. Заказ №2528. С 13. 
Комитет РСО — Алания по печати и делам издательств. 
ГУП «Издательство «Ир», 362040, г. Владикавказ, проспект Мира, 25. 
Отпечатано с готовых диапозитивов в ОАО «Издательско-полиграфичес- 
кое предприятие им. В.А. Гассиева», 362011, г.Владикавказ, Тельмана, 16. 

