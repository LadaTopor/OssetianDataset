Тедеты Ефим 
Удыбæстæ 

Тедеты Ефмм 
Удыбæспж 
А^мд швгæтсч 
^Ь 
Дзæуджыхъæу 
2014 

ББК84(2Рос=Осс) 
Т-46 
Тедеты Е. 
Т—46 Удыбæстæ [Текст]: æмдзæвгæтæ/Теде- 
ты Ефим — Дзæуджыхъæу: Ир, 2014 - 
175 ф. 
Тедеев Е.В. 
Ммдосердие 
15ВЫ 978-5-7534-1443-4 
В ноиый сбормик стихов известиого осетиис 
кого иоэта Ефима Тедеева вошли стихи, паии 
саппые мм :*а иосдедиие годы. Омм глубокие, 
фидософские, в ммх отражепа вчерашпяя м се 
годияшпяя жм:ли> машего марода. 
Т М131(03)-14 13"14 84(2Рос-Осе) 
© ГУП РСО-Алания «Илдательстио «Ир», 2014 
© Тедеев Е.В., 2014 
© Грмгорям В.С., оформдемме, 2014 
15ВЫ 978-5 7534-1443 4 

> 
**> 
**- 
< 
РАЙСОМ 
Хурыцæст нал у æмбæхстау, 
Абухы дард кæмдæр бон, - 
Уарзоны худгæ цъæх цæстау, 
Базыхъхъыр арвы кæрон... 
Хохрæбын айтынг ис быдыр, 
Хъарм уддзæф рындзтæм хæссы, — 
Тигьæй ысхъæлзæнг дзæбидыр 
Арвы кæрæттæм кæсы... 
Бандзыг дæн уый фендæй, фидынц 
Ме уæнгтæ адæргæй мæт, 
Айхæлдзæн æрдзæн йæ фидыц, 
Дзæбо куы алидза, уæд. 
Диссаг у цардæн æввонгæй 
Æрдзæн йæ цæстуарзон рард: 
Хур дыл куы ыскæса ногæй, 
Ног дыл куы атыхса цард. 
5 

МÆ ЗÆРДÆЙЫ КОНД 
Хъазы стыр ныфс уый сырх туджы, 
Ма йыл æфтут дисы, — 
Бахъуыд сахат тохы дуджы 
Зынг æмæ фæдис у. 
Уый зард хъусыс — фенхъæлис æй: 
Хæхтæ цинад хатынц, — 
Растдæр цыма уый хъæлæсæй 
Уадындзтæ ныззарынц. 
Хæхтæ æмæ тыгъдбыдыртæ, 
Хоры сæвзæрд тауау, 
Йе ’ппæт дзырдты алы мыр дæр 
Уарзондзинад тауынц... 
Цард у уымæ цардæнхъæлцау, 
Хъуыдыты тæрхоны 
Дунейыл æхсызгондæр цау 
Сабийы худт хоны... 
Дард уынаг у: арвы цъæх тæн, — 
Дунетыл æххæссы. 
Цæсты бæсты Дун-дунетæм 
Хъуыдытæй фæлгæсы... 
Циу уæдæ йæ сæйраг нысан? 
Цавæр хæрзтæ раттæг? 
Ницы зоны царды ныфсæн 
Зондамындæй дарддæр. 
6 

^ 
*► 
ч* 
« 
МÆ ХЪИСФÆНДЫР 
О мæ фæндыр, дæ хæтæнтæ 
Дардыл ысты мæ цинæй, — 
Сарæзтон дын зараг тæнтæ 
Сираг бæхы къæдзилæй. 
Æз дæ фæрцы ысфæнд кодтон: 
Зæххы рыстæн ахъаз уон, - 
Ой, уæрæйдæ, цы ма кæнон? 
Ме ’нгуылдзтæй дыл куыд хъазон? 
Арв ныннæры, æрбадихтæ, 
Мигьтæ судзынц пырхытæй, 
Зæхмæ хауынц ыстгвд ихтæ 
Тугамæстæй сырхыæй... 
Сагъæс риумæ æрбабырсы, 
Баппæрстай мæ фыд хæсы, 
Сабийау дæ мæ хъæбысы 
Заргæ-цæгьдгæ фæхæссын. 
Сау дуг сауæй цы нæ скодта, 
Сау тыхтæн æй куы фидæм. 
Хæлынц уымæй нæ мæсгуытæ, 
Хæлы уымæй нæ фидæн. 
Цард ивайыс зæфцы фыдæй, — 
Чи стæм — не стæм йæ зонæг, 
Аппар, цæй, дæ мæрдон фынæй, 
Бахиз дæхи, ирон лæг. 
Фæндыр зары... Де змæлæнты 
Бакъуындæгыл æрдис кæн. 
Уый зарæг у незамантæй 
Дард фидæнмæ фæдисхъæр. 
7 

МЕ ’ХСАРГАРД 
Ме ’хсаргард?! Цы ма дæ кæнын ныр? 
Дæу хуыдтон кæддæр дуджы æфсымæр, 
Фæлæ бамыр цинхæссæг фæндыр. 
Не ’хсæн цард нырраууат и, ыссымæр. 
Быдырты тæхгæйæ-иу мæ бæх 
Не ’взæрста уырдгуытæ æмæ хæрдтæ. 
Тугхъулон-иу фестади нæ зæхх, 
Арвæрттывдау, калдтай-иу цæхæртæ. 
Æмæ-иу дæ ныдздзæхстæй æваст 
Не знæгтæн куы тылдысты сæ сæртæ, — 
Мах уыдыстæм æрвдзæфау ныфсхаст, 
Басастам-иу фидæртты къæсæртæ, 
Фæлæ, цæй, æргом дын æй зæгъон: 
Рæстæг нæ цыма кæны хынджылæг. - 
Нæу ныдздзæхст ракетæйы дæ бон, 
Нал хъæуынц æхсаргард ’мæ бæхджын лæг. 
Æмæ ныр мæсты кæнын, мæсты: 
Ахæм тых мæ зæрдæйы куы ’рцæрид, 
Чи фесафид удмарæн хæсты, 
Иу хотых дæр Дунейыл нæ уаид. 
Денджызты хæстон наутæй æргом 
Нал ыстæхид удхæссæг хæдтæхæг. 
Фестиккой мæ фыдæхæй дæлдон, 
Ахæм ми сын бакæнин мæхæдæг. 

Дуне сæрра, нал æвзары цин, 
Равзæрди дзы тугæйрасыг адæм. 
Рæстæг царды саудалынг ныцци, 
Сау хотыхтæм милæвæрдæй бадæм... 
Ме ’хсаргард?! Дæ узæлд мын æдзух 
Нал дауы мæ сæры хил, нæ фасы, - 
Нал хæцы дæ фистоныл мæ къух, 
Нал уыдзынæ фидар баст мæ фарсыл. 

* Ч^ ^Ч2 « 
поэзи 
Агуырдтон дæ булæмæргьты зарды, 
Дæу æнхъæлдтон уардитæй кæддæр, - 
Дунейыл кæм нæ фæзылдтæн царды, 
Кæм, цы ран дæ, - не ссардтон уæддæр. 
Гутоны цыргъ æфсæнтæ-иу зæххы 
Асагьтон, мæ арм-иу дыл фæхæст, - 
Царддæттæг сырх мæнæу дæ, фæзæгъын, 
Нæй уæддæр дæ не ссардтон æххæст... 
Де сфæлдисæг цардæмхиц, фæрныг уа, 
Цæй ныр дæм куыд баххæсса мæ къух?! 
Кæд вæййыс цыкурайы фæрдыгау, 
Сау калмы дæндæгты бын æдзух. 
Кæд, мыййаг, сырх байраджы æнгæс дæ: 
Фурды астæу сакъадахыл дæу 
Хъахъхъæнынц æфсæнбырынкъ цæргæстæ, 
Æмæ дæм æнцон бацæуæн нæу. 
Хъуыст мæ катай урскъуымбил æврæгьтæм, 
Хъуыды сæры иудадзыг æхсыст, — 
Уæд æваст ныдздзой-дзой кодтой хæхтæ, 
Зæххы цъар æмризæджы ныррызт. 
Сагъæс райхæлд, хъуыдытæй нæ чиуы, 
Зæрдæ барухс, айсæфти мæ мæт. 
Зæгъ дунейыл ахæм тыхджын чи у, 
Кæд ды нæ дæ зæххæнкъусæг, уæд? 
10 

> 
*► 
ч* 
« 
БЫНДАРЫ КАДÆГ 
Адæймаг? Чи дæ, - æххæст æй нæ бамбæрстон:. 
Арфæ дæ райгуырдæн, арфæ, - 
Равзæрдтæ зæххыл, æви дæ æрбаппæрстой 
Ацы дунемæ Уæларвæй. 
Иунæг æмбарын нæ Дунейы уæрæхы, - 
Цардмæ дæ удæй æртахтæн, 
Фидар æрсагьтон мæ къæхтæ Нæртон зæххы, 
Зон æй, дæ туджы æртах дæн... 
Мадау мæ бафтыдтай амонды фæндагыл 
Зарæджы ныфсæн, бæркадæн, — 
Радтай мын зонды тых, базыртæ æмæ дыл 
Уымæн ыскодтон мæ «Бындары кадæг»... 
Æз уæд дæ дарддæры балцмæ фæразæй дæн, 
Бахæрон цардæн йæ рынтæ; 
Адæймаг зæххыл æнустæм нæ баззайдзæн, — 
Атæхдзæн дарддæр цæрынмæ. 
Фæндаг æгæрон у, разæй цы рухс бон ис, 
Уымæ цæугæйæ, ныфсхастæй, 
Афтæ мæм кæсы: фæхæссын зæххы къори, 
Уаргъау, мæ фæсонтыл бастæй... 
Фæлæ цы ранмæ? Нæ цæуы мæ тыхы бар, 
Уый у мæ уды уæззау хæс, — 
Уырдæм нæ хауы мæ зонды тымбыл къуыбар. 
Сагьæстæ... сагьæстæ... сагъæс... 
11 

Ахæм хъуыдытæ мæ зæрдæйы райгуырынц: 
Зæххæн ис арвмæ цæджындзтæ, - 
Чи зоны, махау, æртæхынмæ агурынц 
Искæцы хурæй цæрджытæ. 
Сызнæт и Дуне ракетæты зыв-зывæй, 
Бæллицтæ хурмæ лæбурынц, 
Арвмæ фæкæнын æртхъирæн тымбылкъухæй, 
Мифты бындуртæ лæбырынц... 
Дунейы диссаг фарн ма скæнæд ахæм цау: 
Зæхх нын ыскъуындæг, ыссымæр, 
Уый тыххæй Дунейы тыгьдады рагацау 
Агур дæхицæн æфсымæр... 
Гъе, фæлæ хъахъхъæн дæ цæстыты гагуытау, 
Зæххы тымбылæг дæ цардæй, — 
Уый дæм æрттивы, сыгъзæрины базыртау, 
Тавдзæн дæ хурау йæ уарзтæй. 
Афтæ дæ, адæймаг, зæххы сконд хотыхтæй 
Халыс, ныллæуыдтæ хиуæй, — 
Фæлæ, нæй, не ’мбарыс, уартау, æрвон тыхтæй 
Хъахъхъæны мах цард йæ риуæй. 
Кадæг, мæн бафтыдтай амонды фæндагыл, 
Зарæджы ныфсæн, бæркадæн, 
Радтай мын зонды тых, базыртæ æмæ дыл 
Уымæн ыскодтон мæ «Бындары кадæг»... 

МÆ ФÆНДАГ 
Цæуын... 
Фæцæуын 
Хохы бæрзонд цъупмæ, 
Уырдыгæй хъуамæ ныззарон, - 
Мæ амонды сырх дидинæг ис уым. 
Уым абузынц дыууæ суадон хæл-хæлæй, 
Сæ иу у уазал, ихы къæрттау, раст, 
У иннæ та, æхсидгæ донау, тæвд. 
Сæ иу мын хъуамæ басудза мæ зын, 
Сæ иннæ та мын уазал уддзæф ратта. 
Цæуын, фæцæуын айнæгыл хæрдмæ, - 
Зыкъуыра дуртыл ме ’нгуылдзтæй ныххæцын, 
Мæ къæхтæ садзын къæдзæхты зыхъхъырты 
Æмæ ысхызтæн æз, фыранкау, цъупмæ. 
Мæ дыууæ арм мæ уадултыл æрбавæргæйæ, æз 
«Гъей, Дун-дуне, дæ райсом хорз!» — 
ныккодтон. 
Нынкъуысти дуне, 
Арвы дард кæрæттæм 
Фæйлаугæ ацыд ме знæт уды хъæр, 
Кæрддзæфау, кæмтты афаста мæ хъæлæс: 
- Цы ссардтон æз? 
Мæ сырх дидинæг арвнæрды хæд фарсмæ 
Æрттывта хурмæ, амонд тайгæ хъазыд. 
Фæлæ та ногæй рараст дæн бынмæ, 
Æрхызтæн: иу ран къæдзæхы рæбын 
Сычъийы лæппын рауади мæ размæ, 
Æркодтон ын мæ армы уæлæ цæхх, 
Æмæ йæ ризгæ, тагъдгæнгæ, ысдæрдта, — 
13 

- Хæрзбон дзыгы, - ысдзурыны фæстæ, 
Бынмæ æрхызтæн хæхты рæбын фæзмæ 
Æмæ ныббуц дæн уыцы ран мæхицæй. 
Фæлæ та уым дæр ног диссаг æрцыд: 
Фæйнæрдæм калдтон, тауæгау, сырх мæнæу, 
Мæ фæстæ та хъæддаг бæлæтты дзуг, 
Пæр-пæргæнгæ, мæнæу уидзгæ, цыдысты. 

ЭЛЕГИ 
Диссæгтæ: аныгуылд хурыцæст, 
Дард кæмдæр бандзæрста арт, 
Зæхх цыма сау арвыл баныхæст, 
Афтæ йæ сырх пиллон калд. 
Дзæбидыр?.. Диссаг - куыд фидыдта, 
Цъупп хох ын — дардмæ кæсæн, - 
Раст цыма, сагьдау, ныффидар ис 
Бур мæй йæ сыкъаты ’хсæн. 
Исдуг мæ зæрдæ нæ бамбæрста: 
Ахæм ныв фенгæйæ мæт, 
Фæлæ мыл цадæг æрбаппæрста 
Сагъæсты сауконд нымæт. 
- Ехх, Дуне, — загьтон: — Цы бакæнон? 
Радзур мын, ма у æмыр, 
Уарзт нын куы дæттыс æнæкæрон, 
Цард та цæмæн у цыбыр? 
Афтæ у, афтæ уыд æрдзы конд: 
Ивы фæлтæры фæлтæр. 
Гъе, фæлæ хи цард, — йæ нывысконд 
Оххай, æвгъау у уæддæр. 
Дис мыл æфтауынц сæ тæмæнæй 
Стъалытæ, арвмæ кæсын, — 
Цас ма цæрдзысты æнæ мæнæй, 
Уымæ хæлæгæй мæлын. 
15 

*► 
ч* 
« 
дойны 
Хосдзау дæн, мæ уд ысхауы, - 
Нал быхсын бынтон, 
Бахус и мæ хъæлæс тæвды, — 
Авæрут мын дон! 
Æз салдат дæн, судзгæ нæмыг 
Фескъуыны мæ бон, 
Байдзаг ис мæ цырыхъхъ тугæй, 
Авæрут мын дон! 
Лæг фæтыхсы царды мидæг, — 
Ахауы бынтон, 
Дохтырты дæр айрох кæны 
Удаист хъæр: «Дон!!!» 
Мæн нæ Дуне ’нцой нæ уадзы, 
Хъуыдытæй тыхсын, 
Сурыл дæр сæ уæзæй зæххы 
Уæрджытæм ныхсын... 
Æмæ тагъддæр, цард мæ хъæуы, 
Дон æрисут цырд, 
Хъуамæ сдзурон иу афоны 
Иу æнусон дзырд. 
Ам, мыййаг, куы цудой хæхтæ. 
(Цардæй у фæдзæхст), 
Уыдонмæ быцæуау хъуамæ 
Бавæрон мæ уæхск... 
Дон æрисут, дойны мын у, 
Цæй, цæмæ у каст?! 
Науæд æз ныххуыпп кæндзынæн 
Денджыз дæр æваст! 
16 

$ Ч^ ^Ч* « 
ЗАГЪДЫ ПЛАНЕТÆ 
О, стыр Дуне! Дæумæ дзурын къæйныхæй, - 
Мæ риссаг фарстæн де ’ргом хъуыды зæгь. 
Æнæвгьауæй дæ кæрæф зонд, дæ тыхæй 
Ныддихтæ кодтай, галы цармау, зæхх. 
Æниу уæ адæм цаудæй уа - хъæздыгæй, 
Фыдбылызæй цæмæн ысты ирвæзт? 
Куынæ сæ судза хурыцæст йæ зынгæй, - 
Уыдаид уый дæр афонмæ дæр уæрст. 
Æрдз радта цардæн налхъуыттæ æнæвгъау, 
Нæ кæнын ууыл, загьдкъахæгау, хыл, - 
Фæлæ рæдауæй, хур æмæ уæлдæфау, 
Цæуылнæ ысты иумæйаг зæххыл?! 
Зæххы хъаймагъ зыд бирæгътæн æвгъау у, 
Дæ хай фæци, - ныгуд æмæ йæ пир, - 
Кæд афтæ у, уæд аивад хæзна у, 
Цæмæн у гьеуæд иумæйаг Шекспир?! 
Нæхицæй гуыры хос кæнын нæ рыстæн, 
Хæссы нæ былмæ цадæггай нæ къах. 
Æви нæ хатæм: тагъд дуджы цæудзыстæм 
Нæ кæрæдзимæ дон курынмæ мах? 
Гæнæн ис, хауа сау арвæй фыд ихтæ, 
Куы кæна зæхх æд порæтгæ дæлдон, 
Кæрæдзи уæд куыд х^хъхъæнЩ^^Ш^’ЙЙЙ^й, 
Куыд лæудзыстæм йæрæдз,имаРЗбнгР<3&? 
17 

Нæ зæххæн мах ысныв кодтам тæссаг дуг, 
Кæрæдзимæ æртхъирæнтæ кæнæм, 
Зæгъ-ма мын: уый нæ амонды нысан у, 
Æви куырмæй нæ адзалмæ цæуæм? 

^ 
^ 
ч* 
< 
ФЫЦЦАГ ФЕМБÆЛД 
Ды цыдтæ æнустæ тонгæ 
Уылæнтæй, фæлгуыртæй, — 
Агуырдтай мæ сау цæстыты 
Саугагуы цæстытæй... 
Æз — нæлгоймаг, хæхты фæхстæ 
Ме згьæр дарæс хонын, — 
Райхæлдтон сæ, демæ уарзт мын 
Арвæй конд тæрхон у. 
Систон æз мæ уæззау танхъа — 
Къуыпп — Хъазыбеджы стыр хох. 
Уарзты монцæй ме ’взонг сæнтты 
Дуне дæр æрбайрох. 
Уæд цы ’рцыд? Æбæрæг дугты 
(Радтой дын сæ хорзæх), 
Фæлæ гъеуæд бауддзыд ис 
Дунейы къуырма зæхх. 
Гъеуæд равзæрд мард дунейы, 
Хъарм уалдзæгау, хъарм дуг, — 
Гъеуæд ацыд зæххы риуы, 
Мады ’хсырау, хъарм туг. 
Æмæ зæхх нæ раттæг мад у, 
Рæзти цард, уыдтам æй, - 
Зонын æз: кæй нæ равзæрдтæн 
Евæ ’мæ Адамæй. 
19 

^ 
^ 
ч* 
« 
ЦЪИУТЫ САЙД 
Дæ цард дæ зынты парахат, 
Дæ фырт куы уыди цины цад, 
Уæд-иу мæ, Гыцци, хаттæй-хатт, 
Цæмæн ысхуыдтай цъиуты сайд? 
Уырны мæ, Гыцци, раст дзырдтай, - 
Нæ хъæуы сæрмæ зазджын æрх, - 
Фæсайдта мæн уым, — бафтыдта 
Фыццаг зарæгыл булæмæргь. 
Мæ цин мæ зынтæй бафæллад, 
Мæ уалдзыгон сырх сæуæхсид, 
Ды цъиутæй дзырдтай, гъе фæлæ, 
Куынæ баззадтæн мæргъты ’вджид... 
Бæллын, бæллын... Куыд баййафон 
Мæ цины бон, уый сагъæс у. 
Йæ сау дзыккутæй иуафон 
Мæн сæрра кодта сау рæсугьд. 
Ифтыгъд дæн, фатау, арæзт дæн, 
Мæ зæрдæ тохы не стъæлы, — 
Æгæрон арвмæ уый фæстæ 
Мæн асайдта зынг ыстъалы. 
Æмæ мын ракæн хорз арфæ, 
Фæсмонгонд хъуамæ ма фæуон, - 
Уый, Прометейау, дард арфæй 
Зæххон Дунемæ раскъæфон. 
20 

> 
**> 
4*- 
« 
ИРЫ ХЪЫСМÆТ 
Зарæг 
Иры зæхх, дæ дард хæтæнтæ фесты, 
Фесæфтай Дайран æмæ Хъырым, - 
Нал дын ысты Дон æмæ Днестыр, 
Нал зонынц дæ зарæгæн хъырнын... 
Дæу дæ бынтæй тугуарæн æнусты 
Тугдзых фат æд сабитæ сырдта, — 
Се сæфтыл Аланты мад йæ рустæ 
Хæхты рæбын, удисгæ, тыдта... 
Царды ныл йæ къах æркъуырдта не знаг, 
Сау хъысмæт нæм уымæн у хæрам: 
Бандзыг ыстæм, аныхъуырдтам не ’взаг, 
Мах нæ зæххы, сау дзулау, хæрæм. 
Афтæмæй дыл арв кæны ныллæгдæр, 
Арф улæфт дæ зæрдæмæ ныккæн, - 
Зæхх куы кæна бонæй-бон къуындæгдæр, 
Уæд фæстагмæ рауайдзæн ингæн. 
Бадыс ныр Кавказы хæхтыл, саргьау, 
Иу фарс - Хуссар, иннæ та - Цæгат, 
Хос уын — баиу, тугæйæлхæд аргъау, 
Хуры фарсмæ абаддзæн дæ кад... 
Фæлæ дарддæр сау арвы хъæбысы 
Хъахъхъæн ды хъаймæтбонтæй дæ сæр, - 
Абон дæр нæм тыгьд быдыртæй хъуысы 
Скифты паддзах Дургъулейы хъæр. 
21 

^ 
^ 
ч* 
« 
ÆНУСЫ ХЪÆР 
Цард æнусты ногкæнынæй фидыдта, 
Зонды тыхы цардмæбæллæг сидтытæй. 
Зæхх лæбуры арвы уæрæх фидæрттæм 
Абухгæ ракетæты ныхсидтытæй... 
Гъей, Дуне?! Куыд нæ дзырдтай дæ фæрæзтæн: 
- Зæххы ’лвæстад базæронд ис, атон æй, - 
Афонмæ æнæгуыргæ куыд фæрæзта 
Диссаг тых чысыл рыджы мур — атомæй? 
Зонын: уый дæхи нывгонд у баххуысæн, - 
Уый кæй хъуыди зонды къухты бафтауын: — 
Ды куы кæныс цардивæнтæ ног хуызы, - 
Дидинæг дæхæдæг дæр уæд рафтауыс... 
Фæлæ зонды равзæрдæн, йæ ныррухсæн 
Хъуыд кæнын æгæрон фæндаг сæвджынæй, - 
Уымæн дардтай мин-миллиардгай ’нустæ, 
Адæймагмæ ’нхъæлцауæй, сывæрджынæй... 
Зæххæн уæд гуымиры æрдз паддзах уыди, 
Донæй сæфт, зынджы хъаймæт-иу бавзæрста, 
Чи зоны, цавæр бæрзондæй рахауди? 
Чи зоны, куыд ацахста йæ уавæртæ? 
Рæстæг цыд... Зæххы къори, куы ’руазал дæ, 
Цард куы ’руарзтой фурды гуылфæн, уадæй уа, 
Уæд фæзындтæ, атомы тых райхæлдтай, 
Зонды паддзах, æрдзы хъузон, адæймаг. 
22 

Фæлæ, зон æй, ихын лæсæн ракалдау, 
Ахæм хъаймæт афтæ цæхгæр не ’ртайы, 
Иу рæдыд... Уæд чысыл атом, сау калмау, 
Аныхъуырдзæн хурыйас планетæйы. 
УÆЛДÆФ 
Сыгъдæг уæлдæф?! 
Нæ хурау нæ куы тавыс, 
Дæу хонæм мах нæ царддæттæг, нæ ныфс, 
Лæджы уды зынг ахуыссын нæ уадзыс, 
Цыма дын, артау, «фу-фу» йыл кæныс. 
Æз дис кæнын: 
Куы райгуыры сывæллон, 
Уæд мады цинæй тагьддæр у дæ хæс: 
Ды уымæн уайтагъд авæрыс цæрæнбон, 
Ды уымæн раттыс тых æмæ хъæлæс. 
Уæд ахадыс, 
Нæ фескъуыйы дæ рæхыс, 
Иæ удыл бастæй, хизыс ын йæ цард, 
Йæ зарæг ын нæ дунемæ ды хæссыс, — 
Дæ фæрцы судзы зæххы уæлæ арт. 
Сыгьдæг уæлдæф?! 
Æгæндæг дæ, парахат, 
Кæрон дæ хæрзтæй адæймагæн нæй, 
Ды уымæн цард ысхай кæныс фыццаг хатт, 
Фæстаг хатт дæр фæиртæсы дæуæй. 
23 

ДЗÆНГÆРДЖЫТЫ ФÆДИСХЪÆР 
Фæдис, уæйгуытæ! Тæппудты цы фæзмæм? 
Мæ ерысмæ сидт ма фенхъæлут загъд, - 
Цæй, рацæут-ма Зилахары фæзмæ, 
Мæ сыгъзæрин фат уыцы ран ныссагьд. 
Мах, Нарты цотау, стыр дуртæй, тыччытау, 
Нæ хъаздзыстæм, — мæ ныхас у цæхгæр, — 
Цæй, бавзарæм-ма, цирхъыты цъыччытау, 
Кæй дзырдтæ калынц зынг æмæ цæхæр. 
Поэттæ, чи стут? Цардæгасæй, мардæй, 
Кæм цардыстут зæххы къорийыл, - кæд? - 
Уæлдай мын нæу, мæ ныхас уын мæ зардæй 
Дунейы раз тæрхонгæнæг фæуæд. 
Цы загътай стырæй? Тугуарæн æнусты 
Дзæгъæлвæндæгтыл адæймаг куы цыд, — 
Куы хæлдта зæххы царддæттæг нывæзты, 
Йæхицæн дзы куы арæзта мæнг цыт? 
Ныр тоны, тоны адæймаг йæ рустæ, — 
Нæ дарæг зæхх, нæ сырх туджы æртах 
Цы радиаци фембæхста æнусты, 
Уый раргом кодтам хи марынæн мах. 
Зæг>ыс кæд афтæ: - Атомы ыскондæй 
Мæ хъул куы абадт сах æмæ нывыл, 
Уæд дзы фыццаг цæмæн ыскодтай бомбæ, — 
Цæуылнæ скодтай уый бæсты дзывыр? 
24 

Мæ уайдзæф, адæм, иумæйаг тæрхон у, 
Нæ кæнын æз мæ рæстаг ныхас уæй: 
Фыццаг аххосджын — бомбæ халæг хонын, 
Дыккаг аххосджын - чи ныббары, уый. 
О, Нобель æмæ Сталины лауреаттæ! 
Цæуылнæ кодтат ацы сæфтыл мæт? 
Уæ фырмæстæй æхсидæвтæ, цыргъ фæттæ, 
Цæуылнæ тъыстат арвы тæнты, уæд? 
Зæгъут-ма ’ргом, уæ мæнг лæвæрттæ исгæ, 
Куы куывтат маргзонд паддзæхтæн сæрæй, 
Гъе уый бæсты цæуылнæ загътай искæд — 
Æппæт Дунейæн, арвнæрдау, хъæрæй: 
- Æрлæуу, адæймаг! Амонды бæстæмæ 
Цæмæй æрбафта, тугтæдзгæ, дæ къах, — 
Хъæуы ыздæхын ивгьуыдмæ фæстæмæ — 
Нæуæг фæндæгтæ райгæрдынмæ мах. 
Науæд сæ цард крематориты цъæх артæй 
Милуантæн арвмæ сау сæгæй куы калд, — 
Уæд ауындзæныл уый ныхмæ хъуырбастæй 
Цæуылнæ радта искæцы йæ цард? 
Æз - Хурфæдисон! Мæн хъæуы хæтæнтæ! 
Быхсы мæ хъару стыр дунеты уæз, 
Фæйнæгфарс поэт! Финишты бæттæнтæ 
Мæ уартгъуыз риуæй арæдувын æз. 
Фæцæуын размæ! Гъей, Дуне, ныхъхъус у! 
Мæ фæндыр къухты, сабийау, хæссын. 
Зæххы къори мын, глобусау, йæ къус у, 
Меридиантæ та йæ даргь тынтæ ысты. 
25 

Æмæ мын фестад арвы къуырф дзæнгæрæг, - 
Ныццагътон æй ’мæ Дунетыл мæ рис. 
Цæнгæт зылангæй ацыди хъæргæнæг: 
- Фæхæрынц Хуры хурхортæ! Фæдис!!! 
МЫДЫБЫНДЗ 
Мыдыбындз, мæн ыстыр дисыл æфтауыс, 
Дæуæй у Дуне, хорз мадау, рæвдыд, - 
Ды дидинджытыл уарзондзинад тауыс, 
Хæссыс Дунетæм, цардыхосау, мыд... 
Тызмæг у Дуне, фырзыдæй ныхъуыры, 
Фыдгæнджытæ хъаймæты дуг хæссынц, — 
Ды мисхалгай цы мыд хæссыс дæ хъуыры, 
Уый магусатæ уидыгæй хæрынц... 
Ифтыгъдау раст, рæстдзæвин у дæ хъуыды, 
Дунейы цæсты ахады дæ ныфс, - 
Дæ рæстаг ми нæ фæвæййы ивгъуыды: 
Æввонгхорты æгъатырæй цæгъдыс... 
Æмæ дыл мах æмбаст ыстæм, æвæлмон, 
Хъæуы рæстдзинад адæмæн зæгьын: 
Æппæт хæрзтау нырыонг дæр бæрæгбон 
Цæуылнæ ис мыдыбындзæн зæххыл?! 

^ 
*► 
ч* 
« 
МАДЫ ЛÆГГАД 
Хæхтыл бады уазал цъити, 
Асины ысхизæнтау, 
Зынд уырынгтæй, рацамæхсти, 
Урс хыссæ, æнхъизæнау... 
Хохрæбын - нæ ныллæг хæдзар, 
Æз зыдгæнгæ агуырдтон, 
Сисамад къæйдурæй конд цар, 
Ацы ран æз райгуырдтæн. 
Ам-иу федтон барæмвæндæй 
Æз Гыццийы дон хæсгæ, — 
Кæнæ къухтæ - дзуарæвæрдæй — 
Къæртайы гуымбылахсгæ... 
Ехх, Гыцци, зæрдæрыстимæ 
Нал баййæфтай царды цин, 
Бамыр дæ дæ бæллицтимæ 
Сау уæлмæрды тулдзы бын. 
Каст дæумæ: дæ арм дын искæд 
Искæй чызг фæрог кæндзæн, 
Уый саби дæм, цин æвдисгæ, 
Хуры тынау, бахуддзæн. 
- Мады цард, — бæргæ-иу загьта 
Зæрдæ, — фаг ысрухс кæнон, 
Фæлæ мæ куы нæ бауагъта 
Цард рæстæгыл ус курын... 
27 

Азым ис, дæумæ дæр, Гыцци: 
Арвыстай дæ барæджы 
Амондагур дард балцы, ’мæ 
Уый тыххæй мын байрæджы. 
Æмæ ныр дæ фæлмæн дзырдтæ, 
Маройгæнгæ сног кодтай, 
Атыхстæн дæ ныллæг цыртыл, 
Баззадтæн фæсмонгондæй. 
© 

ФЫДАЗЫ ХАБАР 
Легендсе 
Иу фыдазы быдыртæн сæ сæрты 
Мигьты гуылфæн арвнæргæ нæ тахт, - 
Удхор рæстæг хурдзæгæрæг сæрды 
Кодта зæххыл адæмы бындзагъд... 
Хорцух дуг нæ бауромдзæн ничи, 
Кæрты мад йæ сабитимæ бадт. 
Уый йын дардта цардæнхъæлæй дзидзи: 
- Адæй, хъæбул, удæнцой мын ратт. 
Саби аззад иудзæвгар æмырæй, 
Фестад цæсгом адæйын æввонг, - 
Фæлæ та йæ хæкъуырцкуыд фæразæй, 
Æмæ та нырдиаг кодта ног. 
Дон сæрддæргъы зилгæ дур нæ федта, 
Къух нæ райста уыцы аз æхсырф, - 
Хойраг царды маргьы æхсыр фестад, — 
Мадмæ уæд кæцæй уыди æхсыр? 
Кодта уæд дæлгом æмæ дæлавдæн, 
Басыгъд цæсгом, баивад йæ хуыз, — 
Чи фæразы, цавæр тых æрвдзавдæн, 
Хъарæг дæр кæмæн кæны æххуыс? 
Нæй уæддæр «иронвæндаг» ныккодта, 
Саби ма кæд ’гас уыди, уæддæр, 
— О Дуне, мæ хъысмæтæн, нывгондау, 
Сау арты цæмæн судзы мæ сæр? 
29 

— О хъæбул, мæ рыст цæнгтыл æрхаудтæ, 
Тугныууардæн радзурæнтæ нæй: 
— Сау бонтæ!!! Дæ сау цæстыты хаутæ 
Хъавы ’рцахсын се ’нусон фынæй. 
Къахæй ды нæма слæууыдтæ зæххыл, 
Де ’взагыл нæма абадти дзырд, 
Афтæ дæм æгьатыр ’мæ фыдæхæй 
Удхæссæг æнафоны фæзынд. 
Мадæн уæд йæ зæрдæйы æхсайдæн 
Ирвæзæн хос ацамыдта дуг, 
Æмæ йын, сывæдæгау, уый сайдæй 
Дарын уайтагьд райдыдта йæ туг. 
Уæд сæ уæлхъус, раст цыма дзæнæтæй, 
Февзæрди æд хордзентæ сæ фыд... 
Ныр сæ хъæбул фервæздзæн мæлæтæй, 
Ныр уыдзысты хойрагæй рæвдыд. 
Систа мад кæрдзыны мур йæ дзыхмæ, 
Сабийæн дæр базмæлыд йæ сæр: 
— Бабыхс, хъæбул, зонын æй, ыстыхстæ, — 
Бауадз мæ, дæуæн хæрын æз дæр. 
Хæдзар... Уаты бинонтæ — рæдзæгъдтæй, 
Дуджы арц сæ зæрдæты нынныхст, 
Чи нындзыг ис, чи та сæ дæндæгтæй, 
Удисгæйæ, йе ’нгуылдзтыл хæцыд... 
Мад фæхъуыртхъом, сагьæстæм æй не ’вдæлд, 
Ахсджиагыл саби уыд нымад, — 
Бинонтæ фæцагъды ысты се ’ппæт, 
Баззадысты саби æмæ мад. 

* ч^ ^-** « 
НÆЛГОЙМАГ 
Зыны йæм ирдæй арф комæн йæ къæсæр, 
Куыд диссаг у йæ æрдзæйконд фæлыст! 
Кæсы йæм афтæ: дунейыл æппæт дæр 
Йæ разы у сылгоймаджы æнгæс. 
Цы ис йæ зæрды? Ацу ’мæ йæ базон? 
Йæ бæхæй цадæг фæндагмæ æрхызт, 
Кæсы æмæ - хъуынаты бынæй суадон 
Кæны уырдыгмæ къæдзæхыл пырхмызт. 
Йæ фарсмæ комы урсзæнгджын бæрзытæ, 
Сæ саггæмтты та цъиуахстæттæ ис. 
Сæ æвдисын, нæлгоймаг сæ кæм зыдта, 
Куыд нæ сыл кодта фыруарзтæй фырдис?.. 
Сæ хауты конд æнæдзургæ æвдисы: 
Куыд диссаг ысты аууондар хызæн? 
Æппæтæй дæр сылгоймагæн уыдысты 
Сæ уæнгты конд, сæ дзыккуты хуызæн... 
Нæй, уыдоныл нæ аххæсдзæни хур дæр, 
Фæлæ куы дæттид ахæм тых йæ уарзт, 
Уæд уаид царды сабиты мад дур дæр, — 
Зæхх фестид авдæн, афтæ йæм фæкаст. 
31 

* ч^ ^ч* <: 
БУЛÆМÆРГЪ 
О булæмæргъ, цардамонд фæхæссай! 
Пакъуыдзыгьуыр бур хæдон куы дарыс. 
Афтæмæй дæ мыр-мыраг хъæлæсæй 
Цардамондæн уадындзтæй фæзарыс... 
Хонин дæ - мæ базырджын зæдæмбал, 
Кæд, мыййаг, мæн де знагау æнхъæлыс, 
Ратæх уæд фæтугдæппал нæ сырх бал, 
Æмæ уымæй алæгьз кæн дæ хъæлæс. 
Мах, нæ дыууæ, иу зондыл хæст фестæм, 
Агъудæй мæ зарæн уадындз систон, 
Æз нæ зæхх, нæ адæмæн поэт дæн, 
Уæд ды та дæ мæргъты композитор. 
Зон, ныффыстон зарджытæ дæ номыл, — 
Рагæй дæр мæ уды цин дæу уыди, 
Ратæх, абад сынтæгæн йæ гоппыл, 
Сæвæр мын мæ ныхæстыл мелоди. 
Æмæ радтæм ахæм концерт, ахæм, 
Чи уа зæххæн цардамонд æвдисæг. 
Не ’мхъæлæсæй цины зарæг махæн 
Бафтаудзæн ыстыр Дунейы дисы... 
32 

ДУНЕ 
Быдырæн йæ кæрон фæлмы 
Фесæфт, рох фæндæгтау, — 
Комарынгау, арв — йæ сæрмæ, 
Хæхтæ та, дæндæгтау... 
Атахтысты хърихъуппытæ, 
Даргь поезд фæлæсы, - 
Æмæ цыма аирвæзынц 
Дунейы хъæлæсы... 
^унейы æнæбын дæрдтæ, 
Йе ’гæрон цъæх тæнтæ. 
Зонын æз — мæ амæттæгтæ, — 
Сомбоны хæтæнтæ. 
Æмæ зонд кæдæм не ’ххæссы, 
Уырдæм зæрдæ ’хсайы. 
Иууыл дарддæр сæфт ыстъалы 
Мæн йæхимæ сайы... 
Фæлæ циу? Кæм ис йæ кæрон? - 
Не ’взарынц мæ тыхтæ. 
Хъуыдытæ быцæу ныллæууынц, 
Дун-дуне, дæ ныхмæ. 
2 Телеты Ефим 
33 

БÆЛЦЦОН 
Акодтон мæ фæсмын куырæт, 
Хордзен — уæхскыл, афтæмæй. 
— Фест цырагъдар, — хæрзæмбæлæг 
Райстон арфæ адæмæй. 
Лондоны, Афины уынгты, 
Наулæууæнты, денджызты 
Мæн æргомæй дардбæстæгтæ 
Дун-дунетыл фендзысты... 
Æз куынæ дæн, Магелланау, 
Дунесгарæг, аразæг, — 
Фæлæ у мæ пæлæзджын нау 
Уарзты уæззау уаргъласæг. 
Зæххыл зилын цардмæ бæлгæ 
Куывдты, кæнæ базарты. 
- Тох ныккодта, тох, æмбæлттæ! - 
Æз иронау базарын... 
Уый цы уыди? Цавæр фæзынд? 
Диссагæй цы та ’рцыди? 
Уый нæ поэт хъазæн фæзы 
Къахфындзтыл ыскафыди. 
Мæн нæ фæнды гени уæвын, 
Уый æрдзæй лæвæрд вæййы, 
Фæлæ семæ ерыс кæнын 
Абухы мæ зæрдæйы. 
Ацы ран æз аразæй дæн, 
Царды хур мыл амбæлдзæн, - 
Мæн зæххыл æрдхорд кæнынмæ 
Никæцы лæг амбулдзæн. 
34 

> 
** 
ч* 
« 
МÆ УÆРДОН 
Къæвда рæстæг уа, арф миты лæгæрдон, 
Мæ хъысмæт у æгæр уæззау, цæуыл? 
Мæхицæн тулдзæй сарæзтон лæгуæрдон 
Æмæ фæдисæй тар хъæдмæ цæуын. 
Цæуын... Фæцæуын сау хохы лæгæтмæ, 
Мæ хæдзар уым ис, уыцы ран цæрын, — 
Цæмæй фæфидон арф кæмтты лæггæдтæ, - 
Мæ хъисфæндыр æрхæндæгæй цæгьдын. 
Æрттивынц ам бæрзонд хæхты, ызгьæртау, 
Æдзæрæг дуне — сау мигьты хæтæн, - 
Тæдзынæгау, мæ цæссыгтæ ызгьæлдта 
Мæ сау хъысмæт мæ фæндыры тæнтæм. 
Æз иунæг дæн, æмбал зынæг нæма ис, 
Бæрзонд хæхты, хæтгæ цæргæ, мæ къух 
Нæ сахуыр и цыкуратæ нымайын, — 
Нымайын арвы стъалытæ æдзух... 
Уæдæ нæм ис æмсæрзарды Фæлвæра?! 
Хъæддаг æрсытæй ме ’рдхордгæндтæ ис, — 
Мæ хъисфæндырæй ацæгъдын фæлварын, 
Сæ ныхтæй мын фæцæйтонынц йæ хъис... 
Цæрын æз афтæ: тар хъæдæн йæ сагъæс 
Куы райхалон, нæ урс хæхтæ мæнæн 
Уæд ратдзысты дзыхъхъыннæуæг уæззау хæс, 
Æмæ мæм калдзæн диссаг балц тæмæн. 
35 

Цæй, размæ уæдæ! Арвнæрдæн йæ рæхыс 
Æз арæмыгьтон, тул, мæ уæрдон, тул. 
Мæ фæндаг хæхтыл Дун-дунетæм ахызт 
Йæ иу цалх мæй у, иннæ цалх та - хур. 

ÆРЧЪИТÆ 
Легендæ 
Раджы, дам, æлдармæ хæхты 
Иу лæг æххуырсты фæцыд, 
Мæгуыр лæг йе ’ргом ныхæсты 
Домдта йæ куыстæн æмгьуыд... 
Æлдар дыууæ ’рчъийы иу бон 
Баппæрста мæгуыр лæгмæ. 
— Цалынмæ батонай адон, — 
Загъта йын, — кус мæм, уæдмæ. 
Сразы ис: аст азы дæргъы 
Хохаг хуыр дуртыл фæцыд, - 
Хъуысти йæ уæззау уынæргьын, 
Æрчъитæн тонæн нæ уыд. 
Райста уæд иу бон йæ уадындз, 
Хъарæджы цагъд дзы кæны: 
— Хурзæрин, баххуыс кæн, ратындз, 
Баххуыс кæн сæфын, мæлын... 
Æврæгътæй хохы дыдагьмæ 
Уарыд йæ цæстытæй зæгъ, — 
Уадындзæн йе ’рхæндæг цагьдмæ 
Кодта хуыдæхæлдтæ зæхх... 
Уалынмæ фыййауы размæ 
Февзæрди иу лæг æваст: 
— Радзур, цæмæй нал фæразыс? 
Ракодта мæгуыр йæ хъаст. 
37 

Бæлццон ын радзырдта: — Де стыр 
Хъизæмаргæнæг куысты, 
Де ’рчъитæ галдзармæй не сты, 
Уыдон лæгдзармæй ысты. 
Уыдон æвдисынц тыхтона, — 
Сау мæрæн ницы лæууы. 
Æмæ сæ тагьддæр, мæ къона, 
Зæххы ныгæнын хъæуы... 
Тугцъирæн туг у йæ цард дæр, 
Уый йæ ныхъуыры зыдæй. 
Уымæн, ныгæнынæй дарддæр 
Дунейыл хосгæнæг нæй. 
Фыййауы уадындзы зардæй 
Айзæлыд кæмтты йæ цин, - 
Йе ’рчъиты федта лæзæрдæй 
Æмæ йæ сагьæс фæци. 

$ Ч^ ^Ч* « 
МÆ ФÆДТÆ 
Цы мын фестут, мæ сабион хæтæнтæ?! 
Уæ фæдыл зилын урс хæхты æдзух. 
Æз агурын Фыдызæххыл мæ фæдтæ, 
Фæлæ ма сыл кæм хæст кæны мæ къух. 
Нæ дымгæджын æхсæрдзæнæн йæ узæлд 
Налхъуыт фæрдгуытæй ме уæнгтыл тылди. 
Мæ бæгъæввад рæсугъд къæхты чысыл фæд 
Цъæх ызмисыл, нывыскондау, зынди. 
Кæм-иу уагъта тæлтæг зæрдæ йæ митæ? 
Фæзылд-иу хатгай фисынмæ мæ фæнд. 
Мæхи уæлгоммæ аппæрстон-иу митыл, 
Æмæ-иу аззад, дзуаргондау, мæ фæд... 
Куыд диссаг у: лæджы зæрдæ куы райа, 
Мæ æвзонг бонтæн афтæ уыд сæ конд. 
Сæрæй гуыпп кодтон, уæрыччы фыркъайау, 
Нæ мæ саста сыкъайæ хæцгæ род. 
Гæппытæ кодтон арты сæрты, уадау, 
Йæ сырх æвзаг нæ хæст кодта мæныл, 
Мæ уæнгтæ-иу дзы ацъелф кодтой, кардау, — 
Мæ бæллиц хъазыд цинæйдзаг зæххыл. 
Цы фесты ныр?! Сæ агурæг ма зилын, 
Сæ фесæфт у мæ катайаг, мæ мæт, 
Зæхх зилы, зилы æмæ зилы, 
Мæ сагъæс у: куы йыл заид мæ фæд. 
39 

Мæ фыццаг фæдтæ — сабион хæтæнтæ 
Уыдысты, фæлæ, о Дуне, цæмæн? 
Мæ фыдбылыз куы басайдта куыддæртæй 
Поэзийы æгæрон фурдмæ мæн. 
Æмæ мын фестад, амæттагау, Дуне, 
Мæн сардыдта йæхиуыл æмæ, кæс: 
Мæ хъуыдыты зилдух зыдгæнаг фæндонæй 
Ныффырвæд кодтон Дун-дунетæ æз. 

$ Ч^ ^4-** « 
МÆГУЫРЫ ТАУРÆГЪ 
Царди лæг, 
Куыройы фыдтау, 
Царды стыр уæз хаста, — 
Туг æмæ цæссыгтæй хæхты 
Айнæг дуртæ ’хсадта. 
Нал фæрæзта сау сагъæстæй, 
Зондагурæг ацыд, 
Адæммæ лæгъстæ кæнгæйæ, 
Дард фæндæгтыл хатыд. 
Дард ран цард сæдæазыккон 
Урсзачъе зæронд лæг, 
Царды æппæт хорз фæндæгтæн 
Амонæг уыд, зонæг. 
Цæсгом бампылд, 
Къухтæ ризынц, 
Уый фæцух и хъусæй, 
Кæрты бадти, уагъылыйы 
Дидинæгау, урсæй. 
— Гъей, зынаргъ фыд! — 
Лæг ын загъта: 
Састон дур мæ гуырæй, 
Фæлæ дæн фыд тыхст, - 
Куыд цæрон 
А зæххыл мæгуырæй? 
41 

Лæг ын загъта: - Ис уæ кæрты 
Иу сау дур - æрмæрин, 
Афæдз ын фæдзур æнæрцух: 
- Фест мын, фест сыгъзæрин. — 
Æмæ дын сыгъзæрин фестдзæн, — 
Афтæ дын — мæ амынд. 
Бафæраз, ныббыхс кæронмæ, 
Уый дæуæн дæ амонд. 
- Фест сыгьзæрин, 
Фест сыгъзæрин! — 
Афæдз лæг фæдзырдта, 
Уый ма уым æгæр ыстæмæй 
Халон дæр фæзмыдта. 
Иу дзырд ма куыд хъуыди, афтæ 
Рамæсты йæхæдæг 
Æмæ загьта фырфæлладæй: 
- Фест уæдæ цъæх хæрæг! 
Фестад дур хæрæг, йæ уæлæ 
Уаргъæн хаста хортæ. 
Лæг йæ хъиутæ фырфæсмонæй, 
Маройгæнгæ, хордта... 

* ч^ ^ч* с 
ÆРЫЗДÆХТ 
Байрай, мæ уарзон хъæу, ме скаст, мæ зæрдæ, 
Нал дæм фæзындтæн дыууадæсæм аз. 
Фосы тæф хатын... Ныллæгсæр хæдзæрттæ, 
Хъæугæрон кауыл æрцауындзæг нас... 
Къæсæрæй уæртæ нæ сырхкъоппа уасæг 
Бауасыд æмæ хæрзгæнæг фæци. 
Уымæн - йæ нысан: фæзындзæни уазæг, 
Куыйтæн хъыджы хос у, хъæубæстæн - цин... 
Куыйтæ мыл уайтагьд æмбу кæнын систой, 
Фисынтæй, фæндæгтæй тас ран фæдæн: 
Чызджытæ ракæсынц рудзгуытæй, систæй, 
Фæлæ æз уазæг дæн, усгур нæ дæн. 
Банцайут, куыйтæ, уæ рæйд у æвирхъау, 
Ракæсут, фенут мæ, нæй мæм лæдзæг, — 
Не ’мбарут, милатæ, хъæу у мæхи хъæу, 
Ардæм мæ хоны мæ Фыдыуæзæг. 
Райгуырдтæн ацы ран, уарзтой мæ куыйтæ, 
Кодтон сын алкæддæр хойрагæй бæр, — 
Куывдтæй сын хастон æрдæгхæрд ысгуытæ, 
Уæлдæфы ахстой къæпгæнгæ къæбæр. 
Фæлæ мæ систой мæ сæнттæ, тымыгъау, 
Дардмæ мæ ахуыдта фæндаджы даргъ. 
Хъæуы мæйдарæн, — хъысмæт мын нымыгьта, 
Хъуамæ ыссудзон æнусы цырагъ. 
43 

Оххай, нæ рауад!.. Æрмæстдæр йæ фендмæ 
Сæфт хъæбул агуырдау хастон мæ уд. 
Куыйтæ, сымах та лæбурут Ефиммæ 
Æмæ йæ хъæубæстæй сургæ кæнут... 
Фæлæ, мæ адæмæй ног тых куы райсон, 
Ме ’рдæгфыст таурæгьæн, ног балц мæ къах 
Дарддæр куы агура, гьеуæд мæ райсом 
Хъæуæй фæндараст кæндзыстут сымах. 

ХУР ÆМÆ ЗÆХХ 
Хъуыды арвы дæрдты зилы æмæ чиуы, 
Стъалыты æвзист пырхæн уæрæх, — 
Уыдонæй нæ уд хъармгæнæг чи у, 
Уыдон ысты хъарм хур æмæ зæхх... 
Адæймагæн æрдзы сконд ныхдур у, 
Афтæ у æнусбонты нымад, — 
Дунейæн йæ царддæттæг фыд хур у, 
Зæхх та у йæ бирæцотджын мад... 
Уымæн хур йæ цæсгом у, йæ хуыз у, 
Уый йыл уадзы дидинджыты зæй, — 
Фæлæ хурæн зæххы уарзт цы ’ххуыс у, 
Уымæн та бæлвырдгæнæнтæ нæй. 
Уыдон хæрзтæ чи фæдзурдзæн иууыл? 
Дарæм сын нæ дæндæгтæй цырагъ, 
Мæй, майданау, бакæнæм йæ риуыл, 
Бирæцотджын мады номæн мах. 
Рæстæг зæххыл цардхалæг æлдар у, 
Хатт фæзæгьынц: аныгуылдзæн цард. 
Уыцы дзырд æрдумæ дæр нæ дарын, 
Судзы риуы царды цинæй арт... 
Æмæ мачи, мачи уæд æрхæндæг, 
Чи сфæлдыста стыр Дунейы конд, 
Уый йæ дарддæр араздзæн йæхæдæг, 
Базыртыл æй сисдзæни бæрзонд. 
45 

> 
**> 
ч* 
« 
ÆЗ КУЫ КÆСЫН МЕ ’МДЗÆВГÆТÆ, УÆД... 
Æз куы кæсын ме ’мдзæвгæтæ, уæд 
Зоныгдзавд, зæрдæдзæф кæны не знаг, 
Зараг мæргътæй бамыр вæййы хъæд, 
Булæмæргьæн бандзыг вæййы йе ’взаг... 
Ме ’мдзæвгæ куы райдайын кæсын, — 
Арвæрдын мæ къухты цыма фесты, 
Æмæ дзы зынгдзых фæтты бæсты 
Арвырдæм тæхгæ уаритæ фехсын... 
Нæу мæ фæндаг авджы хуызæн лæгъз, 
Хурмæ тæхгæ сау мигьты ныззаууат. 
Хонын æй, мæ тыхæвзаргæ, æз 
Сау хæхтыл ысхæцынæй уæззаудæр. 
Уымæй гуыры цардрæзты фæрæз, 
Ууыл тох мын афтæ тынг ахъаз у, 
Раст цыма йæ адджын бонты æз 
Налхъуытриу сылгоймагимæ хъазын... 
Уарзты цин æмхицау у мæнмæ, 
Уый сæрыл нæ уæззау тох нæ байсыст, 
Раст цыма æхсаргардæй хæцгæ, 
Дунейы цæнгæт фидæрттæ байсын. 
Сабитæ сты дидинæгджын фæз, 
Ардбахордау афтæ сты мæ фæндтæ: 
А зæххыл цæмæн ныууадзон æз 
Афтидæй мæ дунейы хæтæнтæ? 
46 

*► 
ч* 
ТАР ХЪÆДЫ 
Хъæд нæ цард у - æвдудон - 
Арвмæ цыма быцæу у. 
Кувæндонау, æрвылбон 
Æз йæ уынæг фæцæуын. 
Ам рæхснæгзæнг бæлæстæн 
Минтæй зынынц сæ зæнгтæ, - 
Уый фæцыди æмхæстæй 
Рæгьты тæккæ бæрзæндтæм. 
Зад сырхцупал мыртгæтæ, 
Рæгьæд кæрдо ызгъæлы, 
Сатæгхъулон æхсæртæ 
Хонæг ысты — æнхъæлын... 
Сырдтæн ам нæй ыстайæн: 
Мыд ыскъахы зыгъарæг, — 
Хъулонцармджын стайæн 
Нæй сырдты ’хсæн тыхарæг... 
Диссаг: хъæдæн йæ тары 
Хих нымбæхста йæ тауæй, 
Арс цæгьды уым гитарæ 
Саст бæласы фæскъауæй... 
Æмæ зарын мæ зарæг, 
Æмæ зонут, мæ хуртæ: 
Бæлæстæ сты ныфстауæг, — 
Талатæ та — хъæбултæ. 
47 

Зæххы узæлд цæй бæрц у? 
Царддæттæг у йæ ныхилд, — 
Уымæн тархъæд йæ кæрц у, 
Бæрзонд хæхтæн сæрыхил. 
Æмæ дзуры: - Ирвæзт дæн, 
Æз уæ хъысмæт, уæ мæтæй, 
Бахизут мæ æрмæстдæр - 
Зынг, хырх æмæ фæрæтæй. 

> 
** 
**- 
< 
ДЗÆБИДЫР 
Уарзон, ысхъæлзæнг, дзæбидыр, 
Рацу мæм, рацу хæстæг, — 
Зонын æз: хох æмæ быдыр 
Хоныс дæ амондхæссæг. 
Байхъус мæм иучысыл, де знаг 
Ма ’нхъæл мæн, не ’вдисæн - зæхх, 
Фæлæ куыд бамбарон де ’взаг, 
Уый мын, æрмахуырау, зæгь. 
Зонын, æнусты нæ хæхты 
Адæймаг де знаг уыди, 
Топпы æгъатыр гæрæхтæй 
Къæйтыл уæ сырх туг цыди. 
Æмæ æфхæрд уыдтæ цардæй, 
Уыдонæн фаг дзурæн нæй, 
Абон дæр де здыхт сыкъатæй 
Уадзынц рæгъытæ сæнæй... 
Фæлæ мæн уыдоныл ма бар, 
Де ууæнкыл хъарын мæ тых, — 
Рацу, дæ сæр мæм æрбадар, 
Аныхон уарзгæ дæ ных. 
Фестдзæн уæд уайтагъд нæ цæрæн 
Хурбадæн, кафæн æваст, — 
Тугцъир паддзæхты фыдæнæн 
Зæххыл ныггуылф кæндзæн уарзт. 
49 

5 **^ ^Ч* <5 
БИРÆГЪДЗАРМÆЙ ХУД 
Æрхызтæн хæхтæй горæтмæ, — 
Фæцæуын. 
Мæ сæрыл конд мæ бирæгъдзармæй худ, 
Мæ къухы та мæ зыкъуыри цым лæдзæг... 
Æз хъуыстон арæх: горæты куыйтæ, дам, 
Лæгыл нæ рæйынц, уыдонæй нæ тарстæн, 
Фæлæ, уæууæй, цы фыдбылыз мæм каст: 
Нынниудта иу куыдз, иннæтæ — йæ фæстæ, 
Нымбырд ысты æвиппайды мæныл. 
Лæбурынц мæм, 
Мæ фæдджитæ мын тонынц, 
Цыма сæм исты бирæгьдзарм æрхастон. 
Мæ лæдзæг ма бæргæ тылдтон, фæлæ - 
Ирвæзæн нал уыд утæппæт дæндæгтæй. 
Уæд ма æваст ныхъхъæр кодтон: 
— Фæдис!!! 
Фæдис, цы фестут, куыйтæ мæ хæрынц! — 
Фæлæ мæ хъæрмæ цъиуызмæлæг нæй. 
— Гъей, тох уæдæ: 
Мæлгæ кæнæ цæргæ! — 
Æмæ æваст куы ацахста мæ зонд 
Ирвæзæн хос: 
Мæ фыртæссæй куы фелвæстон мæ сæрæй 
Мæ бирæгъдзармæй худ. 
Æмæ йæ уæд мæ тых æмæ мæ бонæй 
Ныццавтон куыйтыл, 
Афтæмæй æваст 
Фæпырх ысты фæйнæрдæмты, цæхæрау, 
Куы фæхицæн дæн бирæгъдæфæй, уæд. 
50 

> 
±* 
«** 
4 
МАДЫ МÆЛÆТ 
- Оуу, фæмæлын! - Мады хъарæг хъуысы, 
Дун-дунетæй агуры æххуыс: - 
Удхæссæджы сау æндæрг йæ цæстыл 
Аныдзæвди, кодта йæ зынгхуыст. 
Урс халæтты дохтыртæ — йæ разы, 
Уыдон дæр кæцæй лæууынц æнцад? 
Хъомпалæй уæззау хъыгæн фæразынц, 
Мадæн хизынц сау низæй йæ цард... 
Астæрдыл дыууæ сабийы бадынц, 
Иннæ, кæстæр, авдæны хуыссы, 
Сау гæххæттыл, се ’ппæт дæр æй хатынц, 
Сидзæры ном удхæссæг фыссы. 
Зæхмæ кæсгæ, дурдзавдау, куы бады 
Авдæны раз сабитæн сæ фыд; 
Иухатт-ма куы разилид йæ уаты 
Удисæг мад, уымæ ма бæллыд. 
Мад фæдзырдта сабитæн сæ фыдмæ: 
— Цадæг мæм æргуыбыр кæн, мæ бон, 
Æз дæумæ нæ бафсæстæн кæсынæй 
Æмæ дын фæстаг фæдзæхст зæгъон: 
Ус-иу ракур, ме сулæфт, фæлæ-иу, 
Кæн дæ мæгуыр сабитыл дæр мæт, — 
Айс мæ цонг æмæ иу сæ куы нæма, 
Гъе уæд сæ мæхи цонгæй цæвæд. 
51 

& *+^ ^^ <: 
КЪУХТÆ 
Райсом мæ куы райхъал кæнут, 
Уæд вæййын æвæсмон: 
Цæхсут уæд уæ кæрæдзийы, 
Иумæ та — мæ цæсгом. 
Цард хæлæф у, уе ’мдых бакуыст 
Ирд æмæ бæрæг у, 
Зонут æй, уæ дард хæтæнтæн 
Дуне дæр уынгæг у. 
Дард балцы куы бафæллайын, - 
Диссагæн уый баззад: 
Авæрын уыл уæд мæ уадул, 
Тугæй хъармгонд базау... 
Циу уæ нысан? Кусын уарзаг, 
Уый уæ хицау зоны, 
Къухтæ нæ — тæхæн базыртæ — 
Æз уæ хъомыс хонын. 
Мигъты сæрты ацъæл кæнут 
Хъарм хурмæ, æрдхæрдтау, 
Уый фæстæ та уарзон зæххыл 
Абадут, бæлæттау. 
Фестут царды цин кæнынмæ, 
Амидингæнджытæ, 
Хъазты мидæг ме ’мдзæгьд æрмттæй 
Акæлынц зынджытæ... 
52 

Куывды бон - лæггадгæнджытæ, 
Уый æхцон кæмæн нæу? 
Гутондартæ, тыгъд быдырты 
Байтаут сырх мæнæу. 
Уеппæт тыхтæ — куыстæн нывонд, 
Рухстауæг цырæгътæ, 
Уе ’нгуылдзтæ сты уæзæгæвæрд, 
Теуайы къуыппрæгътау. 
Кусут, фестут уарзон зæххæн 
Хъарм къæвда цъæх уалдзæг. 
Уый дæр хорз у, уый фæстæ уæм 
Бафтдзæни цым лæдзæг. 
•4У 

САГЪÆС 
Царды уаргь æз рагæй хæссын, 
Ме ’взонгад фæци ’мæ, 
Охх куыд зын у ’нхъæлмæ кæсын 
Царды мидæг цинмæ? 
Мигъджын фæззæг 
Баргъæвстысты 
Бæлæстæн сæ хихтæ, 
Зæрдæйыл фæцагьуд ысты 
Уазал æмæ ихæн. 
Цæй, куыд уыдзæн? 
Мысын рагæй, 
Ме ’взонг фырт, — мæ фидæн, 
Рæвдз кæд уыдзæн тых, уæрагæй, 
Царды хæс кæд фиддзæн? 
Уый номæй куынæ разыной 
А зæххыл мæ фæдтæ, - 
Амондмæ куынæ агурой 
Фидæнмæ фæндæгтæ. 
Зарæг та цы бæстæй райсон? 
Катайаг - мæхи сæр. 
Агурын сырхуадул райсом, 
Сойæдзаг сырх изæр. 
Ау, уæдæ куыд нæ фæзоны 
Маст хатыр — æгъуыст уа, 
Уый лæгмæ куыд тагьд фæзыны, 
Хъамайы рæхуыстау. 
54 

> 
**> 
ч* 
4 
БАЛЫ ТАЛА 
Мадæн ацыд æфсадмæ йæ хъæбул, 
Нал æрыздæхт тугкалæн хæстæй, — 
Нал азилы цингæнгæ йæ хъæуыл, 
Нал зары йæ райгуырæн фæзтæй... 
Уарзта бирæ адæмы, æмгæртты, 
Уыд бæллиццаг уый зарæг, йæ зонд; 
Уый ныссагъта балы тала кæрты, 
Сырæзти рæхснæг тала бæрзонд. 
Мад, зæронд мад, таламæ фæкæсы, 
Уæд фæуайы цæстытыл йæ фырт, — 
Уый куыд бырста карз тохы гуылфæнты, 
Сабийæ куыд рæзт æмæ кæм цыд... 
Цæй цы кæна? Бампылдысты рустæ, 
Адæгтæ сыл цæссыгæй фæзынд. 
Аныгуылди йе стъалы æнустæм, 
Ризгæ былтæй нал хъуысы йæ дзырд. 
Май æрцæуы, хъал мæргътæ фæзарынц, 
Бал вæййы рæгъæд æмæ хæрзад, 
Сабитæн æй цупалгай фæуары, 
Фæлæ дзы нæ фæхæры, нæ, мад. 
Уый цæмæн? Йæ зæрдæмæ цы хæссы? 
Чи зоны, ’мæ афтæ дæр уыдзæн: 
Кæд, мыййаг, æм балы дон фæкæсы, 
Хъæбулæь: йæ сырх туджы хуызæн. 
55 

МЕ ’МДЗÆВГÆТÆ 
Уды монцтæ ысфæлдисæг, 
Хъизæмæрттæ, ныккæрзынтæ: 
Тугсургæнæг, нывтæисæг; 
Арф ныуулæфт, æгæр зынтæ... 
Царды адæй æнæфсисæй 
Цинæмхæццæ мæ цæстысыг 
Самадтон уæ фыссæн сисæй, 
Бавæрдтон уæ мæ уды зынг. 
Фестут уæдæ дзæнгæрджытæ - 
Уеппæт мыртæй, уæ ныфсхастæй, — 
Авдаузæг сырх фæрдгуытæ, 
Уæйгуытимæ хъæбысæй хæст. 
Хонын уæ æз мæ дыккаг цард, 
Арвæй худаг — мæ Бонвæрнон. 
Курæг уæ у мæ цины зард: 
Къухтæ риуыл куы ’рбавæрон, 
Гъе уæд дæр уын фæрныг фысым 
Дард æнустæ фæуыдзысты, — 
Тынг зын мын уыд уæ ныффыссын, 
Хæхтæ уымæй фæлыст ысты... 
Дур дуцынмæ кæдмæ сбæзза, 
Мыст - чысыл мыст — æлвынынмæ, 
Гъе уæдмæ уын, сырх æртытау, 
Нæй дунейыл æрныгуылæн. 
Размæ, уæдæ! Мæ царды уæз 
Тых куы кæнид уæ базыртæн, 
Гъе уæддæр уæ фæзарин æз 
Куырмытимæ нæ базæртты. 
56 

> 
*► 
«* 
« 
ИРЫ ХЪЫСМÆТ 
Ирæй ма цы иугай удтæ баззад, 
Уыдоны нæ хæхты рæбын цагътой. 
Сау ызнæгтæ, арц æмæ æхсаргард 
Зæххы уæлæ туджы зæйтæ уагьтой. 
Цард куыдта, æрдуйыл ма хæцыди, 
Дуджы сæфт нын ’рæхгæдта нæ развæд. 
Горæт нæм фæцæрынæн нæ уыдис, 
Афтæмæй нæм «Мæрдты горæт» равзæрд. 
Кæд фæзынди «Мæрдты горæт» иугæр, 
Джитæнтæ кæнгæйæ-иу, мæ лымæн, 
Уырдæм хастой цардхæлд мæдтæ, ниугæ, 
Цардæгас сывæллæтты мæлынмæ... 
Карз хæстæй фыддæр уыди нæхи зын, 
Зæрдæтæ куыннæ тыдтой фырмæстæй, - 
Цардæгасæй ингæнмæ ныххизын 
Бавзæрстой ирон адæм æрмæстдæр. 
Ир дæр уæд кæм æмбæхстой сæ удтæ? 
Цард тæппудæн хорз амонд кæд бийы? 
Бакодтой лыстæг къуыхтæ фыдгултæ 
Бега æмæ хъобайнаг Хазбийы. 
Чи зыдта, йæ сырх туджы фæтулдзæн? 
Не знæгтæ ныл хинæй дæр цыдысты, — 
Чи раппæрста сахъ Чермены тулдзæй, 
Уыдон дæр нæ фыдгултæ уыдысты. 
57 

Нæй, уæддæр нæ амондмæ æввонгæй 
Цавæрдæр тых фесæфын нæ уагъта, — 
Калд тулдзы бындзæфхадау та ногæй 
Хурмæ бырсæг ног талатæ суагътам. 
Рæстæг цыд... Фыд заман та йæ тыхæй 
Тугуарæнтæ Дунейæн æрхаста, 
Æмæ та гуылфæн артæн йæ ныхмæ 
Иры хæхтæй «Мæрдты горæт» сыстад. 
О Ирыстон! Де стыр кад фæрныг уа! 
Де стæртыл мæ рухс хъуыдытæ зилынц. 
Абон дæр, налхъуыт-налмас фæрдгуытау, 
Дунетæм мæ зæрдæйæ æрттивынц... 
Уыдон ысты не ’нусон цыртытæ, 
Зæххы уæлæ сау хæлæттаг фесты, - 
Нал сæ уынынц цардæгас цæстытæ, 
Ацы дугæн мысинæгтæ не сты. 
Дзыллæ! Мах æмхъæлæсæй ысдзурæм, 
Цардамонды рухс фæндæгтæм бафтгæ, 
Цардæгæстæн цардамонд куыд курæм, 
Мæрдтæн дæр цыт кæнын хъæуы, афтæ. 
Æз нæ кæнын ме ’ргом хъуыды ивгæ, 
Уыдон хæрзтæ удыхъармæй фидын, 
Фæлæ сын сæ’рох’ ингæнтыл зилгæ, 
Æз тæрсын: куы фæлæууон сæ риутыл. 

АМОНД 
Дысонбонмæ залты мит 
Пирæнгæмттæй уарыди, - 
Бæстæ фестад урс-урсид, 
Ахизæнтæ нал уыди... 
Рухс ыссыгъта сахъ лæппу, 
Хур æм худы алы ’хсæв: 
Къуымты фидыц — саурæсугъд, 
Ибон уыд сæ чындзæхсæв. 
Сау дзыккутæ февзыстæй 
Атыхстысты лæппуйыл, - 
Аба кодта фырзыдæй 
Хурæнгæс гæлæбуйæн... 
- Ма кæ! Кæрты рухс уынгтæ - 
Махимæ — æмбæрзæндтæ, 
Нæй нæ уаты рудзгуытыл 
Абон конд æмбæрзæнтæ... 
— Ма тæрс, мæ хур, хъызт зымæг 
Рудзынг ихæй сæхгæдта. 
Æмæ, зон æй, малусæг, 
Ницы уынынц сыхæгтæ. 
Ацы бонтæ фестдзысты 
Цардамонд ыссарджытæ. 
Уатæй уынгмæ хъуысдзысты 
«Алолай»-ы зарджытæ... 
59 

5 **^ ^^2 « 
АТАХТ 
Мæ хъуыды атахт цардагурæг арвмæ, 
Кæд-ма ис искуы Дун-дунейы цард... 
Уæд зонын, хъæу стъалыты ’хсæн арфы, 
Кæм ыссудздзæн нæ хъарм бинонты арт... 
Нæу царды стыр уæз баргæйæ тæразæй, 
Нæ зонæм мах, кæм нæ цуды нæ къах, — 
Бæрæг нæма у, чи фæуыдзæн разæй: 
Æрвонтæ махмæ, уыдонмæ та мах. 
Цы бæрæг ис? Куы разынай тыхгæнæг, 
Куы сæм разына цардæргæвдæн кард, — 
Уæд зæххы къори бамбæрздзæн йæхæдæг, 
Уæд фестын хъæудзæн уыдон ныхмæ уарт. 
Фæлæ куы ’рхæссой цардамонд, ыстыр цин, 
Уæдмæ уал конд у рагацау мæ фæнд: 
Фыццаг зæххонтæ бамбарæнт кæрæдзи, 
Ыстæй та арвмæ цардагур тæхæнт. 
60 

$ **~^ ^Ч* « 
ФЕМБÆЛД 
О хуры чызг, мæ фæндон дын куы загътон, 
Уæд нал æруатон мæ удæнцойы ран, — 
Мæ риу ысси сыгъзæрин фæнды ахстон, 
Мæ сæр ысси хъуыдыты океан. 
Зæгьын: нæ зæхх мæ цардæмхиц фæндонæй 
Цæмæй ыскæна цардамонды арт, — 
Мæ уарзтæй хъуамæ бауддзыд уа Дуне, 
Ныннæра, арвау, «Алолай»-ы зард. 
НАРКОМАНИЙЫ ÆРТХЪИРÆН 
О паддзæхтæ! Æргом уын æй зæгъын: 
Мæ зонд мæ риуы сусæг дзырд нæ дардта: 
Æз уал мæ куыст уæ фæсаууон кæнын, 
Сымах та мысут хъахъхъæнæг радартæ... 
61 

> 
** 
«*■ 
< 
ФÆСМОН 
Кæсынц мæм ма царды бонтæ сæфтау, 
Мæ хъуыдытæ, æргъæвд топпау, хæссын, - 
Вæййы мын бон хъуырдухæнтæ, æхсæв та - 
Хуысгæ уатмæ фыдбылызæй тæрсын. 
Æнцойад мын цæрæнбонты нæ уыди, 
Куы мыл фæцæуы тарф фыны æхситт, 
Уæд фесхъиуын, æрра лæгау - цы ’рцыди?! 
- Фæдисмæ ут! - ныййазæлы мæ сидт. 
Тыхсы мыл ныр фæсмоны мæт æмхицæй, 
Цыма мын раст ысчындæуыди хин: 
Ыскæнын хатт уæззау тæрхон мæхицæн, 
Хатт рауадзын фыдахæстæй мæхи. 
Мæ Фыдызæхх, мæ зæрдæйы куыд хæссон, 
Дæ бирæ мæт, дæ бирæ цин, дæ рыст? — 
Цъæхснаг уисæй нæмгæйæ мæ æрвылбон 
Дæ рæстæджы зынвæндæгтыл тæрыс. 
Зын у мæ дзырдтæн, удисынау, гуырын, 
Сæ фæзындмæ, хъæбулгуырдау, бæллын. 
Фæзынынц хатт, æрцахсын сæ æнгуырау, 
Куы та фæстæмæ зæрдæйы мæлынц... 
Уæззау сагъæс... Нæ фæндæгтыл нæ цудæм, 
Уæрæх у Дуне, зондгуырæн, бæрзонд. 
Кар ницы давы, алы бон дæр удмæ 
Хуыздæрмæ цæугæ ивгæ кæны зонд. 
62 

Мæ куыст, мæ пайда ’рцыдысты тæразмæ, 
Фыд бонтау мыл æнæрынцой тыхсынц. 
Зæфцыфыдæй цы бонтæ атахт размæ, — 
Фæстæмæ мæ сæ зынг фæттæй æхсынц. 

АУАДЗУТ МÆ 
Судзынц риуы бæллицтæ цыренæй, 
Денджызау, æнæбын ысты арф. 
Зæххыл уд нæма бафсæст цæрынæй, 
Афтæмæй мæ сбæллиц кодта арв... 
Хур йæ зынг цæст фæсцъити æрсагьта, 
Саджил хох æй ахордта, кæфау, 
Сау цæргæсау, сау æхсæв æруагьта 
Дунейыл йæ базыртæ уæззау. 
Атахт зæххæй буркъæдзил ракетæ, 
Зилдухгæнгæ базыдта тæхын. 
Диссагæй нæ Дун-дуне цы уыдта, 
Уый æрцыд нæ цинæйдзаг зæххыл. 
Абадт уый сыгъзæрин мæйыл. Диссаг 
Уый уыди сæрибар дуджы тых. 
Басгуыхти нæ зæххы ныфсæвдисæг, 
Арвæн уый цæф басаста йæ ных. 
Уый фæстæ та, баууæндут мæ ныфсыл, 
Арвмæ тæхын бадомдта нæ дуг. 
Хъуамæ мæйы бур къæлæт æхсырфыл 
Бавæрон сыгъзæринæй дзæбуг. 
64 

$ Ч^ ^-Ч* « 
ХЪЫСМÆТЫ ФÆНДАГ 
Æз федтон, цыма арвыдуæрттæ гомæй, 
Ысхин мын кодта къулыбадæг ус. 
Кæлæнтæ — бирæ ме ’нусон фæндæгтыл — 
Фæцæуын, зæгъгæ, æвдиутæ мыл уæд, 
Сæ дзæнгæрджытæ хъоргьытæй фæцæгьдынц. 
Зынджытау, мæм цæйдæр цæстытæ уæд 
Сæ амæттагау, тар хъæдæй фæкæсынц. 
Фæуары арвæй тугæмхæццæ зæгь — 
Мæ развæндæгтыл туджы цæдтæ бадынц... 
Куыд цæрон, охх! Цы хос кæнон мæ сæрæн? 
Мæ хъысмæт мын цæмæн фæдæтты алкæд 
Сæгой фæуын мæ зоныгдзавды цард? 
Фын дæр у диссаг: стыхст мыл цыма калм, 
Ставд тæлытæй залиаг калм хъæды, 
Йæ ныхæст былтæ йе ’нæрфыг цæстытæ 
Нымдзаст ысты ныхъуырæгау мæнмæ. 
Æмæ куыддæртæй фехъал дæн æвиппайд. 
Ай цавæр у?! Цы хъаймæт мæ æрсырдта? 
Фæлæ уæддæр цæуын æмæ цæуын, 
Мæлæт мæнæн тæрсыны аххос нæу. 
Фæлæ та ногæй Сау хохæй æваст 
Мæныл ыстыр дур сохъхъыр уæйыг фехста. 
Фæлæ йæ иуварс атъæпп кодтон цонгæй 
Æмæ та дарддæр айгæрстон мæ фæндаг. 
Цынæ фыдбылыз бавзæрста мæ сæр, 
Æрмæст ма йыл нæ разылди куырой. 
Фæлæ та дарддæр, уарийау, фæтæхын 
Фыддæргæнгæйæ тугуарæн зындонмæ. 
Мæ иуыл фыддæр сау хъаймæт уыдис: 
3 Тедеты Ефим 
65 

Хуыцæуттимæ куы схæцыдысты Нартæ, 
Уæд уым уыдтæн, фæдисонау, æз дæр. 
Мæ зынг фæттæй æз арвы тæнтæ ’хстон, 
Æмæ иу акалд стъалытыл сæ цæхæр... 
Фæлæ йыл уæд куы рафæлдæхта хох — 
Æз сау къæйты ’хсæн аззадтæн ныгæдæй, 
Мæ хъару нал уыд, нал уыди мæ бон 
Уæззау хæхты мæ уæхсчытыл уæд сисын. 
Нæй ничи зыдта Дунейыл - кæм дæн, 
Æрмæст мыл кодта Хуры чызг йæ хъарæг: 
— Мæ бон бакалди, сахъ лæппу, цы фæдæ? 
Фæлæ ма кæд дæ удмидæг дæ, уæд 
Дæ фарсмæ ис æфсæн дзæккор æвæрд, 
Æмæ дзы хохы сау фæрстæ ныццæв, 
Фæркгай куыд хауой, мисхалгай фæйнæрдæм. 
Гъей, тох ныккодта! Цард кæнæ — мæлгæ! 
Тымбыл къухтæй мæ хæцъæфджын уæнгтæй 
Мæстыгæр цæфтæ калд хохы ныккодтон, 
Æмæ фæхсытæй асхъиудта фæйнæрдæм. 
Мæ туг ысхъазыд ме уæнгты æмæ 
Уæйыджы богъ уæларвбæстæм ныккодтон: 
— Цы фæдæ, арв? Уæззау хъысмæт, кæм дæ? 
Мæ быны фестад диссаг бæх æмæ 
Зæххы алварс, зынгзилæгау, ныккодтон 
Æмæ фæтæхын Хуры чызгмæ усгур. 
Сындæггай афтæ барухс мыл ис Дуне, 
Мæ сау хъысмæт фæрæтвæлдæхт фæци. 
Æмæ ныббуц дæн арвы бын мæхицæй; 
Кæд федтон царды сау хъысмæт, уæддæр 
Æз сау хохы уæззау бынæй Дунемæ 
Мæ риуы ногæй рахастон мыггаг, 
Цæмæй та ногæй ма фесæфой адæм. 

1> *+^ ^^ « 
ÆРРАДОНÆЙ 
Каст æдзынæг æррадонæй, бандзыг и, 
Хур йæ риумæ нал æндавы, нал кæсы. 
Худтысты йыл адæмтæ: уый рудзынгæй, 
Афтæ бæстон дунемæ æрра кæсы. 
- Гъей, дæлтъуртæ! - 
Лæг дын сæм ныууырдыг ис, - 
Нæй сымахæй цардамæндтæ радомæн, — 
Нæу æррадон ацы хæдзар, уырдыгæй 
Æз кæсын уæ диссаджы æррадонмæ! 
УАРЗÆТТЫ ХЪАЗТ 
О Хуры чызг, æрымысæм нæ митæ, 
Нæ зонын æз, цы хуызы мæ æмбæрстай, — 
Æз дыл ныууыгьтон бæрз бæласы миттæ, 
Ды мын мæ хъуыры ихы къæртт ныппæрстай. 
Нæ уæндыдтæн къуыбар фехсын дæуыл, 
Фыццаг уал уæд æндæр чызджытыл фехстон. 
Æз ауыдтон, куыд фæсырх и дæ уынд, 
Куыд ферттывтой дæ цæстытæ, уый федтон. 
Ныххатыр кæн фыдуаг миты тыххæй, 
Æз фехстон иннæ чызджытыл къуыбæрттæ. 
Дæуыл та фехстон салд миты тыхтæй 
Мæ хъарм фæндтæ, мæ судзгæ уарзт, мæ зæрдæ. 
67 

МАДЫ ЛÆГГАД 
Сау хохыл цы ран фæзыны 
Урс цъити, басылыхъхъау, 
Уый хæдрæбын къаннæг фæзы 
Бакъуындæг мæ уарзон хъæу. 
Æз уыдтæн мæ рынчын мадмæ, 
Фæлæ рæстæг барæджы 
Не ’руагъта йæ фæстаг фендмæ, - 
Фæндæгтыл мын байрæджы. 
Ныр цæрын æз азымджынæй, 
Мад, дæу ма куы федтаин, 
Уæд мæ бонтæ амондджынæй 
Кафгæ, заргæ ’рвыстаин. 
Фæлæ нæй, йæ фырты цытмæ 
Цардмæ бæлгæ чи ’рвыста, 
Уый йын абон йе ’рбацыдмæ 
Нал ыскæндзæн чъиритæ. 
Нæу мæ аххос, цард фидæнмæ 
Рухс фæндаг ды равзæрстай, — 
Уырдæм мæн уæд хæс фидынмæ 
Дард балцы ды арвыстай... 
Фæлæ ныр мæ саударæн аз, 
Цæй, куыд фидон сау бонтæ. 
Ды лæууыс мæ цæстыты раз 
Тарф фынæй æрбабонмæ. 
О Гыцци, дæ бирæ цотæн 
Цардæгас дæ, басгуыхтæ, — 
Уыдон-иу дæ уазал цыртыл 
Авæрдзысты хъарм къухтæ. 
68 

» Ч^ ^-** « 
ÆМДЗÆВГÆТÆЙ ФЫСТ РОМАНТÆ 
1 
Æрдзы мидæг аивæй цы нæ уыд? 
Диссаг нывтæ уый ысконды цас и? 
Дзæбидыр бæрзонд хохыл ыслæууыд, - 
Дунейы æдылы тохтæм касти. 
2 
О Дун-дуне, дæ диссæгтæм кæсынæй 
Æз не ’фсæдын, æргом дын æй зæгьон: 
Ды дæ мæнæн мæ мадзура æфсымæр, 
Ды дæ мæнæн мæ генион æрдхорд. 
3 
Дидинджытæн стыр зæхх у сæ цæрæн, 
Цал хуыз ысты, — банымай сæ, цæй?.. 
Нæй, уæддæр сын ис бæрц-бæрæг, 
Стъалытæн та — нæй. 
4 
Дары æрдз йæ хорзæхтæ æмбæхстæй, 
Йе ’фсæн дуар нæ фæкомы сæттын, 
Фæлæ сæ, чъынды æмæ нымæхстæй, 
Адæймагмæ цадæггай дæтты... 
69 

5 ъ+^ и \^а <5 
РАЙГУЫРÆН БОН 
Иæ фырттæ рагæй нал цыдысты мадмæ, 
Йæ царды цин фæхауд æмæ фæтахт. 
— Цæуылнæ дæн мæ хъæбултæм нымады? — 
Йæ риуы тугтæ уыцы мæтæй тагъд. 
— Æлгьыст фæуæд, мæ номы кой нæ кæнын, 
Æз нал дæн рагæй кадимæ лымæн. 
Фæлæ мæ фырттæ хи къухтæй ныгæнынц 
Сæхи сæрты кад, уый æргæвды мæн. 
Йæ царды иу ми удæнцой нæ дæтты, 
Бæргæ куы ссарид амондæйдзаг лагьз, 
Кæнынц сæ зарæг номхæсгæ кæмдæрты, 
Ирыстон та цæмæн кæны фæлхас? 
Цы кæна ныр? Йæ хъысмæты тæрхоны 
Ирвæзæн мадзал ацахста йæ зонд: 
Ыскæна фынг, йæ хъæбулты æрхона, 
Сæ кад сын сиса иучысыл бæрзонд. 
Хæрынц цъæм-цъæмæй, бирæгьтау, ныгудынц, 
Сæ фынгæй хъуыст бæгæныйы сыр-сыр, 
— Куыд адджын у, куыд ахадгæ — нæ гуыдын, 
Нæ мады армæй сой кæны цыхцыр. 
Ощ мад та баззад иуварс лæугæ, сагъдау, 
Æмбæхста уый йæ кофтæйы хуынкъ дыс, 
— Фæуæд æвзæр, — йæхинымæры загъта, — 
Мæ цардамонд ысфæлдисæг фæлдыст. 
70 

Уæдмæ фæсхæрд сæ уаты къæсæр фегом, 
Сыхаг устытæ айсæфтой йæ рис: 
- Зынаргь Гыцци, дæ гуырæнбон у абон 
Æмæ дын мæнæ уардиты куырис. 

МÆ ЧЫСЫЛ БОКСЕР 
Мæ риуы æрцардис, 
Нæ йын ис хынцæн, 
Дунейы раз ам ис 
Поэтты хæцæн... 
Йæ ном у: мæ зæрдæ, 
Æдзухдæр хæцы, - 
Фæд-фæдыл — йæ цæфтæ, 
Йæ ныфсыл хъæцы. 
Мæ риу цыма ринг у, 
Уый ары мадзал, — 
Иæ рахиз фæринк у, 
Йæ галиу - хъандзал. 
Мæ фæрсчыты цыма - 
Йæ бæндæнтæй кау, 
Уым сиды хæцынмæ 
Мæ чысыл богал. 
Мæ хъару куыд дарон 
Æнæ тыхæй ам. 
Цæй, рацæуæд Байрон, 
Æрлæууæд Хайам. 
Тымбылкъух нæ дары 
Хæцынмæ цæхгæр, — 
Ам рифмæтæ калынц 
Фæйнæрдæм цæхæр. 
72 

Цы уадзон мæ быныл? - 
Нæ фæкæнын рох: 
Ыстыр дзырд зæгьыныл - 
Мæ ерыс, мæ тох. 
Нæ сæтты мæ зæрдæ, 
Куы бахъæуа сæр, 
Цæнгæт арты дуæрттæ 
Уый хойдзæн уæддæр. 

> 
*> 
«* 
< 
НОГГУЫРД 
Саби гуырди сыхы саурæсугъдæн, 
Уарзтæнхъæлцау хурæнгæс фæсайд, - 
Масты фурд ын бадардта йæ удæн 
Сау лæппумæ зæрдæйы æхсайд... 
Æфсымæрты мастифтыгъд зæрдæтæ 
Нал арынц сæрфат æмæ æнцой, - 
Марæн кæрдтæ бахæссынц сæ сæртæм, 
Айхъуысти сæ худинаджы кой... 
Фыдæн æй нæ хъæр кæнынц, æмбарынц, 
Уый зæгьынæн фаг хъару кæм ис! 
Хотæ дæр æм, бирæгьтау, лæбурынц - 
Уыдонæн дæр райгуырди сæрниз. 
Бинонтæ фæтыхстысты, нæ хатынц, 
Чи сын хъуамæ бацамона зонд? 
Каст сæм афтæ: уыцы тыхст сахаты 
Фыды фарн фæцудыдта, фæсонт. 
Уалынмæ сæ фыд фæзынди кæрты, 
Уыд йæ хъæлæс, уæнгмардау, фæсус: 
— Худинаг ныууарыди нæ сæртыл, — 
Хъуыддаг уымæн адзырдта йæ ус. 
Фыд уæларвмæ фырцинæй фæхаудта, 
— Царддæттæг æгæрон у дæ цыт, - 
Сомыгæнæн буц хъæбул мын радтай, 
Зæды куывд мæ хæдзарыл æрцыд. 
74 

Афтæ фервæзт саурæсугьд зынбонæй, 
Уый сæм разынд, айнæгау, къæйных. 
Æмæ сыл, кæуыл æнцайы Дуне, 
Уыцы бæллиц: мад уæвын фæтых. 

> **~^ и ^-ч* <: 
ДЗÆБУГ 
Рог кæныс лæджы уавæртæ, 
Деппæт куыст — хæрзхъæд, — 
Арæзт дæ æндоны къæрттæй, — 
Тулдзæй конд — дæ хъæд... 
Незамантæй, 
Мах замантæм 
Арæхстджын, рæвдз дæ, 
Фидар цонгау, адæмимæ 
Кусгæйæ цыдтæ. 
Куырдадзы зынг æфсæйнагæй 
Араз æмæ хынц, - 
Ставд цæнгты уæззау ныццæфæй 
Стъæлфæнтæ тæхынц... 
Æмæ цадæг арты зынгæй 
Хоргæнды ныфсæн 
Рагæпп кæны, пиллон калгæ, 
Гутоны æфсæн. 
Трояйы хæст, 
Ромæгты тох — 
Се ’ппæты уыдтæ, 
Арæзтай пæлæзджын наутæ, 
Цирхъытæ, фæттæ... 
Айнæг дур... 
Болатæй конд сарт 
Дзин-дзонггæнгæ цырд, 
Саразыс хъайтаргуырд лæгæн 
Мин-мин азтæм цырт. 
76 

Дард фæндæгтæ 
Атухынц мыл 
Сагъæсгæнгæ хыз, 
Алцы ивы ног рæстæджы 
Дунейыл йæ хуыз. 
Ног дуджы ракетæ атахт 
Зæххы риу дæуæй... 
Дзæбуг та дзæбугæй баззад: 
- Баив æй! - Цæмæй?! 

*► 
ч* 
« 
ХЪРИХЪУППЫТÆ 
Хърихъуппытæ! 
Хърихъуппытæ! — 
Арвыл та фæтæхынц. 
— Адаргь ысты цурчы хуызæн, — 
Поэттæ фæзæгъынц. 
Нæ, поэттæ, ацы нывтæ 
Нал исы мæ зæрдæ. 
Цæй, уæдæ, сæ царды кондмæ 
Бакæсæм хæстæгдæр. 
Дард фæндаг... 
Тæхынц, фæлгæсынц 
Тыгьд быдыртæм, хæхтæм, 
Иугъуызы сæ базырты айст, 
Иугъуызон сæ къæхтæ... 
Аивад у ацы диссаг, 
Аивад, æрдхæрдтæ! 
Уыдон æрдзы амынд ысты, — 
Йе ’нусон æгъдæуттæ... 
Æмæ диссаг, 
Тынг диссаг у, 
Фæззæг æмæ сæрды, 
Цавæр тыхæй абалц кæнынц 
Экваторы сæрты! 
Хърихъуппытæн, о поэт, 
Бафсæдат цæрынæй. 
Диссаг у сæ ныв равдисын, 
Диссагдæр та — уымæй: 
Рæнхъ æрлæууынц иу раст хаххыл 
Арвыл тæхæн дугты, 
Куыд æмæ цы хуызы бафтынц 
Уыдонæн сæ къухты?.. 
78 

$ «►-^ ^-*2 « 
СИЛÆМ 
Нæ хъуыд Силæммæ хъæр æмæ тыхсидт, 
Æфтыдта алкæд адæймаджы дисы: 
Æрмæст фæцæуæд хъæугæрон æхситт, 
Уæд-иу æвиппайд рацыди фæдисы... 
Кæнæ-иу тары уæтæрмæ хæстæг 
Цъæх бирæгьты зынг цæстытæ куы ’рттывтой, 
Уæд-иу сæ дард къæпп-къæпгæнгæ, хæцгæ 
Силæмы ссыртæ тугкалгæ фæсырдтой... 
Куыстафон хъæуы ничи вæййы сæрд, 
Нæй гьеуæд кæртмæ бахизæн фæндæгтæ, — 
Æрттывтой-иу йæ мила дзыхæй уæд 
Рæйгæ-рæйын йæ урс-урсид дæндæгтæ. 
Уый цин кодта, йæ къæдзил тилгæ — цин, 
Фæлæ ныр нал у, раздæрау - фæзæронд. 
Цы чындæуа? Йæ чъындыарм æфсин 
Йæ мойæн загъта: — Амар æй, æнæзонд. 
...Йæ уæхскыл — топп, зымæгон хъæд — æмыр, 
Рыгмит йæ быны фæндæгтæ ныккæны 
Гъей-гъæй, Силæм, цæмæй зоныс, ныр дæу 
Дæ уарзон хицау марынмæ фæкæны... 
Лæг агуырдта æнцондæры фæрæз 
Йæхинымæр, уæззау сагьæсты бафтгæ: 
- Мæ цæстытæ фæцъынд кæндзынæн æз, 
Куыд нæ феной Силæмы тухæн, афтæ... 
79 

Куыдз хъæуы иуварс аззади, фæстæ... 
— Кæм дæ, Силæм, дæ дзæмбытæй цы кусыс? 
Лæг бахызт дагъы къæдзæхмæ хæстæг, 
Йæ миттæ цæгьдгæ, бæрзы бынмæ бахызт. 
Уый хъавыд, фæлæ не ’мбæрста, йæ хин 
Кæй æртыхсдзæн йæхиуыл, æмæ бæрзæй 
Æрæппæрста дын ыстонг стай йæхи 
Æмæ уæд лæгæн ацахста йæ бæрзæй. 
— Силæм, кæм дæ?! — Ныййазæлыд цъæхахст, 
Силæм йæ уæнгтæ, фестъæлфгæ, ысцагъта, 
Дыууæ гæппы æрбакæнгæ, æваст 
Уый тугдзых сырды хурхсæртæ æрцахста... 
Лæг фервæзти зынамæлттæй, тыхтæй 
Силæмы фæрцы, адæргæй ныррызти, — 
Йæ тарст зæрдæйы стайы цыргь ныхтæй 
Цыргъдæр æмæ тæссагдæр мæт нынныхсти. 
Æрыздæхтысты хæдзармæ рæфты, 
Сæ хæдзар фестад загъд æмæ ныхасдон: 
— Ныхъхъус у, цæй, куыдз марыны бæсты — 
Дæуæн æфцæггот тар хъæдæй æрхастон. 

> 
■*► 
ч* 
« 
ХЪÆДДАГ ЗАРÆГ 
Æз цæрын нæ бæрзонд хæхты, 
Митсæр хæхтæй феппæлын, 
Царды хæсæн фæтæн рæгътыл 
Хурыскастыл фембæлын. 
Æз цæрын ам, æрдзы хæрзтæй 
Аразын мæ царды хос, — 
Зымты дзуг мæ кæрчытæ сты, 
Сычъитæ - мæ лыстæгвос... 
Митсæр хæхты арф зæрдæйы 
Карздæр суар мæ хуыздæр сæн, - 
Хурыцæст мæ айдæн вæййы, 
Ихын кард — мæ сæрдасæн. 
Царды хицау æрдзыгæс дæн, 
Цардамонд æрхæсджытау, 
Базыртыгьд дзыгъуыр цæргæстæ 
Абадынц мæ уæхсчытыл. 
О чызгай, мæ урс дыгоппон, 
Цæй, мæ хур, цы фæхъус дæ? 
Хæхты æз цы зард ыскодтон, 
Уый нырма нæ фехъуыстай. 
Фæлæ курын, ма мыл бахуд, 
Фидыцæн мæ фадварцы, 
Арсдзармæй кæрц, бирæгьдзарм худ, 
Арвæрдын мæ ронбасты. 
81 

Афтæмæй цы фæндтæ уафын, 
Уыдон ныв ыскæндзынæн: 
Усгур дæм сырддзарм хæлафы 
Горæтмæ ныццæудзынæн. 
Горæт?.. Нæу ам хуры æмбæрц 
Сатæг уæлдæф хъахъхъæд ’мæ 
Дæу сыгъзæрин саджы фæсбарц 
Аскъæфдзынæн тар хъæдмæ. 

КЪÆВДА 
Æрттивы арв, нæ цъæх бæлæсты донæй 
Сæх-сæхгæнгæйæ рог къæвда æхсы. 
Цæвиттон, арвы мигьæмбæрзт фæздонæй 
Кæлы æнæсцух зулмæ дуцгæ ’хсыр... 
Фæстагмæ арв йæ пырх мигьтæ ыссывта, 
Æрæгас ногæй халсæрттæн сæ уд, - 
Чындздзон чызджы къуыбыр риутау, йæ сыфтæ 
Ыстымбыл кодта къабуска рæсугьд... 
Нас каурæбын йæ сыфты бын ныннæрсти, 
Нæ нартхоры зæлдаг бецыкк фæсау, - 
Сæ фæрстыл цыма дамбацатæ баст и, 
Раст уый хуызæн сæ æфсиртæ — уæззау... 
Фæсырх и цывзы, уасæджы къоппайау, 
Налхъуытæрфыг сæнæфсир дæр фæбур; 
Сæн дыгьд уыдзæн, адджын мыды къæртайау, 
Æрттивгæ хъаздзæн æвгты мидæг хур... 
Мæ цæстыл уад, хуымгæнгæйæ, æлутон 
Куыд сисдзынæн уæззау сæрды фæстæ, 
Мæнмæ-иу каст - йæ цыргь æфсæнтæй гутон 
Зæххы къорийы сисдзæни хæрдмæ... 
Зæхх диссаг у! Мыды фæзгъæртау, растдæр, 
Йæ пелтъытæ нæуæг кондæй зынынц... 
Зæддоны бада йе сфæлдисæг, уастæн, 
Уым кусаг зæрдæ кувинаг уыны. 
Хæзнатæ — бирæ æрдзы мидæг махæн, 
Кæм уыны, кæм? Кæм сæ ахсы нæ цæст? 
Фæлæ нæ быдыр, ехх, быдыр! Уым къахæм, 
Сыгъзæрин уым ис, уым гуыры æрмæст. 
83 

* *+^ ^^*2 с 
ХЪЫСМÆТ 
Цы хабар у? 
Мæ сæры хил фæхалас, 
Мæ уæнгтæн хатын райдыдтон сæ уæз... 
Æппынæдзух, налхъуыт фæрдгуыты халау, 
Цæмæн нымайын царды бонтæ æз? 
Цæмæн уа уый? 
Цæмæн мын кæны цадæг 
Уæлдай адджындæр хуры хъарм тæмæн? 
Æнусон балцы урс хæхтæ мæ зарæг 
Цæмæн курынц фæндаггагæн мæнæн? 
Тыхсын цæуылдæр, 
Зæрдæйы цы ныфс и, - 
Цæмæн фæцуды хаттæй-хатт æваст? 
Цæмæн кæнынц мæ цæстытæ зынæфсис? 
Цæй тыххæй кæнынц Дунемæ зыд каст? 
Фæзæгъын хатт: 
- Цы тагьд кæнын, фыссин уал 
Сыгьдæг арв... Хæхтæ... Горæттæ... — æппæт... 
Уæддæр мæ цадæг уаты къуымтæ ’фсинау 
Æфснайын домы цавæрдæр зын мæт. 
Цавæр нысан у? 
Чи мын уыди зонгæ, — 
Сæ уындмæ зæрдæ райдыдта бæллын. 
Кæм ис? Кæм и? Мæ урсдæндаг æвзонгад? 
Цæмæн баивад афтæ тагьд? — фæрсын: 
- Цы хабар у? 
Мæ хъысмæт мын нывæнды 
84 

Цыдæр гадзрахат, сусæг ми, хæрам, 
Цæмæн æруадзын, уарзгæйæ, кæмфæнды 
Чысыл сабийы уадултыл мæ арм? 
Цæмæн тыхсын? 
Адзал кæй уыдзæн, уымæн 
Цæуылнæ у æцæгдзинад æххуыс?.. 
Æвæццæгæн мын бадардта мæ лымæн 
Нæ Дуне цардмæ уарзонады хос? 
Цъæх арв уæрæх у, гьей, тæхуды, царды 
Йæхи куы схонид дард ыстъалы мæн! 
Фæнды, фæнды мæ хуры тынтæй, артау, 
Зæххон фæндæгтæ рухс кæнын... 
Цæмæн? 
т 

2> ч^ ^ц» « 
ТАГЪД КÆНЫН 
Поезды ’хситт... Вагæтты сыффыттытæ... 
Уарзон фæндаг, арæзтон æй, тахтæн ыл. 
Нæй, уæддæр мын фаг нæ кæны уыцы згьорд, 
Æз бæлццон дæн, дардыл зилын, тагьд кæнын... 
Мигьты сæрты ацъелф кæны ’взист цæргæс, 
Галуæрдоныл даргъ зарджытæ нал уафын... 
Нæй, уæддæр хæдтæхæгæй, ракетæйæ 
Нæу сæ бон мæ цырд бæллицты баййафын... 
Не ’фсæдынц мæ цæстытæ фæлгæсынæй, 
Тынг сæ фæнды дун-дунетыл ацæрын, — 
Мæн фæнды, кæдæм фæнд кæнон дунетæй, 
Февзæрын цæсты ныкъуылдмæ, уыцы ран... 
Гъей, дæсны, тæхæн дзаумæттæ аразæг?! 
Баив тагьд дæ хæдтæхæджы истæмæй, 
Науæд æз къадзони лæдзæг райсдзынæн, — 
Балцы цæуын райдайдзынæн фистæгæй. 
86 

^ 
ч* 
САЛДАТЫ ФÆДЗÆХСТ 
Куы цыдтæн фыдхæстмæ, 
Мæ ныййарæг мад, 
Гъе уæд мæ ысхуыдтай — 
Цæхæрцæст салдат... 
Уæд загътай дæ фыртæн 
Фæдзæхстгонд дзырдтæй: 
— Фæстæмæ æрбаздæх 
Дæ хъæумæ фæрнæй... 
Фæцæуын, ныййарæг, 
Куыд кæнон дæ мæт, 
Кæимæ хæцдзынæн - 
Куынæ зонын, уæд? 
Уæддæр дын, зынаргъ мад, 
Бæззыдтæн фыртæн: 
Дыууадæс уæззау цæф 
Мæ тохы фæдæн... 
Мæ риуыл фæзынди 
Тæвд нæмгуыты фæд, - 
Сырх туджы хæххытæй 
Æрбахгæдтой, уæд... 
Цы кæнон, ныййарæг, 
Фыссыс мæм фыстæг: 
— Цæуылнæ æрвитыс 
Дæ мадмæ бæрæг?..— 
Куыд ма дæм ныффыссон, 
Куыд кæнон дæ мæт, 
Мæ уазал æнгуылдзтæ 
Куы нал тасынц, уæд? 
87 

Уæдцæр мын фæсмонгонд 
Нæ фæдæ, мæ мад: 
Фæндыд дæ, нæ хъæумæ 
Æрбахæссон кад. 
Фæлæ ды нæ зыдтай, 
Мæ риуы пырхæй 
Цы нæмгуытæ ахызт 
Мæ тугæй сырхæй, 
Гъе уыдон кæмæндæр 
Цыкуратæ сты, 
Мæнæн та фæкалди 
Мæ сау туг хæсты... 
Фæцæуын дæм абон, 
Фыд уацтæ хæсгæ, 
Уæззау цæфты бæсты, 
Уæлгоммæ хуысгæ... 
Мæ цæстытыл уайы 
Нæ фембæлд, мæ бон, 
Мæ уæззау чырыны 
Нæ къæсæргæрон... 
Сындæггай ныгуылдзæн 
Дæ арвыл дæ хур, 
Дæу нал базондзæни 
Дæ зынгхуыст хъæбул... 
Хъысмæтæй мын афтæ 
Æрцыди лæвæрд: 
Мæ саудзыкку уарзон 
Ныккæудзæн æваст, 
Уæд раргом уыдзæни 
Йæ сусæггаг уарзт... 
Дæ судзгæ цæссыгтæ, 
Дæ тынд русты туг 
Кæлдзысты мæ риумæ, 
88 

Кæндзынæ хуыдуг... 
Æз ацух дæн цардæй, 
Зæгьын дын æргом: 
— Дыккаг мард - мæ фæстæ 
Кæй сæфы мæ ном, 
Уæззаудæр та - уымæй 
Сæтты мын мæ тых: 
Цæф салдаты уæнгтау — 
Ирыстон дæр — пырх... 
Хæстон лæг уæвгæйæ, 
Æз сайды фæдæн, — 
Йæ сæфтæй мæлын у 
Æнцондæр мæнæн... 
Мæ уарзон зынаргъ мад, 
Ныхъхъæр кæн фæдис: 
— Нæ ирвæзынгæнæг 
Кæцы у, кæм ис?! 
Зæххы къори судзы, 
Фыд низ ыл фæтых, — 
Нæ хъæбулты тугæй 
Сырх зынгау ныссырх... 
Æмæ-иу дунейы 
Ныййарджытæн зæгь: 
— Хъæбулæй зынаргъдæр — 
Нæ фыдæлты зæхх! 
Нæ хъæугæрон — уæлмæрд, 
Уым дуртæ хъæрзынц, — 
Дзыуаргонд цыртытæ 
Æнхъæлмæ кæсынц... 
Охх, зилы мыл дуне, 
Уæззау у бæгуы, — 
Мæ фæстаг ысулæфт, 
Куыд адджын дæ, куы?!. 

^ 
*► 
ч* 
« 
БАЙРАГ 
Урскъах сырх байраг, дæ цæстытæ 
Судзгæ дыууæ зынгау - ирд, 
Фæндыры тæнтыл ызгьорæгау, - 
Аив дæ урс къæхты сирд. 
Диссаг — дæ тымбыл сæфтджыты конд, 
Æмæ дæ хоруидзæн был?! 
Ницы ис кæрты дæ фидыцæн, 
Родæй, сæныккæй - æмбылд... 
Хатын бæхы тæф... Дæ ныуулæфт, 
Де змæлд, дæ алы сыбыртт, - 
Хъуысы мæм рудзынгæй хорхæргæ, 
Налхъуыт дæндæгты мыртт-мыртт... 
Хивæнд. Дæ бур барц — сыгьзæринæй, 
Нæууытыл кафаг, къæйных, — 
Æрдзæй ныннывгонд ыстъалыйæ 
Урсæй æрттивы дæ ных... 
Оххай, мæ байраг, дæу бафхæрын 
Никæд, нæ уарзта мæ цæст, 
Гъеныр уыдзынæ цæрæнбонтæм 
Байраджы цардæй ирвæзт. 
Зон æй, æз дæр дын æрыгон дæн, 
Æмæ дæ диссæгтæм кæс: 
Гъей, хъилхъус, де рагъыл иу гæппæй 
Абадтæн, уарийау, æз. 
90 

Портийау, фесхъиудтай уайтæккæ, 
Фæстæгтыл слæууыдтæ, мæн 
Хъавыс æппарынмæ де ’ккойæ, 
Нал хатыс хион, лымæн. 
Тæнтæ мæ къæхтæй æрбалвæстон, 
Де ’фцæгыл фидар хæцын, 
Хатын: хъыг мын у дæ утæхсæнг 
Фæлæ мæ рыстыл хъæцын... 
Афтæмæй цадæг æрцахуыр дæ, 
(Цард у куыдфæнды зынаргь.) 
Хорз дыл дæ дарæс ысфидыдтой: 
Де ’фсæн æгьдæнцæйттæ, саргь... 
Худæг уыдысты дæ цыдтытæ, 
Сагъд дыл куы ’рцыди цæфхад, - 
Зæххы ныхстысты сæ къæпсыртæ, 
Æмæ-иу цудыдтай хатт... 
Фæлæ, мæ байраг, мæ рахиз цонг, 
Афтæ у алкæй хъысмæт: 
Ие ’мбис хæстон у, хæстоны цард, 
Йе ’мбис - сабыр цардыл мæт. 
Хорз уаид уазæгуат, ус курын. 
Уыдонæй дарддæр нæ сæр 
Царды фæндагæн куынæ хъæуид, — 
Амондджын уаин æз дæр. 
Алвас дæ астæу æвзист ронæй, 
Фæсбарц — дæ уæйлаг нымæт. 
Хъама сыгъзæрин доны тылдæй 
Зулаив фарсыл æрбæтт. 
91 

Афтæмæй азил Ирыстоныл, 
Алкæм лæгдзинад æвдис! 
Цины — дæ зарæг, фыдохы бон 
Галиумæ бæхæй æрхиз... 
Фæлæ, куы фæсидой уадындзтæ 
Райсом фæдисмæ æваст, 
Гъеуæд ныннæрдзæни арф кæмтты, 
Арвау, дæ тохмæсидт уаст. 
Барæг... Æхсаргард... Цырыхъхъытæ. 
Цардæн ныфсдæттæг, уæндон; 
Фестдзæн дæ барæг салдат, æмæ 
Фестдзæн хæстон бæх дæ ном... 
Ифтонг уыдзынæ ыстыр ныфсæй, 
Фæндæгтыл уайгæ, дæуæн 
Хуримæ хъаздзæни айнæгыл 
Де ’ндон цæфхæдты тæмæн... 
Амынд у махæн нæ фыдæлтæй: 
Алкæд ирон лæг дзæбæх 
Хоны йæ амонд, йæ хуымы хай, 
Æмæ йæ базырджын бæх... 
Æмæ тыгьд боны тыгьд быдырты 
Размæ тæхгæйæ мæныл 
Судзгæ тæвд нæмыг куы сæмбæла, 
Зæхмæ куы ’рхауон, уæд мыл 
.Талынг кæндзæни æрвон дуне, 
Нал уыдзæн слæууын мæ бон, 
Гъе уæд-иу ’рымыс, мæ ахсджиаг, 
Ногæй нæ удхайраг бон. 
92 

Байраджы бонты мæ де ’ккойæ 
Кодтай æппаргæ, цæмæй - 
«Радта йæ бархи цард искæмæн», — 
Ма зæгъа мачи дæуæй... 
Фæлæ нæ зыдтай, нæ дыууæ тых 
Баиу нæ амонд кæй уыд, - 
Уымæй уыдзыстæм æнусбонты 
Уарзон æрдхæрдтау рæвдыд. 
Æмæ уæззау бон æрхуысдзынæ, 
Хъавгæ мæ фарсмæ, мæ бон, 
Уый тыххæй, æмæ ма де рагъмæ 
Бауа ысхизын мæ бон... 
Саргьы гоппытыл фæстаг тыхæй, 
Тугамæст къухтæй хæцгæ, 
Хъавгæйæ сыстдзынæ, сисдзынæ, 
Барæг æмбалы хæрдмæ... 
Тохы быдырæй мæ афтæмæй 
Уарзон æфсымæрау ды, 
Рахæсс кæугæ ’мæ мырмыргæнгæ, 
Цæфтæ ’мæ мæрдты сæрты, 
Уый фæстæ зæды сырх базыртæй, 
Де ’ндон цæфхæдтæй уайтагъд, 
Зæххы нырриуыгъгæ, хъарм хурмæ 
Апæррæст кæндзыстæм мах... 

& Ч^ ^Ч* $ 
ЧИ ДÆ? 
Хæххон хъæуы - бæрзонд мæсыг, 
Иæ хæд фарсмæ — нæ хæдзар. 
Йæ къултæ сты къæйдурæй конд, 
Къæйдурастæрд уæлхæдзар. 
Фæтæн тулдз дуар фæхъинц кодта, 
Йæ къона ’мæ йæ рæхыс 
Фæзындысты, йæ къæсæрæй 
Чысыл лæппу куы рахызт. 
Къæбæлдзыгсæр... Хæлын хъустæ, 
Бæзджын хауджын цæстытæ, 
Уый сабитæн сæ раздзæуæг, 
Сæ цырвгæнæг, сæ фыддæр. 
Чысыл хъæуы æлыг зæххыл, 
Æппæт уынгты цæрдæгæй 
Йæ бæгъæмвад къæхты фæдтæ 
Зынынц алкæм сыгьдæгæй. 
Мæ цард адджын, мыдæй сæрстау, 
Фæлæ, уæууæй, мæ катай, — 
Дунескæнæг, мæ хъысмæтæн 
Цы уæззау ныв ыскодтай?! 
Мæ бæллиц мын ыстъалытæ 
Куы аскъæфтой æвастæй, 
Мæ бæллиц мын сырх булæмæргь 
Æнахъомæй куы айста... 
94 

Дзырдтон: цымæ рæсугъд зæлтæ 
Йæ æвзагыл куыд бадынц? 
Æнхъæлдтон æз, йæ дзыхы ис 
Сæдæмырон сырх уадындз... 
Уæд иу райсом куы ауыдтон 
Сырх сæуæхсид, сырх райсом, 
Чысыл зарæг ныффыссынмæ 
Мæ къарандас куы райстон. 
Мæ сæр ныддур, нæдздзæгъæл и, 
Æз хатыдтон, уыдтон æй, 
Охх, зарджытæ фыссыны куыст 
Уæззаудæр у зындонæй... 
Цыдтæн, цыдтæн мæ амондмæ, 
Нæ дæ фæнда, фæнда дæ, 
Рæствæндаг нæ, ныххаудтæн-иу 
Æнамонды фæндагмæ... 
Нывонд кодтон мæ зарæгæн 
Мæ тых, мæ зонд, мæ дзырдтæ, 
Дзыллæты ’хсæн, мæгуыргурау, 
Дзырдагурæг фæцыдтæн. 
Æнхъæлмæ каст ныййарæг мад 
Мæ байрæзтмæ, ыслæгмæ, 
Æххуысмæ йын фæстаг хъæбул 
Ысбæззыди æрæгмæ... 
Фыццаг мыздæй йын балхæдтон 
Тæбын къаба, кæлмæрзæн, 
Мæрддзаг фесты гъе уыдон дæр, — 
Йæ сау чырын æмбæрзæн... 
95 

Æрхауд мæ фыд, уæззау низ ыл 
Æрбатыхта йæ рæхыс, - 
Цыппар азы йæ сынтæгæй, 
Йæ бандонмæ нæ рахызт... 
Фæрсæй-фæрстæм — сæ ингæнтæ, 
Чысыл обæуттæ иу ран. 
Дзырдтон: лæггад фæкæндзынæн 
Сæ фæстæ та нæ Ирæн. 
Мæ зард, мæ цин, мæ сагьæстæ, 
Хæдзардзинау, æфснайдтон, 
Нæ та рауад, фæкалдтæн та, 
Нæ Иры дæр фæсайдтон... 
О, зæддоны фæбадинаг! 
Циу уарзонад, куы зæгьай? — 
Йæ мондæгтæ нуазгæйæ, 
Æз батадтæн сындæггай... 
Дзыккуджын чызг Сæуæхсиды, 
Сырх тæмæнау - йæ рустæ, 
Мах баивтам кæрæдзийæн 
Нæ зæрдæтæ æнустæм... 
Куы бавзæрстон хъæбулы цин, 
Уæд та райстон уæззау хæс: 
Нæ дард фидæн!.. - Иæ фæндагыл 
Куыд ацæуон - мæ сагьæс 
Фыдбылызы къæдзтæ фæндаг, 
Йæ уæлæ, дам, мыд конд и, 
Кæйдæр хоны йæ амондмæ, 
Мæнæн та йыл фыдбон ис... 
96 

Куыд ахизон æрра доны? 
Фæагурын æмбалы, 
Кæмæндæрты тæнæг вæййы, 
Æз бахауын йæ малы... 
Мæныл æрхауд ыстыр къæдзæх 
Бæрзонд хохæй, мæ фæрсты 
Уый асхъиудта уынгæг коммæ, 
Ыстыр хъысмæт, дæ фæрцы... 
Чысыл, зæгьгæ, æз аззадтæн 
Мæ фæндагыл фæстæдæр, — 
Мæ хъæу мæ мард нæ федтаид, 
Нæ федтаид уæлмæрд дæр... 
Ныккафыдтæн, ныццин кодтон, 
Кæй баззадтæн æгасæй, 
Гъе уый тыххæй мæ зæрдæйæ 
Мæ цины хъæр фæразæй... 
Æндæр фыдфын: хæстæндзарæг 
Хæст бандзæрста дунейыл, 
Зæхх баззайдзæн, нæ баззайдзæн, 
Йæ хъысмæт уыд дыууæйыл: 
Æхсыстысты цъæх денджызтæ, 
Океантæ фыхтысты, 
Зыд атомы ысрæмыгъдтæ 
Дзæккорхуызтæй зындысты... 
Æз фехъал дæн æвиппайды, 
Куы нал уыдтæн мæ сæрæн, 
Куы нал æнцад мæ тарст риуы 
Йæ гуыпп-гуыппæй мæ зæрдæ... 
4 Тедеты Ефим 
97 

Æрæнцадтæн. Æнхъæлдтон æз: 
Куы бацæуы йæ кары, 
Кæцыфæнды æмбæстаг дæр, — 
Ыстыр амонд ыссары... 
Фæлæ та мæ нæ Дун-дуне, 
Йæ диссæгтæм æмхицæй, 
Куы асайдта, куы та ссардтон 
Фыддæр сæрниз мæхицæн: 
Амыранау, ыставд цæнгтæй, 
Йæ тых æмæ йæ ныфсæй 
Куы райдыдтон ахъаззаг хæст 
Дунетимæ хъæбысæй... 
Сæ сусæгтæ цы ран ысты, 
Зæгъут-ма сæ æргомæй, 
Науæд уæ æз ныххойдзынæн 
Амыраны дзæккорæй! 
Кæрæдзийы куы фелвасæм, 
Кæрæдзийы ныххуырсæм, - 
Зæхх не ’нкъуысы тæвд вулканæй, 
Зæхх мах тохæй æнкъуысы! 
Дыууæ тызмæг зыд уæйыджы 
Хæцæм, тæхæм бæрзæндты, 
Нæ иу дæр нæ нæ бын кæны, 
Нæ иу дæр нæ нæ сæтты. 
Охх, тынг зын у: зæххон царды 
Æппæт хъыгтæн уацар дæн. 
Æз иу диссаг æрхатыдтон 
Тызмæг дуджы мæ царды: 
98 

Фыдбылызæй ирвæзынæй 
Цы цин гуыры, æрмæстдæр 
Уый бавзæрстон, — хæдгуыргæ цин 
Нæ федтон æз мæ цæстæй. 

ТÆРИГЪÆДДЖЫН 
Уæззау æхсæв йæ сау хъæццул сындæггай 
Бæрзонд хæхтæй, æфсæйнаг чындзау, систа, 
Ныппырх и сау мигь арф кæмтты бындзыггай, 
Æрттивынц дардмæ цъититæ, æвзистау... 
Уæрæх у дуне... Хъæуы фале - хæхтæ 
Сæ уазал уддзæф быдыртæм æрвитынц. 
Рæсугъд, уæлхох фæз, ихынбæрзæй рæгътæн 
Зæрдæйы фаг, зæрдæлæууæн - сæ фидыц. 
Йæхицæн алчи амондджын æнхъæлæй 
Уыны йæ тарф фын, раджы ма у, раджы. 
Æрмæстдæр иу къæс, иуварсæвæрд хъæуæй, 
Тыхсы, фыдбон æй удæнцой нæ уадзы. 
Зæронд Сæрмæт гуыбыр-гуыбыр æд лæдзæг 
Сæ кæртмæ рахызт, сау дурыл æрбадти; 
«Цæмæн фæдæн, цæмæн фæдæн фыдвæззæг? — 
Зæрондæй мыл мæ арвы хай æркалди». 
Йæ фырт Афæхъо авд æхсæвы дæргъы 
Хуыссæг нæ федта, утæхсæн фæкæны, 
Йæ низ нæ дзуры, афтæмæй уынæргьы, 
Æмæ, цæф арсау, арф улæфт ныккæны. 
Нырраууат, батад, цардæн ма куыд бæзза? 
Тæбæкк — йæ рустæ, цæстытæ — къуырфытæ, 
Иæ тых фæци, йæ тарст удæй ма баззад 
Йæ сау æрфгуытæ, царм æмæ ыстджытæ. 
100 

Цы йыл æрцыди? Сау фыдбонты бафтгæ, 
Йæ зонд фæхæццæ, нал фæразы дзурын. 
Куыддæр ыл хуыссæг аныдзæвы, афтæ 
Æрлæууы уайтагьд иу чидæр йæ цуры. 
Уый чидæр нæ - Афæхъойы ызнаг уыд, 
Йæ уарзоны йын а фæззæджы байста. 
Дзырдта Афæхъо: - Ме ’намондæн райгуырд, 
Куыдзы къæбыла, сау низ мын æрхаста... 
Фати хæрзконд уыд, хурæнгæс — йæ бахудт, 
Æвзист тæмæнтæ сау дзыккутæ калдтой. 
Сырхуадул, хъæлдзæг, иу дзырдæй, дзæбæх уыд, 
Фæндаг йæ уарзтмæ лæппутæ нæ ардтой. 
— Æз уарзын уый, - Афæхъо-иу фæсаууон 
Йæ хъуыдытæ йæ мидзæрдæйы загьта: - 
- Куы уаид мæн... Цы ма кæнон, куыд ма уон? - 
Цъæх арт, цъæх фæздæг чызджы уарзтæй уагьта. 
Хæссын мæ хъару уый уарзтæн нывондæн, 
Кæм фæнды ма уæд: сыхы æви хъæуы, — 
Æнæ Фати цы ран æрвитон бонтæ, 
Мæн ахæм цард æрдуйæн дæр нæ хъæуы... 
Дæ фын дæ сайы, нæу Фати дæ уарзон, 
Дæ фæндаг сæфт у, хæрд æви уырдыг уа, 
Фати Хатуйæн амонды сæраппонд 
Лæвæрдгонд у, цыкурайы фæрдыгау. 
Хатуйæн - уалдзæг, дидинджыты артмæ 
Йæ зæрдæ тавдзæн, байради, æрцарди: 
Рæхджы бонты, зæрватыккау, йæ уатмæ 
Æрбатæхдзæни разгæмтты сырх уарди. 
101 

Хату ныббуц и, райгонд у йæхицæй, 
Йæхи фырбуцæн иучысыл фæхъал ис; 
Куыстмæ ифтонгæй, зарæгмæ æмхицæй 
Нæрыди, арвау, арф кæмтты йæ хъæлæс. 
- Тæхудиаг йæ ныййарæг мад уымæн, - 
Дзырдтой-иу адæм, амонд уыди, амонд. 
Æмбал кæстæрæн, хистæртæн — сæ лымæн, 
Йæхи йын кодта алчидæр сæрнывонд. 
Уæлæхох нæ, — йæ хицау уыд æфсармæн, 
Цыргъ ныхæстæн сæ куырд уыди, сæ ахсæг, 
Фидыд у ныр, зæххон лæджы къæсæрыл 
Рæсугьддæр царды не ’рлæууыди сиахсаг. 
Афæхъо - цауд, ныддæнгæл и йæ зæрдæ: 
- Нæ бабыхсдзынæн, фесæфти мæ хъару! 
Æвæццæгæн, æнæрæгьдзыд, æвзæр дæн, 
Хату мæ размæ уымæн афтæ хъал у! — 
Йæ цæстыл уад: Фатиимæ хъæбыстæ 
Хату йæ уаты цингæнгæ куыд кæндзæн: 
- О ма мыл худут, ма худут, хъæубæстæ, 
Мæ уарзты сæрыл искæй туг ныккæлдзæн. 
Афæхъо бабадт иу æхсæв йæ размæ: 
- Мæ маст æз хъуамæ а джауырæй райсон. 
Кæннод цæуынц мæ рухс бонтæ фыдазмæ, 
Кæны мæнæй уый, бонцауддæр, фыдрайсом. 
Мæ къухтæй уымæн аирвæзæн нал ис, 
Мæ маст бæргæ мæ удхæссæгæй исын, 
Æрмæст мæ, дуне, иу хъуыддагæй бахиз, 
Мæ зæрдæ уымæй хæлы æмæ риссы. 
102 

Куы фæуа уый мæ азарæй æдзæммард, - 
Фатийæ мын нæ уыдзæни фæхицæн, 
Мæ къона — хъарм, йæ рæбыны цырен арт, 
Цæргæсау уæд мæ амондмæ æмхиц дæн. 
Фæлæ æргом куынæ фена мæ риуыгьд, 
Куынæ йын зæгьон: ингæнмæ — фæндараст, 
Уæд не ссæудзæни, баззайдзæн мæ риуы 
Æнусы бонтæм, карз маргау, мæ сау маст... 
Бæрзонд урс хæхтыл хъулон арв æрæнцад, 
Сæрдыгон къæвда уыгæрдæн ныхсадта... 
Рæсугъд у æрдз, уым фæзрæбын ыстыр цад, 
Йæ мидæг цыма мæйы цалх ныххаудта... 
Æрдз диссаг у, уый цардамондыл бафтгæ, 
Ныййардта, мадау, адæймаджы раджы, 
Цыма сæ раст мыдæй байсæрста, афтæ 
Ыскодта удæн царды бонтæ адджын. 
Æрмæст Афæхъо уыдæттæ нæ хаты; 
Хатыртæ нал ис! Мачи хатæд, мачи!.. 
Гæрах фæцыди... Мастисæн сахаты 
Хату йæ къухтæй царæфтыд æрбаци. 
Хатуйы абон сау мæрдон чырыны, 
Кæрæдзи ивгæ, йе ’мбæлттæ фæхæссынц, — 
Йæ фæстæ адæм фосхизæн быдыры 
Сæ чысыл хъæуæй уæлмæрдмæ æххæссынц. 
Фæсабыр уæлмæрд мæрдджынтæн сæ хъæрæй, 
Зиан уæззаудæр зæххы цъар нæ федта. 
Ыздæхынц адæм... Йе ’мгæрттæ сæркъулæй 
Хæссынц сæ къухты зыгьуыммæ сагьдæй белтæ. 
103 

Ныхъхъус и дуне, сагъæстæй хъæрзыдта, 
Æвдæрзта карз маст адæмы æдзухдæр: 
Кæй фыд, кæй цæф уыд, — иунæг дæр нæ зыдта, 
Нæ зыдтой, туджы чи стылдта йæ къухтæ. 
Афæхъо ныр фыццаг æхсæв ыстыхсти, 
Тæссаг фын федта, йе ’намонд æмбæрста: 
Йæ риуы цыма уазал арц нынныхсти, 
Рысти йын афтæ, сау сагьæс нывæста. 
Йæ цæстыл уайын райдыдтой цыдæртæ, 
Цыма йæм уынгмæ æвдиутæ фæсидынц, 
Сæ дæндæгтæ, сæ ныхтæ ’мæ сæ сæртæй 
Афæхъомæ лæбурæгау æвзидынц... 
Уæдмæ цæйдæр хъæр мæйдары фæцыди, 
Йæ разы февзæрд тугамæстæй иу лæг. 
- Фæстæ! Цы кæныс?! Уагæры цы ’рцыди? 
Цы дæ хъæуы? Æлгъыст æви хæрзиуæг?— 
Ысдзырдта лæг: — Зæгь-ма мын æй фæстаг хатт, 
Цы дын кодтон æвзæр мийæ, цæй тыххæй 
Фæци мæ цард? Цы дын радта мæ амард? 
Куыд ысхаудта: «лæг амарон» дæ дзыхæй?.. 
Фæтарст Афæхъо, сынтæгæй фæхаудта, 
Уый нал базыдта уайтæккæ, цы кодта, — 
«Хату уыд уый, улæфын мæ нæ уагьта!» — 
Ахъаззаг богь, рæхуыст галау, фæкодта... 
Йæ уавæр уæд æрæмбæрста фæстагмæ, 
Æмæ ысдзырдта: - Стыр бузныг Хуыцауæн, 
Фын уыд! Фын уыди! Раздæхтæн та цардмæ, 
Фæлдыст мæ гæды ацы тугдзых цауæн. 
104 

Æнусау даргъ фыдæхсæвæн йæ фæстæ, 
Æхсырау, уатмæ боны рухс æрбакалд, 
Фæсмон, Афæхъо! Ратонынц йæ фæрстæ, 
Йæ зæрдæ мæтæй басыгъд æмæ батад... 
Уыны Афæхъо уыцы æхсæв фыны: 
Фæхæссы мард йæ уæхсчытыл цырандæр. 
Кæлы йыл туг, йæ развæндаг нæ уыны, 
Зындонæй фыддæр фестади йæ уавæр. 
Æмæ та хъусы мард лæгæн йæ дзырдтæ: 
«Фæлæуу чысыл, фæкæс, мæ хур, дæхимæ. 
Кæдæм мæ хæссыс, ме ’фсымæр, кæцырдæм? 
Мæ мад кæудзæни, ахæсс мæ нæхимæ». 
Уæд та Афæхъо богь-богъæй ныккуыдта, 
Уæззау сахæттæ уый цардыл цыдысты. 
Фыхти йæ туг, сабыр кæнын нæ куымдта, 
Йæ ыссыртæ къæпп-къæпгæнгæ рызтысты... 
Нæ уыд хуыздæйраг æртыккаг æхсæв дæр, 
Æрбадти цыма уыцы лæг йæ цуры, - 
Цыма дын хордтой иу фынгыл æхсæвæр, 
Æмæ йæм лæг, æрдхорд дæ, зæгьгæ, дзуры. 
Афæхъо фехъал, фехъал та ис ногæй, 
Фæхауд йæ хуыссæг, утæхсæн фæкодта. 
Зылдис ыл дуне, ахауын æввонгæй, 
Лæууыд, уæдмæ та боныцъæхтæ кодта... 
Йæ цыппæрæм æхсæвы та Афæхъо 
Уыны хуысгæйæ мард лæджы уæлгоммæ, - 
Куыдта йæ мад: «Фæуон, хъæбул, дæ фæхъхъау, 
Дæ фидар цæнгтæ нал кæсынц дæ коммæ»... 
105 

Уæд фæндзæм хатт та сау дзыгуыртæй адæм 
Кæрæдзи ивгæ марды чырын хастой... 
Æрхæм рустæ, дзыккутæ тындæй мадæн 
Йæ хъарæгмæ уæззау къæдзæхтæ хаудтой... 
Æгъуыссæгæй та утæхсæнтæ систа, 
Дæлгоммæ та сæ тæрхæгыл ныххауди. 
Куыдтой йыл цыма хæдзарæн йæ систæ, 
Йæ риуы цыма сау тугтæ ныттагьди. 
Йæ цæстыл уайы æхсæзæм хатт уæлмæрд, 
Уæрм къахт... Йæ фарсмæ дзуарарæзт 
хъæдын цырт... 
Æристой чырын, разынди уæззау мард, 
Кæнынц ын адæм кад æмæ ыстыр цыт. 
Йæ сау худ систа иу гуыбыр зæронд лæг, 
Æвзист бæрцытæ... Урс зачъе... Гæмæхсæр... 
Цæссыгкалгæ, уæззау хъæрзгæ, мæгуыртæг, 
Йæ хъæлæс феуæгьд, фергом ис йæ маст дæр. 
— О стыр Дуне, бæрзонд хур æмæ сау зæхх! 
Уæ фарнæй равзæрд адæймаг цæрынæн; 
Сымах ыстут нæ цин æмæ нæ хорзæх, 
Ысфæлдисæг — йæ сон æмæ йæ рынæн. 
Фæлæ сæ къухтæ туджы тулгæ иутæ, 
Хæрынц лæджы фыд, искæй рухсбон байсынц. 
О, чи у ахæм, — бахæрой сæ хъиутæ, 
Хъæддаг бирæгътау, адæймагмæ уасынц. 
О, ,ацы зианы рухс цард байсæг чи у?! 
Æлгъыст фæуæд, йæхи къухтæ, йæхи фæд 
Нырраууат уæд, йæ фæндæгтыл фæчиуæд, 
Тæригъæдджынæй а зæххыл фæхитæд! 
106 

Бæрзонд арв калдта стъалытæй тæмæнтæ... 
Фæстаг æхсæв дæр уый зæрдæ нæ барухс. 
Бæгъæввад къахæй, тугæрхæмттæй мæнæ 
Æрлæууыд ногæй уыцы лæг йæ уæлхъус. 
Æмæ Афæхъо рагæпп кодта кæртмæ, 
Цыма дзы хъæу дæр аззадысты рохуат, — 
Хъæрæй ныккуыдта, цæстысыг фæкъæртт ’мæ 
Дæлгоммæ цæндыл каурæбыны бахауд. 
Сæрмæт йæ фырты, раст цыма быдыргъы, 
Æрбаскъæфта, зæронд хъару йæ коммæ, 
Лæппуйау, бакаст, удхор фырты тыргъы 
Æрхуыссын кодта сынтæгыл уæлгоммæ. 
- Цы кодтай, цы, мæ дарæг фырт, дæ фыды 
Æнæ ныгæнæг ма фæкæн зæрыбон? 
Цы сау низ бацыд де уæнгты? Цы уыди? 
Цæмæн фестæм кæуинаг ’мæ гæныстон? 
Уæд лæппу систа удисæгау дзурын: 
- Мæ фыд, æвзæрæй мацы æнхъæл, мацы, — 
Лæууы мæ фыны иу лæппу мæ цуры, 
Мæн уал æхсæв фынæй кæнын нæ уадзы. 
Сæрмæт йæ сæрыл авæрдта йæ къухтæ, 
Цыма йæ растдæр арв ныццавта, уыйау 
Ныккæрзыдта: — Цæмæй тарстæн æдзухдæр, 
Æрцыд мыл уый, ныббадти мыл пъæззыйау... 
Зæгъ мын æргом, кæй амардтай, кæй мæсыг 
Ныккалд дæ къухтæй, сæфгæ кæныс науæд? 
Къуырийы размæ хъæубæстæ сæ цæссыг 
Кæуыл фæкалдтой, уыцы зынгхуыст ма уæд? 
107 

— О, уый уыди, мæн бахаста мæ хъысмæт 
Фыдбылызы зынвæндагмæ æмхицæй. 
Цы бакæнон? Кæд мæ ахсдзæн мæ хуыссæг? 
Æви ыссарон марæн кард мæхицæн?.. 
Сæрмæт фæсонт, фæуыргьуыйау, фæтарсти, 
Иæ цæсгом тугæй адардта сырх-сырхид... 
Йæ фыртмæ ризгæ комкоммæ ныккасти, 
Æмæ æвиппайд акалди йæ сурхид. 
- Хуыздæр дын у, хуыздæр дын у фæхъæуын! - 
Фæлæбурдта лæгмарæгæн йæ хурхмæ, - 
Дæ цард дæр нæ, мæхи цард дæр нæ хъæуы! - 
Аркъæуттау ыл нындзыг ысты йæ къухтæ... 
Цы ’рцыд? Цы хабар? Ницы зонынц адæм, 
Æрмæст сæ хъарæг арвмæ дæр æххæссы, - 
Фæссихор цадæг кадæй æмæ радæй 
Дыууæ зианы уæлмæрдмæ фæхæссынц... 

> 
■*► 
«а- 
< 
ХУРЫ ЧЫЗГ 
Лргъау 
Царди хæхты диссаг лæппу, 
Уыд йæ тыхæй райгонд, — 
Иу бон загъта: - Хъуамæ абон 
Бавзарон мæ амонд. 
Тых нæ кодта уый хъаруйæн 
Сау хъысмæт йæ цæфтæй, 
Куырæты бын дæр зындысты 
Йе ставдцонг хæцъæфтæ. 
Загьта йын уæд къулбадæг ус: 
- Арвы риуыл хур дæ, 
Æмæ зон, цæмæй дæ фæндаг 
Ма ’взара ныхдуртæ — 
Фехс дæ фат нæ бæрзонд хæхтæй, — 
Афтæ дын — мæ амынд, 
Зæххы уый цы ран ныссæдза, — 
Уым — æмбæхст дæ амонд. 
Фехста лæппу йе ’ргьæвд фаты, — 
Диссагæй цы кæнут? — 
Уый ныссагьди денджызгæрон 
Иу дуры фæскъæбут... 
Акасти фæйнæрдæм æмæ — 
Никуы æмæ ницы. 
Загъта уæд, мæ царды амонд 
Дард мæнæй куы лидзы. 
109 

Уæд уым дуры сфæлдæхта ’мæ 
Стыр фурды рæбыны 
Федта диссаг, стыр диссæгтæ - 
Разынд хæфс йæ быны. 
Загъта та: — Цы ми бакæнон? 
Уары туг мæ фæндтыл. 
Фæлæ хæфс, гæпп-гæпгæнгæйæ, 
Цыд æргом йæ фæдыл... 
Къæсæрæй куы бахызтысты, — 
Хæфс æваст фæхъус и. 
Фæлæ дарæс феппæрста ’мæ 
Хурау уат ныррухс и.„ 
Хæфс нæ уыд — сыгьзæрин чызг уыд, - 
Барухс лæджы зæрдæ, — 
Калдтой-иу йæ цæрæн къуымтæ, 
Стъалытау, цæхæртæ. 
Цин æрцыд æппæт зæхмæ дæр, 
Айсæфти уæззау фыд, — 
Лæппу уæд налхъуыт чызджы раз 
Фырцинæй ныккафыд... 
Райгонд уыд йæ цардамондæй, 
Фæлæ уыд рæстæгмæ: 
Боныгон-иу чызг ыскодта 
Хæфсы цъар фæстæмæ... 
Иу бон лæппу сфæндтæ кодта, — 
Чызг æфснайдта уаты. 
Хъуамæ йын йæ хæфсы дарæс 
Баппæрстаид арты. 
110 

Фæлæ загъта: - Уадз æмæ уал 
Ацæра æмбæхстæй. 
Уый фæстæ мæ цардамæндтæ 
Фендзынæн æххæстæй. 
Æмæ ацыд иу афоны, 
Ацыд дардмæ балцы, — 
Уарзты хурæй, цардамондæй 
Цин йæ риуы нал цыд... 
Фæлæ иу бон, хурау, рæсугьд 
Нал зыдта æрттивын: 
Цингæнгæйæ, айрох кодта 
Хæфсы дарæс ивын. 
Æмæ арвæй цавæрдæр зынг, 
Уарийау, æртахти. 
Чызг æвиппайд йе’фснайд кæртæй 
Айсæфти, фæтар и. 
Уый хæдуæлвæд йе ’рвон хурмæ 
Лæппу дæр фæзынди. 
Фæлæ афтид уазал къуымты 
Хуры чызг нæ уыди. 
Кæртмæ рауад, акасти ’мæ 
Цæстыл диссаг ауад: 
Арвы бын, цæхæртæкалгæ 
Цавæрдæр зынг атахт. 
— Уый цы уыди?! — лæг йæ сæрмæ 
Марæн кæрдтæ хаста, — 
Туджы разылд цæсгом æмæ, 
Мастæхсидгæ, загьта: 
111 

— Ау йæ ныфс мæм чи бахаста?! — 
Фелвæста йæ хъама, — 
Чи разынд мæ цардфехалæг, - 
Базонон æй хъуамæ! 
Уæд фæзынд та къулбадæг ус, 
Амондау, йæ цуры: 
- Зондæй архай, зондæй, лæппу, — 
Зондамынд ын дзуры: - 
Де ’фхæрæг æфсæн уæйыг уыд, 
Ницы давы сур хыл, 
Аскъæфта дын де ’рвон чызджы 
Йе ’ртæкъах æфсургъыл. 
Æмæ ныр дæ ирвæзынæн 
Иу хос и æрмæстдæр, 
Нæй, дæуæн нæ бауыдзæни 
Атæхын йæ фæстæ. 
Афтæмæй, куынæ ыссарай 
Уадсур æфсургь, гье уæд 
Бауыдзæн дæ царды хъысмæт, 
Бастъæлд æмæ фесæфт. 
Ахæм бæх зын ыссарæн у, 
Уый болат мæсыг у, 
Уырдæм цæуын, уый басæттын 
Туг æмæ цæссыг у. 
Ма тæрс, чызг йæ хæфсы дарæс 
Акодта фæстæмæ, 
Уый ныууадзын нал бахаста 
Уæйыг дæр йæ сæрмæ. 
112 

Фæлæ, зон æй, ахæм бæхтæ 
Иу ефс бæх ныййары. 
Уырдæм бафтын, бацæуæнтæ 
Адæймаг нæ ары. 
Хъахъхъæнынц æй тугдзых сырдтæ, 
'Фсæнбырынкъ цæргæстæ, 
Уыдонæй йæ байсын хъæуы 
Хъаруйæ æрмæстдæр. 
Ефс байраг куыд рацæйары, - 
Аззайы ивзыдæй: 
Ахæрынц æй уыцы сырдтæ, 
Бирæгътау, фырзыдæй. 
Уæйыгæн æртæкъахыг бæх 
Уымæн баззад царды. 
Сырдтæ йын йæ исгæ-исын 
Ахордтой йæ къахы. 
Лæппу бæхы сырдты хъуырæй 
Раскъæфта йæ зæхмæ. 
Хурбæстæ æдасдæр ранмæ, 
Дунейы уæрæхмæ. 
Æмæ та йæ домбай ныфсæй 
Байрæзт æмæ байрад. 
Ефс ныййардта урсных æмæ 
Урскъахджын сырх байраг. 
Æмæ ма йын къулбадæг ус 
Иунæг фæдзæхст загъта, - 
Уый дæр лæджы цардыл сагъæс 
Удæнцой нæ уагъта: 
113 

- Уæйыг ныр ысфæндтæ кодта 
Ратæхын дæ ныхмæ. 
Хъуамæ демæ чызджы сæрыл 
Бавзара йæ тыхтæ. 
Хъуамæ йын зæгьай уацарау, 
(Дзырдтæ цардыл не сты), 
Уыцы хæфс сыгъзæрин чызг 
Уагæры куыд фесты. 
Байраг байрæзт, фестади йыл 
Болатæй цæфхæдтæ: 
Барæджы цæстытæ цинæй 
Акалдтой цæхæртæ. 
Байраг загъта: — Неппæт тухæн 
Дзæгъæлы нæ фæци. 
Хъуамæ мах нæ цардвæндагыл 
Бавзарæм кæрæдзи. 
Кæс дæхимæ, ме сгуыхт барæг, 
Тох лæджы æрцары, 
Хъавын дæу ныцъцъист кæнынмæ 
Арвы бæрзонд царыл. 
Байраг дын фæтахт уæларвмæ, 
Барæг уæд йæ саргъыл 
Фестади сыгьзæрин джыбы, 
Ферттывта, цырагьау. 
- Цæй цы кæнон? Де ’мдых хъару 
Агурæг куыд зилон? 
Хъуамæ та дæ зæххы мидæг 
Арф хъоргъы нывзилон. 
114 

Ам дæр та ирвæзæн мадзал 
Не стыр хæхтæ федтой: 
Барæг бæхы фындзыхуынчъы 
Еууы нæмыг фестад. 
Барæг уæд тыхæвзарынæн 
Байраг бæхæн загъта: 
- Хъуамæ ма уæйыг сæттынмæ 
Абалц кæнæм мах дæр. 
Хъуамæ байсæм Хуры чызджы 
Сау уæйыджы къухтæй. 
Уый мæ цард, мæ уды катай... 
Риссы мæ æдзухдæр. 
Зонын æз, ды дæр æй бамбар, 
Тых тыхмæ куы æфта, 
Ацы мадзал рагæй нырмæ 
Дунемæ æрттывта. 
Æмæ махæн не ссардзæни 
Тых зæххыл тыхгæнæг. 
Размæ уæдæ! Не стыр хъару 
Фендзынæ дæхæдæг. 
Уæйыгæн йæ цæнгæт фидар 
Хъахъхъæдтой æфсæдтæ. 
Тох ысцырен, кæрдты дзæхстæй 
Тахтысты сæ сæртæ. 
Уæд фæстагмæ ралæбурдта 
Уæйыджы æфсæн риу. — 
Йе ’фсургъы бон тохы гуылфмæ 
Нал баци æрбаиу. 
115 

Фæлæ загъта схъæлбæрзæйæ: 
- Æз æфсæн уæйыг дæн, — 
Зæгъ, куыд фесты хæфс сыгъзæрин, 
Науæд — конд дæ ингæн. 
- Гъей, æнæсæр! - бадзырдта йæм: - 
Æз - ифтонг дæ ныхмæ, - 
Кæд æфсæн дæ, æз ыстæг дæн, - 
Бавзарæм нæ тыхтæ. 
Тох ысцырен фидары раз, 
Фембæлынц æмдзæхгæр, - 
Цирхъыты мæсты дзæхстытæн 
Акæлы сæ цæхæр. - 
Хурыскастæй хурныгуылдмæ 
Зæхх æнкъуыст сæ быны, 
Уалынмæ дын уæйыджы сæр 
Атахти рæбыныл... 
Хæфс æмбæхст уыд арф фидары, 
Нал каст хур йæ сæрмæ. 
Фæлæ къæсæр фегом, æмæ 
Фестад чызг фæстæмæ. 
Уæд фæзынд æртæкъахыг бæх — 
Уæйыджы ’фсургъ кæрты 
Æмæ загьта: - Мæн уæ бастъæлд, 
Зонут æй, нæ фæндыд. 
Мах дæ урскъах æфсургъимæ 
Иу мадæй гуырд ыстæм. 
Æмæ æз уæ фарс хæцыдтæн, 
Тохгæнгæ, зæххыстæн. 
116 

Æмæ уемæ атæхдзынæн 
Раст удæй, уæндонæй. 
Мах æнус æнгом цæрдзыстæм 
Иу хор æмæ донæй. 
Зæхмæ та сыгьзæринæй чызг 
Сахъ лæппу æрхаста, — 
Асаста æфсæн уæйыгæн 
Стæгуæйыг йæ астæу. 
Цин æрцыди, хорз æмбæстаг, 
Айс ды дæр, мæ хæлар, 
Хорз æмбал æртæкъахыг бæх, 
Уый дæуæн - мæ лæвар. 

$ ч^ ^ч* <: 
ЧИ БАФЫСТА МАДЫ ЛÆГГАД? 
Æцсег хабар 
Уыд ыссæдзæм аз... Сау дуджы фыдадæн 
Нæ мæгуыр хъæутæ пиллонæй сыгъдысты, 
Сæ сабитимæ тугтæригьæд адæм 
Цæгат Ир-зæхмæ Хуссарæй лыгъдысты. 
Уæд разынди нæ фыдызæхх фæразон, 
Уæззау хъысмæт фыдæнæн ми ыскондау, 
Сырх арты зынгау, ацы зæххыл маргзонд 
Æгьатыр тæрхон удмарынæн кодта. 
Æрæнцадысты Сау арв æмæ зæххыл... 
Цæссыг калынæй тугдзых рæстæг бафсæст. 
Фæлæ сырх арты Дунейы уæрæхы 
Ныххуыссын кодта царды ныфс Сырх æфсад. 
Уæддæр нæ разынд цардамонд бæлвырдæй, 
Уæддæр йæ кæнон сау хъысмæт нæ уагъта. 
Рынчын зæронд мад басидти йæ фыртмæ 
Æмæ йæ фæдзæхст, удисгæйæ, загъта: 
— Мæ дарæг фырт, мæ фæдзæхст айс дæ риумæ, 
Æмбарын æз дæ зынвæндаг, дæ уавæр, - 
Куы ахуысса мæ уды зынг, уæд-иу мæ 
Мæ саудзыкку хъæбулы фарсмæ бавæр. 
Куы лыгъдыстæм нæ хъæутæ ’мæ нæ фæзтæй, 
Уыдтай дæхæдæг, ме ’нахъом сывæллон 
Куыдта хæкъуырццæй: — О Гыцци, дæ фæстæ 
Мæ сау ингæны иунæгæй куыд цæрон? 
118 

Фæстæмæ здæхынц ардыгæй нæ фæлтæр, 
Мæ мард дæ фæрцы бафтдзæни нæ хъæумæ. — 
Æмбар, кæй кæсы, амондау, дæумæ дæр 
Дæ фыды уæзæг, хурфендау, æнхъæлмæ. 
Мæ зæрдæ дарын: ме ’нæзонд фæдзæхст мын 
Ды рахæсдзынæ, хорз хъæбулау, рухсмæ, 
Дæ номы зарæг уый тыххæй нæ хæхты 
Нæрдзæн, мæ амонд, адæмыл æнусмæ. - 
Ныййарæг цадæг тæрхæгыл æрхаудта, 
Йæ разы дуне фестади, мæйдарау. 
Йæ сыгъд цæстытæн цадæггай сæ хаутæ 
Æрбадтысты кæрæдзийыл, фынæйау... 
Цы чындæуа? Цæуын хъæуы фæсхохмæ, 
Фæлæ куыдæй, цæуыл æмæ цы хуызы? 
Æртæ барæджы балвæстой сæ рохтæ, 
Сыхаг дзыллæ кæд нæ цыди æххуысмæ? 
Фырт саргъы бæхыл удаист, ныфсхастæй 
Зынгхуыст мадимæ арф кæмтты цыдысты. 
Раст ауыгъдау, йæ дыууæ уæхскмæ бастæй 
Йæ кæлмæрзæны кæрæттæ зындысты... 
Бæрзонд хох уæд ныццæхгæр и сæ разы, 
Бæхтыл цæуынæн фадат арæн нал уыд, - 
О, ахæм бон быхсын æмæ фæразын 
Йæ зынаргь мады номдзыд фырты бахъуыд. 
- Цæй аздæхут, æфсымæртæ, ыстыр цыт 
Мæнæн кæнут, æфсымæртау, ысгуыхтæй, 
Зæгьæн кæмæн нæй, арвы бын цы нæ ’рцыд, 
Уый бафтыди лæгдзинадæй уæ къухты. 
119 

Кæд баззайон, фæхæццæ уон нæ хъæумæ, 
Уынут, мæ хъару саст æмæ лæзæрд у, 
Кæсут-иу уæд мæ æрцыдмæ æнхъæлмæ, 
Уæ кад æнустæм дардзынæн мæ зæрдыл. 
- Ехх, не ’фсымæр, куьщ нæ бæтгыс рæхыстæй,- 
Æмткæй йын загьтой: - Макæдуал дзур афтæ; 
Ныхас куы уа ирон лæгæн, рæхуыстау, 
Куыд ис уæд уымæн сахъдзинадмæ бафтæн? 
Ау, цавæр у?! Дæу иунæгæй куыд уадзæм 
Æмбисвæндагыл. — 
Уый химарæн цыргь кард у?! 
Нæхи æнцоймæ уый фæстæ куы ’руадзæм, 
Уæд ма нæ зæххыл ахæм цард цæй цард у. 
Мах иу ыстæм, Ыстыр Хуыцау — йæ зонæг, 
Нæ карз уайдзæфтæй ма фæу æрхæндæг, 
Фæлæ кæд æрцыд афтæ, ’мæ ирон лæг 
Йæ мард йæ зæххыл бавæрдта йæхæдæг?! 
Сæ бæхтæ хохы хъæубæстæм ныууагътой, - 
— Уæ бар фæуæнт, — æмбæрстой сын сæ уавæр, — 
~ Фæстæмæ тагьд æрбаэдæхдзыстæм, - загьтой 
Æмæ æртæйæ араст ысты дарддæр... 
Уæззау къæдзæхтыл удхъаргæ цыдысты, 
Æрмæст сæ туг сæ хъæлæстæй нæ фæкалд. 
Уираг дуртау, хъæцыдысты сæ рыстыл, — 
Фыстой сæ цардхæлд хорз мадæн йæ лæггад... 
Цыдысты дарддæр, амонды тыхгурау, 
О зæххы фарн, цавæр тых сын лæвæрдтай?! 
Куы-иу æй хастой хъæбысты, хъæбулау, 
Куы-иу æй, уаргъау, фæсонтыл æвæрдтой... 
120 

Бæрзонд æфцæг... Къæдзæхриу хæхтæ - Хуссар 
Фæиппæрд ысты цъититы ыскъуыдтæй, — 
Фæрог ис уавæр, разынди сæм Хуссар, 
Æмæ та уæд æмхъæлæсæй ныккуыдтой... 
Фæлæ та уайтагъд ног бæллæх фæзынди: 
Фæкалди лæппу сæрсæфæны сæрмæ; 
Мæгуырæн хурмæ рухс фæндаг кæд уыди, 
Кæны йæ сау бон удхæссæг къæсæрмæ. 
Йæ амонд уыд ’мæ былмæ хæстæг саппыл 
Фæндагамонæг цъуй бæлас æрзади. 
Æмæ куыддæртæй мард мадимæ лæппу 
Йæ бындзæфхадыл, хордзенау, ныххауди... 
Бæндæн!.. Бæндæн æм балæвæрдтой хъавгæ, 
Сæ цæнгтыл æй æлхынцътыхтытæй бастæй 
Уырынгтæ дуртыл, къахбыцæутæ аргæ, 
Сæ цыкурайы фæндагмæ æрбайстой... 
Дзæбидырæн цы ран уыди зындзæуæн, 
(О, адæймаг, цытæ æвзары царды?) 
Тæрсгæ къахдзæфтæй, раззагмæ быцæуæй 
Æрхастой цадæг хохрæбынмæ марды. 
Ныллæг къæдзæх... Йæ тæккæ бын — æрбадæн, — 
Тæлфы йæ быны ирд суадон, зæрдæйау. 
Уым бадæныл æрæвæрдтой сæ мады, 
Йæ цæсгом уыд æлхынцъæрфыг, тæргайау... 
Фырт мады цæсгом ирд донæй ныхсадта, 
Йæ дзыккутæ йын йе ’нгуылдзтæй ныффаста. 
Цыма йын уымæй цардамонд æрхаста, 
Йæ риуы афтæ рухс цины цъыртт дардта. 
121 

Хъуыдытæ кодтой сау хъысмæтмæ ахстæй, 
Сæ цæстытæн нындзыг ысты сæ хаутæ, - 
Сæ зын фæндагыл фидар ’мæ ныфсхастæй, 
Сæ мады кадæн диссаг фæнд æрхаудта: 
Сæ хус хъæлæстæ алæгъз ысты донæй, — 
Сæ хид нычъчъиу ис, писийау, сæ хъуыртыл, 
Цы кæной ныр, куыд фервæзой зындонæй? - 
Сæ катай хастой зæрдæты уæндонæй. 
Фæлæ сын фергом: хордзенты бæркадæй 
Арахъы сыкъа цадæггай æркодтой: 
— Зынаргь Гыцци, дæ сыгъдæг уд, дæ кад дын 
Хæссæм нæ риуты, рухс дзæнæты бадай! 
Цыдысты дарддæр, мады зæрдæ хастой; 
Хъæбул цæмæй уа адæймагæн царды... 
О, уый ратджытæ зæддоны фæбадой, 
Йæ тыхгæнджытæ басудзой цъæх арты. 
Сæ размæ хъæуæй разæй кодтой адæм, 
Уæззау зианы мардхæсджытæй райстой, 
Уым æртæ лæджы къулбæрзæйæ мадæн: 
— Æрхиз дæ зынаргь буц хъæбулмæ, — загьтой. 
Нымбырд ис дзыллæ ингæны хæд фарсмæ, 
Ныхасмæ цудгæ урсзачъе лæг рахызт, — 
Ныхъхъуыстой, цавдау, уый ныхасмæ хæхтæ, 
Йæ фарны хъуыды айнæджы дæр бахызт. 
Уцй загъта: — Царды диссæгтæ ис бирæ, 
Уæззау æнустæ а зæххыл цыдысты. 
Æмæ йæ тугæй чи ныррасыг Ирæн, 
Сæ цæрæнбонты арвдзæфау уыдзысты. 
122 

Фæцардтæн растæй, а зæххыл æнусты, 
Ныр бамбæрстон: хъаймæты дугтæ фесты. 
Уæддæр мæ цæсты дунейы фыдты раз 
Хуыцауы цæфтæ уыйбæрц тæссаг не сты. 
О, диссаг уый у: тугуарæн тæвд сæрды 
Цæгаты Ирæй чи æрхаста ардæм 
Йæ мады марды сау арвы æхсæнты, 
Нæй радзурæнтæ ацы диссаг кадæн! 
О иннæмæй та, уазджытæ фæсхохæй — 
Нæ сæ бадомдтой сæрсæфæнтæ, хæрдтæ. 
Лæууынц нæ разы рыст æмæ фыдохæй 
Æфсымæртæ, Цæгат Ирæй - æрдхæрдтæ. 
Ныццæгъдæм хъуамæ намысы дзæнгæрæг, 
О, ацы æртæ сахъгуырдæн сæ нæмттæ... 
Куыд айхъуысой æрвгæрæттæм хæрзгæнæг 
Сыгъдæг дзыллæты дугæфхæрд зæрдæтæм. 
Æнусты дæргъы уадæмдых хъæбултæ 
Сæ гæрзтæ бастой мады кад, йæ бацин 
Сæ тыхджын ныфсæй фидынмæ, мæ хуртæ, 
Фæлæ сæ хъару уый кæнын нæ баци. 
Хъаймæты фæстæ судзгæ маст æртайы, 
Æрхæссы амонд тугамæст бæстæмæ: 
- Сæ мæдты лæггад бафыстой æртæйæ - 
Нымад æрцæуæд, абанæй фæстæмæ! 
Æрæнцад мад йæ сæфт хъæбулы фарсмæ, 
Кæд нал кæсы йæ цæнгты тых йæ коммæ, 
Уæддæр уындзæн йæ хъæбулы æввахсмæ, 
Ныттыхсдзæни йыл, удисгæ, дæлгоммæ. 
123 

Зыны ыстыр бæрз хъæуы фарсмæ рындзæй, 
Дыууæ уæлмæрдæн хъалагьур, сæ мæсыг 
Рæвдаудзæн уыдон хур боны йæ тынтæй, 
Къæвда боны сыл калдзæни йæ цæссыг... 

^ 
^ 
ч* 
< 
НАРТЫ СÆФТ 
Ма мæ фæрсут ивгъуыд дугтæй, — 
Сау сагъæссаг фестын, - 
Ногæй та мæхимæ ’рхаудтой 
Дон æмæ Днестыр! 
Ма мæ фæрсут, ма мын мысут, 
Уыйбæрц хорз уæ курын, — 
Науæд уын мæ сау сагъæстæ 
Райдайдзынæн дзурын: 
— Æз — Аланты номдзыд хъæбул, 
Рыст æмæ æфхæрдæй, 
Райгуырдтæн цыргь цирхъы дзæхсты 
Фесхъиугæ цæхæртæй. 
Уыд мæнæн нæргæ фыдæлтæ, 
Тох æмæ цъæх артæн. 
Чи уыд куырд, Хуыцæутты ныхмæ 
Тох расидæг Нартæ. 
Бирæ сты фыдыфсымæртау, 
Рæстæг сæ нымадта: 
Иу зынгæй фæхицæн уæвæг 
Скифтæ ’мæ Сæрмæттæ... 
Мæн рæвдыдта скифаг рæсугъд, 
Стъалытæ мын ахста, — 
Цигайнагау, мæн йæ цæнгтыл 
Доны фæзты хаста... 
125 

Доны стыр зæхх, уый сыгьдæг ном 
Риуæгьнæгæн дардтон, 
Мады ’хсырау, уый рæууæлдæф, 
Уый зæххы сой дадтон... 
Доны сæрты урс бабызтæ 
Тахтысты мæ сæрты, - 
Æз æхстон сæ фат-æрдынæй 
Цады былæй сæрды. 
Слæг дæн æз йæ цъæх нæууытыл, 
Арв мæм касти гомау, 
Хур мæм худт алайнаг чызджы, 
Хурæнгæс цæсгомау. 
Кæд ыслæг дæн, кæд лæппу дæн, 
Кæд йæ фырт дæн Донæн, 
Уæд йæ ныфс, йæ хъахъхъæнæг дæн, 
Уартхæссæг хæстон дæн. 
Радтой мын ызгьæрæй хæдон, 
Танхъа, уарт, цыргь фæттæ, 
Феппæрстой-иу зæхх гæппæлгай 
Ме ’фсургъы цæфхæдтæ... 
Цъупхуд танхъа... Сау рихитæ... 
Цирхъытæй хъæзтытæ, — 
Кастысты-иу уарты бынæй 
Ме ’рттиваг цæстытæ... 
Рæнхъ лæууыд ызгъæрджын æфсад, 
Зæххы сагъд — æхсаргард. 
Бахордтон æз уый хæдфарсмæ 
Рагон карз хæстон ард: 
126 

Арвы цъæх... Æгæрон фæзтæ... 
Доны фæз — фыдызæхх. 
Уæд дæ фæдзæхст, ма йыл бауадз 
Тугуарæн, тыгъды зæгь. 
Чи дын уа тыхгæнæг, уымæн 
Дæтт ныхкъуырд æртывæр, 
Де знæгтæй дæр у дæхицæн 
Аразæг æфсымæр. 
Де знагæн фыццаг цæфы бар 
Дæтт, — фæдзæхст у хурæй, 
Уый фæстæ фыдгулы бæрзæй 
Атæхын кæн сурæй... 
Чи уа мард фæсонтырдыгæй 
Тохы мард лæппутæй, 
Уымæн нæй ныгæныны бар, 
Худут ыл тæппудæй. 
Цавæр уыд фыдæлты нысан, 
Тыгъд быдырты бафæрс. 
Тæрс æрмæст æгад фæуынæй, 
Амæлæтæй ма тæрс. 
Ардбахæрд — фыдæлты зæххæй, 
Уый рухс ном хæсджытæй 
Хистæртæн сæ урс зачъетæй, 
Зынг æмæ сыджытæй. 
Диссаг уыд нæ фыццаг фембæлд, 
Риу-æмриу фыдгултыл. 
Абон дæр нæ туджы пырхæн 
Не ссау хæхты дуртыл. 
127 

Æхсæв донбыл сыгьд æртытæ, 
Сау хъæд зынд, æврагьау, - 
Дон, æвзистау, дардмæ ’рттывта, 
Мæй сыгъди, цырагьау... 
Чи æмбæрста, уыцы афон 
Систой-иу сæ кæрдтæ, 
Афтæмæй æрбацæйбырстой 
Тугмондаг ызнæгтæ. 
Доны зæхх, нæ фыдыбæстæ - 
Уæд хуыссыд æмырæй. 
Хатгай-иу лæджы фын атахт 
Байрæгты мыр-мырæй. 
Бæхтæ уæд ныххорхор кодтой, 
Фелвæстысты кæрдтæ. 
Æмæ туджы сæвдылдысты 
Сау арвы кæрæттæ... 
Афтæмæй мæн, бал бирæгьтау, 
Аскъæфтой фыд гунтæ, — 
Æмæ ссæстой мæн цъыфкъахæй 
Дардбæстаг фыдгултæ... 
Тох сыгьди, мынæггæнæнтæ 
Нал уыди йæ артæн, — 
Гунтимæ æз бафсад кодтон 
Уæд рагон мадмартæм. 
Дард ныгуылæн Стыр океан, 
Карз тохы æгъдæуттæ. 
Гунтимæ мæ дойны суагътон 
Африкæйы дæтты... 
128 

Нæй уæддæр, нæ мын уыд сæфæн, 
Цардыл баст ныфсхастæй, 
Мæн алайнаг цонгджын хæстон 
Уарты бын æрласта. 
Дон у, Дон мæ судзгæ сагъæс, 
Донмæ та æрцыдтæн. 
Ногæй та уæззау хæстытæ, 
Уартытæ... Æрцытæ. 
Райсом раджы, сау кæлмытау, 
Сау мигьтæ тыхстысты. 
Арвæрттывдæй, арвы нæрдæй 
Быдыртæ рызтысты... 
Бæстæ хаста уады гуылфæн, 
Арв цыма æрттывта. 
Сæндзæрстой фæдисмæ сидæг 
Пиллондзæст æртытæ... 
Обауыл лæууæг хæстон лæг 
Ацамыдта арцæй, — 
Акаст дардмæ арвгæронмæ 
Урс бæхы фæсбарцæй. 
Æмæ загьта: — Тох, Алантæ! 
Уе стыр тых цы фæци? 
Арв æмæ та зæхх ныртæккæ 
Хойдзысты кæрæдзи... 
Арвы бынмæ саудалынгæй 
Быдыртыл æмбæрзтæй, — 
Рацæуынц манголты æфсад, 
Цирхъытæ æлвæстæй... 
5Тедегы Ефим 129 

Не скъуыйы сæ кæрон дард ран, 
Мигъты бынæй гуырынц. 
Уæз кæнынц сæ бæрцæй зæххæн, 
Афтæмæй ивылынц... 
Бæхтыл саргътæ абадтысты, 
Бæстæ ризы, сызнæт. 
Хъуыст: — Хæцынхъом чи у — абон 
Карздæр тохмæ сыстæд! 
Хъал бæхтæ сæ фæстаг къæхтыл 
Слæууынц, размæ тонынц. 
Хотыхты дзыгъал-мыгъулмæ, 
Зæхх сæ къæхтæй хойынц. 
Тархъæдау, куы зынди быдыр, 
Æфсæдты æрцытæй, — 
Сау ыстъæлфытæй зындысты 
Барджыты цæстытæ... 
Хæхтæ хæхтыл сæмбæлдысты, 
Зæхх æнкъуысти хæстæй, 
Тарст бæхты тæссаг мыр-мырæй, 
Цирхъыты дзæхст-дзæхстæй... 
Æмæ быдыр сæвдылд туджы, 
Кодта зæхх лæбырдтæ, 
Хауд-иу сæр къæпп-къæпгæнгæйæ, — 
Йе знæгтæм лæбурдта... 
Чи йæ зоны, уæд цы ’рцыди — 
Равзæрдысты хæхтæ. 
Тохмондаг манголты ’фсæдты 
Банайгонд рæдзæгъдтæй. 
130 

Æмæ арвыл уымæн баззад 
Сауфæздæг æврæгътæ, — 
Хæхтæ дардмæ уымæн зынынц, 
Теуаты къуыпп рæгьтау... 
Доны зæхх, дæуæй уæд фæдæн 
Хауæггаг æнустæм, — 
Зон, тыдта аланты хорз мад 
Де сæфтыл йæ рустæ... 
Дон, ыстулы мæй цъæх арвыл, 
Алы хатт изæрæй, — 
Уый алайнаджы цæнгæт уарт 
Баззади дæ сæрмæ. 
Быдыртыл ыстыр Дон ракъæдз, 
Хиды бын цæугæйæ, 
Баззад уый алайнаджы цонг, 
Даргъ цирхъыл хæцгæйæ. 
Дон, уыдтæ æмæхгæд мæрдтæй, — 
Ранæй-ран - ызгьуыдтæ, - 
Дæу нæ уæззау тохты фæстæ 
«Сабыр Дон» — ысхуыдтой. 
Дæу рыст зæрдæ мысы рагæй, 
Дон, фæуон дæ фæхъхъау, — 
Хъуысы нæм ныр дæр дæ уынæр, 
Денджызы цыллахъхъау... 
— Ныр куыд цæрæм, Иры цæуæт? — 
Бафæрсæм Аланты. 
Туг æмæ цæссыгтæ конд ис 
Уыдон фæдтыл царды... 
131 

Иудадзыг хæцгæ кæй кодтой 
Бархийæ, æххуырстæй, 
Уымæн баззад абоны уонг 
Иры зæхх, ызгьуыдтæй. 
Айхъуысти уæ сæфт быны хъæр 
Арвы дард кæрæттæм: 
Худинаг!.. Кæй-иу ныууагътой 
Ирæттæ ирæтты... 
Басыгьтой дæ дарæг зæххы: 
Рыст æмæ фыдохæй, - 
Барджытæй цæмæн арвыстат 
Сахъ чызджыты тохмæ. 
Цалынмæ дыууæ фыдгулы 
Не ’рхауой йæ кардæй, 
Уалынмæ чындздзон чызгæн, дам, 
Мой кæныны бар нæй. 
Уæд кæм уыд Аланты зæрдæ? — 
Тар хъæд æви хъæуы? 
Чи уа сау чызджыты тугæй, 
Уыцы зæхх кæй хъæуы? 
Æз нæ кæнын карз уайдзæфтæ, 
Нæу мæ бон æлгъитын, 
Фæлæ хъуыд кæйдæры бæсты 
Хъахъхъæнын уæхи бын... 
Зон, Ирон, дыууæрдæм ысты 
Цæф нæ сæр, нæ худæн. 
Кæд фæхудæм дард фыдæлтыл, — 
Уыдон дæр ныл худынц. 
132 

Уыдонæн сæ зæххы гæппæл 
Се знаг иста тохæй, - 
Мах кæнæм зæххы лæвæрттæ 
Сомбоны цард рохæй... 
Æмæ адæм хи хъахъхъæнынц, 
Мах вæййæм æрхæндæг, - 
Хатт хæрæм нæ дарæг зæххыл 
Мах нæхи нæхæдæг... 
Ау куыд нæу рæгьмæ хæссинаг. 
Мах уавæр, къуырма бадт?! 
Кæд нæ кæнæм ноггуырдтытæн 
Авдæнмæ ирон зард? 
Уый цы у?! Нæ фырмæстыйæ, 
Уадз нæ туг æхсида?! 
Ценнæ тъыссæм арвы тæнты 
Арц æмæ æхсидав?! 
Сиды нæм нæ царды фидæн, 
Хъуамæ уый æмбарæм, — 
Ма æвæрæм уый фæндæгтыл 
Сæрсæфæнтæй арæн. 
Калм, зæгьынц, сæрæй фæмæлы... 
Хионæй, - ызнагæй, — 
Цард мæлы зæххы фесæфтæй, 
Цард мæлы æвзагæй! 

-*► 
ч* 
ДИССАДЖЫ ХÆДЗАР 
Адсемон аргъаумæ гæсгæ 
Раджы-ма, дам, раджы уыди - 
Диссаг дардыл анхъæвзта: 
Иу мæликк, дам, карчы стджытæй 
Диссаг хæдзар сарæзта. 
Агьуыст уыд, бæрзонд мæсыгау, 
Алырдæмты - даргь уæттæ, 
Кæрт - уæрæх кæрт, уый æддийæ - 
Цад æмæ йæ дыргъдæттæ... 
Боныгон уыд хуры зынгцæст, 
Тар æхсæвы — стъæлфытау, 
Хъазыдысты уый лæгъз къултыл, 
Ирд айдæнау, стъалытæ... 
Рудзгуытæн сæ афæлгæсæн - 
Цъитибæрзæй урс хæхтæ; 
Ирдгæ дымгæ ацы ранмæ 
Никæд уагъта æврæгъты. 
Ауыгъдау, бæрзонд цъититæй, 
Зæрдæйыл узæлгæйæ, 
Хауы коммæ урс æхсæрдзæн, 
Сау дуртæ цъыкк кæнгæйæ... 
Ехх, хъысмæт фæндагмæ сиды, 
Домы змæлын, тох кæнын, — 
Царды ад æнцад бадгæйæ, 
Адæймагæй рох кæны. 
Иу бон мæликк рафæнд кодта: 
— Нал мæ хъæуы ахæм цард, 
Цæй æмæ, æппæт дзыллæтæн 
Фенын кæнон а хæдзар. 
134 

Афæрсон, цы фау ма хæссынц 
Хæдзарæн йæ хорз кондмæ, — 
Афтæмæй фæсагъæс кодта 
Сау æхсæвæй рухс бонмæ. 
Æмæ хонæг алы хъæутæм, 
Алы рæттæм арвыста, 
Хъуамæ феной хуынд дзыллæтæ 
Хъал мæликк цы сарæзта... 
Куывд, ыстыр куывд... Цины фынгтæ — 
Фондз фæлтæрæй даргъ фæзы 
Равæрдта, сæ даргь кæронмæ 
Хистæры цæст не ’ххæссы. 
Цухъхъаджынтæ... Урсзачъетæ... 
Дарддæр бадынц кæстæртæ. 
Равзæрста уырдыгыстджытæ 
Фондзыссæдзы хъæубæстæй. 
Дзыллæтæ къуырийы дæргьы 
Хæдзары конд февзæрстой, 
Афтæмæй йæм иунæг фау дæр 
Уыйбæрц дзыллæ не ссардтой. 
Гъе фæлæ дын иу бурхил лæг 
Ахæм фæндон бахаста: 
— Хорз хæдзар у, тынг хорз, фæлæ, — 
Хъуыды дарддæр нал загьта. 
Мæликк уайтагъд фестъæлфыди: 
— Зæгь дæ фæнд, дæ хорзæхæй! 
Уый мæнæн æхсызгон уыдзæн, 
Цауд дзырд зæгъай, хорз зæгъай. 
— Цæй, уæдæ, зæгъдзынæн дын æй: 
(Сагьæс кодта развæлгъау), — 
Фаг фæкастæн а хæдзармæ 
Æмæ ссардтон ахæм фау: 
135 

Арвы бын ыстыр Дунейы 
Хуры цæст куыд хъарм кæны, 
Афтæ ам Тандет-Тундеты 
Чызг Тамар нæ фаг кæны. 
Мæликк басидт йе ’ртæ фыртмæ: 
Дзег, Фидар, Афæхъомæ: 
- Цæй, цы кусут, цавæр ыстут?! - 
Зæхх ныррызт йæ фæхъæрмæ. 
Мæликк ~ саухил, урс цухъхъайы 
Загьд кæны, хæцынæввонг; 
Тæнтæ размæ рацыдысты, 
Рихитæ — йæ хъусты онг... 
- Тагъд, цæут зындзæуæн балцы, 
Зонд ныфс у, цы нæ ары, 
Хъуамæ бафта афæдз-бонмæ 
Уыцы чызг мæ хæдзарыл. 
Саулохтæ фæтъæбæртт кодтой, 
Ферттывтой сæ цæфхæдтæ, 
Дурвæндæгтыл балцы уайгæ 
Калдысты сæ цæхæртæ... 
Лæппутæ сæ зын фæндагыл 
Кодтой сагъæс, бирæ дис. 
Афтæмæй сыл иу хохрæбын 
Къулбадæг ус фембæлдис. 
Сау гуыбыр ус, сау кæлмæрзæн, 
Тар æрфыг, тызмæг зæрдæ, — 
Змæлыдысты дзургæ-дзурын, 
Знæт бирæгьау, йе ссыртæ: 
- Уырдæм ис æртæ фæндаджы, 
Æртæ дæр тæссаг ысты, — 
Уыдоныл цæргæ-цæрæнбон 
136 

Туджы зæйтæ калдысты. 
Фыццаг фæндаг сæрсæфæн у, 
Уымæй у зын раздæхæн, 
А фæндагыл нæй æдæрсгæ 
Цæргæстæн дæр атæхæн... 
Дыккаг фæндаг карды комыл 
Хизы, фæлæ уымæй дæр 
Нæй æвыдæй цард бахизæн, 
Ахæмтæ сты дыууæ дæр. 
Æртыккаг? О тугуарæнтæ! 
Нæй уромæн уый уæзæн, 
Уый фæцу ’мæ ма ’рцу хуыйны, 
Нæй йыл балцы фервæзæн. 
Уыцы фæндаг, уыцы кæлæн 
Хъахъхъæнынц æртæ хойы, 
Уыдонæн сæ иу ыской дæр 
Зæрдæсæр ныррæхойы... 
Æртæ хойы фидар тыхæн 
Хин, кæлæнтæ, сау фыдтæн 
Уарзон ми, фæлмæн ныхасæй 
Ис æрмæстдæр басæттæн. 
Кæд ыссарат уыдон æвзаг, 
Кæд Хуыцауы бафæнда, 
Гъе уæд уæ фыддæр зындонмæ 
Ахондзæни ног фæндаг. 
Мæнæ гъе æртæ фæндаджы, 
Райдайæны — барджытæ... 
Ацыдысты, ацыдысты 
Арф кæмттæн сæ нарджыты. 
— Гъæйтт, лæппутæ, байхъусут мæм, 
Ахæм фæнд уын бабæззæд, — 
Мигътæй сæм æрдзырдта цадæг 
137 

Цавæрдæр уæларвон зæд: - 
Фыццаг фæндаг Дзеджы бар у, - 
Карæй уый æххæстдæр у, 
Иннæ уæд Афæхъойы ’мæ 
Æртыккаг та - кæстæры... 
Дзег фыццаг бон райгонд, мæгуыр, 
Не ’рбаци йæ уавæртæй: 
Иу ран ын хуыгæсы лæдзæг 
Уайтагьд йе ’рмттæм авæрдтой. 
Нæй, дзæбæх Афæхъойæн дæр, 
Хорз йæ балц нæ рауади, - 
Уый дæр иу хъæздыг æлдармæ 
Родгæсæй нырраууат и... 
Бакæсæм Фидармæ уæдæ, 
Йе ’фсымæртæй хъауджыдæр, 
Уыд фæтæнуæхск... Нуарджын цæнгтæ... 
Зондарæхст, уæрагджындæр. 
Риуыгуыдыр — феккуырстæввонг, 
Фидыц уæнгтæ - сагæнгæс, 
Цæстытæ — къæлæтыйæстæ, 
Иу ныхасæй — сахъ цæргæс. 
Фæндагыл æдæрсгæ цæуæн 
Уыд æрмæстдæр фистæгæй, - 
Бæхы радта иу фыййауæн, 
Ацыд дарддæр ’нæ бæхæй. 
Сау рындзтæ, дзæгъæл кæмтты ’хсæн, 
Хуссарварс хъæды къохтæм 
Бафтыд æмæ хъуысы дардæй 
Цавæрдæр сырдты богътæ: 
— Гъей Фидар, дæ лæгдзинадыл 
Ма бацауæрд ацы ран, — 
Ацæттæ кæн физонджытæ, 
Аулæфæн, ацæрæн... 
138 

Уалынмæ чысыл фæзрæбын 
Цæст фæдардта иуварсмæ, 
Уым ыстыхсти залиаг калм, 
Ставд бæндæнау, иу арсыл. 
Арс тыхстæй йæ тарст цæстытæ 
Разылдта Фидары ’рдæм, 
Раст цыма йæм афтæ хатыд: 
— Баххуыс кæн мæгуыр сырдæн. 
Фелвæста йæ сау фистон кард, 
Фехситт кодта кæрддзæмæй. 
Калм фæци дыууæ æмбисы 
Сахъ гуырдæн йæ фæцæфæй, 
Æмæ уым, æхситт кæнгæйæ, 
Айнæг дурты рæдзæгъдтæн 
Се ’хсæнты тæлфгæ-ысхъиугæ 
Ацагьта йæ гæндзæхтæ. 
Слæууыд арс йæ фæстæгтыл ’мæ 
Кодта цыма арфæтæ, 
Афтæ хъæды бæлæсты ’хсæн 
Зул-мул цæугæ афардæг. 
Бæлццон ацыд... Арф коммæ йæм 
Иу уæлхох фæз разынди, 
Хæхтæ йыл æрбатыхстысты, 
Хур йæ сæрмæ хъазыди... 
Уæртæ галуан, уый къæсæрыл 
Бады иу ус - фыццаг хо. 
Тарст Фидар йæ мидсагъæсты: 
- Цавæр уыдзæн уый тæрхон? 
Бацыди йæм, бахæстæг ис, 
Ус фæсонтау, рамæсты: 
~ Чи дæ уый? Цы хуызы цæуыс? 
Афтæ æргом а бæсты?! 
Дур куы фестай, гъеуæд, лæппу, 
139 

Ма рахъаст кæн, макæмæй, — 
Загъта ус, йæ дыууæ цæсты 
Рацæйхаудтой, афтæмæй. 
Айзæлыд Фидары хъæлæс: 
- Хурæнгæс дæ, хъарм уалдзæг! 
Бафæдзæхс мæ, ма хæрам кæн, - 
Æз — дæ хъæбул, де уазæг! 
Усы риумæ уыцы ныхас, 
Хуры тынау, бакасти: 
- Рацу мæм хæстæгдæр, уæдæ! - 
Лæппу дæр æм бараст и... 
Фæндаггонмæ уыцы карз ус 
Йе стыр уæдæртт раппæрста. 
Уæд Фидар æвирхъау хабар 
Йе ’взыгъд зондæй бамбæрста. 
Загьта ус: - Хъæбул кæд хуыйныс, 
Ма дзурæм æгæр дæрдтыл, - 
Ис дæ разы, ма йыл фæлæуу, 
Авæр мæм мæ уæдæртты. 
Лæппу дын йæ рахиз цонгæй, 
Мид сагьæсты ’хсидгæйæ, 
Уæдæртты ныззыввытт кодта, 
Хæхты сæрты зилгæйæ. 
Загъта ус: — Мæ буц хъæбул дæ, 
Фезмæлынмæ судзгæ арт, 
Цард-цæрæнбон ничи фехста 
Ацы уæдæртт афтæ дард. 
Æз дæуæй куынæ федтаин 
Узæлд ныхас, барæвдыд, 
Гъе уæд дæ, кæйдæр хорз хъæбул, 
Бакодтаин царæфтыд. 
Цæй, ныр ацу хохбæрзæндтæм, 
Исты фынг мын ацараз, 
140 

Нал фæдæн сырдвыды хъæстæ 
Ауал боны, ауал аз. 
Сахъ Фидар æнæуæлдай дзырд 
Бафардæг ис тар хъæды... 
Уым, дам, сырдты тугдзых стайтæ 
Стыр бæлæстæй хъахъхъæнынц. 
Уый та уыд дыккаг фæлварæн, 
Лæппу дæр та бамбæрста... 
Уалынмæ йыл иу бæласæй 
Стай йæхи æрæппæрста. 
Гъей, Фидар, сæр дæ куы бахъуыд, 
Ралæууыди тохы дуг... 
Къух фæхæст и стайы хурхыл, 
Æмæ тугдзых бахуыдуг, 
Уæд йæ сæрмæ айнæг тигъæй. 
Каст дзæбидыр къардиутæм, 
Фатæй йæм фæхъавыд, æмæ 
Дзæбидыр дæр расхъиудта, 
Сæппæрста йæ йе уæхсчытæм 
Æмæ хъæд-хъæд рафардæг, 
Усыл цыма, уый фенгæйæ, 
Арвы тар цæст расатæг... 
Физонджытæ арæвдз кодта, - 
Усы раз ыстыр тæбæгъ 
Авæрдта йæ, уарзон мадау, 
Сбуц æй кодта тынг дзæбæх. 
Усы зæрдæ лæппуйы зонд 
Йе ’взыгъд митæй басаста... 
- Гъеныр, зæгь, кæдæм балц кæныс? - 
Ус æй афтæ бафарста. 
Сахъ гуырд загьта: — Хъус мæм, фæлæ 
Сайæн ныхас ма радзур, - 
Æз цæуын Тандет-Тундеты 
141 

Сау рæсугъдмæ амондгур. 
- Ехх, хъæбул, кæд иппæрдгæнæн 
Нæй дæуæн дæ фæндагæй, 
Гъе уæд мæм лæмбынæг байхъус, 
Байхъус мæм зæрдиагæй: 
Фæндаг даргь у - цал боны цыд, 
Уым цæры мæ хистæр хо. 
Кæд ныббъ1хсай уый кæлæнтæн, 
Бафæразай уый тæрхон, 
Уый дæ сайдзæн алы хуызты, 
Хъавдзæни дæм марынмæ, 
Цалынмæ йæ не сбуц кæнай, 
Ма йыл баууæнд, уалынмæ. 
Кæс æдзух йæ алы митæм, 
Ма равдис: фæмæсты дæ, 
Уый къухтыайст, йе уæнгты змæлд 
Ма суадз уæгъд дæ цæстытæй... 
Кæд фæрæвдз уа ацы хъуыддаг, 
Кæд мæ хойы бафæнда, 
Уый дын исты бацамондзæн, — 
Уæд ыссардтай раст фæндаг. 
Мæнæ разынд иннæ хойы 
Стыр хæдзар... Уæладзыгæй 
Ус Фидары ауыдта ’мæ 
Лæппу старст фæуадзыгæй. 
- Гъей, дзигло, кæцæй фæзындтæ?! 
Зæхх ныррызт йæ цъæхахстæй, — 
Ам нæ уæнды цъиу тæхын дæр, 
Уæд дæ ныфс куыд бахастай?! 
- Æз дæумæ дæ хойæ ’рвыст дæн, 
У мæнæн мæ кæнгæ мад. 
Уый мæныл цы цин фæкодта, 
142 

Уый мæныл куыд тайгæ рад!.. 
Ус фæирд, фæфæлмæндæр и, 
Разынди йæм хуры цæст: 
«Кæд æцæг нæу, уæд мæ хойæ 
А зæхмæ куыд раирвæзт?» 
Бахуыдта йæ йе стыр уатмæ, 
Сæн æркодта дурынæй, 
Ус фæкъæртт и, нал æфсæсти 
Кувгæ-кувын дзурынæй: 
- Айс, лæппу, фæндагыл цыдтæ, 
Уазæг махмæ — тынг бæрзонд! 
- Стыр бузныг, дæхи къухты ис, — 
Ратт мын ды куырыхон зонд. - 
Нозт фæтар и усы къухтæй, 
Уый фæстæ та диссæгтæ: 
Федта кæрты ’хсидгæ дæттæ, 
Цадыйас цæджджинæгтæ. 
- Разæй ацу, хурæнгæс мад, 
Æз дæ фæдыл бахизон, 
Кæнæ зæгъ, æхсидгæ дæттæй 
Æз мæхи куыд бахизон? 
Авд боны куыд нæ лæвæрдта 
Лæппуйæн уæззау хæстæ, — 
Раст-иу цыма калмы дзыхæй 
Аирвæзти ’нæ хæстæй... 
Уæд Фидар ысгуыхт цуанон у, 
Ус кæцæй уыд уый зонæг. 
Кодта йын æрвылизæр дæр 
Уый сырдвыдæй физонæг. 
Фысым загъта: — Хорз мæ федтай 
Нозт, фыдызгъæл, сойагæй, — 
Зонын, зонын бабæздзынæ 
Хур Тамарæн мойагæн. 
143 

Дарддæр цу мæ хистæр хомæ, 
Уый-иу бафæрс тынг бæстон, 
Фестдзæни дын амонды хос, 
Кæнæ талынг ахæстон. 
Разынди та сау мæсгуытæ, 
Тигъджынтæ, хъуына фæрстæ... 
Сахъ Фидар та уыдонмæ дæр 
Схъæл бæрзæйæ бафсæрста. 
Байгом ысты ’фсæйнаг дуæрттæ, 
Рахызти сæ ’нахуыр ус, 
Загьта йын: - Цæмæн тар кæныс 
Де ’взонг цард, дæ боны рухс? 
— Æз — æрвыст дæ дыууæ хойæ, 
Уыдон зонд мын барвæндау 
Радта ардæм цины фæндаг, — 
Уыдонау мæ барæвдау. 
Загьта ус йæхинымæры: 
«Ме уазæг, мæ уацарæн 
Хъуамæ радтон тынг уæззау хæс, 
Дур куыд феста ацы ран». 
- Уазæг уæд Хуыцауы уазæг, 
Саккаг нæм кæ мидæмæ, 
Æз æнхъæлын: сарæхсдзынæ 
Мады лæггад фидынмæ. 
Ацу уæртæ хох-сæрвæтмæ, — 
Кæд дæ фарсыл кард дарыс, — 
Уым æрбаргæвд не ’хсæвæрæн 
Ме стыр дзугтæй иу далыс. 
Усæн уыд дыууæ фыркъайы, 
Нæй сæ тыхыл дзурæн дæр: 
Се ’ндон ныхтæй, здыхт сыкъатæй 
Уыдон састой дуртæ дæр... 
144 

Уайтагъд-иу тыхгæнæг лæгмæ 
Рагацау цæттæгондæй 
Разгъордтой, æмдзæф фæкæнгæ, 
Йе стджытæ ныммур кодтой... 
Фырытæ, дыууæ къæдзæхау, 
Разгъордтой мæсты уадæй, 
Фæлæ сæ Фидар — сæрæнгуырд — 
Ацахста сæ сыкъатæй, — 
Уым æваст сæ ыстырдæры 
Кусартæн æрбаргæвста. 
— Ракæс, мад, дæ нард кусартмæ, - 
Усы къæсæр бахоста. 
Хорз æхсæвæр... Хорз хабæрттæ... 
Фысым фарста уазæджы: 
— Цæй, кæдæм, кæдæм балц кæныс 
Ацы рæсугъд уалдзæджы? 
— Хурау дæ, рæдаузæрдæ мад, 
Барæвдауай, марай мæ, — 
Æз цæуын мæ амонд агур 
Хурæнгæс Тамарæмæ. 
— Охх, охх, хъæбул, цавæр фæндаг! — 
Сæрсæфæн куыд равзæрстай? 
Бархийæ цæмæн æрцыдтæ 
Тугуарæнмæ дард бæстæй? 
Уымæ, лæппу, афтæ ’нцæнттæй 
Бацæуæн куы уыдаид, 
Баууæнд мыл, Тамары-рæсугъд 
Афонмæ мæ чындз уаид. 
Ме ’фсымæртæ - айнæг хæхтæ, 
Амæй-ай уæйыгдæртæ, 
Уый сæраппонд мастæлгъæдæй 
Фехæлдтой сæ игæртæ. 
Ис сын фадат уый раскъæфтæн, 
145 

Гъе фæлæ йæ се ’ртæ дæр 
Уарзынц æмæ уыцы ран ис, 
О, мæ уазæг, се сæфт дæр. 
Уыдонмæ и ’ртæ диссаджы: 
Гамхуд, гауыз, диссаг фат, - 
Иуæн дзы рæсугьд Тамармæ 
Саразæн ис хорз фадат. 
Гамхуд ~ уый цы лæгмæ бафта, 
Уый лæджы цæст нал уыны, 
Нæй йын фехсæн фат-æрдынæй 
Хуры бын уа, аууоны... 
Гауыз та кæй къухты бафта, 
Уымæн у æнцон цæрæн, - 
Лæг тæхын кæдæм фæнд кæна, 
Уайтагьд фесты уыцы ран. 
Фат та у сыгъзæрин хотых, 
Хуры тын у уый хуызæн, 
Уымæй лæг цæмæ фæхъава, 
Уымæн нæй фæивгьуыйæн... 
Уыцы æртæ стыр диссагæй, 
Уыцы æртæ хотыхæй 
Ис Тандет-Тундеты бæстæ, — 
Уый галуантæм батæхæн. 
Фæлæ уыцы ’ртæ хæзнайы 
Ме ’фсымæртæн — иумæйаг, 
Æмæ сыл кæй нæ фидауынц, 
Уымæн цæуы се ’рдиаг. 
Расай уыцы хорз хæзнатæ 
Ме ’фсымæртæй, уый фæстæ 
Дæу уыдзæн Тамары-рæсугьд, 
Уый фыдызæхх, уый бæстæ. 
Гъе фæлæ Тамары дуæрттæй 
Алкæмæн дæр — хи дæгъæл, 
146 

Нæй сын зонæн, бакæнæнтæ, 
Нал сæ вæййы раздæхæн. 
Фæлæ зонын ирвæзæн хос: 
Фурды астæу - тулдз бæлас 
Сакъадахыл зайы æмæ, 
Уымæ цæуын бафæраз. 
Тулдзыл ис бæлоны ахстон, 
Бады уым хъæддаг бæлон, 
Уый куы зæгьай ме ’фсымæртæн, 
Гъе уæд дын æрбамæлон. 
Бæлонмæ — сыгъзæрин айк, 
Уымæ хъæуы бахъуызын. 
Айчы сыгъзæрин дæгьæл 
Ис æвæрд æмбæхст хуызы. 
Уый дæ къухты бафтыд, зæгьгæ, - 
Цардамондыл фембæлдтæ, 
Цадæггай Тамары дуæрттæ 
Байгом кæндзæн се ’ппæт дæр. 
Ныр дæуæн сæ мæгуыр сау хо 
Адæттæ нæ дзырдтаид, 
Фæлæ уæд кæд ме ’фсымæрты 
Загъд-замана банцаид. 
Араст лæппу... Стыр арвы бын - 
Хæхтæ, дæттæ, быдыртæ... 
Ауыны хъæддаг къамбецтæ, 
Сагтæ ’мæ дзæбидыртæ. 
Иу ран - фæз æртæ хохрæбын, 
Сæфты хабар судзгæ бон: 
Уайы æрхы бæлæсты бын 
Тугæй сырх фæйлаугæ дон. 
— Ай цы уа, Хуыцауы тыххæй? — 
Уæд Фидар йæхинымæр 
147 

Загьта, тасæй нал æууæндыд 
Цардыл дæр, йæхиуыл дæр. 
Фалдæр бацыд, бацыд æмæ 
Сау хæхтæ - æвдисæнтæ: 
Ауыдта æнæ æрцæугæ 
Тугуарæны диссæгтæ. 
Уым хæцынц æртæ уæйыджы — 
Æртæ хойы ’фсымæртæ, — 
Зæхх сæ быны уыцы тохæй 
Туджы уæзæг сæвæрдта. 
Дард фæцæуынц хохрæбынтæм 
Æмæ та æмдзæхгæрмæ 
Сæмбæлынц сæ кæрæдзийыл, 
Акæлынц сæ цæхæртæ. 
Уыдонæн сæ туджы лæсæн, 
Уыдонæн сæ уæнгты хид 
Цæугæдонмæ бафты, æмæ 
Уый тыххæй ныссырх-сырхид. 
— Гъей, уæйгуытæ! Гъей, уæйгуытæ! 
Уе знаг бамыр, бахъус уæд. 
Хатыр курын уе ’ртæйæ дæр, 
Иучысыл мæм байхъусут! - 
Уæйгуытæ фæлæууыдысты 
Уайтæккæ уæззау хылæй, 
Се стыр цæстыгагуытæ 
Аззадысты дзагьырæй. 
— Æз æрвыст дæн уе ’ртæ хойæ, 
Уыдон кад куыд рох кæнут, 
Зонын æз, Тамары тыххæй 
Уал азы кæй тох кæнут. 
Уæд зæгъут æфсымæры кад 
Ау, куыд кæнут дзуринаг?! 
Дунеты ’хсæн ахæм фыдми 
148 

Худинаг у, худинаг. 
Хорз æфсымæр йе ’фсымæрмæ 
Марынмæ куы лæбура, 
Уæд æххуыс та а дунейыл 
Уагæры кæмæй кура?.. 
Уæйгуыты тызмæг зондахаст 
Лæппуйы дзырд басаста, — 
Раст цыма сын се ставд цæнгтæ 
Ставд бæндæнтæй бабаста. 
Æмæ загътой: — Рацу, бæлццон, 
Бацауд ныл рахизмæ, 
Мах дæр искуы царды цинмæ 
Искæй фæрцы рахизæм. 
— Курын уæ, мæ æргом дзырдыл 
Ма фæхудут уе ’ртæ дæр, — 
Хъуамæ абон балымæн уæм, 
Хъуамæ иу уа не ’хсæвæр, — 
Лæппу сын рæстытæ загьта 
Се стыр тох, сæ быцæуæн, 
Стæй зыдтой, сæ хоты ’вастæй 
Нæй сæ зæхмæ бацæуæн, 
Æмæ загътой: — Рацу уæдæ, 
Баиу ысты мах фæндтæ, 
Цалдæр боны ацы хæхты 
Цуангæнгæйæ ахæтæм. 
Ацард семæ цалдæр боны, 
Хорз кæрæдзи бамбæрстой, 
Айстой хорз Фидары æууæнк, 
Се ’ппæт хойраг нал уæрстой. 
Уæд Фидар сын бакой кодта: 
— Гадзрахатæй ма тæрсут 
Æмæ мæм уæ бузн хæзнатæ 
Цалдæр боны авæрут. 
149 

- Хорз, æфсымæр, хорз, æфсымæр, - 
Уас цæрынæй бафсæдай! 
Ахæсс сæ, æрмæст нæ уæдæ 
Ма фæхъыг кæн, ма фæсай. 
Гамхуд - сæрыл, фат - йæ къухты, 
Гауыз та йæ къæхты бын, 
Гъæтт, уæлæрвты хур Тамармæ 
Атахт хъазгæ хуры тын... 
Хæхты астæу, фурдау, ыстыр 
Разынди цъæх-цъæхид цад, 
Уылæнтæ ыскатай ысты, 
Уыдон гуылф-гуылф нал æнцад. 
Цады астæу тулдз бæлас дæр, 
Стыр уæйыгау, разынди. 
Каст Фидар... Тæхгæ-тæхын ыл 
Дуне цыма разылди. 
Цъæх бæлоны хъахъхъæнгæйæ, 
Цады стыр цъæх тæлмытæй, 
Даргь æвзæгтæ раласгæйæ, 
Слæууыдысты кæлмытæ. 
Дзырд фæцæуы дардыл, фæлæ 
Бæлон гауыз ауыдта, 
Фестъæлфыди, цады сæрмæ 
Арвы цъæхы сивгъуыдта. 
Фатæй дын цæхæрцæст лæппу 
Бæлонмæ фæхъавыд ’мæ 
Уый æваст сæрбихъуыройæ 
Уæд æрхауди гауызмæ. 
Айкæй уым сыгъзæрин дæгъæл 
Фелвæста Фидар æмæ 
Цины уылæн, хуры тынау, 
Бакалди йæ зæрдæмæ. 
150 

Уый Тандет-Тундеты бæстæм 
Цалдæр уысммæ батахти, 
Тынг фæныфсджын, йе ’взыгъд зæрдæ 
Сау фæндæгтæй нал тарсти. 
Арвы онг бæрзонд галуантæн 
Сæмбæлд хур сæ цъуппытыл, 
Цъиутæхæг цæргæ-цæрæнбон 
Никæд батахт ууылты. 
Мæсгуытæн сæ алывæрсты 
Фондзвæлтæрæй æфсæдтæ 
Хъахъхъæнынц рæсугъд Тамары 
Удуæлдайæ се ’ппæт дæр. 
Гауыз батахт, æфсæдты бон 
Уый ауынын нал баци, 
Мæсыгæн йæ къæсæргæрон, 
Сахъ цæргæсау, абадти. 
Мæнæ гъе, Тамары уæттæ, 
Хъахъхъæнджытæ — фидары, 
Мæсыгæн йæ тæккæ цъуппыл 
Хъалагъуртæ чи дары? 
Уым Фидар сыгъзæрин дæгьæл 
Риуы дзыппæй фелвæста, 
Радгай цадæг уæтты дуæрттæ 
Байгом кодта се ’ппæт дæр, 
Бахъуызыд Тамары уатмæ 
Æмæ - диссаг: цæстытæ 
Кодтой къуымты фырæрттывдæй 
Тартæ ’мæ ирвæзтытæ. 
Бахæстæг налхъуыт сынтæгмæ, 
Уым хуыссыд Тамар æмæ 
Загьта: ’васт ыл аузæлон, 
Фена мæ, ыссара мæ... 
Цæст нæ уыны сахъ Фидары, 
151 

Гамхуд - сæрыл, уый тыххæй... 
Бæстæ бамыр галуанæй, - 
Паддзахы ыстыр сыхæй... 
Ауыдта зæлдаг хуыссæнтыл 
Бур цыллæ хъæццулы бын 
Уыд фынæй æрвæнгæс Тамар — 
Уды лæууæн, хуры тын, 
Хъæццулыл зынгæрттывдгæнгæ, 
Диссаг - мæлхъы базыртау, 
Айтыгьта йæ сау дзыккутæ... 
Уый нырма нæ базыдта, - 
Уатмæ чидæр бахызт, фæлæ 
Ноджы цадæг урс уæрджытæй 
Хъæццул иуварс аппæрста. 
Ферттывтой ысхъæлгонд риутæ, 
Ноджы ма сыл - диссæгтæ - 
Æрдз бæстон ныннывтæ кодта 
Арвæрдынæй зиллæктæ. 
Цæстытæ æмбæрзт уыдысты 
Сатæгсау цæстыхаутæй. 
Не ’мбары Фидар, цы кæны, 
Дзæнæтмæ куыд бахаудта. 
Хорз зыдта Тамары зæрдæ, 
Цадæггай æрвон тыхтæй. 
Уыцы уатмæ чи бахиза, 
Уый уыдзæн йæ уды хай. 
Уæд Фидары хур зæрдæйы 
Уад æрвон тых бауыгьта: 
Йе ’рмттæ чызджы даргъ дзыккутыл 
Хъазгæ-уарзгæ рауагъта, 
Уый фæстæ, аив бавналгæ, 
Ноджы тынгдæр амбылдта: 
Акодта уæлæнгай батæ 
152 

Уыцы фæлмæн хъарм былтæн, 
Раст цыма мыддон ацыди 
Уæнгтыл... Æхцон уалдзæгау, 
Бирæ нал хъуыд фырдиссагæй 
Ахауа, фæуадзыг уа. 
Чызг та ногæй фестъæлфыди, 
Акаст - къуымты ничи ис, — 
- Ай цы у? Цы хабар уыдзæн? - 
Стыр катайы бафтыдис. 
Æмæ загьта: - Цавæр тых дæ? 
Уаты дуæрттæ ма гом кæн, 
Фæлæ кæд мæ зæды хай дæ, 
Уæд дæхи дæр раргом кæн. 
- Æз Фидар дæн, туджы фурдæй 
Рахизгæ, фæлмæцыд дæн, — 
Æз дæ уарзтмæ, уды хосау, 
Уал мæйы дæумæ цыдтæн. 
Былтæ былтыл андæгьдысты, 
Уарзты арты райхъалæй. 
Цыппар цонджы хъарм хъæбысæй 
Нал уыд, нал уыд райхалæн. 
Авд боны сæ рæсугъд цардæй 
Аивгьуыдта, гье уæд дæр 
Нæй, нæ уыд сæ сусæг митæн 
Фехъусæн дæр, фенæн дæр... 
Хорз уыд, фæлæ бирæ лæууæн 
Нæй нæ уыди уыцы ран. 
Лæппу загьта: - Цæй, ме стъалы, 
Афтæмæй кæдмæ цæрæм? 
Хибарæй уал иу фурды был 
Цом æдасæй ацæрæм. 
Уæд æвиппайд иу афоны 
Гауыз арвмæ фестади, 
153 

Атахт дарддæр хуры сæрты, 
Арвы цъæхы айсæфти. 
Иу халон уæд тулдзы сæрæй 
Ахъхъ-бахъхъ-бухъхъ, ныууасыди: 
— Гъей Тандет-Тундеты паддзах, 
Туджы зæй дыл рацыди! 
Фегад ис дæ хурæмсæр ном, 
Худ дæ сæрыл мауал хæсс, - 
Аскъæфта дын хур Тамары 
Иу цæхæрцæст сахъ цæргæс!.. 
Дунетæ ныффæдис кодтой, 
Схъомпал ысты æфсæдтæ, 
Чызг йæ уаты стыр галуаны 
Нал разынди, не ссардтой... 
Байдзаг бæстæ ауындзæнтæй, 
Цауд лæгæй, бæгъатырæй, 
Паддзахы уым чи хъахъхъæдта, - 
Цагьта сæ æгъатырæй. 
Æмæ радта ахæм бардзырд, 
Уарзгæ æмæ кадджынæй: 
Чи ссара мæ хурты хуры, 
Уымæн, зонæд, ратдзынæн 
Арвы рухс, мæ паддзахы ’мбис, 
Зардзынæн ыл кадджытæ. 
Уæнт мæ чызгæн цардæмбалæн, 
Рарвитæд мæм хатджытæ. 
Уæд æрбауад къулбадæг ус, 
Ферттывтой йæ дæндæгтæ: 
— Зон, паддзах, бынтон сæфт ысты 
Де ’взонг чызджы фæндæгтæ. 
Уый æрцарди сахъ гуырдимæ 
Денджызы сакъадахыл. 
154 

Канд адæймаг нæ, фæлæ сæм 
Уари дæр куынæ тæхы. 
Ис сæм науыл баленк кæнæн, 
Гъе, фæлæ, куы ауына, 
Атæхдзæни, бамбæхсдзæни 
Æврæгътæн сæ аууоны. 
Ис ын хос, æдæр хос, паддзах, 
Баласут мæ тынг хæстæг 
Уыцы ранмæ, уый фæстæ уын 
Фестдзынæн æз цинхæссæг. 
— Цæй, куыдæй? — нæма мæ уырны. 
— Денджызы цъæх уылæнты 
Бабырдзынæн, ленк кæнгæйæ, 
Раст кæм хъæуы, ууылты. 
Афтæмæй дæ рæсугъд чызджы 
Раскъæфдзынæн, баууæнд мыл, 
Гъе æрмæст мæ ма хъыгдарæд 
Де знæт æфсад арæныл. 
Иу райсом Фидары зæрдæ 
Цуан кæнын æрцагуырдта, — 
Рацыд æмæ къухаууонæй 
Дард уылæнты ауыдта 
Иу усы хъуырдухæнгæнгæ, - 
Не ’мбæрста цытæ кæны, 
Хатт бынтон фæдæлдон вæййы, 
Хатт хæрдмæ фæгæпп кæны. 
Уæд Фидар йæ цырд гауызыл 
Усы уæлхъус февзæрди, 
Рахаста йæ арф уылæнтæй, 
Ус мæлæтæй фервæзти. 
— Баххуыс мын кæн, уарзон хъæбул, 
Авд фырты — мын, авд чызджы, — 
155 

Мæн ныппæрстой а денджызы 
Дысон æхсæв талынджы. 
— Уæд цæй тыххæй, — афарста йæ, 
Хорз ус, зæгь дæ хорзæхæй? 
— Æз зæронд дæн, нал сæ хъæуын, 
Фервæзой мæ, уый тыххæй. 
— Цом цæрынмæ мемæ уæдæ, 
Дуне ныл нæ барыуад, — 
Уарздзынæн дæ, хондзынæн дæ 
Алкæддæр - мæ уарзон мад. 
— Мад цæмæн, æгæр зын мын у 
Ахæм дзырд æвæстагæй, 
Акæн мæ æрмæстдæр, хъæбул, 
Акæн мæ къæхтæхсæгæй. 
Цалдæр боны ацард, æмæ 
Иу бон уарыд сау къæвда, — 
Уый цæссыг уыд — уыцы ус ын 
Хур Тамары аскъæфта. 
— Охх, мæ ныфс, мæ бон бакалди, 
Сау азарæй, сау тыхæй 
Бастъæлдтæн æнæнхъæлæджы, 
Баталынг мæ арвы хай. 
Цæй, цы уон? Бæргæ ацæуин 
Сур зæххыл кæдæм фæнды, 
Гъе, фæлæ куыд ацæудзынæн 
Стыр денджызы æрфыты? 
Уæд цыфæнды сæрсæфæнты, 
Æрфытæн фæраздзынæн, 
Æз мæ цард мæлæты къухтæм 
Афтæмæй нæ ратдзынæн. — 
Æмæ фурды баленк кодта, 
156 

- Сур зæхх кæд хæстæг уаид, 
Кæд мæ тых мæлæтдзаг тохы 
Денджызимæ сахадид. 
Денджыз — талынг... Арвгæрæттæй 
Стыр уылæнтæ здыхсгæйæ, 
Ратулынц Фидары уæлæ, 
Хилджытау, ыстыхсгæйæ. 
Никуы зыны зæххы кæрон, 
Арв дæр талынг райдыдта, 
Циу, цы уыд, цы фыд æм касти, 
Уый Фидар куы нал зыдта. 
Тох фæкодта цалдæр боны, 
Уылæнтимæ денджызы, 
Нæй уæддæр ын былгæронмæ 
Раленк кæнын не ’нтысы. 
Гъа ныр лæг æнæбын арфы 
Аныгьуыла, афтæ дын, 
Иу ыстыр сыгьзæрин кæсаг 
Лæджы фæдыл бафтыди. 
Дзуры йæм: - Дæ уæззау уавæр 
Сау ингæн у, ахæстон, 
Ме ’ккой абад тагъддæр ’мæ дæ 
Былгæронмæ ахæссон. 
Кæсагыл дын абадт æмæ, 
Раст, цыргъ фатау, уылæнты, 
Тахти размæ, нал æм цыди 
Сау марой æмгæрæтты. 
Мæнæ ракаст хуры цæст дæр, 
Разынд уæртæ сур зæхх дæр, — 
Митхъæпæн бæрзонд урс хæхтæ, 
Ирд уæлвæзтæ, къæдзæхтæ... 
Кæсагæн йæ хуылыдз ныхæн 
Аба кодта, афтæмæй 
157 

Рахызт сурмæ, сбуц æй кодта 
Сахъ Фидар йæ арфæтæй... 
Бæстæ байдзаг царды цинæй, 
Хуры цæст нæма ’рныгуылд, 
Кæсаг уæд ныццæхæр калдта, 
Фурды мидæг аныгъуылд. 
Уыд ыстыр хъæу денджызгæрон, 
Иу хæдзармæ барасти, 
Уырдыгæй йæм иу сылгоймаг 
Тарст æнгасæй ракасти. 
Нæу бæрæг — уым адæмы цард 
Афтæ тынг цы фехæлдта, 
Сабиты куыд, фосы уастмæ 
Кодта зæхх хуыдыхæлдтæ. 
- О рæдау, узæлæг зæрдæ, 
Хурæнгæс, нæ мады хай, 
Дунейыл цы хабæрттæ ис, — 
Радзур мын, дæ хорзæхæй? 
Зæгъ æргом цæмæн афтæ у, 
(Ацахста йæ судзгæ мæт). 
Ацы хъæу цæмæн æвзары 
Сау бонтæ ’мæ сау хъысмæт? 
- Сæфты хабар, сæфты, хъæбул, 
Макуы фæрисс, мацæмæй, 
Фæлæ бабын а хъæубæстæ 
Фосæй, маргъæй, адæмæй. 
Махæн ис мæлæты тæрхон: 
Сау удхæссæг, сау бындар 
Бады доны цалдæр азы — 
Дурчъылдымджын кæфхъуындар. 
Æмæ кæд ыскъæфæггагæи 
Фосæн холлаг авæрæм, 
Уымæй дарддæр не стыр хъæуы 
158 

Нæй цæрынæн уавæртæ. 
Доны бынæй хъæугæронмæ 
Рахилы æнæ хъæрæй, 
Адæймаг уа, гъе цыфæнды - 
Аныхъуыры ’нæхъæнæй. 
Ма кæ, мæ хур, мауал ахиз 
Донбылмæ, дæ хорзæхæй. 
Дис кæнын: куыд аирвæзтæ 
Ацы бон дæр уый дзыхæй? 
- Радзур мын, кæцы ран вæййы? 
- Бонцъæхты æрбахъуызы, 
Уæд йæ тæсæй хуры рухс дæр 
Атар вæййы, ахуыссы. 
Уый хъахъхъæнын, уымæ кæсын 
Тухæйнаг, фыдæбон у, 
Мах рудзынгæй хорз фæзыны, 
Фæлæ йын цы нæ бон у? 
Бон цъæх кодта, афтæмæй дын, 
Раст цыма ыстыр къæдзæх, 
Ралæст донæй сау кæфхъуындар, 
Бандзыг тæссæй хъæуы зæхх. 
Гъæтт, Фидар фæхъавыд, æмæ 
Уыцы диссаг даргъ фатæг 
Кæфхъуындары сæры мидæг 
Аныгъуылди, афардæг. 
Удхæссæг дын цалдæр уысммæ 
Ацагъта йæ гæндзæхтæ; 
Раст цыма уым денджызгæрон 
Дурдзæндтæ ныррæдзæгъдтæ. 
- Гъей, хъæубæстæ, ракæсут-ма! 
Рацыди уыл цины зæй, — 
Фервæзтыстут ацы райсом 
Уе ’нусон фыдбылызæй. 
159 

Хъæу нызмæлыд, рагуылф кодтой, 
Циу нæ зыдтой, афтæмæй, 
Цин... Хъæбыстæ... Бирæтæ та 
Нал чъицыдтой адæргæй. 
Адæмыл æнæнхъæлæджы 
Ракаст хъарм хур, цин æмæ 
Кодтой заргæ, цины куывдтæ 
Иу абонæй иннæмæ... 
Равзæрстой рæсугъддæр чызджы 
Æмæ йæ Фидары хай 
Бакæнгæйæ, бафæдзæхстой: 
- Баззай ам, дæ хорзæхæй? - 
Лæппу баци сагъæсты хай, 
Загьта: - Цæй, цы бакæнон? 
Мемæ хъуамæ ме ’фсымæрæн 
Ацы чызджы акæнон. 
- Бузныг, - загъта, - о хорз адæм, 
Уе стыр цин бæргæ хатын, 
Фæлæ мæн мæ зынвæндæгтыл 
Дарддæр хъæуы ахæтын. 
Чи йæ зоны, цас цыдысты, 
Фæлæ ногæй диссæгтæ: 
Хъæу... Йæ фарсмæ авдсæрон калм 
Сдардта арвмæ хъил сæртæ, 
Аныхъуыры стыр галы дæр, 
Æврæгьты онг сивæзы, 
Уый æвзæгтæй, уый дæндæгтæй 
Цъиутæхæг нæ ирвæзы. 
— Иуварс лæуу, — Фидар йæ чызгæн 
Загъта æмæ фелвæста 
Уый йæ цыргъ фат, гъе фæлæ та 
Уадидæгæн фембæрста: 
— Фатæй иу сæр акъуырдзынæн, 
160 

Фæлæ цæй, цы амалæй, 
Иннæтæн цы ми бакæнон, 
Иу цæфæй куыд амæла? 
Цæй мæ цирхъæй бафæлварон 
Авд сæримæ тох кæнын, 
Адæм сæфынц, уыцы хабар, 
Нæй, нæ хъæуы рох кæнын. 
Цъыкк... Цъыччытæ... Калмы сæртæй 
Цалдæр иуварс атахти. 
Уым домбай Фидары тохæн 
Уромæнтæ нал уыди. 
Сæртæ фесты, фесты, фæлæ 
Къæдзилы дзæхст ауади, 
Ставд ехсау, Фидары фарсыл, 
Лæг фæуадзыг, ахауди. 
Чызг æваст Фидары цæсгом 
Уазал донæй ахсадта. 
Калм фæмард, зæххы фыдбылыз 
Фесæфт, йемæ ахаста. 
Уалынмæ та рагуылф кодтой 
Адæм уыцы хъæуæй дæр, 
Алыгьд, атар уыцы зæххæй 
Удхайраг цард, сау мæйдар. 
Фырцинæй зæххыл æрбадын 
Хъæу Фидары нал уагьтой, 
Стыр лæвæрттæ, диссаг хуынтæ 
Буц уазæгæн рахастой. 
- Æз нæ дæн лæвар æнхъæлцау, - 
Загьта сын Фидар æмæ 
Акасти, фæлмæн бахудгæ, 
Уыцы мæгуыр адæммæ. 
Загьтой адæм: — Ауал азы, 
Стыр Хуыцау уæд не ’вдисæн, 
6 Тслеты Ефим 
161 

Ацы сау калм бабын кодта 
Мах цæрджытæн се ’мбисы. 
Æмæ дын ысаккаг кодтам, 
Хъазгæ æмæ худгæйæ, 
Ахæм чызг, куыд-иу дæм мæлой 
Лæппутæ тæхудыйæ. 
Ног Фидар ныссагъæс кодта, 
Ме ’ннæ ’фсымæр... Уымæн дæр 
Ахонон æй, сфидаудзысты 
Мах хæдзары дыууæ дæр. 
Адæм та ныззарыдысты, 
Хъазт æваст ысцырын и, 
Уæд Фидар, Тандет-Тундетæй 
Афарста: - Кæцы ран и? 
— Ехх æфсымæр, уырдæм цæуын 
Ма ’нхъæл, калмы марынау, - 
Загьтой уымæн, — уыцы фæндаг 
Удхайраг у, сау рынау. 
— Цæй, уæддæр, куыд æм фæцæуон, 
Ме сæфт дзы уа, ахæст уа, 
Нæй лæууæн, — Фидар йæ сæрмæ 
Марæн кæрдтæ бахаста. 
— Цæй, уæдæ кæд афтæ тыхсыс, 
Нал дын и æнæ цæугæ, 
Гъе уæд тынг лæмбынæг 
Иучысыл фæгæдзæ кæн. 
Тынг карз у Тундеты паддзах, 
Уымæй дарддæр — тынг мæсты, 
Уыдон дзурын, уый диссæгтæ, 
Охх æфсымæр, бирæ сты. 
Фæлæ йын йæ рæсугъд чызджы 
Аскъæфта хæрзæрæджы 
Цавæрдæр æфсæйнаг цæргæс, 
162 

Афтæмæй æнæхъуаджы 
Йе ’фсæдты ныббындзагьд кодта, 
Нал ныууагьта хъалагъур... 
Охх, ныууадз, дæхицæн, лæппу, 
Ауындзæнтæ ма агур. 
Гъе фæлæ дын къулбадæг ус 
Иу æхсæв цы бакодта? 
Ратахти уæлæрвты æмæ 
Дун-Дуне ныррухс кодта. 
Ус, дам, уыцы сахъ цæргæсæй 
Раскъæфта Тамарæйы, 
Æмæ уый рухс, уый цæхæр уыд, 
Цæргæс бафтыд маройыл: 
Баззади, дам, фурды астæу 
Сакъадахы хъæбысы, 
Бабын кæмдæр, бацарæфтыд, 
Удбæрæг дзы нал хъуысы. 
Уæд Фидары риуы цыма 
Судзгæ цыргъ фат аныхсти, 
Афтæ андзыг, афæлурс и, 
Фыркатайæ барызти. 
— Æтт! Мæ зынг куыд бахуыссыди, 
Батар и мæ хуры рухс, 
Сайдæй мыл цы хуызы рацыд 
Уыцы зæронд налат ус? - 
Уым Фидар йæ царды хабар 
Не схъæр кодта, афтæмæй 
Ракуырдта ыстыр хатыртæ 
Уыцы хъæуы адæмæй. 
Æмæ загъта: - Уеппæт узæлд 
Цардамонд у, хъарм уалдзæг, 
Æз цæуын, æрмæст уал фестæнт 
А чызджытæ уе уазæг. 
163 

- Хорз бæлццон дæ, - иуварсæй йæм 
Урсзачъе лæг бадзырдта, - 
Уæнт нæ бар... Цæй тыххæй цæуыс, 
Уый дзæбæх нæ базыдтам. 
Фæлæ кæд Тандет-Тундеты 
Стыр фидармæ бацæуын, 
У дæ фæнд, уæд ма сагъæс кæн 
Уыйбæрц тыхджын, мацæуыл. 
Аскъуыдта йæ хъахъхъæнджыты 
Æмæ ногæй агуры 
Хорз гуырдтæ, ысбуц сæ кæны, 
Ноджы ма сын акувы. 
Зонæм æй: æгæрон хъару 
Абухы дæ къабæзты, - 
Уый дæуæй æвзыгьддæр хæстон 
Не ссардзæни а бæстыл. 
Араст та ис, афардæг и, 
Дардвæндагыл сахъ Фидар... 
Зæхх — æгуыппæг, нал дзы хъуысти 
Исты дæр ’мæ ницы дæр. 
Разынди Тандет-Тундеты 
Диссаг бæстæ, стыр галуан, - 
Иуварс — сур зæхх, иннæрдыгæй — 
Узгæ денджыз, наулæууæн. 
Фидармæ куы бахæстæг ис, 
Гъе уæд ыл æмхъæлæсæй, 
Арвнæрдау, ныттай-тай кодтой 
Хъалагьуртæ ’хсæрдæсæй. 
- Ардæм, чи куыдз, чи хæрæг дæ, 
Маст нæ риуты нал цæуы, 
Ды дæ ныфс куыд æрбахастай 
Комкоммæ æрбацæуын?! 
164 

- Æз - Фидар, куыстагур лæппу, 
Хъуыддаг дарддæр нал дзурын. 
Фехъуыстон, Тандет-Тундет, дам, 
Хорз кусджытæ агуры. 
Рацыд æм Тундет-паддзах дæр, 
Налхъуыт дарæс, цъупп худы, 
Уый Фидармæ аив кæсгæ, 
Мидбылты куы бахуды: 
- Бафæлварут ацы гуырды 
Цъирхъæй хъазты, кафынæй, — 
Загьта паддзах, - уæд Фидар та 
Бандзыг, цыма бафынæй... 
Бахуыдтой йæ хъазты фæзмæ, 
Афтæмæй йыл, уаритау, 
Хи ныццавтой авд хæстоны, — 
Ерысы тох райдыдта. 
Гъей, Фидар фæцъортт дын ласта 
Йе ’ндон цирхъ йæ кæрддзæмæй, 
Хаудтой иуварс уый цъыччытæй 
Лæгты уæнгтæ къабазгай. 
Кафгæ, кафгæ, кафгæ, уæдæ 
Дун-дунейы фæндыртæм, 
Арв æркасти, бандзыг ысты 
Хæхтæ æмæ быдыртæ... 
Уым Фидар йæ къахыфындзтыл 
Алæууыд ’мæ расирдта, 
Дардыл фæзы ’гас дзыллæйы 
Сагъæс цыма асырдта. 
Нæй, нæ уыд æвзонг Фидарæн 
Амбулæн дæр, марæн дæр, 
Касти уымæ йе ’ргъæу уатæй 
Сусæгæй Тамарæ дæр. 
Цъилау-иу ныззылди æмæ 
165 

Уый рæсугьд æлвæст гуырмæ 
Дзагьыр кæсгæ баззадысты 
Чызджытæн сæ цæстытæ. 
Паддзах загьта: - Дун-дунетыл 
Æз нæ федтон ахæм гуырд! 
Ноджы-ма йæ бафæлварут, - 
Радта ногæй ахæм дзырд: 
- Уæлæ арвы дард хъæбысы 
Сау ыстъæлфау чи зыны, 
Фехсæд уыцы стыр цæргæсы, 
Уæд фæмæнг уа, чи зоны. 
Уæд Фидар йæ сыгъзæрин фат 
Арвы цъæхы сыскъæрдта, - 
Цæргæсыл ысуади æмæ 
Маргъы зæхмæ раппæрста. 
Айзæлыди паддзахы цин: 
- Сахъгуырд кафаг, зараг у, 
Хъалагьур æй ма ыскæнут, 
Уый мæ уарзон сиахсаг у. 
Уæд Фидары ставд цæссыгтæ, 
Ихуардау, нызгьæлдысты, 
Зæрдæ суынгæг, йе ’ргом дзырдтæ 
Зæрдæйыл æмбæлдысты: 
— Уый дæ чызджы чи аскъæфта, 
Чи æрцарди цатыры 
Дард денджызы сакъадахыл, 
Уый æз уыдтæн, - хатыр мын. 
— Æз дæ хуызæн сахъ гуырды раз, — 
Загьта паддзах, - батаин, 
Усгур мæм æрбацыдаис, 
Æмæ дын æй радтаин. 
Лæппуйы дын, кадгæнгæйæ, 
Чызг Тамармæ барвыстой. 
166 

Цин... Хъæбыстæ... Ног фæндæттæ 
Хуры тынтæй балвыстой. 
Паддзах дын сæдæгай галтæ 
Чындзæхсæвæн раргæвста, — 
Хонæг уый æппæт дзыллæтæм 
Арвгæрæттæм арвыста... 
Бæгæнытæ тъæпæнджытæй, 
Хъоргъау, ыстыр гарзытæм 
Калдысты фæрсудзгæйæ ’мæ 
Хастой хорздæф алырдæм. 
Иу абонæй, иннæ бонмæ 
Дзыллæ кафыд, зарыди, 
Арвæн ма иргъæвæг вæййы, 
Уыдон цинæн нал уыди. 
Паддзах уæд æппæт дзыллæтæм 
Галуаны уæлхæдзарæй 
Ракуывта ’мæ абалц кодта 
Йе сиахсы йæ хæдзармæ. 
Чызг ’мæ лæппу цингæнгæйæ 
Абадтысты гауызыл, 
Æмæ сæ цъæх арвы мидæг 
Хъазгæ дымгæ ауызта. 
Ракодта йæ дыууæ чызджы 
Æмæ дарддæр атахти, 
Хур, æрвон хур, уыдон цинмæ 
Джихæй кæсгæ баззади. 
Каст Фидар æрвон бæрзондæй, 
Къух йæ ныхыл авæрдта: 
Загъта, цымæ, цæй, цы фесты 
Ме ’намонд æфсымæртæ? 
Дæлæ хизы иу быдыры 
Дзег, мæгуыр, хуыты дзугтæ. 
Абадти Фидар йæ цуры 
167 

Рагæпп кодта ’нæ цудгæ. 
— Гъæтт, ме ’фсымæр, ракуырдтон дын 
Диссаг чызджы - сау рæсугьд, 
Цом нæхимæ тагъддæр æмæ — 
Цард, цæрынæй бафсæдут. 
Дарддæр атахт: иу хъæдрæбын 
Уыд Афæхъо родгæсæй, 
Нал ардта ирвæзыны хос 
Йе ’нусон фыдæх хæсæй. 
Айхъуыст та Фидары хъæлæс, 
- Ме ’фсымæр, дæ фæхъхъау уон! - 
Æмæ радта дыккаг чызджы 
Уарзонæн Афæхъойæн. 
- Æз мæхæдæг, ме ’фсымæртæ, 
Ауал аз кæй агуырдтон, 
Уыцы рæсугьд хур-Тамары 
Мæнæ фенут, ракуырдтон. 
Фырмæстæй дын адымстысты 
Æфсымæртæ уайтагьддæр, 
Фæлæ загьтой: - Фурды сæрты 
Гауызыл куыд атахтæ? 
— Уыцы фæндаг дардыл цæуы, 
Дун-дунейы фидыц у, 
Цомут тагъддæр, уый хабар уын 
Ракæндзынæн фыды цур. 
Загъта Дзег: — Кæдæм тагьд кæныс? 
О не ’фсымæр, арæппын, — 
Аулæфæм ацы рæсугьд 
Зазджын комы хохрæбын. 
Абадт гауыз иу хохрæбын 
Суадоны цур цадæггай, 
Калди ’хсæрдзæн, урс æхсырау, 
Сау къæдзæхыл айнæгæй. 
168 

Уым Фидар - хæххон цæргæсау, 
Атагьатæм акасти, - 
Загьта сын: фæгæдзæ кæнут, - 
Саджы мард æрбахæссон. 
Ацыд, фæлæ йе ’фсымæртæн 
Уыцы зын цыбыр дуджы, 
Калмы маргау, масты гуылфæн 
Рахсысти сæ сырх туджы. 
- Баззадыстæм фидиссагæн, — 
Загьта Дзег, - куыд цæрдзыстæм? 
А зæххыл куыйты æмгадæй 
Хитгæйæ ныммæлдзыстæм. 
- Кардæй марын худинаг у, - 
Уыд йæ дзырд Афæхъойæн, - 
Не ’фсымæрæн зонгæ-зонын 
Нæй цæвæн, ныррæхойæн. 
Уæртæ арф хъоргь, уый тæккæ цур 
Бадæн бынат бафснайæм, 
Уырдæм æй æнæ гуырысхо 
Хъазгæ-худгæ басайæм. 
Чызджытæ æддиау ысты, 
Мах фыдми нæ зондзысты. 
Се ’ртæ дæр нæхи уыдзысты, 
Мах сæ мæйттæ хондзысты. 
Уырдæм æй нысхойæм æмæ 
Аскъæфдзыстæм чызджыты, 
Ацы сырд та сæмбæлдзæни 
Йе ’нусон уат — сыджытыл. 
Уæд Фидар та йе ’фсымæртæм 
Саджы мард æрбахаста, 
Æмæ хъæды цины зарæг, 
Арвы нæрдау, анхъæвзта. 
- Æз кæндзынæн саджы фыдæй 
169 

Ме ’фсымæртæн физонæг, — 
Зарыд афтæ, зарыд, фæлæ 
Уый кæм уыди уый зонæг, 
Ам хæстæгран йе ’фсымæртæ 
Сау ингæн кæй ыскъахтой, 
Уырдæм æй кæй ныппардзысты 
Сау къухтæй, сæ цъыф къæхтæй. 
Хъоргьмæ хæстæг бацыдысты, 
Хур æххæст нæма ’рныгуылд, 
Фесхуыстой Фидары, æмæ 
Лæппу хъоргьы аныгьуылд. 
- Гъей, сырдтæ, цы ми бакодтат?! 
Холыхор æрра куыйтæ! - 
Иу мад нæ куы ныййардта, уæд, 
Уыйбæрц уын цы ракодтон?! 
Адæймагмæ йе ’фсымæртæ, 
Бирæгътау, куы æвзидой, 
Уæд, зæгъут-ма, баххуысмæ та 
Дунейыл кæмæ сида?! 
Хъоргъы сæр ыстыр кæлдымтæ, 
Дур-къæдзæхтæ самадтой, 
Афтæмæй сæ æфсымæры 
Сау сырдтæ нынныгæдтой... 
Уæд сæхæдæг ратахтысты, 
Чызджыты дæр рахастой, 
Фервæзтысты хилæг удтæ 
Сагъæсты фыдахæстæй. 
Дунетæ æрæмбырд ысты 
Мæликкы ыстыр кæртмæ, 
Загътой: - Хорз фыд, баххæст кодтам 
Де стыр хæс, дæ лæггæдтæ, 
Раскъæфтам рæсугъд Тамары 
170 

Уымæн ма — дыууæ ’мбалы. 
Гъе фæлæ, рæствæндаг кæм и, 
Уым зындон дæр амбæлы. 
Иу ран цуаны ацыдыстæм 
Æмæ федтам стыр диссаг: 
Арвыл ратахт иу рæсугъд чызг, 
Стыр Хуыцау уæд не ’вдисæн. 
Уый рæсугьдæн дун-дунетыл 
Нæй æппындæр равдисæн. 
Æмæ атахти нæ Фидар 
Уыцы чызгмæ мах цурæй. 
Разынди фæлывд, æмæ йæ 
Мауал зонут сагсурæй. 
Загьта: — Мæн мæ фыды къона 
Нал æндавы, нал хъæуы, — 
Мауал уæд мæ кой, мæ ном дæр 
Ме схæссæг зынаргъ хъæуы. 
Батар хур Тамары куыдмæ, 
Сар фæци йæ уалдзæгæй, 
Ахастой йæ фаллаг уатмæ 
Хъæуы адæм уадзыгæй. 
Мæликк загъта: — Ахæм фыртыл 
Æз мæ цæссыг не ’ппарын. 
Уый рæдыд ми, уый ныхæстæн 
Нæу мæ бон сæ ныббарын. 
Тагьд — чындзæхсæв! Ме ’ннæ фырттæ, 
Уе сгуыхт митæ равдисут. 
Тагъддæр, кувгæ! Хъæуы дзыллæ 
Ме стыр кæртмæ ахизут. 
Ехх, Фидар!.. Ыстыр дунейыл 
Уый тæригъæд анхъæвзы, 
Сыхъуысы æгæндæг хъæдмæ 
Арф хъоргьæй уæззау хъæрзын. 
Уым Фидарæн кæлдымты бын 
171 

Нал ис абон рабырæн, 
Архайы, хæцы, фæлæ сын 
Нæй фæрсырдæм раппарæн. 
Уалынмæ дын богьбогьгæнгæ 
Рацыд хъæды сау тарæй 
Уыцы арс, Фидар кæй байста 
Фарон абон сау калмæй. 
Хъоргъы сæр ыстыр кæлдымтæ 
Амадæй куы ауыдта, 
Гъе уæд сæ дыввытт кæнынтæ 
Алырдæмты райдыдта. 
Хъоргъы сæр уæд фегом, æмæ 
Сахъ Фидар фæгæпп кодта... 
— Цæр фæрнæй, ирвæзынгæнæг, 
Фырцинæй фæхъæр кодта. 
Æмæ уадау размæ тæхгæ, 
Фæзмæ хохæй рахызти. 
Цъус фæцыди, бирæ фæцыд, 
Иу хъæумæ та бафтыди. 
Хъæугæрон уыгæрдæны 
Хизынц фос, — бæхрæгъæуттæ, 
Иу бæх æм, йæ барц ныууигъгæ, 
Уасгæйæ æрбазгьордта. 
Ам кæддæр цы бæх ныууагъта, 
Уый Фидары базыдта. 
Лæппуйыл та, гъæйдæ уæдæ! 
Ногæй фестад базыртæ. 
Абадт бæхыл, арвгæроны 
Мигьбын фæлмы фалиау 
Атахт размæ тыгъд быдыры, 
Уадау, кæнæ уарийау... 
Бахæццæ и чындзæхсæвмæ, 
Чи ма уыди уый æнхъæл, 
Кафынц, зарынц, арвгæрæттæм 
172 

Айзæлы сæ цины хъæр. 
Уæд Фидар сæ тæккæ разы 
Удаистæй алæууыд. 
Мæликк ахауд фырадæргæй, 
Тæсæй къæхтыл нал лæууыд. 
- Ехх, мæ фыд, æфсымæрхортæ 
Райгуырди дæ хæдзары, 
Диссаг у, сæ мæнгард сæртыл 
Туджы зæй куыд нæ уары. 
Мæн ныппæрстой хъоргъы мидæг, — 
Бæрц йæ дзырдтæн нал зыдта. 
Куыд, цы хуызы? Арсы баххуыс 
Йе ’ппæт митæ радзырдта. 
Рафыхт мæстæй мæличчы туг, 
Æмæ загъта: — Тагъддæр ут! 
А мæнгард - мæ дыууæ фыртæн 
Карздæр тæрхон рахæссут. 
Уыдон мæн сæ фыдракæндæй 
Цардæгасæй аргæвстой. 
Ратт сæ ды фæстæмæ, лæппу, 
Се ’гад куыстмæ родгæстæй. 
Хур-Тамар мæ чындз уыдзæни, 
Иннæтæ — мæ чызджытæ. 
Æмæ дарддæр хорз дзыллæтæн 
Хайыр уæд мæ чындзæхсæв. 
Ахицæн и стыр чындзæхсæв, 
Мæличчы зæрдæрайæн 
Райгуырди сыгьзæринбецыкк 
Хорз лæппу Тамарæйæн... 
Аргъау дæр фæци, мæ хуртæ, 
Цардæмхиц, уæлахизæй. 
Хорз фæцæрут уый æрцыдмæ 
Уеппæт дæр æнæнизæй! 

СÆРГÆНДТÆ 
Райсом 5 
Мæ зæрдæйы конд 6 
Мæ хъисфæндыр 7 
Ме ’хсаргард 8 
Поэзи 10 
Бындары кадæг 11 
Мæ фæндаг 13 
Элеги 15 
Дойны 16 
Загьды планетæ 17 
Фыццагфембæлд 19 
Цъиуты сайд 20 
Иры хъысмæт 21 
Æнусы хъæр 22 
Уæлдæф 23 
Дзæнгæрджыты фæдисхъæр 24 
Мыдыбындз 26 
Мады лæггад 27 
Фыдазы хабар 29 
Нæлгоймаг 31 
Булæмæргь 32 
Дуне 33 
Бæлццон 34 
Мæ уæрдон 35 
Æрчъитæ 37 
Мæ фæдтæ 39 
Мæгуыры таурæгь 41 
Æрыздæхт 43 
Хур æмæ зæхх 45 
Æз куы кæсын ме ’мдзæвгæтæ, уæд 46 
Тар хъæды 47 
Дзæбидыр 49 
174 

Бирæгьдзармæй худ 50 
Мады мæлæт 51 
Къухтæ 52 
Сагьæс 54 
Балы тала 55 
Ме ’мдзæвгæтæ 56 
Иры хъысмæт 57 
Амонд 59 
Атахт 60 
Фембæлд 61 
Наркоманийы æртхъирæн 61 
Фæсмон 62 
Ауадзут мæ 64 
Хъысмæты фæндаг 65 
Æррадонæй 67 
Уарзæтты хъазт - 
Мады лæггад 68 
Æмдзæвгæгæй фыст романтæ 69 
Райгуырæн бон 70 
Мæ чысыл боксер 72 
Ноггуырд 74 
Дзæбуг 76 
Хърихъуппытæ 78 
Силæм 79 
Хъæддаг зарæг 81 
Къæвда 83 
Хъысмæт 84 
Тагьд кæнын 86 
Салдаты фæдзæхст 87 
Байраг 90 
Чи дæ? 94 
Тæригьæдджын 100 
Хуры чызг Ю9 
Чи бафыста мады лæггад? 118 
Нарты сæфт 125 
Диссаджы хæдзар I34 

Литературно-художественное издание 
ТЕДЕЕВ 
ЕФИМ ВАСИЛЬЕВИЧ 
Милосердие 
Стихи на осетинском языке 
Редактор М.А. Будаева 
Художник В.С. Григорян 
Технический редактор А.В. Ядыкина 
Компьютерная верстка Д.О. Амбаповой 
Сдано в набор 06.11.13. Подписано к печати 17.02.14. Формат бумаги 
70х90|/з2. Бум. офс. № I. Гарн. шрифга «Таймс». Печать офсетная. Усл.- 
, пл. 6,44. Учетно-изд. л. 6,34. Тираж 500 экз. Заказ № 1672. С 3. 
Министерство культуры и массовых коммуникаций РСО-Алания. 
ГУП «Издательство «Йр», 362040, г. Владикавказ, проспект Мира, 25. 
Отпечатано в ОАО «Издательско-полиграфическое предприятие 
им. В.А. Гассиева», 362011, г. Владикавказ, ул. Тельмана, 16 

