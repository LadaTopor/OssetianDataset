ДЗАСОХТЫ Музафер 
ЗÆРДÆЙЫ ФЫСТЫТÆ 
Зæрдæ гæххæтты хуызæн нæу. Гæххæттыл фыстытæн сæфæн нæй. 
Цасфæнды рæстæг куы рацæуа, уæддæр сæ ахуырст не ссæуы. 
Кæдфæнды сæм куы ’ркæсай, уæд дæр сын бакæсæн ис. Зæрдæйы 
хъуыддаг æндæр у. Уым дæр цæстытæ æмæ хъусты руаджы бирæ цаутæ 
æмæ хабæрттæ, сурæттæ æмæ фæлгонцтæ, цинтæ æмæ хъыгтæ, 
рæстытæ æмæ хæрæмттæ, хæрзтæ æмæ фыдтæ фыст æрцæуы, фæлæ 
рæстæгимæ сæ фылдæр фæлмы ныгъуылынмæ фæвæййынц, цы 
бонтимæ райгуырынц, уыдонимæ амæлынц, гуырд уыдысты æви гуыринаг, 
уый бæрæг нал вæййы. Фæлæ дзы иуæй-иутæ сæхицæн æнусон бынат 
равзарынц, зæрдæйы рæбинагдæр къуымтæ бацахсынц æмæ бахъуаджы 
сахат ирдæй разынынц. Бирæ дæсгай азтæ дзы кæуыл рацæуы, уый дæр 
йæхи бынтон æрыгонæй равдисы æмæ адæймагмæ афтæ фæкæсы, цыма 
иу кæнæ иннæ хабар знон æрцыди. 
Афтæ мæм кæсы, цыма ивгьуыд, лæг йæ зæрдыл цы бадары, ферох 
кæнын чи нæ бакомы, уыцы цаутæ æмæ нывтæй арæзту. Уый æцæгæйдæр 
афтæ у, уымæн æмæ, адæймагæй цы ферох, уый, хиды бынты цы дон 
акæлы, уый хуызæн фæстæмæ никуыуал раздæхы. 
О, фæлæ зæрдæйы фыстæй цы баззайы, уыдонæн та, цалынмæ 
адæймаг æгас уа, уæдмæ мæлæт нæй, уыдон цæрæнбоны йемæ 
кæндзысты æмдзу. Цы ран сæ сæр бахъæуа, уым-иу зæрдыл 
æрбалæудзысты æмæ-иу сæ иутæ сæ хицауæн цины хос уыдзысты, 
иннæтæ та йын йæ зæрдыл лæууын кæндзысты раздæры хъыгтæ æмæ 
сагьæстæ 
Адæймагæн кæддæр ахæм кар ралæууы, йæ рацыд фæндагыл куы 
афæлгæсы, цы федта æмæ фехъуыста, уыдон куы æрымысы. Æз дæр, 
æвæццæгæн, ахæм арæнмæ бахæццæ дæн. Фæнды мæ мæ ивгьуыды 
цаутæй цыдæртæ æрымысын. Æвдисæн цæмæн уыдтæн, уыцы 
хабæрттæй ма мæ зæрдыл цы лæууы, уыдоны иу хай адæмы рæгьмæ 
рахæссын. Семæ чи базонгæ уа, уыдонæй дзы кæд искæцытæ сæ 
зæрдæты фыстæй баззаид. Афтæ фыстæй, сæ ахорæн куыд никуыуал 
ссæуа. 
Афтæ зæгъæн ис, æмæ, дæлдæр цы хабæрттимæ базонгæ 
уыдзыстут, уыдон хæрзыстæмтæй фæстæмæ, мæхи цардимæ баст сты, 
фæлæ дзы кæцыдæртæ кæйдæр номæй дæр радзырдтон. Афтæ кæй 
бакодтон, уый хуымæтæджы нæ уыд. Хуыздæр мæм фæкаст кæйдæр 
150 

номæй дзурын. Уæвгæ кæйфæнды номæй дзур. Сæйрагдæр у, цы фыссыс, 
ууыл кæсæг куы баууæнда, де ’нкъарæнтæ æмæ йæм хъуыдытæ куы 
бахъарой, цæуыл цин кæныс, ууыл куы бацин кæна, цæуыл тыхсыс, уымæй 
йæхимæ хай куы айса. Ууыл зæрдæ даргæйæ мæ фыстытæ хæссын уæ 
размæ. 
Автор. 
«Нарты кадцжытæ» раздæр кæмæ фæзындысты, уый тыххæй 
дунейы стырдæр ахуыргæндтæ сæ хъуыды раджы загътой, фæлæ 
сæ уæддæр Цæгат Кавказы адæмтæй алчидæр йæхи бакæныныл 
архайы. Абайты Васо афтæ загьта, кæсæг дзы сæхицæн цы вариант 
скодтой, уый кæсæджы у, адыгейæгтæ, абхазтæ æмæ иннæ адæмтæ 
дæр - афтæ. Даредзанты таурæгьтæ та ирон адæмон сфæлдыстады 
ауагьтой арф уидæгтæ, сты нæ культурон хæзнаты иу хай, фæлæ 
сæм ахæм цæстæй нæ кæсæм. Фæстаг хатт ма сæ кæд æмæ кæд 
рауагьтам! Къорд фæлтæры сты, не сты, уый зонгæ дæр нæ кæнынц. 
Нæ удæн фарн чи хæссы, уыцы хъæздыгдзинæдтæ цы 
цæджындзтыл æнцайынц, уьщонæн фæцудынæй нæтæрсæм, афтæмæй, 
цудгæ нæ, фæлæ, куы афæлдæхой, уымæй дæр тæссаг у. 
Даредзантæ нын нарты хуызæн хæстæг сты æмæ сæ нæхи 
хонын хъæуы. Ирон æмбисонд рохгæнгæ нæу: донæн йæ дыууæ 
былгæроны дæр дæхи куы нæ хонай, уæд дыууæйæ дæр æнæхай 
фæуыдзынæ. 
Мæ ныхæстæ кæдæм цæуынц, уый, мæнмæ гæсгæ, 
бамбæрстат: мыхуыры сæ рауадзын хъæуы. Ууыл чи бацархайа, 
уымæй бузныгуыдзысты абоны æмæ фидæны фæлтæртæ. 
Хостыхъоты Зинæ йæ иу æмдзæвгæйы фыста, мæ мады мын 
Хъæдгæроны ме ’мсис æмбæлттæ цалдæрæй абæрæг кодтой æмæ 
йын йæ нæлгоймаджы куыстытæ акодтой, зæгьгæ. Куыдæй нæм 
рауад уыцы ныхас, уый нал хъуыды кæнын, фæлæ Зинæйæн 
раппæлыдтæн, дæ хæлæрттæм, зæгьын, хорз æрхъуыды разынд. 
Цавæр хæлæрттæ æмæ цавæр æрхъуыдыйы кой кæныс, зæгьгæ, 
мæ куы бафарста, уæд ын, журнал мæ разы уыд, æмæ йын уыцы 
æмдзæвгæ бакастæн. 
- Уадзæбæх сæ сæртæ уæнт, уыдон мæ мадæн кæд сугтæ 
нæ ныссастой! - цыма аххосджын æз уыдтæн, уый хуызæн мыл 
сбустæ кодта Зинæ æмæ мын радзырдта, афтæ ныффыссын æй 
151 

æмдзæвгæ кæй бадомдта. 
Хуымæтæджы нæ фæзæгьынц, фыссæг, цы ис, канд уый нæ 
фæфыссы, фæлæ ма фæфыссы, цы æмæ куыд хъуамæ уа, уый 
дæр. 
Адзыртт мæ фыды фыды кæстæр æфсымæр уыд. Сæ фыд та 
хуынди Дауыт. Йæ хотæй иу - Къуыццел - чындзы нæ ацыд. Адзыртты 
фырт Тасолтан мын куыд дзырдта, афтæмæй-иу Къуыццел, 
Бадыхъæуы йе ’фсымæртæ, хос кæм карстой, зæххы куыст кæм 
кодтой, уырдæм сын хæринаг хаста. Хæринаг та цæттæ кодта, 
къæвда кæнæ хуры судзгæ тынтæй хи бамбæхсæн кæм уыд, ахæм 
стыр къæдзæхдуры бын лæгæты. Уыцы лæгæт схуыдтой йæ номыл 
æмæ йæ абон дæр хонынц «Къуыццелы лæгæт». 
Цалдæр азы размæ йæ Къуццелы æфсымæры лæппуйы лæппу 
(æз та Къуыццелæн йе ’фсымæры лæппуйы лæппуйы лæппу дæн) 
дзæнæты бадинаг Эльбрусимæ бабæрæг кодтам. 
Ацы хабæрттæ мын мæ хæлар дзырдта. 
«Мæнæн дæр мæ фыд хæсты баззад æмæ нæ мæ дыууæ 
хоимæ схъомыл кодта нæ мад. Бирæ фыдæбæттæ бавзæрстам, 
уæлдайдæр хæстыфæстæйы тыхст æмæ уырыд азты. Мæ хотæ, 
кæд мæнæй кæстæр уыдысты, уæддæр сæ ныфсджын уыдтæн. Иу 
хатт нæ сыхæгты лæппуимæ фæхыл дæн æмæ нæ быцæу 
хъæбысхæстмæ расайдта. Æнæ хылгæнгæйæ-иу нæ тых куы 
’взæрстам, уæд-иу æй арæхдæр æз абырстон, фæлæ ацы хатт 
æнæнхъæлæджы фæбынæй дæн. Уый, мæ хотæй хистæр куы 
ауыдта, уæд мæ ныхмæлæууæджы дзыккутæм фæлæбурдта æмæ 
сæ, цалынмæ йæ бынæй нæ фервæзтæн, уæдмæ не суагьта. 
Раст зæгьын хъæуы, хыл канд лæппутимæ нæ кодтон, фæлæ- 
иу мæ хотимæ дæр хаттæй-хатт нæ хъæлæба райхъуыст. Ахæм 
заман-иу ныл нæ мад сбустæ кодта, Кокойты куыйты хуызæн 
кæрæдзимæ цы фестут, зæгьгæ. 
Арæхдæр-иу хотæй хистæримæ фæбыцæу дæн, уымæн æмæ 
йæхи фæнд тæрын уарзта, мæнæн та уый мæ зæрдæмæ нæ цыд. 
Тынг-иу куы смæсты дæн, уæд-иу æххуысмæ мæ мадмæ 
фæдзырдтон: «Фæнæмон æй?» Раздæр-иу ын, нæмыны онг мæ цæй 
тыххæй скодта, уый куы радзырдтон, уæд-иу мæхинымæр æнхъæл 
152 

уыдтæн, иу къæрцц фæкæныны бар мын уæддæр ратдзæн, зæгьгæ, 
фæлæ та-иу фæрæдыдтæн. Мæ мад мын мæ хомæ мæ къух сисыны 
бар никуы радта. Иуахæмы та йæ, фæнæмон æй, зæгьгæ, куы 
бафарстон, уæд мæ мад æваст афтæ куы фæкæнид: «Фæнæм!» 
Ахæм дзуапп мын ратдзæн, уый æнхъæл нæ уыдтæн, æмæ 
фырдиссагæй, цы акодтаин, уый нал зыдтон. Иуæй, мын æхсызгон 
уыд, мæ маст райсыны фадат мын иу хатт уæддæр кæй фæуыдзæн, 
уый. Иннæмæй, дис кодтон, мæ мад мын мæ хойы фæнæмыны бар 
куыд радта, ууыл. Æртыккагæй та, ме уæнгтæ афтæ ’рлæмæгь сты, 
æмæ мæм мæ къух сисыны фаг хъару нал уыд. Мæ мад дæр, 
æвæццæгæн, фæнæм æй, зæгьгæ, барæй загьта, йæхинымæр 
скарста «ма кæн»-тæ дзурын æдзух пайда кæй нæу. 
Мæ хомæ мæ къух сисыны хъару ме уæнгтæй фæцыдæр. Мæ 
хойы фæнæмыны зонд та мæм уæдæй фæстæмæ уæвгæ дæр 
никуал æрцыд». 
Радиойæ Парсиаты Хазбийæ ахæм æмбисонд фехъуыстон: 
«Æмбисæхсæв бон нæ кæны». 
Астемыр мын дзырдта: «Нæ сыхæгтæй хæрæгуæрдон 
ракуырдтам æмæ йæ æрбацæйластон. Сæ лæг кæцæйдæр 
æрбацæйыздæхт æмæ мæ сæ уæрдонимæ куы ауыдта, уæд мыл 
фæхъæр кодта: 
- Цæмæн ратылдтай уæрдон? 
- Госæзийæ йæ ракуырдтон... 
- Ныртæккæ йæ йæ бынатмæ ласгæ! 
Цы гæнæн ма мын уыди, баластон æй фæстæмæ. 
Ууыл бирæ рæстæг нæ рацыд, афтæ нæм уыцы сыхæгтæ 
бæрдын курæг æрцыдысты. Сæ лæппу йæ куы рацæйхаста, уæд 
йæ размæ мæ фыд фæци æмæ йæ мæстыхуызæй бафарста: 
- Кæдæм æй хæссыс? 
- Не ’хсыр дзы ацæгьдæм. 
- Ныртæккæ йæ, кæцæй рахастай, уырдæм хæсгæ, уе ’хсыр 
уæ хæрæджы бæрдынæй дæр ацæгьддзыстут!.. 
Гагуыдз йæ хицауимæ хæларæй цард æмæ кæрæдзийæн 
153 

хъазæн ныхæстæ дæр барстой, суанг, иуæй-иуæн масты хос чи 
фæуыдаид, ахæм ныхæстæ дæр. 
Иу бон Гагуыдз хъæуы командировкæйы уыд æмæ йæ быдырон 
фæндаг бахуыдта, кæрогтæ бирæ кæм уыд, ахæм ранмæ. Йæ 
хицауæн дæр дзы иу дзæбæх баст æрбахаста, фæлæ йæ бынаты 
не ’рбаййæфта. Йæ секретары раз сæ æрæвæрдта æмæ йын афтæ: 
- Уыцы стур куы фæзына, уæд ын-иу ацы кæрдæджытæ йæ 
разы ’ркал. 
Чысайнаг, дыгурон æмæ, дам, ирон Барастыры раз 
æрлæууыдысты. Мæрдты бæстæйы хицау хъуамæ сбæрæг кодтаид, 
дзæнæтмæ кæй æрвитын хъæуы, уый дæр æмæ, зындоны уæвыны 
аккаг цардæй чи фæцард, уый дæр æмæ сæм фæрстытæ дæттын 
райдыдта. 
- Цас уыдзæн дыууæ хатты дыууæ? - бафарста дыгуроны. 
-Цыппар. 
- Раст загьтай. Растæй фæцардтæ æмæ дын дзæнæтмæ 
фæндаг гом у. 
- Æртæ хатты цыппар та цас уыдзæн? - бафарста ироны. 
- Дыууадæс. 
- Иттæг раст. Ды дæр дзæнæтмæ цæугæ. 
- Ды-ма уæдæ зæгь, 3467 куы ахатт кæнæм 495-ыл, уæд цас 
уыдзæн? 
- Омæ дзы кæд бынат нал и, уæд мын æй æргом зæгь, æндæр 
ма мæ цы хъизæмарæй марыс?! - тæргайхуызæй дзуапп радта 
чысайнаг. 
* * * 
Советон хицаудзинады рæстæджы, стыр бынаты чи куыста, иу 
ахæм зонгæ мын афтæ: 
- Мæ усæй ахицæн уаин, фæлæ мыл персоналон хъуыддаг 
сараздзысты. 
Советон хицаудзинад йæ мæнгард æмæ Хуыцауæй æлгьыст 
сæргьлæуджытæ куы фехæлдтой, ууыл ссæдз азы бæрц рацыд, 
фæлæ, кæддæр бæрзонд къæлæтджыныл чи бадт, уый йæ усæй 
абон дæр нæма ахицæн. 
Ныр дуне, ацырдæм куыд рафæлдæхт, афтæ фæстæмæ 
иннæрдæм дæр куы афæлдæхид æмæ нæ бæстæ йæ гаччы куы 
абадид, уæд та цымæ мæ зонгæ, капиталистты дуг мын мæ усæй 
154 

ахицæн кæнынæн æгæр гыццыл рæстæг радта, зæгьгæ, зæгьид? 
Дзæвгар азтæ иумæ кæимæ фæкуыстон, иу ахæм хистæр мæм 
хъæстмæ ’рбацыди, мæ хицау, дам, мæ хъыгдары. 
Зын мын уыди, кæй зæгьын æй хъæуы, хæсты йæхи лæгæй 
чи равдыста æмæ цалдæр хæрзиуæгимæ чи ссыди, уый, йæ 
хъузгæй нырма знон чи рахылди, уыцы хъуымыздых мастæй йæ 
хъуырмæ кæй скодта æмæ йын хъыцъыдæттæ кæй æвзарын кæны, 
уый. 
- Цы нæ йын загьтон, ахæм нал баззад, - дзырдта уыцы 
мæстджынæй Зæбег. - Йæ фыды йын хæсты рæстæджы хъæдæй 
хъæумæ изæрдалынгты къабайы æрцæйцæугæ федтой. Уыцы 
нывæн мæхи бинойнаг дæр æвдисæн уыд. 
- Æмæ йын уый дæр загьтай? 
-Загьтон ын æй бæгуыдæр! Нæ цуры исчитæ куы уыдаид æмæ 
йæ уыдон дæр куы фехъуыстаиккой, уæд бæргæ хуыздæр уыдаид, 
фæлæ ницы кæны: мæ зæгьинæгтæ йын кæронмæ загьд нæма 
фæдæн. О, хæдæгай, цы ма йын загьтон, уый зоныс? Кæцы аз 
райгуырдтæ, уый фыссын дæ куы бахъæуы, уæд, зæгьын, дæхицæй 
æфсæрмы нæ фæкæныс? Цæмæн, дам, дзы хъуамæ æфсæрмы 
кæнон. Цæмæн, уый дын, зæгьын, æз зæгьдзынæн: 1943 азы мах 
фыдызнаджы дæрæн кодтам, дæ фыд та цот кæнынмæ февнæлдта. 
Уымæн æмæ хæстæй йæхи уæрмы бааууон кодта. 
Зæбегæй кæй ницы аирвæздзæн, уый зыдтон, фæлæ йæ 
хицаумæ афтæтæ бауæнддзæн, уый æнхъæл нæ уыдтæн. 
- Æмæ дын уæд цы загьта? 
- Цы мын хъуамæ зæгъа?! Йæ бынаты æрбадти. Йæ 
хъæлæсыуаг æрфæлмæн æмæ мæ сабыртæ кæнынмæ фæци. 
Дыууæ адæймаджы, дам, иухъуыдымæ цы хъуыддаджы фæдыл 
не ’рцæудзысты, ахæм нæй. 
Мæ куыстæй цæуинаг уыдтæн, фæлæ, цалынмæ уыцы 
фидиссаджы фыртæн, цы хъæуы, уый бакæнон, уæдмæ дæр, стæй 
уый фæстæ дæр никуыдæмуал ацæудзынæн. Æрмæст мæ ацы 
хъуыддаджы де ’ххуыс хъæуы... 
Мæнинымæр хъуыдытыл фæдæн, цæмæй йын баххуыс кæнын 
мæ бон у, зæгьгæ, æмæ мæхиуыл мæ зæрдæ ницæмæй дардтон, 
фæлæ уæдмæ Зæбег йæ курдиат фæбæлвырддæр кодта: 
- Иу-цыппар рæнхъы мын куы ныффыссис, уæд сæ мæ 
155 

фельетоны спайда кæнин. 
Йæ фельетоны хабæрттæ дæр мын ракодта. Кæд, дам газеты 
редактор нæ фæтæрса, уæд ын йæ хабæрттæ Иры дзыллæйыл 
ахъæр кæнынмæ хъавын. 
Зæбегимæ хорз фæцардыстæм æмæ йын йæ курдиат сæххæст 
кæныныл бацархайдтон: иу нæ, фæлæ йын дыууæ цыппаррæнхъоны 
дæр ныффыстон. Фыццаг фыды дæр цавта æмæ фырты дæр: 
Сызмæсти цъыфимæ цыт æмæ кад: 
Бамбæхста уæрмы дæ фыды дæ мад.. 
Адæмы хæрзтæ куы мардысты хæсты, 
Адæмы фыддæр уæд райгуырд хъæубæсты. 
Дыккаг та тынгдæр фыды ныхмæуыд: 
Дæуæн нæудзуапп зынраттæн, 
Нæ дæм кæнын æфсæрмы: 
Æз акъоппы куы бадтæн, 
Уæд бадтдæ фыд та уæрмы. 
Куы йын сæ бакастæн, уæд ын загьтон: 
- Дыууæйæ дæм хуыздæр кæцы кæсы, уый дæхæдæг 
равзардзынæ. 
- Цытæ дзурыс! - йæ цæстытæ цины æрттывд кæнгæйæ загьта 
Зæбег. - Дыууæ дæр тынг хорз сты. 
Фæлæ Зæбеджы цин бирæ нæ ахаста: æртыккаг бон мæм йæ 
марды хабар æрбайхъуыст. 
Уыцы уацхъуыд «Рæстдзинад»-ы (2009 азы январы номыртæй 
кæцыдæры) бакастæн æмæ мæ никуыуал ферох уыдзæн, уымæн 
æмæ мын мæхи царды бонтæ мæ зæрдыл æрлæууын кодта. Фæлæ 
уал уый размæ, уацхъуыды цы фыстæуыд, уый тыххæй цыбырæй. 
Баситы Фирузæ дзуры йæ уæззау цардвæндагыл. Йæ фыд 
æмæ йе ’фсымæр (афон ын нæма уыд, афтæмæй 
æхсæрдæсаздзыдæй æрлæууыд Фыдыбæстæ хъахъхъæнджыты 
рæнхъы) фæмард сты хæсты. Ам, нæхимæ, немыцаг бомбæйы 
амæттаг баци йæ мад, йæ хойæн та йæ къах ахауд. Дарддæр 
Фирузæ фыссы, фондз æнахъом сывæллоны куыд рахау-бахау 
кодтой, уыдæттæ. Фыццаг уыдысты Мамысоны сæ фыды хомæ, 
фæлæ уый бон дæр нæ уыди уал сывæллоны хæссын æмæ сæ 
156 

сидзæрты хæдзармæ раластой, фæлæ сæ нæ райстой. 
Уæлдæр загьтон, уацхъуыд мын мæхи цард мæ зæрдыл 
æрлæууын кодта, зæгьгæ, æмæ мын сæ æцæг æрлæууын кодта. 
Мах дæр афтæ баззадыстæм æнæ мад, æнæ фыдæй. Мæ кæстæр 
хотæй хистæр дæс къласы каст куы фæци æмæ горæтмæ ахуыр 
кæнынмæ куы ссыд, уæд ма нæ кæстæр, Дибæ, скъолайы ахуыр 
кодта æмæ йын иунæгæй уадзæн нæ уыд. Æз рухсады министры 
хæдивæгмæ бацыдтæн æмæ йæ уавæримæ базонгæ кодтон, 
куырдтон, цæмæй мын мæ хойы горæты интернаттæй искæцымæ 
райсой, фæлæ мæм ницы йæ хъус æрдардта. Суанг телефонæй 
дæр никуыдæм адзырдта, афтæмæй мын загьта, интернаттæй, дам, 
бынат никæцыйы ис. 
Абон дæр мæхицæн нæ барын, хъуынджынзæрдæйы дзуаппы 
сæрты куыннæ ахызтæн æмæ хуыздæр адæмимæ фембæлыныл 
цæуыннæ бацархайдтон, уыцы хъуыддаг. 
Баситы сывæллæттæ дæр, æвæццæгæн, рухсады министрады 
хæдивæджы хуызæн адæмыл сæмбæлдысты, æндæр сæ фыд, 
се’фсымæр æмæ сæ мад хæсты цæхæры кæмæн басыгьдысты, 
уыдонæн кæд сывæллæтты хæдзары бынат не ссардтой, уæд ма 
дзы цымæ бынат та кæмæн уыдис? Афтæ зæгьæг дæн мæхи хойæ 
дæр. Кæд йæ фыд хæстæй кæмæн нал ссыд, йæ мад та колхозы 
быдыры кæмæн фæмард, уымæн министры хæдивæг интернаты 
бынат ссарыныл нæ батыхст, уæд уыцы гæлдæрæн йæхицæн 
министрады бынат куыд хъуамæ уыдаид?! 
Диссагæн дзуринаг ма цы у? Буачидзейы уынджы нын Пушкины 
скъолайы æрбакомкоммæ фатер куы радтой, уæд уыцы ран мах 
подъезды æрцард министры уыцы хæдивæг дæр. Чи зоны, бахъуыды 
мæ кодта, чи зоны - нæ, фæлæ йын æз салам раттын мæ сæрмæ 
никуы ’рхастон, дæ бон хорз зæгьын ын æвгьау кодтон, уымæн æмæ 
йæ уый аккагыл нæ нымадтон. 
Уацхъуыды ма ис æндæр цымыдисаг бынат дæр. Баситы 
сывæллæтты сидзæрты хæдзармæ куы нæ райстой, уæд горæты 
къуымты рахау-бахау кодтой. Фæстагмæ Ленины цыртдзæвæны цур 
бабукъ сты. «Уырдæм нæм, - фыссы Фирузæ, - иу Хуыцауы сконд 
ирон лæг бацыдис, ракодта нæ сæ хæдзармæ. Схъарм нæ кодта... 
Уыцы хорз лæг газет «Рæстдзинад»-ы кусæг уыд. Йæ зæрдæ махимæ 
дзырдта, нæ хъысмæт базонын æй фæндыд æмæ 70-æм азты 
ныффыста «Рæстдзинад»-ы, мах кæй агуырдта, ахæм уацхъуыд мæ 
номыл. Æз æй адæмæй æрыхъуыстон, фæлæ газет ссарын мæ 
157 

къухы нæ бафтыд æмæ æнæдзуаппæй баззад. Уыцы 
æгуыдзæгдзинад, куыдфæндыйы цæстæнгас æз мæхицæн нæ 
барын... Фæнды мæ, уыцы сызгьæрин зæрдæйы хицау чи уыд, уый 
базонын». 
Диссаг у, æвæдза, газетмæ ахæм курдиат æрбацæуæд æмæ 
йæ иувæрсты ахиз! Дыууадæс азы бæрц цы «Рæстдзинад»-ы 
бакуыстон, уым ахæм писмо æнæдзуаппæй ницы хуызы 
ныууагьтаиккой. Æхсæв дæр не схуыссыдаиккой, фæлмæнзæрдæ, 
æнкъараг удыхицауы ном æмæ мыггаг зæххы бынæй дæр 
скъахтаиккой æмæ Фирузæйы нæ, фæлæ мингай газеткæсджыты 
зæрдæтæ дæр барухс кодтаиккой. 
Уæвгæ дзы æнæхуыссæг æхсæвтæ æрвитыны сæр дæр 
ницæмæн хъæуы, нæ дзы хъæуы зæххы бын сгарын дæр: 70-йæм 
азты газеты фæрстыл дæ цæст ахæсс æмæ дзы, газеты кусæг 
Фирузæйы кæм агуры, уыцы уацхъуыд æнæмæнгæй разындзæн. 
Цыбырты Людвиг, Уæрæсейы газеттæ бирæ азты дæргьы ирон 
адæмы тыххæй цыдæриддæр ныффыстой, уыдон иунæгæй куы 
’рæмбырд кодта æмæ сæ фондз дынджыр томæй куы рауагьта, уæд 
70-йæм азты «Рæстдзинад»-ы æнæхъæн редакцийæ иу уацхъуыд 
ссарын сæ бон нæу, уый кæй бæуырндзæн? 
Æмæ ма мæ рæстæджы «Рæстдзинад»-ы кусджыты тыххæй 
цалдæр ныхасы. Баситы сидзæрты зæрдæты ихтæ чи ’ртайын кодта, 
ахæм кусджытæ газеты, зæгьæн ис, æмæ, иуцалдæрæй фæстæмæ, 
иууылдæр уыдысты. Уыдонæн сæ иу цы уæздандзинад равдыста, 
ахæм уæздандзинад равдисын йæ бон уыд сæ фылдæрæн æмæ 
сын сæ фарн, абон сæ бынаты чи ис, уыдон хъуамæ мæрдтæм 
цæуын ма уадзой. 
Цæцæны фысджытæй кæцыдæрæн йæ юбилей уыд, æмæ 
уыцы бæрæгбонмæ Ирыстоны фысджытæ дæр ацыдысты 
цалдæрæй. Семæ сылгоймаг фыссæг дæр. 
Стыр кад скодтой фыссæгæн канд цæцæйнæгтæ нæ, фæлæ, 
Цæгат Кавказы республикæтæй цы бирæ уазджытæ ’рбацыди, уыдон 
дæр. Кадджын æмбырды фæстæ уазджыты сæхимæ ахуыдта 
фыссæджы æфсымæр. Бæркадджын фынгтыл бадтысты 
бирæнымæц уазджытæ, фыссæджы сфæлдыстадæн 
аргъгæнджытæ, хæстæджытæ æмæ хиуæттæ. Уыдоны ’хсæн йæ 
аив уæнгты конд, йæ цæрдæгдзинад, æгъдау æмæ æфсармæй 
158 

бæрæг дардта фыссæджы æфсымæр. 
Ирыстойнагфысджыты сылгоймагминæвармæ ныхасы бар куы 
’рхауд, уæд йæ арфæйы уыд ахæм ныхæстæ дæр: 
- Æрыгонæй дæ хуызæн лæппуйыл куы фембæлдаин, - 
фыссæджы æфсымæрмæ дзырдта, - уæд цыфæнды зынцæуæн 
хæххон фæндæгтыл дæр йæ фæдыл тахтаин. 
Хъайтыхъты Геор дæр уым бадт æмæ йæм йæ ныхас куы 
баппарид: 
- Уый уæд ноджы тагьддæр атахтаид! 
Хорз æмдзæвгæтæ æвзæр бакæсæн ис, фæлæ æвзæр 
æмдзæвгæтæ хорз нæ бакæсдзынæ. 
Ацы æмдзæвгæ дæр мын æрдæгфыстæй баззад: 
Кæд исты æз хорзæй мæ царды ныффыстон, 
Уыди уый дæ ныфсæй, мæ уарзон Ирыстон. 
Ныр мæнæ мæ цардæн йæ кæрон æрхæстæг, 
Чысыл ма дзы баззад, фæвæййы мæ рæстæг... 
Сæумæрайсом Терчы был фæтезгьо кæныны фæстæ нæхимæ 
’рбацæйыздæхтыстæм. Нæ кæртмæ куы ’рбахæццæ стæм, уæд мæ 
Камал афарста: 
- Цал сахаты у? 
Мæ сахатмæ ’ркастæн æмæ йын загьтон: 
- Аст сахаты ссæдз минуты хъуаг. 
Нæхимæ куы ’рбацыдтæн, уæд къулыл ауыгьд сахат амыдта 
аст сахаты æнæ иу минут хъуаг. Мæ цонгыл цы сахат уыд, уымæ 
æркастæн æмæ уый дæр амыдта ахæм рæстæг. Куыд бамбæрстон, 
афтæмæй кæрты, Камал мæ рæстæгæй куы бафарста, уæд, 
фæкомкоммæ дæн сахаты даргъдæр фатæгмæ, ома минуттæ 
æвдисæг фатæгмæ, æмæ мæ уый фæрæдийын кодта. Мæхицæй 
фефсæрмы дæн, Камалæн рæстæграст кæй нæ загьтон, уый тыххæй 
æмæ йæм телефонæй бадзырдтон, хатыр дзы ракурон, зæгьгæ, 
фæлæ сæ телефон нæ куыста. 
Камалæй уыцы хабар нæ ферох æмæ дыккаг бон, Терчы был 
159 

куы фембæлдыстæм, уæд мын афтæ: 
- Знон, куыддæр нæхимæ бацыдтæн, афтæ дын радио куы 
радзурид: «Дзуры Мæскуы! Мæскуыйы рæстæгмæ гæсгæ у аст 
сахаты». Мæхинымæр дисы бацыдтæн, ныртæккæ дæр ма ссæдз 
минуты хъуаг куы уыд, зæгьгæ. 
Хабæрттæ, куыд рауадысты, уый йын радзырдтон. Мæхинымæр 
та хъуыдыты аныгьуылдтæн. «Æвæццæгæн, цард афтæ арæзт у: 
иутæн цы барст æрцæуы, уый иннæтæн нæ батайы. Иутæ комæфтыд 
(махмæ, Бæрæгьуыны, дзырдамонд нæ дзурынц, йæ бæсты 
комæфтыд фæзæгьынц, ома комы кæнæ дзыхы чи бафтыд, ахæм) 
сты, иннæтæ - нæ. Афтæ у цæстытæ æмæ хъусты уавæр дæр. 
Хъустæ хъуыддаг рæстмæ куы нæ бамбарынц, уæд фæзæгьынц: 
«Фыдхъус - хæдзархал!» Уæд цымæ цæстытæ, цы фенынц, уый 
зыгьуыммæ куы равдисынц, уæд уый хæдзархал ма уæд, фæлæ 
хæлардзинадхал дæр нæу? 
Писмотæ бирæ исын, зæгьгæ, мæ бон зæгьын нæу. Стæй 
писмотæ дæр алыхуызæттæ сты. Иутæ зæрдыл фæлæууынц, 
цалынмæ сæ кæсай, уæдмæ, стæй æрбайрох вæййынц. Иннæтæ 
лæгæй æрæгмæдæр ферох вæййынц, фæлæ уæддæр ферох 
вæййынц. Æртыккæгтæ, цалынмæ æгас вæййæм, уæдмæ сæ 
фæдарæм нæ зæрдыл. Уыдон дæр иухуызон нæ вæййынц. Иутæ 
дзы лæгæн масты хос фæвæййынц, иннæтæ - цины... 
Бирæ азты размæ писмо райстон, хъæуы нæ уынджы нæ, 
фæлæ фаллагуынджы чи цард, уыдоны лæппуйæ. Лæппу, зæгьгæ, 
мæнæй дæс азы хистæр уыд. Фыста мæм Кронштадтæй. Денджызон 
училище каст фæци æмæ уым службæ кодта. Æз ын канд йæхи нæ, 
фæлæ йын йæ бинонтæй дæр ме сæфт уыдтон, уымæн æмæ сæм 
мæсты уыдтæн. Хæсты рæстæджы, Ставд Дуртæм куы ацыдыстæм, 
уæд нын нæ мулкыл чи фæхæлоф кодта, уыдонæй уыдысты йæ 
мад æмæ йæ фыд. Бахъавыдысты нын нæ патефонмæ, мæ фыды 
уæрджытыл бадгæйæ «Цолайы зарæг»-мæ кæй фæрцы хъуыстон, 
уыцы патефонмæ. Куы ссыдыстæм, уæд сын æй мæ фыды хо Оля 
байста. Алывыд дæр ма сын акалдта. 
Писмо, кæд ма исты зонын, уæд сæрвыста фысджыты 
Цæдисмæ æмæ мæм æй уыдон фæхæццæ кодтой. Райхæлдтон 
æй æмæ... йæ райдайæнæй йæ кæронмæ дзырдта мæ ныхмæ. 
Хъыгагæн мæм уыцы писмо нæ баззад, æндæр æй, куыддæриддæр 
160 

уыди, афтæмæй æрхастаин. Фæлæ йын уæддæр йæ мидис цыбырæй 
радзурдзынæн. 
Цæвиттон, уый размæ ме ’мдзæвгæты чингуытæй кæцыдæр 
Мæскуыйы рацыд. Уæды Советон Цæдисы центрон рауагьдæдты 
чингуытæ æрвыстой бæстæйы æппæт районтæм дæр. Уыимæ, кæй 
зæгьын æй хъæуы, Кронштадтмæ дæр. Мæ хъæуккаг дæр æй, 
æвæццæгæн, уым балхæдта æмæ дзы иу æмдзæвгæ дæр йæ 
зæрдæмæ нæ фæцыди, фаудта сын сæ алы рæнхъ дæр (хæрзаг 
ме «’рдхæрдтæй» ацы рæнхъытæ чи кæса, уый йæхинымæр 
зæгьдзæн: «Æмæ нæ рæдыди!»), алы æнæуаг ныхасæй æфхæрдта 
сæ ныффыссæджы. Хъыг мын куыннæ уыд ахæм рæнхъытæ кæсын 
æмæ йе ’рвад, йе ’мгар лæппуйæн мæ хъаст ракодтон. Уый мын 
зæрдæтæ æвæрынмæ фæцис, дзæгьæлы, дам, æм мæсты кæныс. 
Куыннæ йæм мæсты кæнон, зæгьгæ, йæ куы бафарстон, уæд мын 
афтæ: 
- Æвæццæгæн, сæрæй кæй фæцудыдта, уый нæма 
фехъуыстай. Службæ дæр куынæуал кæны. Ныр цыппæрæм аз 
сæхицæй рынчындоны арæхдæр вæййы... 
Ахæм ныхæстæ фехъусдзынæн, уый æнхъæл нæ уыдтæн 
æмæ мæхинымæр хъуыдытыл фæдæн. Уый тыххæй ма куы фыстон. 
Йæ денджызон дарæсы-иу уынгты куы ’рцæйцыд, уæд-иу æм адæм 
кæсынтыл фесты. Æз ын уæлдай тынгдæр хæлæг кодтон йæ 
кортикмæ. Бæллыдтæн, къухæй йæм иухаттуæддæр бавналынмæ, 
фæлæ уыцы амонд хауди æрмæст йæ кæстæр æфсымæрмæ, 
æппæлгæ-иу чи кодта, мæнæн ме ’фсымæр афицер у, зæгьгæ, уыцы 
æфсымæрмæ. 
Низ низ у. Худын никæуыл хъæуы. Стæй хъуамæ искæмæн 
æвзæрдзинад дæр дæ зæрдæ ма зæгьа. Кæмæ цы ’нхъæлмæ кæсы, 
уый ничи зоны. 
Ныббарстон мæ хъæуккагæн, цы ’фхæрæн ныхæстæ мæм 
ныффыста, уыдон, уымæн æмæ рынчынæн алцыдæр хатыр у, 
уæлдайдæр ахæм рынчынæн. Пушкины загьдау, «не дай мне Бог 
сойти с ума...» Фæлæ уæддæр, уырыссаг ныхасæй фæпайда 
кæнгæйæ, йæ плохо мæнырдæм цæмæн фæци, ууыл абон дæр дис 
кæнын. 
Уый æз, лæгæн масты хос чи фæвæййы, ахæм писмойы кой 
ракодтон, мæ хъæуккаг кæй ныффыста, дур мæ дурыл кæм нал 
ныууагьта, фæлæ мæ чи никуыуал ферох уыдзæн, ахæм писмойы 
кой. Фæлæ райсын æндæрхуызон писмотæ дæр, сæ ныффыссæджы 
161 

æппындæр куы нæ фæзонын, афтæмæй мæ чингуытæй искæцы йæ 
зæрдæмæ кæмæн фæцæуы æмæ йæм цы ’нкъарæнтæ сæвзæрын 
кæны, уый фыст кæм вæййы. Ахæм писмотæ ферох кæнын дæр 
зын вæййы. Уыцы писмотæй иу æрхæссынмæ хъавын. Фæлæ уал 
уый размæ цалдæр ныхасы. 
Раджы, тынг раджы, мæ тæккæ æрыгонæй ма куы уыдтæн, 
уæд мын иу ростоваг зонгæ чызг уыдис. Денджызы был базонгæ 
стæм æмæ кæрæдзимæ писмотæ фыстам. Чи зоны, ракурынмæ 
мæм æнхъæлмæ каст, фæлæ æз тагъд нæ кæнын, уый куы 
бамбæрста, уæд чындзы ацыд. Чындзы ацыд, фæлæ мæн тыххæй, 
чысыл ма бахъæуа йæ цард ма фехæла. Йæ лæг ын мæ писмотæй 
æнæнхъæлæджы иу ссардта æмæ сын стыр хъаугьатæм расайдта. 
Чызг мæм телефонæй сдзырдта, мæ лæг дæумæ цæуинаг у, не 
’хсæн цы ахастдзинæдтæ уыд, уыдон, дам, хъуамæ сбæрæг кæнон. 
Лæг абон дæр нæма фæзынд, фæлæ, сылгоймаджы, мой куы 
скодтай, уæд ма писмо дæхимæ цæмæн дардтай, зæгъгæ, куы 
бафарстон, уæд мын афтæ: «Ахæм диссаджы зæрдæйыл æмбæлæг 
ныхæстæй фыст уыд, æмæ йæ мæ цæст аскъуынын нæ бауарзта». 
Уыйау æз дæр, цы писмойы кой ракодтон, уый ахæм хъарм 
æмæ зæрдиаг ныхæстæй фыст у, æмæ йæ, иуæй, æнæхъæнæй 
æрхæссынмæ хъавын, иннæмæй, цы ’взагыл фыст у, уыцы ’взагыл: 
«Уважаемый Музафер Созырикоевич! Это письмо 
материализовавшееся в строки «спасибо» и вот почему. 
Есть книги, которые читают для развлечения, есть те, которые 
прочитать диктует необходимость, а есть такие, которые с первой 
строчки увлекают и завораживают, играя необыкновенную мелодию 
на тонких струнах души. «Белая малина» -это такая книга. Взятая в 
руки совершенно случайно, она стала самой любимой, самой нужной, 
самой существенной для меня. Она светится изнутри своей добротой 
и чистотой. События, описанные в книге, вызывают во мне ностальгию 
по ушедшим временам, хотя я никоим образом не могла жить в те 
годы. Наверное это происходит потому, что в послевоенные нелегкие 
годы люди относились внимательнее и сердечнее друг к другу, не 
ставя материальное благополучие превыше всего. А может, это 
ностальгия, отголосоктого, что я в современном мире чувствую себя 
очень часто не вовремя родившейся. Этакая пожилая женщина в 
молодом теле. 
Я читала и ловила себя на мысли, что всегда нахожусь рядом 
с главными героями. Наверное поэтому так проникновенны и 
162 

трогательны события, происходящие с Казбеком, Дунетхан и Бади. 
Невольно хочется быть такой же матерью для своих детей, какой 
была Дзыцца. Эти люди стали словно родные для меня. Я грустила 
и радовалась вместе с ними, шла теми же дорогами, думала те же 
мысли, совершала те же поступки. 
Мне вдвойне приятно осознавать, что «Белая малина» 
автобиографична, а люди, ставшие прототипами героев были и есть, 
живя где-то рядом. Хочется выразить свою глубокую признательность 
и благодарность Вам -автору и прототипу в одном лице за прекрасную 
книгу, подарившую столько прекрасных минут. Когда мне трудно, я 
перелистываю и читаю ее, потому что она помогает смотреть на мир 
добрыми глазами, чтобы не случилось. 
Фулиди Оксана, конец сентября 2006 г.» 
Лæппу æфсæддон училище каст цалдæр азы размæ фæци, 
фæлæ хъуыддаг нæма бакодта. Алы аз дæр отпускы ссæуы. 
Хæстæгæй, хионæй йыл æрæмбырд вæййынц, бинонтæ ’рхæсс, 
зæгьгæ, дзурынæй се ’взæгтæ слыстæг вæййынц, фæлæ та, куыд 
иунæгæй ссæуы, афтæ иунæгæй ацæуы. 
Фæстаг хатт ма куы ссыди, уæд дæр та йыл бацин кодтой чи 
йын йæ къух æлхъывта, чи йын арфæ кодта, чи - хъæбыс. Сыхæгты 
лæджы цурмæ куы бацыд, уæд ын уый арфæтæ кæныны бæсты 
загьта: 
- Цалынмæ дæхæдæг искæмæн ахъæбыс кæнай, уæдмæ дын 
æз нал ахъæбыс кæндзынæн, стæй дын дæ къух дæр нал 
райсдзынæн!.. 
Чехойты Сæрæбийæн фæлмæн зæрдæ уыдис. Иу ныхас дæр- 
иу кæмæ скодта, уый-иу йе ’ннæ ныхæстæм хъусын дæр бафæндыд. 
Базонгæ-иу сты, сæ зонгæдзинад та-иу хæлардзинадмæ рахызт. 
Сæрæби иунæг арæх нæ уыд. Кæм-иу фæзынд, уым-иу уайтагьд 
йæ алыфарс адæм амбырд сты æмæ-иу сын хъæлдзæг ныхас 
бацайдагь. Уæлдай фылдæр æй уарзтой æрыгæттæ, уымæн æмæ 
сæ йæхæдæг дæр бирæ уарзта. Фæсивæдæй йæ тыхтæ 
литературæйы чи фæлвæрдта, уыдон та йыл, дидинæгыл 
мидыбындзытæ куыд æмбырд кæной, афтæ æмбырд кодтой. Æххуыс 
сын кодта, цы йæ бон уыд, уымæй. Чи йæ зыдта, уыдонæй цæстуарзон 
163 

ныхас кæмæн нæ загъта, хистæрау кæуыл нæ баузæлыд, ахæм нæ 
уыд. Райдайгæ поэттæн йæ зонындзинæдтæ, йæ фæлтæрддзинад 
никуы бахæлæг кодта. 
Иу хатт æм уæзæгуаты бацыд райдайгæ литератор. Æрбахаста 
йæм йе ’мдзæвгæты тетрад. Сæрæби сæ бакасти. Скодта йын 
фиппаинæгтæ. Йæ цæстмæ йын бадардта, йæ фыстыты инверситæ 
арæх кæй æмбæлы, уый. Лæппу, инверси цы у, уый нæ зыдта, æмæ 
йын Сæрæби загьта: 
-Хъуыдыйады дзырдтæ кæрæдзийы фæдыл раст æвæрд куы 
нæ вæййынц, уæд уый хуыйны инверси. 
Лæппуйы цæстæнгасыл бæрæгуыд, кæй та йæ нæ бамбæрста, 
уый. 
Уæд æй Сæрæби фæрсы: 
- Исчи дын гуыл куы дæтта, уæд дын куыд зæгьдзæн? 
Лæппу ныхъхъус. Сæрæби йын аххуыс кодта: 
- Ай дын гуыл! Раст нæ зæгьын? 
О, зæгьгæ, лæппу йæ сæр бынмæ-уæлæмæ батылдта. 
- Уæдæ йæ ды та «Дын ай гуыл!» фыссыс... 
Евтушенко Евгений курдиатджын поэту, йæ фыстытæй бирæтæ 
зæрдæмæ цæуынц, фæлæ йæ митæ мæ зæрдæмæ никуы цыдысты. 
æрыгонæй дæр бирæ къленц митæ фæкодта, зæрондæй дæр сыл 
йæ къух нæ исы. Уымæн фæзæгьынц йе ’мбæстæгтæ. «Каков в 
колыбельку, таков и в земельку», ома адæймаг цæимæ райгуыры, 
мæрдтæм дæр уыимæ ацæуы. 
Æхсæз азы размæ йыл дæс æмæ ’рттиссæдз азы куы сæххæст, 
уæд иу газетæн интервью радта æмæ йæ, нырыккон поэзи цы уавæры 
ис, уымæй куы фарстой, уæд йæ ранымады уыдысты дыууæ 
сылгоймаджы: Кудимова Маринæ æмæ Кабыш Иннæ. Фыццаджы 
тыххæй загьта’ «Мæ зæрдæмæ цæуы Кудимова Маринæ, стæй йæ 
поэмæ «Арысь-поле». Дыккагæй та: «Фæстаг рæстæджы мæхицæн 
кæй байгом кодтон æмæ мын æхсызгондзинад чи ’рхаста, уый у 
Кабыш Иннæ. Уый ныффыста æмбисонды æмдзæвгæ. Уым ис 
диссаджы рæнхъытæ: «Кто варит варенье в России, тот знает, что 
выхода нет...» Телеуынынад Кабыш Иннæйы литературон изæр куы 
саразид, уæд дыккаг райсом райхъал уаид Уæрæсейы зындгонд 
поэтæй». 
Нæ зонын, Евгенийы ныхæстæ цас раст сты, уый, стæй нæ 
164 

зонын, Иннæйæ цы рæнхъытæ æрхаста, уыдоны уадиссагæй цы 
ссардта, уый дæр, фæлæ æз иуцасдæр зонын, Кабыш уырыссаг 
æвзагмæ куыд тæлмац кæны, уый, уымæн æмæ мын ме 
’мдзæвгæтæй дзæвгар раивта. 
Мæ къухфыст уыди рауагьдад «Современник»-ы. Цæмæй 
афоныл рацыдаид, уый тыххæй æмдзæвгæтæ афоныл ратæлмац 
кæнын хъуыд, фæлæ сæйраг тæлмацгæнæг Кудимова Маринæ не 
’ййæфта æмæ дзы иу мыхуырон сыф Иннæйæн ратæлмац кæнын 
кодтой, фæлæ дзы мæ цыппаррæнхъонты чиныг «Колчан»-мæ иу 
дæр нæ бахауд. Цæуыннæ, уымæн абон дæр ницы зонын. Æнæхъæн 
мыхуырон сыфæй фылдæр иу ссæдз азмæ ’ввахс Иннæйы 
къухфыстæй мæхимæ лæууы. Кæд ма исты зонын, уæд мæм сæ 
Маринæ сæрвыста, уымæн æмæ Иннæйæн йæхи уынгæ дæр никуы 
фæкодтон, суанг ма йын йæ хъæлæс телефонæй дæр никуы 
фехъуыстон. Искуы ма ме ’мдзæвгæтæ уырыссагау рацæудзысты, 
уый æнхъæл нæ дæн, фæлæ, цынæ вæййы, уæд дзы кæцыдæртæ 
мæ чиныгмæ бахæссин. 
Æмæ ма Евтушенкойы интервьюйы тыххæй цалдæр ныхасы. 
Телеуынынадæн ахæм стыр аргь кæй кæны, уый дæр мæм диссаг 
фæкаст. Телеуынынад зындгонд фысджытæ аразæг кæдæй нырмæ 
сси? Æви телеуынынады размæ зындгонд фысджытæ уæвгæ дæр 
нæ уыди? Мæнмæ гæсгæ, ацы ныхæстæ дæр йæ къленц митæн 
æвдисæн сты. Йæ ацы миниуæг ын Тарковский Андрей раст 
бафиппайдта. Зындгонд режиссерæн йæ мæлæты фæстæ цы чиныг 
рауагьтой, «Мартиролог», зæгьгæ, уым фыссы: «Случайно прочел 
в «Новом мире» «Казанский университет» Евтушенко. Какая бездарь! 
Оторопь берет. Мещанский авангард. В свое время Северянин был в 
тысячу раз талантливее. А что от него осталось? «Ананасы в 
шампанском»? И презрительные улыбки. Жалкий какой-то Женя. 
Кокетка». 
Ацы хабæрттæ мын Токты Райæ радзырдта. Къорд азы размæ, 
кæддæр Хæлардзинады хæдзар кæм уыд, уым дуаргæсæй куыста. 
Иу фæлладуадзæн бон мæ куыстмæ ’рбацыдтæн (нæ кусæндон уæд 
дæр уыцы бæстыхайы уыд), Райæимæ ныхæстыл фестæм æмæ 
мын радзырдта, йæ хистæртæй кæй фехъуыста, уыцы хабæрттæй 
цалдæр. Иу дзы уыди ахæм. 
Токтæ цардысты Хъылиаты, Тибæй чысыл фалдæр. Сæ 
165 

чындзытæй иуæн райгуырд дыууæ фаззон лæппуйы. Сæ сыхæгтæн 
- Боцитæн та сæ ноггуырд амард æмæ, цæмæй сылгоймаджы риутæ 
ма фехæлой, уый тыххæй Токтæй ракуырдтой, уæ сывæллæттæй 
уал нын иу нæ чындзмæ раттут, зæгьгæ. Радтой сæм æй. 
Иу заман ахæм фыдаз скодта, æмæ Токтыл рын сыстад æмæ 
иууылдæр фæцагьд сты. Баззади ма дзы æрмæстдæр, Боцитæм 
цы лæппу радтой, уый. Токты фесæфты хабар Боцитæм куы 
байхъуыст, уæд дзы кæмæдæр сæвзæрд æвирхъау хъуыды: «Ацы 
лæппуйы дæр исты фæкæнæм æмæ сæ зæххытæ нæхи 
бауыдзысты. Уый мыггаджы хистæр куы фехъуыста, уæд фидарæй 
загьта: «Кæйдæр мыггаг сыскъуынын махмæ нæ кæсы. Мах нæхимæ 
ахæм тæригьæд нæ райсдзыстæм». 
Лæппуйы схъомыл кодтой, ус ын ракуырдтой, фæлæ чындз, 
Хуыцауы æлгьыст кæй фæхонынц, ахæм разынд. Лæппу йæ хъаст 
йæ каисты хистæрмæ бахаста, Зондджын хистæр ын зæрдæ 
бавæрдта, мах æй нæхæдæг рахондзыстæм, зæгьгæ. Æмæ йæ 
æцæгдæр рахуыдтой. 
Лæппу дыккагусæн æрхаста Саухалты идæдзы æмæ йын уый 
бирæ цот ныккодта. Æмæ мыггаг быныскъуыд нæ фæци. 
Артемæн йæ хистæр æфсымæрæн йæ мады чи ралгьыста, 
уый гарнайы æппæрста. Уыцы рæстæг мад йæхæдæг сæ рæзты 
æрцæйцыд æмæ, хъуыддаг куы бамбæрста, уæд сæ иргьæвынмæ 
фæци, фæлæ лæппуйы уромæгуромын нал фæрæзта. Куы никæмæ 
хъуыста, уæд ын мад афтæ: 
- Суадз æй, дæу цы хъуыддаг и, мæн ралгьыста!.. 
Мæ сыхаг мæ йе ’фсымæры чындзæхсæвмæ ахуыдта. Фынгыл 
дæр мæ йæ фарсмæ сбадын кодта. Йæ бакомкоммæ цы ацæргæ 
лæг бадт, уымимæ куы базонгæ, уæд мæ сыхагæн афтæ зæгьы, 
æз, дам, дын дæ бинойнаджы хорз зонын (фæстæдæр ын куыд 
радзырдта, афтæмæй кæддæр сæ фатертæ фæрсæй-фæрстæм 
уыдысты). Мæ сыхаг ын афтæ куы фæкæнид: 
- Хорз æй æз мæхæдæг куы нæ зонын, уæд æй ды афтæ хорз 
кæм базыдтай?! 
166 

Кæддæры æлгьыстытæн сæ тæккæ карздæртæй дыууæ уыд 
ахæм: «Хъыримаг дæ Хуыцау фæкæнæд!», «Гандзайы амæттаг 
фæу!» 
Куыд дзурынц, афтæмæй Хъырымы дæр æмæ Гандзайы дæр 
адæмы уæй кодтой. 
Тæригъæд авд фæлтæры хæссы, зæгъгæ, фæзæгъынц, 
фæлæ, тæригьæдджынæн йæ азар йæхи куы басудзы, ахæм 
хабæрттæ дæр вæййы... 
Мамсыраты Мураты фыд Мухтары куы скулак кодтой æмæ йæ 
æд бинонтæ Сыбырмæ куы ахастой, уæд сын сæ сыхаг Догьайы- 
фырт батæригъæд кæныны бæсты сæ хъуг ласынмæ фæци, 
уæддæр, дам, дзы сымахæн ницуал пайда ис. 
Мæгуыр адæмы тæригьæды кæй бацыд, уый йын Хуыцау нæ 
ныббарста æмæ æгады мардæй амард. Хъæу нæ, фæлæ суанг йæ 
сыхæгтимæ дæр нæ цард æмæ йæ чи баныгæдтаид, уый нæ уыд. 
Йæ фырт Мураты хистæр æфсымæрмæ хатæг æрбацыд, нæ фыд 
цы уыди, уый нæхæдæг дæр зонæм, фæлæ йæ нæхæдæг куыд 
баныгæнæм, адæммæ фæдзур æмæ нæм кæд дæу æфсæрмæй 
уæддæр æрцæуиккой, зæгьгæ. 
Мураты æфсымæр, йæхи ’фсармыл хъуыдыгæнгæйæ, зианы 
бафснайынæн цы хъуыд, уый бакодта. 
Æнахуыр фын федтон. Цыма дын адæм марды уæлхъус 
бадтысты. Уыдонимæ нæ сыхæгты ус Маня дæр. Иу заман дын уыцы 
зæрдæрыстæй афтæ куы бакæнид: «Кæс, æмæ та нæ мыггагæй 
исчи амард, кæс, æмæ та фысджытæй исчи амард». 
Сæ мыггагæн нæ зонын, фæлæ уыцы рæстæг фысджытæй 
фæд-фæдыл амард цалдæр: Æхсар, Асæх, Зинæ, Анатолий. 
Кæддæр цы чызджы уарзтон, уыимæ нæ ахастдзинæдты 
тыххæй цы радзырд ныффыстон, уый радиойæ куы лæвæрдтой, уæд 
ын Замирæт йæ мадмæ бадзырдта. Уый йын афтæ: 
-Æдыхст дæ Хуыцау уадзæд, дæ разæй мын æй иуцалдæрæй 
фехъусын кодтой... 
167 

Æз та мæ уарзондзинадæн схъæр кæнынæй нымд кодтон... 
Æцæг ныхасыл дæр гæды ныхасы хуызæн смæсты уæвæн ис. 
Кæд афтæ фæзæгьынц, æргом ныхасы къæм нæй, зæгъгæ, 
уæддæр, фæлывд æмæ хинæйдзаг лæгæн, цы у, уый комкоммæ 
куы зæгъай, уæд дзы уыйбæрц къæмтæ ссардзæн, æмæ дæ 
сæрыхъуынтæй фæфылдæр уыдзысты æмæ дæ масты хай 
бакæндзæн, афтæмæй та йын, цыдæриддæр загьтай, уым мæнгæй 
ницы уыд. 
Уæдæ гæды ныхасы тыххæй смæсты уæвæн кæй ис, уый та 
æнæдзургæйæ дæр æмбæрстгонд у. 
Ахæм замантæ æрæййæфтон, æмæ, кино, цасхъуамæ цыдаид, 
уымæй йыл дыууæ хаттæй дæр фылдæр рæстæг хардз кæнын куы 
хъуыд. 
Кино-иу æрластой нæ сыхæгтæм - Николаевскы станицæмæ. 
Мах хъæу Æрыдоны районмæ хауд, уыдон та - Дыгуры районмæ 
æмæ, цæмæй иу æхсæв дыууæ хъæуы дæр иу фильм федтаиккой, 
уый тыххæй-иу раздæр баныхас кодтой æмæ-иу Николаевскы кино 
æвдисын райдыдтой раздæр. Иу хай-иу куы равдыстой, уæд-иу æй 
бæрæгьуыйнæгтæ нæхимæ - скъæфгæ. Афтæмæй-иу кино, цас 
хъуамæ цыдаид, уымæй дыууæйы бæрцæй фылдæр ахаста. Уый 
хыгьд-иу дыууæ хъæуы цæрджытæн дæр æрхъуыдыйы фæрцы кино 
фенын бантыст. 
«Быдзыджы мойы мой». Ацы ныхæстæ цыма Æрыдоны мæ 
фыды хойæ фехъуыстон, афтæ мæм кæсы. 
Кæрæдзийæн дард хæстæг чи æййæфта, ахæмæй, дам-иу 
загьтой афтæ. 
Сталиныл цы нæ гæдыйы мард æрцауындздзысты, ахæм нæй. 
Чидæр цæйау загьта: йæ комдзаг, дам, йæ хъуыры кæмæн нал 
фæцæуы, уый дæр æй мæн аххос фæкæны. Уыйау Сталиныл 
алцыдæр фидауы. Стæй канд Сталиныл нæ. Марксыл дæр, Лениныл 
дæр. Сæ ныхмæ цыфæнды куы зæгъай, уæддæр дæ ничи 
168 

бафхæрдзæн. Æфхæргæ нæ, фæлæ ма дын де уæхск дæр 
æрхойдзысты, мæнæ цы ныфсы хицау разындтæ, ахæм æртæ 
тыхджын... марды ныхмæ чи радзырдта... 
Нæ демократтæ, Сталин кæй бафхæрдта, уыдоны тæккæ 
æфхæрддæртæй иуыл нымайынц Мандельштам Осипы, афтæмæй, 
дам, Сталинæй кæм æппæлы, ахæм æмдзæвгæтæ дæс æмæ 
дыууиссæдзæй фылдæр ныффыста. Фæлæ сæм Сталин ницы хъус 
дардта. Фæстагмæ та йыл одæ ныффыста. Уый Иосиф Виссарионы 
фырты мастыл цæхх ныккæнæгау фæци, æмæ йæ бæстæйы сæйраг 
горæтæй Владивостокмæ арвыста. 
Æз Сталины фарс нæ дзурын, стæй, мæнмæ гæсгæ, йæ фарс 
дзурын дæр нæ хъæуы, йæ ныхмæ дзурын дæр. Рæстдзинад дзур 
æмæ æцæгдзинад рабæрæг уыдзæн. 
Æцæгдзинад дзырдта Хренников Тихон. Уый бирæ азты дæргьы 
уыди Советон Цæдисы композиторты Цæдисы сæрдар æмæ, 
йæхæдæг куыд фыста, афтæмæй композитортæй иуы дæр не 
’рцахстой, уымæн æмæ, композитортыл цы хъæстытæ цыд, уыдонæй 
иуæн дæр фæндаг нæ радта. 
Шолохов, ахсынмæ йæ куы хъавыдысты, уæд æм цы лæджы 
рарвыстой - Погорелов Иван Семены фырты -уый Хуыцауы сконд 
адæймаг разынд æмæ фыссæгæн, цы кæнынмæ йын хъавынц, уый 
радзырдта. Хъуамæ йæ æрцахстаиккой, Миллеровомæ йæ 
фæцæйластаиккой æмæ йæ, цыма лидзгæ фæцæйкодта, уый æфсон 
агæрах кодтаиккой. Шолохов йе ’мсиахсимæ уыцы ’хсæв Мæскуымæ 
фæцагайдта. Сбадтысты товарласæн вагоны æмæ Сталинмæ 
балæууыдысты. Сталин Шолоховмæ байхъуыста æмæ канд 
йæхæдæгнæ фервæзт, фæлæ ма, æнаххосæй ахæстæтты чи бадт, 
уыдоны дæр рауадзын кодта æмæ сын Политбюройы уынаффæмæ 
гæсгæ санаторитæм путевкæтæ радтой. 
Ахæм «тугмондаг» митæ кодта Сталин, æцæгдзинад-иу кæй 
тыххæй базыдта, уыдонæн. 
Куыд дзурынц, афтæмæй Шолохов æрмæст Вешенскийы 
районы мæлæтæй фервæзын кодта 1300 адæймаджы. Мæнæн та 
мæ зæрдæмæ æппæты хæстæгдæр у Погорелов Иван Семены 
фырт, Шолоховæн йæхи чи фервæзын кодта æмæ йæхи удæн 
æппæты тæссагдæр кæмæй уыд, ахæм хъуыддаг бакæнынмæ йæ 
ныфс чи бахаста. 
169 

Æрмæст ном дæр бирæ цæуылдæрты дзуры... 
Мæ ном мын кæцæй æрбахастæуыд, стæй мын æй чи ’рбахаста, 
уый тыххæй фыстон. Уæдæ, цы амоны, уый дæр нæ басусæг кодтон, 
фæлæ ма сæ, чи сæ нæ каст, уыдонæн цыбырæй зæгъон. Мæ фыд 
кусынмæ Бухармæ ацыд æмæ цы дыууæ узбекаг лæппуимæ бахæлар, 
уыдонæй мыл иуы ном сæвæрдта. Тюркагау амоны «уæлахиздзау». 
Ном бирæ цæуылдæрты дзуры. Фыццаджыдæр та, цы адæмы 
æхсæн райгуырд, уыдонæй йæ исчи куы фехъусы, уæлдайдæр та йæ 
хæссæгæндæр адæмы минæвар куы вæййы, уæд ын æхсызгондзинад 
æрхæссы. Уый æз мæхиуыл къорд хатты бавзæрстон. 
Дыууæ æви æртæ азы размæ, нæ кусæндон цы бæстыхайы ис, 
уый капиталон цалцæг кодтой туркæгтæ. Мæ ном цы хуыйны, уый 
кæмæйдæр фехъуыстой æмæ-иу мыл дзы чи амбæлд, уый мын-иу мæ 
ном сдзургæйæ æнæмæнг салам радта. 
Цыппæрæм уæладзыг цалцæг кæнынмæ куы бавнæлдтой - нæ 
кусæндоны агьуыстытæ уым сгы -уæд рауагвдады кусджытæй кæйдæр, 
йæ уатæй куы райдыдтаиккой, уый фæндыд, фæлæ йын туркæгтæ не 
сразы сты, раздæр, дам, уал Музаферы уат цалцæг кæнæм. Æмæ, 
æцæгæйдæр, цалцæг кæнын мæ кусæн уатæй райдыдтой. 
Мæнмæ гæсгæ, ном æрмæст фæстæмæ фæкæсынæн у, 
зæгьгæ, чи дзуры, уый бынтон раст нæ вæййы. 
Нæ сыхаджы вазыгджын операци фæрæстмæ. Куыд 
фæзæгьынц: мæрдтæй раздæхт. Нæртон куывд ын скодтой. Æрцыди 
сæм бирæ адæм. Фынгыл æрбадыны размæ цалдæрæй лæууæм 
æмæ чидæр афтæ зæгьы, исты æгьдау нæ бакæнын хъæуы, 
зæгьгæ. «Ницы æгьдау дзы хъæуы, -загьта иннæ. - Светæйы лæг 
æй ской кæнын дæр нæ бауагьта». Æртыккаг фыццаджы фарс 
рахæцыд: «Светæйы лæгмæ цы хъусут, махæй алчидæр йæхи 
тыххæй дзуапп дæтты. Æгьдау æгьдау у æмæ йæ кæнын хъæуы». 
Уыцы ныхæстæ айхъусгæйæ йыл нæ сыхæгты чъындыдæр 
уайдзæфтæй ралæууыд: «Гъер адæмы дæу хуызæттæ халынц!». 
Мæ мады мадырвадæлты лæппу фыццаг къласмæ куы бацыд, 
уæд сæм иуцалдæр мæйы фæстæ уазæгуаты бацыдтæн æмæ йæ 
фæрсын. 
170 

- Куыд у, скъола дæ зæрдæмæ цæуы? 
Лæппу ныфсæрмытæ, йæ сæр æруагьта æмæ æнæдзургæйæ 
лæууы. 
- Цæуы, фæлæ йæ ныууадзынмæ хъавы, - йæ бæсты дзуапп 
радта йæ фыды мад. 
- Цæмæн? - лæппуйы уæхск бауигьгæйæ йæ бафарстон дыккаг 
хатт. 
- «Е», дам, зын фыссæн у, - йæ бæсты та дзуапп радта зæронд ус. 
Мæ зæронд фыстыты æхсæн ахæм хъуыдыйадыл мæ цæст 
æрхæцыд: «Сылгоймæгтæн мæ сæ фыдынддæр амарæд!» 
Мæ фыссæн чиныгмæ йæ цæмæн бахастон, уый нал хъуыды 
кæнын, фæлæ дзы цыма цыдæр хъуыды æмбæхсы, афтæ мæм 
кæсы... 
Цæмæй дæ æххæст лæг схоной, уый тыххæй, дам, бæлас 
ныссадзын, фырт схъомыл кæнын æмæ хæдзар саразын хъæуы. 
Бæлас ныссадзын кæмæдæрты æнцон кæсы, фæлæ йæм 
зилгæ куы нæ кæнай, уæд ын йæ пайдатæй бирæ нæ фендзынæ. 
Цæмæй дын бындар фæзына, уымæн дæр зонды къуыбар уæвын 
нæ хъæуы: «Но, чтоб иметь детей, кому ума не доставало?!». 
Сæйрагдæр у йе схъомыл кæнын. Уæдæ хæдзар саразын дæр 
хъуыддæгтæн се ’нцондæртæй нæу. Уый æз мæхи рагъыл 
бавзæрстон, цæхæрадоны дыууæ къуымы куы арæзтон, уæд. 
Æвæццæгæн, кæцы куыстуаты къæсæрæй нæ бакастæн, ахæм 
нал баззад. Фæзынди мын дзы ног зонгæтæ. Сæ фылдæр мæ 
хæлæрттæ систы, уымæн æмæ мæм хорз цæстæй ракастысты. 
Цæстуарзонæй мын амыдтой, цы нæ зыдтон, уыдæттæ. Зонгæ та, 
зæгъæн ис, æмæ ницы кодтон. 
Иу заман мæ мæ хъуыддæгтæ бахуыдтой æфсæн-бетон 
къæйты заводмæ. Базонгæ дзы дæн, уæзисæн кранæн къæйтæ 
исынмæ чи ’ххуыс кодта, уыцы лæгимæ. Уæздан адæймаг мæм 
фæкаст æмæ ныхæстæгæнгæ йæ царды хабæрттæм рахызтыстæм. 
Куыд радзырдта, афтæмæй куыста ахуыргæнæгæй. Бинонтæ йын, 
фырт, фæлæ æрцыди æвирхъау хабар... 
Иу бон цæмæдæр гæсгæ йæ куыстæй раздæр æрбацыд æмæ 
усы æнахуыр уавæры æрбаййæфта... нæлгоймагимæ. Цуанон топп 
171 

æм уыди, радавта йæ æмæ дзы усы агæрах кодта. Стæрхон ын 
кодтой, цалдæр азы ахæстоны фæбадт. Ныр æй сæрибарæй 
цæрынмæ рауагьтой æмæ ам æнæбары куыст кæны... 
Йæ царды хабæрттæ мæ уæззау хъуыдытыл бафтыдтой. 
Адæймаджы амарынæй уæззаудæр фыдраконддзинад, 
æвæццæгæн, зæххыл нæй. Фæлæ адæм алыхуызæттæ сты. Иуты, 
цыфæнды стыр маст куы бацæуы, уæддæр сæхиуыл хæцын 
бафæразынц æмæ æвæсмон фæвæйынц, иннæтæ сæ масты 
фæдыл ацæуынц æмæ сæхи фæсмонæй фæхæрынц. Фæлæ, йæ 
масты фæдыл чи ацæуы, уыдонæй, фæсмон чи нæ фæкæны, 
ахæмтæ дæр разыны. 
Мæ ногзонгæйæн, йæ уавæры тыххæй цы хъуыды кæнын, уый 
нæ басусæг кодтон. Загьтон ын: «Чи зоны, дæхиуыл дæ фæхæцын 
хъуыд. Зæххыл чи нæма ’рцыд, ахæм хъуыддаг нæ уыд æмæ йын 
æнæтугкалдæй ахицæнгæнæн уыд. Уæд дæхæдæг дæр къаддæр 
хъизæмæрттæ бавзæрстаис, мад та цыфæндыйæ дæр мад у æмæ 
дæ лæппу дæр æнæныййарæгæй нæ баззадаид». 
Куыд бамбæрстон, афтæмæй мæ ныхæстæ йæ зæрдæмæ нæ 
фæцыдысты. Кæд дзургæ ницы кодта, уæддæр йæ цæсгомыл бæрæг 
уыд, ахæм зондамындтытæ ма йын раздæр дæр кæй чындæуыд. 
Мæн уæддæр нæ уырныдта, мæ ныхæстæй йæм иу дæр нæ 
бахъардта, уый æмæ йæ бафарстон: 
- Уыцы фыдбылызы куы бахаудтæ, ууыл азтæ рацыд, æмæ- 
ма æргом зæгь: фæсмон дæм никуы ’рцыд. 
Лæгæн цыма йæ риссагдæр хъæдгом хъамайы фындзæй 
ныррæхуыстон, уыйау йæ бынаты фесхъиугæйæ загьта: 
- Ахæм уавæры ма йæ дыккаг хатт куы баййафин, уæддæр ыл 
нæбацауæрдин! 
Не ’рвадæлтæм æнæнхъæлæджы уазæгуаты бахаудтæн æмæ, 
сæ къæбиц цы амыдта, уымæй ницæуыл бацауæрстой. Зианы 
«рухсаг» зæгьынмæ нæ фæлæууыдыстæм æмæ, кæй зæгъын æй 
хъæуы, æххормаг дæр уыдыстæм æмæ уайтагъд фынгмæ 
февнæлдтам. Æппындæр ницы хъуаг уыдыстæм, фæлæ ма нын 
æфсин, фынгыл еууы кас куы ’рæвæрай, уæд йæ къæхтæ нæ 
фæтасдзысты, зæгьгæ, плов дæр æрæвæрдта. Æз нæхимæ дæр 
уыцы пловæй зæрдæцъæх уыдтæн, уымæн æмæ зыдтон, æцæг 
плов цы у, уый. 
Нæузæххыты куы уыдтæн, уæд, цы хъæуы æрæнцадыстæм, 
172 

уым бынæттон цæрджытæй иу хъæрæсейагуыд æмæ, мах Кавказæй 
стæм, уый куы базыдта, уæд нæ сæхимæ ахуыдта. Уыдонмæ цы 
пловæй сахуыстам, уый, нæхимæ кæй скæнынц, уыимæ фæбарын, 
фæлæ сæм иумæйагæй пырындз йеддæмæ никуы ницы раиртæстон. 
Ныр мæ, уазæгуаты уæвгæйæ, мæ чындз куы баййардта, фен- 
ма дзы, дæ зæрдæмæ фæцæудзæн, зæгьгæ, уæд дзы æфсæрмæй 
сахуыстон, фæлæ йын йæ ад куы банкъардтон, уæд мæ хъуыды 
зæгьынæй нал бафсæрмы кодтон: 
- Плов нæхимæ дæр кæнынц æмæ дæ файнустæн афтæ 
фæзæгьын, ахæм плов Астæуккаг Азийы цыфæнды фæсвæд хъæуы 
куы скæнис, уæддæр дыл сæ хъаст районы кæнæ облæсты центрмæ 
бахæссиккой æмæ дын, сæ национ хæринаг цæсты кæй æфтауыс, 
уый тыххæй авд азæй къаддæр не стæрхон кæниккой!.. 
Чындз, дарддæр цы зæгьдзынæн, уый цæмæй зыдта, фæлæ 
тынг æнхъæлмæ кæй каст, уый бамбæрстон æмæ мæ ныхас 
кæронмæ ахæццæ кодтон: 
- Дæу та ахæстонæй уадзгæ дæр нал ракæниккой!.. 
Цæрæнбонты фæбадыны тæрхон дын рахæссиккой. 
Æнхъæлдтон, фæхæрам мæм уыдзæн, зæгъгæ, фæлæ 
фæрæдыдтæн. Мæ ныхæстæ йæм афтæ хорз фæкастысты æмæ 
сыл абоны онг йæ худынæй нæма банцад. Куы йыл амбæлын, уæд 
сæ кой æнæракæнгæ нæ фæвæййы. 
Авд азы стæрхон кæнын кæмæн домдтой, уыцы ахст 
прокурормæ æрхатыд: 
-Æз рынчын лæг дæн дæн æмæ уыйбæрц нал фæцæрдзынæн. 
Фæлтау мын фондз азы раттут æмæ уæ ныхæстæ ма фæмæнг уой, 
кæннод дыууæ азы къаддæр куы фæбадон, уæд уын уæ ныхæстыл 
ничиуал æууæнддзæн. Æмæ мæ сымах мæт и... 
- Æмæ фондз азæй фылдæр куы фæцæрай, уæд та? - 
бафарста йæ тæрхонгæнæг. 
- Фыдраконддзинад ахæстоны ракæнæн дæр ис æмæ дыууæ 
азы аккаг чи уа, ахæм æфхæрд ссарын мæ бон бауыдзæн, - дзуапп 
ссарыныл нæ батыхст ахст. 
Рагон ромæгтæм ахæм ныхас уыд: «Згьорæджы ма уром, 
æнцад лæууæджы ма схой». 
173 

Арф хъуыды дзы ис, уый æмбарын, фæлæ афтæ арф æмбæхст 
у, æмæ цы амоны, уый рахатын мæ бон нæу. 
Рæстæг æнæивгæ у, ивгæ адæймаг кæны, зæгъгæ, дæр 
фæзæгьынц, фæлæ, æвæццæгæн, рæстæг дæр ивы. Хъæбатыр 
рæстæгхъæбатыртæ ныййары, тæппуд рæстæгта сæ ныгæнынмæ 
фæвæййы. Стаханов, Гастелло, Чкалов, Матросов, Космодемьянская, 
Гаганова, Гагарин, челюскинонтæ, æрыгонгвардионтæ... Цал æмæ 
цал уыдысты, номæй номмæ кæй зыдтам, уыдон! Мингай хæттыты 
фылдæр уыдысты, номæй номмæ кæй нæ зыдтам, фæлæ сæ 
æрвылбоны хъазуатон фæллойæ Райгуырæн бæстæйы кад æмæ 
намысы тырыса бæрзондæй-бæрзонддæр чи иста æмæ йæ 
сæрыстырæй амондджындæр дугмæ хæссыныл йæ тыхтæ æмæ 
хъарутæ æнæвгьауæй чи лæвæрдта, уыдон. 
Ныр цы рæстæг ралæууыд, уый хъæбатыртæ арынхъом нæу. 
Уый тынгдæр архайы, йæ размæ чи райгуырд, уыцы хъæбатырты 
ныгæныныл. Ныгæнын йæ бон кæй нæу, уыдоны та архайы цæсты 
бафтауыныл, сдзырддаг кæныныл, цы нæ уыдысты, ахæмæй 
равдисыныл. 
Былысчъилтæ кæнынц Джордано Брунойыл. Фидар 
зондылхæст ахуыргонды куы арыд ахуыргонд рахонынц, куы йæ 
æндæр дæлджинæггæнæг ахорæнæй сахорынц. Сæ дзырдбыдтæ 
æмæ сканвордты дæр архайынц хъæбатырты кад æрныллæг 
кæныныл. Спартак цы хъæбатырдзинæдтæ равдыста, уымæй 
бафæрсыны бæсты домынц, чи йæ басаста, уый ном зæгьын. Иннæ 
ахæм Марат æмæ Гамлеты марджытæ! Уыдоны нæмттæ æрымысын 
дæр сын æхсызгондзинад хæссы! 
Цæйбæрц ницытæ ’мæ мацытæ фæмысыдысты Чапаевыл?' 
Уый, Советон хицаудзинад куы нæма ралæууыд, уый размæ дæр, 
æмбал кæмæн нæй, ахæм хъæбатыр куы уыди, - цалдæр хатты 
йын Георгийы дзуар хуымæтæджы нæ радтой, - уæд дзы 
хъазæнхъул цы сарæзтой?! Фæнды сæ, цæмæй йæ мачи фæзма, 
йæ намысджын фæндæгтыл цæуджытæ ма фæзына. Æмæ уый сæ 
къухы æфтгæ дæр кæны. Уымæн нæй хъæбатыртæ нæ дуджы. 
Уæвгæ уый бынтон раст нæу. Ис хъæбатыртæ! Æрмæст галиуæрдæм 
хъæбатыртæ. Дерибаскæтæ æмæ Чубайстæ, Ельцинтæ æмæ 
Горбачевтæ, Абрамовичтæ æмæ Гайдартæ. Дарддæр сæ нал 
нымайын. Уыдон бирæ сты. Бирæ фæлтæрты исбон 
174 

хæлæттаггæнджытæ æмæ папылойгæнджытæ, мæгуыр адæмы 
тугвæллойæ схъæздыгуæвджытæ, кусæг лæгмæ былысчъилæй 
кæсджытæ. 
Уæлдæр Джордано Брунойы кой скодтон. Уый канд стыр 
ахуыргонд нæ уыд, фæлæ ма уыд, йæ хъæбатырдзинадæн æмбал 
кæмæн нæ уыд, ахæм адæймаг дæр. Раиртæста, хур æмæ 
стъалытæ сæ сæмæнты алыфарс кæй зилынц, уый, фæлæ йын йæ 
ахуырад дины кусджытæ банымадтой стыр фыдракæндыл, сæхицæн 
та - æнæкæрон æфхæрдыл æмæ дзы домдтой йæ хъуыдытыл 
æрфæсмон кæнын, йе стыр æрхъуыдыйыл йæ къух сисын. Афтæ 
куы бакодтаид, уæд æй арты хай нæ бакодтаиккой, æгасæй баззадаид 
æмæ Галилео Галилейау дарддæр йæ куыст кодтаид. Фæлæ йæ 
кад æмæ намысæн стырдæр аргь кодта æмæ нæ басаст. Йæ цытыл 
комдзог нæ рацыд æмæ йæ дины æгьатыр минæвæрттæ басыгьтой. 
Чысыл раздæр, йæ хъæбатырдзинадæн æмбал нæ уыди, 
зæгьгæ, загьтон, фæлæ уый бынтон раст нæу. Уыди ма Брунойы 
хуызæн адæмтæ æмæ дзы иуы кой - чысыл бæлвырддæр. 
Уый Брунойæ ссæдз æнусæй фылдæры размæ цард, фæлæ 
сæ хъысмæты æмхуызондзинæдтæ бирæ ис. Æз Сократы кой кæнын. 
Зылын æй кодтой дыууæ хъуыддагæй: паддзахадон динимæ разы 
кæй нæ уыд æмæ паддзахадон диныл не ’ууэендынæй фæсивæды 
кæй хæлдта, уымæй. Сократ адæмæн амыдта царды раст 
фæндæгтæ. Уыцы фæндæгтыл цæуæн нæ уыд, зонынджын лæджы 
рæстæг цы мæнгбындур ахуырадтæ уыдис, уыдоныл æууæндгæйæ. 
Æнæмæнг ахизын хъуыди сæ сæрты. 
Афинæгты фылдæр хай æууæндыди Сократы ахуырадыл, 
фæлæ сæ бон нæ уыд, цы фæндаг сын амыдта, ууыл цæуын, уымæн 
æмæ сæ дуджы æгъдæуттæ нымадтой табуйагыл æмæ йыл 
тæрхондонмæ балæвæрдтой. Сократ, марыны тæрхон ын кæй 
рахæсдзысты, уый зыдта, фæлæ йæхи фервæзын кæнынæн ницы 
сарæзта. Æрмæсттæрхонæй спайда кодта, цæмæй афинæгтæн йæ 
зæгъинæгтæ загътаид, радзырдтаид сын, йæхи афтæ цæмæн 
дардта, стæй йæ æгасæй куы ныууагътаиккой, уæддæр 
æндæрхуызон цæуыннæ фæуыдаид, уыдæттæ. 
Тæрхонгæнджытæ Сократы банымадтой аххосджыныл æмæ 
йын рахастой марыны тæрхон. Цæмæй йæ зылын кодтой, уый куы 
кастысты, уæд сæм Сократ æнцад хъуыста, стæй тæрхонгæнджыты 
раз ракодта ахæм ныхас: 
«Адæм ныр зæгъдзысты, - райдыдта уый, - сымах афинаг 
175 

граждантæ, зонынджын Сократы æнаххосæй кæй амардтат. 
Зонынджын мæ уымæн рахондзысты, цæмæй сымах тынгдæр 
бафхæрой, æндæр æз цæй зонынджын дæн?! Мæн амарынæн уын 
бындур нæ уыди, зæгьгæ, уымæн зæгьдзысты, æмæ иучысыл куы 
фæгæдзæ кодтаиккат, уæд мæхæдæг амардаин: мæ кармæ гæсгæ 
мæлæтмæ тынг хæстæг дæн. Мæнæн марыны тæрхон чи рахаста, 
уыдон сымах стут æмæ ма уын уый зæгьынмæ хъавын: дзæгьæлы 
уæм афтæ кæсы, æмæ мæ, мæлæтæй фервæзыны тыххæй цы 
кæнын хъæуы, уый нæ зонын, зæгъгæ. Тынг хорз дæр æй зонын, 
фæлæ уый тыххæй барæй ницы аразын, æргомдæр дзургæйæ - 
мæ сæрмæ йæ нæ хæссын. Хæрзаг æхсызгон уын уаид, æз уæ 
разы мæ зонгуытыл куы ’рхауин, лæгьстæмæ уын куы фæуин, мæ 
цæссыг куы калин. Уыдон лæджы æгадгæнæг митæ сты. Ахæм 
мадзæлтты фæрцы мæлæтæй фервæзын искæмæн дæр æмæ 
мæхицæн мæ зæрдæ нæ зæгьы. Мæлæтæй фервæзын зын нæу. 
Зын у фыдæй фервæзын: фыд мæлæтæй цырддæр у, тагьддæр 
дæ ацахсдзæн. Æз æруæззау дæн, уымæн æмæ зæронд дæн æмæ 
мæ мæлæт æрцахста. Сымах та, мæ зылынгæнджытæ, цæрдæг 
æмæ уæнгрог стут æмæ уæ æрцахста, сымахæй цæрдæгдæр æмæ 
уæнгрогдæр чи у, уый - фыд. Сымах мын тæрхон рахастат æмæ 
мæм æнхъæлмæ кæсы мæлæт, сымахмæ та - фыд æмæ худинаг. 
Ахæм тæрхон уын рахæсдзæн рæстдзинад. Æз мæхи ’фхæрдимæ 
баззайдзынæн, сымах - уæхи. Хъуамæ уæвгæ дæр афтæ уыдаид. 
Афтæ кæй у, уый та хуыздæр у. 
Уымæй уæлдай ма уын, мæ зылынгæнджытæ, зæгъынмæ 
хъавын, цы уæм æнхъæлмæ кæсы, уый. Адæймаг йæ мæлæты 
размæ, фидæны цы уыдзæн, уый хуыздæр фæуыны. Уæдæ хъусут, 
ме ’мбæстæгтæ, мæ мæлæты фæстæ сымах, мæн куыд 
бафхæрдтат, уымæй карздæр æфхæрд æрцæудзыстут: сæ 
хотыхтæ уæм рабæтдзысты, уæ ныхмæ чи уыди, уыдон. Сымах æй 
нæ уыдтат, фæлæ сæ æз уромыныл архайдтон. Мæн куы амарат, 
уæд сæ уромæг уромын нал фæраздзæн. Уыдон сымахæй 
æрыгондæр сты æмæ уын семæ тох кæнын мæнимæ хæцынæй 
зындæр уыдзæн. Галиу митæ кæй кæнут, уый тыххæй уæ дзуапп 
дæттынæй мæ мæлæт нæ фервæзын кæндзæн. Искæй марын 
аиппытæй нæ ирвæзын кæны. 
Ныр та сымахмæ дзурын, тæрхондоны мæ ныхмæ чи нæ уыд, 
фæлæ мæ фарс чи хæцыд, уыдонмæ. Фæстаг хатт ма ныхас кæнæм 
æмæ уын радзурынмæ хъавын, абон мыл цы диссаг æрцыд, уый. 
176 

Цыфæнды зын уавæры-иу куы бахаудтæн, уæддæр мын-иу мæ 
мидхъæлæс æдзухдæр дзырдта, цæмæй мæхи хъахъхъæнон, 
æнамонддзинад мын чи ’рхæсдзæн, ахæм митæй. Абон та, куыд уынут, 
афтæмæй æз бахаудтæн, стырдæр уæвæн нæй, ахæм бæллæхы, 
фæлæ мын уыцы хъæлæс мæхи фыдæй бахизыны тыххæй ницуал 
загъта, нæхицæй куы рацæйцыдтæн, уæд дæр, тæрхондоны 
къæсæрæй куы ’рбахызтæн, уæд дæр, ныхас куы кодтон, уæд дæр. 
Уый цæуыл дзурæг у? Мæнмæ гæсгæ, уый дзуры, мæныл цы 
’рцыд, уый æвзæр нæ, фæлæ хорз кæй у. Дыууæйæ хъуамæ иу уа: 
мæлæтимæ алцыдæр фесæфы кæнæ - таурæгьтæ куыд дзурынц, 
афтæмæй адæймаджы уд бахизы иу ранæй иннæмæ. Кæд 
мæлæтимæ алцыдæр æрбайсæфы æмæ, иу фын дæр кæм нæ 
фæуынынц, ахæм фынæйы хуызæн у, уæд ма уымæй хуыздæр цы 
ис! Алчидæр йæхицæй зоны, адджын фынæй куы фæкæны, уæд цы 
хуызæн æхсызгондзинад райсы, уый. Æхсæвыгон фыдфынтæ 
уынгæйæ кæнæ хъалæй алыхуызон мæт æмæ сагьæстимæ цы бон 
арвиты, уыимæ йын абарæн ницы хуызы ис. Мæнмæ гæсгæ, адджын 
фынæй цы æхсæв бакæнæм, уый хъизæмайрагбонæй бирæ хуыздæр 
у. Кæд мæлæт ахæм фыны хуызæн у, уæд мæнæн фын мæ 
зæрдæмæ хæстæгдæр у. 
Кæд мæлæт иу дунейæ иннæмæ бацæуыны хуызæн у, æмæ, 
кæдæм бацæуынц, уыцы дунейы, мах размæ чи амард, уыцы зондджын 
æмæ сыгьдæгудтæ сты, уæд ма уыдонимæ цæрынæй хуыздæр 
адæймаг цæмæ хъуамæ бабæлла! Æз иу хатт нæ, фæлæ 
фондзыссæдз хатты дæр амæлин уырдæм бахауыны тыххæй. 
Уæдæ афтæ. Тæрхонгæнджытæ, сымахмæ дзурын, стæй канд 
сымахмæ нæ, фæлæ æппæт адæммæ дæр: æз куыд хъуыды кæнын, 
афтæмæй мæлæтæй тæрсын нæ хъæуы, æрмæст зæрдылдаринаг 
у иу хъуыддаг: сыгьдæгуд адæймагæн царды дæр, мæлæты дæр 
æвзæрæй ницы ис. Уымæ гæсгæ, мæнæн тæрхон чи рахаста, уыдон 
мын кæд æвзæрдзинад бакæнынмæ хъавыдысты, уæддæр сæм æз 
нæ мæсты кæнын. 
Ныр афон у. Мæнæн - мæлынæн, сымахæн - цæрынæн. 
Хуыздæр нæ кæмæн у, уый Хуыцау йеддæмæ ничи зоны». 
Сократ марджы къус банызта æмæ йæ ахуыргæнинæгты цур йæ 
уд систа. 
Æрдæгфыстæй мын цы ’мдзæвгæтæ баззадысты, уыдоны 
’хсæнæй рахауд ахæм рæнхъытæ: 
177 

Нæй мæлæтæн бирæон нымæц, 
Алкæуылдæр аххæсдзæн уæддæр. 
Йæ къахы бынæй никуы систа сом, 
Куыннæ уа кадджын ахæм лæджы ном! 
Æртæйæ фынджы уæлхъус бадæм. Фæйнæ цалдæры куы 
анызтам, уæд не ’мбæлттæй иу йæ сусæгдзинæдтæ дзурынмæ 
фæцис. 
- Нæ дохтыртæй мæ иу сылгоймаг куы фæрæдийын кæна, 
уымæй тæрсын. Куы мæ иуæрдыгæй фæцагайы, куы - иннæрдыгæй. 
Кæмдæр мæхи дæлджинæггондыл дæр банымайын. Мæ 
нæлгоймаджы миниуджытыл дызæрдыгкæнын куы райдайа, уымæй 
дæр ме уæнджы мигь бадын райдыдта. Æппæты тынгдæр мæ, йæ 
лæджы йын кæй базыдтон, уый уромы. 
- Кæд æй базыдтай? - бафарста йæ ме ’ннæ ’мбал. 
- Цалдæр боны размæ. 
- Йæ ус æй дæуæй бирæ раздæрæй нырмæ куы зоны æмæ 
дзы уый куы нæ ’фсæрмы кæны, уæд дæу дунейы ’фсæрм цы бацыд? 
• * * 
Мæ рæстæджы радиойы кусджытæн сæ фылдæр 
сылгоймæгтæ уыдысты. Ноджыдæр ма мæ иу «фылдæр» зæгьын 
бахъæудзæн: сæ фылдæр, горæты чи схъомыл, ахæмтæ. Кæй 
зæгьын æй хъæуы, иронау хорз нæ зыдтой. Фысгæ дæр уырыссагау 
уымæн кодтой. Фæлæ уæддæр иронау дзурыныл архайдтой. 
Уæлдайдæр мæ цуры. Зыдтой, æхсызгон мын кæй уыдзæн, уый. 
Сæ арæхстдзинæдтæ æвдисын сæ-иу уæлдай тынгдæр 
бахъуыд, исты курдиатимæ-иу мæм куы цыдысты, уæд. Цæмæдæр 
гæсгæ сæм афтæ каст: иронау дзургæ куы ’рбацæуой æмæ, цæй 
тыххæй, уый нæ мадæлон æвзагыл куы бамбарын кæной, уæд 
æнæдзуаппæй кæй нæ аздæхдзысты. 
Чи зоны, афтæ кæй хъуыды кодтой, уымæй нæ рæдыдысты. 
Фысджыты æмбырдты мæ фыдгул фæбадæд. Зонынц æй, 
алкæмæн дæр дзы тæнæгзæрдæ ис, уый, афтæмæй дзы иу иннæйы 
ма ракъаха, уымæн стæм хатт йеддæмæ уæвæн нæ вæййы. Уый 
канд Ирыстоны афтæ нæу. Афтæ уыди кæмдæриддæр æмæ 
кæддæриддæр. Ромаг æви бердзенаг куырыхонтæй иу афтæ загьта, 
178 

иунæг ахæм поэт дæр, дам, нæма уыд, иннæйы йæхицæй 
тыхÆ>кьтдæр чи хуыдта. 
Фысджытæ нæ ауæрдынц эпиграммæтæ фыссыныл дæр. Иу 
наро шч поэт поэмæ ныффыста æмæ, кæй зæгьын æй хъæуы, Къоста 
йæ хг~ьæуккаг кæй уыд, уымæй тынг сæрыстыр кæй у, уый дæр дзы 
равд, ^>юта. Нæ ферох кодта йæхи дæр: 
Уадз хъуысæд хæларæй 
Мæнæндæр мæ ном. 
Ыскадджын и Нарæй 
Уæлладжыры ком. 
Нарæй чысыл дарддæр чи райгуырд, уыцы поэт, дам, ацы 
цыпге аррæнхъон адарддæр кодта: 
Ыскадджын и Нарæй 
Уæлладжыры ком, 
Æрмæстма йæ сафы 
Темойы фыдном. 
О, æмæ мæ ныхас æмбырдты тыххæй рацæйкодтон. Иу ахæм 
æмб ьырды фæрсæй-фæрстæм бадтысты, иу журналы чи куыста, 
дыуу ^в ахæм фыссæджы. Иу дзы ныхасы бар ракуырдта, иннæ, 
цальж нмæ йæ сыхаг дзырдта, уæдмæ фестад æмæ йæ бынаты Барис 
абадьт. Иу заман ныхасгæнæг, йæ фарсмæ чи абадт, уымæ 
æна& жæсгæйæ къухæй амонгæйæ дзуры: 
— Мæнæ ацы лæг чи у, цы у, уый бæрæг дæр кæмæн нæй... 
Барисæн, уыцы ныхæстæ айхъусгæйæ йæ хъуыры иу уидаг 
сдыу^æрдæм, хæрдмæ йæм æнæмбаргæ цæстытæй скаст æмæ 
йæм уырыссагау дзуры: 
— Как вас прикажете понимать? 
Ныхасгæнæг æм куы ’ркаст, уæд куыд акодтаид, ууыл 
уæхаеэдæг ахъуыды кæнут. 
Григол радиокомитеты сæрдарæй куыста. Хорз, уæздан ирон 
лæг гшенсимæ дæр уырдыгæй ацыд. Иуцасдæры фæстæ йæ раздæры 
æмк^хсæг Алыксандрыл амбæлд. Кæрæдзиуыл куыннæ бацин 
кодт^эиккой, кæд æмæ дзæвгар рæстæг хæларæй фæцардысты. 
Григс^л æй, кæй зæгьын æй хъæуы, радиойы цы хабæрттæ ис, уымæй 
179 

дæр бафарста. Алыксандр ын загъта, дæ фæстæ дзы иунæг 
ивддзинад йеддæмæ нæма ’рцыдис, зæгьгæ. 
- Цавæр ивддзинад у, уый дæр мын зæгь, - æрхатыди йæм 
Григол. 
-Хъæрæбийы сæйрагредакторæй сæвæрдтой. 
Григол иуцасдæр ницуал сдзырдта, стæй æрæджиау 
уырыссагау загьта. 
- Да, Саша, от великого до смешного один шаг!.. 
Мæ зæрдыл Хъесаты Дафа æрбалæууыд. Хæблиаты Сафар 
æмæ Дафаимæ «Рæстдзинад»-ы иу рæстæджы куыстам. Мæн 
«Молодой коммунист»-ы редакторæй куы сæвæрдтой, уæд æй 
Сафар Дафайæн дзырдта. Уый, дам, æй куы фехъуыста, уæд æваст 
цæхгæр фæзилгæйæ афтæ фæкодта: 
- Хынджылæг скъæрынц!.. 
Хъанцауæн йæ хицау цыдæр хъуыддаг бабар кодта, фæлæ 
дзы йæ сæххæст кæнын ферох. Куы йыл амбæлд, уæд ыл сбустæ 
кодта. Хъанцау зæрдæ бавæрдта, ныртæккæ хъуыддаг конд уыдзæн, 
зæгьгæ. Æвæццæгæн, зын кæнæн нæ уыд æмæ йе ’ххæст кæнынмæ 
атындзыдта. 
Уыцы рæстæг буфетмæ сихор æрбаластой æмæ, тагъд 
ахæрдзынæн, зæгьгæ, æппæты разæй алæууыд, хæринаг райста 
æмæ хæрынмæ февнæлдта. Йе ’мкусджытæй иу йæ фарсмæ 
æрбадт æмæ йæ хæлофæй хæрдгæ куы федта, уæд ын афтæ: 
- Ныхъуыргæ кæн, сынæр уæхимæ цæгьддзынæ!.. 
«Цыма къуыртт бахордтон, уый хуызæн мæхи æнкъарын». Ацы 
ныхæстыл мæ фыссæн чиныджы æрхæцыд мæ цæст. 
Мæ зæрдыл мын Чеховы ныхæстæ æрлæууын кодтой. Йæ иу 
писмойы фыссы: «...у меня физическое отвраæение к брани, 
направленной к кому бы то ни было, говорю - физическое, потому что 
после чтения (Фуко) и прочихсудей человечества у меня всегда остается 
во рту вкус ржавчины и день мой бывает испорчен. Мне просто больно». 
Чъындыйæ чъындыдæр ис, фæлæ Кæсæбийæ чъындыдæр 
нæй, афтæмæй йæ бирæ адæм нæма зонынц. Æндæр исчи куы 
180 

уыдаид, уæд йæ кой Аргуыданæй фæдæлдæр уыдаид. Хæстæг æй 
чи зоны, уыдонæн æй амонын нæ хъæуы, фæлæ йæ, уæлæнгай чи 
зоны, уыдонæн йæ чъындыдзинады тыххæй бæлвырд дæнцæгтæ 
æрхæссын фæхъæуы. Йæ гæбæрдзинадыл кæй баууæндын кодтон, 
иу ахæм лæппу мын мæхи хæцæнгарз мæхимæ фæцаразы æмæ 
куы фæзæгьы, Кæсæби нæ дысон ресторанмæ бахуыдта, куы - йæ 
цæхæрадоны нын кусарт акодта, куы та - Бехъаны цады был нæ 
хъæддаг бабызы фыдæй хорз федта, зæгьгæ. 
Иу райсом та мын афтæ зæгьы, Терчы был, дам, чидæриддæр 
фæтезгьо кæны, уыдоны ресторан «Владикавказ»-мæ хоны. Иннæ 
хæттыты хуызæн та йыл, кæй зæгъын æй хъæуы, нæ 
баууæндыдтæн, фæлæ йын загьтон: 
- Цытæ дзурыс, уыдон заманай аргьæуттæ сты æмæ сæ 
дзурыны бæсты фысгæ ныккæн. Хицæн чиныгæй сæ куы рауадзай, 
уæд, Кæсæбийы чи зоны, уыдон æй иууылдæр балхæндзысты, 
уымæн æмæ ахæм диссæгтæ кæсгæ нæ, фæлæ хъусгæ дæр никуы 
фæкодтой. Куы йæ бакæсой, уæд та зæгьдзысты: «Кæнæ Кæсæби 
æрра сси, кæнæ адæмы фæзмын райдыдта». Цы гонорар дзы райсай, 
уый та цалдæр ресторанмæ бахоныны фаг дæр уыдзæн. Æрмæст 
ын-иу йæхи дæр ма ферох кæн»... 
* * * 
Зианы фынгыл, Фыдыбæстæйы хæсты чи фæмард, уыдоны 
рухсаджы тыххæй баназæм, зæгьгæ, куы фæзæгъынц, уæд мын 
хъыг вæййы, уымæн æмæ уыцы хæсты фæмард сты, йæ райгуырæн 
бæстæйыл гадзрахатæй чи рацыд, уыдонæй дæр бирæтæ. Ноджы 
уæрæхдæр куы авналæм, уæд хæсты фæцагьд сты не знæгтæ дæр. 
Уымæ гæсгæ, ахæм заман хæрнæджы бадджытæ куы сыстынц 
æмæ, иу минуты фæстæ куы ’рбадынц, уæд æз, мæ дæле чи 
фæбады, уыдонæн фæзæгъын: «Нæ райгуырæн бæстæйы 
сæрвæлтау Фыдыбæстæйы Стыр хæсты йæ цард нывондæн чи 
’рхаста, уыдон иууылдæр рухсаг уæнт!» 
Ам ма мæ зæрды ис æгьдæутты тыххæй цалдæр ныхасы 
зæгьын. Хæсты размæ, кæй зæгьын æй хъæуы, ахæм рæгь хисты 
никуы ничи рауагьта. Уый фæзынд дунейы æппæты æвирхъаудæр 
тугкалды фæстæ. Ахæм рæгь рауадзын рацыди стыр фæрнджын 
лæг, Фыдыбæстæйы Стыр хæсты архайæг, хъæдгæройнаг Бокоты 
Додтаны дзыхæй. Афтæ мæм кæсы, æмæ уыцы рæгь фæкæнгæйæ 
сæрмагондæй ссарын фæхъæуы Бокойы-фырты ном. 
* * * 
Баскаты Тамарæ мын ахæм хабар радзырдта: «Хæсты 
181 

рæстæджы районы редакцийы куыстон. Мæхи хуызæн æрыгон 
чызгимæ бæхуæрдоны фæцæйцыдыстæм Хъæдгæронмæ. 
Фæндагыл ныл иу зæронд лæг амбæлд, фæлæ йæ нæ сæвæрдтам. 
Хизын нæ хъуыди цæугæдоны сæрты. Бæх, доны астæумæ куы 
бахæццæ, уæд ныуоцани. Цы нæ йын кодтам, уæддæр йæ бынатæй 
не змæлыд. Нæ кæуын нæ хъуырмæ схæццæ, афтæ нæ зæронд 
лæг æрбаййæфта. Доны астæуæй йæм хъæр кæнæм, нæ бæх 
размæ нал цæуы æмæ нын баххуыс кæн, зæгъгæ. Зæронд лæг йæхи 
сбæгьæввад кодта, бæхы рохтыл ахæцыд æмæ фæфале стæм. 
Мæхимæ ахæм æгад æркастæн, йæ иуфæрсты кæй 
ацыдыстæм, уымæй, æмæ диссаг. Абон дæр ма уыцы ныв мæ 
цæстыл куы ауайы, уæд фырæфсæрмæй мæ цæсгом ссудзы». 
Дыууæ номы бирæ хъæутæн нæй. Мах хъæуæн ис. Красногор 
æмæ Бæрæгьуын. Дыууæ дæр мын зынаргъ сты, фæлæ дзы 
бæлвырд иуы равзæрд дæр нæ зонын. 
Нæ хъæуккаг Хъуппеты Дзандар бирæ зыдта. Фæндыди йæ, 
йæ райгуырæн хъæуимæ цыдæриддæр баст уыд, уыцы хабæрттæ 
базонын дæр. Бæрæгьуынтæй мыггаг ис, уый куыннæ зыдта æмæ, 
кæрдзыныхъæуккаг Азæимæ куы базонгæ, уæд ын йæ мыггаг - 
Бæрæгъуынты тыххæй 1951 азы ахæм хабар радзырдта: 
«Барагуновтæ уыдысты хъуымыхъхъæгтæ. Дагестаны цæргæйæ 
кæимæдæр фæтуджджын сты æмæ сæ цыппар æфсымæрæй сæ 
райгуырæн бæстæ ныууадзын бахъуыд. Дыууæйæ æрбынæттон сты 
Кæрдзыны, иннæ дыууæ ацыдысты æмæ æрцардысты 
Котляревскмæ хæстæг иу кæсгон хъæуы. Кæстæр æфсымæр 
Джерихан бауарзта кæсгон рæсугьд чызджы, фæлæ йын æй йе 
’фсымæр курын нæ уагьта. Уый йæ уарзонимæ ралыгьд æмæ æрцард 
Заманхъулы. Йæ мыггагаивта, йæхи схуыдта Есерыхъуатæй. Рацыд 
ын цот - Алихан, Гази æмæ Солтан. Зындгонд акгрисæ Есерыхъуаты 
Минтæ уыди Солтаны чызг». 
Уыцы хабæрттæ цымыдисаг сты, кæй зæгьын æй хъæуы, 
фæлæ, Бæрæгьуынты мыггаг мæ хъæуы номмæ цы бар дары, 
уымæн дзуапп нæ дæттынц. Се ’хсæн мацы бастдзинад уа, уый та 
адæймаджы нæ уырны. Дзандарæй ма фехъуыстон ахæм хабæрттæ 
дæр. 
Нæ хъæуы зæххытæй иу дæргьæй-дæргьмæ уæлкъуыбыр 
хуыйны Хъæууат. Раздæр дзы, Николаевскы станицæмæ чи 
182 

’рбалыгьд, уыцы хъазахъхъæгтæ цардысты, фæлæ XIX æнусы 
дыккаг æмбисы уырдыгæй лидзæг фесты. Иутæ зæгьынц, рын сыл 
сыстади, иннæтæ - донмæ, дам, сæ дардмæ цæуын хъуыд, 
æртыккæгтæ - æдзухдæр, дам, дзы дыууæрдыгæй дымгæ кодта 
æмæ арæх рынчынтæ кодтой... Æнæуи та йæ зæхх хъæздыг у алы 
минералтæй æмæ дзы нартхор хорз тыллæг лæвæрдта. Саумæр 
уæлцъары бын ис 20-30 метры бæзнæн сыгьдæг æлыг. Уый у 
æвæджиауы хомаг керамикон дзаумæттæ - дурынтæ, къустæ, 
хæтæлтæ, агуыридуртæ æмæ æмбæрзæн дуртæ кæнынæн. Хæсты 
размæ дзы Красногоры колхоз кодта хæрзхъæд агуыридуртæ. 
Хуымæтæджы гарнаты сæ сыгьтой дыууæ персайнаджы. Сæ нæмттæ 
Аджали ’мæ Мырджали. 
Хъæууаты ма Урсдонырдыгæй ис змисы хъæздыг æвæрæнтæ 
дæр. Æлыг машинæты ластой Ирыстоны алы рæттæм. Æнæзæгьгæ 
нæй, Хъæууатæн йæ быны æвзалыйы æвæрæнтæ дæр кæй ис. 
Хæсты размæ дзы къахтой. Штольня уыди Урсдоны рахизфарс, 
Хуыдзых кæй хонынц, уыцы зæхмæ хæстæг. Ныр йæ фæд дæр нал 
ис: доны бын фæци. Инженерæй дзы куыста Хетæгкаты Тимæ. 
Красногорæн йæ цæгатырдыгæй уыди бирæ куырæйттæ. Фондз 
дзы уыдысты мæнæуыссæнтæ, дыууæ та - нартхорыссæнтæ. 
Мæнæуыссæнтæ уыдысты хъæздыг хъазахъхъæгты. 
Коллективизацийы рæстæджы сын сæ байстой æмæ сæ колхозтыл 
байуæрстой. Уыцы заман Бæрæгьуын хауди Дыгуры районмæ æмæ 
дзы мах хъæумæ æрхауд, «Сырх куырой» кæй хуыдтой, уый. 
Иннæтæ байуæрстой районы хъæутыл. 
Рæстæг куыд цыд, афтæ куырæйтты нымæц къаддæрæй- 
къаддæр кодта. Фæстагмæ ма дзы зылди æрмæстдæр, Хъæууатмæ 
хæстæгдæр чи уыд, уыцы мæнæуыссæн. Куыройгæсæй дзы куыста 
Цъебойты Борнæф, нæхи хъæуккаг Гаситы Сæлæмырзæйы сиахс. 
Ныртæккæ, хъыгагæн, Куыройыдоныл иу куырой дæр нал и. 
«Петкæйы куырой» кæй хуыдтой, уый цур уыдис хорз дыргьдон. 
Хъазахъхъагæй йæ балхæдта Гасситы Аксо (йæ фырт Бора цæры 
Дзæуджыхъæуы). Балхæдта, зæгьгæ, баивта йæ гал æмæ дыууæ 
хъугыл. Хъазахъхъæгтæй ма ахæм дыргьдæттæ балхæдтой Мзокты 
Чеми (Аттойы ’фсымæр) æмæ Беккуызарты Тотыр (Додтайы фыд) 
дæр. Фыццаг - Мзокты Басилты дæле, дыккаг та - Басилы хъæды 
фарсмæ. Аксойы дыргьдоны фæзуатуыди дыууæ гектары, Чемийы 
- æртæ, Тотыры дыргьдон та - фондз гектары бæрц. 
Æмæ ма ноджыдæр иу ахæм хабар ракодта Дзандар. 
183 

«Мзокты Тотырадз куыста республикæйы милицæйы. Йæ хо 
Фатъимæты бауарзта елхотаг хæрзконд лæппу Тотыккаты Муссæ. 
Зарæг чи скодта, уый нæ зонын, фæлæ-иу æй нæхимæ лæппутæ 
зарыдысты æмæ йæ хуыдтой «Фатъимæты зарæг». Иннæтæ дæр 
æй афтæ хуыдтой, фæлæ йæ Чеджемты Æхсар «Муссæйы зарæг» 
рахуыдта. 
Æз Муссæйы зыдтон, кæд Тотыккатæм æндæр Муссæ нæ уыд, 
уæд. Мелиораци æмæ доны хæдзарады кусгæйæ нæ горæты уыди, 
махæн проекттæ чи арæзта, ахæм куыстуат - «Южгипроводхоз»-ы 
экспедицийы Цæгат Ирыстоны хайад. Æз-иу куысты фæдыл уым 
арæх уыдтæн æмæ Муссæйы дæр уым федтон. Куыста дзы 
хæдзарады хицауæй. Иу-дыууæ метрмæ æввахсуыди йæ бæрзæнд. 
Хæрзконд, фидар уæнгты хицау, æгьдауджын ирон лæг, фæлæ мæм 
цæмæдæр гæсгæ æдзухдæр æнкъард каст. Уым ирæттæй чи куыста, 
уыдон-иузагьтой: «Ай, мæнæ зарæджы цы Муссæйы кой фæкæнынц, 
уый у...» 
Мæ бинойнагимæ трамвайы фæцæйцыдыстæм. Нæ фарсмæ 
цы лæппу лæууыд, уый йæ зонгæтæй кæйдæр рудынгæй ауыдта 
æмæ йæм, цыма уæтæры уыди, уый хуызæн йæ хъæлæсыдзаг 
ныхъхъæр кодта. Фатимæ хæрдмæ фæхауд, йæ бынатæй 
фæцудыдта æмæ, мæныл куы нæ фæхæцыдаид, уæд ын искæуыл 
æнæбахаугæ нæ уыд. 
Йæ уд йе ’муд куы ’рцыд, уæд мын мæ хъусы ’рбадзырдта: 
«Исты-ма йын зæгъ, фæтæрсын мæ кодта!» - «Бузныг йеддæмæ 
йын цы хъуамæ зæгьон?! Мæ бон дæ ацал-ауал азы иу хатт 
фæтæрсын кæнын дæр куы никуы баци, уый та дын иунæг дзырдæй 
дæ уд куы ауайын кодта, уæд!» 
Нæ хъæуæн бындур æрæвæрдæуыд 1922 азы. Æппæты фыццаг 
дзы чи райгуырд, уый нæ зонын, фæлæ дзы фыццаг цырт кæй номыл 
æвæрд æрцыди, уый, зæгьæн ис, æмæ бæрæгьуыйнæгтæ иууылдæр 
зонынц. 
Мæ кæцыдæр чиныджы йæ кой ис æмæ йæ мæ хъæуккæгтæй 
чи бакаст, уыдонæй мын иу афтæ: «Мыстæн дзы æгæр бирæ бынат 
радтай. Уагæры ма мыстулæг куы уыдаид...» 
184 

Мæ мадæн, цæхæрадоны цыдæртæ куыста, афтæмæй йæ 
булавкæ ахауд. Цалдæр боны фæстæ йæ рувгæйæ ссардта. Куы 
йæ ауыдта, уæд афтæ фæкодта: «Ныхты цы нæ бафта, уымæн 
сæфæн нæй!» 
Уæдæй фæстæмæ ахæм æмбисонд никуы никæмæйуал 
фехъуыстон. Мæ зæрдыл куы ’рбалæууы, уæд мæм цыма 
кæцырдыгæй-дæр «Рукописи не горят», зæгьгæ, æрбадзырдæуы, 
афтæ фæкæсы. 
Мамсыраты Дæбе зæды хуызæн адæймаг уыд. 
Фæлмæнзæрдæ, цæстуарзон, рæдау. Стыр курдиаты хицау кæй уыд, 
уый тыххæй нæ дзурын, уымæн æмæ уый тыххæй дзурын нæ хъæуы. 
Уый тыххæй кæсын хъæуы йæ уацмыстæ, ирон литературæйы 
хæзнадонмæ хуыздæрæй цы бахаста, уыдон. 
Малиты Васо арæх фæзæгьы, нæ хистæртæ кæй нал сты, уый, 
дам, мыл тынг фæзынд. Æз дæр арæх ахæм хъуыдымæ ’рцæуын. 
Дæбе, Геор, Асæх, Сæрæби, Грис, Тотырбег æмæ ма ноджыдæр 
бирæ чидæртæ кæй нал сты, уымæй мæхи дзæвгар мæгуырдæр 
хонын райдыдтон. Хистæр кæмæн нæй, уый мæгуыр у, зæгьгæ, дæр 
хуымæтæджы нæ фæзæгьынц. Хистæртæ нын ныр дæр ис. Буц 
æмæ сæ сæрыстыр стæм, фæлæ, чи нал ис, ныхас уыдоныл цæуы. 
Зæгьæм, æрмæст Мамсыраты Дæбе ма нын куы уаид æгас, уæддæр 
цас хъæздыгдæр уаиккам, цæйбæрц ныфс нын уаид, цы хъарм, фарн 
æмæ нæм дзы цы рухс кæлид!.. 
Цымæ Дæбе искуы искæй бафхæрдта, искæмæ тызмæгæй 
сдзырдта, исчи дзы йæ зæрдыл æвзæрдзинад бадардта?! Хæларæй 
цард алкæимæ дæр. Йæ цардвæндагыл ын куы афæлгæсай, уæд 
дзы цыма иу цæлхдур дæр нæ уыд, адæймагмæ афтæ кæсы, фæлæ 
афтæ нæ уыди. Уыдис æй хъыгдарджытæ... 
Цалдæр азы размæ мын йæ фырт Æхсар дзырдта, йæ къух ын 
йæхимæ кæй сисынчындæуыд. Хуыцау хорз, æмæ дамбацайы 
нæмыг стъолы къахы ахызт. Уæдмæ бинонтæ фæфæдис сты æмæ 
йын йæ хæцæнгарз байстой. Уыцы стъол ныртæккæ дæр æгас у... 
Адæймаг дисы бацæуы, ахæм уæздан, сабыр, уæззау зондыл 
хæст зæрдæйы хицауы уыйбæрц маст чи бауагьта, æмæ афтæ тынг 
смæсты уа... 
185 

Раздæр-иу зианæй рацæугæйæ куы хицæн кодтам æмæ-иу исчи 
афтæ куы загьта, ардыгæй фæстæмæ кæрæдзимæ æдзухдæр 
циндзинæдты фæдыл цæуæм, зæгьгæ, уæд-иу мæхинымæр 
ахъуыды кодтон: «Æдзухдæр циндзинæдтæм цæуæн куыд ис?» 
Фæстæдæр æрцыдтæн æндæр хъуыдымæ. Ис æдзухдæр 
циндзинæдтæм цæуæн, уымæн æмæ алы мард мардыл нымад нæу. 
Бирæ æмæ хорз чи фæцард, уый мардыл уæрджытæ хойын æмæ 
рустæ тон ын нæ хьæуы. Уымæн æмæ амондджын мард акодга. Мардæй 
амондджын нæй, зæгьгæ, чи фæзæгьы, уый дæр, æвæццæгæн, рæдигæ 
фæкæны. 
Зæхх алкæй æмæ алцæйы фаг дæр у. Æрмæст, æгьдæутты хисгæр 
бæрц кæй у, уый зæрдыл дарын хьæуы. Æгæр чысылæй дæр нæ бæззы 
æмæ бирæйæ дæр. Буары фаг бынат зæххыл нæй, буары фаг бынат ис 
зæххы. Удты цæрæн бынатта арв у. Арвæн та кæрон нæй. 
• * * 
Æвæдза, адæймаг цытæ ферох кæны! Уæвгæ растдæр 
уыдзæн, цытæ аныхъуыры, зæгьгæ, зæгьын. 
Уæд телевидени æмæ радиохъусынады комитеты сæрдары 
хæдивæгæй куыстон. Партийы обкомæй мæм æрбадзырдта 
идеологон фарстаты тыххæй дзуапдæттæг секретарь æмæ мын 
алывыд акалдта, чингуыты рауагьдады, дам, ацы аз цы чингуытæ 
рацæудзæн, уый адæмæн цæмæн фехъусын кодтат. 
Æнæбындурдæр æмæ æдылыдæр фарст ратгæ нæ уыдзæн. 
Куыд цæмæн фехъусын кодтам? Цæмæй адæм зоной, нæ 
фысджытæ чиныгкæсджыты зæрдæтæ цавæр уацмыстæй барухс 
кæндзысты, уый тыххæй. Алы рауагьдад дæр-иу (ныр ма афтæ 
кæнынц нæ, уый нæ зонын, рауагьдад «Ир» нал кæны, уый бæлвырд 
у), фидæны цы чингуытæ рауадздзæн, уый тематикон пъланы хуызы 
хицæнæй мыхуыры рауагъта æмæ-иу æй чингуытæй 
базаргæнджытæм фæхæццæ кодта, цæмæй кæцы облæст, край 
кæнæ республикæмæ цал экземпляры, арвитой, уый зоной. Газетты 
дæр-иу æнæмæнг ахæм æрмæг фæзынд. 
Уыцы фæткы æвзæрæй ницы уыд, фæлæ хицау хицау у. Йæ 
зæрдæмæ цы нæ фæцæуа, уый ныхмæ дзурæн нæй, æмæ йын æз 
дæр зæрдæ бавæрдтон, ардыгæй фæстæмæ радиойæ ахæм æрмæг 
кæй никуыуал райхъуысдзæн, уымæй. Æрмæст цæуыннæ, уый абон 
дæр нæ зонын. Советон бæстæйы алы ран дæр ахæм æрмæджытæ 
кæй хъусын æмæ мыхуыр кæнынц, уыдæттæ йын бæргæ загьтон, 
186 

фæлæ йæм ницы бахъардта, уымæн æмæ хицау хицау у. Цавæр 
хицау уыд, уый тыххæй та Цырыхаты Михал раст загъта: «Йæ 
дзырдæн хицау чи нæу, ахæм хицау». Стæй ма дзы афтæ дæр 
загьта: «Ирон литературæйы тыххæй ныхас куы рацæуы, уæд обкомы 
секретарæн йæ зæнгты зыр-зыр ссæуы». 
Иу хатт йеддæмæ арахъхъ чи нæ банызта, уый раныхас. 
«Фыццаг хатт арахъхъ куы банызтон, уæд дæр мæхицæн 
фæндон нæ уыди. Цалдæр лæппуйæ Терчы был баиу стæм æмæ 
хистæртæй - уæвгæ иууылдæр мæнæй дыууæ-æртæ азы хистæр 
уыдысты - иу афтæ, фæйнæ, дам, баназæм. 
Кæмæ цы уыд, уый æрæвæрдта - мæн йеддæмæ дзы алкæмæ 
дæр æхца разынд - æмæ дуканийæ уырыссаг арахъхъ æмæ цыдæр 
хæринæгтæ æрбахастой. Æз нæхимæ цæуынмæ рахъавыдтæн, 
фæлæ мæ нæ рауагътой. Ноджы, чидæр афтæ куы загъта, 
æвæццæгæн, æхца кæй нæ радта, уый тыхæй цæуы, зæгьгæ, уæд 
мæ сдзурын дæр нал бауагьтой. Баззадтæн, уæдæ цы уыдаид. 
Æрмæст сын загьтон, нуазгæ нæ бакæндзынæн, зæгьгæ. Никуы 
банызтон, стæй йæ мæ зæрдæ агургæ дæр никуы кодта. Мæ хъуыды 
сын бамбарын кодтон, фæлæ мæм нæ байхъуыстой. Астæуккаг 
скъола, дам, каст чи фæци æмæ цæттæдзинады аттестат чи райста, 
уый хъуамæ лæгдзинæдтæй алцæмæ дæр цæттæ уа. Нуазын, куыд 
бамбæрстон, афтæмæй лæгдзинады миниуджытæй иу хуыдтой. 
Фыццаг, мæхицæн тыхмигæнæгау, банызтон. Мæ дзых ахæм 
æвзæр ад скодта æмæ, чысыл-ма бахъæуа мæ зæрдæ ма схæццæ 
уа. Чидæр мын мæ дзыхы тахынæджы карст атъыста æмæ йæ, цыма 
азардзыд уыдтæн, уый хуызæн æрдæгæууылдтытæй аныхъуырдтон. 
Иннæ дыууæ нуазæны мын тыххæй мæ хъуыры уагьтой æмæ 
нозтæн йæ фылдæр зæххы хай баци, фæлæ дзы ныхъуыргæ дæр 
иуцасдæр акодтон. 
Нæхимæ кæуылдæрты къуырттытæгæнгæ куыддæртæй 
бахæццæ дæн. Æртыккаг уæладзыгмæ куы скастæн æмæ не ’ртæ 
рудзынгæй дæр рухс куы калди, уæд æваст мæ нозты æмбис 
фæцыдæр. Мæнмæ æнхъæлмæ кæсиккой, æмæ æппæт рудзгуытæ 
цæмæн судзынц? «Æвæццæгæн нæм уазджытæ ис», - ахъуыды 
кодтон мæхинымæр æмæ ноджы тынгдæр катайы бахаудтæн, ацы 
хуызæнæй нæхимæ куыд бацæудзынæн, зæгьгæ, æмæ сфæнд 
кодтон, цалынмæ мæ нозт ссæуа, уæдмæ уынгты рацу-бацу кæнын. 
187 

Ныр мæ сæр æнахуыр рыст кодта, хъусты гуыр-гуыр цыд. 
Иуцасдæр фæдыууæрдæм кодтон, стæй иучысыл аулæфон, зæгьгæ, 
нæ бакомкоммæ цы хæдзар уыд, уый асины æртæ къæпхæнæй 
уæллагыл æрбадтæн æмæ æнхъæлмæ кастæн, цалынмæ нæ 
цырæгьтæ ахуыссой, уæдмæ. Иу афон мæ цæнгтæ мæ уæрджытыл 
æрæвæрдтон, уыдоныл- мæ сæр æмæ æрфынæй дæн. Мæ фыны, 
мæ цæстытыл цы ауад - Хуыцау йæ зонæг, - размæ фæцудыдтон 
æмæ мæ ных асфальтмæ ’рхастон. Цъæррæмыхст нæ фæци, 
фæлæ дзæбæх акъуызыр. Уæлдай мын нал уыд. Цыфæнды æвронг 
куы уыдаин, уæддæр мыл мæ ныхы къуызыр комдзог цыдаид. Ноджы 
нæ рудзгуытæй цырагь иуы йеддæмæ нал сыгьд æмæ нæхимæ 
ссæуын сфæнд кодтон. 
Уымæй размæ цалдæр æфсоны æрымысыдтæн, фæлæ дзы 
æппæты тынгдæр мæ зæрдæ кæуыл дардтон, баууæнддзысты мыл, 
зæгьгæ, уый куы ницы сахадыдта, уæд бамбæрстон, цы мыл æрцыд, 
уый тыххæй дзурын кæй нæ хъæуы, æнæуи дæр бæрæг кæй у. 
Дыккаг бон мæ мад æмæ мæ фыдмæ сæркъулæй бацыдтæн 
æмæ, зæххæй мæ цæстытæ нæ исгæйæ дзырд радтон, ардыгæй 
фæстæмæ карз нозт мæ дзыхмæ кæй никуыуал сисдзынæн, уый 
тыххæй. 
Фыццагхатт нозты хъæстæ куы фæдæн, уæдæй нырмæ рацыд 
æртæ æмæ дыууиссæдз азы æмæ абоны онг цы ад кæны, уый нæ 
зонын...» 
Къухы æнгуылдзтæй алкæцыдæр йæ бынаты ис. Алкæцыдæр 
дзы йæхи хæстæ æххæст кæны. Асæй дзы æппæты къаддæр сты 
хистæр æмæ кæстæр. Удисны дæр уыдоны руаджы рауайы. 
Астæуккаг æнгуылдзтæ кæд даргъдæр сты, уæддæр дзы 
хистæримæ уыдисн аразын куы сфæнд кæнай, уæд дын 
кæддæриддæр цыбырдæр рауайдзæн. Уый цыма æнæнхъæлæджы 
нæу, афтæ мæм кæсы. 
Цард дæр хистæр æмæ кæстæрыл лæууы. Æвæццæгæн, 
хуымæтæджы нæ фæзæгьынц: «Хистæр кæмæн нæй, уый æнамонд 
у, кæстæр кæмæн нæй, уый - æлгьыст». Астæуккаг æнгуылдзтæ 
æнамонд дæр не сты æмæ æлгьыст дæр, уымæн æмæ сын хистæр 
дæр ис æмæ кæстæр дæр. 
«Æнæсæрызонд, искуыдæр ма уæхст йæ цыргьæрдыгæй 
188 

дзыппы нывæргæ федтай? -зæгьы йын. - Иннæрдæм æй ауагьтаис 
æмæ дæ уæд нæ фæныхстаид». (Сечъынаты Ладемыр). «Гафезы 
статья бынысыгъд бакодта, фыцгæдон бакалæгау, уыцы 
æнæсæрымæгъзты, дзыхæй сæ ничиуал дзуры, байгомыг сты, 
æртхъирæнгæнæг гогызтау, ныддымстысты». (Плиты Грис). «Чи у 
мард? - бафарста Бырсæг, иннæтæ та Бонмæ дисгæнгæйæ 
кастысты, гьома амæн йæ сæрызонд фæцыд, æви цытæ дзуры, 
зæгьгæ». (Малиты Васо). «Никæцы адæммæ ис ахæм адæймаг, 
сæрызондæй æххæст уæвгæйæ, хæлæг чи нæ бакæна истæмæ 
кæнæ искæмæ». (Хоранты Валодя). 
Ацы дæнцæгтæ дæс хатты æмæ сæдæ хатты 
фæфылдæргæнæн дæр ис, фæлæ сæ цæмæн æрхастон, уый уын 
зæгьон. Нæ «зындгонддæр» фысджытæй иу, «сæрызонд» чи фыссы, 
уыдоныл былысчъилтæ кæны (зулчъы хабар, æвæццæгæн, йæ 
хъусыл никуы ’рцыди), сæр, дам, дзы ницæмæн хъæуы, зонд, дам, 
дзы куы уа, уæд. 
Вазыгджын дзырд сæрызондæн» йæ иу хай «сæр» кæй у, йæ 
иннæ хай та - «зонд», уый бамбарынæн канд сæр фаг нæу, фæлæ 
ма дзы зонд дæр хъæуы! 
Баскаты Анатолий Лабæйы зындгонд лæг у. Бирæ хорз 
хъуыддæгтæ сарæзта æмæ аразы йæ хъæубæстæн. Фæстаг хатт 
ма адæмы æппæтуæрæсеон сфыст куы уыд, уæд дæр та йæхи 
хъæппæрисджынæй равдыста. Уый тыххæй йæ схорзæхджын кодтой 
майданæй. Хæрзиуджытæ сын лæвæрдтой Мæскуыйы. Уæрæсейы 
президент хæрзиуджытæ куы радта, уæд ма иу-дæсы бæрцæй 
баззадысты Путинимæ. Президент сын сæ фарстытæн дзуæппытæ 
куы радта, уæд алкæмæн дæр æрбахастой шампайнаг сæнæй дзаг 
нуазæнтæ, уыимæ Путинæн дæр. Алчидæр дзы ацахуыста æмæ 
йæ фæстæмæ æрæвæрдта. Анатолий йæ нуазæн банызта æмæ 
президентмæ дзуры: 
-Махмæ, ирон адæммæ, нуазæн йæбынæй фæнуазынц!.. Стæй 
нæм иу æлгьыстыл нымад у. 
Ногæй та йын йæ даргькъахджын агуывзæ байдзаг кодтой æмæ 
та уый дæр банызта. 
Лабæйы тыххæй цы чиныг бацæттæ кодта, уый рауадзыны 
тыххæй дзы æххуыс агуырдта æмæ йæ Цæгат Ирыстоны 
хицауадмæ сардыдта, дæ курдиатимæ, дам, уыдонмæ бацу. 
189 

Бацыди, фæлæ йын ницы баххуыс кодтой... 
Мурат нæмттæ кæуыл сæвæрдта, уыдонæн æй хæдæттæ 
æлхæнын куы бахъæуид, уæд ын Мамсыраты мыггаджы мулк дæр 
не сфаг уаид. Уæвгæ йæхæдæг дæр æнæ номæй нæ баззад. 
Паспорты йын цы ном ныффыстой, уый кой нæ кæнын, фæлæ йыл, 
цухъхъа æмæ бухархуд куыд фидауынц, афтæ чи сфидыдта, уыцы 
номы кой кæнын, ома Тæрхъусы кой. Æвæргæ та йыл æй мæхæдæг 
скодтон. Иу-дыууиссæдз азы мын æй мæхирдæм фездахыныл 
архайы, фæлæ йын дзы ницы уайы. Фадхъæды тæрс схонæн ис, 
фæлæ дыл ничи баууæнддзæн. 
О, æмæ йæхæдæг бирæтыл нæмттæ кæй сæвæрдта, ныхас 
уый тыххæй рауад. Уый æмæ сæ хъуыды та кæцæй æркæны! Хакъиа 
ном æз хъусгæ дæр никуы фæкодтон, фæлæ йæ кæуыл сæвæрдта, 
ууыл афтæ тынг сбадти æмæ йæ, хæстæг чи зоны, уыдон æм æндæр 
номæй нал дзурынц. 
Цæрæгойты нæмттæ адæмыл куыннæ фехъуыстон. Мыстæй 
райдай, æмæ Рувасыл фæуы, фæлæ дзы искæмæн «Уыры» ном 
рардæуыд, уый нæ хъуыды кæнын. Уыцы хъуыддаг Мураты къухы 
бафтыд: не ’рдхæрдтæй йæ иуыл сæвæрдта æмæ та ууыл дæр, 
уæдæртт æлхуыйыл куыд абада, афтæ абадт. Иу бон Хакъиа Уырыйы 
рæзты кæдæмдæр тагьдгомау фæцæйцыд æмæ йæм фæхъæр 
кодта: 
-Хакъиа! 
- Цы кæныс, Уыры?.. - хæрдмæ фесхъиуæгау кодта йæ ног 
номыл басæттæг. 
Хоранты Хъауырбеджы уынгæ дæр никуы фæкодтон. Никæйы 
йын зыдтон йæ бинонтæй дæр, фæлæ, дам, кæддæр нæ хъæуы 
цардысты, æмæ сын сæ кой куы фехъусын, уæд мын æхсызгон 
вæййы: «И дым Отечества нам сладок и приятен...» 
Мæ рахиз къухы ныхтæ мæ галиуæй куы фæкæнын, уæд 
æнæстыхсгæ никуыма фæдæн, уæлдайдæр æнæном æмæ кæстæр 
æнгуылдзтæм куы бахæццæ вæййын, уæд. Мæ хæсгард дæр йе 
’нарæхстдзинад уыдонмæ ’рхæссы. Æрдæгæй фалæмæ ных лыг 
190 

кæнын нал фæкомы. Иннæ аст æнгуылдзыл уыйбæрц нæ бафæстиат 
вæййын, уыцы дыууæйыл цас рæстæг бахардз кæнын. Ахæм заман 
мæ зæрдыл æдзухдæр Чехов Антоны ныхæстæ ’рбалæууынц. Йæ 
иу писмойы йæ усæн хъаст кæны: «Что за мучение обрезать ногти 
направойруке». 
Иу хъæуы сæдæ азы юбилей бæрæг кодтой æмæ, кæй зæгьын 
æй хъæуы, фæнымадтой сæ зындгонддæр адæмы, хуымæтæг 
кусæгæй райдай, æмæ, стыр хъæбатырдзинæдтæ чи равдыста, 
бæрзонд бынæтты чи фæкуыста, уыдоныл фæу. Нæ ферох кодтой, 
æгас чи нал у, уыдоны нæмттæ дæр. 
Бирæ азты фæлмæн къæлæтджынæй чи нæ рахызт, фæлæ 
иу хъæуккагæн дæр хорздзинады чи никуы бацыд, уый дæр 
æнхъæлмæ каст, нымады раззæгтимæ кæй уыдзæн, уымæ, фæлæ 
йæ ныхасгæнæг æгæстимæ дæр нæ ранымадта æмæ мæрдтимæ 
дæр. 
Хъуыдыты аныгьуылæн ис, фæлæ дзы фæдæлдон уæвæн нæй. 
Райгуырæн хæдзар куыд адджын у, уый уызын дæр куы зоны, 
уæд æй адæймаг нæ зоны? Зоны йæ, стæй йæ канд зонгæ нæ кæны. 
Райгуырæн къуыммæ уарзондзинад ын æрдзæй рардæуыд æмæ 
йæ йæ зæрдæйы арфдæр къуымы хæзнайау æмбæхстæй уымæн 
дары. 
Адæймагбоны рухс кæм федта, фыццагулæфт цы уæлдæфæй 
скодта, фыццаг къахдзæф цы зæххыл акодта, уымæй йын 
зынаргьдæр ацы бæрзонд æмæ æнæкæрон арвы бын нæй. 
Цалынмæ нæ цæст ферттивы, уæдмæ нæ тæккæ 
æхсызгондæр мысинæгтæ баст вæййынц нæ сабидугимæ, нæ 
цæстыл фæуайынц, кæимæ хъазыдыстæм, нæ уыцы æмгæрттæ, 
къуыбылеццытæ кæм кодтам, уыцы цъæх фæзтæ, цыппæрвадæй 
кæм дугъ кодтам, уыцы къахвæндæгтæ, ленк кæнынæй кæм не 
’фсæстыстæм, уыцы цæугæдæттæ... Искуы-иу хатт нын уыцы 
бынæттæ феныны фадат куы фæвæййы, уæд нæ цин мин базырыл 
абады, махæй хъалдæр йæхи ничиуал фæхоны, нæ бирæ сагьæстæ 
æмæ мæттæ æрбайсæфынц, нæхицæй хъæздыгдæр нæм ничиуал 
191 

фæкæсы... 
Мæ хуыздæр æрдхорд Лолаты Хадзыби - фæсаууонмæ йæ 
хонын «мæ хуыздæр æрдхорд», æндæр фембæлгæйæ ахæм 
ныхæстæ кæрæдзийæн никуыма никæйы цур загътам - иу 
рæстæджы йæ цæрæн бынат аивын сфæнд кодта. Æрыдоны хорз 
хæдзар сарæзта, фæлæ дзы цæрын нæ бафæрæзта. Йæ хæдзар 
ауæй кодта æмæ фæстæмæ йæ райгуырæн хъæуы æрцард. 
Бæрæгьуыны ног хæдзар сарæзта, йæ райгуырæн хæдзар та йæ 
кæстæр æфсымæр Толикæн ныууагьта... 
Бицъоты Гришæ Ставд Дурты райгуырд. Уым арвыста йæ 
сабийы бонтæ, фæлæ, хæст фæуынмæ куы хъавыд, уæд йæ 
бинонтæ ралыгьдысты Черменыхъæумæ. Бирæ азты фæцард уым, 
фæлæ йæ йæ уарзон хъæу рох никуы уыди æмæ æппынфæстаг 
йæ горæтаг фатер ныууагъта æмæ, йæ зæрдæмæ æппæты 
хæстæгдæр цы зæххы гæппæл у, уым æрбынæттон. Йæхи къухæй 
хæдзар сарæзта æмæ къорд азы дæргьы йæ бинонтимæ цæры йæ 
уарзон адæмы ’хсæн. Уый тыххæй Гришæ мæ цæсты кадджын у 
æмæ кæд фысджытæй искæмæ хæлæг кæнын, уæд - Гришæмæ... 
Алы æмбисондимæ мæ бон сразы уæвын нæу, растдæр 
зæгьгæйæ та: алы æмбисондæй алы ран пайдагæнæн нæй, стæй 
йæ æдзух комкоммæ æмбарын дæр нæ хъæуы. Фыдæлтæй баззад 
ахæм уадзæн: «Хорз ма ракæн, æмæ фыд ма ссарай». Ахæм 
æмбисондыл фембæлæн ис уырысмæ дæр: «Добро наказуемо». 
Уæдæ ныр иуæй-иу æбузн, галиузондылхæст адæмы тыххæй 
хорз мауал кæнæм? Æвæццæгæн, афтæ чи ахъуыды кæна, уый 
фæрæдидзæн. Ноджы ма æндæр æмбисондæй - «Хæрзгæнæгхорз 
никуы ссардта» - йæхи куы схотыхджын кæна, уæд хорздзинад 
ракæнынæй, калм битъынайæ куыд тæрса, афтæ тæрсын 
райдайдзæн. 
Нæ хъæуы калмы фæзмын, уымæн æмæ хорздзинад кæныны 
хорздзинады тыххæй бирæ фылдæр æмбисæндтæ ис. Уыдоны 
фæдыл фылдæр адæм цæуынц, фæзмын та фылдæр адæмы 
хъæуы. 
Ацы бур дидинæгыл Кисловодскы фембæлдзынæн, уый 
æнхъæл нæ уыдтæн æмæ мыл арфæгæнæджы ныхæстæ 
192 

æрцыдысты: «Æнæнхъæлæджы хорз дыл æрцæуæд!» 
Æцæгæй мыл æрцыд æнæнхъæлæджы хорз: цæсты 
фæныкъуылдмæ нæхимæ, Бæрæгьуыны, балæууыдтæн. Мæ 
цæстыты раз фестади, нæ хъæугæрон, уæлмæрдты былы дæллаг 
фарс Куыройыдоны сæрты хиды цурæй цы таг райдайы, уый. 
Рагуалдзæг-иу ацы дидинæг иннæты разæй йæ бур сæр уым сдардта. 
Куыннæ-иу уыди адæймагæн йæ уынд æхсызгон, фæлæ-иу ын 
уæлдай æхсызгондзинад æрхаста йæ диссаджы хæрздæф. Никæцы 
æндæр тæфимæ йын абарæн уыдис. Æртонын-иу æй цæст нæ 
уарзта. Цæмæдæр гæсгæ мæм афтæ каст, цыма йæ куы ’ртонон 
æмæ йæм афтæмæй куы басмудон, уæд ын йе ’рдзон тæф 
æххæстæй нал банкъардзынæн. Уый тыххæй-иу мæ зонгуытыл 
алæууыдтæн æмæ-иу æм æргуыбыр кæнгæйæ басмыстон. Йæ 
хæрздæф-иу цыма æппæт уæнгты дæр ахъардта, афтæ-иу мæм 
фæкаст. 
Æмæ уалдзæджы уыцы фидиуæг мæ размæ фæци 
Кисловодскы хъæды къохы æхсæры къутæрты бын. Мæ хъустыл 
мын ауайын кодта ивгьуыды базырты пæр-пæр. Базмæлыдысты 
мысинæгтæ æмæ мæ, куы зæгьын, нæхимæ балæууын кодтой. 
Æрмæст уыцы дугæй нырмæ мæхимæ цы аипп хæссын, æххæст 
уый кой дæр ракæнон: ацы дидинæгæн иронау йæ ном нæ базыдтон. 
Фæрсгæ дæр кæйдæрты кодтон, фæлæ уыцы хъуыддагмæ йæхи 
мæнæй дæсныдæр ничи рахуыдта. Уырыссагау ын дыууæ номы дæр 
ис - первоцвет æмæ баранчики, фæлæ йын иронау иу дæр ма уа, 
уый мæ нæ уырны. Кæд ын йæ ном нæма зонын, уæддæр ын йæ 
ном ссардтон ахæм дыууæ рæнхъæй: 
Дæ номдын нæ зонь/н, дæ тæф мын - зындгонд, 
Мæ уд мын рæвдауынц дæ уынд æмæ конд. 
Нæ фыдæлтæ афтæ зондджын уыдысты, æмæ сын æмбал 
нæ уыди. Дамгьæ, дам, нæ зыдтой. Мæнмæ гæсгæ, уыдонæн сæ 
сæртæ дамгьæйæ сæ тæккæ дзаг уыдысты. Афтæ куы нæ уыдаид, 
уæд нарты кадджытаэ куыд сфæлдыстаиккой æмæ, зондæй йæ алы 
рæнхъ дæр здыйæ уæззаудæр кæмæн у, уыцы таурæгьтæ æнусæй- 
æнусмæ, фæлтæрæй-фæлтæрмæ хæссын нæ бафæрæзтаиккой. 
Науæд мын цы ’гьдæуттæ ныууагьтой, уыдон та! Къухбакæнæнтæ 
сæм чи агуры, уыдонæн дæр дзы ницы уайы, уымæн æмæ кад æмæ 
193 

намысыл æнцайынц, фарн æмæ четары арф уидæгтæ ауагьтой. 
Чызгыл-иу дзурджытæ куы уыди, уæд-иу канд йæ ныййарджыты 
мыггæгтæй нæ фарстой, фæлæ уыдоны фыдæлты фыдæлты 
мыггæгтæй дæр. Хæстæгдзинады туг авд фæлтæрæй æввахсдæр 
нæ уагьтой æмæ се ’хсæн курдиатджын адæм дæр уымæн бирæ 
уыди. Фыссынад цы адæмтæм уыди, уыдонæн фæлтæрæй- 
фæлтæрмæ дамгьæйы фæрцы сæ хæстæгдзинад рæстæджы 
фæлмы нæ сæфти. Нæ фыдæлтæм, куыд загьтон, афтæмæй 
фыссынад нæ уыди, фæлæ, дзыхæй-дзыхмæ цы лæвæрдтой, уыдон 
фыстыты кад тардтой. Къоста йæ фыдæлтæй ранымадта фараст 
фæлтæры. Афтæ зыдта алы мыггаг дæр йæ фыдæлты. 
Ныр уыцы æвæджиауы æгьдауыл дæр стырзæрдæ кæнын 
райдыдтам. Нал зонæм нæ фыдæлты. Зæгъæм, мæнæн мæ мады 
’фсымæр афтæ куы загьта, Бæцойты Осмæны фыды мад, мæ мады 
фыды мад æмæ Приты Исламы фыды мад хотæ уыдысты, зæгьгæ, 
уæд мæхимæ фæкастæн бирæ хъæздыгдæр. 
Лермонтовæн сарæзтой энциклопеди. Мæнмæ гæсгæ, ахæм 
энциклопеди Пушкинæн дæр нæма ис. Уым Михаил Юрийы фырты 
тыххæй адæймагцы нæбазондзæн, ахæм нæй. Зæгьынæн æгьгьæд 
у уый дæр, æмæ дзы йæ фыдæлтæ номæй номмæ нымад цæуынц 
XVII æнусæй фæстæмæ. 
Цымæ цæмæй æвзæр уаид, ныртæккæйы фыссыны дуджы алы 
хæдзарвæндаг дæр, чи кæмæй у, уый фидæны иу-дыууæ нæ, фæлæ 
дæсгай фæлтæртæм куы адæттид, уæд?.. 
Чи цас федта, уыйбæрц зоны. Уыцы æмбисонды рæстдзинад 
бафидар кæнын мæ бон у мæ сабибонтæй дæнцæг æрхæсгæйæ. 
Мæ мады ’рвадæлтæ дзæвгар рæстæг Буроны цардысты. 
Авдазон скъолайы ма куы ахуыр кодтон, уæд-иу сæм сæрды 
каникулты рæстæг цалдæргай къуыритæ фæдæн. Уым кæй базыдтон 
кæнæ федтон, уыдонæй фæстæдæр бирæтæ систы хъуыстгонд 
адæймæгтæ. Ранымайдзынæн дзы цалдæры. 
Билаонты Долорес. Йæ фыд Коля æмæ мæ мады ’фсымæр 
Хæчъассæ хæлæрттæ уыдысты. Сæ дыууæ дæр - бирæ бинонты 
хицæуттæ. Коляйæн дæр уыдис аст сывæллоны, Хæчъассæйæн 
дæр. 
Ам фыццаг хатт федтон, фæлæ зонгæ нæ бадæн, Дзаболаты 
Хазбийы. Фидæны стыр поэт йæ фæллойадон фæндаг райдыдта 
194 

Буроны поселочы. Ам базонгæ дæн диссаджы уæздан, хæдæфсарм 
æмæ æмгаруарзон лæппу Фардзинты Савелиимæ. Уый фæстæдæр 
куыста бирæ бæрнон бынæтты: уыди базарады министры хæдивæг, 
«Универмаджы» директор, карз нозтыты заводы разамонæг. Дыууæ 
азы иумæ ахуыр кодтам Мæскуыйы СЦКП-йы ЦК-йы цур Уæлдæр 
партион скъолайы... Буроны уæвгæйæ фехъуыстон, Уататы Бибойы 
мад æнаххосæй æфхæрд кæй æрцыд, уыцы хабар дæр. Бибойы та 
базыдтон ивгьуыд æнусы 60-æм азты. Афтæ балымæн стæм, æмæ 
йæхо Азæчындзы куы цыди,-æнхъæлдæн цыма 1962азы уыди,- 
уæд мæ чындзæхсæвмæ дæр ахуыдта... 
Цыбыр рæстæгмæ иу хъæуæй иннæмæ уазæгуаты бафтгæйæ, 
уыйбæрц хорз адæмы кæм базыдтон, уым, бирæ горæттæ æмæ 
бæстæтæ чи фены, уый, иуæй, бирæ куыннæ хъуамæ фена æмæ 
бирæйы дæр куыннæ базона?! 
«Буд - дæ судзинаг, сæкæр - дæ хæринаг, д’ арм - æхсад, 
дæ дзых - æнхъæвзт» - ацы ныхæстæ-иу загътой мард ныгæнгæйæ. 
Бакастæн сæ Миллер Всеволоды «Ирон-уырыссаг-немыцаг 
дзырдуат»-ы, фæлæ сæ иу мард ныгæнгæйæ дæр никуы 
фехъуыстон, нæ сæ фехъуыстон мардæн фынджыдзаг хæлар 
кæнгæйæ дæр. 
Цыма сын ферох кæнын не ’мбæлы, афтæ мæм кæсы. 
Компьютер нæ цæсты скадджын. Дис кæнæм, цытæ йын 
æнтысы, ууыл. Фæлæ, Хуыцау цы компьютер сфæлдыста, - 
адæймаджы сæр, - уымæн дзы æмбал нæй, уымæн æмæ 
адæймаджы раттæг дæр Хуыцау у, Хуыцауы сфæлдыстæй 
зондджындæр уæвæн та нæй. Адæймаг цы сфæлдыста, æнæ 
уымæй ныронг дæр фæцæрæн уыд, стæй амæй фæстæмæ дæр 
фæцæрæн уыдзæн, фæлæ, Хуыцау цы сфæлдыста, æнæ уымæй 
адæймагæн цæрæн нæй, фыссæгæн йæ уацмысы архайæг, ома 
йæхæдæг кæй æрхъуыды кодта, уымæн йæхицæй зондджындæр 
уæвæн куыд нæй, афтæ. 
Мæрзойты Сергей мын æй дзырдта, фысджытæй, дам-иу 
кæмæдæр - кæмæ, уый дæр мын загьта, фæлæ мæ ферох,- 
195 

уазæгуаты куы бацыдтæн, уæд, дам-иу йæ гыццыл лæппуйæн афтæ 
фæкодтон: 
-Фашизм не пройдет! 
Уый, дам-иу «пройдет, пройдет!», зæгьгæ, скæуæгау кодта 
æмæ, дам, ма-иу йæ къæхтæ зæххыл дæр æрхоста. 
Уыцы фын 2006 азы 29 апрелы бонырдæм федтон. Цыма зианæй 
рацыдтæн æмæ, хъæлдзæгдзинад кæм уыд, ахæм хæдзары цурмæ 
схæццæ дæн. Дыккаг уæладзыгмæ фæтæн асиныл схызтæн æмæ 
рахизæрдыгæй даргь фынджы уæлхъус ауыдтон куывды бадæг 
адæмы. Галиуæрдыгæй дыккаг хистæры дæллаг фарс бадт иу мæхи 
кармæ æввахс лæг: урс сæрыхъуынтæ æмæ йын урс рихитæ. Иу 
рæстæджы йæ зарын райхъуыст. Ныхæстæн равзарæн нæ уыд, 
фæлæ-иу, Дзасохты Сосыгко, зæгьгæ, базарды хуызæн тынг 
бæлвырд æмæ сыгьдæгæй райхъуыстысты уыцы мыггаг æмæ ном. 
Уыимæ адæм сæхи афтæ дардтой, цыма сын зарæг йæхæдæг дæр 
æмæ, кæуыл уыд, уый дæр тынг хорз зонгæ уыдысты. Кæйдæрты, 
зарæггæнæг чи у, зæгьгæ, афарстон, фæлæ мын дзуапп раттын 
ничи бафæрæзта. Уалынмæ агъуысты арфдæр бацыдтæн, æмæ дын 
зарæггæнæг мæ размæ куы фæуид. Фæрсын æй, Дзасохты Сосыгко 
чи уыд, зæгьгæ, æмæ мын афтæ: «Уый диссаджы лæг уыд. Æз ыл 
ныффыссынмæ хъавын. Фыст дæр ыл бирæ ис, фæлæ... Хæсты 
размæ нæ сæрмæ Æгкацатæм цард...» 
Фыны мæм афтæ каст, цыма, цы дзуры, уыдон иууылдæр раст 
сты, афтæмæй та мæ фыд горæты никуы цард, Æгкацатæй йын 
зонгæ уыд, уый та мæ хъусыл никуы ’рцыд. 
Куыддæр ын, чи дæн, уый зæгьынмæ хъавыдтæн, афтæ æваст 
фехъал дæн. 
О, хæдæгай, цы зианæй рацыдтæн, уый та цыма Дзуццаты 
Бибойы зиан уыди. Бибойы уымæй фараст боны раздæр 
амардæуыд... 
Цин æмæ зиан æфсымæртæ кæй сты, ууыл адæймаджы йæ 
фын дæр æууæндын кæны. 
Сылгоймагæн йæ дзыкку-даргь, йæ зонд- цыбыр. Зын зæгьæн 
у, мах рæстæджы йæ дзыкку сылгоймагæй нæлгоймагæй кæмæн 
даргьдæр у, уый. Уæдæ зонды тыххæй дæр быцæугæнæн ис. Æз 
196 

иу адæймагæй мæ бинойнаджы зондмæ кæм нæ байхъусын, уым 
æнæмæнг фæрæдийын. Хъусгæ та йæм фæлварыны хуызæн нæ 
бакæнын, хаттæй-хатт та фыдæнæны хуызæн. Мæхи фæнд куы 
атæрын, уæд æнæмæнг фæсмон фæкæнын. Бахатыр кæнут, фæлæ 
йæ куы куырдтон, уæд мын нæ разы кодта. Фæлæ æз мæхи фæнд 
атардтон, æмæ та, уый фæстæ бирæ хæттыты куыд уыди, афтæ 
фæсмоны хай фæдæн. 
Цæмæй ма рæдийай, уый тыххæй сылгоймагмæ хъусын 
хъæуы... 
Фыдæлтæ, дам-иу арвæрдын куы федтой, уæд æм сæ 
зонгуытыл куывтой. 
Чсиаты Дзамболатæй йæ фехъуыстон. 
Чарский Бæрæгьуынмæ куы ’рцыди, уый кæд æмæ кæд уыди! 
Мæнмæ гæсгæ, ууыл æртиссæдз азæй фылдæр йеддæмæ 
къаддæр нæ цæуы. Цæмæй мæ хъæуккæгты размæ рацæуа, уый 
тыххæй йæхи цас фæцæттæ кодта, уый нæ зонын, фæлæ, цы 
дзырдта, уый, чи йæм хъуыста, уыдонæй никуы ферох уыдзæн, 
уыдонимæ - мæнæй дæр. 
Нæ хъæуы хабæрттæ афтæ хорз цæмæй базыдта, ууыл 
æрæджыйы онг никуы ахъуыды кодтон. Цæмæдæр гæсгæ мæм 
афтæ каст, цыма сæ махмæ æрцæуыны размæ дæр зыдта. Мæнмæ 
гæсгæ, афтæ хъуыды кодтой, канд чи йæм хъуыста, уыдон нæ, 
фæлæ, кæй фыдгой кодта, уыдон дæр, уымæн æмæ, афтæ куы нæ 
уыдаид, уæд хабæрттæ рахъæргæнджыты агурджытæ сарæх 
уыдаиккой, лæбурджытæ дæр дзы фæзындаид, фæлæ, уæд дæр, 
уæдæй фæстæмæ дæр ахæмæй мæхъустыл ницы ’рцыд. Лæбурын 
та дзы бирæты бахъуыдаид, уымæн æмæ Чарский йæхи фыст 
æмдзæвгæты - йæхи фыст уыдаиккой, уæдæ кæй? - хурмæ хаста 
зæхгæстæй бапъерозты иу пачкæйыл тачкæ харбызтæ чи лæвæрдта, 
зæронды æфсон колхозы куыстмæ чи нæ цыд, фæлæ мæйы дæргьы 
Цæгатмæ дыргьтæ уæймæ цалдæр хатты чи ласта, куысты тæккæ 
тæмæны йæхи пудрæйæ чи цагьта, уыдоны æмæ бирæ æндæрты 
хъæнтæ æмæ аиппытæ. 
Цæмæн æрымысыдтæн ацы хабæрттæ? Дуне къуындæг у, 
зæгьгæ, хуымæтæджы нæ фæзæгьынц. Уыцы зындгонд Чарскиимæ 
197 

фæстæдæр, зæгьæн ис, æмæ æмбæлдтæн алы бон дæр. Терчы 
галиу фарс, æз кæм цардтæн, уырдæм, æвæццæгæн, хæстæг цард 
æмæ-иу ыл арæх амбæлдтæн. Кæддæр адæмы сæрты нæ, фæлæ 
бæласы сæрæй кæмæ кастæн, - йæ фембæлдмæ уыйбæрц адæм 
æрæмбырд, æмæ, нæ хъæуы æхсæнадон кусæндæттæ кæм 
уыдысты, уыцы агьуысты кæрты къух бакæнæн дæр нал уыд æмæ 
къах бавæрæн дæр, - уыцы лæг-иу мæ размæ куы фæци, уæд-иу 
йæ рæзты хуымæтæджы цыд никуы акодтон. Æдзухдæр-иу, сценæйы 
йæ цы дарæсы федтон, мæ цæстытыл афтæмæй ауад. 
«Тяжело умирать, хорошо умереть» («Зын у мæлын, нæу 
амæлын æвзæр») - Некрасовы ацы рæнхъытæ мæм бонæй-бонмæ 
тынгдæр хъарынц, тынгæй-тынгдæр сын æууæндын сæ 
рæстдзинадыл. 
Цъæхдонхæрисы къæбæлдзыгдзыккурæудымгæ фасы... 
Ныхас зæгьын дæр æз нал фæуæндын, чызгай, дæ разы. 
Ацы æмдзæвгæ мын æрдæгфыстæй баззад 1999 азы 11 
августы. Ацы цыппар рæнхъы куы ныффыстон, уæдæй нырмæ та 
æнусы æмбисæй фылдæр цæуы. 
Æрæгвæзæджы рогдымгæ, сындæггай 
Нæ буц бæлæсты сыфтæртæ нызгьæлдтай. 
Уадз ивæнтхъæдтæ, быдыртæ сæ кæрц - 
Кæдфæндыдæр рæсугъд удуне, æрдз. 
«Смотреть в глаза смерти, предвидеть ее приближение, не 
стараясь себя обмануть, оставаться верным себе до последней 
минуты, не ослабеть и не струсить - это дело сильного характера». 
Ацы ныхæстæ цыма Писарев Дмитрий мæ хо Дибæйы тыххæй 
загьта, афтæ мæм кæсы. 
Æмæ ма ноджыдæр, Дибæмæ тынг чи хауы, ахæм ныхæстæ. 
Бакастæн сæ Толстой Левы чиныг «Круг чтения»-йы: «...готовься к 
тому, чтобы наилучшим образом умереть, т.е. воспользоваться теми 
торжественными минутами смерти, во время которых человек уже 
находится как бы в ином мире, и слова и поступки его получают 
198 

особенную власть над остающимися». 
Дыууæ рæнхъы дæр арф хъуыдытæ нывæрæн ис: 
Ученыхмного, умныхмало, 
Знакомыхмного, нетдрузей. 
Дæс азæй фылдæры размæ сæ радиойæ фехъуыстон. Сæ 
ныффыссæджы нæ базыдтон. 
Хъæуы ма куы цардыстæм, уæд-иу иннæты хуызæн мах 
дуармæ дæр сылгоймæгтæ абадаг уыдысты. Нæ бакомкоммæ чи 
цард, уыдонмæ, иу цыппар-фондз азы кæуыл цыдаид, ахæм лæппу 
уыд. Иу изæр та йæ мад, иннæ устытимæ мах дуармæ куы бадт, 
уæд лæппу уыцы тыхстхуызæй йæ мады уæлхъус алæууыд æмæ 
йын, иннæтæ йæ куыннæ фехъусой, афтæ сабыргай йæ хъусы 
бадзырдта, æххормаг мын у, зæгьгæ, фæлæ йæ ныхæстæ æгæр 
хъæрæй загьд рауадысты æмæ, мадæн дæр уæлдай нал уыд æмæ 
йын хъæрæй загьта: 
- Пецæй кæрдзын райс æмæ бахæр. 
Лæппу хæдзармæ фæцæуæг, фæлæ фæстæмæ ноджы 
æнкъарддæрæй раздæхт. 
- Цæмæ раздæхтæ? - бафарста йæ мад. 
- Сæттын мын нæ комы, - дзуапп радта лæппу. 
Мадæн æнæ сыстгæ нал уыд æмæ йæ лæппуйæн хæринаг 
дæттынмæ ацыд. 
Фысджытæн Хъырымы, «Коктебель», зæгъгæ, цы 
сфæлдыстадон хæдзар уыд, уым къорд хатты уыдтæн. Фæстагхатт 
дзы ныййæфтон ирон фыссæг Б. Т.-йы йæ чызгимæ. Æхсызгон 
куыннæ вæййы адæймагæн Ирыстонæй дард ран йе ’мбæстаджы, 
уæлдайдæр та йе ’мсисы, фенын. Кæрæдзиуыл бацин кодтам, 
фынджы уæлхъус дæр абадтыстæм. «Абадтыстæм», зæгьгæ, тынг 
æнæфонмæ бафæстиат стæм. Кæд ма исты зонын, уæд уыцы изæр 
немæ уыдис зындгонд уырыссаг прозаик æмæ критик Бушин 
Владимир дæр. 
199 

Б. Т.-ыл кæд азтæ дзæвгар цыд, уæддæр лæппулæгау 
хъæддых уыд. Адæймагæн-иу фембæлгæйæ йæ къух куы 
нылхъывта, уæд-иу æнгуылдзты стджытæ баиу сты æмæ-иу 
йæхинымæр æнхъæлмæ каст, кæд мæ суадздзæн, зæгьгæ. Фидар 
уыди нозтæн дæр. Иу нуазæн дæр фæстæмæ куы нæ здæхта, уæд 
дæр æм мæ зæрдæ не ’хсайдта, уымæн æмæ уымæй размæ дæр 
нозтæй никуы фæцудыдта. Уæлдай ныхас дæр дзы никуы сирвæзт. 
Сфæлдыстадон хæдзары хæрæндон денджызæн йæ тæккæ 
былгæрон уыд. Аходæнмæ иуцалдæр минуты раздæр æрбацыдтæн 
æмæ ме ’мбæстæгтæм æнхъæлмæ кастæн, фæлæ æрæгмæ куы 
цыдысты, уæд хæрæндонмæ ацыдтæн. Аходæны фæстæ дæр ма 
фынджы уæлхъус иуцасдæр абадтæн. Æппынæрæджиау Б. Т. 
фæзынд. Кæй байрæджы кодта, уый тыххæй йæхи раст кæнынмæ 
фæци: 
- Дысон-бонмæ мæ къах дæр н’ атылдтон, афтæ дзæбæх 
фæфынæй кодтон. Мæ чызг мæ куы нæ райхъал кодтаид, уæд ма 
афонмæ дæр фынæй кæнин... Уый дæр ныртæккæ ’рбацæудзæн. 
Æргом дзургæйæ, æрæгмæ куы цыди, уæд ме уæнджы мигъ 
бадт, кæд ыл нозты фыдæй исты ’рцыд, зæгьгæ, фæлæ йын йæ 
ныхæстæм куы байхъуыстон, уæд мæ тарст æрцыди. Йæ цуры бадын 
мæм аив нæ фæкаст, хатыр дзы ракуырдтон æмæ денджызы былмæ 
мæхи райстон. Куыддæр хæрæндонæй рахызтæн, афтæ Б. Т.-йы 
чызг мæ размæ фæци æмæ мын бауайдзæф кодта, цæмæн, дам, 
ын баназын кодтай, дысон-бонмæ хуыссæджы цъыртт нæ федта, ме 
’фсымæры æрымысыд - Б. Т.-йы лæппу дыууæ азы размæ 
æвиппайды амард - æмæ куыдта æмæ куыдта... 
Уæдæй нырмæ бирæ азтæ рацыд. Æрæджы Субботин Василийы 
чиныг кæсын æмæ дзы сæмбæлдтæн ахæм бынатыл: «Куыд 
дзурынц, афтæмæй, Сергеев-Ценский йæ мæлæты рынчын куы ’рци, 
уæд æй аластой рынчындонмæ. Йæ дохтыртæн афтæ зæгьы: 
«Мемæ æмбæхсынджыты ма хъазут. Æз зæронд дæн... Цас ма 
фæцæрдзынæн, уый мын æргом зæгьут. Куы бахъæуа, уæд мæ 
хуыссæгæй дæр атондзынæн. Мæ гæххæттытæ мæ банывыл кæнын 
хъæуы, мæ повесть та - фæуын... Загьтой йын, тагьд кæнын æй 
кæй хъæуы. Æцæгæйдæр, æхсæв нал хуыссыди, куыста. Фæлæ 
нын йæ ус Христинæ Михалы чызг та афтæ загъта: «Уый адæмы 
цур хъæбатыр вæййы, æндæр æхсæвыгæтты кæугæ фæкæны...» 
200 

Æмбалты Цоцкойы хуызæн лæгтæ канд сæхи, сæ мыггаг æмæ 
хъæубæстæ не скадджын кæнынц, фæлæ æгас Ирыстоны дæр. 
Скадджын кæнынц адæймаджы ном. Алкæмæ дæр адæймаджы ном 
скадджын кæныны хъару куы уаид, уæд иууылдæр цæуиккам не 
скæнæг Хуыцауы зæрдæмæ. 
Æмбалты Цоцко, зæгьгæ, куы фехъусын, уæд цавæрдæр рухс 
дунейы февзæрын, хин æмæ кæлæн кæм нæй, раст æмæ 
цæстуарзон адæм кæм цæры, уæздандзинад, фæтк æмæ четар 
æлдариуæг кæм кæнынц, ахæм дунейы... 
Иу-ссæдз азæй фылдæры размæ базонгæ дæн Хъуылаты 
Хъазыбегимæ. Æмбалты Цоцкоимæ æввахс хæстæджытæ уыдысты, 
- дзырдта мын æй, куыд хæстæджытæ сты, уый дæр, фæлæ та мæ 
ам дæр ме стырзæрдæдзинады азар басыгьта æмæ йæ ныффыссын 
мæ зæрды не ’рæфтыд, хъуыды та йæ уæвгæ нæ бакодтон, - æмæ 
йын йæ царды хабæрттæ хорз зыдта. Иу хабар мын дзы ахæм 
ракодта. 
Цæвиттон, Цоцко уарзта сæхи хъæуккаг, æрыдойнаг, 
Хуырымты Иорамы чызг Лулуйы. ЧызгфæцыдХетæгкаты Къостайы 
зæрдæмæ дæр. Уыцы хабар куыддæрæй æрцыд Цоцкойы хъусыл 
æмæ йæ рæсугьд æнкъарæнты хурхыл бахæцыд, чызгмæ цы 
зæрдæйыуаг дардта, уый йæ риуы арфдæр ран баныгæнын 
бафæрæзта. Къоста æмæ Лулу кæрæдзийы бамбæрстой æмæ 
хъуамæ сарæзтаиккой чындзæхсæв, фæлæ, стыр хъыгагæн, 
Лулуйы царды бонтæ хъысмæт фæцыбыр кодта. 
Æмæ ма Цоцкойы тыххæй, чи зоны, чи никуыма ’рцыд, ахæм 
хабар: Æмбалы-фырт, дам, Къостайыл сау фæдардта йæ амæлæты 
бонмæ. Зæххыл, чи никуыма ’рцыд, ахæм хабар, æвæццæгæн, нæма 
уыд, фæлæ æз уыйбæрц рацардтæн, æмæ исчи искæуыл 
цæрæнбонты сау фæдардта, зæгьгæ, никуыма фехъуыстон. Фæлæ, 
куы зæгьын, уыдаид ахæм хабæрттæ дæр. 
Зындгонд фыссæг Цæголты Василий мын иу хатт афтæ: 
«Хабæрттæ фыссынмæ зивæг ма кæн. Цы писмотæ исыс, уыдон 
æфснайдæй дар. Цы номдзыд адæмимæ æмбæлыс, уыдоны 
ныхæстæ дæ рох кæй кæндзысты, уый дæ зæрдыл дар æмæ архай 
сæ фæд гæххæттыл ныууадзыныл. Азтæ куы рацæуа, уæд дæ 
бахъæудзысты. Цы хорз адæмимæ æмбæлдтæ, цы зонды ныхæстæ 
сæ фехъуыстай, уыдон рохуаты баззайынæн æвгьау сты, фыссæджы 
201 

бон та сæ у фидæны фæлтæртæм адæттын». 
Цæрукъаты Алыксандр дæр йæ царды кæрон фæсмон кодта, 
гæххæтмæ хæссыны аккаг чи уыд, уыцы хабæрттæ кæй нæ фыста, 
ууыл. 
Василийы цæстуарзон ныхæсты рæстдзинад мæм, стыр 
хъыгагæн, æрæджиау бахъардта, фæлæ мæхицæн хæсыл нымайын 
ме ’мсис кæстæртæн Василийы ныхæстæ дæр æмæ Цæрукъаты 
Алыксандры ныхæстæ дæр сæ зæрдыл æрлæууын кæнын. Цæголы- 
фырт йæ фæндиæгтæ æрмæст мæнæн загьта, æз та, - кæд ацы 
рæнхъытæ искуы дунейы рухс феной, уæд уе ’ппæтæн дæр дзурын: 
мæхи арæх къуыммæ цæмæй фæхæссын, уымæй уæхи бахизут: 
зивæг ма кæнут, стырзæрдæ ма ут, абон цы уынут æмæ хъусут, 
уыдон æдзух нæ уындзыстут æмæ хъусдзыстут. 
Рæстæджы бон, кæй зæгьын æй хъæуы, бирæ у. Ногæй зæронд 
саразы, зæрондæй - згæхæрд. Зæрдæ чи халы, уыцы масты 
джебогьтæ фæкъуымыхдæр кæны, бирæ хæттыты сæ афтæ слæгьз 
кæны, æмæ рæхойын сæ бон нал вæййы. Фæлæ цæйдæрты ныхмæ 
тохы бацæуын йæ бон нæ бавæййы. Зæгьæм, адæймаг цы федта 
æмæ фехъуыста, уыдон се ’ппæт рæстæг нæ ферох кæнын 
кæндзæн. Зæрдæйы æнусмæ чи баззайы, ахæм хабæрттæ - цас 
дæ хъæуы, уыйбæрц. 
Ацы хабарыл æртиссæдз азы бæрц цæуы, фæлæ цыма знон 
уыди, афтæ мæм кæсы, зæрдæйы нывгондæй лæууы, нæ мæ рох 
кæны. 
Фæндзæм къласы ахуыр кодтон æви æхсæзæмы, уый дзæбæх 
нал хъуыды кæнын, фæлæ та иу изæр нæ сыхы лæппутæ бичетты 
æрæмбырд сты æмæ хæсты хабæрттæ кодтой. Уымæй размæ не 
’рвадæлты лæппу, хæсты цаутæ æвдыст кæм цыд, ахæм кино федта 
æмæ йæ йæхи ныхæстæм гæсгæ дзырдта. Уымæ та æнæхъæн сыхы 
дæр уымæй хуыздæр ничи арæхст. Ноджы уый махæй кæмæй 
афæдз хистæр уыд, кæмæй - дыууæ, æмæ-иу æм æдзухдæр, цыма 
нæ ахуыргæнæг уыд, афтæ хъуыстам. 
Уыцы изæр дæр та сæйраг дзурæг уый уыд, фæлæ-иу махæй 
дæр исчи искуы-иу хатт йæ ныхас баппæрста. Æз дæр, цыма мæ 
хæйрæджытæ ацардыдтой, уыйау мæхицæй хæстон лæгацарæзтон 
æмæ ныхас цæуыл уыд, уый нал хъуыды кæнын, фæлæ дзы дыууæ 
дзырды мæ зæрдыл тынг бадардтон: «штыковой бой». Уыдон, 
202 

куыддæр мæ дзыхæй схаудысты, афтæ дын мыл ме ’рвад 
былысчъил худт куы бакæнид, ахæм «бой», дам, нæ вæййы. Уыцы 
ныхæстæ загьд æрцыдысты бæрзондæй комкоммæ дæр æмæ 
дæлгоммæ æмбаргæйæ дæр. Комкоммæ уымæн, æмæ ме ’рвад 
мæнæй дыууæ азы хистæр уыд æмæ уымæ гæсгæ бæрзонддæр 
уыд, дæлгоммæ та уымæн, æмæ мæ цы ’дылы ныхас сирвæзт, уымæ 
æнæмæнг бæрзондæй кæсын хъуыд. 
Цы ’мбæрстон, «штыковой бой» цы у, уымæн, стæй йын, мæнмæ 
гæсгæ, ме ’рвад дæр мæнæй дæсныдæр нæ уыд, фæлæ куыд 
хъæбæрæй дзырдта, стæй куыд æнæрвæссонхуызæй, уымæ гæсгæ 
банхъæлæн уыд, цы дзуры, уым дызæрдыггагæй ницы ис, зæгьгæ. 
Куыд бамбæрстон, афтæмæй йыл ме ’ннæ сыхæгтæ дæр 
баууæндыдысты. Æз мæхи ахæм къæмдзæстыджы бынаты 
банкъардтон, æмæ, куы зæгьын, абоны онг дæр мæ нæма ферох. 
Ацы хабæрттæ æрымысыдтæн, газет «Советский спорт»-ы 1988 
азы 23 октябры номырæй цы статья ралыг кодтон, уый мæ размæ 
куы фæци, уæд. Статья хуыйны афтæ: «Тот, кто брал "Черную 
кошку"». Уыцы ранæй æрхæсдзынæн æрмæстдæр дыууæ 
хъуыдыйады: «В. Ощенков занял первое место в соревнованиях по 
штыковому бою на первенство Московского военного округа. Диплом 
датирован 30 апреля 1930 года». 
Куыд бамбæрстат, афтæмæй ма «штыковой бой»-йæ уæлдай 
уыдис ахæм хуызы спортивон ерыстæ дæр... 
Ме ’рвад абон дæр у цардæгас. Кæддæры хабæрттæ йын йæ 
зæрдыл æрлæууын кæнин, фæлæ дзы, мæнмæ гæсгæ, уыдон 
раджы ферох сты, йæ зæрдыл ын сæ куы ’рлæууын кæнон, уæд та 
йæм, мыййаг, уайдзæфы хуызæн куы фæкæсой, уымæй æдас нæ 
дæн æмæ йын никуы ницы фæзæгьын. Уæвгæ йыл фæстагæнусы 
æмбис кæд иу кæнæ дыууæ хатты фембæлдтæн, уæд хорз, æндæр 
нæ мыггаджы хъуыддæгты архайæгæй йæхи не ’вдисы, 
сæрмагондæй йæ бабæрæг кæнын та мæ къухы никуы бафтыд. 
Сæйрагдæр у, бирæ азты фæстæ мæхи дæлджинæггонд кæй 
нал хонын, уый. 
«Кæдæй-уæдæй ма нæ хæдзармæ афоныл здæхын. Уæвгæ 
мыл фæстаг рæстæг нæхимæ сахуыр сты æмæ мæм раздæрау 
фæскуыст æнхъæлмæ дæр нал фæкæсынц, уымæн æмæ зонынц, 
203 

кæй та бафæстиат уыдзынæн. Фæлæ ма абон æгæр раджы цыд 
дæр фæдæн. Дзыццайы дæр уыцы зæрдæ фæсайдта, æндæр æй 
ахæм уавæры не ’рбаййæфтаин. 
Куыддæр къæсæрæй бахызтæн, афтæ стыр уаты къуымты мæ 
цæстæнгас æрзылд. Иннæ хæттыты хуызæн та Дзыццайы агурыныл 
фæдæн. Мæ цæст ыл не ’рхæцыд æмæ фаллаг уатмæ бакастæн. 
Дзыцца мæм чъылдымырдæм бадт æмæ йын йæ цæсгом нæ уыдтон, 
фæлæ цыма йæ чемы нæ уыд, афтæ мæм фæкаст. 
-Дзыцца! 
Æрбацæуынæнхъæл мын нæма уыд. Иннæмæй та æгæр 
хъæрæй сдзырдтон, стæй мæ хъæлæсы катайаг мыртæ фæразуæз 
сты æмæ Дзыццайы хуызæн адæймагæн уыдон æгæр дæр ма 
уыдысты хæрдмæ фæхауынæн. 
Мæнырдæм ын æнæ разилгæ нал уыд, йæ армытъæпæнæй 
йæ цæсгом æрсæрфта æмæ уыцы зивæггæнгæйæ раздæхт. Кæугæ 
кæй кодта, уый ма мын цы бамбарын хъуыд, фæлæ йæ чи 
бафхæрдта? Мæ бинойнаг? Уымæн уæвæн нæй. Мæ ныхæстæй йæм 
искæцы бустæхуыз куы фæкæсы, уæддæр мын уайдзæф куы 
бакæны, æдзухдæр йæ фарс куы фæвæййы, уæд се ’хсæн цы 
хъуамæ ’рцыдаид? Иу ныхасæй, мæ зæрдæ кæдæмыты нæ 
ахсайдта, ахæм нал баззад. 
- Абон цæй раджы ’рбацыдтæ? - ныр та æз фестъæлфыдтæн 
Дзыццайы ныхæстæй. 
Йæ хъæлæсыуаг мæм æгæр аразгæ фæкаст. Йæ ныхæстæй 
алкæцыдæр дзырдта, маст дзы кæй бацыд, ууыл. Йæ цæстытæн 
дæр цыдæр уымæл хуыз уыд. Иннæ хæттыты хуызæн мыл бацин 
кæнын сæ зæрды уыди, фæлæ тыхцинтæ кæнын ахуыр нæ уыдысты 
æмæ, кæд цыфæнды тынг архайдтой сæхи хъæлдзæг дарыныл, 
уæддæр сын дзы ницы уади. Иннæ хæттыты-иу сæ мæн ауынгæйæ 
цы хъарм ракалди, уый равдисын сæ бон нæ баци. Дзыцца мæ цæмæй 
бафарста, уымæн мæ дзуапп раттынмæ нæма ’вдæлди, уымæн 
æмæ, цæуыл æнкъард уыд, уый базонын мын сæйрагдæр уыд æмæ 
йын йæхи фæрсынмæ дæр уымæн фæдæн: 
- Цы кодтай? 
Ницы дзурынмæ мын хъавыди, фæлæ йæ нæ ныууадздзынæн, 
уый куы бамбæрста, уæд загьта: 
-Ницы, цыкодтон? 
-Уæдæ афтæ æнкъард цæмæн дæ? Куы’рбацæуын, уæд куыд 
вæййыс, уый нæ зонын?! Чидæр дæ бафхæрдта æмæ мын æй зæгь. 
204 

- Ничи мæ бафхæрдта. Афтæ... Цыдæр хабæрттæ 
’рымысыдтæн, æмæ мæ зæрдæ суынгæг. 
- Цавæр хабæрттæ? 
- Зæронд хабæрттæ... Сæ койы аккаг дæр не сты. Уæртæ дзы 
чындзы бафæрс... 
Дзыцца, йæ сæрæй кæцырдæм ацамыдта, уыцырдæм 
фæкастæн, æмæ фæсдуар, къуыммæ хæстæг, ауыдтон мæ 
бинойнаджы. Æрдæбонсарæй йæ ныхас нæ, фæлæ йе змæлын дæр 
никуыцæй райхъуыст. Æвæццæгæн, йæхинымæр скарста, ахæм 
заман мадзурайæ лæууын хуыздæр у, зæгьгæ, æмæ ныхæстæм 
æдзæмæй хъуыста. 
Æцæгдæр мын хабæрттæ мæ бинойнаг радзырдта... 
Рынчындоны дохтырæй кусы. Йæ палатæмæ нæ хъæуккаг 
Уырысхан бахауд. Куы йæ ’рбаластой, уæдæй нырмæ æртæ 
къуырийæ фылдæр рацыд, афтæмæй, мæ бинойнаг кæй у, уый 
нырма абон базыдта. Диссаджы æппæлдтытæ, дам, нæ фæкодта. 
Фæскуыст, нæхимæ куы ’рбацыд, уæд лæджы ныхæстæ Дзыццайæн 
рафæзмыдта. Дзыцца дæр рагон хабæрттæ æрымысыд æмæ, кæд 
рагон уыдысты, уæддæр ын хъæдгом фæрæхойæгау сног сты... 
Уырысхан хæсты уыди, фæлæ уайтагьд фæстæмæ ссыди. Йæ 
рахиз къухы кæстæр æмæ æнæном æнгуылдз фæцæф сты æмæ 
нал куыстой, нал куыстой, зæгьгæ, растæй баззадысты æмæ йæ, 
хæстон лæгæн нал бæззыс, зæгьгæ, рарвыстой. Уый хæстæй 
цалдæр мæйы куы рацыд, уæд уыди. Немыц Ирыстонмæ куы 
’рбацæйхæццæ кодтой, уæд цалдæр лæгæй колхозы фос хохмæ 
атардтой. Куыд дзырдтой, афтæмæй, цалынмæ немыцы нæ 
асырдтой, уæдмæ хохы физонджытæ фæкодтой, стæй ма дзы цы 
кадавар муртæ баззад, уыдон æртардтой æмæ сæхицæй 
фыдæбонджындæр никæйуал хуыдтой. Бæстæ змæст уыди æмæ 
сæ дзуапп бацагурæг нæ фæци. Дзуапп нæ, фæлæ ма фæстæдæр 
Уырысханы колхозы сæрдарæй дæр равзæрстой. 
Цыппор æхсæзæм аз хус рæстæг скодта. Хуымтæ 
басыгьдысты. Адæм тынг зын уавæры бахаудысты. Мæ фыд 
хæстæй нæма ссыди, кæд уæдмæ, æгас ма кæй фыдæлтæ 
баззадысты, уыдон раздæхтысты, уæддæр. Фæстæдæр куыд 
рабæрæг, афтæмæй мæ фыд, æрæджиау чи ссыд, уыдонæй дæр 
никæимæ разынд. Мæ кæстæр æфсымæр æмæ хоимæ нæ мадимæ 
баззадыстæм æмæ иннæ сидзæрты хуызæн хъизæмæрттæ 
’взæрстам. Мæ хо ма сыдæй рæсигæ дæр ныккодта. Уыцы тыхст 
205 

рæстæг ма Дзыццайæн йæ фæллойбонтæм цыдæр нартхоры 
нæмгуытæ цыди æмæ Уырысханæй куырдта, цæмæй йын йæ сабиты 
сыдæй мæлын ма бауадза æмæ йын иу пут уæддæр раттын кæна 
йæ фæллойæн. Ахæм хъæртæ йыл скодта, ныртæккæ, дам, нæ 
дæ сывæллæтты сагьæс йеддæмæ æндæр сагъæс нæй, зæгъгæ, 
йæ мæстджынæй рарвыста. Дзыццайæн йæ зæрдыл уыцы хабæрттæ 
æрлæууыдысты æмæ йæхиуыл хæцын нал бафæрæзта... 
Йæ маст ын цæмæй фæкъаддæр кæнон, ахæм дзуринæгтæ 
мæм уыдис æмæ йын сæ нæ басусæг кодтон: 
- Уыдæттыл та дæхи цæмæн хæрыс? Кæмæн цы хъæуы, уый 
Хуыцау зоны. Уырысханыл дæр йæ фыдмитæ æртæфстысты. Йæ 
дыууæ чызгæй иу дæр æгьдауыл й’ амонд не ссардта. Кæйдæрты 
фæдыл фæлыгьдысты æмæ, кæм сты, уый бæрæг нæй. Йæ фырт 
ахæстонæй æддæмæ нæ цæуы. - Рынчындонмæ йæ кæцæй 
æрбаластой, уый зоныс? - бафарстон Дзыццайы. 
Кæй зæгьын æй хъæуы, Дзыцца йæ нæ зыдта, фæлæ йæ æз 
зыдтон. Уырысханы ус æртæ азы размæ амард. Цы фæуыдаид, уый 
йын нал уыд æмæ йæ се ’рвадæлтæй чидæр зæрæдты хæдзармæ 
сласта. Уыцы хабæрттæ æрæджы фехъуыстон, фæлæ 
рынчындонмæ бахауд, уый нæ зыдтон. 
- Цæмæй йæ зонын? - фарстæн мын фарстæй дзуапп радта 
Дзыцца, цыма уымæй афтæзæгьынмæхъавыди, кæцæйфæнды йæ 
’рбаласæнт, цæмæн мæ хъæуы, зæгьгæ. 
- Зæрæдты хæдзарæй... 
Фæстаг ногдзинæдтæ йын куы радзырдтон, уæд цыма йæ 
мастæй ахауд, афтæ мæм фæкаст». 
Ацы хабæрттæ, поезды Мæскуымæ кæимæ цыдтæн, иу ахæм 
мæ карæн лæгæй фехъуыстон æмæ мæм йæ царды цаутæй 
кæцыдæртæ мæхи царды цауты хуызæн фæкастысты... 
Мæ фыды фыды æфсымæры лæппу Тасолтан хæстæй 
саугуырмæй ссыди. Йæ дыууæ цæсты дæр ын знаджы нæмыг 
ахаста. Хорз бинонтæ йын фæци, хорз цот ын рацыди æмæ, 
æвæццæгæн, уыдоны фæрцы бирæ фæцард. Цыппарыссæдз азы 
йыл цыд, афтæмæй цалдæр азы размæ амард. 
Йæ фыд уымæй ноджы фылдæр фæцард æмæ, Адзырттæй 
цы фехъуыста, уыдон-иу цыма чиныджы каст, афтæ дзырдта. Кæд 
цæстæй нæ уыдта, уæддæр горæты уынгтæ хорз зыдта. Иу хатт 
206 

кæцæйдæр цыдыстæм. Горæтмæ куы схæццæ стæм, уæд нæ 
шофыр дæр, æз дæр, кæдæм цæуын хъуыд, уый нæ зыдтам æмæ- 
иу, кæдæм схæццæ стæм, уый Тасолтанæн куы загьтам, уæд, 
дарддæр кæуылты цæугæ у, уый нын-иу бацамыдта. Иу ран дæр 
нæ фæрæдыд, афтæмæй, кæдæм цæуын хъуыд, уырдæм схæццæ 
стæм. 
Бирæ цыдæр ног хабæрттæ дзы фехъуыстон, уæлдайдæр нæ 
хæдзарвæндаджы тыххæй. Мæ фыды фыды фыдæн, дам, цалдæр 
æфсымæры уыд. Сæ иу хуынди Состыкк. Æфсымæртæй, дам, 
уымæй магусадæр нæ уыд, афтæмæй цæргæ та се ’ппæтæй 
фылдæр фæкодта, зæгъгæ, мын Тасолтан куы загъта, уæд 
мæхинымæр бацин кодтон, уæдæ æз дæр бирæ фæцæрдзынæн, 
зæгьгæ. 
Базраты Светæимæ дæс æмæ дыууиссæдз азæй фылдæры 
размæ базонгæ дæн. Пединститутмæ бацыдыстæм 1955 азы æмæ 
фондз азы дæргьы иу факультеты иу къорды фæцахуыр кодтам. 
Мæ дæргьвæтин царды цы сылгоймæгты зыдтон, уыдонæн Светæ 
уыди сæ тæккæ уæздандæр, æгьдауджындæр, æнæхиндæр æмæ 
сыгьдæгдæрзæрдæтæй иу. Институт каст куы фестæм, уæд нæ 
алчидæр ацыди йæхи фæндагыл æмæ арæх нал æмбæлдыстæм. 
Светæ йæ амонд ссардта æмæ дзæвгар рæстæг царди 
Мæздæджы. Дзæуджыхъæумæ цæуынвæнд куы скодта, уæд 
æнæнхъæлæджы фембæлдыстæм æмæ йын куыст ссарынæн 
Гæздæнты Ленæйы (уæд Ленæ куыста Кировы номыл республикон 
библиотекæйы директорæй) фæрцы феххуыс кодтон, фæлæ 
библиотекæйы бирæ нæ бафæстиат- раивта сидзæр сывæллæтты 
хæдзар «Хуры тын»-мæ æмæ дзы бирæ азтæ фæкуыста 
хъомылгæнæг æмæ ахуыры хайады сæргьлæууæгæй. 
Кæд иу горæты цардыстæм, уæддæр, зæгьæн ис, æмæ 
кæрæдзийы нæ уыдтам. Мæ бон æрхъуыды кæнын у æрмæстдæр 
дыууæ фембæлды. Фыццаг хатт куы фембæлдыстæм, уæд мæм 
Светæ æрхатыд, фæнды, дам, мæ, нæ хъомылгæнинæгтимæ куы 
базонгæ уаис, уый. Кæй зæгьын æй хъæуы, æхсызгонæй сразы дæн 
йæ фæндоныл æмæ, цы бонмæ баныхас кодтам, уыцы бон 
ныццыдтæн «Хуры тын»-мæ. 
Сидзæр сывæллæттæм кæсгæйæ мæхи цардвæндаг мæ 
цæстытыл ауад. Мах дæр мæ дыууæ кæстæр хоимæ æнæ фыд 
207 

æмæ æнæ мадæй баззадыстæм. Мæ фыды раздæр уымæн 
ныффыстон, æмæ уымæй раздæр бавдæлон стæм. Хæсты 
æнæбæрæгæй куы фесæфт, уæд мæныл æхсæз азы йеддæмæ 
нæ цыди, хæстмæ куы ацыди, уæд та - цыппар, мæ кæстæр хотæй 
хистæрыл - афæдз, кæстæр та гуыбыны баззад. Мæ мад дæр мæ 
фыдæй бирæ фылдæр нæ фæцард. Æвирхъау хуызы куы фæмард, 
уæд æз ахуыр кодтон дæсæм къласы, мæ хотæ та æвдæм æмæ 
фæндзæм кълæсты. 
Уыцы хабæрттæ Светæ афтæ бæлвырдæй нæ радзырдта, 
фæлæ загъта, Музафер дæр, дам, сидзæрæй баззад æмæ 
уæхæдæг уынут, цы лæг дзы рауад, уый. Светæйы ныхæстæ мæ 
ахæм æфсæрмы уавæры сæвæрдтой æмæ, мæхи цы фæкодтаин, 
уый нал зыдтон... 
Фембæлд ахицæн. Фысымтæ - Светæимæ йе ’мкусджытæй 
æрбацыдысты бирæтæ - мын арфæтæ фæкодтой. Цæуынмæ куы 
рахъавыдтæн, уæд ма, Светæ цыдæр зæгьынмæ кæй хъавыд, уый 
бамбæрстон æмæ йын, хъусын дæм, зæгьгæ, загьтон. Сылгоймаг 
ныфсæрмытæ, фæлæ уæддæр йæ зæгьинаг нæ басусæг кодта: 
- Сидзæр сывæллæтты тыххæй зарæг куы ныффыссис, уæд 
дын æй никуы ферох кæниккам... 
Ахæм курдиатæн бæлвырд дзуапп раттын тынг зын вæййы, 
фæлæ йын уæддæр ахъуыды кæнынæй зæрдæ бавæрдтон. 
Фембæлдыл цас рæстæг рацыд, уый зын сбæрæггæнæн у, фæлæ 
2000 азы 19 мартъийы зарæджы текстæн ныффыстон æмдзæвгæ: 
СИДЗÆР 
Сидзæр мæгуыр у сидзæр - тæригьæд, 
Хъуызгæ - йæ бацыд, хъуызгæ - йæ рацыд. 
Сусæны мæйдæр фæкæны ихæн... 
Сидзæрыл ауд, амон ын алцы, 
Æрмæст ын кæуын амонын нæ хъæуы, - 
Сидзæрæн кæуын йæ былалгь фæлæууы. 
Кæд барæвдыдтай - уæд та ныхæстæй - 
Сидзæры ацы дунейы, ацы, 
Дæхицæн скодтай уæд удыбæстæ... 
Сидзæрылауд, амоныналцы, 
Æрмæст ын кæуын амонын нæ хъæуы, 
Сидзæрæн кæуын йæ былалгь фæлæууы. 
208 

Адзалы бонмæ чиуыдзæн сидзæр, 
Уыйуд, мæгуырæг, цытæ фæразы! 
Æнкъард - йæ райсом, æнкъард - йæ изæр... 
Сидзæрылауд, амоныналцы, 
Æрмæст ын кæуын амонын нæ хъæуы, - 
Сидзæрæн кæуын йæ былалгь фæлæууы. 
Сидзæрмæ амонд фæстагмæ худы, 
Рæствæндаг кæны фидæнмæ балцы. 
Кæндзæн æм алчи кæддæр тæхуды, 
Ныр та йыл ауд, амон ын алцы, 
Æрмæст ын кæуын амонын нæ хъæуы, - 
Сидзæрæн кæуын йæ былалгь фæлæууы. 
Уыцы аз æй Гæздæнты Болатмæ радтон æмæ йын абонмæ 
музыкæ ныффыссын йæ къухы нæма бафтыд. Светæйы раз 
къæмдзæстыгæй нæ баззадтæн. Æмдзæвгæ йын телефонæй 
бакастæн. Загьтон ын, композитормæ йæ кæй радтон, уый дæр. 
Диссагу, æвæдза, цард! Мæ зæрдæйæн адджын цы сылгоймаг 
уыд, йæ миниуджытæй мæм кæцыдæртæ мæ мады миниуджыты 
хуызæн кæмæн кастысты, уыцы Светæйы институт каст фæуыны 
фæстæ нымадæй цалдæр хатты йеддæмæ никуыуал федтон, стæй 
йæ бынтон æнæнхъæлæджы куыд базыдтон, афтæмæй æппындæр 
никуыуал фендзынæн... 
Уыцы райсом дæр та мæ куыст газеттæй райдыдтон. Иннæ 
хæттыты хуызæн та раздæр фæстаг фарсмæ æркастæн. 
Тæфæрфæстæ кæм вæййынц, уым цы мыггаг, ном æмæ фыды 
номмæ фæкомкоммæ дæн, уыдон мын мæ зæрдæйы уидæгтæ 
нызмæлын кодтой. Хæстæджытæ хъусын кодтой, Базраты 
Саханджерийы чызгСветланæйы афæдзы бон кæд æмæ кæм бæрæг 
кæндзысты, уый. Хъусынгæнинаг цалдæр хатты бакастæн, фæлæ 
мæ йæ иу дзырдыл баууæндын дæр нæ фæндыд. Мæ зæрдæ ма 
дардтон, кæд ма, зæгьын, ахæм мыггаг, ном æмæ фыды номимæ 
æндæр адæймаг уыдис. 
Ау, кæд æз цы Светæйы зыдтон, уый афæдзы размæ амард, 
уæд æй куыннæ фехъуыстон? Кæд, мыййаг, уыцы рæстæг Ирыстоны 
нæ уыдтæн, уæд та мын æй уый фæстæ иу зæгьæг куыннæ фæци? 
Мæ уавæрæй фервæзыны тыххæй кæдæмдæрты куы адзырдтон, 
уæд бамбæрстон, ахæм уавæрæй фервæзæн кæйнæуал вæййы. 
Æцæгæйдæр, Светæйы зæрдæ йæ кусынæй банцад афæдзы 
209 

размæ, фæлæ мæ зæрдæ, цалынмæ цæрон, уæдмæ Светæйыл 
риссынæй никуы банцайдзæн... 
Рухсагзагьтон, кæй зæгьын æй хъæуы, Светæйæн йæ афæдзы 
бон сæ хæдзары, фæлæ йæм мæ зæрдæйы цы рæсугъд 
æнкъарæнтæ уыд, уыдонæн рухсаг никуы зæгьдзынæн, уымæн æмæ 
сын, цалынмæ цæрон, уæдмæ мæлæт нæй. 
Гагкайты Дзибисы дзыхæй-иу ныхас нæма схауд, афтæмæй- 
иу адæймаг йæхи худынмæ ’рцæттæ кодта. Уыимæ-иу цыфæнды 
худæг куы дзырдтаид, уæддæр йæхæдæг æндæрхуызон никуы 
фæци, цыма, цы дзуры, уым худæгæй æппындæр ницы ис, йæхи-иу 
афтæ дардта. Адæм-иу худын куы райдыдтой, уæд-иу йæ ныхас 
фæурæдта, цыма-иу афтæ зæгьынмæ хъавыд, дзурын мæ бауадзут 
æцæгæй худын фæстæдæр хъæудзæн, зæгъгæ, æмæ-иу 
æцæгæйдæр афтæ рауад. 
Искуы «Рæстдзинад» æнæ Дзибисæй сфидаудзæн, уый мæ 
фыццаг рæстæджыты нæ уырныдта. Нæ мæ уырныдта, редакцийы 
ракомкоммæ бандоныл Дзибисы бадгæ никуыуал фендзынæн, уый 
дæр, фæлæ мæлæт адæймаджы цæуыл нæ баууæндын кæндзæн, 
ахæмæй, æвæццæгæн, зæххыл ницы ис. 
Дзибисы хъæлдзæгдзинад мын бирæ азты фагсси, стæй уыцы 
хъæлдзæгдзинад искуы баихсидзæн, искуы мын циндзинад нал 
хæсдзæн, уый дæр мæ нæ уырны. Цыппæрдæс азы бæрц кæм 
бакуыстон, уыцы бæстыхайы та фæстæмæ кусын куы райдыдтон, 
ууыл ныр дыууæ ’мæ ссæдз азы цæуы æмæ, цыппæрæм 
уæладзыгмæ куы схизын, уæд арæх мæхимидæг хъуыдыты ацæуын. 
Кусæн уæттыл мæ цæстæнгас ахæссын æмæ, чи кæцы уаты бадт, 
уыдон мысыныл фæвæййын. 
Æппæты фыццаг мæ цæстытыл ауайы рахизæрдыгæй къуымы 
фыццагуат. Уым бадтысты тæлмацгæнджытæ Мыстулаты Дзантемыр 
æмæ Гагкайты Дзибис. «Бадтысты», зæгьгæ, уый Дзантемырмæ 
тынгдæр хауы, уымæн æмæ Дзибис йæ кусæн уаты бирæ нæ 
фæстиат кодта. Телетайпæй-иу æй цы ’рмæг хъуыди, уый-иу куы 
райста, уæд-иу машинисткæйы фарсмæ æрбадт æмæ-иу, текстмæ 
каст, афтæмæй тæлмац кодта. Уыцы куыстæй-иу æй куыддæр 
февдæлд, афтæ-иу, дæргьæй-дæргьмæ тыргьы цы кусæн уæттæ 
уыд, уыдоныл зилгæ ацыд. Алкæцы дуар дæр-иу дзы фегом кодта, 
«Родриго зæгьыс?», зæгьгæ-иу сдзырдта æмæ та-иу иннæ дуар гом 
210 

кæнынмæ фæци. Æрмæстдæр-иу мæ дуар гомгæнгæйæ фехæлдта 
уыцы фæтк. Мæнмæ та-иу афтæ ’рбадзырдта: «Опять стихи?» 
Æмбал нæ уыд йæ кæрдзындæттондзинадæн. Уарзта 
æмбæлттимæ хъæлдзæг фынджы уæлхъус бадын. Фылдæр 
хæттыты-иу ахæм абадтыты амидингæнæгуыдис йæхæдæг. 
Уыцы рæстæджы горæтæгтæ колхозтæн хорз æххуыс кодтой, 
уæлдайдæр тыллæг æфснайыны рæстæг. Иу хатт та нæ æнæхъæн 
редакцийæ арвыстой нартхор тонынмæ. Ахæм заман-иу нын, кæмæн 
æххуыс кодтам, уыдон дæр дзæбæх фынгтæ æрæвæрдтой, фæлæ- 
иу нæхæдæг дæр афтидкъухæй нæ ацыдыстæм. Сихорафон уыд 
æмæ иууылдæр станмæ æмбырд кæнын райдыдтам. Сылгоймæгтæ 
фынг æрæвæрын æввонг уыдысты, афтæ нæ кусджытæй иу, 
кæйдæр хардзæй цæлуарзаг, хызынтæ æвæрд кæм уыдысты, 
уырдæм бацыд. Дзибис æй хъахъхъæнгæ кодта, цы - йæ уæлхъус 
алæууыд, ома мацæмæ бавнала. Æввонхоры фæндонæй куы ницы 
рауад, уæд хызынтæм амонгæйæ Дзибисы фæрсы, ам та цы ис, ам 
та цы ис, зæгъгæ. Дзибис ын йæ цалдæр фарстæн æнæбары 
дзуæппытæ радта. Фæстаг хатт ма йæ куы бафарста, ам цы и, 
зæгьгæ, уæд йæ маст срæмыгъта æмæ йын афтæ: 
-Уым та богъайы бырауæй тефтелитæ. 
Лæг цыдæр ахæрæгау фæци æмæ дарддæр йæ фæрстытæ 
дæттын нал бауæндыд. Цалынмæ æнæхъолайы фæрстытæн Дзибис 
дзуæппытæ лæвæрдта, уæдмæ сыл нæ кусджытæ цалдæрæй 
амбырд сты æмæ, фæстаг дзуапп куы айхъуыстой, уæд худæгæй 
артæнхæлдтытæ фесты. Фæрстытæдæттæгта йæхицæн фæсномыг 
бакуыста. Йæ фæсаууонмæ йæ йæ номæй ничиуал хуыдта, 
«Тефтели» йыл афтæ хорз сбадт. 
Ленинградаг поэт Марк Шехтермæ йæ иу æмдзæвгæйы ахæм 
рæнхъытæ бакастæн: 
Узнай мое имя идаты, 
И шляпу сними на ветру. 
Я тоже при жизни когда-то 
Недумал, чтоскороумру 
Уый æцæг поэзи у! 
Цыртытыл ахæм арф хъуыдытæ бакæсын, æмæ адæймаджы 
211 

иннæрдæм ахизынц, афтæмæй сæ, чи ныффыста, уый бæрæг дæр 
нæ вæййы. 
Ленинграды, - æз дзы куы уыдтæн, уæд ма Ленинград хуынди,- 
Александр Невскийы лавры иу цыртыл бакастæн ахæм рæнхъытæ: 
Я тем был прежде, чем ты ныне, 
Ты будешь тем, что я теперь. 
Ахæм рæнхъытæ кæй къухы бынæй рацыдысты, уый æцæг поэт 
кæй у, ууыл дызæрдыг нæ кæнын. 
Цыртыл ныффыссыны аккаг рæнхъытæ тынг зынæй 
райгуырынц. Хъуамæ алы хатт дæр зианджыны зæрдæйыуаг 
банкъарай, уый та æнцон хъуыддаг нæу. Иу хатт мæм Хæблиаты 
Сафар æрхатыд, мæ хъæуккаг æрыгон лæппу аварийы фæмард 
æмæ йын эпитафи ныффысс, зæгъгæ. Ныффыстон ахæм 
рæнхъытæ: 
Уæхи мыл ма марут кæуынæй: 
Хьысмæтмын бакодта хæрам. 
Зæххыл нæ бафсæстæн цæуынæй, 
Хуыссынæй бафсæддзынæн ам. 
Æз æй нæ федтон, фæлæ мын Сафар загьта, ныффыстой, 
дам, ын æй йæ цыртыл. 
Уымæй размæ дæр æмæ уымæй фæстæмæ дæр къордгай 
хæттыты ныффыстон ахæм цыппаррæнхъонтæ, фæлæ мын 
æрæджы иу хабар радзырдæуыд, æмæ мæ йыл баууæндын дæр 
нæ фæнды, æнæ баууæндгæ дæр ыл нæй, уымæн æмæ ахæм хабар 
хъуыды, ома мысгæ, куыд æрчындæуыдзæн?! 
Ныртæккæ ахæм дуг скодта, æмæ зарын дæр æмæ кæуын 
дæр æхцайыл райдыдтой. Уæвгæ ахæм адæмтæ ис, æмæ сын сæ 
мардыл чи ахъарæг кæны, уымæн мызд фидынц. Махмæ дæр 
фæзынди, цыртыл ныффыссæггагæхцатæ чи домы, ахæмтæ æмæ, 
дам, иу ахæм «æхцайыкуыстгæнæг» иу цыппаррæнхъонæй бакуыста 
дыууæ мызды, фæлæ йæ хъуыддаг нæ фæрæстмæ. Дыууæ марды 
дæр ныгæд æрцыдысты фæрсæй-фæрстæм æмæ, сæ цыртытыл 
фыстытæ иухуызон кæй сты, уый куыннæ хъуамæ 
бафиппайдтаиккой! 
Хъуыддаг цæуыл ахицæн, уый нæ зонын, стæй ацы хабар 
212 

æппындæр куы нæ фехъуыстаин, уæд мын æнцондæр уыдаид, 
уымæн æмæ нæ зыдтаин, адæймаг æхцайы фæдыл ингæны онг 
бахæццæ уыдзæн, уый. 
Мæ зæрдæ ма дарын æрмæстдæр иу хъуыддагыл кæд, 
зæгьын, цыртыл фыстыты автормæ исчи мæсты уыд æмæ йыл æй 
мысгæ æрчындæуыд. Вæййы ахæм хабæрттæ дæр... 
«Потяготению адской силы эгоизма и глупого самообольщения 
о собственном достоинстве всякий ненавидит и преследует того, кто 
стоит выше его в умственном и нравственном развитии», - афтæ 
фыста Пфаф Владимир ирон адæмы тыххæй. 
Ацы ныхæстæ, чи зоны, кæцыфæнды адæммæ дæр хауынц, 
уымæн æмæ адæймаг алы ран дæр адæймаг у. Адæймаг та 
цавæрфæнды адæмыхаттæй куы уа, уæддæр хæлæг йемæ кæнæ 
та, чи зоны, йæхицæй чысыл раздæр райгуыры. Стæй иуы хорздзинад 
иннæйы нæ фæнды, уæлдайдæр, дæумæ цы хорздзинæдтæ ис, 
уыдон иннæйы хорздзинæдтæй фылдæр куы уой, уæд, фæлæ сæ 
Пфаф уæддæр ирон адæмы тыххæй куы нæ загьтаид, уый мæ 
фæнды. Иугæр сæ кæм загьта, уым та сыл хъуамæ алы ирон 
адæймаг дæр ахъуыды кæна... 
Ирон адæмы хъысмæтыл дзургæйæ афтæ зæгьæн нæй: 
Ирыстон ныртæккæйæ зындæр уавæры никуыма уыд. Уыди зындæр 
уавæрты дæр, фæлæ-иу, йæ размæ цы цæлхдуртæ сæвзæрд, 
уыдоны сæрты ахизын бафæрæзта, фæуæлахиз-иу ис цыфæнды 
зындзинæдтыл дæр. Зæгьæм, цалдæр æнусы размæ нæ адæмы 
нымæц ссæдз минмæ дæр нал хæццæ кодта. Скуынæг нæ кодтой 
низтæ æмæ фыдцæрдтытæ. Æппæты уæззаудæр цæф та нын 
ныккодтой монгойлагтыхгæнджытæ. Уыдон нæ ныццагьтой дæсгай 
æмæ ссæдзгай минтæй, æнæхай нæ фæкодтой 
паддзахаддзинадæй, фæлæ сæ бон нæ баци не ’взаг фесафын, не 
’гьдæуттæ æмæ кадджытæ баныгæнын, нæ фарн æмæ лæгдинадыл 
фæуæлахиз уæвын. 
Чысыл адæмы нымæцæн цалдæр хатты фæфылдæргæнæн 
дæр ис. Хæлд горæттæ æмæ хъæуты бынаты сырæзы ног, чи зоны, 
рæсугьддæр æмæ аивдæр хъæутæ æмæ горæттæ. Æндæр у 
æвзаджы хъуыддаг. Æвзагыл дзурæг куынал уа, уæд ын 
213 

æнæамæлгæ нæй. Марды та никуыма ничи райгас кодта. Ирæттæн 
се ’ппæтæй дæр æндæр æвзагыл дзурджытæ скæнæн ис, фæлæ 
уый фæстæ уыдонæй иуы дæр ирон ничиуал скæндзæн. Махæй та 
бирæтæ, ирон мад æмæ фыдæй райгуырдысты, афтæмæй сæ 
мадæлон æвзагыл дзурын нæ зонынц. 
Мæ ныхæстæ карз макæмæ фæкæсæнт, фæлæ, ирон 
уæвгæйæ иронау чи нæ дзуры, афтæмæй йæхи ирон чи хоны, уыдон 
сæхи дæр сайынц æмæ ирон адæмы дæр. Йæхи ирон чи хоны, 
афтæмæй иронау чи нæ зоны, ахæм ирæттæ Китайы иу миллиард 
æмæ сæдæ æстай милуанæй фылдæр ис. Мах Хуыцауы уарзон 
адæм стæм, æндæр нын хъулон лæвæрттæ нæ ракодтаид: уый дын 
не ’взаг, иннæ ахæм «Нарты кадджытæ», æмбал кæмæн нæй, нæ 
уыцы æгьдæуттæ, нæтаурæгьтæ, зарджытæ, курдиат, хъару, ныфс, 
лæгдзинад... 
Цыдæриддæр хорздзинадæй ранымадтон, уыдон иууылдæр 
фидар баст сты æвзагимæ. Афтæмæй та йæм бирæтæ 
куыдфæндыйы цæстæй кæсынц. Ныртæккæ, йæхи ирон чи хоны, 
уыдон иууылдæр сæ мадæлон æвзагыл куы сдзуриккой, уæд нæ 
адæмы нымæц æртæ-цыппар хатты фæфылдæр уаид. 
Диссаг цы у? Не ’взагæн, нæхæдæг цы митæ кæнæм, уый йын 
æндæр исчи куы кæнид, уæд бæстæ нæ сæрыл сисиккам, фæлæ 
йæ мардæрцыд уый у, æмæ нæ мæсыг нæхи дурæй кæй хæлы. 
Нæхи нæхæдæг цы уавæрмæ æртардтам, уымæ кæсæм фидауцы 
цæстæй. Дон худгæйæ ласы, зæгьгæ, фæзæгьынц. Мах дæр 
кæфхъуындары дзыхмæ нæхи къахæй цæуæм, фæлæ йæ нæ 
хатæм, нæ райсом цы уыдзæн, ууыл ахъуыдыкæнынхъом не стæм. 
Иу кæнæ цалдæр æнусы дæр историйæн чысыл рæстæг у. 
Раздæр, ома æнусы æмбисы размæ ма æппæт предметтæ дæр 
фыццаг къласæй æвдæмтæм иронау куы ахуыр кодтам, уæд нæ 
æрыгон фысджыты сагьæс нæ уыди. Нæ нæ уыди, иронау фыссын 
æмæ дзурын чи зоны, ома æрыгон журналисттæ æмæ артистты, 
сагъæс дæр. Ныр ралæууыд æндæр дуг. Æрыгон курдиæттæ 
кадаварæй-кадавардæр кæнынц. Хъуыддаг уымæ æрцыди, æмæ, 
«Рæстдзинад»-мæ чи ныффысса, ахæм адæмы нымæц къаддæрæй- 
къаддæргæнгæ цæуы, радиойæ дыууæ ныхасы иронау чи зæгьа, 
ахæмтæ дæр агуринаг фесты. 
Не ’взагмæ ныртæккæ цы цæстæй кæсæм, ахæм цæстæй йæм 
дарддæр дæр куы кæсæм, уæд, дыууæ-æртæ æнусы фæстæ цы 
214 

уыдзæн, ууыл ахъуыды кæнын адæймаджы фæндгæ дæр нæ кæны. 
Иу æвзæр хъуыддаг ма цы у: чысыл хъæуты, уæлдайдæр хæххон 
хъæуты, цы скъоладзаутæ ис, уыдоны, дам, стыр хъæуты 
скъолатæм ласын райдайдзысты. Уый, мæнмæ гæсгæ, кæнын кæй 
нæ хъæуы, ахæм хъуыддагу. Абоны онг ма нæ хæхбæсты цæргæйæ 
чи баззад, уыдон сты, райгуырæн бæстæйыл тæккæ æнувыддæр 
чи у, уыцы адæм æмæ сæ цотæн саразын хъæуы æппæт фадæттæ 
дæр, цæмæй, кæм райгуырдысты, ахуыр дæр уым кæной, кæннод 
тæссаг у, уыцы хъæутæ дæр æдзæрæгæй куы баззайой, уымæй. 
Францæгтæм ахæм ныхас ис: «Гении рождаются в провинции, 
а умирают в Париже». 
Адæймаг зæххыл цæрынмæ райгуырд æмæ, зæхмæ цас 
хæстæгдæр уа, уыйас йæ курдиат æххæстдæрæй райхæлы, йæ 
бæстæ æмæ йæ адæмæн фылдæр хæрзты бацæуы. Нæ 
интеллигенцийы минæвæрттæ, зæгьæн ис, æмæ иууылдæр хъæуты 
райгуырдысты, уым арвыстой сæ сабийы бонтæ. Уый та ууыл дзурæг 
у, æмæ æвзагыл, культурæйыл, аивадыл сагъæс кæнгæйæ, сæ 
фидæныл тыхсгæйæ фылдæр æргом аздахын хъæуы хъæутæм, 
уымæн æмæ уырдыгæй цæуы курдиатæй хайджын адæмы фылдæр 
хай. 
Кæд нæ Ирыстоны хорздзинад фæнды, нæ сомбоныл хъуыды 
кæнæм, уæд бахъахъхъæнæм не ’взаг, уымæн æмæ нын æнæ 
мадæлон æвзаг фидæн нæй. 
Æнæусæй чи базæронд, мæ уыцы зонгæйы раныхас: 
«Мæхицæн дæс æмæ æртиссæдз азы батонын æнхъæл никуы 
уыдтæн, фæлæ сæ батыдтон. Ныр мыл æртындæс æмæ 
æртиссæдзæм аз цæуы æмæ ма уыцы кары дæр мæ дзаумæттæ 
мæхæдæг æхсын, хæринаг дæр мæхæдæг кæнын. Цыбыр 
дзырдæй, иунæгæй цæрын. Мæ фарсмæ чи ’рбалæууа, ахæм 
æввахс хæстæг мын нал баззад. Мæ хистæртæй раджы бавдæлон 
дæн, мæ карæнтæ æмæ, мæнмæ æввахс кæуыл цыди, уыдон дæр 
мæ разæй фесты. Цы кæстæртæ æмæ сын кæстæрты кæстæртæ 
рахъомыл, уыдонæй та æз никæй хъæуын, стæй, раст куы зæгьон, 
уæд мæ уыдоны æххуыс хъæугæ дæр нæ кæны. Цалынмæ мæ 
къæхтыл цæуон, уæдмæ мæхимæ зилдзынæн, стæй та, Хуыцау цы 
зæгъа, уый уыдзæн... 
Бинонты хъуыддаг бакæнын, студент ма куы уыдтæн, уæд 
215 

сфæнд кодтон. Пединституты æртыккæгæм курсы ахуыр кодтон, 
афтæ мын нæ профком путевкæ радта. Цъæйы никуы уыдтæн, 
æппæлгæ та дзы тынг кодтой æмæ уырдæм ацыдтæн. Иу хатт 
цалдæрæй цъитимæ балцы цыдысты, æмæ æз дæр семæ бамбал 
дæн. Фæндагыл адæм кæрæдзийы тагьддæр базонынц. Дыууæ 
чызгимæ дзы фæлымæн дæн. Уыдон ахуыр кодтой 
хъæууонхæдзарадон институты, æрмæст дыккаг курсы. Иу дзы 
бæрзонддæр уыд. Саулагьз, дæргьдзæсгом, нарæгастæу. Иннæ- 
бурдзалыг, цъæхцæст, ныллæджытæ, хæрзхуыз. Кæд бакастæй 
кæрæдзийы æнгæс ницæмæй уыдысты, уæд сæ нæмттæ, зæгьæн 
ис, æмæ иухуызон хъуыстысты: Эллæ æмæ Бэлæ. 
Дыууæйы дæр, куыддæр æрцыдысты, афтæ базыдтон. 
Турбазæйы инструктортæй иу нæ иумæйаг зонгæ разынд æмæ нæ 
уый базонгæ кодта. Диссагцы уыд, Эллæйы куыддæр ауыдтон, афтæ 
мæ зæрдæйы цыдæр рухс ферттывта. Цыма, мæ хъуыдыты цы 
чызджы сурæт сныв кодтон, уый мын хъысмæт мæ размæ рарвыста, 
афтæ мæм фæкаст. Ноджы, куы зонгæ кодтам, уæд мæм ахæм 
фырнымд, уæздан æмæ, сæйрагдæр, уарзон цæстæй æрбакаст, 
цыма афтæ зæгьынмæ хъавыд: «Мах рагæй зонгæ стæм, фæлæ 
дæм мæ къух, цæмæй ныл мачи фæгуырысхо уа, уый тыххæй 
дæттын». Цъитимæ куы цыдыстæм, уæд хæстæгдæр базонгæ стæм. 
Бэлæ, æвæццæгæн, мæ зæрдæйыуаг æмбæрста æмæ 
инструкторимæ йæхи ныхæстæгæнæг скодта. 
Эллæимæ мын ныхас кæныны фадат фæци æмæ æз уый 
фарстон, уый - мæн. Мæ царды хабæрттæй йын цыдæртæ куы 
радзырдтон - уым та мæгуырдзинад йеддæмæ ницы уыд, - уæд 
мын уый дæр йæхицæй ницæмæй раппæлыд. Мад йеддæмæ, дам, 
мын ничи ис æмæ, дам, йæ цард иууылдæр мæнæн снывонд кодта. 
Афтæ мæм фæкаст, цыма мын уымæй ныфсытæ æвæрдта, æз дæр 
дæуæй хуыздæр уавæрты нæ хъомыл кодтон, стæй ныр дæр 
хуыздæр уавæры нæ дæн, зæгьгæ. 
Не ’мгьуыд фæуыны агьоммæ æцæгæйдæр рагон зонгæты 
хуызæн уыдыстæм. Ноджы мын Бэлæ мæ зæрдæйыуаг æцæгæй 
бамбæрста, æмæ нын æппæт фадæттæ дæр арæзта, цæмæй 
Эллæимæ фылдæр рæстæг иумæ уыдаиккам. Эллæ-иу мæм афтæ 
зæрдиагæй хъуыста æмæ мæ фæндыди, йæ зæрдæмæ тынгдæр 
цы фæцæуа, ахæм ныхæстæ кæнын, фæлæ, иуæй, арæхсгæ нæ 
кодтон, иннæмæй та мæ цард Эллæйы аккаг хабæрттæй мæгуыр 
уыд. Уæддæр архайдтон йæ ирхæфсыныл. Суанг ма йын мæхицæй 
216 

дæр раппæлыдтæн, фондз мæйы, - ахæм заман алы бон дæр 
ахсджиаг вæййы, - размæ, зæгьын, авд азы фæдымыны фæстæ 
мæ тамако ныууагьтон. Куыд бамбæрстон, афтæмæй йын æхсызгон 
уыд уыцы хабар фехъусын. 
Турбазæйы не ’мгьуыд кæронмæ фæцæйхæццæ кодта. Дыууæ 
боны ма нын куы баззад, уæд Эллæимæ кæрты бæлæсты бын 
бандоныл бадтыстæм æмæ ныхæстæ кодтам. Зæрдæйæ 
æнкъардтон, Эллæйæн мæ сусæг хъуыды куы нæ зæгьон, уæд 
фæсмонæй мæхи кæй хæрдзынæн, уый. Разæнгард ма мæ цы кодта 
- мæ ныхæстæ йæ зæрдæмæ цыдысты. Мæ хъуыдытæй иуы ныхмæ 
дæр никуы радзырдта. Цæмæдæр гæсгæ мæм афтæ каст, цыма 
йын мæ бæллицтæй кæцыфæнды куы зæгьон, уæддæр мæм нæ 
фæхæрам уыдзæн, æфхæрдмæ дзы никæцы бамбардзæн, нæ 
фестдзæн æмæ тæргайхуызæй нæ фæлидзæг уыдзæн. Æмæ мæ 
уыцы хъуыды фæсайдта... 
Мæ ныхæстæн сæ тæккæ æнæвнæлддæртæм куы бахæццæ 
дæн, уæд ын тæрсгæ-ризгæйæ зæгьын бафæрæзтон: 
- Эллæ, мæ зæрдæмæ цæуыс... 
Уый мæм уарзон цæстæй æрбакаст æмæ мидбылхудгæйæ 
загьта: 
- Æмæ уый цы диссаг у? Мæнæн мæ зæрдæмæ цал цæуы, 
уый зоныс?.. 
Мæ ныхас мын хъазынмæ кæй здахы, уый бамбæрстон: 
- Æз æцæгæй зæгьын. 
-Æз дæр... 
- Уæдæ-ма дзы иуы зæгь? 
- Бэлæ... 
- Ды, куыд рæсугьд, хæларзæрдæ, æгьдауджын чызг, афтæ 
цæуыс мæ зæрдæмæ. 
- Лæппуйæн æгъдауджын чызджытæ се ’ппæт дæр йæ 
зæрдæмæ фæцæуынц... 
- Ды тынг цæуыс мæ зæрдæмæ... 
- Ахæмтæ дæр иу æмæ дыууæ нæ вæййы. 
Цыбыр дзырдæй, нæ мæ ныууагьта, цалынмæ йын, «уарзын 
дæ», зæгъгæ, загьтон, уæдмæ. 
Уыцы ныхæстæ куыддæр фехъуыста, афтæ фестад æмæ 
турбазæйы агьуыстмæ тæхæгау акодта... 
Æхсæв-бонмæ нæ бафынæй дæн. Мæхимæ хæцыдтæн, сайд 
мыл кæй æрцыд, уый тыххæй. Цæмæн кастæн йæ коммæ? Цæмæн 
217 

ын бакуымдтон уыцы ныхæстæ зæгьын? Хуыздæр бон æмæ 
рæстæгмæ сæ цæуыннæ фæцауæрстон? Æмæ цы нæ хуызы 
æфхæрдтон мæхи? 
Дыккаг бон уыди нæ фæстаг бон. Фæссихор хъуамæ автобусы 
горæтмæ ацыдаиккам. Мæхи цы фæкодтаин, уый нæ зыдтон, æмæ, 
шахмæттæй кæм хъазыдысты, уырдæм бацыдтæн. Уыцы рæстæг 
хъазт фæци; чи фембылд, уый фестад æмæ мæм дзуры: 
- Ахъаз, мæн цæуын хъæуы... 
Æрбадтæн. Мæ ныхмæлæууæгбапъерозты къопп систа æмæ 
мæм æй дары. Систон дзы иу æмæ, афæдзы ’рдæгмæ ’ввахс йæ 
тæф кæмæн нал банкъардтон, уыцы фæздæгæй мæ дзых айдзаг. 
Ууыл бирæ рæстæг нæма рацыд, афтæ дын мын чидæр ме 
’рдæгдымд тамако мæ къухæй куы аскъæфæгау кæнид. Фæкастæн, 
æмæ Эллæ, тамако йæ къахы бын аууæрста æмæ нæзыты æхсæнты 
дæлæмæ тагьдгомау фæуайы... 
Никуы мæ ферох уыдзæн уыцы ныв. Адзалы бон дæр æй 
æхсызгонæн мысдзынæн. Мæ къухæй мын æнæфæрсгæйæ мæ 
бапъероз барджын ист куы акодта, уæд мæм афтæ фæкаст, цыма 
мын уарзын дæ, зæгьгæ, загьта... 
Иннæ хабæрттæ куыд рауадысты, уыдон дын нал дзурын, 
уымæн æмæ дзы хорзæй ницы ис. Уæвгæ дын сæ хæрзцыбырæй 
зæгьдзынæн. 
Эллæ турбазæйы фæстæ æваст æрбарынчын. Йæ низ ахæм 
æгьатыр разынд, æмæ цалдæр мæйы фаг йеддæмæ нал сси... 
Уыцы мастæй мæ зæрдæ афтæ байдзаг, æмæ дзы æндæрæн 
бынат нал разынд. Мæ царды кæрон цæмæ ’рцыд, уый та дæхæдæг 
уыныс...» 
1956 азы 13 майы боны æртæ сахатмæ æввахс Переделкинойы 
йæ дачæйы дамбацайæ йæхи фехста стыр советон фыссæгФадеев 
Александр. Уый размæ бон Фадеев йæ мæскуыйагфатеры дзæвгар 
рæстæгфæныхас кодта фысджытæ Маршак Самуил æмæ Погодин 
Николаимæ. Изæрæй Фадеев йæ 11-аздзыд фыртимæ ацыд 
Переделкиномæ йæ дачæмæ. Уыцы ран уыди йæ царды фæстаг 
уысмы онг. Фыссæджы секретарь Книпович куыд радзырдта, 
афтæмæй, Фадеев Маршакимæ куы ныхас кодта, уый фæстæ йæ 
бон æрсабыр уæвын нæ уыд. Хуыссæг æй нал ахста. Цы нæ хос 
нызта, уæддæр ын ницы ’ххуыс кодтой. Лæггадгæнæг Латышева куыд 
218 

фехъусын кодта, афтæмæй йæм Фадеев 13 майы райсомæй 
цæлгæнæнмæ бакаст, фæлæ аходæн хæрын нæ бакуымдта. Уыдис 
тынг тыхстхуыз. Боны æртæ сахатмæ æввахс æм йæ кусæн уатмæ 
йæ лæппу Мишæ бацыд æмæ йæ фыды сынтæгыл мардæй 
баййæфта. Йæ фарсмæ уыд дамбаца. Уым уыдис, СЦКП-йы ЦК-мæ 
цы писмо ныффыста, уый дæр. 
Йæ цардæй цæмæн хицæн кæны, уый ныффыста цыбырæй. 
Комкоммæ загьта, кæмæн цы ’мбæлди, уый. 
Йæ писмо фæци ахæм ныхæстæй: «Курын, æмæ мæ баныгæнут 
мæ мады фарсмæ». 
...Тæхуды кæнын, йæ мæлæты размæ ахæм ныхæстæ 
ныффыссын йæ бон кæмæн у... 
Ахæм ныхæстæ ныффыссын та йæ бон у, йæ мады ингæны 
фарсмæ бынат кæмæн ис... 
Стъалытæ арвыл фæзынынц, талынг куы вæййы, уæд. 
Ис ахæм адæм, æмæ дæ цуры февзæрдзæн зын сахат. Æнæуи 
та дæм хæстæг не ’рбацæудзæн. Стæй та дæ фарсмæ 
’рбалæудзæн, йе ’ххуыс дæ куы бахъæуа, уæд... 
2009 аз, тæргæйтты мæй - хуымгæнæны мæй, Кисловодск 
-^И^ 
219 

