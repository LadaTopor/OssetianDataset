ÆМБАЛТЫ ЦОЦКО 

Отсканировано 
в декабре 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы декабри 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

ÆМБАЛТЫ ЦОЦКО 
УДВАРНЫ ХÆЗНАТÆ 
Дзæуджыхъæу 2009 

84BРос-Осет) 
Æ-46 
Æрмæг æрæмбырд кодта, бакуыста йыл 
æмæ чиныг сарæзта 
Соттиты Риммæ 
Æмбалты Ц. 
д?_46 Удварны хæзнатæ / Чиныг сарæзта Соттиты Р. — Дзæуджыхъæу: 
Гасситы Викторы номыл рауагъдадон-полиграфион куыстуат, 
2009 — 512 ф. 
Амбалов Цоцко. 
Духовные сокровища 
В книгу вошли произведения осетинского устного народного творчества, 
собранные Цоцко Бицоевичем (Уваром Васильевичем) Амбаловым, и его творческие работы, 
втом числе осетинские народные сказки и легенды, Нартские сказания, 
публицистические статьи и рецензии, воспоминания, переводы лучших произведений русской и 
мировой классики, исторические события из жизни Осетии в народном пересказе, 
письма, документы, народный юмор и фотографии, рассказывающие о жизни и 
творчестве Цоцко Амбалова, о его друзьях и соратниках. 
Книга «Духовные сокровища» выходит в свет в канун 140-летия со дня рождения 
Ц. Амбалова и в ознаменование 150-летия со дня рождения его близкого друга, 
единомышленника, гуманиста, основоположника осетинской литературы Коста Яевановича 
Хетагурова. 
18ВИ 978-5-91139-118-8 
84BРос-Осет) 
© Сотиева Р.Н., составление, 2009 
© Алипченкова Т.Ф., оформление 2009 

Ацы чишытй щмм, 
ЗО^тм тты репресситы рæстæг 
æнаххосæй йæ цард кæмæн мтуыдтой, 
уыцы дзæнæтыбадинаг ирон рухстауджыты 
еыткт шш, 
Соттион. 

МÆСЫГАМАЙÆГ 
(Разныхас) 
«Къуылых æмæ гуылмызыл нымайæм мах 
нæ ирон æвзаг, къуызгæйæ дзурæм иронау. 
Фæлæ Цоцко куы байдайы дзурын ирон 
æвзагæй, уæд цыма æнсебын цадæй исы рæсугъд 
æмæ айв ирон ныхæстæ. Афтæмæй йын 
бантыстис раивын «Вильгельм Телль», 
гермайнаг æвзаджы рæсугъд æмæ тых Шиллер 
æххæстæй кæм равдыста. Ирон æвзаг 
гуырысхойаг кæмæн у, ирон æвзагыл фыссын æмæ 
дзурын кæй фæнды, уыдон æнувыдæй бакæсæнт 
Цоцкойы тæлмацгонд чингуытæ», — фыста 
йæ мысинæгты зындгонд ирон ахуыргонд 
лингвист Тыбылты Алыксандр. 
Цоцко... Рæстæг æмæ хахуырты бон нее 
бацис уыцы сыгъдæг номыл фæтых уæвын, йæ 
æвидигæ рухс ын фæкъаддæр кæнын. Цы 
иргрын, уыцы рæстæг мæ зæрдæйы тæккæ 
рæсугъддсер æмæ зынаргъдæр мысинæгты хсæн 
цæры Цоцкойы ном. Хæрз сабийæ йын 
фехъуыстон йæ кой. Уый уыдис, Цоцкойы ном 
сдзурыны тыххæй дæр тæрхондоны 
батæлфынæй тæссаг куы уыдис, уыцы рæстæг. 
Суанг ма йæхи бинонтæ дæр «адæмы 
знаджы» ном сæ былы алгъæй суадзын дæр куы 
нæ уæндыдысты, уæд. 
Мæ фыд Нестъор æмæ йе ’фсымæр Уасил 
æй арæх мысыдысты. Цоцкойы кой-иу сæм 
рауад, уæд-иу сыл цыма исты хорздзинад 
æрцыд, афтæ-иу сæ цæсгæмттæ ныррухс 
стыу сæ ныхасы-иу фæзынд цыдæр 
сехсызгондзинад. Кæд Æмбалты Цоцкойы ном æппæт 
нингуытæй дæр фесæфтой, цæмæй йæ кой, 
йæ хъæр дæр мауал уой, кæд ын йæ ном 
официалон гæххæттытæй дæр сау хахх акодтой, 
уæддæр æй ни уарзта, уыдоны зæрдæты 
цардис, цардæгас æмæ цардбарæгæй куыд 
царЦырагъ уый тыххæй ничи судзы, 
цæмæы æмбæхст у а фæсдуар. 
Уымæн йæ рухс уымсен рухс у, 
цæмæй рухс кæна, 
адæмæн гом кæна сæ цæстытæ, 
æвдиса, сæ алфамблай цы диссæгтæ ис. 
Пауло Коэльо 
дис, афтæ. Æз цы бинонты хсæн хъомыл 
кодтон, уыдон Цоцкойыл сæ зæрдæ никуы с 
’ивтой. Зарыдысты, кæддæр-иу цы ирон 
адæмон зарджытсе кодтой иумсе, уыдон. 
Дзырдтой, иумæ-иу цы аргъæуттæм хъуыстой æмæ 
кодтой, уыдон. Хъазæн ныхæстæ кæнгæйæ 
дæр-иу æрымысыдысты, уыцы ныхæстæм 
Цоцко куыд хъæлдзæг худт кодта, 
йæхæдæгиу сæ куыд дзырдта. Ахæм рæстæджы-иу мæм 
афтæ каст, цыма нее къуындæг уат 
фæусерæхдæр, фæрайдзастдæр æмре фæхъæздыгдæр 
уыцы номы рухсæй. Цоцкойы тыххæй 
мысинæгтæм хъусгæйæ-иу зæрдæйы бацард 
цавæрдæр цин. 
Фæстагмæ афтæ рауад, æмæ-иу 
«Цоцко» ном фехъусгæйæ мæ цæстыты раз 
февзæрд аргъæутты дзуринагхуры 
фыртауæппæтæй æххæст, куырыхон, рæсугъд, кондджын 
æмæ фæлмсензæрдсе, уæздан ирон лæг. Никуы 
йын федтон йæхи, фæлæ мæ уды æвæрæнты 
бацард, ахуыр мæ кодта царды 
рæсугъддзинадыл, хуыдта мæ йемæ æнæрцæугæ 
диссаджы дунемæ, адæймаг уарзт æмæ фæллойы 
хъæбул кæм у, дунейы рæсугъддзинад æлдарад 
кæм кæны. 
Хъуыстон, зæрдæхæлар, цæстуарзон кæй 
уыд. Уарзта ирон зарæг æмæ кадджытæ, 
аргъæуттæ. Уыдис ахуыргонд адæймаг, 
рухстауæг. Мæ фыдимæ базонгæ сты Æрыдоны 
дины семинары, бахæлар сты, æмæ-иу арæх 
уыдис уазæгуаты мæ фыды фыд Максийы 
хæдзары. Ам базонгæ сты Абайты Васоимæ, 
æмæ цардысты иттæг хæларæй. Стыр аргъ 
ын кодта Васо. Ирыстонмæ ссæугæйæ-иу мæ 
фыды алы хатт дæр бабæрæг кодта Васо, 
æмæ-иу тынг арæх æрæмысыдысты Цоцкойы. 
-4- 

Афтæ мæм кæсы, æмæ дыууæ хæларæн 
Цоцко уыдис уæлдай адджын адæймаг. «Уæд та 
Цоцкойы уарзон зарджытæй искæцы 
азариккам?» — уыдис фехъусæн уыдонæй, æмæ-иу 
арæх зарыдысты Алыккаты Хазбийы зарæг. 
Уæды рæстæджы уыцы зарæг дæр нæ 
уагътой, æмæ-иу зарыдысты иннæ зарджытæ 
куыд хъæрæй кодтой, афтсе нæ, фселæ 
мыиæг хъæшсæй. Рæстæг афтæ домдта. 
Зындгонд тæлмацгæнæг Азæ Алмазова 
куыд зсегъы, афтæмæй Абайты Васо йæ 
кусæн стъолы сæрмæ алкæддæр дардта 
Цоцкойы стыр къам. Стыр желæрттæ кæй 
систы, ууыл дзурынц, Цоцко семæ Васо иумæ ист 
цы къамты сты, уыдон дæр. Йæ æрыгоны 
бонтæй суанг йæ амæлæты бонмæ Васо 
сефснайдæй дардта, 1925 азæй 1937 азы онгæм Цоцко 
цы писмотæ фæфыста, уыдон. Ныртæккæ 
æфснайд сты Абайты Васойы архивом 
гæххæттытимæ. Уыдонимæ ис хуымæтæг 
лыстæг фæлгæты мидæг, уæлдæр цы къамы кой 
ракодтон, уый дæр. 
Цоцко... хуымæтæг ирон хæдзары 
райгуырд. Æрыдоны ныр дæр ма фенæн ис уыцы 
шдзарæн. Йæ фыд Бицо раджы амард. Хæрз 
сабийæ баззад сидзæрæй Цоцко, фæлсе йæхимæ 
райста бинонты уæз. Цыдсериддæр хæдзары 
куыстытæ всеййы, алкæцы дæр дзы кодта. 
Нæ сæ дих кодта, ай нæлгоймаджы куыст у, 
ай — сылгоймаджы, зæгъгæ. Уыимæ ахуыры 
дæр фæстейæ нæ зад. Ссис ахуыргæнæг. Бирсе 
ирон хъæуты сабиты сергом здæхта ахуыры 
фæндагмæ. Уый фæстæ райдыдта кусын 
Æрыдоны дины семинары. Иттæг стыр кад 
ын уыдис, уымæн семæ йын, æвæццсегæн, 
Хуыцауæй лæвæрд уыдис адæмы зæрдсемæ рæсугъд 
фæндæгтæ гæрдын. Иу рæстæджы йæ 
æрыдойнæгтæ сæ хъæуæн хицауæй дæр 
равзæрстойу фæлсе уæлдæр хицауады зæрдæмæ нæ 
цыдысты йæ хъуыддæгтæ, семæ йæ 
уайтагъдаиуварс кодтой. Адæмы, дам, 
змæнты. Йе ’змæсты сæр та уыдис, хуымæтæг 
зæхкусджыты фарс кæй уыд, сæ 
интерестæ сын кæй хъахъхъæдта, уыдоны 
бартыл кæй дзырдта. 
Дзырдта, уымæн æмæ уарзта цард. 
Бæллыд æмæ æппæт тыхтæй дæр аудыдта 
царды рсесугъддзинадыл. 
Æрыдоны дины семинары ахуыр кæнгæйæ 
базонгæ Уæрæсейы прогрессивон 
интеллигенцийы хъуыдытимæ. Уыдон зæрдæйы уагътой 
сæрибар æмæ цæсгомджын цардмæ 
бæллындзинад, домдтой райгуырæн бæстæйы 
хъысмæтыл арф ныхъуыды, дзыллæтæн æнувыдæй 
лæггад кæнын. Уыцы хъуыддæгтимæ 
Æмбалы-фырт зонгæ кодта фæсивæды дæр. Уыимæ 
Ирыстоны интеллигенцийы раззагдæртимæ 
иумæ архайдтой ниныгуадзæн æхсæнад 
саразыныл. Хорз æмбæрстой, ирон чиныджы 
фæзынд дзыллæтæн рухсмæ фæндаг уыдзæн. 
Афтæ 1897 азы мыхуыры рацыд Къубалты 
Алыксандры «Æфхæрдты Хæсанæ», 1899 азы 
та — Хетæгкаты Къостайы «Ирон фæндыр». 
Цоцкойæн Æрыдоны семинары авналæнтæ 
æгæр къуындæг уыдысты. Йæ æнæнцой 
зæрдæйы базыртæ бæрзонд æмæ парахат 
тæхæнтæм сæхи ивæзтой. 1904 азы фæсарæнтæм 
ацыд ахуыр кæнынмæ. Хьуыста Парижы 
Æхсæнадон наукæты уæлдæр скъолайы 
лекцитсем. Сахуыр кодта французаг æмæ 
немыцаг æвзæгтæ. Иунысыл кусгæ дæр акодта 
уыцы скъолайы. Кастис лекцитæ ирон æвзаг 
æмæ фольклоры хъæздыгдзинæдты тыххæй. 
Ирыстонмæ куы æрыздæхт, уæд архайын 
райдыдта ирон севзагыл газет рауадзыныл. 
Уыцы хъуыддаг æнцой нæ лæвæрдта зындгонд 
ирон драматург Брытъиаты Елбыздыхъойæн 
дæр, æмæ Бетъырбухæй Ирыстонмæ фыста 
Цоцкомæ, цæмæй уыцы хъуыддаг иумæ царды 
рауадзой. 
«Ирон хъæуты бонæй-бонмæ 
тыхджындæр æмæ бæлвырддæрæй хъуысти: «Газет нын, 
нæхи ирон газет»! 1906 азы 22 июлы, 
сабаты, изæрæй газет фæци æмбырдгонд æмæ 
арæзт. Типографийы дуармæ сæмбырд бирсе 
адæм, æнхъæлмæ кастысты газеты рацыдмсе. 
— Райдыдтам, — загъта æмбырдгæнæг, 
йæ бынатæй сыстгæйæ. Иуцалдæр минуты 
ма, стæй Æмбалты Цоцко зилын райдыдта 
типографийы зæронд машинæйы цалх», — 
фыста Гæдиаты Цомахъ. 
Уæд, сæдсе азы размæ, стыр æнтыст 
бафтыд ирон рухстауджыты къухы. Æмæ ксед 
фараст номыры йеттæмæ нæ рацыд «Ирон 
газет»-æй, уæддæр уый уыдис ахъаззаг 
санчъех размæ. Ирон дзыллæйы зæрдæйы 
бауагъта стыр ныфс æмæ хуыдта фидсены рухсмæ. 
Уыцы æрдхæрæны рухсмсе хонджытсей иу уыд 
Æмбалты Цоцко. Исехи куы базыдта, уымæй 
йсе амæлыны бонмæ Ирсен цырагъдарæй ни 
фæцыд, ирон адæмæн ныфсы гсенах ни уыд, 
уыцы Цоцко. 
Нее нысыл Иры бирсе стыр лсегтог уыди, 
фселсе дзы Цоцкойы хуызеен йог цырен удсей 
сеппæт ирон адсемсен арт ни цагъта, ахæмтæ 
бирсе не сты. Æрыдоны райгуырд, фселсе 
-5- 

æрмæст Æрыдоны лсег нее уыди. Æрмæст 
Цæгат Ирыстоны лæг дæр нæ уыди. Дыуусе 
Ирыстоны уыдысты Цоцкойы æнувыд 
зсердæйы стыр уарзт æмсе æнæкæрон мсет. 
«Искуы нæ фидæны историк куы фысса 
ирон чиныджы хабæрттæ, уæд тыхджын 
зæрдæбынæй æрæмысдзæн Æмбалты Цоцкойы. 
Ирон чиныгæн, ирон литературæйæн 
Æмбалты Цоцко фæрныг куыст бакодта», — 
фыста Тыбылты Алыксандр. Æмсе раст уыд. 
Уымæн семсе Æмбалы-фырт иугæндзон уыцы 
фарстыл куыста. 
«Ирон газет» куы сæхгæдтой уæлдæр 
хицауады минæвæрттæ, усед Цоцко райдыдта 
кусын дыккаг ирон газет уадзыныл. 1907 азы 
Тифлисы ахуыргонд ирæтты къордимæ иумæ 
уадзын райдыдтой «Ног цард». Уыцы 
рсестседжы йеем Елбыздыхъо фыста: «Насколько мне 
помнится, ты признавал самым 
рациональным для развития осетинской 
письменности издание брошюр и книжек. По-твоему 
это было рациональнее газет и журналов. К 
этой мысли пришел и я. Но для меня вообще 
не так важны брошюры». Дарддсер ныхас 
цыдис иронау журнал рауадзыныл. 
Цоцко æмæ Елбыздыхъойы æхсæн кæд 
зæххон стыр дæрддзæгтæ уыди, уседдæр сæ 
адæмы хъысмæтыл æмхуызон æнувыдæй 
хъуыды кодтой. Агуырдтой æмæ-иу ссардтой 
амалтæ æмæ гæнæнтæ ирон æвзагыл 
брошюрæтæ, нысыл чингуытæ рауадзынæн. 
Елбыздыхъо Цоцкойы нымадта йе стыр 
ныфс, йæ хуыздæр æххуысгæнæгыл. Стыр аргъ 
ын кодта. Сæ фарсмæ-иу æрбалæууыдысты 
иуæй-иу амалхъом ирæттæ дæр. Гье та-иу 
Елбыздыхъойы пьесæтæ адæмæн лæварæмхиц 
æвдисгæйæ бамбырд кодтой æхцайы 
фсерæзтæ. 
1911 азы, ирон æвзагыл журнал рауадзæм, 
зæгъгæ, фыццаг æххуысмæ кæмæ фæсидт, уый 
дæр уыди Æмбалты Цоцко. Кæй зæгъын æй 
хъæуы, Цоцко иттæг арф айста йæ зæрдæмæ 
Елбыздыхъойы мæт. Ныфсытæ йын 
бавсердта, ноджы тынгдæр æй сразæнгард кодта, 
ирон адæмы сыгъдæг уддзæфау цы журнал 
хъуыд, уый уадзынмæ. 
«Мой старший брат, мой горящий 
пламенный Цоцко! — фыста йæм Елбыздыхъо, — 
Боюсь я твоего пламени, оно заразительно, 
искрометно! Боюсь, ибо если заражусь, то 
сгорю дотла и угасну. Ведь это ты 
неугасаем. В тебя Осетия вложила весь свой пыл, 
тобою она выразилась». 
Ксед журнал «Хуры тын» æртæ хатты 
йеттæмæ нее рацыд, уагддеер хуры тынау 
ныррухс кодта ирон дзыллæты зсердæ. Уыцы 
тынты хъармæн тых радта Æмбалты Цоцко дсер. 
Абоны цсестсей куы акæсы ирон 
ниныгкеесеег, усед ирдсей фены, Брытъиаты Елбыздыхъо 
ирон адсемы фарнсен цы стыр мсесыг 
самадта, уый. Стыр у, тынг стыр, ирон адсемы 
фарнсен Æмбалты Цоцко цы мсесыг 
самадта, уый дæр. Æмбалы-фырт уыдис, фыццаг 
ирон чиныг, фыццаг ирон газеттог, фыццаг 
ирон журналы авдæн ни ауызта, ирон 
адсемон сфеелдыстад уырзеей сгарсегау Иры 
къуындæг кæмтты семæ быдираг хъсеуты ни 
фембырд кодта, ирон ниныгкеесседжы уырыесаг 
семсе фсесарсейнаг фыеджыты хуыздеер 
уацмыстимсе ни базонгсе кодта, уыцы æвæллайгæ 
рухстауæг, ирон аивады сенувыд хуымон. 
Цоцко адсемсен уарзон лсег уыдис. 1911 
азы, хицауадимсе бирсе фсетох ксеныны 
фæстæ, йæхи хæдзары æрыдойнæгтæн 
байгом кодта ниныгдон-ксессендон, семсе йсе 
схуыдта Хетсегкаты Къостайы номыл. Уыцы 
ксессендон цы уаты уыд, уый абон дсер фенсен 
ис Æрыдоны Цоцкойы хæдзары. 
Адсемон сфеелдыстады ахадындзинад 
æмбаргæйæ, Æмбалы-фырт цалдсер азы 
фсезылд Цсегат семсе Хуссар Иры хъсеутыл, цы 
ком нее басгсерста, ахсем ын нал уыд. 
Зындгонд критик Бекойты Георги йсе мысинсегты 
куыд дзырдта, афтсемсей Цоцко хъуыста 
Ныхасы леегтеем дсер, ирон цинтсе семсе 
зиантæм æрсембырдусевсег адсеммæ, хуымсетæг 
хохаг зееронд устытсе семсе леегтеем, 
зарсеггсенджытæм, хъарæггсенджытеем. Цы 
хъуыста, уыдон-иу ныффыста йсехимсе. 
«В годы, когда все помыслы у всех были 
направлены к тому, нтобы как-нибудь 
сохранить свое физинеское существование, 
когда вопрос о куске кукурузного хлеба 
становился вопросом жизни и смерти, когда 
воистину было не до песен и сказок старины, 
Цоцко остается упрямым «искателем 
жемнуга» в родной словесности. Можно 
положительно утверждать, нто во всей 
Осетии (Северной и Южной) нет такого 
уголка, где бы не видели Цоцко, где бы он линно 
не знал многих. Всюду, куда бы он ни явился, 
его встренают как друга, как близкого. Не 
есть ли это нерта и народного 
певца-сказителя», — фыста Георги. 
Цсегат Ирыстоны Бсестсезонсен, ахуыр 
семсе иртассен институт 20-30-сем азты цы 
-6- 

чингуытæ уагъта, уыдоны мыхуыргонд 
цыдысты ирон адæмон сфæлдыстады 
уацмыстæ. Уыцы чингуыты 3-аг æмæ 4-сем 
рауагъды сты æрмæст Цоцкойы æмбырдгонд 
адæмон хæзнатсе. 1928 æмæ 1930 азты куыд 
рацыдысты, раст афтæмæй, ницы сæ 
аивгæйæ, уыдон ис бакæсæн ацы чиныджы. 
Уыдонæй æттæмæ алы рæтты агуыргæйæ къухы 
цы бафтыд Цоцкойы тæлмацтæ, уацтæ, 
кадджытæ, аргъæуттæ, уыдон дæр хаст 
æрцыдысты ацы чиныгмæ. Зæгъын хъсеуы, мах 
абон цы Нарты кадджытæ кæсæм, уыдоны 
ахъаззагдæр хай Цоцко ксей æрогмбырд кодта. 
Фольклорыл кусынæй уæлдай уый ирон 
æвзагмæ ратæлмац кодта уырыссаг æмæ 
фæсарæйнаг фысджыты уацмыстæ. 1907 азы 
Баситы Михаимæ фæцыдысты стыр 
уырыссаг классик Лев Толстоймæ. Йемæ ма хос 
дæр каретой. Стыр дисы сæ бафтыдта 
Толстойы хуымæтæгдзинад, йæ куырыхон зонд. 
Æрыдонмæ куы сыздæхтысты, усед-иу 
дзырдтой, Толстой зæхкусджытимæ йæхи æмсæр 
лæгау куыд дардта, семæ сихор хæрыныл куыд 
æрбадт семæ ныхас кодта. 
Æмбалты Цоцко зонгæ уыдис Максим 
Горькийимæ дсер. Кæрæдзимæ фыстой 
писмотсе. 
Фæстæдæр Цоцко иронмæ раивта Лев 
Толстойы «Дунейæн иухуыцау ис», Александр 
Пушкины «Тымыгъ», Ганс Христиан 
Андерсены цалдæр уацмысы, Михаил Лермонтовы 
«Ашик-Кериб», Викентий Вересаевы 
«Стъалы», Владимир Короленкойы «Макъары фын», 
Николай Языковы «Денджыз», А. Хирьяковы 
«Стыр тох» æмæ æндæртæ.1924 азы иронмæ 
ратæлмац кодта стыр немыцаг фыессег 
Фридрих Шиллеры драмæ «Вильгельм Телль», 
мыхуыры та йæ рауагъта Ирыстонæй 
Германмæ хуыздсер цард агурæг чи ацыд, ахæм 
ирон лсег Гутнаты Елбыздыхъо, Берлины цы 
типографи бакодта, уым. 
Фæстаг рæстæг архивты кусгæйæ куыд 
рабæрæг, афтæмæй ма ис ахæм уацмыстæ 
Цоцкойы тæлмацгондæй, кæцытæ нырма 
мыхуыры никуы уыдысты. Уыдонсей цалдсер 
ацы чиныджы фыццаг хатт æрцæудзысты 
мыхуыргонд. 
Уæрæсейы Наукæты Академи Всеволод 
Миллеры арæзт «Ирон-уырыссаг-немыцаг 
дзырдуат» рауадзын куы сфеенд кодта, усед 
Цоцкомæ æххуысмæ фæсидтысты 
Ленинградмæ, куыд ирон дзырды дæснымæ. Уый 
тыххæй Плиты Хадо йог мысинæгты фыста: 
«Миллеры дзырдуатыл бакусын хъуыд. Кæй 
бар æй бакодтаиккой, ууыл сагъæс кæнгæйæ, 
Цоцкомæ бадзырдтой, ахæм фæллой 
бæлвырдæй чи бакæндзæн, зæгъгæ. Уый та нее куы 
нæ сараза, уæд ничи. Кæд уыцы æхсызгон 
чиныг феной Ир, уæд арфæ ракæнæнт 
Цоцкойæн дсер. Иттæг арæхстæй фыссы иронау. Уый 
хуызæн бирæтæ нæ зонынц сæ райгуырæн 
æвзаг». 
Хадо куыд фыста, афтæмæй «Цоцко уыд 
бæрзонд, хæрзконд лæг. Дардта урс хæдон. 
Уарзта зарын. Сзарыдис-иу цъæхснаг 
хъæлæсæй æмæ та-иу бахъырныдта, стæй та-иу 
йæ зард бæрзонд систа. Æдзухдæр — 
худæндзаст». 
Хорз бахъуыды кодта Цоцкойы фæлгонц 
Джусойты Нафи. Кæддæр, гыццыл лæппу ма 
куы уыдис, уæд сæ хъæуы скъолайы раз 
федта рæсугъд, бæрзонд æмæ хæрзконд, 
зачъеджын æнæзонгæ лæджы. Уый фæлгæсыд 
Къуыдаргомы рæсугъд æрдзыл. Чи зоны 
искæмæ дæр æнхъæлмæ кастаид. Йæ уæлæ уыд 
ирон тынæй хуыд иухъа. Иучысыл алæууыд, 
стæй араст дарддæр. «Æвæццæгæн, 
Хъæдысæрмсе уыд йæ фæндаг. Куыд хъуыстон, 
афтæмæй йын уырдыгон ус хо æййæфта», — 
мысы Нафи. 
Цалдæр азы размсе мын Цоцкойы тыххсгй 
бирсе рæсугъд мысинæгтæ фæдзырдта ирон 
рухстауæг Хæныкъаты Никъайы хистæр чызг 
Уæлгъа дæр. Чъребайы уæвгæйæ Цоцко 
Никъайы æнæбабæрæг никуы ныууагъта. Бирсе 
азты дсергъы кæрæдзийæн уыдысты зынаргъ 
адæймæгтæ. Сæ дыууæ дæр иттæг 
зæрдиагæй куыстой ирон æвзаджы сыгъдæгдзинад 
æмæ йæ фидæны фидардзинадыл. 
«Диссаг мæм-иу касти, мæ фыдсен-иу 
Цæгатæй Хуссармæ йæ цъæх цухъайы тары 
чингуытæ куыд фæхаста. Мсе фыд ын-иу цы 
чингуытæ радта, уыдон та-иу Цæгатмæ 
хаст йæ роны. Æвсеццæгæн ахæм зынцæуæн 
æвадат дсерддзæгыл алы адæймаг исты 
ахæссынмæ йæ ныфс нæ бахæсдзæн. Цоцко хаста 
чингуытæ, æмæ уыцы куыст кодта 
цингæнгæйæ. Бахудтис-иу: «Адон мын искæмæн 
бабæздзысты». 
Цоцко Ленинградмæ Миллеры 
дзырдуатыл кусынмæ куы ацыд, уæд уыцы иурæстæг 
касти лекцитæ дæр ирон æвзагыл. Зындгонд 
профессор Л. Лавров йæ мысинæгты Цоцкойы 
тыххæй афтæ зæгъы: «Хохæгты æрвыст 
лæджы хуызæн мæм фæкаст æмæ йæ хъавгæ 
бафарстон, университетмæ йæ цы хъуыддæгтæ 
-7- 

æрбакодтой, уымæй. Радта мын 
сенсенхъселæджы дзуапп: 
— Æз... Æз ам иунысыл лекцитæ ксесын... 
Куыд базыдтон, афтæмæй хинывæзт 
тынæй хуыд цухъайы мидæг æмбæхст уыд 
ахуыргонд одæймаг, стыр педагог, ирон 
æвзаджы дæсны, адæмон сфæлдыстад 
æмбырдгæнæг, поэт семсе дуиейы 
литературæйы хæзнатæ ирон æвзагмæ тселмацгсенсег. 
Хуыдтой йсе Æмбалты Цоцко. 
Фæстæдæр мын фадат фæцис Цоцкоимæ 
хæстæгдæр базонгсе усевынсен. Цыдтсен сем 
лекцитæм, иумæ тезгъо кодтам Невайы 
былтыл, уыдтæн-иу, цы хуымæтæг хатæны цард, 
уым. Бонсей-бонмæ йсе хуыздæр зыдтон. Канд 
зондджын æмсе мидисджын нее, фæлæ 
хеедсефсарм семсе уарзон адсеймагсей. Студенттæ йсе 
уарзтой, хæларзæрдæ æмсе æдзухдсер хъæлдзæг, 
цардбæллон кеей уыды, уый тыххæй. 
Æмбалы фыртæн бинонтæ нæ уыд. Йсе 
мызд-иу куы райста, усед-иу Ленинграды 
уселдæр скъолаты æмдзæрæнтыл зылд семсе йсе 
студенттыл усерста. Куыд педагог, афтсе 
Цоцкойæн æмбал нее уыд». 
Цымæ цавæр уды хицау уыд, ахсем 
фсернджын семæ Хуыцауы сконд лæгыл 1937 азы 
хахуыртсе чи фæфыста, уый?Æмбалты 
Цоцкойы куы æрцахстой, уæд канд Æрыдон нæ, 
фæлæ æппæт Ирыстон Цæгатæй — 
Хуссарæй ныуунæргъыдта. Цоцко цæрæнбонты 
«адæмæн хорз уа»-йыл куы фæхъардта йсе уд, 
уæд ксемсен цы кодта æвзæрæй? 
Æвсеццæгæн уыдис ахæм саузæрдæ. Уый 
азарæй фесæфт, Ир йсе ссер бæрзæндты 
ксемæй хаста, уыцы диссаджы Цоцко. Уыцы 
саумылазон репресситы рæстæг 
фесеефтысты йсе бирсе чингуытæ, йæ къухфыстытæ, 
йсе бирсе писмотæ йсе хæлæрттсей, йсе 
зонгеетæй, уыдонимæ Хетсегкаты Кьоста, 
Брытъиаты Елбыздыхъойы писмоты хай, 
Максим Горькийы, Байаты Гаппойы, Всеволод 
Миллеры, Абайты Васойы семсе ма æндæрты 
писмотæ Цоцкомæ. Абон сæ арвы кæрсетты 
агурæм боныгон цырагъы рухсмæ. 
Агурсегау агурсем, фселæ... 
О, закъоны раз Æмбалты Цоцко 
реабилитацигонд æрцыд. Абон сеппæт дæр сбæрæг. 
Сбæрсег, бынтон æнаххосæй кæй фесæфт Иры 
хуыздæр фыртты хуыздсертæй иу. Йсе ном 
сыгъдсегсей загъд серцыд, фселæ йæ 
цæрæнбонты ирон адæмсен цы хсерзты фсецыд, цы 
лæггад сын фæкодта, цы кад сын скодта бирсе 
адсемы хæттыты раз, уымсен нырма аккаг 
аргъгонд не ’рцыд. Цоцкойы сфæлдыстадыл 
нæма ис афæлгæстытæ, наукон 
æвзагзонадæн егъау хуымуат у бакусынæн. Бекойты 
Георгийæ фæстæмæ ничима загъта йæ ныхас 
Цоцкойы литературой сфæлдыстады 
тыххæй дæр. Нсема зонæм, цæмсен æй схуыдта 
профессор Лавров поэт. Æмдзæвгæтæ кæй 
фыста, уый раст у, фселæ ксем сты, уый 
бæрæг нæу. Æрмсест райдиан скъолайы 
ахуыргсенæн чингуытæй иуы ис Цоцкойы фыст 
иунсег семдзсевгсе, фселсе йæ иремæндæр хонынц 
уырыссаг æвзагæй тселмац. 
Æз Цоцкойы нæ зыдтон. Æз Цоцкойы 
зонын мсе цард-цæрсенбонты. 
Æз Цоцкойы никуы федтон мсе ирестæй. 
Æз мæ царды Цоцкойæ рсесугъддæр 
адæймагыл гъада-гъа амбæлдтæн. Æппæт адæмау сез 
дæр нæ зонын, кæм ис йсе ингæн, уымсен æмæ 
йын æй 1937 азы маргзæрдсе цардхортæ не 
схъсер кодтой, абоны онг æбæрæгæй баззад. 
Чи зоны, искуы æцæг хуыцауысконд адсемты 
фсерцы сбæрсег уа, Цоцкойы сефхæрд уд 
фæстаг бынат ксем ссардта, йæ сыджыты хай 
цы ран ис. Чи зоны йсем ирон адсемы фæдонтæ 
цсеудзысты кад ксенынмее, Цоцко цы стыр 
коды аккаг у, ахсем сегъдауимæ. 
Адсеймаджы царды ис ахсем ауседзтаг, 
кæцытæ, иттсег бсернон усевгæйæ, зæрдæйæн 
всеййынц уæлдай зынаргъдсер. Уыцы сенкъарсен 
хуымсетсег нышетсей равдисын зын у. 
Æмбалты Бицойы фырт Цоцкойы сфеелдыстадон 
бынтсе алы рсетты бацагурын семсе серсембырд 
ксенын, адсемы рæгъмæ сæ рахæссын мсенсен у 
ахсем ауседз. 
Цоцко мсенсен балсевар кодта, аргъ 
ксемсен нсей, удварны ахсем хъæздыгдзинседтæ. 
Ацы чиныгыл кусгсейæ Æмбалты разагъды 
Цоцко мсе цсесты кодта ахадгеейсе 
ахадгеедсер. Йсе адсемы удварны хъеездыгдзинседтыл 
рыг абадын чи нее уадзы, уырзсей севзаргсейсе 
чи серсембырд ксены, афтсемсей ссе 
цсестуарзонсей фидсены феелтеертсен чи адсетты, уый 
фселлой арфсейаг куыд нее хъуамсе у а? Дунейы 
хуыздеер фыеджыты равзаргсе уацмыстсе 
мадселон севзагмее ратселмац ксенын семсе ссе ирон 
культурсейы дзаджджын фынгыл серсевсерын — 
уыцы стыр сфеелдыстадон бавсерсен Цоцко 
скодта адсемы фидæныл хъуыды кæнгæйæ. 
Цоцкойы цард семсе сфеелдыстады 
тыххсей баксессен ис йе мдугонтсе, йсе хселсерттсе, 
йсе зонгсеты мысинсегтеей чиныджы чи серцыд 
мыхуыргонд, уыдоны. Мсен та зеегъын 
фсенды, ацы чиныг рауадзын меехицеен стыр 
хсе-8- 

сыл нæ, фаглæ стыр амондыл кæй нымайын. 
Ивгъуыд æнусы Иры лæгдæртæн ныфсы 
цæджындз цы Цоцко уыдис, Иры адæмы хсæн 
Кад семæ Æгъдауы лæг кæй хуыдтой, йæ 
рæсугъд удыхъæдæй хурау адæмы ни тавта, уый 
стыр мæсыджы рæбын чысыл змисы мурыл 
дæр ма аныдзæвы мæсыджы аууон. Уæд куыд 
нæ хъуамæ уæм мах, ирон адсем, сæрыстыр 
Цоцкойы сыгъдæг номæй? 
Чиныг аразгæйæ мсехииргн хæсыл 
банымадтон, 20-30-æм азты цы уагыл мыхуыргонд 
æрцыдысты уыцы хæзнатæ, суанг цавæр 
орфографион уагъыл, уымæ нæ фæцагайгæйæ сæ 
чиныгкæсæджы размæ æрхæссын. Æвнæлд не 
’рцыд Цоцкойы тселмацтæм дæр. 
Зæгъын хъæуы, тæлмацты хсæн кæй ис, 
фыццаг хатт мыхуыргонд ни цæуы, ахæмтæ. 
Чи зоны ранæй-рæтты дзы ис ссарæн 
стилистикой æгъдауæй фæныхилæн кæмæ ис, 
ахæм бынæттæ, фæлæ уыимæ 
зæрдылдаринаг у, Цоцкойæн уыдоныл кæронмæ бакусыны 
фадат кæй нал фæцис. Мсехи къух та сæм 
тасгæ нæ бакодта, уымæн æмæ ниныгкæсæг 
хъуамæ базонгæ уа Цоцкойæн йæхи фыстимæ. 
Чиныгыл кусгæйæ мын цы стыр æххуыс 
бакодтой, уый тыххæй стыр бузныг зæгъын 
Цæгат æмæ Хуссар Ирыстоны 
наукон-иртасæг институтты архивтæ æмæ 
библиотекæты кусджытæн, Цæгат Ирыстоны 
республикæйы наукон библиотекæйы кусджытæн, 
Цæгат Ирыстоны Хетæгкаты Къостайы 
номыл республикой литературой музейы 
кусджытæн, Цæгат Ирыстоны сывæллæтты 
республикой библиотекæйы коллективæн, Цæгат 
Ирыстоны сгуыхт ахуыргæнæг, УФ-йы 
ахуырады отличник, рухстауæг Колыты Аксойы 
помыл премийы лауреат Цæрахаты Софьяйæн, 
хицæн адæймæгтæн. Мыхуыргонд цы стæм 
къамтæ цоеуы, уыдоны тыххæй бузныг дæн 
нывгæнæг-къамисæг Темыраты Миронæй æмæ 
филологон наукæты доктор Джусойты 
Нафийæ. 
Чи зоны, искуыты ма ис ссарæн Цоцкойы 
фыстытæй истытæ. Уыдон бацагурын семæ 
сее ныммыхуыр кæнын уаид æвæджиауы 
хорздзинад. Уый та æнхъæлмæ кæсы, ирон фарныл 
аудджытæм, семæ сын хорзæй бантысæд. 
Соттион. 

Сящ** 1гуа*ояу ВдЫæхопавп. Ажиуг «?тае Ыпа«я Ь»Ша1. 
Ш(Ж АЭÆМУ ТАЮТÆНТÆ, 
КАЫIЧТÆ мя/е АКНÆШТÆ 
ÆКÆМВУКО 5Æ КОРТА 
ÆМВА^У СОСКО 
ÆКТУСЖАС ХА] 
-10- 

& 
НАРТЫ ТАУРÆГЪТÆЙ 
1. ЗÆРОНДЫ ТДÆМ УЫРЫЗМÆДЖЫ ФОСЫ КОНД, 
НАМÆ - УЫРЫЗМÆДЖЫ ÆНÆНОМ ФЫРТ 
Фыдаз скодта Нартыл, сыдæй мæлынмæ ’рцыдысты, тыхсын байдыдтой тынг, — хор 
сын нал æрзад иу къорд азы. 
Уыцы фыдрæстæджы сæ ныфс асаст, сæ зæрдæ амарди, сæ къухы ницыуал æфтыди. 
Куы сæм байхъуыстаис, уæд ма мысыдысты æрмæст сæ цард: — «Æз гъе уыцы хæсты 
фесгуыхтæн», - «Æз гъе уæд фосы конды фæдæн», — дзырдтой иу Нарты адæм ныхасы бадгæйæ. 
Ныр та уый бæрц æгуыдзæгмæ, уый бæрц æдзæллагмæ æрцыдысты Нарты сгуыхт 
фæсивæд, æмæ-иу хуыссгæйæ баззадысты бон изæрмæ. 
Уæд Нарты фыдбылыз Сырдон баздæхт æмæ сыл-иу сардыдта йæ гадзайы. Гадза-иу 
рацыди ныхасмæ æмæ-иу Нарты фæсивæдæй кæмæн йæ ’рчъи бахордта, кæмæн йæ рон 
фæлыг кодта йæ астæуыл. 
Уымæй тæригъæддагмæ дæр та ма цæмæ бакастаид адæймаг! 
Иу бон куы уыди, уæд Нарты Уырызмæг ныхасмæ рацыди. Кæсы æмæ Нарты сгуыхт æмæ 
фидауц фæсивæд, цагъды мæрдгау, хуыссьшц уыцы ран; Сырдоны гадза та сын кæны æнæуаг 
митæ. 
Кæмæн дзы йæ былтæ астæры, кæмæн йе ’рчъи ахæры, кæмæн дзы йæ рон æрбалыг 
кæны. 
Ныккæрзыдта нæртон Уырызмæджы зæрдæ. Йæ пылыстæг лæдзæг фехста гадзайыл 
æмæ дыууæ дихы фæци лæдзæг. 
Баздæхт сæ хæдзармæ, лæдзæджы сæстытæ æрæппæрста, бадæныл мæст-уагъд æркодта 
йæхи. 
— Дæ къæлæт æрфгуытæ цы ’рталынг кодтай, уыцы мæсты цæф цæмæн кæныс дæхи дæ 
къæлæтджыныл, мæ сæры хицау? 
— Тынгдæр ма мæ зæрдæ цæуыл фæрисдзæн, — загъта Нарты Уырызмæг Нарты 
Сатанайæн: — Нæ фæсивæд æнæ хæринагæй æдзæллагмæ æрцыдысты, Нарты ныхасы 
хуыссьшц, куыд сыл не’мбæлы, уыцы хуыстæй. Нарты фьщбылыз Сырдон сæм раскъæры йæ 
гадзайы, æмæ сын æнаккаджы куыдз æнаккаг митæ кæны... 
— Не ’фсин, бирæ цæрæнбон мын куы нæ уаид, æмæ уыдон куы бафсадин. 
Уæд Нарты Сатана йæ сæры хицауы бахуыдта йæ иу къæбицмæ: къæбиц хæрз дзаг конд 
хæринагæй; бакодта аннæмæ: нозтæй йæ дзаг уыди уый дæр; æртыккагмæ йæ бахуыдта: 
царæй зæхмæ амадæй лæууынц (иу иннæйы сæрыл) сгуытæ ’мæ базгуытæ уыцы ран. 
Фæтар сты Уырызмæджы къæлæт æрфгуытæ. 
— Хи фæллойæ уый бæрц бафæлхас кæнын зын хъуыддаг у, мæ хæдзар æрдæг 
фæуыдзæн, — загъта Нарты Уырызмæг. 
— Иуæй дæ ном скæнын фæнды, аннæмæй та фæлхасæй тæрсыс, уый гæнæн нæй: 
хъуамæ кæнæ уæхст басудза, кæнæ физонæг, — загъта йын дзуаппæн Нарты Сатана. — 
Ноджы ма дын хъусын кæнын уый дæр; дæ хæдзары фæллойæ дзы кæй ницы ис, — адон 
æппæт мын фервыстой Нарты стыр æмбырдгæй хуынтæн, ном ссарынæн. 
-11- 

Фæрухс Уырызмæджы цæсгом. 
— Уæдæ барæвдзытæ кæн дæхи; Нарт иннабонæй иннабонмæ цæй бæрц фæхъауой, 
уымæй дзы фылдæр ис ацы ран. 
Æрбасидын кодта фидиуæгмæ Нарты Уырызмæг. 
— Цæугæ ’мæ ныхъхъæр кæн Нарты хъæуыл: йæ бон цæуын кæмæн у, уый цæугæ 
’ркæнæд, цæуынхъом чи нæ у, уый та хæсгæ ’ркæнæнт — Æхсæртæггаты Уырызмæг куывд 
кæны. 
Уырызмæджы хæдзары куывды бадынц Нарт иннабонæй иннабонмæ. Фæстаджырдæм 
сугхъуаг сысты. Уырызмæг райста фæрæт, бæндæн, йæхиуыл æрбакодта уæзæггæрц æмæ 
хъæумæ ’ввахс хъæдмæ бацыди. Сугтæ иу(дзæвгар) чысыл æркодта, афтæ сау хохæй сау 
тъыфыл цæргæс ратахти; Уырызмæджы фæсонты йæ ныхтæ ныссагъта, систа Уырызмæджы 
æмæ йæ дард, Сау Денджызы астæу, иу сакъадахыл дуры сæр æрæвæрдта. 
— Цы уыдзынæн ацы ран, — сагъæсыл фæци Нарты Уырызмæг, — доны цъæхы йеттæмæ 
куы нал хох зыны, куы нал бæлас? Ме сæфт æрцыди, æвæццæгæн. 
Бады дуры сæр æмæ алырдæм хъахъхъæны (фæлгæсы). Уалынмæ кæсы æмæ дуры фарсмæ 
дон с’улæнтæ вæййы, йæ хъуыр-хъуыр ссæуы, стæй дзы фæздæг скæлы. 
— Цыдæриддæр уа, уæддæр ай циу, уый куы нæ базонон (сбæрæг кæнон), уæд нæ 
уыдзæни. 
Дуры фæрсты доны ауагъта Уырызмæг йæхи æмæ иу ран иу дуармæ ныфтыдис. Бакодта 
дуар æмæ йæм хæдзарæй рацыди æртæ чызджы, амæй ай рæсугъддæры, амæй ай 
хæрзконддæры. 
— Æгас нæм æрцæуай, Уырызмæг, æгас нæм цæуай, не ’мцек! Цы хур, цы къæвда дæ 
’рхаста ацы бæстæм? Мидæмæ, мидæмæ, къæлæтджыныл æруадз дæхи, — дæ фæллад ссæуа. 
Уырызмæджы зæрдæ фæфидар, — «Уæдæ та бынтон сæфт нæ дæн, кæд мын ацы ран 
дæр æмцеччытæ разынд, уæд», — æмæ сын радзырдта, куыд æгъдауæй æрæфтыд ацы ранмæ, 
Донбеттыры бæстæм. 
Чызджытæ байдыдтой зилæнтæ кæнын: кусæрттаг ын æрбаластой. Уырызмæгæн æй 
йæхицæн аргæвдын кодтой, арт бандзæрстой æмæ йын уадидæгæн бæрæчет фынг 
ацарæзтой (йæ разы). 
Кувы Уырызмæг. Куывд куы фæци, уæд дзуры: 
— Чи ацаходдзæн? 
— Нæлгоймагæй нæм ничи ис, уæртæ нæм авдæны иу саби хуыссы, — нæма дын 
сарæхсдзæн, стæй хъæзтвæллад у. 
— Райхъал æй кæнут, цалынмæ ацахода, уæдмæ æз мæ дзыхмæ комдзаг не ’схæсдзынæн. 
Райхъал кодтой лæппуйы, саби хуыссæгхъæлдзæгæй цудгæйæ аходынмæ куыд 
фæцæйуади, афтæ фæкалд æмæ Уырызмæджы цирыхъ йæ риуы иннæрдæм афардæг. Саби бацагъта 
йæ гæндзæхтæ æмæ систа йæ уд. 
Асæрфта Уырызмæг йæ цирыхъ, фестад æмæ, йæ сæр йæ кой, афтæмæй та сакъадахы 
дуры сæр фестад; чызджыты ’рдиаггæнгæ ныууагъта æдзард сабийыл. Сау тъыфыл цæргæс 
та фæзынд, Уырызмæджы фæсонты та йæ тыхджын ныхтæ ’рсагъта æмæ суг кæм кодта, 
уым æй æрæвæрдта. 
Гæзæмæгомау цыдæр къалиутæ ма рацагъта Уырызмæг, -æргъомбаст сæ æркодта, 
уæзæггæрцыл æргъом æрæвæрдта æмæ æнкъардæй балæууыд йæ хæдзары æд сугтæ. 
Йæ лæджы æууæлтæм куы бакаст Нарты Сатана, уæд бамбæрста, цы бакодта Нарты 
Уырызмæг. Уыцы иу хъæр фæласта æмбырды адæмыл, — афон у алкæмæн дæр хæдзар 
ссарынæн, зæгъгæ. Стæй адæм куы аивылдысты, сæхуыддæг иунæгæй куы ’рызадысты, 
уæд дзуры Уырызмæгмæ: 
— Цы та бакодтай, нæ зæронд бирæгъ? Кæдæй-уæдæй ма мын уыди иунæг саби. 
Хуыздæр æнхъæл æй Донбеттыртæм радтон хъаны (схæссынмæ), æмæ та уый дæр æдзардæй 
мæрдтæм бацыд дæ къухæй. 
Ныттар кодта йæхи Нарты Уырызмæг. 
Лæппуйы буар йæ сыджытыл Донбеттыртæ бавæрдтой, йæ уд та атахти мæрдты бæстæм 
æмæ уыцы ран Барастыры уæрагыл уыди йæ бадæн. 
-12- 

Бирæ рацыд, чысыл рацыд, чи зоны. Фæлæ иу бон лæппу дзуры Барастырмæ: 
— Ацал-ауал азы рацыди, мæрдты бæстæм куы ’рбацыдтæн, уæдæй ардæм. Мæ фыд 
Уырызмæг æцæгæлон адæмы кой дæр ма кæны, фæлæ мæ кой нæй, мæ марды кæнд мын 
нæй, аннæ мæрдтæй уæлдай дзæгъæл дæн ацы ран. Барастыр, курын дæ, мæрдты бæстæй 
мæ ауадз, æз мæхæдæг куы нæ бакæнон мæхи кой, уæд уымæй рохуаты баззадтæн. 
Афæдзы кæндæн мæ цы хъæуы, куыддæр уыдон ссарон мæхи фæллойæ, афтæ дын дзырд 
дæттын, фæстæмæ ардæм æмбæлдзынæн. 
— Дæ зæрдæхудт райсын мæ нæ фæнды, фæлæ уымæн фæрæз не ’рцæудзæн, — загъта 
Барастыр. — Куыддæр мæрдтæ уый базоной, афтæ дзы иу дæр ам нал фæлæудзæн, ныр дæр 
тыххæйты лæууынц мæрдты бæсты. 
— Уымæн дын æз амал ссардзынæн: мæ аласайæн фæстæрдæм йæ цæфхæдтæ 
асадздзынæн. Æмæ ’вæдза мæрдтæ мæ размæ мæрдты дуармæ куы фæуой, уæд сын-иу зæгы 
— Æркæсут, æмæ кæд мæрдтæй æттæрдæм уа фæд, уæд уын дзæгъæлы змæнтын, коммæ 
нæ кæсын аив нæу. 
Барастыр сразы. 
Лæппу аласайæн зыгъуыммæ асагъта цæфхæдтæ æмæ мæрдты бæстæй рафардæг. Йæ 
фæдыл аннæ мæрдтæ базмæлыдысты æмæ дуармæ сарæзтой сæ ных. 
— Кæдæм? — дзуры сæм Барастыр. 
— Мах дæр нал лæууæм ацы ран, кæд æмæ искæмæн ардыгæй фæстæмæ фæндаг ис, 
уæд, — загътой мæрдтæ. 
— Хъуыддаг уал бамбарут, стæй равзардзыстут, цы уыл æмбæлдзæн бакæнын: æркæсут 
уал фæдмæ. 
Мæрдтæ ’ркастысты æмæ фæд мидæджырдæм куы уыди, уæд та сæ алчи дæр æрынцад 
йæ бынаты. 
Уырызмæджы æнæном фырт Донбеттырты хъан, Нарты хъæумæ барасти, 
Æхсæртæггаты зæронд хæдзармæ бадзырдта. Дзурынмæ рацыди хæдзары ’фсин Нарты Сатана. 
— Уырызмæджы агурын, кæд æмæ стæры ахæтиккам иумæ. Æмхиц-хæрæн Бæрæг 
Уæбауыл æм æнхъæлмæ кæсдзынæн. 
Хæдзармæ баздæхт Сатана æмæ дзуры: 
— Лæгай, дæ зæронд сæр хъазинаг фæци (хъазинагмæ ’рхаудта). Саргъы гоппæй зынгæ 
дæр нæ кæны, дæу агуры æмæ дæ хоны стæры. Æмхиц-хæрæн Бæрæг Уæбауыл дæм 
æнхъæлмæ кæсдзæн. 
— Тагъд мæ барæвдзытæ кæн балцмæ, не ’фсин, — æз ме ’гъдау нал фехалдзынæн, мæхи 
нал аивдзынæн зæронды ’рдæм: мæхицæн хæсыл цы нымадтон, уый æххæст кæндзынæн, 
цалынмæ мæ цæст æрттива, уалынмæ. Уырызмæг нырмæ дæр никæйма аздæхта, чи йæ 
агуырдта, уыдонæй, ныр дæр нал аздахдзæн. 
Уæд Сатана Уырызмæгæн куыд тарст, уымæ гæсгæ скуывта: 
— Хуыцауты хуыцау, мæхи хуыцау, кæд ма мæ истæмæн сфæлдыстай, уæд афæдзæй 
афæдзмæ цы мит, цы къæвда æруаринаг сты, уыдон ахсæв куыд æрцæуой, стæй зилгæ 
дымгæ, тухгæ уад куыд сыста, кæд æмæ уыцы æнæнтыст, уыцы фæхъæуинаг байсæфид 
æмæ нæ зæронд баззаид йæ хæдзары. 
Сæударæй Уырызмæг йæ хъулон Æрфæныл мит лæгæрдгæ амалтæй Æмхиц-хæрæн 
Бæрæг Уæбаумæ куыд бахæстæджытæ, афтæ кæсы æмæ уæбау сау дары. Уæбауыл хуыссы 
лæппу, нымæт йæ уæлæ: аласа астæумæ кæрдæгыл хизы уæбауы раз. 
— Цавæр диссаг уа цымæ? — загъта Уырызмæг йæхи нымæр. — Зæд у, дуаг у, æви цавæр 
æмбисонд уа, æз мæхи дыууæ цæстæй кæй уынын, уый? 
Уалынмæ бахæццæ уæбаумæ, лæппуйы уæлхъус æрурæдта йæ хъулоны æмæ йæм дзуры: 
-Уæлæмæ, лæппу, — фæндаг даргъ у, бон цыбыр у. 
Фестади лæппу, арæвдзытæ кодта йæхи, бæхыл абадт æмæ фæцæуынц, разæй 
Уырызмæг йæ хъулон Æрфæныл, йæ фæстæ лæппу йæ аласайыл. 
Цæуынц, цæуынц, зилгæ дымгæ, тухгæ уад нал æнцайынц. Уырызмæджы хъулон мит 
фады йæ мæргъгæйæ, хаттæй хатт дзы афсæры йæ бырынчъытæ. Хъулоны æууæлтæ хорз 
нал сты, — фæллайын байдыдта. 
-13- 

Лæппу разæй фæкодта йæхи æмæ дзуры: 
- Цыфæнды худинаг фæуæд, æз цæуын разæй, стæй разæй ацæуын мауал уæд худинаг 
ардыгæй фæстæмæ. 
Лæппу куыддæр аразæй, афтæ мит дæрдтыл тайы йæ бæхы улæфтæй, аласа та хизгæ 
цæуы кæрдæгыл. Ауадысты иудзæвгар, Уырызмæг дзуры: 
- Лæппу, рацыдыстæм хæтынмæ æмæ уынаффæ бакæнæм: кæдæм цæуæм, кæм 
фæлæбурæм? 
- Æнæхæрд бæстæ ма дын цы ран ис, уырдæм мæ фæхон. 
- Ахæм бæстæ ма мын бæргæ(хъæлæкк) ис, уый хуызæн ма хъæздыг бæстæ уæвгæ дæр 
нæ уыдзæн: фысфос зæгъай, стурфос, бæхрæгъæуттæ, — аздахын дæр сæ нæ фæразынц сæ 
гæстæ; фæлæ ’нцон нæу ныфс бахæссын уырдæм. Ахизын сæм хъæуы денджызыл. Стæй 
рæгъæуттæ, дзугтæ хъахъхъæнынц — Æфсæн Уырс, Æфсæндзых Бирæгъ æмæ Æфсæн 
Хъæрдздзыгъа. 
~ Уæдæ уырдæм дарæм нæ фæндаг, н’амонд бавзарæм, чи зоны мае нæ къухы исты 
бафта, — загъта лæппу. 
Денджызы былмæ бахæццæ сты. Лæппу айста йемæ æнæдон сасм. Сæ бæхтæ 
фæцарæзтой денджызы, доны кæсагау архайдтой бæхтæ ’мæ уайтагъд иннæ фарс фесты. 
Æрынцадысты доны был. Лæппу хорз цынадта йæ бæхы, сасмæй йæ байсæрста, стæй йæ 
уырыл стулын кодта. Ноджы та йæ байсæрста сасмæй, хуырджыны йæ стулын кодта æмæ 
аласа хохы йас сси. 
Æвæдза Терк-Турчы рæгъæуттæм бахæццæ сты, афтæ æрхызтысты сæ бæхтæй. Лæппу 
ракъахта дыууæ уæрмы: иу дзы йæхицæн, иннæ Уырызмæгæн æд бæх æмæ йын загъта: 
- Уырызмæг, ацы сахат мæ бæх хæцын байдайдзæни Æфсæн Уырсимæ. Райдианы 
хæцдзысты зæвæтæй, æмæ сæ болат цæфхæдтæ кæрæдзийыл хойын куы сисой, уæд ахæм арт 
ссæудзæни (сирвæздзæни), æмæ зæххы цъар судздзæни. Хъаггæ дæхимæ. Уæлæмæ ма 
скæсай: исты фыдбылыз дыл сæмбæлдзæни. Уый фæстæ лæбурдзысты кæрæдзимæ дæндагæй, 
хæцдзысты армаццагæй. Сæ комы тæфæй сыстдзæн ахæм дымгæ, æмæ зæххы цъар 
уылынджы бæрц хæсдзæн. Фæдзæхсын дын: дæ бынатæй ма фезмæлай, намæ дæ куый-дур, 
куыйхъæд бакæндзæн. Афон куы уа, уæд дæм бæрæг уыдзæн мæхицæй. 
Хæцынæй нал ауæрдынц Æфсæн Уырс æмæ аласа. Сæ болат цæфхæдты цæхæрæй ахæм 
арт сцырын, æмæ зæххы цъар судзы. Йæхи нал баурæдта Уырызмæг, скаст уæрмæй æмæ 
схæцыдысты йæ даргъ зачъетæ. Лæппу йæм фæцарæхст, ахуыссын кодта зачъетæ æмæ загъта: 
~ «Амæй фæстæмæ фæтк фæуæд: дæ зачъетæй ма цæй бæрц аззади, уый дæргъæн 
зачъетæ дарын». 
Банцадысты зæвæтæй, бавнæлдтой дæндагæй Æфсæн Уырс æмæ аласа. Ракодта ахæм 
дымгæ, æмæ зæххы цъар уылынджы бæрц хаста. 
Нал та фæлæууыди Нарты Уырызмæг, йæ сæр сдардта уæрмæй æмæ йын дымгæ йæ 
сæры кæхц айста æмæ йæ фæхæссы. 
- Æгъуыстуай куыд фæдæн гъе! Мæ хистæр æнæ сæры кæхцæй зайдзæн. — Слиуырдта 
уæрмæй, сæры кæхц тулгæ-тулын рацахста. Уырызмæджы сæрыл æй æркодта æмæ дзуры: 
- Амæй фæстæмæ Нартæн сæ сæры кæхц сисгæ мауал уæд. 
Уый разæй-иу Нартæй алчидæр систаид йæ сæры кæхц, æрдастаид-иу æй, æмæ та-иу 
æй фæстæмæ ныккодта. 
Бæхтæ хæст нæма фесты, афтæ сыл Æфсæндзых Бирæгъ йæхи рауагъта. Лæппу фат 
суагъта Бирæгъыл æмæ... дæ балгъитæг уыйау, фæмард уыцы ран. Слыг ын кодта йæ хъус 
æмæ йæ афснайдта йæ дзыппы. Уалынджы Æфсæн Хъæрдздзыгъа дæр ратæхы, лæппу та 
уымæ дæр фæцырд; фатæй йæ фехста æмæ Хъæрдздзыгъа зæххыл йæ базыртæ батылдта. 
Уымæн дæр та ракъуырдта йæ сæр æмæ йæ афснайдта йæ дзыппы. 
Æфсæн Уырс фæлæбуры аласамæ æмæ айдзаг вæййы йæ дзых дур æмæ хуырæй. 
Фæстагмæ аласайæн байдыдта тынгдæр æнтысын, — Æфсæн Уырс зæххы афсæрста йæ зонгуытæ. 
Лæппу баскъæфта йæ саргъ. Уырсыл æй уыцы хуызæнæй авæрдта æмæ балиуырдта йæ рагъмæ. 
- Цы фæдæ, Уырызмæг? Тæргæ тагъд Терк-Турчы рæгъæуттæ, æз цон æмæ фехъусын 
кæнон сæ хицæуттæн. 
-14- 

— Фæлтау нæ фæндаг дарæм, сурæг нæ нæй, тыхгæнæг инн’ ахæм, — загъта Уырызмæг. 
— Уый мæ сæрмæ нæ бахæсдзынæн. Стæй цы фосы конды фестæм, уыдон æнæ 
фæдисæй атæр, уый аккаг нæу. 
Æфсæн Уырсы базмæлын кодта. Терк-Турчы дзыллæ куывды кæм бадтысты, уым 
балæууыди æмæ дзуры: 
— Фæдис, уæ рæгъæуттæ уын фæтæрынц! 
Хистæртæн фехъусын кодтой уацхъуыд, уыдон загътой: — Уый хæрд-нозт чи агуры, 
ахæм уыдзæн, ацæут æмæ йæ ’рбакæнут нæ размæ, мах ын уазæджы уынд фæкæнæм. 
Лæппу æрхызт Æфсæн Уырсæй, бæхбæттæныл æй афтыдта æмæ хистæрты размæ 
бацыди. Фынгыл рахаста йæ цæст, систа Æфсæн Хъæрдздзыгъайы сæр, Æфсæн Бирæгъы хъус; 
сæр хистæрты фынгмæ баппæрста, хъус кæстæрты размæ æмæ загъта: «Хистæртæ, сæр хъуаг 
уыдыстут æмæ уын мæнæ уый сæр, сымахæн та, кæстæртæ, хъус, æгъдау куыд амоны, 
уымæ гæсгæ, уæртæ уын уæдæ бæхбæттæныл та уæ Æфсæн Уырс». 
Хорзау нал фесты æмбырды адæм: ныфс сæ кæмæй уыди, уыдон сæ къухæй фæцух сты.. 
Лæппу та йæхи баппæрста бæхыл æмæ арасти Уырызмæгмæ. Уæлмæрдты цыд фæци 
æмæ кæсы: иу ус æхсæз уæбауы ’хсæн бады æмæ радыгай уæбæуттæм кæуы, хъарджытæ 
сæм кæны. 
— Ай та цавæр диссаг уа? — загъта лæппу йæхи нымæр. 
Уалынмæ йæм урсхил зæронд ус дзуры: 
— Æруай, мæ дзидзи мын дæ хъуыры акæн. Фæдисæй тас нæма у нырма: чи зоны, кæд 
срæвдз уыдзысты. Фæлæ дæм кæй дзурын, уый дæм диссаг ма фæкæсæд. Авд фырты мын 
уыди æмæ дзы æхсæзæй бавдæлон дæн, мæнæ дын адон сæ уæбæуттæ. Мæрдты бæстæм 
аивгъуыдтой (искæй) знаджы къухæй, Терк — Турчы рæгъæутты фæстæ фæдисы уæвгæйæ. 
Тыхгæнæг дæ, — бæрæг дæ д’ахастæй. Фæдис дыл стыхджын уыдзысты, мæ фырт уыдзæн 
сæ разæй, тыхсын дæ кæндзæн, фæлæ-иу мæ хатыр, сидзæргæс усы хатыр бакæн, — мæ 
иунæг фæуæд де уазæг. 
Æфсæн Уырсæй æргæпп кодта лæппу. Идæдз усы дзидзи акодта йæ дзыхы æмæ дзырд 
радта уыцы ран, нæртон лæджы дзырд, зæронд усы иунæг фыртæн кæй ницы кæндзæн. 
Зæронд ус бацамыдта лæппуйæн, йæ фырт цы хуызы уыдзæн фæдисы. 
Уалынмæ тæргæ бæхæй лæппу Уырызмæджы уæлхъус бастад. Сау Денджызы сæ фосы 
конд баскъæрдтой æмæ иннæ фарс фесты. Фæцæуынц æмæ сæ мæнæ иу барæг йæ разæй 
æрбатымбыл кæны. 
— Цæугæ, Уырызмæг, размæ дæ фосы кондимæ, фæдисимæ истæмæйты архайдзынæн 
мæхæдæг. 
Барæг фестад йæ уæлхъус. 
— Гъæ куыдзæй чи райгурди, уыцы куыдз, кæй фос фæтæрыс кæ? Фæцæудзынæ мын, кæд 
лæг уай, уæд! — æмæ Уырызмæджы æнæном фырты алыфæрсты фæттæ бындзытау тæхын 
байдыдгой. 
— Дзырд радтон дæ мадæн, йæ дзидзи йын бакодтон мæ дзыхы, мад ын загътон, — ма 
мæ хъыгдар, ауадз мæ мæ фæндагыл. 
Æгæр-æгæр æй куы стыхсын кодта, уæд лæппу фат суагъта æмæ фæдисонæн ронбасты 
бын чъылдымы ’рдыгæй дарæсæй буары ’хсæн суад; фат æй бæхæй айста æмæ йæ зæхмæ 
цæвдызта. Схæц-схæц ма хъæлæкк фæкодта, фæлæ йын фат змæлын дæр нал бакуымдта. 
Фæдис æй уыцы хуызæнæй æрбаййæфтой. Уыдон дæр фæцархайдтой фатыл, фæлæ йын 
сæфтауынæн ницы бафæрæзтой. Уæд баздæхтысты æмæ йын цирыхъæй алыг кодтой йæ 
фæдджитæ: фæдисоны фæстаг сæгуыты фæстагау гомæй аззад. 
Уырызмæг æмæ Донбеттырты хъан æрбатардтой сæ фосы конд Нартмæ, Хъазæн фæзы 
сæ æрурæдтой. Лæппу фос уыцы ран æртæ дихы бакодта. 
Уырызмæджы къæлæт æрфгуытæ фæтар сты, дыууæ хайы йæхицæн уромдзæн, зæгъгæ. 
Фæлæ лæппу загъта: 
— Мæнæ дын уый дæ хистæйраг, аннæ та дын дæ хай, æртыккаг хайæ мын мæ афæдзы 
кæнд аицæн кæн. Дунеты дæр ма хыгътай мæрдтæм, æрмæст мæ ном, дæхи къухæй 
мæрдтæм чи бацыди Донбеттыртæм, — мæ ном ницæмæй ссардтай. 
-15- 

Хæрзбон загъта Уырызмæгæн æмæ та араст мæрдты бæстæм йæ аласайыл. 
Хур æрныгуылди, афтæ бахæццæ мæрдты бæстæм æмæ дуар нал гом кæнынц. 
— Хурныгуылдæй фæстæмæ мæрдты дуарæй æрбахизæн никæмæн ис, — радзырдтой 
лæппумæ. 
Уæд уый скуывта, цæмæй ма хур иу хатг (дыккаг хатг) фæзына. Æмæ хæхтыл ракаст «дыдзы 
хур». 
— Хур ма кæсы хæхтыл, — загъта лæппу. 
Мæрдтæ хæхтæм скастысты æмæ « дыдзы хур» куы федтой, уæд дуар бакодтой æмæ 
Уырызмæджы æнæном фырт бацыди мæрдтæм æмæ та уыцы ран Барастыры уæрагыл сбадт. 
Уырызмæджы фосы кондыл Нарт чысыл нæ фæдис кодтой, æмæ уæдæй фæстæмæ 
баззади арфæ: 
— Зæронды ’рдæм Уырызмæджы фосы конды фæу. 
(Радзырдта мын æй Тæбæхсæуты Дударыхъо 1921 аз Кæрдзыны. 
Дударыхъойыл цыди 80 азмæ ввахс. Таурæгъ фехъуыста Æмбалты Тезайæ. 
Дударыхъо æмæ Теза уыдысшы æрыдойнаг. Сæ фыдæлтæ ралыгъдысты Уæлладжыры 
комæй: Урсдон мæ Цъамадæй). 
2. НАРТЫ АЦАМОНГÆ 
Нарты Ацамонгæ уыди куысси.Уыди йын авд хатæны. Ничи йæ фæрæзта æртыккаг 
хатæнæй дæлдæр нуазын. ( Уый дæр дзурынц Хæмыцæй). 
Нарт сæ Ацамонгæйы сæхицæй дæлдæр адæмæн нæ хастой, не ’вдыстой. Фылдæр сæхи 
астæу, стæй се ’мхуызон ма кæй нымадтой, уыдонæн дзы лæвæрдтой нозт. 
Нарт сæ Ацамонгæйæ хордтой ард, искæй ныхæстыл дызæрдыг кæнынц, уæд ын-иу 
сарæзтой — Нарты Ацамонгæйæ куыд баназа, афтæ. 
Нуазæгæн йæ ныхæстæ, йæ хъуыддаг раст уыдысты, уæд-иу æй нозт фæци, бахуси, 
намæ-иу æнхъизын байдыдта æмæ калди йæ былтæй. 
Æндæр вариант. 
Æвæдза адæймаг раст радзырдта, йæ хъуыддаг раст у, уæд-иу Нарты Ацамонгæ йæ 
былтæй кæлын байдыдта, абузын-иу систа: намæ нуазæн мæнг хъуыддаджы тыххæй 
архайы, афтæ-иу нозт йæ бынатæй не змæлыди. 
Дыккаг вариант. 
Хус кодта Ацамонгæ. 
Æртыккаг вариант. 
Хæмыцæй дзурынц. 
Рахастой йæ æмæ йæ нозта. Нарты Ацамонгæ байдзаг алы ’взæр æмæ ’лгъаг хилджытæй: 
кæлмытæй, хæфс æмæ гæккуыритæй. Сæхи-иу систой Нарты Ацамонгæйы æмæ-иу 
нуазинаджимæ фæцæйцыдысты Хæмыцы хъуырмæ. Фæлæ сæ-иу Хæмыц йæ болат рихитæй æрцавта 
æмæ-иу куыссийы бын амбæхстысты. Уыцы хуызæнæй афæлдæхта Хæмыц Нарты 
Ацамонгæйы. 
(Радзырдта йсе Уырымты Васил. Æрыдойнаг. Цæудзæн ьш 65 азы. Йæ фыдæлтæ 
ралыгъдысты Цъамадæй, Уæлладжыры комæй. Таурæгътæ-иу фехъуыста сæ сыхы 
зæрæдтæй — Æмбапты Дзакко æмæ Баскаты Болайсе, Уырымты Состыккæй). 
(§х§) 
-16- 

3. НАРТЫ САТАНАЙÆН САУ НОГЬАЙАГÆЙ ЧИ РАЙГУЫРДИ, 
УЫЦЫ ЛÆППУ 
Æмæ Нæртон Уырызмæг афæдз балцы ацыди, чи зоны кæдæм. 
Йæ ус Нарты Сатана тыхсы йæ мойыл, мысын æй байдыдта. Фæбыцæу кодта Нарты 
Сатана йæхиимæ: уромы, хæцы йæхиуыл, фæлæ дзы быцæуæй куы ницыуал рауад, куы нал 
бафæрæзта йæхи уромын, йæхиуыл хæцын, уæд æрбасидти кусджытæм æмæ сын дзуры: 
— Цæугæут æмæ мын искуы иу лæг ссарут, аивæй йæ æрбахонут мæ уатмæ: куыд ничи 
йæ базона, афтæ. Уæздан лæг агурут, фæлæ куыд æмбæлы, ахæм адæймагыл нæ фæхæст 
стут сæрмæ лæгæй, — уæд-иу мæм сау лæгæй домбай æмæ хъаруджыны ’рбахонут. 
Уæздан лæг не ссардтой кусджытæ Сатанайæн, фæлæ йæм иу домбай сау ногъайаджы 
’рбахуыдтой. 
Бирæ фæци, чысыл фæци сау ногъайаг Нарты Сатанайы уаты, — чи зоны, фæлæ йын йæ 
’хсызгонтæ сарæзта сау ногъайаг æмæ та бацагуырдта йæ фæрныг хæдзар. 
Уæгъды нæ ацыд Нарты Сатанайæн уыцы хъуыддаг: уайтагъд фехсайдта йæ зæрдæ 
йæхимæ. Сатана басывæрджын сау ногъайагæй. Æвæдза гъе ныр афон ралæууыди, афтæ 
Нарты Сатана æртæ мыдамæсты ракодта, хуыцаумæ кувы: 
— Хуыцауты хуыцау, мæхи хуыцау, афæдзæй афæдзмæ нæ бæстыл цы мигъ, цы ’врагъ 
æрбады, уый куыд æрбада Нарты хъæуыл ацы сахат. 
Тар мигъ ныббадт Нарты хъæуыл. Уæд Тутыры гуырд уæнгуытæ уæрдоны баифтындзын 
кодта, Терчы былмæ йæхи фæласын кодта æмæ йын уыцы ран лæппу райгуырди сау ногъайагæй. 
Ноггуырдæн скодтой чырынгонд, чырынгонд бæлæгъы цæвæрдтой æмæ йæ уыцы 
хуызæнæй фурды басхуыстой. 
Галуæрдоны та бабадти Нарты Сатана æмæ та ’гас хæдзар ссардта. 
Бæлæгъ фурды сæрыл уызгæ-уызгæ згъоры, фæйлауæнтæ дзы хъазынц, куы йæ 
портийау рахæсс-бахæсс кæнынц алырдæм. Уыцы хуызæнæй кæсагахсджытæм ныйирвæзт. 
Уыдон баурæдтой бæлæгъ, райгом кодтой чырынгонд, удæгасæй дзы сывæллоны систой, 
æмæ йæ бахастой æлдары хъæумæ. 
Æлдар æй хæссынтæ байдыдта йæхи хъæбулы хуызæн. Куы байрæзт, уæд фæбæрæг сты 
уымæн йæ уды конд, йæ зæрдæйы арæзт: нæртон туг кæй зылди йæ тугдадзинты, уый 
базыдтаид алчи дæр, Нарты чи зыдта, уыдонæй. 
Фыццаг уыди ’мæ дзы хъазгæ-хъазын фæлмæцын байдыдтой йе ’мгар 
сывæллæттæчызгæй, лæппуйæ. Уый фæстæ дзы хъæстгæнæг уыдысты дондзаутæ, куыройдзаутæ: гогон 
сын гогонæн нæ уагъта, дурын дурынæн, къуыстил къуыстилæн йæ фат æмæ йæ ’рдынæй. 
Знаггадæй, фыдуаг мийæ фæсте ницыуал уагъта. Дзыллæ дзы нал уыдысты сæ сæрæн. 
Фæстагмæ адæм æрæмысыдысты, уыцы иу гуыппæй бацыдысты æлдармæ ’мæ йын дзурынц: 
— Бирæ дæм фæхъаст кодтам д ’арæггаг лæппуйы фыдуагдзинады тыххæй, фæлæ нырмæ 
дæр уый йæ фыдуагдзинæдтæ нæ уадзы, ды дæр ын уынаффæ нæ кæныс йæ басабырæн. 
Æрсабыр афон та йын у, — уый бæрц саби дæр нал у, милтæ йыл фæхæцыди. Зæгъæм дын 
фæстаг хатт, не ’лдары хай: кæнæ дын мах, кæнæ дын дæ лæппу!.. 
Æлдар сагъæсыл фæци. Уыцы рахъуыды-бахъуыды фæкодта \мæ стæрхон кодта: 
— Мæ хъанæн нæ хъæу цæрæнбынат нал у, иу æцæгæлон бæстæм æй фервитын хъæуы. 
Æппæтæй дæр æй хæрз ифтонг скодта: дарæсæй, хæцæнгарзæй: йæ бæхрæгъæуттæм 
хуыздæр бæх нал ныууагъта, ахæм ын сбадын æввонг сарæзта. Стæй баздæхт æмæ йын 
дыууадæс барæджы бафтыдта йемæ. Барджытæм аивæй басидт æмæ сын сусæгæй 
фæдзæхсы: 
— Мæ хъаны усгур æфсон æрвитын мæ хъæуæй. Абалц кæнут лæппуимæ стыр 
фæндагыл. Æфсæн Дуармæ бахæццæ уыдзыстут. Дуар æхгæд разындзæн: лæппу йыл æвзардзæн 
йæхсы хъæдæй, фæлæ йын нæ гом кæндзæн. Уæд æрцæфтæ кæндзæн уый йæ бæх; бæх 
маргъау Æфсæн Дуары сæрты уыцы иу тахт бакæндзæн. Æвæдза лæппу Дуары иннæ фарс 
фæци, афтæ-иу фæстæмæ мауал ауæрдут лидзынæй. Рох уæ ма кæнæд — уыцы иуырдæм уæ 
дыууæ барæджы ма фæуæд, фæлæ-иу ныххæлиу ут алырдæм. 
2ÆмбалтыЦоцко ( Ц в Н Т Р 3 Л ЬН ЭЯ | -17- 

Усгур арасти æлдары хъан дыууадæс барæджимæ. Стыр фæндагыл бахæццæ сты Æфсæн 
Дуармæ. Дуарыл йæхсы хъæдæй бахæцыд, фæлæ нæ байгом. Лæппу йæ бæхы ’рбамбырдтæ 
кæны, йæхсæй йæм æрæвзиды, бæх тæрхъусы кафт скæны барæджы бын æмæ Æфсæн 
Дуары сæрты маргъау батæхы. Дуар бакодта, йе ’мбæлттæм дзуры, фæлæ уыдон иугæйттæй 
куый-хъæд, куый-дур баисты. 
Лæппу та иудзæвгар сæ фæдыл акæсы, стæй та цæуын байдайы размæ йæ фæндагыл. 
Бирæ фæцыд, чысыл фæцыд, чи йæ зоны, фæлæ иу афоны барæг æрфынæй йæ бæхы 
рагъыл. Бæх йæ цыды кой кæны. Уалынмæ йын æртæ барæджы фæдæргæвст æркæнынц йæ 
фæндаг. Барджытæ разындысты Нæртон адæм — Æхсæртæггаты разагъд лæгтæ: Нарты 
Уырызмæг, Нарты Хæмыц æмæ Нарты Сослан. 
- Иудадзыг дзæгъæл нæ фæци нæ балц, — загътой нæртон адæм, - уæртæ нын уыцы 
барæг истæмæнты сбæздзæн, — нæ сылтæн нын, æппын фæстаг, хæлайфæгты аргъ уæддæр 
ныккæндзæн. 
Йæхи йыл раскъæрдта Нарты Сослан. Скъуырдта барæджы йæ бæхæй, фæлæ барæджы 
бæх, марадзай, æнкъуысгæ дæр фæкæна, — йæ цыды кой кæны. 
Базмæлын кодта Нарты Хæмыц дæр йæ бæх, уыцы иу цæф скæны фыдæбойнаг 
барæджы бæхы. Уæд та ма куыд нæ фæчиуы бæх! Фæлæ нæ халы ныр дæр йæ цыд ногъайагæй 
чи райгуырд, уый бæх. Уæд Нæртон Уырызмæг фездахы барæгмæ йæ разагъды Æрфæны, 
фæлæ та ницы ком радта барæджы бæх Нæртон Уырызмæджы Хъулонæн дæр. 
Уæд сæм дзуры барæджы бæх: 
— Ма кæнут ма, ауадзут нæ нæ фæндагыл, намæ куы райхъал уа мæ барæг, уæд уæм 
хорз нал фæкæсдзысты уæ митæ. 
Куы нæ ’мæ куы нæ уыди, Нарты тыхгæнжытæ хуыцауы бар куы нал уагътой сæхи, уæд 
уый ныууыгъта йæхи. Барæг æрыхъал, асæрфта йæ цæстытæ ’мæ фæкомкоммæ Нарты 
тыхгæнджытæм. Æрыздæхтытæ сæм кодта йæ бæх æмæ Нарты Уырызмæг æмæ Хæмыцы 
хордзенбаст акодта йæ фæсарц, Сосланæн буарæй роны ’хсæн арц атъыста, бæхæй йæ райста 
æмæ йæ уыцы хуызæнæй хæссы й ’арцыл. Рахъæр кæны сын сæ бæхтыл æмæ сæ фæтæры 
размæ. 
- Чи зоны, ахæм ми уыл æрцæудзæн, уый æнхъæл нæ уыдыстут, фæлæ уын æз цы 
хъомыл бауыдзынæн, уый фендзыстут. Баздæхдзынæн æмæ уæ уыцы хуызæнæй уæ 
бæстæм бахæсдзынæн æмæ уæ уыцы ран æрæвæрдзынæн уæ устыты раз. 
Раны фесты Нарты хæрзæджытæ. Уый бæрц фæхаттысты, уый бæрц тых фæкодтой, 
фæлæ сыл иу ахæм адæймаг нæма сæмбæлди. 
Уæздан адæймаг йæ хæдзары бинонтæн нæ хъæр кæны й ’æфхæрд, зын æм кæсы. 
Хорзау нал уыдысты Нарты сгуыхт адæм. Катайыл сысты ’мае ’васт фæфæлдæхтысты, се ’взаг 
æруагътой. 
— Ма нæ фесаф, ма нæ фæхудинаг кæн уый бæрц, хатыр дæ курæм, дæхицæн æй аккаг 
ма скæн, нæ рæдыд нын ныббар. Фæлтау нæ ацы ран амар, уæддæр нын уыцы ми ма бакæн. 
— Адæргæ адæм стут, æмæ уын уый тыххæй хатыр фæуæд, фæлæ мын дзырд раттут, 
куыд нал бахъыгдардзыстут фæндаггон адæмы. 
Амал нал уыди. Радтой йын дзырд. Барæг суæгъд кодта Нæртон тыхгæнджыты ’мæ сæ 
алчи дæр араст йæ фæндагыл. 
Барæг цас ацыдаид, чи зоны, фæлæ ’васт фæстæмæ ’рбахæцыд йæ бæхы рохтыл. 
- Мæрды рох мыл куыд бахæцыд! Ай кæдæм цæуын, уымæн куы ницы сæрфат ис, цы 
бæсты дæн, уымæн дæр куы ницы бæрæг ис, ус кæм курдзынæн, уымæн дæр куы ницы 
зонын, уæд æнæбафæрсгæ куыд ауагътон уыцы адæмы. Уыдон та, чи ахатти, чи федта, 
бирæ таутæ чи ахордта, ахæм каст кæнынц, — бæрæг у сæ уæлæ. Цон æмæ сæ баййафон, 
кæд мын искуы бацамониккой иу чызг. 
Нарт барæджы куы ауыдтой сæ фæдыл æрбацæугæ, уæд лидзæг фесты. 
— Фæлæуут мæм! Дзырд уын дæдтын, ницы уын кæндзынæн, хъуыдцагæн мæ хъæут. 
Нарт фæсабыр сты сæ цыдæй, баййæфта сæ барæг. 
- Нæ хæдзарæй усгур рацыдтæн, фæлæ а бæсты никæй зонын, сымах та бирæ чи федта, 
ахæм стут. Уæ хорзæхæй, иу чызг мын банымудзут. 
-18- 

— Дыууæ доны кæм баиу вæййынц, уыцы ран йæ галуанты цæры ’мæ хæры Адыл, — 
загъта Нарты Уырызмæг. - Уымæн ис ахæм чызг, æмæ арв йæ къабæзтæ кæм ауагъта, уым 
уый хуызæн уындæй дæр, æгъдауæй дæр нæ разындзæн. Дунейы хæрзæджытæй йыл чи нæ 
сдзырдта, ахæм нал баззад, фæлæ нæ комы никæмæн. Уыйимæ йæ фыд Адылы хъæздыгæн 
дæр хъуамæ макуы разына. 
Дыууæ доны астæу, Адылы фидæрттæм йæ ных сарæзта сау ногъайагæй гуырд. Й’ 
æмгартимæ мæсыджы бады Адылы рæсугъд чызг, къухми кæнынц чызджытæ. Уæд чызджытæй 
чидæр дзуры: 
— Уæртæ нæм иу чидæр æрбацæуы, — нæма ’рбацыди уый хуызæн а бæстæм. 
~ Кæсут, æмæ кæд донæн йæ тæнджытæ агура, уæд ыл худæгæй нæхи схæсдзыстæм, 
ахъаздзыстæм дзы; кæд æмæ комкоммæ ’рбацæуа, уæд мын мойæн сбæздзæн. 
— Йæ тæккæ иугуыры ’рбасхуыста, — загъта та чызг, — кæсаг дæр уый хуызæн не 
’рбацæудзæн. Мара-зæгъай, уыцы фурды йæ бæх чиугæ дæр фæкæна, фатау æрбайгæрста 
дон. 
Адылы галуаны æрхызт сау ногъайагæй гуырд йæ бæхæй. Адылы рæсугъд чызг цы уаты 
бадти, уый дуарыл бахæцыд йæхсы хъæдæй æмæ дуар мидæмæ бахаудта. 
— Дæ бон хорз уа, не ’взæр æфсин, — загъта лæппу Адылы рæсугъдæн. 
— Хорзæй цæрай, Нарты Сатанайæн сау ногъайагæй чи райгуырди, уыцы хорз лæппу, — 
дзуапп ын радта чызг. 
Лæппуйæн цыма йæ былтæ ракъуырдтой, уыййау фæци ’мæ уайтагъд фездæхт 
фæстæмæ, бæхыл баппæрста йæхи ’мæ Адылы галуанæй уыцы тæвдæй араст дарддæр. 
— Уæххай! Нæ уазæг фæтæргай, — загъта чызг. — Цæугæут æмæ йæ ’рбаздахут 
фæстæмæ: кæд æмæ сау ногъайаджы тугæй равзæрди, уæддæр æвзæр адæймаг нæу. 
Цæрынтæ сын бацайдагъ лæг æмæ усæй Адылы фидæртты, дыууæ доны астæу, 
хуыдзыхау кæм фæци зæхх, æппæтæй дæр æххæст. 
Иу ахæмы лæппумæ дзуры йæ ус: 
— Æвæдза лæппуйæн бинонтæ фæци, афтæ йæ нал фæхæссы хæдзарæй йæ къах. Кæсын 
дæм æмæ дæ хъуымызы тых цæй бæрц райрæзт, уый бæрц дæ зонд нæма у! Гуымиры тыхы 
та зонд куы нæ араза, уæд фыдбылызы сæдзы адæймаг. Баздæх æмæ Тархъы Сындзмæ 
фæцу. Уым ис сау рувас — йæ ныхы ’ртæ урс æрдуйы. Рувасы куы ’рцахсай, уæд ын сæ 
’ртонын хъæудзæн. Сæ иу хъуын уыдонæй уыдзæн дæуæн зонд амонæг, аннæ фестдзæн 
рон, æртыккаг — æгънæджытæ, æвзист æмæ сызгъæринæй арæзт — уыдон та балæвар 
кæндзынæ мæнæн. Фæлæ уый зон, æмæ сау рувасы æрцахсын æнцонæй нæ бафтдзæн дæ 
къухы. Тархъы Сындзмæ куы бафтай, уæд æй сурынтæ сисдзынæ, дæ дарæсæй ницыуал 
баззайдзæн дæ уæлæ, гæбазгай баззайдзæн сындзыл, фысы фист ыл куыд баззайы, афтæ. 
Алырдыгæй дæ буарæн хъардзæн йæ туг. Дæ къухы нæ бафтдзæн сындзы, уырмæ йæ 
расурдзынæ. Æнтъæрынтæ йæ байдайдзынæ уырыл: дæ дзабыртæ фæуæлгом уыдзысты, дæ къæхты 
пырх кæлдзæн. Фæлæ сау рувас дæр сфæлмæцдзæн, — дзыхълæуд ныккæндзæн уырыл, 
удæгасæй йæ ’рцахсдзынæ, йæ ныхы йын уыцы ’ртæ урс æрдуйы ’ртондзынæ, стæй йæ 
ауадздзынæ. 
Сау ногъайагæй гуырд Тархъы Сындзы сау рувас удæгасæй куыд æрцахста, афтæ йын 
æртæ урс хъуыны æртыдта йæ ныхæй æмæ сæ бафснайдта йæхимæ, стæй сау рувасы 
ауагъта. Сыздæхы сæ хæдзармæ ’мæ та Адылы рæсугъдимæ цæрынтæ ’мæ хæрынтæ сисынц. 
Цас та ацардаиккой, чи зоны, фæлæ та иу ахæмы дзуры Адылы чызг: 
— Лæгай, иунæгæй цæрæм ацы ран. Баздæх æмæ та нын фæцу балцы. Сомбон 
æрыскъæф тонынмæ рацæудзысты ногъайы фæсивæд — чызгæй, лæппуйæ. Афтæ бакæн æмæ 
нын дзы фондзыссæдз къайы æрбахон æмæ сæ ’рцæрын кæн н’ алы фарс, цæмæй нæ 
дунейы цард рогдæрæй æрвитæм уыдоны руаджы. 
Ногъайы фæсивæдæй сæдæ чызджы æмæ сæдæ лæппуйы æрбакодта нæртон гуырд, æмæ 
сæ Адылы фидæртты алфамблай æрцæрын кодта, хъæу сæ сарæзта. 
Уæд та иу рæстæджы Адылы рæсугъд чызг дзуры йæ сæры хицаумæ: 
— Уæ, мæ сæры хицау, æхсызгон ма дын кæнинаг у а-дыууæ боны иу хъуыддаг. Нарт 
Гуры фидар басастой, цы фос дзы фæкодтой, уыдон уардзысты. Афтæ бакæн, æмæ дзы 
-19- 

дæхи хайджын фæкæн. Уый та афтæ зын нæу, фæндæй куы бакусай, уæд. Нарт бырсынмæ 
куы цыдысты, уæд къулбадæг усы фæндагыл сбадын кодтой, лæбурджытæй фыццаг фидармæ 
чи бахиза, уый сбæрæг кæныны тыххæй. Лæвæрттæй фыццаг бар раззагмæ цæуы. Æз дын 
уыцы усæн йæ фæлыст сараздзынæн къахæй къухмæ, ды та йыл дæ фæндаг акæндзынæ æмæ 
йын сæ балæвар кæндзынæ, стæй йын-иу бафæдзæхс: фарст æм куы ’рцæуа, Нарты 
лæбурджытæй Гуры фидармæ раздæр чи бахызт зæгъгæ, уæд дæу куыд бацамона, афтæ. 
Æрæмбырд сты Нарт Гурæй хаст хæзнатæ уарынмæ. Дыууадæс ивазны уæрм скъахтой 
æмæ дзы Нарты Сырдоны аскъæрдтой, хъуыддаг хъаугъамæ куы тæра, уымæй тæрсгæйæ. 
Фæрсынц зæронд усы: 
— Уæдæ хæсты бон Гуры фидармæ фыццаджыдæр чи бахызтаид, уыцы амондджын чи 
уыдзæни, чи? 
— Йæ бонæй уæд уастæн Адылы сиахс, уый бахызт Гуры фидармæ фыццаджыдæр, — 
загъта къулбадæг ус. 
— Дæ раззаджы хай сис, Адылы сиахс, стæй аннæ хæзнатæ лæджы сæрыл 
байуардзыстæм æмхуызон, — загътой Нарты хистæртæ. 
Адылы сиахс æркаст хæзнатæм, æмæ йын амынд куыд уыди сау рувасы урс хъуынæй, 
уымæ гæсгæ дзы райста йæхицæн æртæ дзаумайы: æрчъиаджы султъы, нымæтын йæхс æмæ 
гамхуд. 
Нарты Сырдоны сметой уæрмæй, хæзнатыл рахаста йæ цæст æмæ фæрсы Нарты 
хистæрты: 
— Раззаджы хай чи смета? 
— Адылы сиахс, - дзуапп ын радтой Нарты хистæртæ. 
— Рагæй дæр ницæйаг уыдыстут, куыйты Нарт, — загъта Сырдон, — æмæ та уæ ныр дæр 
хынджылæг фæкодтой. Æмæ уæ хынджылæг чи фæкодта, уый лæджы хуызæн лæг дæр куы 
уыдаид йæхæдæг. Уый зонут, æмæ Нарты Сатанайæн сау ногъайагæй чи райгуырди, уый 
уын ахаста уæ хæзнатæ. Чи ма дзы æрызад, уыдон иу доны куысси дæр нæ райсдзысты 
уæйгæнгæйæ, хъæугæ дæр ницæмæн кæнынц. 
Нарты Уырызмæг, Хæмыц æмæ Нарты Сослан кæрæдзимæ бакастысты, Сырдоны 
ныхæстæ фехъусгæйæ, æмæ сфæнд кодтой басгарын Адылы сиахсы. 
Рабалц кодтой Æхсæртæггаты стæрон лæгтæ. Адылы фидæрттæм фæцыдысты. Уыцы 
ран сыл куыд æмбæлди, афтæ уазæгдоны ’рхызтысты. Уазджытæн кæстæриуæггæнæг уыди 
Адылы сиахс. 
— Бахатыр кæнут, уазджытæ, фæлæ ма кæд исты зонын, уæд ма уæ кæмдæр федтон, 
афтæ мæм зыны. 
— Нæ рæдийыс, — дзуапп ын радта Нарты Хæмыц, — ацы фидæрттæм дæ мах сарæзтам 
усгур. Стæй ма дын зæгъдзыстæм, нæ цыды сæр цæмæн уыди ардæм, уый дæр. Хæрз 
æрæджы базыдтам мах, Сатанайæ кæй райгуырдтæ; мæнæ дын уый та дæ фыд Уырызмæг 
Æхсæртæггаты, Сатанайы сæры хицау, мах та дæ фыды ’фсымæртæ — Хæмыц æмæ Сослан. 
Нæ кæстæр, стæй дын зæгъдзыстæм нæ зæгъинæгтæ. Худинаг у Нæртон гуырдæн йæ 
каисты хæдзары, цам дзы кæны æгас мыггаг дæр. 
Нарты Сатанайæн сау ногъайагæй чи райгуырд, уый æмæ йе ’фсин бафснайдтой сæ 
бирæ ис-бон, рахуыдтой сæ адæмы ’мæ Нарты хъæуы ’рцардысты. 
Нарт та фосы конды фесты. 
4. НАРТЫ БАТРАДЗ КУЫД АМАРДИ 
Борæты Бурæ Фæрныг кодта марды кæнд, хæрнæг йæ лæппуйæн. Нарт цы сты, уымæй 
бадынц хæрнæджы: нуазынц, хæрынц, мæрдты мысынц. Уæд иу ахæмы Бурæ Фæрныг 
дзуры: 
-20- 

— Нарты хæрзæджытæ, сымах зонут, мæ фырт кæйдæр къухæй мæрдтæм кæй бацыд. 
Нæ фыдæлтæй нын куыд баззади, чи йæ амардта, уый йæ хъуамæ зæгъа, цæмæй Борæтæ 
зоной сæ туджджыны ’мæ дзæгъæлы сæ зæрдæ ма ’хсайа, мардæн чи ницы зоны, уымæ. 
- Цы ’мбæлы, уыцы хъуыддаг у, — загътой хæрнæджы адæм. 
Уæд Бурæ Фæрныг æрцарæзта Нарты Уацамонгæ. 
Тыхджын адæмтæ куыд нæ бадтаид Бурæ Фæрныджы хæдзары. Æппæлд адæм уыдысты 
Нарты адæм. Мардæн æппындæр чи ницы зыдта, уыдон дæр кæрæдзийы хынцмæ стауын 
систой сæхи. 
Фæлæ-иу уайтагъддæр рабæрæг, гæды ныхас чи кодта, уый. Нарты Уацамонгæйы 
руаджы. Йæ ныхас раст кæмæн уыдаид, уымæ бацыдаид йæ бынатмæ Нарты Уацамонгæ. Уыцы 
ныхас, уыцы æппæлд фæкодтой æмбырды адæм сæхицæй, фæлæ Уацамонгæ ’нкъуысгæ 
дæр нæ фæкодта арæзт кæм уыди, уыцы ранæй. 
Фæстагмæ дзырды бар æрцыди Нарты Хæмыцмæ. 
- Хæмыц, ды ницы зондзынæ, цардхъуагæй мæрдты бæстæм чи бацыди, уымæн, Бурæ 
Фæрныджы фырт Бурхор Алийæн? 
— Нæ хæдзары н ’арты фарсмæ бады иу фæныкгуыз, хуыцау уæ ’фсарм кæнæд, дыууæ 
къухы фæнык сбадти йæ уæнтыл, уымæ ’рбасидут, уый йын кæд ницы зона, уæд уын æз 
ницы зæгъинаг дæн. 
Æмæ хонæг арвыстой Нарты Батрадзмæ, æмбырд сæ хæрды кой, сæ нозты кой кæнынц. 
Æмæ Батрадз авд стад æрчъиаджы æрæппæрста царæй, йæ къухы саггæмтты сæ бакодта, 
æмæ сæ нæмгæ-нæмгæ йæ къухты астæу фæцæуы Бурæ Фæрныг Бурхор Алийы хæрнæгмæ. 
Бацыд хæрнæгмæ, ’гъдау радта, куыд æмбæлы, афтæ. Æмбырды фæрссаг æмæ 
кæвдæсардæй цыдæриддæр уыди, уыдон фæуадзгуытæ сты ’рмæст йæ дзыхы дзырдæй. 
Нуазæн æм авæрдтой, фысы фæстаг æрдæг йæ дзыхы раласта. Фæрсынц æй: 
- Бурхор Алийы мардæн цы зондзынæ? 
Уæд Нарты Батрадз дзурын байдыдта: 
— Æз амардтон авд-авды уастырджитæй, авд-авды уациллатæй, авд-авды тыхджынæй 
цыдæриддæр ис, уыдонæй, авд авды хæйрæджытæй, Бурæ Фæрныджы фырт Бурхор Алийы 
дæр æз амардтон — денджызы был. Ца ’цæг дзурын, уа ’цæг Нарты Уацамонгæ мæ фыд 
Хæмыцмæ бацæуæд. 
Æмæ Нарты Уацамонгæ фезмæлыди йæ бынатæй æмæ Батрадзы фыд Хæмыцмæ 
барасти. Нарты Уацамонгæйæ Нарты Хæмыц цæуылнæ суагътаид йæ дойнытæ. 
Уæд Борæты Бурæ Фæрныг фæхъæр ласта: 
— Мæнæ хорз адæм, æвдисæн уæ амондзынæн. Æхсæртæггатæ — мæ туджджынтæ! — 
Æмæ уый адыл фидармæ айста йæхи. 
Батрадз кард фелвæста, басырдта ма Бурæ Фæрныджы, æрриуыгъта йæ ’мæ кард 
æрдавта уæлкъæсæр, æмæ дæлкъæсæр дуры авд уылынджы афардæг. 
Бурæ Фæрныг аирвæзти. 
Бурхор Али уыди уæларв Елиайы хæрæфырт. Бурæ Фæрныг фæцыди уæларв Елиамæ 
æмæ йын бамбарын кодта, Бурхор Али мæрдтæм кæй бацьщи Хæмыцы фырт Батрадзы 
къухæй. Елиа хъаст бахаста зæдтæ ’мæ дауджытæм. Зæдтæ ’мæ дауджытæ Уæрппы фидармæ 
æрæмбырд сты æмæ уым тæрхоны бадтысты. Батрадзæй Елиайы хæрæфырты туг куыд 
райсой, ууыл уыди сæ тæрхоны сæр. 
Гæтæджы фырт Нарты Сырдоны хъустыл æрцыди, зæдтæ ’мæ дауджытæ Уæрппы 
фидары тæрхоны кæй бадынц, Батардзыл кæй фæнд кæнынц. 
Батрадз дыууадæс къамбецы сифтындзын кодта сармадзаныл: Уæрппы бæрзæндтæм æй 
сласын кодта: уыцы ран æй Уæрппы фидармæ сарæзта, æртæ уæрдоны дзы топпыхос 
нывгæдтой, йæхæдæг дзы нæмыгæн æд кард бацыди, стæй бафæдзæхста: 
- Сармадзаны хъусыл-иу арт бафтаут. 
Куыд загъта, афтæ бакодтой. Фæгæрах кодта сармадзан — Уæрыппы фидары айнæг 
къæдзæх батыдта Батрадз æмæ тæрхондоны балæууыди æд кард Нарты Батрадз. Дæ 
фыдгулы бинонты астæу дын ахæм куы балæууид! Кард фелвæста ’мæ ралæууыди уыцы ран 
тæрхоны бадæг бламыхъ рихитыл. 
-21- 

Хæст сын бацайдагъ уыцы ран. Зæдтæ ’мæ дауджытæ алырдыгæй æхсынц Батрадзы; 
Батрадз сын йæ болат къухтæй ахсы сæ нæмгуытæ ’мæ сæ сæхи нæмгуытæй фæстæмæ 
цæгъдæгау цæгъды. Састы бынаты баззадысты зæдтæ ’мæ дауджытæ; уæласомæ араст 
вæййынц хъаст кæнынмæ хуыцаумæ? Тæрхон кæнын байдайынц уæларв. Фæлæ хуыцауы нæ 
фæндыди Батрадзæн тых бакæнын: 
— Бирæ нæма рацарди æмæ цардхъуагæй мæрдты бæстæм куы бацыдаид, уый мæ нæ 
фæнды. 
Батрадз бамбæрста зæдты хъуыддаг æмæ дзуры: 
— Алы бон, алы бон мыл хуыцаумæ хъаст кæнынмæ цæуынц. Цон ма æз дæр 
хуыцаумæ, - бабæрæг æй кæнон, цавæр хуыцау у! — Æмæ барæвдзытæ кодта йæхи, йæ бæхыл 
саргъ сæвæрдта ’мæ арасти уæларв хуыцаумæ. Цæуы йæ фæндагыл. Уæд æй хуыцау базыдта 
’мæ дзуры: 
— Æрра мæм ссæуы, - мæ зæххы ’муæз хордзентæ æрæппæрста. 
Фыццаг вариант. 
Уырымты Васил æй радзырдта: хуыцау зæххы ’муæз дур раппæрста. Батрадз: хуыцау мæнæ 
й’айк раппæрста. 
Дыккаг вариант. 
Хызын, дзæкъул. 
Батрадз æм æрæвнæлдта йæхсы хъæдæй æмæ йæ бæх зæххы асагъди йæ уæрджытæм. 
Æргæпп ласы бæхæй, схæцы йыл йæ къухтæй æмæ йæ уæрджытæм зæххы аныхсы. 
— Гъе-гъе! Кæмдæр ма мæнæй тыхджындæртæ дæр ис. 
Бабадт та йæ бæхыл æмæ та фæцæуы уæларвмæ. Уæд та хуыцау Батрадзы размæ 
сæхъхъис къуыбылой раппары, сызгъæринæй, зæххыл уидагæй цыдæриддæр ис, уыдоны æмдæргъ, 
уыдоны æмфидар. 
Æртыккаг вариант: 
Бæндæн. Хуыцау йæ астæубос раппæрста. 
— Сатанайæн мын кæрц æмпъузынæн сбæздзæн, — æмæ йæм æрæвналы бæхæй. 
Къуыбылой змæлгæ дæр нæ кæны йæ бынатæй. Батрадз æрхызт бæхæй, схæц-схæц фæкодта 
къуыбылойыл, фæлæ йæ нæ бафæрæзта сисын. 
— Ис ма мæнæй тыхджындæртæ, — загъта Нарты Батрадз, — загъдæй пайда нæй. — Нал 
ацыд хуыцаумæ ’мæ раздæхт йæ хæдзармæ. 
Æмæ та йыл хъаст бацæуы хуыцаумæ. Уæд хуыцау загъта зæдтæ ’мæ дауджытæн: 
— Йæхæдæг йæхи ’гъдауæй куы н’ амæла, уæд ын мæлæт нæй. Фæлæ йын афтæ 
бакæнын хъæуы: авд азы хурмæ цы тафс ис, уый иу боны хурмæ ратдзынæн. Болат куыд у, 
уымæ гæсгæ тыхсдзæн æнæ донæй. Быдыры астæу ис иу суадон, уыцы суадонæй нуазы 
Батрадз æдзух дæр. Æз бахуыскъ кæндзынæн суадон, æмæ уæд уый денджызмæ айсдзæн 
йæхи. Денджыз дæр мæ фæндæй басур уыдзæн æмæ дойныйæ амæлдзæн денджызы былыл. 
Æмæ ныккасти ахæм хур æмæ дуне цы уыди, уымæй фыхти. Тыхсын байдыдта Батрадз 
дойныйæ, йæ болат фæрстæ судзынц. Æмæ араст быдыры астæу йæ суадонмæ. Зæдтæ ’мæ 
йыл дауджытæ хæцынтæ сисынц, фæлæ сæ Нарты Батрадз хъуыды циу, уый дæр нæ кæны. 
— Фæлæуут, бламыхъ рихитæ, дон баназон, стæй уæд бафидаудзыстæм. Суадоны 
уæлхъус бæргæ бастади, фæлæ суадон хус разынди. Батрадз тындзгæ арасти уæд уырдыгæй 
денджызмæ, фæлæ доны хуыпп нал разынд денджызы дæр. Цы уыди, уымæй сырх зынг 
афæлдæхти Хæмыцы фырт Батрадз æмæ денджызы былыл систа йæ уд. 
Зæдтæ ’мæ дауджытæ амбырд сты марды уæлхъус. Æмæ сыл тæф райдыдта Батрадз, 
ахæм тæф, æмæ дзы уæларвæттæй бирæтæ мæлгæ акодтой, бирæтæ уадзыг фесты. Æмæ та 
балæууыдысты хуыцаумæ. 
~ Й’ æгас нын уый нæ кодта, йæ мард нын цы кодта. Куы амарди, уæд тæф рауагъта 
’мæ цагъды фестæм. 
— Ацæут æмæ йыл дыууадæс къамбецы сифтындзут æмæ йæ баласут Софийы 
дзæппазмæ. Куы нæ уын кома, уæд-иу ыл Тутыры гуырд дыууæ уæныджы сифтындзут. 
-22- 

Сифтыгътой йыл дыууадæс къамбецы, фæлæ йæ æнкъуысын дæр нæ бафæрæзтой. Уæд 
бацагуырдтой Тутыры гуырд дыууæ уæныджы, уыдон ыл баифтыгътой. Хуымæллæджы фарчы 
уæз дæр нал кодта Нарты Батрадзы мард. Софийы зæппадзмæ йæ баластой бæргæ, фæлæ та 
сын дуармæ ныттæссар æмæ сын зæппадзы хуылфмæ нал комы. 
Минæвар арвыстой хуыцаумæ зæдтæ ’мæ дауджытæ : 
- Нал комы нал мидæмæ, йæ стыр къæхтæ ныббыцæу кодта зæппадзы дуæрттæм. 
- Мæнæй лæвар агуры, — загъта хуыцау. Æмæ йыл стыр хуыцау æртæ цæссыджы ’ркалдта 
(æруагъта). Цæссыджытæй иу Мыкалгабар фестади, аннæ дыууæ цæссыджы — дыууæ зæды. 
Æмæ йæ уæд рогæн баластой Тутыры гуырдтæ, ’мæ Хæмыцы фырт Батрадзы Софийы 
зæппадзы бавæрдтой. 
5. НАРТЫ ХÆМЫЦЫ ХЪУДЖЫ ДАВД 
Хæмыцмæ иу ахæмы чидæр бауæндыд æмæ йын адавта йæ хъуг. Уыцы агуырд æй 
фæкодта, фæлæ йæ иу уынæг нæй: дæлзæх фæци, сауджыны бæхау. Уæд хъазгæ-хъазгæ йæ 
хъустыл æрцыди: йæ хъуг ын адавта Нарты фыдбылыз, Нарты Сырдон. 
- Мæ хъуджы мын, æвæццæгæн Гæтæджы фырт аргæвста. Æнæ уый, хуыцау, ды базон. 
Нарты ныхасы æдзух йæ бадт, ныр никуыуал зыны. 
Æмæ агурын байдыдта Сырдоны хæдзар. Кæй нæ бафарста, ахæм Нарты хъæуы нал 
баззади, фæлæ Сырдоны хæдзар ничи зоны. 
Уæд Хæмыц бацыди къулбадæг усмæ. 
- Дæ хорзæхæй, Сырдоны хæдзар кæм ис, уымæн ды дæр ницы зоныс? Уыцы фарст 
фæкодтон æмæ Гæтæджы фырт, Нарты фæхъæуинаджы хæдзар кæм ис, уымæн, 
маразæгъай æмæ исчи исты зоны. 
- Хæмыц цæра, Сырдоны хæдзар куыд æнцон ссарæн у, афтæ ’нцон нын куы уаиккой 
н’ аннæ хъуыддæгтæ дæр, — загъта къулбадæг ус. 
- Гъы? Дæ хорзæх мæ уæд, дæ дзæбæх дын нæ ныууадздзынæн мæ уæлæ, — загъта 
Хæмыц. 
- МГ артыл, Хæмыц! Нарты хъæу цы сты, уымæй сæ сæрæн нал сты Сырдоны гадзайæ: 
уый кæй фæхсынтæ нæ фæдавта, уый кæй хæндыг, кæй къуыртт нæ бахордта, знаггад 
кæмæн нæ ракодта, ахæм хæдзар нæ разындзæн Нарты хъæуы. 
- Уый дæр афтæ бæргæ у, фæлæ уымæй цы ратæдздзæн мæ хъуыддагæн? 
- Цы ратæдздзæн та дын цы ныхас у? Бон изæрмæ рахæт-бахæт кæны Сырдоны гадза 
нæ хъæуы уынгты, къуымты зилы ’мæ наккаг кæны алы ран. Бахъахъхъæн æй, æрцахс æй, 
бæндæн ын бафтау йæ хъуырыл æмæ дæ, ма тæрс, хæццæ кæндзæн Сырдоны хæдзармæ, 
æрмæст-иу бæндæны кæрон уæгъд ма суадз. 
- Æвзæр фæнд мын нæу, арфæйаг у. 
- Фæндараст. 
Æмæ Нарты Хæмыц æрцахста Сырдоны гадзайы, бæндæн ын бафтыдта йæ ’фцæджы ’мæ 
араст йæ фæдыл. Куыдз æй ракæ-бакæ фæкодта, стæй йæ Сырдоны хæдзармæ ’рхуыдта. 
Хæмыц бацыди Сырдоны хæдзармæ, уæдæ цы уыдаид. Ракаст хæдзары къуымты. Уæларт 
аг фыцы, аджы алыфарс Сырдоны авд фырты кафынц, сивыры фыд æфсæстæй. 
Цы ма йын базонын хъуыд Хæмыцæн, йæ хуыснæг Сырдон кæй уыди, уый. Лæг йæ 
маст нал баурæдта, Сырдоны лæппуты йæ фыццаг акодта: иу дзы бафтыд йæ къухы æмæ йæ 
уыцы ран амардта. 
Уый адыл Нарты Хæмыцæн ссыди йæ маст æмæ араст йæ хæдзармæ. 
(Фехъуыстон таурæгъ Хъуылаты Дзегъайæ Æрыдоны 1921 аз). 
-23- 

Иры чызджыты сююлайы хæдзар Тарскæйы уынджы (ныртæккæ хæссы Цæголы-фырты 
ном). Ам-иу Дзæуджыхъæумæ ссæугæйæ Цоико цардис æмæ куыста йæ литературой 
уацмыстæ, тæлмацтæ æмæ фольклорыл. 
-24- 

АРГЪÆУТТÆ 
1. ХÆТÆГ БАРÆГ 
Сæлхæйы хъæуы, Сæлхæйы Рæсугъд сфæнд кодта моймæ фæцæуын. Хъæуы царди 
Хæтæг Барæг æмæ уымæ ’хсайдта йæ зæрдæ. Хæтæг Барæг ницæмæй ауæрста йæхиуыл, цæмæй 
йæ бауарза Сæлхæйы Рæсугъд. 
Нæртон адæм-иу æвæдза фос фæкодтой, стæры уæвгæйæ, уæд-иу Хæтæг Барæг сæ 
размæ ацыд, бафæсфæд-иу кодта йæхи, цалынмæ-иу Нарт æд фосы конд сæ хæдзæрттæ 
ссардтой, уалынмæ. Уæд-иу Хæтæг Барæг Нарты стæрон балæн фæндæгтыл цæуын чи нал 
фæрæзта, се счъилтæй-иу сæ ног фаджыс кæмæн калд, зæрдæ-иу бакæсын кæмæ нæ куымдта, 
уыцы фос-иу скъуымбил кодта йæ разæй, Сæлхæйы мæсыджы рæзты-иу сæ æрбаскъæрдта, 
мæлæты лæгау. Ракастаид-иу уæд Сæлхæйы Рæсугъд, æмæ-иу бахудт йæ мидбылты. 
Цæуылнæ ныббузныг уыдаид Хæтæг Барæг дæр уыцы сахат йæхицæй! 
Сæлхæйы хъæуы ма царди къулбадæг усы фырт. Нæртон адæм æнæ уый нæ цыдысты 
стæры. Уый дæр бауарзта чызджы, фæлæ йæм Сæлхæйы Рæсугъд фæстæмæ дæр нæ касти. 
Уæд иу ахæмы къулбадæджы фырт сарæзта фæндыр. Сæлхæйы мæсыгæн æрбадт йæ 
быны, æмæ цæгъдынтæ байдыдта фæндырæй, кадджытæ дзы кодта. Фæндыры хъазт 
хъуысти уæларвмæ, — цавд дуртау-иу æм фесты хъусджытæ, фæлæ йæм нæ кæсы Сæлхæйы 
Рæсугъд. 
Фæндыр мæсыгыл ныццавта къулбадæг усы фырт, æмæ уыцы ран базгъæлæнтæ. 
Ног фæндыр та саразы къулбадæг усы фырт, мæсыджы рæбын та рабады æмæ йæ 
зæрдæйы сагъæстæ, йæ уарзондзинады арты кой кæны уый йæ фæндыры цагъды. Зæрдæйы 
уидæгтæ æнкъуысынц фæндыры цагъдмæ, арв æм атар вæййы, фæлæ йæм нæ кæсы, фæлæ 
йæм нæ хъусы нæ Сæлхæйы Рæсугъд. Мæсыджы къулыл та ныппырх кодта лæппу йæ 
хъисын фæндыр. 
Цæй бæрц рацыдаид, чи зоны, фæлæ та æртыккаг хатт скодта фæндыр къулбадæг усы 
фырт, бирæ хуыздæр раззаг фæндыртæй. Йæ бæрæгон бынаты та æрбадти мæсыджы фарсмæ, 
цæгъдын та райдыдта йæ фæндырæй. Пиллон арт уадзы фæндыры цагъд: дзыллæ йæм 
æмбырдтæ кæнынц, сæ маст, сæ зындзинæдтæ сæ рох кæнынц, сæ зæрдæйы сын æфтауы 
сахъдзинад, аивдзинад æмæ хæлардзинад. 
Нал æм фæлæууыд Сæлхæйы Рæсугъд: минæвар скæны лæппумæ, фæлæ уый зулмæ 
дæр нæ акаст минæвармæ. Уæд æм уæладзыгæй æруагъта йæхи Сæлхæйы Рæсугъд, 
мæсыджы сæрмæ йæ схоны, йæхæдæг кæм царди, уыцы уатмæ: ныхас сын бацайдагъ вæййы 
дыууæ адæймагæн. 
- Хæтæг Барæг дæу аккаг нæу, — дзурын байдайы къулбадæг усы фырт, — цы хъуамæ 
йæм æнхъæл дæ, уыдонæй йæм иу дæр нæй; стæй дæуæн йæхи цы хуызы æвдисы, уый дæр 
йæ æцæг хуыз нæу. Нартæн, стæры цæугæйæ, фæндагыл цы нæсæрæнтæ аззайы, уыцы 
мæгуырау фосы муртæ æрбаскъæры йæ разæй, а-мæсыджы рæзты сæ æрбатæры æмæ ды 
афтæ банхъæлыс, æмæ Хæтæг Барæг фесгуыхти. Уый та, мæгуыр, мах кæуыл нæ 
фервæссæм, уыдонæй схъал кæны йæхи дæ разы. 
-25- 

— Æмæ уæдæ цы хуыздæр бачындæуа мæ раны? — загъта Сæлхæйы Рæсугъд. 
— Иу рæстæджы та Нарт уыдзысты стæры. Хæтæг Барæг кæндзæн йæ кæнонтæ: размæ 
та ацæудзæн æмæ нæ фосæй фæстейæ чи аззайа, уыдон та дæ рæзты, мæлæты лæгау, 
æрбаскъæрдзæн, фæлæ йæм ды мауал ракæс. Куы дæ фæрса, цæуылнæ йæм ракастæ, зæгъгæ, уæд 
ын-иу бацæгъд йæ хъусы: «Къулбадæг усы фырт дæ иттæг, иттæг рафаудта, зæгъгæ. Кæд 
лæг дæ, уæд æй балцы фæхон, ныууæй йæ кæн искуы æмæ мын йæ аргъæй иу хæлайфаг 
балхæн». Стæй куы раст кæнæм балцы, уæд нæм-иу мæсыджы сæрæй ракæс; кæмæ нæ цы 
хъару уа, уый дын хурæй бæрæгдæр суыдзæн. 
Лæппуйы дзырд æрцыд. 
Хæтæг Барæг иу ахæмы Нарты фосы кондæй фæндагыл чи баззад, уыдон йæ разæй 
æрбатымбыл кодта. Сæлхæйы Рæсугъды рæзты сæ мæлæты лæгау æрбаскъæры. Бæргæ ма 
скæсы мæсыгмæ. Фæлæ Сæлхæйы Рæсугъд нал ракаст, нал Хæтæг Барæгмæ æмæ йæм нал 
бахудт йæ мидбылты. 
— Цы кодтай, дæ зæрдæ мыл цæмæн ивыс? 
— Æртæ боны æмæ мын æртæ æхсæвы къулбадæг усы фырт фæкодта дæ фыдкой, 
фауынæй дыл нæ бацауæрста: уый адыл мын нал дæ, нал уый бæрц адджын. Мæ зæрдæ мын нал 
ссардтай, цалынмæ мын уый аргъæй нæ балхæнай иу хæлайфаг. 
Барæвдзытæ кодта Хæтæг Барæг балцмæ йæхи: тыхтæ мæ ’хсæрттæй лæппуйæн бæх 
æмæ хæцæнгæрзтæ сардта. Къулбадæг усы кæрты ’рхызти: 
— Дæ бон хорз, лæппу! — дзуры Хæтæг Барæг. 
— Æгас цу, — загъта лæппу, — мидæмæ нæм — фысым дын уыдзыстæм. 
— Цом мемæ балцы, иучысыл ахæтæм. 
— Мæ мады ’вастæй æз къæсæры дуарæй дæр нæ хизын. 
— Хæдзармæ цом æмæ дзы ракурæм. 
Бацыдысты хæдзармæ. Хæтæг Барæг æгъдау радта къулбадæг усæн æмæ дзуры: 
— Хæтынмæ цæуын æмæ мын дæ фырты кæстæрæн рауадз. 
— Æна дæ сæрыл хаст фæуæд, æмæ цы бакæндзæн мæ саби демæ? Стæй рæвдз дæр куы 
ницæмæй у: нæ йæм бæх, нæ хæцæнгæрзтæ. 
— Уыдон ын цæттæ сты, — загъта Хæтæг Барæг: — бæх ын дуармæ, адон та йын 
хæцæнгæрзтæ. 
— Лæппу, уазæг тых хæссæг у, — загъта зæронд ус: — барæвдзытæ кæн балцы дæхи. 
Лæппу гæрзтæ райста Хæтæг Барæгæй; æркаст бæхтæм, бæхты ифтæнгтæм, æмæ 
зæрдæмæ бацæуинаг куы нæ уыдысты, уæд æрмур кодта хæцæнгæрзтæ, бæхтæн æрхоста се 
’рæгътæ æмæ сæ дуары ’дте фæкодта. 
Уый фæдыл къулбадæг усы фырт бахуыдта Хæтæг Барæджы йæ бæхдонмæ. 
Хæрзæфснайд бæхдоны дыууадæс æфсургъы, кæрæдзийæ ивддзаг фæуыдаиккой; алкæмæн дæр дзы 
къулыл йæ сæрмæ хæрзт ифтонгæй саргъ æд дзаумæттæ, стæй хæцæнгæрзтæ, барæджы 
хардз; хæцæнгæрзтæ тæмæнтæ калдтой фырсыгъдæгæй. 
Хорзау нал фæцы Хæтæг Барæг, къулбадæг усы фырты рæвдзытæ куы федта, уæд, 
фæсмон æм æрцыди, йæхи стæры цæуæг кæй скодта, уый тыххæй; фæлæ ма йын цы амал уыди. 
— Равзар дæхицæн бæх уыцы ифтонгæй, — загъта лæппу, — нæ балц дард балц куы фæуа 
мыййаг æмæ нæ фыдæнхъæл куы фæкæной дæ бæхтæ. 
Нæ сæм хæссы йæ ныфс Хæтæг Барæг. Лæппу арæвдз кодта дыууæ ’фсургъы, 
хæцæнгæрзтæ радта Хæтæг Барæгæн; сбадын æй кодта ’фсургъыл æмæ мæсыджы рæзты фæраст 
кæнынц. 
Раджы ма уыди — Сæлхæйы Рæсугъд нæ хъал кæны. Уæд къулбадæг усы фырт ахæм 
цæлхъхъытæ ныккодта йæ бæхæн, æмæ мæсыг йæ бынæй йæ сæрмæ банкъуысти; хæрдмæ 
фæхауди Сæлхæйы Рæсугъд йæ хуыссæн уаты æмæ фестади тæрсгæ-ризгæйæ. 
— Арв мын æрцавта мæ мæсыг, — загъта чызг, — фæлæ рудзынгæй куы ракаст, уæд 
бамбæрста, цæй аххосæй ныррызт йæ мæсыг. 
Фæндагыл фæцæуынц дыууæ барæджы, æмæ уыди хурæй бæрæгдæр, кæмæ сæ цы 
хъару уыди, уый. 
Цæуынтæ байдыдтой барджытæ. Æхсæв æмæ бон фæцыдысты, афтæ дзуры Хæтæг Барæг: 
-26- 

— Фæцыбыр кæнæм нæ фæндаг, — фос фæкæнæм ардыгæй, чысыл дзы куы нæ ис. 
— Хæтæг Барæг, цы быдыры цæуæм, уыдон мæ зæххытæ сты, цы фос дзы федтай, 
уыдон мæхи фос сты, — гал рæгъауæй, хуыскъаг стурæй, бæх рæгъауæй, фыс-фосæй. Ау, 
æмæ мын тæрын хъæуы мæхи фос? 
Цæуын та байдыдтой. Бирæ та фæцыдысты, чысыл — чи зоны, ’мæ та дзуры Хæтæг Барæг: 
— Фос фæкæнæм ардыгæй. 
— Адон мæ цагъар адæмы фос сты, — загъта къулбадæг усы фырт. Æмæ та сæ цыды кой 
кæнынц 
Бахæццæ сты иу ранмæ, авд фæндаджы кæм баиу вæййынц, уырдæм. Æхызтысты 
барджытæ. 
Къулбадæг усы фырт ракодта иу бæлас, авдтигъон цæджындз дзы самадта, авд 
фæндаджы кæм с ’иу вæййынц, уыцы ран æй æрсагъта, авд æвзагыл ын йæ авд фарсыл ныффыста, 
йæхæдæг дзуры Хæтæг Барæгмæ: 
— Ацы ран лæуу, дæ цæст дар цæуджытæм: уыдон мын сæ хъалон уадздзысты ацы ран; 
ахæм дзы куы разына, цы йыл æмбæлы, уый чи нæ ныууадза, уæд уыимæ дæр 
фидаудзыстæм. Æз цæуын Донбеттырты æртæ ’фсымæрмæ: уыдон мын нæ знагыл лæууынц, нæ 
лымæныл. Фæстаг хатт ма сæм хатын, цæмæй мын сбæрæг кæной сæ зæрдæйы хатт. Уый 
нæй, уæд нал у мæ аххос. Æз сын цы хъæуа, уый бакæндзынæн. Кæс-иу æмæ кæд денджыз 
урс фынк хæсса бæрæг афон, афтæ-иу барджитæ бæтгæ, хъалонæй дæм цы ’рæмбырд уа, 
уыдонæй; дæхи-иу барæвдз кæн. Намæ æвæдза денджызы сæр сырх адардта, афтæ-иу дæхи 
’фснайыны кой бакæн — уый уыдзæн мæ мæлæты нысан 
Лæппу доны фæцарæзта йе ’фсургъ æмæ ’фсургъ кæсагау алыг кодта денджыз 
цæхгæрмæ. Донбеттырты ’фсымæртæм бацыд æмæ сæм дзуры: 
— Уыцы цыд уæм фæкодтон æмæ мын ницы дзуапп дæдтут: нæ мын лымæнæй лæуут, 
нæ знагæй. Ацы хатт ма уын дзурын, бæрæг дзуапп мын радтут, знагыл уæ нымайон æви 
лымæныл. Уый зонут, мæ алфамблай адæмæй ахæм нал баззад, мæнæн хъалондар чи нæ у, 
кæнæ цагъайраг кæй не скодтон мæхицæн. 
— Уæле дæ фистæджытæ, дæле дæ бæхджынтæ, — загътой ын Донбеттыртæ. — Дæ 
хуызæттæ ныл бирæ сфæнд кодтой, бирæ февзæрстой махимæ сæ хъару. Дæ лымæн дæр нæ 
ницæмæн хъæуы, де ’знагдзинад дæр дын æрдумæ дæр нæ дарæм. 
— Аххос сымахы ’рдыгæй фæуæд уæдæ! 
— Дæ фæндаг дзæбæхæй дар, гъе уый дын нæ дзуапп, — загътой æфсымæртæ. 
Донбеттырты рæгъауыл рахъæр кодта къулбадæг усы фырт, доны сæ фæцарæзта ’мæ 
фатау денджызæн йæ ’ннæ фарс фесты. 
Денджыз урс фынк адардта. 
Хæтæг Барæгæн фæдзæхст куыд уыди, афтæ барджитæ акодта хъалонæй авд фæндаджы 
астæу, бæхуæргътæ сæ абаста. Уалынмæ йæм къулбадæг усы фырт дæр бахæццæ. 
Донбеттырты бæхрæгъау йæ разæй, афтæмæй. 
— Дæ фыццаг скæн ацы рæгъау дæр æмæ дæ фæндаг размæ дар, — загъта лæппу, — 
æрмæст-иу æз цы архайон, уымæ дæр-иу ракæс фæстæмæ: хæрз иунæгæй мæ ма ныууадз. 
Ныртæккæ мыл стыхджын уыдзысты фæдис, бирæ не сты, фæлæ цы сты, уыдонимæ хæцын 
хъæудзæн — лидзын сæрмæ хæссинаг нæу. Кæд н ’амонд уа, уæд сарæхсдзыстæм. 
Дзырд дард ацæуы, фæлæ дын уалынмæ бæстæ ныссырхи. Фæкастысты фæстæмæ æмæ 
дын иу барæг сырх бæхыл æрбацæуы. 
— Гъæ, куыдзы цагъар! Кæй рæгъау фæтæрыс? — æмæ суагъта йæ фат. 
Лæппу саргъæй фехста йæхи, æмæ фат дыууæ сагæхты астæу афардæг. Фæстæмæ бахста 
сырх барæджы ’мæ барæг рафæлдæхти бæхæй. Систа йын йæ хотыхтæ, сырх бæхы баскъæрдта 
рæгъаумæ. 
— Цырд лæуу, Хæтæг Барæг, дæ цыды кой кæн, фæлæ мæм дар дæ цæсты зул дæр. 
Уалынмæ та дын батар ис рухс дуне: уый Донбеттырты дыккаг æфсымæр æрбацæуы сау 
бæхыл — уымæй батар рухс дуне. 
— Гъе, куыдзæй цы цагъар равзæрди, нæ фæтæрдзынæ и нæ рæгъау, нæ дын батайдзæн 
нæ ме ’фсымæрты мард! — æмæ та суагъта уый дæр йæ фат. 
-27- 

Къулбадæг усы фырт та систа саргъæй йæхи ’мæ та фат сагæхты астæу ацыди. Фæстæмæ 
та суагъта фат: сау барæг ратылди йæ сау бæхæй. Систа хотыхтæ, бæхы бауагъта рæгъаумæ. 
- Размæ, размæ, Хæтæг Барæг, фæлæ-иу фæстæмæ дæр дæ цæст рахæсс. 
Уалынмæ та бæстæ ’ппæт ныррухс. Уый Донбеттырты æртыккаг æфсымæр æрбацæуы 
йæ урс бæхыл, æмæ уымæн ныррухс дуне. 
- Мæнæй нал фæцæудзынæ, куыдзы цагъайраг, ме ’фсымæрты туг дын нал батайдзæн. 
- Уый адыл систа йæ фат æмæ йын фæдзæхсы: 
- Куы дæ суадзон, уæд та уыцы фыдгæнæг саргъæй фехсдзæн йæхи, фæлæ ды фатты 
фыддæр фест, дæхи иуцъусдуг куы нæ бауромай, æмæ ’вæдза саргъыл фенгом, афтæ йын 
йæ бичъы бын иннæрдæм куы н’ ахизай. 
Æмæ урс барæг, Донбеттыры фырт, суагъта йæ фат. Къулбадæг усы фырт дæр саргъæй 
бæргæ фехсы йæхи, фæлæ бафæстиат фат, цалынмæ лæппу саргъыл фенгом, уалынмæ, 
стæй, уæ балгъитæг знаджы амæттаг фæуæд!...Фат бичъы бын иннæрдæм акаст. 
Къулбадæг усы фырт фат йæ фæсонтæй фелвæста, æрдыныл æй æрбавæрдта ’мæ йæ 
суагъта фæстæмæ: ныггуыпп ласта зæххыл урс барæг, донбеттырты ’нхъæлцау. 
- Цы фæдæ, Хæтæг Барæг, фæдисоны хотыхтæ рахæсс тагъд, намæ бæстæ худинаг 
кæнæм, исчи нæ мыййаг афтæмæй куы ’рбаййафа, уæд мæнæн хорз нал сты ме ’ууæлтæ. 
Фæцарæхст Хæтæг Барæг: фæдисоны хотыхтæ систа, урс бæхы рæгъаумæ баскъæрдта. 
Бæхæй æрхызт къулбадæг усы фырт, басылыхъæй æрбабаста йæ цæф æмæ губаккыл 
æрбадт. 
- Хæтæг Барæг, мæнæн мæ бон нал бауыдзæн бæхыл бадын, фæлæ куыд лæг дæ, афтæ 
тæргæ нæ фосы конд, фехъусын кæн мæ хабар. 
Бæхты рæгъау, барджиты баст хъалон уæргътæгондæй сæ хъæуыл сæмбæлын кодта 
Хæтæг Барæг. Рæгъауæн йæ фылдæр æмбис, хъалоны уæргътæ, лæппуйы бæх хъæугæрон 
баздæхта сæ хæдзармæ. 
Хæтæг Барæг радзырдта Сæлхæйы Рæсугъдæн хъуыддаг, сæрæй бынмæ куыддæриддæр 
æрцыди, афтæ. 
Сæлхæйы Рæсугъд рабæлццон кæны йæхи, мæлæг адæймаджы ма удæгасæй ныййафы 
губаччы сæрыл. 
- Мæнæн нал ис бирæ цæрæнбон, Сæлхæйы Рæсугъд, фæлæ дын фæдзæхсын: мæ 
цагъартæн сæ бар сæхиуыл куыд цæуа амæй фæстæмæ, бархъомыс сæм куыд ничиуал дара. 
Цы фос уадзын мæ фæстæ, уыдон æртæ хайы бакæн: аккаг кæнын сæ иу хай ме ’схæссæг 
мадæн, аннæ мæгуыртæн, æртыккаг хай лæвар кæнын Хæтæг Барæгæн, нæ иумæйаг 
балцы раст цæсгом кæй равдыста, уый тыххæй. 
Ныхас конд фæцы, афтæ йæ Сæлхæйы Рæсугъд систа йæ хъæбысмæ æмæ уый адыл 
къулбадæг усы фырт систа йæ уд. 
Стыр зиан, стыр сгуыхт ис Сæлхæйы хъæуы. Абон Сæлхæйы хъæубæстæ къулбадæг 
усæн йæ иунæджы æвæрынц йе ’нусон сыджытыл. 
Сæлхæйы Рæсугъд æрбасидт ингæнкъахджытæм æмæ сын дзуры: 
- Ингæн-иу уæрæх скъахут. 
Марды рахастой уæлмæрдмæ. Сæлхæйы Рæсугъд дæр рацыди марды фæстæ болат 
хæсгардимæ. Æвæдза марды ингæны бавæрой, афтæ Сæлхæйы Рæсугъд болат хæсгардæй 
фæрæхуыста йæ зæрдæ ’мæ уыцы ран систа уый дæр йæ уд. 
Сæлхæйы дзыллæ иу ингæны бавæрдтой дыууæ марды дæр. 
Афæдзьт бонмæ ингæныл æрзади кæрдо бæлас æмæ фæткъуы бæлас, кæрæдзийыл 
уæрдæхау стыхстысты ’мæ сæ къалиутæй ингæн дæрдтыл æрæмбæрзтой. 
(Фехъуыстон æй Баскаты Дебола, Дзуккойты Гаппо æмæ 
Тæбæхсæуты Дударыхъойæ Æрыдоны). 
-28- 

2. САУ ÆЛДАРЫ АРГЪАУ 
Раджыма-раджыма Сау Æлдар уыди. Сагъæс-иу кодта алкæд, зæнæг ын кæй нæ цыди, 
^лый тыххæй. Хæрз æрæджиау ын райгуырди лæппу. Лæппу бахъомыл, хъазынхъом фæци. 
Йæхиуыл куы фервæссыд йæ тыхы, йæ ныфсы руаджы, уæд баздæхт æмæ иу ахæмы загъта 
йæ фыдæн: 
— Афон у мæнæн дæр бæстæтыл рахæтын. 
— Уайгæ уал тагъд æмæ хъаз лæппутимæ уынджы, — загъта фыд йæ фыртæн. 
Иу къорд афоны та рацыд æмæ та лæппу дзуры йæ фыдæн: 
— Мæ фыд, æгæр бирæ дæр ма фæхъазыдтæн лæппутимæ уынджы, — раджы мын нал у 
адæмы базонынæн, хæтæнты ахæтынæн. 
Ницæмæ та æрдардта Сау Æлдар ныр дæр йæ лæппуйы ныхæстæ. 
Бирæ рацыд, чысыл — чи зоны, фæлæ та лæппу бахаста йæ ныфс, батардта йæ цæсгом 
Сау Æлдармæ. 
— Цы боны хорзмæ ма мын æнхъæлмæ кæсыс, мæ фыд, бар мын кæд ратдзынæ адæмы 
астæумæ ацæуынмæ, лæгты æмрæнхъ ралæууынмæ? 
— Уæ æнæнтыст фæуай, кæд дын афон нæма у дæхи равдисынæн. Дæ хъуымыз дæ 
донгæмттæй кæлгæ, дæ зæронд фыдьг сæр фегад кæндзынæ дзыллæйы ’хсæн, йæ цæсгом 
ын бачъизи кæндзынæ зæронды ’рдæм. Фæлæ хорз, кæм мæ схурх кодтай, уым дæ бар 
дæхи фæуæд. 
Лæппуйы уæладзыгмæ скодта, мадард бæгънæг æй скодта. Стæй болат æндæхтæй быд 
йæхс райста æмæ дзы лæппуйыл гæрзæй-гæрзмæ æрцыди. Лæппу йæ цæст циу, уый дæр нæ 
фæныкъуылдта æмæ дзуры: 
~ Мæ фыд, зæронд бадæ, дæ тых, дæ хъару æндæр нæ уыди, æви мæ хъазгæ кæныс? 
Болат йæхс Сау Æлдары къухæй æрхауди æмæ сдзырдта: 
— Раджы дын нал у адæмы фенынмæ. 
Сау Æлдар сарæзта йæ иунæг бындары; саргъ ын сæвæрын кодта йæ сау аласайыл æмæ 
йын загъта : 
— Мæ фырт, рагæй-æрæгмæ бирæ фæбæллыдтæн æз Хадзыйы чызгмæ, фæлæ мæ къухы 
нæ бафтыд. Хадзы цæры дæлдзæх æмæ уырдæм абалц кæнын æз мæ ныфс нæ бахастон 
никуы. Сау Æлдарæн фыртæн гъе уæд сбæздзынæ, Хадзыйы чызг уымæн дæлдзæхæй куы 
’рхæссай. 
Сау Æлдары фырт араст кодта балцы. 
Цæуы, цæуы æмæ йæм дардæй дыууæ арыхъхъы астæуæй иу чысыл сау-æндар æрбазынд. 
Сау-æндар рæзы, стырæй стырдæр кæны, лæппу йæм куыд хæстæгдæр кæны, афтæ. 
Изæрырдæм бахæццæ, сау-æндар кæм зынди, уырдæм. Кæсы æмæ дзы стыр галуантæ, галуанты 
фарсмæ бон-хæрæн, бон-хæрæны кæвдæс, кæвдæсыл ’нудæс бæхы холлаг хæрынц. 
Лæппу æрхызт йæ бæхæй æмæ йæ баскъæрдта кæвдæсмæ. Сау Æлдары фыдæбоны аласа 
’нудæс бæхы кæвдæсæй фæсырдта, йæхæдæг æнцад- æнцойæ минас кæны. 
Хæдзары- галуаны цардысты ’нудæс уæйыджы. Уæйгуытæй иу бæхы хабар куы ауыдта, 
уæд галуанмæ бацыди æмæ дзуры: 
— Уазæг нæм æрхызт, зæххæй уæлæмæ нæма зыны, ахæм, йæ хъуымыз йæ донгæмттæй 
кæлы. Йæ бæх бауагъта кæвдæсмæ, тæрхъусæй зына-нæ зына стылдæр æмæ нын нæ бæхты 
фæхæлиу кодта, йæхæдæг уыцы зыд-хæрд кæны бæхты хæринагæн, цыма къутуйы бынæй 
фервæзт, уыйау. 
Уæд уæйгуытæн дзуры сæ хистæр: 
— Тызмæгæй йæм ма сдзурут уазæгмæ, тыхы фæндагыл æрлæууыдыстæм, уый куыд нæ 
бамбара, афтæ: хуымæтæджы барæг нæу уый йæ бæхы æууæлтæм гæсгæ. Мидæмæ йæ 
æрбахонут. 
Хæдзары уæларт аг фыцы, арты алыварс уæйгуытæ бадынц. 
— Æгас нæм цу, æгас, хорз уазæг! Цы хур, цы къæвда дæ æрбахаста ацы бæстæм? 
— Хур дæр мæ не ’рбахаста, къæвда дæр, мæ фыды сау аласайыл балцы рацыддæн нæ 
хæдзарæй. 
-29- 

Иу дзæвгар абадтысты, стæй дзуры: 
— Уæлартæй аг райсут, æмæ нæ уазæг дæр, нæхуыддæг дæр исты бахæрæм. 
Дыууæ уæйыджы агыл сæ тых равзæрстой æмæ йæ нæ райстой. Цыппарæй дæр сын нæ 
бакуымдта райсын. Уæд астæй алырдыгæй ныххæцыдысты уæйгуытæ, фæлæ уæддæр 
змæлын дæр нæ бафæрæзтой аджы. 
— Цавæр æгъуыстуайы уа ацы хъуыддаг, астæй кæй нæ фæразут, уый цавæр диссаджы 
аг уыдзæн? 
Фестад йæ бынатæй, йæ дыууæ æнгуылдзæй аджы хъустыл фæхæцыди, уæлартæй йæ 
радавта æмæ йæ æрæвæрдта зæххыл. 
Уæйгуытæ кæрæдзимæ бакастысты — ома хорз уазæджы ахæсты нæ фестæм. 
Бахордтой, сæ уазæджы сбуц кодтой. 
Уæд уæйгуытæн сæ хистæр дзуры: 
— Хорз уазæг, мах рагæй æнхъæлмæ кæмæ кастыстæм, ахæм адæймаджы нын хуыцау 
нæ хæдзармæ æруагъта. Амондджын хонæм мах нæхи, дæ хуызæн уазæг йæ хæдзары 
къæсæрæй кæмæн æрбахызт. Стылдæр лæвармæ, стылдæр амондмæ æнхъæлмæ нæ кастыстæм 
мах. Ныр у, уазæг, æмæ дын æз нæ хъаст, нæ маст ракæндзынæн. Дæуæй та курæг стæм не 
’ппæт æфсымæртæ, дæ зæрдæ нын куыд фæтаса æмæ нын куыд бакæнай де ’ххуысы хай нæ 
тыхсты мидæг. Ныфс нæ ис æмæ ныл дæхи нæ атигъ кæндзынæ. 
— Мæ бон цы уа, уымæй уæ мæхи нæ аласдзынæн, дзырд уын дæттын. 
— Бузныг, хорз уазæг. Уæдæ дын ай та нæ хъаст, нæ маст. 
— Мах уыдыстæм дыууиссæдз æфсымæры. Ницы хъуаг уыдыстæм нæ царды мидæг, 
хæлæггаг уыди нæ цард. Фæлæ иу афоны нæ фарсмæ иу комы æрынцад залиаг калм æмæ 
нæм уайтагъд знагдзинад дарын байдыдта. Алы афæдз схæцы махимæ æмæ нæ хæсты фæстæ 
алы аз иу фæхъæуы. Афтæмæй нæ иу æмæ ссæдз бахордта. Æмризæджы ризæм тæссæй: 
райсом та у нæ хæцæн бон æмæ та нæ кæй бахæрдзæн, чи зоны. Курæм дæ æмæ нæм 
фæкæс. Уый бæрц тых, уый бæрц ныфс кæмæ ис, уымæн баххуыс кæнын бауыдзæн йæ 
бон. 
Уазæгæн хуыссæн бакодтой, Сæхуыддæг дæр, уазæг дæр сæхи хуыссæныл æруагътой. 
Куы ’рфынæй сты, уæд иу афоны уазæг сыстади, йæ дарæстæ скодта æмæ рацыди 
хæдзарæй. Саргъ сæвæрдта йæ бæхыл, йæхи баифтонг кодта æмæ залиаг калммæ арасти. 
Уæд æм дзуры йæ сау аласа: 
— Хорз знагмæ нæ бахастай дæ ныфс, дыууæйыл у нæ раирвæзын. Фæлæ кæм рацыдтæ, 
уым дын фæдзæхсын: зондæй йын куы ницы скæнай, дзæбæх куы нæ сарæхсай, уæд 
бахæрдзæн нæ дыууæйы дæр. Уайтагъд нæ базондзæн, йæхи хæрдмæ фæхæсдзæн, стæй нæм 
уырдыгæй йæ сæр æруадздзæн. Æхсидгæ зынгтæ кæлдзысты йæ дзыхæй. Д’амонд æмæ 
м’амонд дæр уыдзæн, дæ фат ыл куы сæмбæла, уæд, намæ хуры рухс нал федтам сом бон 
мах. 
— Цы уа, уый уыдзæн, — загъта лæппу æмæ базмæлынтæ кодта сау аласайы. 
Уайтагъд комы балæууыди Сау Æлдары фырт. Залиаг калм хæрдмæ фæхаста йæхи, уари 
йæхи куыд раскъæры чысыл цъиуыл, афтæ уыцы иу скъæрд ракодта залиаг калм йæхи Сау 
Æлдары фыртыл. 
Лæппу фатдонæй фелвæста фат, уыцы æхст фæкодта залиаг калмы. Калмы хъæлæсы 
фат суади æмæ иннæ ’рдыгæй ахызт. Æрхауди зæхмæ залиаг калм. Лæппу фелвæста йæ 
фыды цирыхъ æмæ уыцы ран лыстæг кæрдæнтæ скодта залиаг калмы æмæ дзы цæндтæ 
самадта. 
Æрбаздæхт йæ фысымтæм Сау Æлдары фырт, бафснайдта йæ бæх æмæ та фæстæмæ 
хуыссæнуатыл æруагъта йæхи æмæ уайтагъд тарф фынæй баци. 
Бон æрбацъæх, афтæ змæлд сси уæйгуыты галуаны. Катайы систы, сæхи аразынц 
калмимæ хæцынмæ. 
— Уæлæмæ, цом калмимæ хæцынмæ. 
— Хæцыны æфсæрм уæ нал ис, — загъта уазæг, — уе знагыл цы бон æркодта, уæ 
фыдгулыл уыцы бонтæ кæнæд. Мæнæй афтæ ма уæ залиаг калм æцæг ахæм тæссаг знаг уыди. 
Дысон æм ауадтæн æмæ йæ бафснайдтон афтæ, æмæ æнусмæ дæр хъыг никæйуал бадардзæн. 
-30- 

— Уазæг, дæ ныхæстæ зæрдæмæ бацæуинаг, бауырнинаг не сты. Фæтарстæн зæгъ, æмæ 
дын зæрдæмæ бацæуа: æргом ныхасы къæм нæй. Мах дæр дæ хъаст нал ракæндзыстæм: 
хъаст хъæст-вæндагæй чындæуы. 
- Уæ уайдзæфтæ уал æгæр тагъд ма кæнут, уый бæсты арвитут искæй, цæмæй уын 
æрбахæсса уацхъуыд уæ залиаг калмæй. 
Дыууæ уæйыджы хъуызгæ-хъуызгæ баввахс сты калммæ — никуы ’мæ ницы! 
Хæстæгдæр бацыдысты æмæ се знагыл сæ цæст скаст. Кæритæ амадæй лæууыди залиаг калм йæ 
цæрæндоны раз Тар комы. 
Фæстæмæ сæ хæдзармæ раздæхтысты уæйгуытæ. Афтæ хъæлдзæг никуыма уыди сæ 
зæрдæ, сæхи хъуыды кæнын куы байдыдтой, уæдæй фæстæмæ. 
Хæдзары чи баззади, уыдон та уыдысты сагъæсыл: 
- Цæуын нæ хъуыди не ’ппæты дæр. Ныр нæ афойнадыл куы нæ фена Тар комы 
хæстарæзтæй, уæд нæм ардæм æрбацæудзæн æмæ нæ бахæрдзæн иууылдæр. — Æмæ сфæнд 
кодтой лидзын сæ галуанæй. 
- Уазæг раст разынд, — загътой уæйгуытæ, фæстæмæ куы ’рбаздæхтысты, уæд, — 
дзæгъæлы уыдысты нæ уайдзæфтæ. 
Кæрон нал уыди уæйгуыты циндзинадæн, зард, кафт, симд, уæйгуыты симд сарæзтой сæ 
галуаны. Уазæгæн фырцинæй цы кодтаиккой, уый нал зыдтой. Сæ хистæр та йын загъта: 
— Уазæг, амæй фæстæмæ ды дæ махæн не ’фсымæр, нæ ирвæзынгæнæг. Иу хо нын ис æмæ 
дын æй мах нæхи ’рдыгæй аккаг кæнæм бинойнагæн. Ноджы дын нæ исæн йе ’мбис дæдтæм. 
Иу дзæвгар ацарди Сау Æлдары фырт уæйгуыты хæдзары сиахсы ’гъдауыл. Уæд иу 
ахæмы дзуры йæ бинойнагæн: 
— Барæвдзытæ мæ кæн, æз цæуын дарддæр мæ фæндагыл. 
Цæуынтæ байдыдта, цæуынтæ æмæ иу бон кæсы æмæ йæм дардæй иу цыдæр æрбазынд. 
Куыд хæстæг æм кодта, афтæ уыцы цыдæр рæзы. Фæстагмæ цыдæр разындис ус. Усæн йæ иу 
ссыр уæларв, иннæ ссыр дæларв, уаритæ йын ахстæттæ кæнынц йæ дæндæгты зыхъырты. 
Уый хъахъхъæдта хид цæугæ доны сæрты. 
Куыддæр æм бахæццæ Сау Æлдары фырт, афтæ йыл цъиуджын каркау йæхи ныццавта 
ус. Рахæц-бахæц куыд кодтой, афтæ йын лæппу йе ссырыл фæхæст æмæ йын æй ратыдта, 
стæй йæ равæрдта (ракусарт кодта) йæ быны. 
- Маргæ мæ ма акæн, — загъта ус, — мæ иунæг чызг ацал-ауал азы дæумæ куы ’нхъæлмæ 
кæсы, æнæ дæу моймæ куы никæмæ цæуы. Мах Сау Æлдаримæ фидыд стæм рагæй. Ды та 
уымæн йæ фырт кæй дæ, уый базыдтон Сау Аласайæ. 
Уазæджы хæдзармæ бакодта. Йæ чызгæн бацамыдта: 
- Мæнæ нывгонд кæмæн уыдтæ, уый нæм фæзынди. Ай дын Сау Æлдары фырт — дæ 
сæры хицау. 
Лæппу та ацарди ацы ран дæр иу дзæвгар, стæй та иу ахæмы дзуры йæ бинойнагмæ: 
— Мæ цыд у мæнæн дæлдзæхмæ Хадзыйы чызгмæ, мæ фыды фæндæй; цæуын мæ 
хъæуы мæ фæндагыл. 
- Мæнæн сусæг нæу уыцы хъуыддаг, фæлæ мæм æрбайхъус æмæ дæ зæрдыл бадар мæ 
ныхæстæ. Мæ мад дæ уромдзæн, алцы ’ппæт дын дæтдзæн. Фæлæ дæуæн лæууæн кæй нæй, 
уый бæрæг у. Æмæ-иу мацы райс лæвæрттæй, æрмæст дзы-иу ракур йæ гæрæм аласайы. 
Фæстæмæ йыл хæцдзæн, йæ цæст дын æй нæ уарздзæн, фæлæ дын æй, чи зоны, фæстагмæ 
ралæвар кæна. 
Мадмæ уацхъуыд куы байхъуыст, уæд дзуры йæ сиахсмæ: 
— Кæдæм мын цæуыс? Мах чызг æмæ мад йеттæмæ куы нæ стæм. Æз дæн абонæй 
соммæ, уый фæстæ уæхуыддæг æрызайдзыстут мæ чызджимæ æмæ уæ цы фæнда, уый 
кæндзыстут. Цалынмæ цæрат, уалынмæ ницæмæй хъуаг баййафдзыстут, уый бæрц ис-бон 
уын ныууадздзынæн. 
Ницы ком радта лæппу. Ус ын алцыдæр лæвæрдта, фæлæ ницы исы уый. Уæд æм сиахс 
дзуры: 
— Дард балцы цæуын æмæ мын дæ Гæрæм Аласа радт, мæхи бæхыл уый бæрц нæ 
хæссын мæ ныфс. 
-31- 

Фæтар ис зæронд усы цæсгом æмæ загъта: 
— Алцы æппæт дæр, фæлæ уымæй фæхицæн мæнæн мæ бон нæ бауыдзæн. 
Арасти Сау Æлдары фырт балцы. Усмæ фæсмон æрцыди. 
— Уый та куыд, мæ иунæг чызджы йын йæ фыццаг скодтон, фæлæ йын бахæлæг кодтон 
мæ хайуаны... 
Лæппуйы фæдыл арвыста æмæ йæ фæстæмæ æрбаздæхта. 
— Мæнæ дын ай та мæ Гæрæм Аласа, куыд хæларæй дын æй дæттын, афтæ хæлар цард 
фæкæн. 
Саргъ систа лæппу Сау Аласайæ æмæ йæ Гæрæм Аласайыл сæвæрдта. Сбадти бæхыл. 
Сау Аласа та байраджы уад кæны йæ фæдыл. 
Цас рацыди уыцы хуызæнæй, чи зоны, фæлæ йæм иу ахæмы Гæрæм Аласа дзуры: 
— Дæлдзæхмæ фæндаг цæуы тыхджын адæймаджы зæххыл. Уый нæ йæ зæххыл куы нæ 
фена, уæд нæ амонд, намæ нæ байсафдзæн фыдæбоны гуырд. Ноджы дæлдзæхмæ 
фæндагыл ис стыр къæй æвæрд. Ничи фæразы уыцы къæй сисын. Кæд æй сисай, уæд дын фæндаг 
уыдзæн дæлзæх Хадзымæ, намæ нæ уайтагъд здæхын хъæудзæн фæстæмæ, цæмæй нæ не 
’рцахса Хъæрæйч, зæххы хицау. Дарддæр. Дур куы сисай, дæлдзæхмæ дын фæндаг куы 
фæуа, уæд ныххæццæ уыдзынæ Хадзыйы хæдзармæ, дæ фыццаг æмбæлд уыдзæн Хадзыйы 
чызгыл, æмæ дæм кæд бахуда, уæд дæ амонд, намæ — дæ балгъитæг афтæ, — уыцы ран цы 
фæуыдзынæ, уый дæр нал бамбардзынæ. 
Бахæццæ сты къæймæ. Лæппу йæм йæхсы хъæдæй æрывнæлдта æмæ йæ фехста иуы 
’рдæм. Бæхты уæлзæх фæндаджы былыл ныууагъта æмæ Хадзыйы хæдзармæ фæцæуы 
дæлзæхмæ. Гæрæм Аласа йын куыд дзырдта, афтæ фыццаджыдæр амбæлд Хадзыйы чызгыл. 
Ныррухс хурау йæ цæсгом чызгæн, лæппуйы хъуыры ныттыхст æмæ загъта: 
— Ныуурс сты дæумæ кæсынæй мæ цæстытæ, Сау Æлдары фырт; дæумæ бадтæн æз 
ныры онг дæр. Ныр у æмæ дын хъусын кæнын. Мæ фыд у дингæнæг. Йæ хуыцауæн 
кувынæй æндæр ницы кусы; бон æмæ æхсæв хæры мисхал æмæ æрдæг. Никæй уыны 
æппындæр, мæн дæр фынддæс азы нæ федта. Алы бон кувынмæ куы фæцæуы, уæд ын 
дуары зыхъырæй адæттын дон хъуывгъаны æмæ йæ хæринаг. Фæлæ ды, мæ сæры хицау, 
кæм фæзындтæ, уым мæнæн ам нал ис ныллæууæн. Æз цæуын уæлзæхмæ дæ бæхты 
размæ. Уым дæм кæсдзынæн æнхъæлмæ. Ды йын-иу райсом дуары зыхъырæй адæдт 
хъуывгъан æмæ йæ хæринаг; æнæууæнкаг дыл нæ фæуыдзæн. Стæй фысдоны хæцдзысты урс 
фыр æмæ сау фыр. Баздæх æмæ-иу сыл дæхи ныццæв, æмæ кæд урс фыры сыкъайыл 
фæхæст уай, уæд фестдзынæ уæлзæх, кæд сау фыры сыкъайыл, уæд авд дæлдзæхы 
фæуыдзынæ. 
Лæппу æрынцад чызджы уаты иунæгæй. Райсомæй Хадзыйæн алæвæрдта хъуывгъаны 
дон, хæринаг мисхал æмæ æрдæг. 
Уалынмæ урс фыр æмæ сау фыр хæцынтæ систой. 
Лæппу сæм базгъордта æмæ урс фыры сыкъа рацахста. Уæлзæх фестад лæппу. 
Ракæсбакæс кæны, хъахъхъæны йæ алфамблайы æмæ никуыуал чызг, никуыуал бæхтæ — Гæрæм 
Аласа æмæ Сау Аласа. 
Цанæбæрæджы ма барухс уыдаид лæппуйы зæрдæ. Уыцы ’нкъардæй сагъæсыл сси: иуы 
’рдæм ацæуы, аннæ ’рдæм ацæуы, — никуы ’мæ ницы. Уæд иу уæбаумæ схызти ’мæ 
уырдыгæй байдыдта фæлгæсын. Бирæ фæкасти. 
Стæй кæсы ’мæ хурныгуылæнæй иу сау-æндæрг фæзынди; сау-æндæрг куыд фæстæмæ 
кæны стылдæр. Уалынмæ кæсы æмæ æрбатæхы йæ Сау Аласа. 
— Лидзæм, — загъта аласа, — намæ нæ хъуыддаг хорз нæу. Куыддæр нæм Хадзыйы чызг 
дæлдзæхæй ссыди, афтæ ныл æрбафтыд а-зæххы хицау Хъæрæйч. Гæрæм Аласайыл авæрдта 
чызджы æмæ нæ дард хурныгуылæны балæууын кодта йæ галуанты. Йæ галуантæ та сты 
афтæ фидар, æмæ сæм бацæуæн дæр нæй, рацæуæн дæр. Æз мæхи зæххæй фехстон æмæ 
уыцы иу тахт ракодтон галуаны сæрты. Бафснайæм тагъддæр нæ сæртæ. 
— Сæрыл хæцæджы фæндæй хуым нæй. Æз мæ хæдзарæй кæй тыххæй рабалц кодтон, 
æз уыцы фыдæбæттæ кæй тыххæй федтон, уый ныр иу хъал бакъаддæр кæна йæхицæн? — 
Ус исæг ~ уд исæг! Æз уый мæ сæрмæ не ’рхæсдзынæн; цæйнæфæлтау мæ 
цæргæ-цæрæн-32- 

бонты мæ удæгасæй уый мæ зæрдæмæ хæссон, фæлтау мæ нал хъæуы мæ цард. Цон, 
бавзарон ма м’ амонд. 
Сау Аласайы басхуыста ’мæ Хъæрæйчы галуанты раз балæууыдысты. Уайтагъд сæ 
Хъæрæйч ауыдта æмæ сæ хъавыди рахæссын йæ хъæлæсы. 
Уæд æм дзуры Æлдары фырт: 
- Гъе уый ды дæ, ды, мæнæн мæ бинонтæ чи рахаста, уый? 
~ Æз дæн, æз, — дзуапп ын радта фæстæмæ Хъæрæйч, — дæ бинонтæ дæр мæн куы сты 
æмæ дæхæдæг дæр куы уыдзынæ мæн. 
Кæрæдзийыл сæхи андзæрстой, байдыдтой хæцынтæ. Хæцынц, хæцынц, бар нæ 
уадзынц кæрæдзийæн. Уæд Хъæрæйч фелвæста лæппуйы æмæ йæ æрцавта зæххыл, уый йæ 
фадхъултæм асагъди зæххы. Лæппу фехста зæххæй йæхи, æрсагъта Хъæрæйчы зæххыл æмæ 
дзы йæ уæрджытæм аныхст. Стыдта зæххæй йæхи, Сау Æлдары фырты хæрдмæ систа æмæ 
йæ зæххы æрсагъта йæ уæрджытæм. Хорз нал уыд йæ зæрдæ лæппуйæн. Фæлæ цы уа, уый 
уæд. Йæхи та сласта зæххæй, фехста хæрдмæ Хъæрæйчы æмæ йын ахæм цæф ныккодта, 
ахæм, æмæ й ’астæумæ зæххы афардæг. Схæц-схæц ма фæкодта йæхиуыл, фæлæ йæ нал 
суагъта лæппу. Сау Æлдары фырт æм йæхи куыд рафистæг кодта æргæвдынмæ, афтæ йæм 
Хъæрæйч дзауры: 
- Сабыр, лæппу, тагъд ма бакæн... Хуыцау мæн сныв кодта дæуæн. Æз дæн сылгоймаг, 
фæлæ мын уыди хуыцауæй ахæм дзырд, æмæ цалынмæ мыл исчи фæтыхджын уа, уалынмæ 
моймæ куыд нæ фæцæуон. — Уыцы ныхæстæ кæнгæйæ фелвæста йæ худ æмæ замманайы 
сызгъæринхил дзыккутæ фæйлауын байдыдтой чызджы уæхсджытыл. 
Ацардысты чызджы галуаны, сæ фæллад суагътой. Стæй лæппуйы фæндæй рæвдз 
кæнын байдыдтой сæхи фæндагмæ. Хъæрæйч рахаста иу чырын æмæ уыцы ран бафснайдта йæ 
галуантæ, йæ ис, йæ бис, гауызыл сбадын кодта цы уыдысты, уыдон æппæт æмæ сæхи 
айстой зæронд усы хæдзармæ. Уыцы ран дæр та сæ лæвæрдтæ Хъæрæйч чырыны афснайдта, 
чызджы гауызыл авæрдтой æмæ уæйгуыты хæдзармæ сæ ных сарæзтой. 
Уæйгуытæ сæ иунæг хойæн цы лæвæрдтæ ракодтой, уыдон дæр æфснайд æрцыдысты 
æфсæн чырыны, сæ хойы сын гауызыл сбадын кодтой, хæрзбон сын загътой, сæхи бæрзонд 
сметой гауызыл æмæ Сау Æлдары фырт йæ цыппар усимæ æд хæзнатæ араст ис йæ фыды 
хæдзармæ. 
Хъæумæ ма сæ иу дзæвгар куы хъуьщи, уæд Хъæрæйч дзуры: 
- Лæппу, уæ нæ сæры хицау, хорз бакæнис — дæ фыды хæдзармæ куы нæуал скæнис 
аккаг дæхицæн дæ цыппар усимæ. Уый зон, æмæ дæ фыд йæ хай агурдзæн махæй. Фæлтау 
афтæ бакæнæм, æмæ дæ хъæумæ ’ввахс нæ галуантæ æрцараздзыстæм æмæ исты фæрæз 
бацагурдзыстæм, цæмæй бафидауæм дæ фыд — Сау Æлдаримæ. Æз кæй зæгъын, уый у нæ 
цыппары фæнд дæр. 
Лæппу сразы. Галуан фестади Сау Æлдары галуанмæ ’ввахс. Цæрынтæ дзы систа уыцы 
ран Сау Æлдары фырт йæ иыппар усимæ. 
Уæд Сау Æлдар æрбаминæвар кодта йæ фыртмæ: 
- Фос фæкодтай, цыппар усы бафтыд дæ къухы, дæ фыды ном дæ дзы истæмæй хъуыди 
ссарын, фæлæ дæхимæ кæй ницы фæнд ис, уый тыххæй дæм æрвитын — дæ устытæй мын 
дыууæ куыд радтай, афтæ, сæ иу Хадзыйы чызг. 
Фехъусын кодта лæппу уацхъуыд устытæн. 
- Нæ фыдæлтæй хистæр дæ фыд, уæд уый та куыд скодта аккаг йæхицæн? Фæлæ йæ 
уый скæна, ма скæна — мах æй аккаг нæ кæнæм. Мах хуыцау дæ хай скодта æмæ ныл 
цалынмæ хур кæса, уалынмæ дæуæй ахицæнгæнинаг не стæм... Цæргæ дæр, мæлгæ дæр 
æрмæст дæуимæ!.. 
Йæ зæронд сæр ныттылдта Сау Æлдар, дзуапп ыл куы сæмбæлд, уæд. 
- Тыхæй ницы бакæндзынæн мæ фыртимæ, хинæй куы ницы саразон, уæд. 
Æмæ байдыдта хъуыды кæнын, куыд байсафа йæ фырты, ууыл. Æмæ агурын байдыдта 
йæ фырты йын чи амара, ахæм лæг. Марæгæн ныббаста бирæ хæзнатæ, суанг ма йе 
’лдарады æмбис дæр. 
Иу ахæмы Сау Æлдармæ фæзынди Сохъхъыр Цуанон. 
3 Æмбалты Цоцко 
-33- 

- Æз дын амардзынæн дæ фырты. 
- Æз дын гъе уый бæрц хæзна ратдзынæн, стæй иумæ æлдарад кæндзыстæм. 
Сохъхъыр Цуанон баздæхт æмæ цæхджын хæринæгтæ скæнын кодта, цæхджын 
кæсæгтæ с ’амал кодта, хордзентæ сарæзта хин арæзт. Йæхицæн сусæгæй нуазинаг, хæринаг 
цæвæрдта. 
Уæд иу афон бахъавы Сохъхъыр æмæ Сау Æлдары фыртыл амбæлди иу ран. 
- Дæ фыд мæлæтдзаг рынчын фæци. Дæсныты амындæй йын ис æрмæст иу хос. 
Фæсарыхъ хизы иу саг, уый игæры физонæгæй куы нæ бахæра, уæд ын фервæзæн нал ис. Кæд 
ма йын искуы фыд зæгъдзынæ, уæд дæм æрвиты, мемæ уыцы саг куыд амарай æмæ йын 
хос куыд скæнæм. 
Кæд с’ астæу хъармдзинад нал уыди, уæддæр ын фырты зæрдæ фæтасыди. 
- Цон æмæ фæндаггаг рахæссон, ды мæм ацы ран фæлæуу. 
- Фæндаггаджы сæр дæ ницæмæн хъæуы, нæ дыууæйы фаг уыдзысты мæ 
фæндаггæгтæ æгас къуыри дæр. 
Ницыуал сдзырдта лæппу. Араст сты. 
Цæуынтæ систой, цæуынтæ. Фæсарыхъмæ дæр бахæццæ сты. Не ссардтой саджы. 
Цæуынц дарддæр. Сохъхъыр Цуанон æнæдон рæтты кæны лæппуйы, лæппу фæлмæцын систа 
дойны ’мæ æнæ хæринагæй. 
- Нæма ’рахæццæ стæм? 
- Нæма, фæлæ тагъд сæмбæлдзыстæм, кæдæм цæуæм, уырдæм. 
Дыууæ къуыримæ ’ввахс хинæй фæцыди Сохъхъыр Цуанон лæппуйыл. Йæхæдæг-иу 
бахордта, банозта сусæгæй, уымæн-иу мамæлайы комдзаг авæрдта цæхджын хæринагæй. 
Нал уыди йæ сæрæн лæппу: рафтыд йæ тых, асаст йæ ныфс. 
- Мæлын дойныйæ, — схъæр кодта иу ахæмы лæппу. 
- Дон дын æз ссардзынæн, фæлæ мын ард схъар, цы дæ ракурдзынæн, уый мын кæй 
ратдзынæ, ууыл. 
Лæппу ард схъардта. 
- Уæдæ мын дæ цæст ратт. 
- Уæддæр мæлын æмæ мæлын, — дæу фæуæд мæ цæст. 
Сохъхъыр Цуанон Сау Æлдары фырты цæст сæфтыдта æмæ йæ бафснайдта. 
Иу цалдæр боны фæстæ та тыхсын байдыдта дойныйæ лæппу. Дзырд та радта Сохъхъыр 
Цуанонæн, куыд та йын йæ алы ныхасыл дæр сразы уыдзæн, æрмæст æй донæй куы 
бафсада, уæд. 
Сау Æлдары фырт дон банозта, Сохъхъыр Цуанон ын йæ дыккаг цæст дæр скъахта; 
иннæ цæстимæ сæ рафснайдта. Лæппуйы æнæвæгæсæгæй, æнæсæрæнæй ныууагъта дард 
кæмдæр, быдыры астæу, æмæ фæстæмæ æрбаздæхт сæ хъæумæ. 
Сау Æлдары хæдзармæ бацыди, цæстытæ йын йæ разы æрæвæрдта æмæ дзуры: 
- Адон дæ фырты цæстытæ сты, æви нæ? 
- Сты, — загъта Сау Æлдар. 
- Уæдæ мын, дзырд цæуыл уыдыстæм, уыдон мын радт, — загъта Сохъхъыр Цуанон. 
-Тæккæ абон дын ахицæн кæндзынæн дæ хæзнатæ, стæй дæ æфсæдты хицау 
скæндзынæн. Мæ чындзытæ, æвæццæгæн, ницы ком ратдзысты сабырæй, — хъæудзæн семæ 
хæцын. 
Минæвар барвыста чындзытæм зæгъынмæ: 
- Мæ фырт амарди цуаны уæвгæйæ, æмæ уый фæстæ æгъдаумæ гæсгæйæ сымах 
хъуамæ бафтат мæныл. Дзæбæхæй, æнцойæ куы нæ сразы уат, уæд цыфæнды зын уа, уæддæр 
уæ тыхы фæндагыл ныллæууын кæндзынæн æгъдауыл, цæмæй уыл байдайа мæ бар цæуын. 
Уый бæрц ныфс мæ ис сымахæй, æмæ дзæбæхæй сразы уыдзыстут, мæ зæрдæйæн адджын 
цы митæ не сты, уыдон кæнын мын нæ бауадздзыстут , азым, аххос н’ айсдзыстут уæхимæ. 
Чындзытæ Сау Æлдары минæвары рарвыстой æгадæй. Галуаны дуæрттæ сфидæрттæ 
кодтой æмæ хицауимæ хæстыл ныллæууыдысты. 
Сау Æлдар адæмæн фехъусын кодта, сæхи хæстмæ куыд цæттæ кæной. Æфсæддæн 
хицау Сохъхъыр Цуаноны скодта. 
-34- 

Галуаны алыварс æллæууыдысты Сау Æлдары ’фсæдтæ. Хæцынтæ байдыдтой цыппар 
чындзимæ. Хорз арæхсынц цыппар чындзы Сау Æлдары ’фсæдтимæ; æмбис æххуыс сын 
кæнынц Гæрæм Аласа æмæ Сау Аласа. 
Уæд уæларв хуыцауы бадæнты уыди æмбырд. Уыцы ’мбырды хуыцау дзырд радта йæ 
зæдтæн, йæ дауджытæн: 
— Тæригъæдæй мары быдыры астæу Сау Æлдары фырт. Æвирхъау хъуыддаг ын бакодта 
йæ хæрамзæрдæ фыд. Ноджы йын æнцад нал уадзы йæ цыппар усы, хæст сыл самадта, 
тыхсын сæ кæны. Чи уæ баххуыс кæнид уыцы мæгуыртæн. 
Уæд Уастырджи загъта: 
— Дуне дарæг, дуне уромæг стыр хуыцау, æз сæрхъуаг чи у, уыдон куы агурын. Мæн 
æм арвит, æз ын бакæнинаг дæн, цы мын зæгъай, уый. 
Уæдæ афтæ фæуæд. Уымæн хос мæ къухы дæр нæй, йæ хос дæлдзæх Хадзымæ. Цæугæ 
уырдæм. Хадзы дын ратдзæн дыууæ тæгæры сыфы, уыдон-иу лæппуйы цæстытыл авæр, 
æмæ^уый ракæсдзæн. 
Йæ базыртæ бацагъта сырхцæст Уастырджи. Далæ дæлдзæх Хадзымæ балæууыди: 
— Хуыцау мæ дæумæ рарвыста тæгæры дыууæ сыфмæ. Дæ сиахсæн йæ фыд скъахын 
кодта йæ дыууæ цæсты. Лæппу быдыры астæу хиты æвæгæсæгæй. Хос ын нæ разынд 
хуыцамæ дæр, тæригъæд та йын кæны, нæ йæ фæнды, æдзардæй куыд фесæфа, уый. Ноджы ма 
йын Сау Æлдар йæ цыппар усыл хæст самадта. 
Тæгæры сыфтæ Уастырджи Хадзыйæ рахаста. Лæппу цы бæсты хъизæмар кодта, 
уырдæм фæцыд. Уастырджи ссардта мæгуыр лæппуйы. Куырмæджы ма рахил- бахил кодта 
алырдæм, афтæмæй иу арф цъаймæ (цадмæ) бахæццæ. Ныр дзы ныххауа, зæгъгæ йыл 
Уастырджи фæхæцыди, тæгæры сыфтæ йын авæрдта йæ цæстытыл, æмæ Сау Æлдары лæппу 
скаст йæ дыууæ цæстæй. 
— Æз дæн Уастырджи, хуыцауæй æрвыст. Дæ тæригъæдмæ кæсын нал фæрæзта хуыцау. 
Ныр у ’мæ æхсæв-бон мауал нымай, афтæмæй цæугæ дæ хæдзармæ, тых кæнынмæ хъавы 
Сау Æлдар дæ устытæн. 
Лæппу бацагайдта йæ хæдзармæ. Цас фæцыд, чи зоны, фæлæ сæ хъæумæ ’ввахс иу 
хъæуы уынгты фæцæйæуы фæрсгæ: 
— Дзæгъæл лæг никæй хъæуы? 
Иу зæронд лæг ыл амбæлд æмæ йæ бакодта йæ хæдзармæ. Хорз æй суазæг кодта. Лæппу 
йæ фæллад суагъта. Райсомæй йæм зæронд лæг басидт йæхимæ æмæ йын дзуры: 
— Æз хæсты цæуын æмæ мæ хæдзары бинонтæ фæдзæхсын дæуыл. Кæд æмæ ма 
хæстæй æрбаздæхон, уæд фендзыстæм; куынæуал æрбаздæхон, уæд та мæ зæронд æфсин æмæ 
ме ’ртæ чындзы æд зæнæг де ’уазæг фæуæнт. 
— Бафæрсын аипп ма уæд, фæлæ дæ фырттæ цы фесты? — загъта Сау Æлдары, фырт. 
— Не ’лдарæн йæ фырт æрхаста цыппар усы, æрцарди хицæнæй галуаны. Сау Æлдар ын 
куырдта æмбис йæ устытæй. Лæппу не сразы. Уæд Сау Æлдар хинæй амарын кодта йæ 
фырты Сохъхъыр Цуанонæн, цæмæй лæппуйы бынтæ фыдæн баззайой. Фæлæ чындзытæ 
ницы ком радтой Сау Æлдарæн, хæстыл ныллæууыдысты йемæ. Æмæ хæцгæ та афтæ нæ 
кæнынц, æмæ ма афтæ куы ахæссой сæ хæст, уæд адæм нал баззайдзæн не ’лдарады. 
Ноджы чындзытæн цы ’нтысы, уый æнтысы дыууæ аласайæн дæр. Ме ’ртæ фырты мард фесты 
уыцы ран. 
— Мæ фыды хай, афтæ бакæнæм æмæ ды лæуу дæ бинонтимæ, æз цæуын хæсты дæ 
бæсты. Мæныл чи фæрисса, чи мыл бахъыг кæна, ахæм мын нæй. Мæ цардæй, мæ мардæй 
хъауджыдæр нæй. 
Зæронд лæг нæ уагъта уазæджы, фæлæ уазæг йæхи фæнд атардта, зæронд баззад 
хæдзары, уазæг уый бæсты хæсты ацыд. 
Лæппу афæрстытæ кодта хæсты хъуыддæгтæй æмæ йын йе ’ууæлтæ куы рабæрæг кодта, 
уæд иу къорды хицаумæ фæзынди æмæ йын загъта: 
— Æлдармæ мын фæндаг куы скæнис, уæд æз галуан æнæ иу æртах акæлгæ Сау 
Æлдарæн райсин. 
Сау Æлдармæ йæ бакодтой. Уый йæ æфсæдты хицау Сохъхъыр Цуанонмæ сарæзта. 
-35- 

Лæппу баууæндын кодта æлдар æмæ æфсæдты хицауы, фидар кæй райсдзæн, ууыл. Сау 
Æлдар ын йæ исæн йæ ’мбис ныббаста, лæппу йæ дзырд куы сæхæст кæна, уæд. 
Куыд æгъдауæй бахæстæг галуанмæ, куыд æгъдауæй йæ базыдтой дыууæ аласайы, чи 
зоны, фæлæ Сау Æлдары фырт галуанмæ баирвæзт. Айдæнæй йæм ракастысты йæ цыппар 
бинойнаджы æмæ базыдтой сæ сæры хицауы, æмæ уыцы сахат ныууагътой сæ хæст. 
Уæд лæппу раздæхт фæстæмæ фидарæй æмæ æрцахста æфсæдты хицау Сохъхъыр 
Цуаноны, æрцахста йæ фыды — Сау Æлдары. 
Æфсæддон адæмæн радзырдта, Сау Æлдар æмæ йын Сохъхъыр Цуанон цытæ бакодтой, 
цы зындзинæдтæ йын бавзарын кодтой, стæй сын загъта: 
- Алчи уæ бацагурæд æнцад æнцойæ йæ фæрныг хæдзар, ам хæцыны сæр нал хъæуы. 
Нырмæ цы туг ныккалди, уый дæр куы нæ фæуыдаид, бæргæ. Нæ хæст иууылдæр иу туджы 
’ртахы йаргъ дæр нæ уыди. 
Уый фæстæ баздæхт йæ фыдмæ æмæ йын загъта: 
— Сылгоймаджы тыххæй дæ фырты цæстытæ скъахын кодтай, сылгоймаджы сæрыл дæ 
адæмы ныццæгъдын кодтай. Сау Æлдары ном дæр дыл уымæн сбадт, æмæ æвæццæгæн 
амæй размæ дæр хастай дæ сæрмæ, сæрмæ бахæссинаг чи нæ у, ахæм æгад хъуыддæгтæ. 
Ныр у æмæ дæм мæхицæн нæ тасы мæ къух, фæлæ кæй ныццæгъдын кодтай, уыцы раст 
адæмы туг дæ æз куыд æмбæлы, афтæ райсын кæндзынæн. 
Адæмы сæ хæдзæрттæм ауагъта. Сау Æлдар æмæ Сохъхъыр Цуаноны галуанмæ бакодта. 
Хадзыйы чызг болат хæсгард рахаста æмæ дзы Сау Æлдары сæр ахауын^кодта. Сохъыр 
Цуаноны галуаны дуармæ бабастой æмæ йæ уым цадæггай амарын кодтой. Йæ къухтæ йын 
ракодтой, йæ ’взаг ын ралыг кодтой, уый фæстæ йæ къæхтæ, йæ цæст ын скъахтой, уый 
фæстæ йæ скæрдæнтæ кодтой æмæ йæ аппæрстой куыйтæн æмæ фæци куыйты хæринаг. 
Сау Æлдары фырт æмæ йæ цыппар бинойнаджы æд адæм, сæхуыддæг æрызадысты æмæ 
ма нырмæ дæр дзæбæхæй, рæсугъдæй цæрынц. 
(Радзырдтой йæ Дохцыхъо Хъуылаты æмсе Цæппо Дзуккойты). 
3. ÆЛДАРЫ ЧЫНДЗЫ АРГЪАУ 
Царди ’мæ уыди иу æлдар. Туг дзы дардтой, туг, фæлæ йæ туг райсын йæ бон нæ уыди. 
Тыхджын уыдысты йæ знæгтæ æмæ сын хинæй куы ницы сарæзтаид, уæд æргом тыхæй 
ницы бафтыдаид йæ къухы. 
Хъуыды кæнын байдыдта Æлдар, цы амалæй райса йæ туг, цы фæрæз ын скæна. Бирæ 
фæхъуыды кодта, бирæ æмæ æрæджиау сæвзæрди фæнд йæ сæры. Фæнд та уыди ахæм фæнд, 
æмæ йæ сæххæст кæнынæн хъуыди ахæм адæймаг, æлдары фæсномыгæй чи æмбæрстаид. 
Æлдарæн уыди ус æмæ иунæг фырт, фæлæ уыдон, фæсномыг ныхас чи ’мбæрста, ахæм 
нæ уыдысты. 
— Бавзарон м ’амонд, — загъта æлдар, — мæ фыртæн ус ракурон, чи зоны ’мæ мæ чындз 
разындзæн мæ хъуыддагæн мæ чи хъæуы, ахæм адæймаг. 
Ус æрхаста йæ фыртæн. Иу рæстæджы ацардысты. Æмæ æлдар зæгъы йæхи нымæр: 
«Бавзарон мæ чындзы». 
Æрбасиди йæ фыртмæ æмæ йын дзуры: 
— Дæхи бацæттæ кæн балцы: æмбисæхсæв раст кæнæм. Бæхтæ рæвдз куыд уой, афтæ. 
Лæппу сыстад æмбисæхсæв, аифтонг кодта бæхтæ æмæ араст сты балцы фыд æмæ фырт. 
Хъæуæй иудзæвгар ацыдысты, афтæ фыд дзуры йæ фыртмæ: 
— Лæппу, нæ фæндаг нын ацыбыр кæн. 
— Фæндаг бæндæн нæу, куыд æй ацыбыр кæнон? — загъта фырт. 
Фыд баздæхт æмæ фыртæн адæмæн æмбисонды над скодта, уый адыл фæстæмæ сæ 
хæдзармæ æрбаздæхтысты. 
-36- 

Æризæр. Адæм схуыссыдысты, æлдары бинонтæ дæр афтæ. Уæд æлдар фырт æмæ 
чындзы уатмæ йæхи аивæй баласта, æмæ сæм хъусы. Уаты цæуы дзурын: 
- Къуыри балцы куы цыдыстут? — загъта чындз фæрсæгау. 
- Цæй балц æмæ цæй цыдæр, — уый йæ зæрды мæн нæмын уыди, æмæ мæм хорз 
базылди фæндагыл йæ йæхсæй, — загъта æлдары фырт. 
- Ахæм лæджы хæрæгæн ма ныддардæуа, — загъта чындз, — исчи ма дæ карджын 
адæймаджы, ноджы йæ иунæг фырты, афтæ æфхæры? 
Райсомæй æлдар дзуры йæ усмæ: 
- Нæ чындз ахсæв нæ хæдзары куыд нал схуысса, афтæ бакæн, уымæй махæн чындз нæй. 
- Цы дын кодта, æгæр дзæбæх адæймаг у? 
- Ахсæв мæ хæдзары цæмæй нал схуысса, уый бакæн, — загъта та æлдар. 
Арвыста æфсин йæ чындзы æмæ та сæ фыртæн æрхастой æндæр чызг. Бонтæ та сыл 
аивгъуыдта. Æфсин æмæ чындз кæрæдзи æруарзтой. Уæд та æлдар æрбасидти йæ фыртмæ 
æмæ йын дзуры: 
- Æмбисæхсæв бæхтæ цæттæ куыд уой, афтæ. Раст кæнæм къуыри балцы. 
Араст та кодтой фыд æмæ фырт балцы. Цæй бæрц ацыдысты, чи зоны, фæлæ та фыд 
дзуры йæ фыртмæ: 
- Лæппу, æнæ донæй аг куыд рафыцын кæнис? 
- Ау, æмæ дын æнæ донæй аг куыд рафыцын кæнон? — загъта фырт. 
Æлдар та фæнадта йæ фырты æмæ раздæхтысты сæ хæдзармæ. 
Æхсæвы, адæм куы схуыссыдысты, уæд æлдар хъусы фырт æмæ чындз цы дзурынц, 
уымæ. 
- Цæй тагъд фездæхтыстут, — загъта чындз, — къуыри балцы цæуынмæ куы хъавыдыстут? 
Лæппу радзырдта йæ усæн сæ балцы хабар, куыд æй снадта, стæй ма загъта: 
- Нæмынмæ мæ асайдта, æндæр æй балцы мæт уыди, цы! 
—Хæрæг ыл ма слиуыра ахæм зæрондыл? Исчи ма афтæ æфхæры йæ иунæг фырты? — 
загъта ус. 
Æрбабон та ис, афтæ та æлдар дзуры йæ ’фсинмæ: 
- Нæ чындзы арвит йæ фыды уæлартмæ, ахсæв нæ хæдзары куыд нал уа, афтæ. 
- Цы дыл æрцыди, дæ хорзæхæй, стæй дæ цы хъæуы чындзимæ? Чындзыл цытæ 
’мбæлы, уыдон æгæр хорз дæр ма кæны. Ноджы иу арвыстам, ныр та дыккаг, — дзуры æфсин. 
- Уый зон æмæ ма нæ чындз ахсæв нæ хæдзары куы схуысса, уæд дæуæн дæр ам бынат 
нал ис. 
Арвыстой та чындзы йæ фыды уæлартмæ. Æлдар катайыл сси, хъуыды кæнын та 
байдыдта æмæ сфæнд кодта. Æрбасидт йæ фыртмæ æмæ йын дзуры: 
- Баздæх æмæ нæ фыр дæ фыццаг атæр; хъæутыл æй æрзилын кæн, бахъар æй, кæд æй 
исчи балхæнид. Ауæй йæ кæн фондз сомыл, йæ сæр, йæ дыууæ фарсы нæхи куыд уой, 
афтæмæй. Фæндаггаг дæ нæ хъæуы: дæхи-иу бацамон æмæ дæ фысымтæ цæттæ уыдзысты, 
кæдæм бацæуай, уыцы ран. 
Бирæ рахæт-бахæт фæкодта æлдары фырт фыр хъаргæйæ, фæлæ йæ æлхæнæг нæ уыди. 
Æлдары зонгæтæй та бирæтæ сагъæсы бацыдысты: 
- Никуыма æрцыди ахæм уæй. Чи балхæндзæн фыр уыцы аргъæй, ноджы сæр æмæ 
дыууæ фарсы уæйгæнæджы. Цыдæриддæр у, уæддæр рæдыд хъуыддаг у хъуыддаг. Фæлæ 
лæппу йæхæдæг рæдийы, æви йæ фыды зондæй, уый бæрæг дæр нæу. 
Афæдзмæ ’ввахс фæхатт æлдары фырт, фæлæ фыры æлхæнæг нæй. Фæстагмæ раздæхт 
сæ хæдзармæ. Йæ фæндаг цыди сæ хъæумæ хæстæг чи уыди, ахæм хъæуыл. 
- Æххæст ма йæ ам дæр бахъарон, — загъта лæппу. 
Фæцæуы уынгты, амбæлд мад æмæ чызгыл. 
- Уæ бон хорз. 
- Дæ уд фидар уæд, — загъта мад. 
~ Мæ фыр мын балхæнут — фондз сомы йаргъ; сæр æмæ фæрстæ мæхи. 
- Нæ, нæ балхæндзынæн уыцы аргъæй, зынаргъ у, — загъта мад æмæ араст йæ фæндагыл. 
Уæд æм дзуры йæ чызг: 
-37- 

— Райс æй, зынаргъ нæ, фæлæ лæвар кусæрттаг нын хуыцау æрхаста. 
— Налат, дæ фæндиаг лæппуйы зæрдæ куы балхæниккам, цæмæй дæм ракæса дзæбæх 
цæстæй, — загъта чызгæн мад. 
— Нана, зæгъын дын, кусæрттаг лæвар у: фидгæ дæр ницы бакæндзыстæм, минас дæр 
фæкæндзыстæм кæйдæр фосæй. 
Фæсасти мад æмæ лæппуйы сæ хæдзармæ бакодта. 
Чызг дзуры лæппумæ: 
— Махмæ кусарт чи акæны, ахæм нæй, фæлæ зивæг ма фæкæн æмæ нын æй аргæвд, æз 
дæм фæкæсдзынæн. Райсом, хуыцауы фæндæй, дæ кусарты дын дæ къухты бакæндзыстæм 
æмæ дæ афæндараст кæндзыстæм уæ хæдзармæ. 
Хорз федтой сæхи уыцы ран. Райсом чызг кусартæн йæ дондзон (мизд) æмæ хæлцон 
(æйчытæ) бæлвырд батыхта хæцъилы мидæг æмæ дзуры уазæгмæ: 
— Мæнæ дын уый дæ кусарты йаргъ, хъусыс, фæхæсс сæ æмæ сæ радт дæ фыдæн. 
Лæппу æрцыди йæ хæдзармæ. Фысы аргъ радта йæ мадмæ. Мад сæ райхæлдта æмæ 
бардиаг кодта, хæцъилы тыхт куы федта, уæд. Кæм сæ уæнды фыдæн схъæр кæнын!.. 
Иу бон рацыд æви фылдæр, афтæ фыд фæрсы йе ’фсины: 
— Нæ лæппу куы ’рцыди, фыр куынæуал æрласта, уæд й ’аргъ кæм ис? 
— Чидæр нын æй цæхджын сайд фæкодта: фыры аргъы ’фсон ын чидæр йæ къухы 
скодта ахæм цыдæртæ, æмæ дæм сæ æфсæрмы кæнын сæ равдисын, — загъта мад. 
— Рахæсс æмæ сæм æркæсæм, — дзуры фыд. 
Гæнæн нал уыди æмæ сæ рахаста æмæ сæ æлдармæ радта, йæхæдæг сагъæсы сси: 
— Мардзæн мын мæ иунæг хъæбулы, куы сæ фена, уæд. 
Фыд райхæлдта хæцъилы баст, æркаст фыры дондзон æмæ хæлцонмæ, æмæ кæрон нал 
уыди йæ цинæн. 
— Фæхæст дæн, — загъта æлдар, — цы хуызæн адæймаг агуырдтон, уый хуызæныл, кæд 
мын æй хуыцауы цæст бауарза, уæд. 
Басидт йæ фыртмæ æмæ йын дзуры: 
— Сомбон, дæ фыр кæм ауæй кодтай, уыцы хъæумæ нæ хъæуы фæцæуын, — дæ бæхтæ 
цæттæ куыд уой, афтæ. 
Æлдар æмæ фырт уыцы ифтонгæй бараст кодтой сæ сыхаг хъæумæ, æрхызтысты 
къулбадæг усы хæдзары фысыммæ. 
Суазæг сæ кодта къулбадæг ус, йæ бон цæмæйты уыди, уыдонæй. Стæй йын æлдар дзуры: 
— Нæ цыды сæр цæмæн уыди дæуэдæ, уый дын хъусын кæнын, æмæ мæм æрбайхъус. 
Фæнды мæ демæ хæстæг бакæнын æмæ нæ аккаг скæн ды дæр дæхицæн хæстæгæн — дæ 
чызджы дын курын мæ фыртæн усæн. 
Ской кæнын дæр æй нæ уадзы къулбадæг ус. 
— Æлдар, уыцы хъуыддаг не суыдзæн, суинаг дæр нæу. Ды — æлдар, æз - къулбадæг ус. 
Ды хъуамæ бацагурай де ’мхуызон æлдары хæстæгæн æмæ уыимæ бакæн хъуыддаг, æз дæр 
иу мæхи ’мхуызон ссардзынæн, кæд хуыцауы фæнда, уæд. Уазæг дæ скодтон, мæ бон 
цæмæй уыди, уымæй, фæлæ мæ уый бæрц æгады бынаты сæвæрдзынæ мæн, сидзæргæс 
усы, уый æнхъæл нæ уыдтæн. 
~ Дæ чызг мæ хæдзары æфхæрд нæ уыдзæн, æлдары фыртæн цы бинойнаг æрхæссай, 
уымæн цы кад, цы рад æмбæлы, уыцы кад, уыцы рад уыдзæн мæ хæдзары дæ чызгæн. 
Къулбадæг ус ма бирæ фæдзырдта, фæлæ фæстагмæ сразы. 
Чындз та æрхаста æлдар. 
Бирæ та рацыд, чысыл рацыд, афтæ та дзуры æлдар йæ фыртмæ: 
— Къуыри балцы цæуæм, æмбисæхсæв нæ бæхтæ цæттæ куыд уой, афтæ. 
Æлдары фырты зæрдæ бауазал къуыри балцы койæ, раст йæхи марыны онг сси, фæлæ 
уæздан туг кæй уыди, уый тыххæй ницы бафæрæзта йæ фыдмæ. 
— «Мæ фыд у ~ маргæ мæ кæна, нæмгæ мæ кæна, — йæхи хъуыддаг у, йæ бар мыл 
цæуы», - загъта лæппу йæхи нымæр. 
Æмбисæхсæв ногхаст чындз фестад, бæхтæ арæвдз кодта, йæ сæры хицауы райхъал 
кодта æмæ йæм дзуры: 
-38- 

— Уæлæмæ, бæхтæ рæвдз сты; дæ фыды райхъал кæн æмæ уæ балцы кой бакæнут. 
Æлдар æмæ та фырт абалц кодтой. Иу дзæвгар та куы ацыдысты хъæуæй, уæд та фыд 
дзуры фыртмæ: 
— Лæппу, нæ бæхтæ нын анард кæн. 
— Æмæ сæ цармы дзаг куы сты, уæд ма дын сæ чердæм анард кæнон? 
Æцæг æмбисонды над ын скодта фыд йæ фыртæн æртыккаг хатт. Раздæхтысты сæ 
хæдзармæ. Изæры та æлдар хъусы йæ фырты уатмæ. Уырдыгæй цæуы дзурын. 
— Цæй тагъд фездæхтыстут, стæй цæй æнкъард дæ, — фæрсы ус йæ лæджы. 
— Æнкъард нæ, фæлæ мæнæй æндæр афонмæ йæхицæн исты фыдбылыз сарæзтаид, мæ 
фыд æмæ мæ мадæн фегадæй куы нæ тæрсин, уæд. Ныр æртыккаг хатт балцы цæуæм, 
æфсонæн мæ асайы, хъæуæй куы аиртæсæм, уæд мæ уыцы ран снæмы, æмæ та фæстæмæ 
æрбаздæхæм нæ хæдзармæ. Уый дын йæ балц, уый дын йæхæдæг. 
— Багъæц, æмæ дæ уæд цы сæрæн снæмы? — бафарста лæппуйы чындз. 
— Цы сæрæн куы зæгъай, уæд фæстаг хатт куы фæцæйцыдыстæм, уæд мæм дзуры: 
«Лæппу, нæ бæхтæ нын анард кæн». Æз ын загътон: «Нæ бæхтæ фырнæрдæй тъæпп куы 
хауынц, уæд ма дын сæ чердæм анард кæнон», — радзырдта æлдары фырт. 
~ Æмæ дæ уæд фыццаг дыууæ хатты та цæмæн бафхæрдта дæ фыд? — ноджыдæр фæрсы 
йæ мойы ус. 
— Фыццаг хатт мæм æваст дзуры: «Нæ фæндаг дам нын ацыбыр кæн». Фæндаг бæндæн 
нæу, тухæн ын нæй. Дыккаг хатт та мæм афтæ: «Æнæ донæй аг рафыц». Мæнмæ гæсгæ йæ 
сæрымагъз кæмæн фенкъуысыди йæ бынатæй, уый кæндзæн ахæм ныхæстæ. 
Чындз байхъуыста лæппумæ, ахъуыды кодта ’мæ загъта: 
— Фыдмæ, мæ хицаумæ аххосагæй мисхал дæр нæй; диссаг у, маргæ дæ куыд нæ 
акодта, уый бæрц йæхиуыл хæцын куыд бафæрæзта. Нæ бамбæрстай ды дæ фыды ныхæстæ, 
афтæмæй зын бамбаринаг нæ уыдысты. Фæндаг ацыбыр кæн дын куы загъта, уæд ын исты 
таурæгъ æрхастаис, иу зарæг ын ракодтаис, æмæ уæ фæндаг фæцыбыр уыдаид, дæ фыд дæ 
разыйæ баззадаид. Æнæ донæй аг рафыцын кæн дын куы загъта, уæд ын йæ лулæ йæ 
ронæй фелвæстаис, асыгъдæджытæ йын æй кодтаис, тамако йын дзы акæн, зынг дзы авæр 
(арт ыл андзар), æмæ аг æнæ донæй рафыхтаид. Фæстаг хатт дын куы загъта: «Нæ бæхтæ 
нын анард кæн!», уæд дæ бæхæй рагæпп кæн, æрхизын кæн дæ фыды, бæхты сæргътæ 
фелвас, сахсæнтæ сыл авæр æмæ сæ хизынмæ аскъæр. Дæхæдæг нымæт кæрдæгыл æрытау, 
дæ фыдæн саргъ йæ нывæрзæн акæн. Бæхтæ дæр, уæхуыддæг дæр уæ фæллад суагътаиккат 
æмæ дарддæр æвæлмæстæй дарддаиккат уæ фæндаг. 
Райсом бонæй æлдар дзуры йæ бинонтæм : 
— Дард балцы цæуын æмæ мæ барæвдзытæ кæнут. 
Барæвдзытæ кодтой æлдары. Кæдæм цæуы, цæмæн цæуы, уымæй ницы схъæр кодта 
бинонтæн. 
Иу къорд рæстæджы аивгъуыдта, фæлæ æлдар зынæг нæй. Уый баздæхт æмæ ацыди, 
цæмæй сбæрæг кæна, йæ туджджынтæй йæ туг цы амалæй райстаид, уый. Фæлæ æлдары 
туджджынтæ базыдтой, æрцахстой йæ, рафистæджытæ йæ кодтой æмæ йæ хъоргъы 
ауагътой. Сфæнд ыл кодтой, искуыдæм æй куыд ныууæй кæной, афтæ. 
Æлдар бады хъоргъы æмæ сагъæсы бацыд — иуæй йæ туг нæ райста, ныр та йын йæ 
фыдызнæгтæ ныууæй кæндзысты йæхи дæр. 
Цыдæриддæр уыди, уæддæр æлдар иу ахæмы æрбасидын кодта йæ туджджынты 
хистæртæм æмæ сын дзуры: 
— Ныфс мæ ис æмæ уæхицæн аккаг не скæндзыстут уе ’мсæр адæймаджы фегад кæнын 
æнæхъуаджы. Бон бадгæ нал кæнын, æхсæв мæ хуыссæг нал ахсы фыр мæтæй, мæ сæрæн 
мын цы ’мбæлы, ахæм аргъ куы нæ скæнат. Курын уæ æмæ мæ сæрæн аргъгæнæг мæхæдæг 
куыд уон, уыцы бар мын радтут, уыцы хатыр мын бакæнут, уыцы ’гъдау уе знагæн скæнут. 
— Дæ дзых дæ тæрхон фæуæд, — загъта йын туджджынты зæгъæг лæг. 
— Уæдæ уын ай мæ сæры аргъ: стдæс стдæсы иусион галы, стдæс стдæсы дыууæсион 
галы. Ноджы нæ хæдзары æртæ сызгъæрин цæджындзы. Баздæхæнт æмæ-иу къулгард 
райсæнт къулæй, фæсдуар æй сау дурыл ассæнт. Хæдзары астæу æртæ цæджындзæй дыууæ 
-39- 

уыцы ран ралыг кæнæнт, аннæ æнæхъæнæй рарвитæнт æмæ йæ уыцы хуызæнæй ардæм 
раласæнт. Курын уæ, уæ мыггаджы хуыздæртæй æртæ сминæвар кæнут мæ хæдзармæ, цæмæй 
фехъусын кæной уыдон мæ бинонтæн сæ лæджы хъуыддаг. 
Туджджынтæ разыйæ баззадысты æлдарæй. Сæ хуыздæртæй æртæйы сминæвар кодтой 
æлдары хæдзармæ. 
Æрæмбырд сты æлдары хæстæджытæ æлдары хæдзармæ. Æрбадтысты тæрхоны. Бадынц, 
бадынц, тæрхон кæнынц. Уыцы рахъуыды-бахъуыды фæкодтой, фæлæ минæвæртты 
ныхас, æлдары ныстуан æлдары сæры аргъæн бамбарынæн ницы фæразынц. Кæй нæ 
бафарстой, ахæм нал баззади, фæлæ иу дæр нæ бамбæрста æлдары ныстуан. 
Фæстагмæ мыггаджы хистæртæ сминæвар кодтой æлдары ног хает чындзмæ: 
— Зонд хистæрæй кæстæры сæрыл нæу, сылгоймаг æмæ нæлгоймагæй дæр нæу. Нæ 
хæстæг, не ’ввахсæй иу нал баззади, кæй нæ бафарстам, ахæм, фæлæ иу дæр дзуапп нæ 
радта æлдары ныстуанæн, ды дæр ма йæ куы нæ бамбарай, уæд цы бакæнæм, уымæн 
ницыуал хос зонæм нæ сæрæн. 
— Æз бирæ дæр нæма рацардтæн, уынгæ дæр чысыл фæкодтон, зонгæ дæр бирæ нæма 
кæнын. Хистæртæ, хæтæнты чи фæхатти, цæуæнты чи ацыди, уыдон кæй нæ бамбæрстой, 
уый æз кæм бамбардзынæн? Фæлæ уæдцæр, хистæры цы фæнда, уый сæххæст кæнын стыр 
хæс у мæнæн. 
Чындз ахъуыды кодта иудзæвгар, стæй байдыдта дзурын: 
— Иусион галтæ сты стдæс стдæсы арцджын хæцæг адæм, дыууæсион галы — стдæс 
стдæсы кард æмæ уартæй чи хæцы, ахæмтæ, стдæс стдæсы- фатæй чи схæцдзæн, ахæмтæ. 
Æртæ цæджындзы сты æртæ уазæджы — минæвары. Къулгард у уæхæдæг, уæ фæнд, уæ 
зонд, фæсдуар сау дур — уый та æз дæн. Æлдар фæрсын кæны мæн, цæмæй уын æз 
радзурон , йæ ныстуан цы амоны, уый. Æлдары хъæуы æфсæддон адæм: стдæс стдæсы æрцджынтæ, 
стдæс стдæсы кард æмæ уартджынтæ, стдæс стдæсы — фатджынтæ. Ноджы зæгъы, æртæ 
уазæгæй дыууæ нæ тугмæ уал куыд амарат, аннæйы æфсæддон (хæцæг) адæм куыд акæной 
семæ фæндаг амонæг, уæд æлдарæн йæ хъуыддаг сæххæст кæнын бафтдзæн йæ къухы. 
Чындз куыд загъта, афтæ бакодтой мыггаджы хистæртæ. Хæцæг адæм æлдарыл 
сæмбæлдысты æмæ уый, куыд æмбæлди, афтæмæй хæсты йæ туг райста йе ’знæгтæй. 
Уырдыгæй фæстæмæ зонынджын чындзæн æлдары хæдзары мыггаджы ’хсæн, дзыллæйы 
астæу уыди уæлдай кад, уæлдай æгъдау йæ зонд æмæ йæ хъаруйы руаджы. 
(Радзырдта йсе Тазрет Баскаты) 
4. РОНЫ, КÆНÆ ÆЛДАРЫ АРГЪАУ 
Æмæ æлдар куы марди, уæд бафæдзæхста йæ фыртæн: 
— Æз мæлын, фæлæ искуы мæ фæстæ куы схъуаг, куы смæгуыр уай, уæд-иу фæцу мæ 
хæлармæ æмæ дын уый баххуыс кæндзæн. 
Æлдар амарди, фырт æй баныгæдта, æлдарæн куыд æмбæлы, ахæм ныгæдæй. Йæхæдæг 
цæрынтæ, хæрынтæ смета. Цы уыди, куыд уыди, æлдары ис-бис куынæг кæнын байдыдтой 
æмæ æрæджийау йæ дзыхмæ йæ къухтæ схæссынхъом нал уыди фыр мæгуырæй. Æмæ 
фæцыди уæд йæ фыды хæлармæ. 
Тынг бацин кодта æлдары хæлар уымæн йæ фыртыл. 
— Æз уый æнхъæл куы нæ уыдтæн, æмæ ма ахæм фырт, ахæм бынаг баззад мæ 
хæларæн. Ардыгæй афæдзы бонмæ дæ н’ауадздзынæн мæ хæдзарæй. Дæ хæдзарæн дæр тас нæ 
уыдзæн: никуыдæм фæлидздзæн. 
Афæдзы бон куы ’рхæццæ, уæд хæдзары хицау Дыууæ бæхы æрбакæнын кодта. Иуыл 
дзы саргъ сæвæрдтой лæппуйæн бадынæн, аннæйыл цы фæрæзтаид, уый уæргътæ 
сæвæрдтой сыгъдæг сызгъæринæй. Стæй загъта хæдзары хицау лæппуйæн: 
-40- 

— Мæнæ дын уый, цæмæй цæрай, уый. Фæлæ хъус: цæугæ-цæуын фæстæмæ ма ракæс 
- уæд дын фæндаг нал уыдзæн. 
Æлдары фырт арфæ ракода йæ фыды хæларæн, уый бæрц æххуыс, уый бæрц æгъдау 
уымæн чи радта, уый бæрц аргъ чи скодта йæ хæлары цæсгомæн мæрдты бæстæм, стæй 
араст йæ фæндагыл. 
Цæуынтæ систа, цæуынтæ; бирæ фæцыд, чысыл фæцыд, чи йæ зоны, фæлæ лæппу нал 
баурæдта йæхи, ракаст фæстæмæ æмæ йæ развæндаг ахгæдта, тар хъæд фæци йæ раз. 
Лæппу нал зыдта, цы кодтаид, уый, катайыл сси: фæндаг ын нал ис нæ размæ, нæ 
фæстæмæ. 
Æлдары æрдхорды хистæр æфсымæр зондджын адæймаг уыди. Уый базыдта, æлдары 
фыртæн фæдзæхст цы уыди, уый кæй нæ сæххæст кодта, фæстæмæ кæй фæкаст, фæндаг 
ын кæй нал ис. Йæ бæхыл йæхи баппæрста æмæ æлдары фырты уæлхъус балæууыди. 
— Хорз нæ бакодтай, лæппу. Фæлæ ныр уайдзæфтæй ницыуал. Ай дын мæнæ рон. Рон 
д’астæуыл æрбабæтт æмæ дын уый руаджы фæндаг суыдзæн тар хъæды. Хъæдæй 
ахиздзынæ, фæзмæ бафтдзынæ. Фæзы Æрхуы мæсыг æмæ Æфсæн уазæгдон. Уазæгдоны 
фысым бакæндзынæ. Уырдæм æрбацæудзæн дæумæ мæсыджы хицау чызг-æхсин. Бирæ йæм 
фæцыди уыцы ’хсинмæ курджытæ, уазджытæ, фæлæ дзы иу дæр фæстæмæ нал сæмбæлд йæ 
хæдзарыл. Æхсинмæ чи ’рфысым кæна, æхсин уазæгдонмæ кæмæ рацæуа, уымæ нæ 
фæдзуры æмæ уый æртæ хатты чи сдзурын кæна йæхимæ, уый бæрц чи сарæхса, уый бæрц 
зонд кæмæ разына, уыцы амондджыны бауыдзæн чызг- æхсин æмæ йæ ис, йæ бон. 
Дæумæ рацæудзæн, нæ дæм дзурдзæн. Æмæ-иу уæд дæ рон райхал, фынгмæ йæ 
баппар, стæй-иу зæгы «Дзургæ, рон, иу таурæгъ нын æрхæсс, хæдзары хицау ницы дзуры, 
æвæццæгæн æмæ гоби у». Афтæ бакæн æртæ ’хсæвы, кæд дæм сдзура, д ’амонд, намæ дын 
дæ сæр ракæнын кæндзæн æмæ йæ кауы михыл æрсадздзæн. Рон æртæ таурæгъы 
æрхæсдзæн æмæ дæ алы хатт дæр фæрсдзæн дзуаппæй. Ды-иу баздæх, æмæ йын куыд не ’мбæлы, 
ахæм дзуапп ратт. 
Æлдары фырт рон æрбабаста æмæ йын фæндаг фæци сау хъæды. Уалынмæ фæзмæ 
ахызт æмæ æрбазындысты фыдæбоны Æрхуы мæсыг æмæ Æфсæн уазæгдон. 
Цанæбæрæджы барухс уыдаид лæппуйы зæрдæ. Фæлæ цы уа, уый уæд: адæймагæн цы хал схауа, 
уымæй хъуамæ уа разы, - æндæр ницы амал ис. 
Уазæгдонмæ, æризæр, афтæ чызг-æхсин фæзынди. Рæсугъдæй та уыди афтæ рæсугъд, 
æмæ йæ адæймаг дойныйы нуазæны банозтаид. 
Æлдары фырт салам радта, чызг нæ дзуры ’мæ нæ дзуры. Уæд лæппу райхæлдта йæ рон, 
фынгмæ йæ баппæрста æмæ дзуры: 
— Рон, исты таурæгъ нын æрхæсс, хæдзары хицау нæ дзуры ’мæ нæ ды искуыд уал 
аирхæфс. 
Уæд рон сдзырдта фæстæмæ: 
— Æмæ дын æз цы таурæгъ æрхæссон? Æз бон д’ астæуыл баст вæййын, æхсæв — дæ 
нывæрзæн. 
— Фæрæз нæй, цыдæриддæр у, уæддæр нын исты радзур. 
Уыцы ныхасмæ чызг йе ’рфгуытæ хæрдмæ систа, йæ хъустæ схъил кодта. 
Рон байдыдта дзурын: 
— Æртæ ’фсымæрмæ уыди иу гал. Уыдонæй иу хъахъхъæдта галæн йæ хордзон (йæ 
фæстаг, йæ сыдзы ’рдыгæй), аннæ — йæ дондзон (йæ мизг — йæ ’стæу), æртыккаг — йæ 
сæр. Иу ахæмы гал фæстæрдыгæй чи хъахъхъæдта, уый уайын байдыдта йæ ’фсымæрмæ, — 
галæн йæ мизг чи хъахъхъæдта, уымæ. Райсомæй йæм стыр сихормæ бахæццæ ’мæ дзуры: 
~ Нæ гал æдтæмæ нал цæуы (нал бады, нал лийы). 
Дыккаг æфсымæр загъта: 
— Уæдæ мизгæ дæр куы нал кæны. Цом æмæ не ’фсымæрмæ фæцæуæм, æмæ йын исты 
бауынаффæ кæнæм. 
Дыууæ ’фсымæры уайынтæ систой, æмæ изæрæй хур хæхты фæстæ куыд æрцæйуагъта 
йæхи, афтæ бахæццæ сты се ’фсымæрмæ. 
— Нæ гал æдтæмæ нал цæуы, нал мизы, — загътой дыууæ ’фсымæры. 
-41- 

— Уæдæ хæргæ дæр куы нал кæны, — загъта æртыккаг æфсымæр, - æвæццæгæн æмæ 
йын дойны у. Цомут, дон ын бадарæм. 
Фурдмæ йæ фæтардтой. Гал фурды дон уыцы иу хуыпп скодта æмæ фурды цæрджытæ 
хуыскъыл аззадысты. 
Фурдæй иу кæф слæбурдта æмæ галы уыцы иу ныхъуырд акодта. Хæхтæй цæргæс 
ратахт, кæфы йæ ныхтæ асагъта, систа йæ бæрзонд æмæ йæ фæхæссы. Цæргæс æрæвæры 
кæфы хохыл æмæ хох фæнык фесты, æрæвæры йæ бæласыл æмæ йæ бæлас дæр нæ уромы. 
Рахæсс-бахæсс æй фæкодта, хъахъхъæны ’мæ доны был фыййау ривæд кæны йæ фосы 
къорд. Нæууыл хуыссы цæу, йæ сыкъатæ фесты дзуарæфтыд æмæ цæргæс æд кæф цæуы 
сыкъатыл æруагъта йæхи. Бахордта кæфы, галы куыд хордта, афтæ галы уæны стæг æрхауди 
æмæ фыййауы цæсты бахауди, фыййау хуыссгæ куыд кодта, афтæмæй. 
Æризæр, афтæ фыййау æртардта хъæумæ йæ фос. Хæдзармæ куы бацыд, уæд дзуры йе 
’ртæ хомæ: 
— Абон ривæдафон афынæй дæн æмæ цыдæр бахауди мæ цæсты, асхъаут æй. 
Хотæй иу афистæг кодта йæ цонг, рæмбыныкъæдзмæ йæ атъыста цæсты. 
Рацагур-бацагур фæкодта, фæлæ ницы ссардта. Дыккаг хо дæр та агурынтæ байдыдта, уый дæр та никуы 
’мæ ницы. Æртыккаг хо фелвæста йæ дарæстæ, баленк кодта цæсты æмæ галы уæны стæг 
уырдыгæй радавта. 
Уæны стæджы фаджыстимæ цæугæдонмæ раластой æмæ йæ уыцы ран аппæрстой. 
Дзæвгар фæлæууыди уæны стæг хъæугæрон, нæудзар сæвæрдта. 
Иу ахæмы чырæласджытæ дыууадæс уæрдонæй хъæугæрон суагътой, æхсæвиуат дзы 
бакодтой. Æмбисæхсæв куыд фæци, афтæ рувас хъæугæронмæ æрбацыди истæй æфсон. 
Уыцы растæй рувас фæкомкоммæ уæны хъуымбылыл цы фыды згъæл аззади, уымæ, 
фæхæст ыл ис æмæ зилдух кæнын байдыдта уæны стæг æмæ чырæдзауты дæр. 
Чырæдзаутæн сæ иу цуанон разынди. Уый баздæхт æмæ рувасы амардта. Дыууадæсæй 
баздæхтысты æмæ стигъын байдыдтой сырддзарм. Сырддзармы ’рдæг бастыгътой, 
афæлдахынмæ йæ хъавыдысты, фæлæ сын рувас афæлдахын нал бакуымдта. 
Дыууадæс чырæдзауы сырддзармы ’мбисæй сæхи сæ сæрæй сæ къахмæ сфæлыстой. 
Райсомæй куы сбони, уæд иу чындз рацæйцыди дон хæссынмæ. Чындз рувасы мард 
скъуырдта йæ къахæй æмæ дзуры: 
— Ай та цавæр уа? 
Рувасдзармы ’рдæг сыстыгъта, дон æрбахаста æмæ рувасдзармы ’рдæгæй кæрдынтæ 
байдыдта й’афэедздзыд сабийæн худы былтæ, фæлæ йын дзы не ’рцыди. 
— Уый дын мæ таурæгъ, — загъта рон. — Ныр баздæх æмæ мын дзуапп ратт, таурæгъы 
мидæг цы уыди стылдæр? 
— Цæргæс, æндæр чи, — загъта лæппу. 
Уæд чызг бахудт æмæ дзуры: 
— Æмбаргæ адæймаджы каст кæныс, фæлæ дæ дзуапп раст нæу. Таурæгъы лæппуйæ 
стылдæр æмæ диссагдæр нæй, уый бæрц сæры хицау чи уыди афæдзмæ. 
Уыцы хуызæнæй чызг иу рæдыд фæкодта. 
Æхсæвы бахуыссыди æлдары фырт, райсом куы сбони, уымæй изæрмæ йæхи аирхæфста. 
Изæры та йæм чызг-æхсин мæсыгæй йæхи æруагъта уазæгдонмæ, сбадти та уыцы ран 
æмæ дзуапп нæ дæтты лæппуйы саламæн. 
Æлдары фырт та райхæлдта йæ рон, фынгмæ йæ баппæрста æмæ дзуры: 
— Рон, дæ сæр мæ бахъуыди, — исты таурæгъ нын æрхæсс. 
— Цы таурæгъ дын æрхæссон, бон д’астæуыл баст вæййын, æхсæв та дæ нывæрзæн, — 
загъта рон. 
— Нæй, æндæр амал нын не ’рцæудзæн, — загъта æлдары фырт, — æхсæв даргъ у, 
хуыссæг н’ахсы. 
Æмæ та уæд рон байдыдта дзурын: 
— Æртæ ’фсымæрмæ уыди фосы дзуг, хъахъхъæдтой сæ радгай, иу рæстæджы сæ хызта 
хистæр æфсымæр. Æхситтгæнгæ аскъæрдта йæ фосы дзуг хъæдрæбынмæ. Фос хизынц йæ 
алыварс. 
-42- 

Уæд баздæхт æмæ дзæгъæл цæмæй ма бада, æнкъард цæмæй ма кæна, уый тыххæй 
байдыдта иу бæласы фарсыл ныв аразын. Сарæзта æмæ изæрæй æрыскъæрдта сæ фосы 
къорд сæ хæдзармæ. 
Дыккаг райсом сæ аскъæрдта астæуккаг æфсымæр. Уымæн дæр та фосы къорд фесты 
тард хъæдрæбынмæ. Фыййау федта уый агъоммæ бон йæ хистæр æфсымæры конд чызджы 
ныв. 
— Уæдæ ма амæй аивдæр чызджы ныв куыд уыдзæни, — загъта фыййау, — тæхуды ныр 
ацы чызджы нывыл амæй ай рæсугъддæр дидинæгхуызæй къаба скæн, аннæмæй хæдон, 
стæй йæ фæлыст, ноджы йын рæсугъддæр æмæ аивдæр цы ахорæнтæ ис дунейыл, уыдонæй 
йæ цæсгом сахор. 
Æмæ байдыдта кусын чызджы нывыл. 
Куы æризæр, уæд та йæ фосы къорд æртардта сæ хæдзармæ. 
Райсомæй фыййау кæстæр æфсымæр ацыди. Уый дæр та хуыцау хъæдрæбынмæ 
бафтыдта. Фæкомкоммæ бæласыл чызджы нывмæ æмæ сагъдауæй баззади, афтæ рæсугъд, афтæ 
айв уыди уыцы ныв. 
Уæд фыййау загъта: «Цæрынæй хæрынмæ кæмæ бæллыдтæн, ууыл фæхæст дæн. Йæхи 
йæм бауагъта æмæ чызг ныв разынди. Лæппу уæд кæуынмæ фæци: 
— Хуыцæутты хуыцау, мæхи хуыцау, кæд ма мæ истæмæн скодтай, уæд ацы ныв, мæ 
хистæр æфсымæр бæласыл ахæм æнаипп кæй сарæзта, н’астæуккаг æфсымæр уый хуызæн 
хорз кæй сарæзта алы дидинæгæй, ацы нывы, хуыцау, уд бауадз. 
Æмæ уыцы ран ныв удæгас чызг фестад. 
Чызджы лæппу йæ хæдзармæ ’ркодта æмæ йыл æфсымæртæ нал фидауынц: алчи дæр æй 
бакæнынмæ хъавы йæхи. 
— Кæуыл сæ ’мбæлы уыцы чызг æртæ ’фсымæрæй? — бафарста рон æлдары фырты. 
— Хистæрыл, — загъта лæппу. Уый сæрмæ куы нæ ’рцыдаид чызджы ныв саразын, уæд 
чызг дæр нæ уыдаид. 
— Рæдыйыс, — загъта чызг-æхсин, — чызг кæд æмбæлы, уæд æмбæлы кæстæрыл, уд дзы 
чи бауадзын кодта. Удæй хистæр хъуамæ мацы уа зæххыл дæр æмæ уæларв дæр. 
Дыккаг рæдыд фæкодта æхсин-чызг. 
Æртыккаг бон дæр æризæр, уæдæ цы кодтаид. Æхсин-чызг та фæзынди Æфсæн 
уазæгдонмæ. 
Уазæджы раз та уыцы æдзæм бадт æркодта, дзырд йæ дзыхæй нæ хауы. 
Уæд та æлдары фырт райхæлдта йæ рон й’астæуæй, фынгыл æй æвæры æмæ дзуры: 
— Иу таурæгъ нын æрхæсс, мæнæ рон, æхсæв даргъ у, хуыссæг н’ахсы, нæхи цæмæй 
аирхæфсæм. 
— Бон д’астæуыл баст, æхсæв дæ нывæрзæн æфснайд, афтæмæй дын цæй таурæгъ 
æрхæссон æз, цы зонын? Фæлæ кæд æндæр амал нал ис, уæд мæм æрбайхъусут. 
— Æмæ ахæм рæсугъд чызг уыди æлдар æмæ йæ усæн, æмæ дзы мæйтæ ’мæ стъалытæ 
сæхи уыдтой. Дон-иу куы нозта, уæд-иу йæ даргъ хъуыры бæрæг дардта, нуазгæ-нуазын 
дон йæ гуыры куыд згъордта, уый. Æлдар æмæ йæ ус къахдзæфмæ дæр нæ хъæцыдысты сæ 
буц чызгыл. Цæргæ дæр кодтой уымæн, хæргæ, нуазгæ дæр уымæн. 
Уæд иу ахæмы авд уæйыджы авд æфсымæры аскъæфтой, тыххæй ахастой æлдары иунæг 
чызджы. Дæ фыдгул уый куы кæнид, чызджы мад æмæ фыд цы кодтой фырсагъæсæй. Уæд 
та-иу чызг уæйгуытæй исты ’гъдауæй бафтыд сæ къухы, фæци сæм-иу бон, дыууæ боны 
æмæ та-иу æй уæйгуытæ ахастой фæстæмæ. 
Æлдары хъæуы царди къулбадæг ус, уыдис ын æртæ фырты; никуы уыди хъаруйæ уыдон 
хуызæн. Сæ сæрæн куы нал уыдысты æлдар æмæ йæ ус сæ чызджы мæтæй, уæд баминæвар 
кодтой къулбадæджы фырттæм, æртæ сгуыхт æфсымæрмæ. 
— Кæд ме ’мсæр не стут, уæддæр уын аккаг кæнын мæ чызджы, уæйгуытæй мын æй 
куы фервæзын кæнат, уæд. 
Къулбадæджы фырттæ сразы сты уæйгуытæй чызджы рахæссыныл. 
Араст сты. Хъæуæй куы фæхицæн сты æртæ æфсымæры, уæд бакастысты кæрæдзимæ 
’мæ дзурынц: 
-43- 

— Ныр æлдары бæрны цæугæ бакодтам, фæлæ нæ кæмæ цы хъару ис, чи цæмæ арæхсы, 
уый куы нæ зонæм, уæд афтæмæй куыд? 
Уæд хистæр загъта: 
— Æз æлдары чызджы рахæсдзынæн уæйгуыты астæуæй, нæ мæ базондзысты, афтæмæй. 
Дыккаг (астæуккаг ) загъта: 
— Æз куы фæхæст уаин чызгыл, уæд мæ цыфæнды уад дæр нал баййафдзæн, уæйгуытæ 
нæ фæлæ. 
Кæстæр загъта: 
— Фæдис куы фæуа нæ фæстæ, уæд æз уый бафæразинаг дæн æмæ фæдисæй йæ 
хæдзарыл иу дæр нал сæмбæлдзæн, се ’ппæты дæр ныссæрфдзынæн. 
Араст сты дарддæр, уæйгуыты цæрæн бынатмæ ’ввахс бахæццæ сты. Уыцы ранæй 
хистæр араст иунæгæй уæйгуыты хæдзармæ. Аннæ дыууæ йæм кастысты æнхъæлмæ. 
Æмæ хистæр æфсымæр рахаста æнæ базонгæ æлдары чызджы авд уæйыджы хæдзарæй; 
астæуккаг æфсымæр æй айста хистæр æфсымæрæй, æмæ уадау ахаста чызджы йæ 
уæлныхты æлдары хæдзармæ. Æртыккаг фæдисмæ ныллæууыди æмæ, уæ хæраммæ бæллæг 
уыдонау - фæдисдзауты уыцы ран ныссæрфта, иу дæр дзы нал ссардта йæ хæдзар. 
Æртæ ’фсымæры æрбаздæхтысты сæ хæдзармæ æмæ нал фидауынц æлдары чызгыл. 
Кæуыл æмбæлы æлдары чызг æртæ ’фсымæрæй, уымæн та тæрхонгæнæг ды фæу, — 
загъта рон. 
— Кæуыл æмбæлы? Æлдары чызг æмбæлы хистæрыл, уæйгуыты хæдзарæй йæ чи 
рахаста, — загъта æлдары фырт. 
Дзуапмæ та Æрхуы мæсыг æмæ Æфсæн уазæгдоны хицау æхсин-чызг бахудт æмæ дзуры: 
— Лæппу, дæ уынд куыд у, æвæццæгæн æмæ дæ зонд афтæ нæу. Æлдары чызг æмбæлы 
къулбадæг усы фырттæй кæстæрыл. Чызджы раскъæфын уæйгуыты хæдзарæй уый бæрц 
стыр хъуыддаг нæу, иу хатт чызджы чи ахаста йæ фыды хæдзарæй, уыдон та йын исты амал 
скодтаиккой дыккаг хатт дæр ахæссынæн, фæлæ иугæр скъæфджытæ, тыхгæнджытæ куы 
нал уой, уæд тас нал у чызгæн. Чызг кæстæрыл æмбæлы. 
Æхсин-чызг уый адыл æртæ рæдыды фæкодта. 
~ Хуыцау мæ дæуæн сныв кодта, — загъта уый æлдары фыртæн. 
Уыцы ран чындзæхсæв хорз сарæзтой, ус æмæ лæг систы; заманайы цæрæн фадæттыл 
æрынцадысты æмæ ма афонмæ дæр цæрынц æмæ хæрынц. Уыдон æрцыдмæ дзæбæхæй 
цæрут, рын, сонæй мацы фенут. 
(Аппе Æмбалты, Бицойы фырт, йæ райгуырдæй йыл мæй куы рацыд, усед бынтон 
бакуырм, ракодта мын иу къорд аргъауы. Амæй дселæмсе сын серцæудзæн бынат ацы 
чиныджы.Ноябры 1-аг бон, 1922 аз. Æрыдон). 
(©©) 
5. КЪОБЛИЙЫ СÆГЪТЫ АРГЪАУ 
Раджыма-раджыма иу хъæуы царди иу мæгуыр лæг, йæ ном Къобли. 
Уымæн уыди ус, фæлæ сын зæнæг нæма рацыди. Къобли æмæ йæ ус уыдысты фондз 
сæгъæн хæдзар, æндæр сæм цыппæркъахыгæй гæды дæр нæ уыди. 
Къоблийы сæгътæ æнæуый сæгъты хуызæн нæ уыдысты: сæ иуæн уыди иу гуыбын, 
дыккаг уыди дыууæгуыбынон, æртыккаг — æртæгуыбынон, цыппæрæм — 
цыппаргуыбынон, фæндзæм — фондзгуыбынон. 
Сæгъты руаджы Къобли æмæ йæ ус æн ’ахуыйæн къæбæр нæ хордтой, сæ бæрæгбон 
сын арæзтой, сæ хæстæг се ’ввахсы цины бон, зианы сахат хыгътой, цины бон бæрæгбойнаг 
хæсгæ, зианы сахат — фыдохы кæрдзын. 
Къобли æмæ йæ ус, иу ныхасæй, сæ фондз сæгъы руаджы ницæмæ дардтой сæ 
мæгуырдзинæдтæ. Фæлæ бинонты æнæмаст цард бирæ кæм хæссы. Ус-иу райсомæй радыгъта сæгъты 
-44- 

æмæ-иу сæ хизынмæ аскъæрдта хъæдмæ. Уыцы ран-иу фæхызтысты, сæхи-иу бафсæстой; 
раздæр-иу бафсæст иугуыбынон сæгъ, уымæн æмæ иу гуыбыны дзаг кæрдæг æмæ бæласы 
хихтæ уый бæрц зын ссарæн нæ уыдысты. Йæ фæздон-иу нал цыди йæ сагæхты, 
афтæмæйиу æппæты разæй сæ хæдзары балæууыд зыхъ-зыхъгæнгæ. 
Иугуыбыноны фæстæ-иу бафсæст дыууæгуыбынон æмæ та-иу уый дæр хъæдæй æфсæстæй, 
йæ фæздон йæ сагæхты нал цыди, афтæмæй къæрц-къæрцгæнгæ ныффардæг сæ хæдзармæ. 
Фылдæр-иу бафæстиат хъæды фондзгуыбынон сæгъ; уый та уый тыххæй æмæ фондз 
гуыбыны афтæ ’нцон байдзаг кæнæн не сты. 
Бирæ фæхызтысты уыцы хуызæнæй Къоблийы сæгътæ, чи зоны. Фæлæ иу ахæмы иу 
фыдæбоны бирæгъ, холы агургæйæ, федта сæгъты. Зондджын бирæгъ уыди фыдæбоны 
бирæгъ, цуаноны амæттаг куы фæцадаид уастæн. Баздæхти æмæ сбæрæг кодта сæгъты 
фæндаг æмæ æрцарæзта лæзгъæры тæккæ был йæ ахстон. 
Бады бирæгъ æмæ хъахъхъæны, райсомæй сæ рауагъта йæ рæзты. Дзуры йæхи нымæр: 
«Тутыры фæндонæй абон æз уый хуызæн нард сæгъы фыдæй мæ уæлдай дæр ма 
ныууадздзынæн». 
Уалынмæ кæсы æмæ уæртæ иугуыбынон сæгъ хъæдæй рацæуы æфсæстæй, йæ фæздон 
нал цæуы йæ сагæхты. Бирæгъы комы дæттæ æруадысты, сæгъы раз æллæууыд æмæ дзуры: 
— Æгас цу. 
— Хорз цæр. 
— Кæм уыдтæ? 
~ Хъæды хизынмæ. 
— Æмæ дын уæд дæ сæры астæу уыдон та цы сты? 
— Уыдон сагой-сыкъатæ Къоблийæн. 
— Æмæ уæд дæ сагæхты астæу та? 
— Уыдон та мæ дзыгыйæн къуыматæ. 
Уый адыл æй бирæгъ баласта й’ахстонмæ æмæ йæ бахордта. Къоблийы сагой-сыкъатæм 
нæ бавнæлдта. 
— Æгъгъæд уал мын уæд абон, сом та — бон цæуы æмæ фарн хæссы. 
Фырхæрдæй бухъхъытæ гæнгæ бирæгъ батылди й’ахстоны ’мæ уайтагъд бафынæй. 
Æризæр, афтæ Къобли фæрсы сæгъты: 
— Ау, æмæ иугуыбынон сæгъ кæм ис? 
— Куыддæр йæ гуыбын айдзаг кодта, афтæ йæ дымæг бацагъта ’мæ рафардæг хъæдæй, 
иннæ бонты куыд рафардæг вæййы, афтæ. Мах ын ам æнхъæл уыдыстæм. 
Дыккаг бон дыууæгуыбынон сæгъ æфсæстæй рацæуы хъæдæй. Æрхæццæ лæзгъæрыл 
бирæгъы ахстонмæ. Бирæгъ ын йæ фæндаг æрцахста. 
— Кæм уыдтæ? 
— Хъæды хизынмæ. 
— Æмæ дын уæд дæ сæры астæу та цы сты уыдон? 
— Уыдон Къоблийæн сагой-сыкъатæ. 
— Дæ сагæхты астæу та? 
— Уыдон та мæ дыууæ дзыкъыйæн къуыматæ. 
Уый адыл та бирæгъ й’ахстонмэе бахаста Къоблийы сæгъы æмæ дзы хорз федта йæхи. 
Къоблийы сагой-сыкъатæ та ныууагъта æнæвнæлдæй. 
Уыцы хуызæнæй ма бахордта бирæгъ Къоблийæн йæ æртæ æмæ цыппаргуыбынон сæгъты 
дæр. 
Иунæгæй æрызад фондзгуыбынон сæгъ. Фæцыди та хъæдмæ, бафсæста йæхи æмæ 
раздæхт сæ хæдзармæ. Бирæгъы ахстонмæ та куы æрхæццæ, уæд æм бирæгъ раласта йæхи, 
фæндаджы бæрæг астæу æллæуыд, æдзынæг кæсы сæгъмæ ’мæ дзуры: 
— Бафæрсын аипп ма уæд, фæлæ кæм уыдтæ? 
— Хъæды хизынмæ. 
— Хъыг дæм ма фæкæсæд, фæлæ уыдон та цавæр дзауматæ уыдзысты дæ сæрыл? 
— Уыдон та цавæр дзауматæ сты, зæгъгæ, куы бафæрсай, уæд сты — бирæгъмарæн 
дыууæ цъæх арцы. 
-,45- 

— Хардзау дæм ма фæкæсæд, фæлæ уæд дæ сагæхты астæу та уыдон цавæр мигæнæнтæ 
уыдзысты? 
— Хардзау мæм цæмæн фæкæсдзæн. — Уыдон та сты бирæгъ æхсæн тымбыл дуртæ. 
Бирæгъ фæтарст, йæхи айста фæндагæй æмæ фондзгуыбынон сæгъ, 
дзæхст-дзæхстгæнгæ, йæ боцъотæ атил-атилгæнгæ сæ хæдзармæ æрфардæг. 
Къобли йæ фæрсы: 
— Иннæ сæгътыл дæ цæст мыййаг не ’рхæцыдаид? 
— Нæ федтон, — загъта фондзгуыбынон сæгъ, — фæлæ нæ хæдзармæ куы ’рцæйцыдтæн, 
уæд мæ иу бирæгъ фæндагыл æрурæдта, фæрсынтæ мæ систа: 
— Дæ сæры астæу уыдон та цы сты? 
— Дæ сагæхты астæу та? 
Æз ын радзырдтон: 
— Мæ сæры астæу — бирæгъмарæн дыууæ цъæх арцы, мæ сагæхты астæу — бирæгъ 
æхсынæн тымбыл дуртæ. 
Уæд бирæгъ фæндагæй ахызт æмæ æз мæ хæдзармæ ’рцыдтæн. Сæгъты уыцы бирæгъ ма 
бахæрæд? 
— Базондзынæ ма бирæгъы ахстон? 
— Базондзынæн. 
— Хорз, уæдæ йæм сомбон фæцæуæм. 
Райсомæй раджы Къобли æд бæндæн, йæ сæгъ йæ разæй, афтæмæй бирæгъы ахстоны 
уæлхъус балæууыдысты. Сæгъ ацыди хизынмæ, Къобли дзуры бирæгъмæ: 
— Бирæгъ, хъуыддаг мæ ис, ракæс мæм дуармæ 
Бирæгъ дын ракастаид и мæстджын Къоблимæ уайтагъддæр! Уыцы дзырд æм фæкодта, 
фæлæ бирæгъ змæлгæ дæр нæ фæкодта йæ бынатæй. 
Къобли бирæгъы ахстоны раз æрбадт æмæ йæхи нымæр дзуры: «Додой фæци дæ 
мæрдты къона! Искуы дæ цæуын нæ хъæудзæн?». 
Уалынмæ кæсы æмæ фæндагыл иу лæг æрбацæуы хъæуы ’рдæм. 
Къобли йæм дзуры: 
— Гъей, уæртæ лæг, дæ хорзæх мæ уæд æмæ хъæумæ куы бахæццæ уай, уæд ме ’фсинмæ 
ма базивæг кæн æмæ-иу ын зæгъ: 
— «Къобли дæм æрвиты, нæ сæгъты нын цы бирæгъ бахордта, уый ахстон ’ссардта ’мæ 
йæ разы ’рбадт æмæ йæ хъахъхъæны. Фæлæ дæуæн лæппу куы райгуыра, æмæ уый куы 
схъомыл уа, уæд-иу зæгъæд, хъæдмæ куыд ацæуа, уым бæлас куыд ракала, бæласæй къахæн 
æмæ фыййаг куыд сараза. Уый фæстæ æд къахæн æмæ æд фыййаг мæныл ацы ранмæ 
сæмбæлæд. Мах баздæхдзыстæм æмæ бирæгъы й ’ахстоны æркъахдзыстæм, сбæтдзыстæм 
æй æмæ дзы нæ сæгътæ бацагурдзыстæм». 
Хорзау нал фæцы бирæгъ, сагъæсыл фæци: «Искуы Къоблийы усæн лæппу гуырдзæн, 
искуы уый лæг кæндзæн, уый хъæдмæ цæудзæн, фыййаг æмæ къахæн араздзæн мæн 
ахсынхмæ, уæдмæ, бирæгъ, ды ацы ран бад, хуры рухс мауал уын, мæйдары холы агургæйæ 
сыллынк-сыллынк мауал акæн!.. Гъе уый дын цæрдудæй ныгæд гъе. Цы уа, уый уæд. Кæд 
ма, чи зоны, аирвæзин»...Бирæгъ уыцы иу æхст фæкодта ахстонæй йæхи, фæлæ йæ Къобли 
змæлын дæр нал суагъта: бæндæн ын йе ’фцæджы баппæрста. 
— Нал фæцæудзынæ, къуыбырхъус, мæ сæгътæ цы фесты, уымæй дæ чи бафæрсдзæн, 
уый — а лæппу, Къобли. 
Бирæгъы йæ хæдзармæ нылласта, фидар ран æй бакодта. Æртæ ’хсæвы фæци бирæгъ 
Къоблийы хæдзары. Къобли хъуыды кæнын байдыдта: «Бирæ пайда мын нæ фæуыдзæн 
бирæгъ, ацы ран бастæй куы лæууа æмæ сыдæй куы ныммæла, уæд. Мæ мад, мæ 
фыдыстæн, уый нæ уыдзæн, — мæ сæгътæ хæрд, бирæгъ дæр дзæгъæлы сæфт». 
Барæвдзытæ кодта йæхи, бирæгъæн бæндæн йæ хъуыры, афтæмæй йæ фæласы йæ 
фæдыл. Иу хъæумæ бафтыди ’мæ хъæр кæны: 
~ Гъей, Фосы Фæлвæра чи балхæндзæн? — иудзæвгар фæхъæр кодта, уалынмæ йæм иу 
хæдзарæй иу лæг рацыди. 
— Фосы Фæлвæра уæй кæнын, зæгъыс? 
-46- 

— Ай-гъай! Чидæриддæр æй балхæна, уымæн йæ фос аздахынæн амал нал уыдзæн. Уый 
бæрц ын бауыдзысты. 
Цæрæг лæг уыди лæг. Йæ фосæй фæкъорд кодта иу дзуг æмæ йæ Къоблийы фыццаг 
скодта, йæхæдæг та ахæцыд бирæгъы бæндæныл. 
Къобли куы раст кодта æд фос, уæд бафæдзæхста фосджынæн: 
— Ахсæв-иу Фосы Фæлвæрайы скъæты бакæн фосимæ æмæ-иу дуæрттæ фидар сæхгæн. 
Райсом та уæ кæстæр чындзæн æртæ æртæдзыхоны скæнын кæнут. Чъиритæ-иу ахæссæд 
скъæты дуармæ æмæ сæ-иу Фосы Фæлвæрайæн скувæд. Фос афтæ бабирæ уыдзысты, æмæ 
скъæты дуæрттæ кæнын нал фæраздзыстут». 
Уый адыл Къобли рахъæр кодта йæ фосы дзугыл æмæ сæ хæдзармæ заргæ ’рфардæг. 
Фæрныг лæг, фосæй бафсис кæмæн нæ уыди, уый Фосы Фæлвæрайы йæ фосы скъæты 
бакодта, фидар ыл дуæрттæ сæхгæдта. 
Сæурагæй кæстæр чындз æртæ æртæдзыхоны ракодта, скъæты дуармæ бастад, Фосы 
Фæлвæрамæ сæ скуывта, цæмæй бирæ бацадаиккой. 
Уый фæстæ скъæты дуарыл бахæцыд æмæ гом кæнын нæ комы. Бирæгъ фос ныссæрфта 
æмæ сæ скъæты дуармæ самадта. 
Чындз бацыд хæдзармæ ’мæ дзуры: 
— Нæ фос уый бæрц бирæ баисты ’мæ скъæты нал цæуынц, дуар гом кæнын нал комы. 
Бинонтæ рауадысты, дуарыл бахæцыдысты. Дуарæй азгъæлдысты цагъд фыстæ ’мæ 
фегом. Бирæгъ ай-уый нал фæкодта, фæлæ уыцы иу схуыст фæкодта ’мæ хъæды балæууыд. 
(Аргъау фыст æрцыд 1923 аз июлы 7-сем бон. Уый размæ йæ ракодта Баскаты 
Тазрет Болайы фырт, Æрыдойнаг. Цæуы йыл 59 азы. Аргъау хъусгæ фæкодта.) 
6. ÆРТÆ ’ФСЫМÆРЫ КУЫД ССАРДТОЙ СÆ ДАВД БÆХТÆ 
Æртæ ’фсымæры уыди. Уыдысты сæхи уды фæллойæ цæрæг, искæй хæрамы нæ 
цыдысты. Уалдзæджы куыстытæ уыдысты сæ тæккæ тынгыл, афтæ сын се ’ртæ бæхы иу æхсæв 
адавдæуыд. 
Æфсымæртæ сагъæсыл систы: цы бакæной, куыд бакæной. 
Сæ иу загъта: «Бацагурын хъæуы бæхтæ»; иннæ загъта: «Бацарæфтыд уыдзыстæм, 
уалдзæджы куыстытæ афойнадыл куы нæ бакæнæм, бæхты фæдыл куы ацæуæм, куы 
бафæстиат уæм уыдон агургæйæ». Æртыккаг загъта: «Уæдæ æххæст куыстытæ куы фæуой, уæд 
абалц кæндзыстæм нæ бæхты фæдыл». 
Куыстытæ уалдзæгæй фæззæгмæ нал ихсыдысты: иу куыст-иу фæци, афтæ та-иу æй 
иннæ куыст æрбаййæйфта. Æрæгвæззæгмæ атыхст афтæмæй сæ хъуыддаг; райсомæй халас 
æвæрын байдыдта. 
Æртæ ’фсымæры сæ бæхтыл сæргътæ сæвæрдтой, рацагуырдтой рагуалдзæджы ’ртæхыл 
цы бæхтæ адавди, уыдонæн ныр æрæгвæззæджы халасыл сæ фæд. Фæд хæссынц, афтæмæй 
иу æлдары хъæумæ бафтыдысты. Æртæ ’фсымæры куыд раиртæстой, афтæмæй бæхты фæд 
æлдары галуантæм бацыд. 
Æлдары уазæгдоны раз бæхбæттæныл сæ бæхтæ бафтыдтой æмæ уазæгдонмæ бацыдысты. 
Æлдарæн фехъусын кодтой уазджыты хабар. Æлдар суазæг кодта æртæ ’фсымæры: 
кусарт, цæхх-кæрдзынæй сæ хорз федта, схуыссын сæ кодта, стæй — хуыздæр бон ныл хуыцау 
скæнæд, зæгъгæ, уазджытæн загъта «хæрзæхсæв». Хæдзармæ куы бацыд, уæд басидт йæ 
кæстæриуæггæнджытæй иумæ æмæ йын дзуры: 
— Уазæгдоны дуармæ аивæй бацу æмæ сæм аивæй байхъус, кæддæра цы дзуриккой. Стæй 
мæм уайтагъд æрбацу æмæ мын сæ бæлвырд дзырд ракæн. Æнхъæлмæ дæм кæсдзынæн. 
Хъусы æлдары лæг уазæгдоны дуарæй æртæ ’фсымæрмæ. Хъуысы дзурын. 
Æмæ загъта хистæр: 
-47- 

- Диссаг мæм фæкаст ацы бон иу хъуыддаг: се ’лдар сау лæджы хуызæн у. 
Загъта астæуккаг: 
— Æз та афтæ бафиппайдтон æмæ дзул мæрдон тæф кæны. 
Æртыккаг загъта: 
- Уæдæ æз уый раиртæстон, æмæ сæ фыд куыдзы фыды ад кæны. 
Сæ ныхас ууыл банцад æфсымæртæн æмæ бафынæй сты. 
Лæг рацыд æлдармæ æмæ йын радзырдта уазджыты ныхас кæрæй-кæронмæ куыд уыди, 
афтæ. 
Æлдар батæвд и уазджыты ныхæстыл, нал баурæдта йæхи æмæ йæ мадмæ басидт. 
- Мæ мад, сау лæджы хуызæн мæ куы хонынц нæ уазджытæ, уæд уый цавæр ныхас у, 
— фаугæ мæ кæнынц æви раст циу, уый зæгъынц? 
- Нанайы дæ сæрыл нывондæн æрхæссæнт. Уый уыди афтæ: дæ фыдæн ма уыди номыл 
ус. Мæнæн чызджытæ цыди алы хатт дæр, номыл усæн та лæппутæ. Æмæ ды номыл усæн 
куы райгуырдтæ, уæд мæнæн та уыди ноггуырд чызг. Баздæхтысты ’мæ дæу мæ 
дæлфæдтæм авæрдтой, мæ чызджы та дæ мады дæлфæдтæм . Хъуыддаг уыди афтæ. 
— Дзулы тыххæй та цы зæгъдзынæ, мæрдон тæф, дам, куы кодта? 
— Æмæ дын бирæ цæрæнбонтæ хуыцау радтæд, уый æрцыдмæ. Æндæр хъæумæ 
сæмбæлдтæн мæрддзыгоймæ. Фæстæмæ куы раздæхтыстæм, уæд фæсвæндаг уæны стæджы 
ауыдтон мæнæуы ’фсиртæ кæрдинагæй. Зын мæм фæкаст сæ ныууадзын, ратыдтон сæ, 
азгъæлдтон сæ, мæ роны кæрон сæ абастон, æмæ нæ хæдзармæ куы ’рцыдтæн, уæд сæ 
тауинагыл бакалдтон. 
- Хорз, - загъта æлдар æмæ æрбасидын кодта фыййаумæ: «Зæгъ ма мын, уазджытæн 
цы кусарт акодтам, уый цавæр уыди. Радзур мын æй хабар». 
— Иу фыс ныззади уæрыкк æмæ уыцы сахат йæ уд систа. Уæрыкк сидзæрæй баззад. 
Уыцы рæстæджы нæм уæтæры уыди ногзад гадза дæр. Сидзæр уæрыкк бафтыди гадзайы 
фæдæгыл æмæ уый æхсырæй схъомыл. 
— Фыдæбоны уазджыты ахæсты фæдæн, — загъта æлдар. Райсом раджы æртæ 
’фсымæрæн сæ давд бæхтæ раласын кодта, сæргътæ сыл сæвæрын кодта йæхи хардзæй æмæ 
афæндараст кодта уазджыты. 
(Æмбалты Бицойы фырт Аппе. Ракодта мын иу къорд аргъауы. 
Ноябри 1-аг бон 1922 аз. Æрыдон). 
(©<§) 
7. СИДЗÆР ЛÆППУ ÆЛДАРЫ ЧЫЗДЖЫ КУЫД ÆРХАСТА 
Иу лæгæн амард йæ ус æмæ йын дзы баззади сидзæр лæппу. Лæг æрхаста дыккаг ус. 
Бирæ фæцардысты, чысыл, чи базондзæн, фæлæ лæппу бахъомыл, мил кæнын байдыдтой 
йæ рихитæ ’мæ зачъеты бынæттæ. Бирæ маст, бирæ ’фхæрд баййæфта уый фыды усæй. 
Уæнгæл бавдыста фыды усæн сидзæр лæппу. 
Иу бон ус баздæхт лæгмæ æмæ йын дзуры: 
— Лæгай, кæнæ дын æз, кæнæ дæ лæппу, мæ цæст дæр æй куыд нал уына, афтæ. 
- Куы ницы гæнæг у, æгæр хорз нын кусы. 
- Кой дæр æй мауал скæн, нæ хæдзары ма куы баззайа иу чысыл дæр, уæд мæ цæгатмæ 
зонын фæндаг, рæхыстæй баст нæ дæн. 
Æмæ баифтыгъта лæг йæ дыууæ сау къоборы уæрдоны, хæбырæгъ райста ’мæ дзуры 
сидзæр лæппумæ: 
— Цом фурды былмæ ’мæ кæсагдзуан акæнæм. 
Сбадтысты галуæрдоны, фурды былмæ бахæццæ сты. Галтæ фæуагътой хизгæ, сæхæдæг 
фурды былыл дауæнтæм сæхи баластой. Фыд райста хæбырæгъ, дауæнмæ йæ ауагъта, кæфы 
-48- 

фарсы йæ ныссагъта. Æмæ кæф дæр ахæм нæ разынд нæ, æмæ сын сæппарын нæ, фæлæ 
фенкъуысын дæр нæ куымдта. 
— Лæппу, фæлæуу ам, ма аирвæзæд кæф, æз нæ хæдзармæ бауайон æмæ æндæр 
хæбырæгъ рахæссон, кæд æй уæд дыууæ хæбырæгъæй рафтауиккам. 
Дыууæ къоборыл акъуырдта фыд æмæ ма афонмæ дæр нал зыны фæстæмæ. Сидзæр 
лæппу хæцы хæбырæгъыл æмæ ’нхъæлмæ кæсы, йæ фыд кæд рацæудзæн æмæ кæф донæй 
кæд раппардзысты, уымæ. 
Уæд кæф дзуры сидзæр лæппумæ: 
— Лæппу, суадз мæ, иу боны сæрæн дын, чи зоны æмæ сæххуыс уыдзынæн. 
~ Ау, æмæ дæ куы агурон, уæд дæ кæм ссардзынæн фурды, доны кæсагæй фылдæр та 
цы ис? 
— Мæнæ ме рагъы хъистæй иу бындзыг ратон, æмæ дæ мæ сæр куы бахъæуа, уæд-иу 
фæзын ацы дауæнмæ, хъисыл-иу зынг бафтау æмæ дæм уæд зындзынæн. 
Сидзæр лæппу кæфы фарсæй арæхстгай хæбырæгъ сæфтыдта, йæ рагъы систæй йын иу 
бындзыг ратыдта, æмæ кæф уый фæдыл фурды аленк кодта. 
Бирæ нæ фæсагъæс кодта сидзæр лæппу фурды был: 
— Мæ хæдзары мыл кæй зæрдæ фæрисса, ахæм ничиуал ис: мæ мад мард, мæ фыды ус 
мæ йæ удхæссæг федта, мæ мæгуыр фыды æрвылбон æфхæры мæн тыххæй. Æз нæ 
хæдзармæ фæцæуинаг нал дæн. — Æмæ араст фæндаг-фæндаг фурды былтыл. 
Бирæ фæцыд, чысыл фæцыд уыцы цыдæй, чи зоны, фæлæ йыл фæндагыл æвзæр 
рæстæг скодта: тымыгъ хаста, уазал кодта. 
— Мæхи искуы куы бааууон кæнин ацы тымыгъæй æмæ куы батавин мæхи, — загъта 
лæппу. Иу аууон ранмæ йæхи баласта, арт скодта æмæ тавы йæхи. Уæд æвиппайды цæргæс 
æрхауди йæ размæ æргъæвстæй. 
— Лæппу, тымыгъы суазал дæн, мæ сæрæн нал дæн, схъарм мæ кæн, иу боны сæрæн 
дын кæд æмæ æз дæр феххуыс уаин. 
Батавта цæргæсы, хæринагæй дæр æм фæкаст, йæ бон цы уыди, уымæй. 
— Æмæ дæ уæд куыд æгъдауæй ссардæуыдзæн, — загъта лæппу, — де ’ххуыс мæ куы 
бахъæуа, уæд? 
— Мæнæ дын мæ систæй иу сис, бавæр æй дæхимæ æмæ дæ æвæдза бахъуыдтæн, 
афтæиу арт бандзар уыцы сисыл. Дæ разы фестдзынæн уайтагъд. 
Ие стыр базыртæ дæрдтыл фæхаста цæргæс æмæ йæхи систа бæрзонд арвыл, сидзæр 
лæппу дæр та йæ фæндагыл араст. 
Бирæ та фæцыди, чысыл, хуыцау зоны, æмæ та бахæццæ иу атагъамæ. Атагъайыл кæсы 
æмæ фæндагыл рувас катайыл сси, куы ма слæууы йæ къæхтыл, куы ’рхауы, нал у йæ 
сæрæн. 
— Лæппу, мæ сæрæн нал дæн æххормагæй, уазалæй дæр мæлын. Кæсыс, 1мæ къæхтæ 
нал цæуынц мæ быны. Баххуыс мын кæн, дæ дзæбæхдзинад мæнæй дæр нæ ферох уыдзæн. 
Лæппу батавта æргъæвст рувасы, бафсæста йын йæ стонг гуыбын. 
Уæд ын рувас загъта: 
— Ратон иу хъуын мæ дымæджы хилтæй, бавæр æй дæхимæ, æмæ зын раны дæ, зæгъгæ, 
уæд ыл-иу зынг бадар. Уый зон, æмæ дæм рувас зындзæн. 
Цæуы та сидзæр лæппу, цæуы æмæ бахæццæ вæййы иу хъæумæ; хъæуы æрфысым кодта 
къулбадæг усмæ. Ус æй суазæг кодта. 
Уæд иукъорд боны фæстæ сидзæр лæппу фæрсы къулбадæг усы: 
~ Цавæр хъуыддаг у, дæ хорзæхæй, мæсыджы алыфарс быру æмæ быруйы алы михыл дæр 
лæджы сæр, æрмæст ма дзы иу мих баззад сихæй? 
— Мæсыджы цæры æлдары чызг, не ’хсин. Алырдыгæй йæм арвы цыппар къабазæй 
курæг кæцæй нæ фæцыд, ахæм нал баззад. Фæсивæдæй уый кой чи фехъуыста, уыдонæй йыл 
чи нæ сдзырдта, иу ахæм нæ уыди. Фæлæ æнамонд цæрынхъуæгтæн с’амонд хорз не схауди. 
Усгуртæн-иу æхсин ракъуырын кодта сæ сæртæ æмæ сæ-иу быруйы михтыл æркодтой. 
— Æмæ уæд цæмæн? — бафарста сидзæр лæппу. 
— Æхсин алкæмæн дæр комы, æрмæст курæгимæ бакæны дзырд. Æхсин курæгæн 
фæ4ÆмбалтыЦоцко 
-49- 

зæгъы: «Æртæ хатты бамбæхс дæхи, кæмдæриддæр дæ фæнды, уыцы ран. Æз мæ галуантæй 
къахдзæф дæр нæ акæндзынæн, фæлæ мæм ис арвы айдæн; уыцы айдæнæй фæлгæсдзынæн 
æз алырдæм æмæ дæ кæд фыццаг æмгъуыдмæ ссарон, уæд дын дæ сæр ралыг кæндзысты 
æмæ дын æй кауы михыл æрсадздзысты. Фæлæ дæ фыццаг æмгъуыдмæ не ссардтон, уæд 
тас нал у дæ удæн, дæ сæр лыг нал æрцæудзæн. Дыккаг æмæ дæ æртыккаг æмгъуыдмæ 
бацагуырдтон мæ арвы айдæнæй, уæд дын мæнæй пайда нал ис: фæцæуинаг дæм нал дæн. 
Намæ æртыккаг æмгъуыдмæ бафæрæзтай дæхи бамбæхсын æмæ дæ æз не ссардтон, уæд 
дын æууæнк дæдтын, куыд мæн хуыцау саккаг кодта дæуæн, æмæ мæ сæр дæр, мæ ис дæр 
дæу». Мæ уазæджы хай, цасдæриддæр æм нæ фæцыди курæг, фыццаг æмгъуыдмæ дзы кæй 
не ссардта æнамæндтæй, ахæм иу дæр нæ баззад. 
— Мæ мады хай, уæд ма дæ бафæрсдзынæн иу хъуыддагæй. Дысон уыди мæйдар æхсæв. 
Иу афон æрыхъал дæн мæ фынæйæ, мæхи хъуыды дуармæ рацыдтæн æмæ æваст дуне 
ныррухс, цыма хур æрбакаст, уыйау, стæй та æваст сау мæйдар ныцци. Кастæн æмæ стъалы 
н’атахт, æндæр ахæмæй дæр ницы уыди, уый бæлвырд зонын. Нана, цымæ цавæр диссаг 
уыдаид? Нæ мын æй зæгъыс? 
— Дæ нана дын дæ хуртæй бафсæда, кæд æгас у, уæд, намæ рухсы бадæд, кæд мæрдты 
бæстæм аивгъуыдта, уæд. Уый, мæ хуры хай, уыди не ’хсин. Хур бон куы ракæсы йæ 
мæсыгæй, уæддæр цыма фæрухсдæр вæййы арв. Фæлæ мæйдар æхсæв куы разыны йæ 
мæсыгæй, уæд та куыд федтай дæхæдæг, афтæ барухс вæййы дуне. Нæма райгуырди ахæм 
рæсугъд райдайæнæй дæр. 
Сидзæр лæппу иу цъусдуг фегуыппæг, стæй загъта: 
— Нана, минæвар мын фæцу уе ’хсинмæ: цы уа, уый уæд! Мæнæн дæр мæ амонд æнæ 
бавзаргæ нæй. 
— Мæ уазæджы хай, мæхи хъæбулы хуызæн дæ бауарзтон, — дæхи ма саф, мæнæн дæр 
маст ма кæн, дæ сæр дын кауы михыл æркæндзысты. Дæхæдæг дæр федтай — æхсины быру 
ма иу сæр хъуаг фæци лæджы сæртæй. 
— Нана, кæнæ уый, кæнæ мæлæт! 
Зæронд ус минæвар фæцыди æхсинмæ æмæ йын бамбарын кодта йæ уазæджы хъуыддаг. 
Къулбадæджы уазæгæн æхсин скодта æртæ ’мгъуыды æмæ йын радта æууæнк, куыд æм 
фæцæудзæн моймæ, æмбæхсын куы бафæраза, уæд. 
— Сидзæр лæппу ай-уый нал, фæлæ фурды был балæууыди, кæфы сисыл арт 
андзæрста, æмæ кæф уыцы ран æрбалæууыд. 
— Цы кæныс, мæ хуры хай, мæ ирвæзынгæнæг? — загъта кæф. 
— Дæ сæр мæ нырæй тынгдæр никуы бахъæудзæн, тыхст ран дæн, — бамбæхс мæ 
искуы. 
Кæф фæхæлиу кодта йæ дзых æмæ сидзæр лæппуйы уыцы хуызæнæй аныхъуырдта. 
Фурдæн æй йæ тæккæ малмæ ныххаста æмæ уыцы ран иу дуры бын йæхи бафæсфæд кодта. 
Æхсин райста арвы айдæн æмæ кæсынтæ систа алырдæм мæсыгæй, дзæвгар атухæн 
кодта, стæй дзуры йæ фæсдзæуин чызджытæм: 
— Диссаг та ма уæдæ куыд уыдзæн? Кæд ын разынди зонгæтæ фурды мидæг. Иу кæф 
æй аныхъуырдта æмæ йæ фурды доны иу дуры бын бамбæхста. Дунейы хæрзæджытæ мæм 
курæг фæцыдысты, дунейы хæрзæджыты цагъд фæдæн, фæлæ дзы уый хуызæн хъару 
никæмæ разынд. 
Сидзæр лæппуйыл кæфы гуыбынмæ сæмбæлд айдæны рухсы тынтæй иу тын. Базыдта 
лæппу, кæй раргоми, уый æмæ йæ фысыммæ æрбалæууыд. 
Æрцæйæввахс кодта дыккаг æмгъуыд. Сидзæр лæппу барæвдз кодта йæхи, æлдары 
хъæуæй араст æмæ быдыры астæу æллæуыд. Систа цæргæсы базыры сис, зынг ыл бадардта, — 
цæргæсы сисæн йæ хусы смаг ссыди. Уалынмæ цæргæс дæр йæ фæразон базыртыл 
лæппуйы раз æруагъта йæхи. 
— Уæ, мæ хуыцауы хай, уæ мæ ирвæзынгæнæг, æз дын мæнæ дæн! Цы мæ кæныс? 
~ Адæймаг тыхстдæр ран куыд уыдзæн, афтæ у мæнæн дæр мæ хъуыддаг. Ис мæ 
агурæг, искуы мæ бамбæхсын хъæуы æмгъуыдмæ. 
Цæргæс æй йæ уæлæ æрбабадын кодта, зæххæй йæ бæрзонд систа йæ мæгуырау 
базыр-50- 

тыл бæгуы æмæ йæ хæссынтæ байдыдта. Авд хохы сæрты йæ ахаста æмæ сидзæр лæппуйы 
уыцы ран иу цъитийы скъуыды аскъæрдта. 
Райста та æхсин арвы айдæн, хъахъхъæны та алырдæм. Ракæс-бакæс кæны. Фылдæр 
ацархайдта фыццаг хаттæй. Æмæ та дзуры чызджытæм: 
— Хуымæтæджы адæймаг нæу бæлвырдæй дæр: кæд ын разынд æрдхорд хæлар мæргътæй. 
Иу стыр цæргæс æй фæхаста авд хохы фæстæмæ æмæ йæ цьитийы скъуыды уыцы ран ауагъта. 
Сæмбæлди та айдæны рухс сидзæр лæппуйыл цъитийы скъуыдмæ. 
Бирæ нал хъæуы æртыккаг æмгъуыдмæ ай-гъай! Ницыуал тас у йæ удæн, уый раст у, 
фæлæ ма йе ’гас дæр циу, æхсинæй æнæхай куы фæуа, уæд? 
Æмæ та араст и усгур лæппу быдырмæ. Хъæуæй цæй бæрц фæхицæн уыдаид, сымах æй 
базонут, фæлæ иу ран æрыстад, рувасы дымæджы урс хил систа æвæрæнæй æмæ йæ аивæзта. 
Рувас æваст æрбалæууыд йæ разы. 
— Уæ мæ цæстыты рухс, уæ мæ къæхтыл ма кæй руаджы лæууын, уæ мæ зæды хай, 
цæмæн дæ бахъуыди мæ сæр? 
— Зын раны дæн, зындæр ран нал уыдзæн, ахæм. — Æмæ усгур лæппу рувасæн радзырдта 
сæрæй бынмæ йæ хъуыдцаг. 
— Фидар лæуу, чи зоны ’мæ дæ ма ссара, — загъта рувас. 
Усгур лæппуйы порти фестын кодта, йæхæдæг та лæппу фестад. Æхсины мæсыгмæ йæхи 
баласта æмæ байдыдта хъазын портийæ. Порти хæрдмæ фехсы æмæ та йæ рацахсы, фехсы 
æмæ та йæ рацахсы. Æхсин æм фæкомкоммæ, порти бацыд йæ зæрдæмæ ’мæ йæм дзуры: 
— Уæлдæр ма йæ сæппар. 
— Уæ, уæлдæр æй сæппар æмæ дын æй æхсин æрцахса, стæй дын æй хъуамæ фæстæмæ 
дæр нал радта, фæлæ йæ искуы йæ базы бын мыййаг бавæра. Уый нæ уыдзæн! Æз мæ маст 
ай руаджы байрох кæнын, æз мæхи амæй бахъæлдзæг кæнын. 
Уыцы дзырдтæ куыд кодта, афтæ порти бæрзонддæр сæппæрста, цыма йын æнæбары 
фæци, уыййау. 
Æхсин порти рацахста æмæ йæ бавæрдта йæ базы бын. 
Уый фæстæ райста арвы айдæн æмæ кæсынтæ систа фæйнæрдæм. Уыцы каст фæкодта, 
фæлæ ницы ссардта, уалынмæ æмгъуыд дæр æрхæццæ. 
Æхсин ай-уый нал фæкодта, айдæныл фæхæцыд æмæ йæ зæххыл ныссаста. Арвы айдæн 
лыстæг пырх ныцци. 
Фæззæг халас æфтауын куы байдайы, уæд дзы халасæй хуры рухсмæ чи ферттивы, 
уыдон уыцы айдæны згъæлæнтæ сты. 
Мæсыджы раз лæппу куыдау-куыд кæны, зæххыл хойы йæхи æмæ хъæр кæны: 
— Мæ порти мын! Мæ порти мын! 
Арвæн ма басабыр кæнæн ис, фæлæ уымæн ницыуал амал ардтой басабырæн. 
Æхсинмæ бахастой лæппуйы хабар. Уæд æхсин базы бынæй систа порти æмæ йæ 
рахаста мæсыджы бынмæ. Лæппу йæ рацахста æмæ асхуыста хъæугæронмæ. Уыцы ран та рувас 
куыд уыди, афтæ фестад, порти та фестын кодта фæстæмæ, цы уыди, уый — усгур лæппу. 
— Хуыцау мæ дæуæн саккаг кодта, — загъта æхсин, лæппу мæсыгмæ куы бацыд, уæд. 
Лæг æмæ ус систы уый адыл сидзæр лæппу æмæ æхсин. Афонмæ дæр ма цæрынц æмæ 
хæрынц. Уыдон æрцыдмæ амондимæ цæр. 
Æндæр æртæ варианты: 
1-аг вариант. — Рувас лæппу нæ фестад, фæлæ рувас уæвгæйæ, хъазыди портийæ. 
2-аг вариант. — Рувас æй фестын кодта хоры нæмыг æмæ йæ мæсыджы хæд бын 
баныгæдта. 
3-аг вариант. — Рувас йæ фæстаг сыхырна сасиры йас фæкодта æмæ усгур лæппу 
балæсти рувасы гуыбынмæ. Уый фæдыл рувас рæсугъд чызг фестад, æхсины уатмæ бацыд æмæ 
уыцы ран ми кæныныл æрбадт чызджыты астæу. 
-51- 

8. МÆРГЬТÆ, СЫРДТÆ ’МÆ АДÆМ РАСТ ДИН ЦÆУЫЛ ÆВÆРД У, 
УЫЙ АГУРÆГ, КÆНÆ УÆРЦЦ ÆМÆ РУВАСЫ АРГЬАУ 
Мæргътæ ’мæ сырдтæ иу ахæмы тæрхон кодтой, алчи дæр сæ хицæнæй, — сырдтæ иу 
ран, мæргътæ аннæ ран. 
— Дин кæнæм, диныл арæзт у нæ цард, фæлæ йæ куыд æмбæлы, афтæ йæ кæнæм æви 
нæ, уый нæ зонæм; стæй нæ динæн йæхи ’вæрд дæр раст у, нæу — уымæн дæр нæ 
бæлвырдæй ничи ницы зоны. 
Афтæ дзырдтой сырдтæ дæр æмæ мæргътæ дæр. Уый адыл сфæнд кодтой сæ дыууæтæ 
дæр, сæ зæрдæ цæмæ ’хсайдта, уымæй хуыцауы бафæрсын. Минæвæрттæ сæвзæрстой: сырдтæ 
рувасы, мæргътæ уæрццы. 
Араст сты рувас-минæвар æмæ уæрцц-минæвар хуыцаумæ раст дыццæг бон. Цæуынц, 
цæуынц æмæ рувас дзуры: 
— Нæ зонын, нæ хъуыддаг куыд уыдзæн, уымæн: а, цæугæ кæнæм, цæугæ, фæлæ 
хæргæ цы кæндзыстæм, уымæн мæ сæрæн ницы хос зонын. Сыдæй дын мæлын, уæрцц, 
исты мын куы бахæрын кæнис, намæ дын æз æмбалæн не ’сбæздзынæн æххормагæй. 
— Цавæр мард у, нырма ныр куы фезмæлыдыстæм нæ бынатæй, — загъта 
уæрцц-минæвар. — Иучысыл ауайæм æмæ уæд бæрæг уыдзæн — исты амалæй дæ бафсаддзынæн. 
Иудзæвгар ауадысты, афтæ дын иу ус хæринаг фæхæссы хуымонтæн. 
Уæрцц-минæвар дзуры рувас-минæвармæ: 
— Хуыцау нын æрхаста: уæртæ уыцы усы раз æрбад-æрбад кæндзынæн æмæ уый 
мæныл куыд фæуа, афтæ-иу ды — дæ лæджы хъæд æмæ дæхæдæг! — Хорз фен дæхи. 
Куыд загъта, афтæ бакодта уæрцц. Усы раз-иу дын абады æмæ та стæхы. Ус йæ тæбæгъ 
æрæвæрдта æмæ уæрцц ахсыныл сси. Иудзæвгар æй куы асайдта, уæд рувас тæбæгъыл 
ныццавта йæхи æмæ йын йæ пырх скалдта, стæй та баиу сты сæ фæндагыл. 
Цæуынц, цæуынц æмæ та рувас дзуры уæрццмæ: 
— Уæрцц-минæвар, цы хæрамы дæ бадарон, — æвзæр мæ нæ федтай, фæлæ ма мæ 
æххæст худын дæр куы фæкæнис. 
— Уый дын ме ’вджид, — загъта уæрцц, — уыцы хуызæнæй стахт æмæ гутоны раззаг 
галтæрæджы сæрыл абадт. Лæппу бадти раззаг хъултыл æмæ тæры галтæ. 
Уæд гутондар дзопс фелвæста æмæ уæрццмæ ныхъхъавыди. Фехста ’мæ лæппуйы сæрыл 
суади дзопс. Уæрцц атахти. Лæппу хъултæй рахауди, йæ сæры пырх кæлгæ. 
Рувас худæгæй бакъæцæл æмæ ратул-батул кæнын байдыдта йе ’рагъы нуæрттыл. 
Дарынц та сæ фæндаг рувас-минæвар æмæ уæрцц-минæвар æмæ та дзуры рувас: 
— Æвзæр æмбал мын нæ дæ, — хъаст дæ цæмæй ракæнон, уымæй дæм ницыма арын. 
Ай уыди æмæ дæу руаджы бафсæстдæн, ай уыди æмæ дæу фæрцы фæхудтæн мæ фаг. 
Уыдон хорз, фæлæ ма мæ фæсхæрд æмæ фæсхудт куы фæуайын кæнис. 
Рувас йæ дзырд фæци, афтæ дын æм дзуры уæрцц-минæвар: 
— Дæхимæ кæс, рувас-минæвар! Цы та дæ æрфæндыд, уый дæр дын цæттæ у ацы сахат — 
дæ зæрдæ цас зæгъа, уый бæрц фезгъордзынæ: уæртæ нæ фæстæ рацæуынц цуанонтæ æд 
егæрттæ. 
Уый адыл сæ егæрттæ ауыдтой. 
Рувас йæ дымæг хæрдмæ систа, йæ хъустæ размæ-фæстæмæ акодта æмæ уыцы иу хост 
ныккодта размæ. Егæрттæ йæ фæдыл. Йæ сæрæн нал уыди. Рувас уттыл сси. Цы къудзи, цы 
хæмпæл нæ басгæрста зылды, иу ахæм нал баззад. Цух æй нæ уагътой. Амалтæй ма 
баирвæзт йæ хуыггоммæ, æмæ йæ уæд ныууагътой егæрттæ. 
— Хъаст нал ракæндзынæ, нæ дæ фæуайын кодтон, уымæй дæр, — дзуры уæрцц 
рувасминæвармæ. 
— Ме ’нæуынон сæ хуыцау фæкæнæд! — загъта рувас, — тыхтæ ?мæ æхсартæй ма дын 
фервæзтдæн. 
Уалынмæ баййæфтой иу лæджы. 
— Дæ фæндаг раст. 
-52- 

— Хуыцауы хорзæх ссарут. 
— Кæдæм цæуыс, хорз лæг? 
— Хуыцаумæ рараст дæн нæ хæдзарæй. 
— Дæ хорзæхæй, ма нын æй басусæг кæн, — æмæ уæд цы сæрæн рараст кодтай 
хуыцаумæ? 
— Адæм æрæгæй ардæм бафтыдысты сагъæсы, тыхсынц сæ дины тыххæй: кæд сæ дины 
фæндагыл раст нæ цæуынц, гъе, чи зоны, кæд раст æвæрд нæу нæ дин йæхæдæг дæр. Æмæ 
стæрхон кодтой се стыр æмбырды, цæмæй хуыцауæн йæхи бафæрсой, дызæрдыг цы 
хъуыддæгтыл байдыдтой, уыдон тыххæй. Мæн та равзæрстой минæварæн æмæ, куыд уынут, 
афтæмæй æз æххæст кæнын мæ хæс. 
— Хуыцауы уарзон фæу, æгас хæдзар ссар фæстæмæ. Фæлæ дын мах дæр зæгъдзыстæм 
æргом: нæ фæндаг дарæм мах дæр стыр хуыцаумæ. Минæвæрттæ стæм мах дæр: рувас 
сырдтæй, уæрцц мæргътæй. Адæмы зæрдæ цæй фæдыл сдызæрдыг, уый у махæн дæр нæ 
цыды сæр нæ хуыцаумæ. Ды цы нæ бакæнай, мах дæр дзы æндæр ницы бакæндзыстæм: нæ 
фыдæбон ма нæ уæлдай. Æххæст ма дæхицæн уыцы зын скæн, æмæ махæн цы 
ныффæдзæхстой сырдтæ ’мæ мæргътæ, уыдон дæр-иу бахæсс стыр хуыцаумæ. Дæ фæстæмæ ’рцыдмæ 
дын æнхъæлмæ кæсдзыстæм. 
Уый адыл рувас-минæвар æмæ уæрцц-минæвар раздæхтысты фæстæмæ ’мæ радзырдтой 
сырдтæ ’мæ мæргътæн, хуыцаумæ.сæ ныстуан лæг-минæварæн фæндагыл кæй бафæдзæхстой. 
Иу бæласы бын, фæсфæндаг, фæстæмæ здæхгæйæ ’рбадтысты сæ фæллад суадзынмæ. 
Уæрцц ныхас кæны. Уæд æм рувас дзуры: 
— Хъусæй хорз нал дæн æрæгæй ардæм, фæлæ мæм хæстæгдæр æрбабад, мæргъты 
цытджын минæвар. 
Уæрцц сырдты кадджын минæвармæ хæстæгдæр куыд æрбадт, афтæ йæм рувас 
фæкъæпп кодта æмæ йæ акодта йæ дзыхы. 
— Тæригъæдджын дæхи ма фæкæн, — дыууæ ’мбалы уыдыстæм, æвзæрæй дын ницы 
ракодтон. Бахæр мæ бахæр, гъа, фæлæ дыл хуыцауы ном ссарын æмбæлы, дæ мæрдтæм 
фæндагæн дын с’æххуыс уыдзæн, — загъта уæрцц рувасы хъæлæсæй. 
Рувас: «— Хуыцау, табу дæуæн, табу дæуæн» — куыд загъта, афтæ уæрцц-минæвар 
ныппæррæст кодта, рувасы дзых лæхæй байдзаггæнгæйæ. 
— Рагæй дæр лæххор уыдтæ ’мæ дын уый д’аккаг хæринаг, — тæхгæ-тæхын æм 
радзырдта уæрцц. 
Уæдæй ардæм мæргътæ дæр, сырдтæ дæр æнхъæлмæ кæсынц, лæг-минæвар дæр 
хуыцауæй никуыма зыны. 
9. ÆЛДАР 
Царди ’мæ уыди иу æлдар, æлдарæн лæппу, лæппу-лæгæн та ус. Кæрон нæ уыди 
æлдары хъæздыгдзинадæн: уæ йæ бæхрæгъæуттæ, уæ йæ хъомрæгъæуттæ; йæ фысфосы 
дзугтæиу аздахын нæ фæрæзтой йæ фыййæуттæ, йæ лæскъдзæрæнтæ, инн ’ахæм йæ маргъ — 
хъазæй, гогызæй, каркæй. 
Дыууæ бонцауы дарддæр хъæуæй йæ уæтæртæ; уæтæртæ дæр уыдысты хъæумæ гæсгæ, 
хъахъхъæдтой фосы фыййау куыйтæ — фондзыссæдз куыдзы. 
Æмæ сфæнд кодта æлдар бафæлварын. Йæ кæрты иу рæстæджы ныззадысты йефс æмæ 
æртæ фысы: йефс ныззад нæл байраг, æртæ фысы дæр æртæ уæрыччы. Хæссын сæ байдыдта 
мидæг хор, мидæг донæй, лæвæрдта сын алцыдæр æнæвгъау хъæбæрхорæй, хъуыдалыйæ, 
сысчы зæгъай, цъата — иу ныхасæй сын алы хæринагæй дæр æфсæст æййæфтой, уыимæ сæ 
бынат хъарм, сæ хуыссæн фæлмæн. 
-53- 

Уыцы зылд сæм фæкодтой иу афæдз. Сæ афæдзы бон æлдар дзырд радта: æртæ 
уæрыккæй иу куыд аргæвдой. 
Аргæвстой, уæдæ цы кодтаиккой. Бахордтой, баминас кодтой æмæ кæсынтæ систа æлдар 
уæрыччы стджытæм. Стджытæ дзаг æмыр нæ разындысты, афтид бынат ма дзы бирæ уыди. 
— Сæ хаст куыд æмбæлы, афтæ нæу, - загъта æлдар, — ноджыдæр сæм хуыздæр базилут 
та афæдзы бонмæ. 
Æлдары фæндон æххæст кæнынц кусджытæ, фæтынгдæр кодтой сæ зылд байраг æмæ 
дыууæ фысмæ. 
Афæдз та аивгъуыдта. Æлдар аргæвдын кодта дыууæ фысæй иуы. Фæкаст та æлдар 
стджытæм æмæ загъта: 
— Стджытæ æмыр дзаг нæма сты, ранæй-ран ма сæ рухс зыны. Хъусут, ма фæкъаддæр 
кæнут уæ зылд, фæлæ ма йæ фылдæр фæкæнут, уæ хъару цæй бæрц æххæссы, уый бæрц. 
Нæ бацауæрстой кусджытæ сæхиуыл дæр, æлдары хор æмæ доныл дæр, афæдзæй афæдзмæ 
ма уыцы зылдæй фæзылдысты байраг æмæ хæсгæ фысмæ. 
Афæдзы бон æрцыд æмæ хæсгæ фысы аргæвстой. Æлдар та рауын-бауын кæны фысы 
стджытæ: фысы стджытæ магъзæй æмырдзаг сысты, рухс сæ нал касти. Æмæ уæд загъта 
æлдар: 
— Ныр мæ байраг бæздзæн бæхы фарс идадзæй ласынмæ. 
Бирæ нал фæцард æлдар уый фæстæ, фæрынчын æмæ амарди. Лæппу йæ фæстæ 
хæдзары хицау сси æмæ уынаффæтæ уый бар æрызадысты. 
Уæд æм иу ахæмы фыййæуттæ æрбарвыстой уæтæрæй: 
— Тагъд ныл сæмбæл, æрæгæй ардæм нæ тыхсын кæны иу сырды мыккаг. Бирæгъы 
кондæн йæ конд, фæлæ асæй бирæгъæй стылдæр. Алы бон дæр æрбацæуы уæтæртæм, куыйты 
фæйнæрдæм фæсуры æмæ сын бахæры сæ хæринаг. Æфсæрмы нæ кæны махæй дæр. Сæфтмæ 
’рцыдысты куыйтæ, дзой-дзой кæнынц. Тас у, нæ куыйтæ куы фæмæлой, уæд нын 
бирæгътæ ’мæ сырдтæ нæ фос базиан кæндзысты. 
Æлдар бавæрдта саргъ йæ байрагыл æмæ араст уæтæртæм. Фæндаг-фæндаг нæ ацыди, 
фæлæ тагъд хъуыддаг кæм уыди, уым комкоммæ сарæзта уæтæртæм йæ бæх. 
Фæцæуы фæсхъæдты æмæ иу ранæй тæрхъус фæгæпп кодта. Лæппу-æлдар базмæлын 
кодта йæ байраджы. Байраг уайтагъд баййæфта тæрхъусы, фæлæбурдта йæм дæндагæй æмæ 
йæ слæвæрдта барæгмæ. 
Æлдар æрбаргæвста тæрхъусы æмæ йæ йæ фæсарц абаста. Дистыл сси лæппу, æмæ куыд 
нæ суыдаид: тæрхъус цыппæркъахыгæй куыдзæй æндæр ничи ахсы. Ныр æй уымæн йæ 
байраг æрцахста. 
Дыууæ тæрхъусы ма æрцахста байраг уый фæстæ, æмæ æлдар æртæ ’ргæвст тæрхъусимæ 
йæ фæсарц, бацыди уæтæртæм. 
Бацин кодтой фыййæуттæ се’лдарыл: 
— Хуыцауæй бузныг, кæй нæм фæзындтæ. Дæ уæтæртæ, дæ фос, дæхæдæг ам уæвгæйæ, 
исты куы фæзиан уой, уæд мах — дæ фыййæуттæ, дæ лæскъдзæрæнтæ, дæ разы 
баззайдзыстæм æнæкъæмдзæстыгæй, гуырысхо ныл нæ кæндзынæ. 
Æхсæвы бахуыссыдысты. Райсомæй куы сбои, уæд фосмæ зилынц, куыйтæн холлаг 
кæнынц фосгæстæ. Куыддæр æвæдза куыйтæ сæ холладжы уæлхъус рамбырд сты, афтæ та 
уыцы бирæгъгонд сырд фæзынди, куыйты фæйнæрдæм апырх кодта æмæ холлагыл 
хæрыныл æллæууыд. 
Куыйтæ фæйнæ раны дæрддзæф сæ фæстæгтыл сбадтысты æмæ уырдыгæй рæйдтой 
сырдыл. 
Фыййæуттæ бафæдис кодтой æлдармæ. Æлдар ма хуысгæ кодта. 
— Уæлæмæ, æлдар, æрбацыди та нæ сырд, куыйты фæйнæрдæм ныппырх кодта æмæ 
уырдыгæй сæ ниуын цæуы. 
Æлдар сыстади. Фæлæ цалынмæ йæ дарæстæ кодта, йæхи æхсадта, хуыцауæн куывта, 
уалынмæ сырд куыйты хæринаг ассывта. 
Æлдарæн йæ рацæуын — сырд дæр афтæ сабыргомау, æдæрсгæ араст уæтæрæй. Æлдары 
цæст ма йæ æрцахста. 
-54- 

~ Мæ байрагыл мын саргъ æвæргæут! Хуыцауы куы фæнда, уæд нæ фæлидздзæн. 
Уадау атахт æлдар йæ байрагыл сырды фæстæ. Сурынтæ йæ систа, сурынтæ. 
Бахæстæджытæ сырдмæ, афтæ йæм уый дзуры уыцы уайгæ-уайын фæстæмæ: 
— Цы кæныс, цæуылнæ мæ ныууадзыс? Дæ исбонæй дын уыйбæрц бирæ куы нæ 
хъауын: уæлæмæ дæр, дæлæмæ дæр дæ куыйты холлаг. Уый зон æмæ æз дæр уыдтæн дæу 
хуызæн æлдар, фæлæ мæм хуыцау фæфыдæх, ралгъыста мæ. Æмæ хуыцауы фыдæх ардæй 
сырд фестадтæн; стæй мын куыйты холлагæй æндæр а-дунейыл дæр бавналæн ницæмæ ис. 
Фыдæх арды та уымæн бафтыдтæн, æмæ цас нæ рацардтæн, уый бæрц бакодтон 
æнæгъдаудзинæдтæ, тыхмитæ æмæ сæ ныр мæ уæлæуыл царды фидын. 
~ Уæдæ уыцы хуызы цæрыны бæсты дæ мæлæт бирæ хуыздæр, — загъта æлдары фырт, 
æмæ йæ фæмард кодта. 
Баздæхт уæтæртæм, æрхызт йæ бæхæй. Фыййæуттæ рауадысты, йæ бæх ын райстой 
æмæ йæ афснайдтой. 
Æлдар дзуры фыййæуттæм: 
~ Сырдæй уын тас нал у, — мард фæци мæ къухтæй. 
Сулæфыдысты фыййæуттæ æмæ арфæтæ кодтой æлдарæн, стæй хуыцауæн, уыцы 
сырды ахæстæй уыдон кæй руаджы фервæзтысты. 
Иу æхсæв ма бафæстиат æлдар йæ уæтæры. Æркаст уæтæртæм, адæммæ, фосмæ, йæ 
цæст ахаста алцæуыл дæр, бауынаффæ кодта фыййæуттæн, куыд æмбæлд, афтæ. Райсом йæ 
бæхыл сбадт æмæ афардæг йæ хæдзармæ. 
Худинаг, æвзæры кой куыд ахæлиу вæййынц дзыллæйыл, афтæ атауыс вæййы хорзы 
кой дæр, сгуыхт хъуыддаг дæр уайтагъд айхъуысы бæстыл. 
Æлдар æмæ йæ бæхы койæ йеттæмæ ма æндæр кой кæм уыди сæ алыварс хъæуты. 
Æлдар æнахуыр сырды куыд амардта, æлдары бæх уайгæ-уайын тæрхъус куыд ахсы йæ 
дæндæгтæй, уыдон дзырд истой æппæт дзыллæтæ кæрæдзийы дзыхæй 
Уæд разынди иу æлдар, тынг чи бахæлæг кодта, иуæй æлдары кадмæ, иннæмæй æлдары 
байрагмæ. Æлдар бон бадгæ нал кодта, æхсæв æй хуыссæг нал ахста фыр хæлæгæй. Мæт 
бацыди йæ зæрдæйы. Хъуыды кæнын байдыдта: куыд æгъдауæй бафта байраг йæ къухы. 
Бирæ фæхъуыды кодта, бирæ фæтухи кодта йæхинымæр æмæ фæстагмæ ныллæуыди иу 
фæндыл: æлдары исты æфсон куыд басайа йæ хæдзармæ æмæ йын исты амалæй йæ байраг 
йæхи куыд бакæна, æлдары та маргæ. 
Æмæ арвыста хæлæггæнаг æлдар алырдæм: 
— Иу афон мæм уыдзæн бæхтыл хъазт, дугъ æмæ курын ме ’мхуызон æлдæрттæй, куыд 
нæ базивæг кæной æмæ æмгъуыдмæ куыд фæзыной мæ хæдзармæ. Чи сысгуыха хъазты, 
кæй бæх фæразæй уа дугъы, уымæн кад, стæй йын хæзнатæ. 
Цæуылнæ бацæттæ кодтаиккой дзыллæ сæхи. Æлдары дæр бафæндыди дугъмæ. Фæлæ 
йæ ус куы базыдта, уæд æй нæ разы кæны. 
— Ницы хъуаг дæ æппындæр: нæдæр фос хъуаг, нæдæр хæзна, нæдæр кад. Бирæ нæма 
рацардтæ, фæлæ дæ намыс дæ сæрæй фæбæрзонддæр. Бад дæ хæдзары. Ноджы æз дæр 
иунæг дæн æнæ дæу ацы ран. 
Нæ байхъуыста æлдар йæ усы коммæ. Æмгъуыды бонмæ уый дæр сæмбæлди бæхтыл 
хъазт æмæ дугъ чи арæзта, уыцы æлдары хæдзары. 
Дунейы хæрзæджытæй фæстейæ ничиуал баззади; бæхтæн дæр сæ тæккæ ивгъуыд бæхтæ 
уыдысты æмбырдæй ацы ран. 
Æмæ равзæрстой дзыллæ сæ астæуæй фæнды лæгтæ. Уыдоны бар бакодтой, цæмæй 
хæдзары хицауимæ сбæрæг кæной, бæхтыл хъазт цы æгъдауыл уыдзæн, дугъы цы æвæрд 
уыдзæн, æмæ дугъон бæхтæ куыд уайдзысты; ноджы ма куыд сбæрæг уа, йæ ус нæ 
фæрæдийдзæн, зæгъгæ, чи бафæраза, ахæм адæймаг. 
Фæнды лæгтæ фæбадтысты хибарæй, фæтæрхон кодтой æмæ скарстой æртæ 
хъуыддагæн дæр æгъдау. 
Рацыдысты дзыллæмæ æмæ хъусын кæнынц: 
— Фæнды лæгтæ аккаг скодтой хæдзары хицауы мулкæй сызгъæрин нуазæн уыцы 
барæгæн, фондзыссæдз барæджы чи афæлдаха, йæхицæн йæ бæх чиугæ дæр куыд нæ 
фæкæ-55- 

на, афтæмæй. Йæ ныфс чи бахæсса, фæлæ дзырд чи нæ сæххæст кæна, уымæн йæ бæх 
æлдары, йæхи та йын ауындзгæ хурхæй. 
— Æз, — загъта æлдар. 
Æмæ фондзыссæдз барæджы иуварс айстой сæхи хæцын æввонгæй. Æрбацыбыртæ 
кодта æлдар йæ байраджы, тæрхъусы кафт скодта байраг йæ быны. Æлдар æй куы иуырдæм, 
куы иннæрдæм раскъæры йæ байраджы, фæндæгтæ кæны æлдар барджыты астæу; 
барджытæ згъæлынц зæхмæ, бæласæй рæгъæд дыргъ куыд азгъæлы дымгæ бон. Фæстагмæ ма 
иу ран фæкъорд дыууадæс барæджы. Æлдар сæ уыцы иу цæфæй афæлдæхта, фæлæ байраг 
чиугæ циу, уый дæр нæ фæкодта æмæ тæрхъусау скафыд æлдары бын. 
Æмæ загътой фæнды лæгтæ: 
— А-сызгъæрин нуазæн æдуаг (æнæ дайуаг) дæу у, — æмæ йæм æй балæвæрдтой. 
— Хайыр дзаума дын уæд. 
Лæппу йæ райста, арфæ ракодта дзыллæйæн æмæ йæ цæвæрдта йæ роны. 
Æхсæвы адæм сæ фæллад суагътой, фæминас кодтой, фæхъазыдысты. 
Дыккаг бон та æрæмбырд сты дзыллæ сæ бæхтыл бæрæг ранмæ, уæд та фæнды лæгтæ 
хæлæггæнаг æлдаримæ хъусын кæнынц дзыллæйæн: 
— Дыууæ боны цæуын кæдæм хъæуы, уырдыгæй ардæм уадзæм дугъ. Дыууæ бонцауы 
быдыр скæндзыстæм фондзыссæдз æмхуызон хайы, алы ран дæр дзы лæудзæни дугъон. 
Æмæ ахæм барæг куы разына уæ астæу, йæ бæхы чи рауадза дугъы, æппæты дарддæр цы 
дугъон лæууа, уый разæй куы æруайа, дыккагмæ куы ’рхæццæ уа, уый дæр йæ фæстæ куы 
ныууадза, уыцы хуызæнæй нæуæдз фараст бæхы йæ фæстæ куы фæуадза, стæй 
фондзыссæдзæммæ куы рхæццæ уа æмæ уымæй топпæхстмæ ардæм куы ’рбахæццæ уа, уæд ын 
раззаджы хайæн-сызгъæрин тын. Намæ фæстейы куы баззайа, уæд барæджы бæх хæдзары 
хицауы, йæхицæн та марыны дзырд ауындзæнæй. Чи бахæсдзæн йæ ныфс сызгъæрин тынмæ? 
— Æз, — загъта та æлдар. 
Æмæ та раскъæрдта йæ байраджы. Фондзыссæдз барæгмæ куыд хæццæ кодта, афтæ 
семæ радыгай уайгæ æмæ сеппæты дæр ныууагъта фæстейы, æмæ фæстагæй топæхстæй 
бирæ фылдæр æрбаразæй байраг. 
Дзыллæйы зæрдæ байрагимæ баззади æмæ та загътой фæнды лæгтæ: 
— Хайыр дын фæуæд ацы тын, фæрнæй фæбад дæ байрагыл, уый бæрц хъару кæмæ 
разынди. 
Арфæ ракодта æлдар æмæ та сызгъæрин тын бафснайдта йæхимæ. 
Æртыккаг бон та дзыллæ куы æрæмбырд сты, фæнды лæгтæ та дзыллæйы раз куы 
фæзындысты, уæд бамбарын кодтой дзыллæйæн сæ уынаффæ: 
— Æмæ ардæм чи æрæмбырд, уыдонæй куы разына ахæм лæг, йæ усыл чи нæ 
фæдызæрдыг уа, афтæ чи бауæнда зæгъын: «Æз æууæндын мæ бинойнагыл», — æмæ уый æцæг куы 
нæ разына, уæд зæгъæджы куыд æрцауындзой, фосæй йæм цы ис, уыдон хæдзары хицауæн 
куыд баззайой. Намæ сыгъдæг разынд зæгъæджы бинойнаг, уæд мæлæтмæ дæдты хæдзары 
хицау йæхи, стæй йæ саргъы бæх дæр ма уый. 
— Кæмæ разындзæн ахæм ныфс йæ бинойнагæй? Уый бæрц ыл чи æууæнды? 
Æмæ та загъта æлдар: 
— Æз æууæндын мæ бинойнагыл, сыгъдæг у алцæмæй дæр, ницæмæй йæм фехсайдзæн 
зæрдæ. 
Æмæ хæлæггæнаг æлдар бацин кодта æмæ загъта йæхи нымæр: «Ныр мæн бауыдзæн, 
æлдарæн йæхицæн дæр бирæ цæрæнбон нал ис». 
Дыууæ лæппулæг æлдары сæхимæ райстой хъуыддаг. Уыдон загътой: «Кæд æмæ нæ 
къухы нæ бафта æлдары ус, уæд мах дæр æвæрæм нæ сæртæ нæ хæдзары хицауимæ». 
Цыппар хордзены цæсты сызгъæринæй байдзаг кодтой, бæхтыл сбадтысты æмæ араст 
кодтой. Цæуынц æмæ дзурынц: 
— Бæрæг уыдзæн ныр, æлдар дунеппæт хæрзæджыты раз афтæ кæмæй раппæлыди, уый 
кæддæра ахæм сыгъдæг разынид. Бирæ федтам мах ахæм сыгъдæджытæ! 
Æлдары хæдзармæ бахæццæ сты, уазæгдоны дуармæ æрынцадысты. Кæсæг сæм нæй. 
Уалынмæ сæм æхсин йæ кусæг усы дарæсты рацыди. 
-56- 

Æхсин, йæ мой балцы куы цыд, уæд йæ кусæг усыл скодта йæхи дарæстæ, сывæрдта йæ 
йæхи бынаты, йæхæдæг та кодта кусæг усы хъуыддæгтæ. 
— Уазджытæ, æрхизут. 
— Æлдар ам нæй, уый зонæм, фæлæ фысым агурæм уæддæр ацы ран, — загъта 
уазджытæй иу. 
— Хæдзар ам ис, æлдары ус дæр бынаты ис. Ацы фæрныг хæдзар сымах хуызæн фæрныг 
уазджытæн фысым цæуылнæ фæуыдзæн. Ныртæккæ фехъусын кæндзынæн æлдары усæн. 
Бацыди æхсин йæ кусæг усмæ æмæ йын бауынаффæ кодта, уазджытæм куыд рацæуа 
æмæ сын фысым куыд фæуа. 
Кусæг ус æхсины дарæсты рацыд, уазджыты æрхизын кодта, сæ бæхтæ сын радтын 
кодта æхсинмæ, куыд сæ бафснайа, афтæ, йæхæдæг уазæгдонмæ бахуыдта дыууæ æлдары. 
Хорз цæй æфсонæй нæ федтаиккой уазджыты. Æхсæвæры фæстæ уазджытæ басидтысты 
«кусæг усмæ» æмæ йын дзурынц: 
— Хуыссын афон дард у нырма, афтæ куы бакæнис æмæ æлдары усæй куы ракурис, 
цæмæй уал нæ йæ уатмæ бауадза æмæ нæхи аирхæфсæм æфсины раз хуыссыны агъоммæ. 
— Сымах цы фæнды, уый сæххæст кæнын хæс у мæнæн, — æмæ бараст «æхсинмæ». 
— Нæ уазджыты бафæндыди дæ разы абадын, ацы сахат дæм сæ æрбакæндзынæн 
æмæиу аныхæстæ кæн, — уый адыл уазджыты бахуыдта йæ кусæг усмæ. 
Хуыссын афон куы сси, уæд уазджытæ рацыдысты уазæгдонмæ; сæ хуыссæнтæ 
уыдысты цæттæ. 
— Усай, — дзуры лæппу, æлдæрттæй иу, — хорз зæрдæйы хицау кæй дæ, уый 
бамбæрстам æмæ нæ фæнды дæ дзæбæхдзинад, зæрдиагæй зæгъын, баууæнд ныл. Дард балц уыди 
нæ балц æмæ бафæлмæцыдыстæм. Иу хъуыддаг мын куы бакæнис, уæд нæ фæллад ссæуид, 
стæй дын дæуæн дæр æнæ пайда нæ фæуид. 
— Не ’мбарын, — загъта æхсин. 
— Цыппар хордзены цæсты нæм ис сызгъæрин, уыдонæн се ’мбис дæуæн радтиккам, 
аннæ та де ’хсин æлдары усæн, æмуд нæ куы æрцæуын кæнис ахсæв æхсинимæ, уæд. 
— Уый та уын чердыгон ныхас у, гормойнæгтæ. Æз æлдар æмæ æхсины къæбæртæй куы 
схъомыл дæн, уыдоны руаджы, уыдоны цæрайæ куы цæрын. Æхсинмæ ахæм ныхас куы 
бауæндон, уæд мæ æмæхсæвæджы йæ хæдзарæй куы фæсурдзæн. 
— Сыдæй нæ амæлдзынæ, уæддæр дын ратдзыстæм сызгъæрин. 
Бахаста уазджыты ныхас кусæг усмæ. 
— Сæ зæрдæхудты ма бацу, сызгъæринтæ иууылдæр дæу уыдзысты, æз сызгъæринхъуаг 
нæ дæн. 
Кусæг ус аракъуыр- бакъуыр кодта йæхи, стæй сразы. 
Уазджытæ æхсæв бонмæ æлдары уаты кусæг усимæ тъæпп-æлхыскъæй фæхъазыдысты, 
райсомырдæм алыг кодтой усы дзыкку, сæхимæ йæ бафснайдтой æмæ цингæнгæ фæстæмæ 
аздæхтысты сæ бæхтыл. 
Ахæстоны бакодтой æлдары; бæх хæдзары хицау — хæлæггæнæг æлдар бафснайдта 
йæхимæ. 
Æлдары ус куы базыдта, уазджытæ кусæг усы дзыкку кæй алыг кодтой, кæй йæ 
ахастой, уæд фæтарст æмæ загъта йæхинымæры: «Дзæгъæл хуымæтæджы нæ ахастой мæ кусæг 
усы дзыкку дыууæ уазæджы, мæ сæрыхицау æгæр фæстиат кæны, мацы фыдбылыз ыл 
сæмбæлæд». 
Уый адыл йæ мойы фыды дарæсты æрбаифтонг кодта йæхи: урсгом цухъа, бæрцагъудтæ 
фæстæрдыгæй дæлæмæ æрзæбултæ сты дæлæрмтты, сæры хил стыр худæй æрæмбæрзта, 
фæтæн хъама æрбаста йæ фарсыл, стыр сæрджын дамбаца ныссагъта йæ фæсроны. Хицауы 
бæхыл сбадт æмæ араст и йæ мойы фæдыл. 
Хъæумæ куы баввахс, уæд фæрсы: 
— Дзырддзæугæдæр, тыхджындæр чи уыдзæн а хъæубæсты? 
Бацамыдтой йын иу ацæргæ æлдары. Æрхызти æлдары уазæгдоны. Æлдар æй бафарста, 
чи у, уымæй. Уый йын бацамыдта йæ мойы фыды, ома уый фырт дæн. 
Зæронд æлдар бацин кодта: 
-57- 

— Ай мæ хæлары фырт куы разындтæ, хуыцауæй бузныг, æгайтма йын ахæм фырт 
баззади, йæ фарн мæрдтæм нæ бацыди. Хуыцау дæ рахаста дæ фыды æрдхорды хæдзармæ: 
дæхи хæдзары хуызæн кæс мæ хæдзармæ дæр абонæй фæстæмæ. 
Æлдар æй фæфарста хабæрттæй, стæй уазæгæн æрæфтыдта сæ хъæубæты хабæртты кой. 
— Райдианæй дæр никуыма уыди ахæм æмбисонд: фондзыссæдз барæджы афæлдæхта иу 
лæппу-æлдар йæ байрагыл, дугъы разæй æрцыди. Æндæр кой нал уыди нæ бæсты, уый койæ 
фæстæмæ. Фæлæ æрæджийау йæ хъуыддаг хорз нал ацыд. Дзыллæйы æвзæрст адæмæн дзырд 
ацайдагъ сылты сæраппонд. «Дызæрдыг чи нæ фæуыдзæн йæ сылгоймагыл, — дзырдтой уыдон, 
— сыгъдæг кæмæн разындзæн йæ сылдгоймаг?» Æлдар фæрæдыди æмæ загъта: «Æз». Ныр 
баздæхтысты фæнды адæм, дыууæ æлдары арвыстой, чи фесгуыхт, уыцы æлдары хæдзармæ, 
æмæ ус сыгъдæг нæ разынди: иу уатмæ æрцыди æлдары ус уазджытимæ, стæй йын йæ 
дзыкку дæр ма лыгæй æрхастой. Раст ма кодта лæппу йæхи, фæлæ йын ницыуал адавта, ахæстоны 
йæ бакодтой æмæ йæ сомбон сихорыл æрцауындздзысты, йе сгуыхт бæх та дугъаразæг 
æлдарæн баззайдзæн. Тæригъæд ын кæнынц адæм. Æвгъуаг у мæлынæн ахæм гуырд. 
Уæд æм уазæг дзуры: 
— Мæ фыды æрдхорд, тынг дзурын байдыдта мæ зæрдæ уыцы адæймагимæ дæ 
ныхæсты фæстæ. Стыр хъуыддаг мæм кæсы уый хуызæн æххæст адæймаджы фенын. Ницы амал 
æрцæуид йæ фенынæн? 
— Æмæ а бæсты мæ бон цы нæ бауа, уый та ма уæд кæй бон бауыдзæн? Райсом нæ цы 
афон фæнда, уыцы афон æм бацæудзыстæм, йæ мадыстæн, исчи æрлæууæд нæ размæ! 
Райсомæй рараст сты ахæстонмæ; адæм уынгты тыннывæндæгау кæнынц дыууæрдæм, 
æмбырдтæ кæнынц ауындзæны размæ. Бацыдысты ахæсты размæ. Кæрæдзийæн салам 
радтой, фæбадтысты, фæныхæстæ кодтой. 
— Æппæт дæр хорз, — загъта уазæг, — фæлæ дыл уый бæрц фæрæдийын не ’мбæлди, 
бæхыл æмæ сылгоймагыл æууæнк нæй, куыд никуы фехъуыстай, кæд сæ дæхæдæг нæ 
бафæлвæрдтай, уæддæр? 
— Табу хистæры фарнæн, фæлæ сыгъдæг у мæнæн мæ сылгоймаг, — загъта лæппу. 
Уæд рацæуынц фысым æмæ уазæг ахæстæй. Иучысыл куы рауадысты, уæд уазæг дзуры 
фысыммæ: 
— Цыдæр зæгъын ма мæ байрох и, фæлæуу мæм дуармæ, æз дæр дæм зындзынæн. 
Бацыди ахæстмæ. Цанæбæрæджы рухс уыдаид ахæсты зæрдæ. Уазæг æм дзуры: 
— Сихорыл дæ ауындзынц, хицæн кæныс æгæстæй; раджы ма у дæу хуызæн 
адæймагæн мæрдтæм, уый бæрц хъару, уый бæрц æхсар кæмæ разынд. Тæригъæд дын кæнын, 
стæй дын баххуыс кæнын дæр мæ бон бауид, иу хъуыддаг мын куы бакæнис, уæд. 
— Мæнæн ма мæ бон хъуыддæгтæ кæнын куы уаид, уæд ацы ран ахæстæй нæ бадин. 
Фæлæ уæддæр цавæр хъуыддаг у? 
— Лæг усæй цы æгъдау фæцагуры, уыцы æгъдау мын ды дæхи буарæй бакæн. 
— Гæрстæ мæм нал ис, æндæра уазæг дæ, уымæ дын нал фæкастаин, фæлæ дын дæ 
бæрзæй атæхын кодтаин. 
— Ма кæ, ма рæди: иу сайæн дын сайæн фæуæд, фæрæдыдтæ, æмæ рæдыд дæр рæдыды 
хуызæн куы уаид, фæлæ ахъаззаг рæдыд. Кæй дын зæгъын, уый бакæн æмæ сæрæгасæй 
хæдзар ссарай. 
Тагъд дæхи ардыгæй айс, уый дын мæ ныхас. 
Уазæг рацыд ахæстонæй, баиу та йæ фысымимæ æмæ рацу-бацу кæнынц уынджы. 
Уалынмæ ахæсты ауындзæнмæ фæхонынц. 
Уазæг та йæм баласта йæхи æмæ та дзы агуры. Ахæст йæхи сцæгъды æмæ йæ цыды кой 
кæны ауындзæнмæ. 
Скодтой йæ ауындзæнмæ, ауындзæг цæттæ кæны бæндæн, бандон, голлаг. 
Уæд уазæг дзуры йæ фысыммæ, цæмæй йын ракура дзырды бар адæмæй. Радтой йын 
дзырды бар. 
~ Мæнæ хорз адæм, хатыр уæ курын æмæ мын радтут дзырд, иу-дыууæ ныхасы ма 
цæмæй бафæразон, ауындзæнмæ кæй скодтат, уымæн, æмгъуыдæй иу чысыл 
фæфæстиатдæр ут, иу цъусдуг. 
-58- 

— Уазæджы хатырæй ма йын дæдтæм иу сахат цæрæнбон, дзур, цы дæ фæнды, уый. 
Уазæг схызт ауындзæнмæ, æрлæууыди æлдары фарсмæ æмæ йын загъта, йемæ æмуд 
куыд æрцæуа, афтæ. 
— Мæлæтæй дæ фервæзын кæндзынæн. 
— Акæнут æй ардыгæй тагъд, уый ныхæстæм хъусынæй мæ мæлæт хуыздæр у, фæстиат 
мауал кæнут, ауындзгæ ! 
Сæрыл голлаг акодтой, бæндæн хъуыры, бандон ын авæрдтой йæ къæхты бын. 
Ауындзæг æй фæкæны бандонмæ. 
Уæд уазæг хъæрæй дзуры: 
—Ай æрцауындзын никæй бон у. Зылын æй кæнут, йæ сылгоймаг, дам, сыгъдæг нæ 
разынди, йæ дзыкку йын æрхастой. Багъæцут, æмæ уæ чи зоны бæлвырдæй, æцæгæй дæр 
æлдары усы дзыкку у, уый? Æмæ кæд æндæр искæй дзыкку ныллыг кодтой æлдары усы 
æфсон, уæд та? 
— Раппарут æй уырдыгæй, — загъта дугъуадзæг, саузæрдæ æлдар, — бæрæгæй дæр ма 
бæрæг у, йæ ус хæтаг кæй у, уый. 
— Æз дæр æлдары фырт дæн, мæ фыд дæуæй уæздандæр уыди, æмæ цалынмæ сбæлвырд 
уа, æлдары усы дзыкку уыди æви æндæр искæй, уалынмæ æнæ мæ уд амæлгæ нæ 
бауадздзынæн ауындзын ацы сгуыхт адæймаджы. 
Адæм фегуыппæг сты, стæй дзурынц: «Тæригъæд исæм нæхимæ, рæстæй уый хуызæн 
æххæст адæймаджы куы æрцауындзæм, нæ фæстагæтты сæр дæр дзы басудздзæн уый 
тæригъæдæй. Арвитут ын йæ бинойнагмæ, ам куыд сæмбæла, афтæ». 
— Дарддæр мæ ницыуал хъæуы, — загъта уазæг, — арфæ уын кæнын: фæлæ уый зонут, 
æмæ æз дæн ацы æлдарæн йæ бинойнаг, ацы дарæстæ та сты мæ хицауы дарæстæ. 
Æмæ уыцы ныхæсты фæстæ худ фелвæста йæ сæрæй, цухъа раласта, æмæ дзыллæ 
федтой æлдары усы æд дзыкку; рæсугъдæй та ахæм рæсугъд уыди, æм;*з дзы мæйтæ æмæ хуртæ 
хъазыдысты. 
Адæмы хъæр ныццарыдта бæстæ: 
— Æлдары сæрæй голлаг сисут æмæ йæ, фыдбылыз чи арæзта, уыдон сæрыл æркæнут. 
Тагъддæр ауындзæнмæ ссæуæнт зылынтæ. 
Саузæрдæ æлдар, кусæг усы дзыкку чи ныллыг кодта, уыдон æрцауыгътой. 
Æлдар æмæ йæ ус сбадтысты сæ бæхтыл æмæ рафардæг сты сæ хæдзармæ сæрæгасæй. 
Уыдон æрцыдмæ цæрут амондимæ. 
(Лргъау ракодта Баскаты Тазрет, 63 аздзыд. 
Ноябры 3-æм бон 1922 азы. Æрыдон). 
10. САУДЖЫН ÆМÆ МОЛЛО 
Иу мигъ бон, арв хæццæ куыд уыди, хъуынджын æрфгуытæй куыд каст, афтæ 
Уастырджи йæ къуылых бæхыл æрцæйцыди фæндагыл. Сауджыныл амбæлд, салам ын радта æмæ 
йæ фæрсы: 
— Сауджын, дин амоныс, ахуыргонд лæг дæ æмæ ма мын зæгъ: уардзæн æви нæ? 
Сауджын арвы æууæлтæм скасти æмæ дзуалп радта: 
— Уардзæн. 
— Хуыцауы хатыр бакæн, цы Чырыстийæн кувыс, уый хатырæй дæ фæрсын æмæ мын 
раст зæгъ: къæвда уыдзæн æви нæ уыдзæн? 
Сауджын та арвы кæрæттыл йæ цæст рахаста æмæ та дзуры: 
— Нæй йын æнæ уаргæ! 
— Кæд мæнг зæгъыс, уæд нæл хæрæг фест. 
Уый адыл сауджын нæл хæрæг фестад æмæ æртæ уасты ныккодта. 
-59- 

Уастырджи йыл рахъæр кодта йæ разæй. Цæуы, цæуы, арв змæнты, æмæ та дын мæнæ 
молло æрбацæуы. 
~ Дæ фæндаг раст, молло! 
— Дæ хъуыдцаг раст, бæлццон. 
— Эфенды, дæ хорзæх мæ уæд, зæгъ-ма мын: уардзæн æви нæ? 
Молло уыцы иу æлвæстæй дзуры: 
— Уардзæн. 
— Дæ дин, дæ иманы хатыр, раст мын зæгъ: къæвда кæндзæн æви нæ? 
— Æнæ ’руаргæ йын хос нæй, — загъта молло. 
— Кæд раст нæ зæгъай, уæд сыл хæрæг фест. 
Молло сыл хæрæг фестад. 
Сыл хæрæг æмæ нæл хæрæг йæ разæй фæтæры Уастырджи. Цæуы æмæ кæсы — хохæй 
иу лæг рацæуы, йæ дæларм цыппар афтид къæссайы. 
— Дæ фæндаг раст, — дзуры йæм Уастырджи. 
— Дæ хъуыддаг раст, мæ хуры хай, — дзуры йæм хохаг лæг. 
— Хорз лæг, нæ мын зæгъдзынæ: уарын уыдзæн æви нæ уыдзæн? 
— Уымæн дын, мæ хур, мæ бон ницы дзуапп раттын бауыдзæн: хуыцау йæ уынаффæтæ 
мæнæн никуы базонын кодта. 
— Хуыцауы хатыр бакæн æмæ мын зæгъ: къæвда кæндзæн æви нæ? 
— Хуыцауæн мæ уд нывонд фæуæд, фæлæ дын зæгъын: хуыцауы уынаффæтæй мæнмæ 
ницы ис, ницы сын æмбарын. Æрмæст дын зæгъдзынæн: вæййы афтæ, æмæ хур бон кæд 
æруары; афтæ дæр æрцæуы, æмæ къæвда бон хур кæд ракæсы. Хуыцауæн зын нæй. Кæнæ 
уардзæн, кæнæ нæ уардзæн. 
— Æмæ уæд дæ фæндаг та кæдæм дарыс? 
— Быдырмæ, кæд искуы хор мае къухы бафтид, стонг баййæфтой мæ бинонтæ. 
— Дæ дæларм та уæд цы хæссыс? 
— Къæссатæ. 
— Æмæ фистæгæй цы ’рбахæсдзынæ? 
— Кæд искуы ссарон æххуырст бæхтæ, хæрджытæ, уæд фистæг нæ уыдзынæн; намæ 
мæхæдæг цы ’рбафæразон лæгуаргъæй, уый æрбахæсдзынæн, уд фæлæууæн. 
— Æрбайхъус-ма мæм. Дард балцы цæуын æмæ мын ацы хæрджытæ сты тыхсты хос. 
Баздæх æмæ сæ дæ хæдзармæ акæн, фæкус сыл иу афæдз дæхæдæг дæр, стæй ма сæ дæхи 
æдде дæтт дæ сыхæгтæн дæр. Стæй сæ афæдзы бонмæ ацы ран сæмбæлын кæн. 
Уый фæстæ мæгуыр лæгæн йæ дыууæ къæссайы ныккалдта мæнæуы нæмгуытæ, æмæ 
дыууæ къæссайы сæ тæккæ дзæгтæ фестадысты мæнæуæй. Хъæды æрдузæй къадзонджытæ 
ракодта, уаргъ хæссæнтæ дзы ацамадта, хæрджытыл сæ авæрдта æмæ хохаг лæг дыууæ 
къæссайы хæрджытыл уаргъæвæрд акодта. Арфæ ракодта йæ хæрзгæнæгæн æмæ уыйадыл 
алчидæр араст йæ фæндагыл. 
Заргæ-заргæ бафардæг хохаг дæр йæ хæдзармæ. Нал ауæрста кусынæй, бон дæр нал 
бадт, æхсæв дæр нал хуыссыди. Замманайы нард, æгуыст хæрджытæн бафæлмæцæн нæ 
уыди. Афæдзмæ сыл хæрæджы фæдыл згъорын байдыдта рæсугъд ног зад хæрæджы 
къæлæу, даргъхъусджын. 
Афæдз аивгъуыдта, афтæ мæгуыр лæг æмгъуыды бонмæ хæрæджы æд къæлæу, нæл 
къæлæу, раскъæрдта бæрæг бынатмæ. 
— Æгас цу! 
— Хорз цæр. 
— Уæд ма сын уый та сæ фæдыл циу? 
— Уый та уæлæмхасæн. Сыл хæрæг ныззади. 
— Уæдæ афтæ бакæн, æмæ ма сыл иу афæдз дæ куыстытæ фæкæн, мæн уыдонмæ нæма 
’вдæлы. 
Хæххон дзигло та дыккаг аз дæр фæкуыста, стæй та йын сыл хæрæджы фæдыл дыккаг 
къæлæу азгъордта, сыл къæлæу. 
Æмгъуыды бон та сæ бæрæг бынаты балæууын кодта. Уастырджи уыцы ран лæууы æмæ 
дзуры хохаг дзигломæ: 
-60- 

~ Дыууæ уæлæмхасæны дын хатыр уæнт; цæугæ дæ хæдзармæ, бахъомыл сæ кæн æмæ 
сыл кус. 
Уый фæстæ хæрджытæ йæ фыццаг райста, æмæ, фæндаг пыхсмæ кæм бахæццæ, уым 
нæл хæрæджы фæстæмæ сауджын фестын кодта. 
— Уастырджи кæй дæ, уый базыдтон, фæлæ дын æй хуыцау ма ныббарæд, æгæр мыл 
абырыди хæххон дзигло. 
Иучысыл дардцæр куы фæци, уæд та сыл хæрæджы, фæстæмæ цы уыди, уый фестын 
кодта. 
Æмæ йын молло загъта: 
— Сырхцæст Уастырджи кæй дæ, уый базыдтон, фæлæ дын хуыцаумæ хорз ма 
фæкæсæд: æгæр мыл бакуыста хæххон дзигло. 
Уастырджи уый адыл фæаууон. 
(Фехъуыстон æй Æрыдоны Дзуккойты Цæппойæ ноябри 4-æм бон 1922 аз). 
(©<§) 
11. ХУРЫСКÆСÆН ÆМÆ ХУРНЫГУЫЛÆН ÆЛДАРЫ АРГЬАУ 
Æмæ хурныгуылæны æлдарæн ныззади йæ йæфс. Ног зад байраг разынди æфсургъ. 
Æфсургъы кой сабыргай, сабыргай айхъуысти фыццаг хæстæг хъæутыл, стæй атауыс и 
байраджы кой дардыл дæр. Цингæнæг уыдысты æфсургъыл хурныгуылæны æлдар йæхæдæг 
дæр æмæ йæ адæм дæр. Æмæ цин дæр куыд нæ кодтаиккой: ныфс сæ бацыди — ногзад 
æфсургъæй аивдзысты сæ бæхты мыггаг, æфсургъ сарæх уыдзæн сæ бæсты. 
Æлдар æмæ йæ дзыллæйы цин бирæ нæ ахаста. Ногзад æфсургъы кой байхъуыст 
хурыскæсæны æлдармæ. Æлдар æнцад нал кодта — рагæй бæллыди уый дæр æфсургъмæ, фæлæ 
йыл нæ хæст кодта. Уæд минæвæрттæ арвыста хурныгуылæны æлдармæ. Минæвæрттæ 
йæм бацыдысты æмæ йын загътой: 
— Хурыскæсæны æлдар нæ рарвыста дæумæ. 
— Цæмæн? — бафарста минæвæртты æлдар. 
— Хурыскæсæны хизгæйæ, не ’лдары уырс ныууасыди, хурыскæсæны уырсы уасын дæ 
йæфсы хъустыл æрцыди. Йæфс уыйадыл фæзаинаг и æмæ дын æфсургъ ныззади. Ныр дæм 
не ’лдар æрвиты: æфсургъ æмбæлы ууыл, йæ уырсæй кæй рацыд, уымæ гæсгæ. Æмæ дæ 
куры, дзæбæхæй йын æй æгъдауыл, æнæ хъаугъайæ, æнæ загъдæй куыд барвитай, афтæ. 
Намæ дæм æфсад æрбакæндзæн æмæ æфсургъ дæр акæндзæн, стæй дæ ууыл дæр хъуамæ 
нал ныууадза, йæ дзырды сæрты кæй ахызтæ, уый тыххæй. 
Æлдар загъта минæвæрттæн: 
— Табуафси уын кæнын æмæ мын æлдарæй ракурут, цæмæй мын æмгъуыд скæна 
байраг баласынмæ иу къорд мæйы. 
— Фехъусын кæндзыстæм æлдарæн, бахатдзыстæм, цæмæй дын фæлæууа æмгъуыдмæ, 
дæхицæй бæрæгмæ, — æмæ минæвæрттæ хæрзбон загътой хурныгуылæны æлдарæн æмæ 
аздæхтысты сæ бæстæм. 
Хурныгуылæны æлдар æрсидти йæ адæммæ, цы сæрæн сæм æрсидти, уый сын 
радзырдта. 
Фæтæрхон кодтой æлдар æмæ дзыллæ. Равзæрстой, æлдар сын тых кæй кæны, сæ 
байраг сын байсын кæй сфæнд кодта. 
— Ницы гæнæн ис, — загътой фæнды лæгтæ æмæ æлдар, — кæй нæ æфхæры, уый 
æмбарæм, фæлæ амал нæй; хæцын нæ бон нæ бауыдзæн, фæтыхджындæр уыдзæн, фылдæр 
æфсæдтæ ис уымæ. Фæлæ сæвзарæм лæгтæ æмæ арвитæм, кæд нын хурыскæсæны æлдар 
бахатыр кæнид. 
Ничи куымдта æлдармæ минæвар, бирæ фæракæ- бакæ кодтой. Фæстагмæ æртæ лæджы 
тых æмæ æхсæрттæй, æнæбары сразы кодтой. 
-61- 

Минæвæрттæ бацæттæ кодтой сæхи балцмæ, сбадтысты сæ бæхтыл æмæ араст сты 
хурыскæсæны æлдармæ курæг. Цыма сæ зындонмæ æрвыстæуыд, уыйау уыди сæ зæрдæ, 
уымæн æмæ хурыскæсæны æлдар куыд карз адæймаг уыди, уый сын æнæ зынд нæ уыди. 
Цæуынц, цæуынц æмæ иу хъæумæ бахæццæ сты. Уыцы ран æртæ уынджы астæу 
кæсынц, æмæ иу лæппу къæцæлтæ, бырæттæ рамбырд кæны æмæ сæ арт скæны, стæй хъæр 
кæны алырдæм: 
— Арт! Арт! Арт! Ардæм, ардæм, тавгæут уæхи! 
Фæдис кодтой минæвæрттæ, æнахуыр хъуыддаг сæм фæзынди лæппуйы хъуыддаг. 
Куы йæм бахæццæ сты, уæд фæурæдтой сæ бæхтæ, æмæ йæ фæрсы сæ иу: 
— Цы ми кæныс ай æртæ уынджы астæу? Хъæубæстæ куы судзыс. 
— Хъæубæстæн ма тæрсут, — загъта лæппу æмæ та ноджыдæр ныззæлланг кодта: — Арт! 
Арт! Тавгæут уæхи! 
— Æмæ ай æппæт судзгæ куы кæны хуры тæвдæй, уæд ма дæ арты сæр та кæй хъæуы? 
— Арт! Арт! — хъæр кæны лæппу æмæ та бырæттæ рамбырд кæны æмæ та сæ бакалы 
артмæ. 
— Цавæр диссаг уа ай? — дзурынц сæ кæрæдзимæ минæвæрттæ, сæ бæхтыл бадгæйæ. — 
Йæ зонд йæхимæ кæмæн нæй, ахæм ма разынæд, уæд хъæуыл æндзары. 
Æмæ та йæ фæрсынц: 
— Фыд дын ис? 
-Ис. 
— Æмæ кæм ис? 
— Абон сæударæй загъд агурынмæ ацыди. 
— Дæ мад та? 
— Мæ мад æфстау мæрддзыгойы. 
— Кæд дын æфсымæр, мыййаг, ис? 
— Иу æфсымæр мын ис æмæ дæлæ уым нæ хæдзары фæскъул гæмæх быдыры цуан 
кæны. 
Кæрæдзимæ бакастысты барджытæ, ницы бамбæрстой лæппуйы дзырдтæй æмæ араст 
сты сæ фæндагыл. 
Лæппу та байдыдта хъæр кæнын: 
— Арт! Арт! Арт! 
Минæвæрттæ цанæбæрæджы ауадаиккой, афтæ дзурын байдыдтой: 
~ Лæппу арт цæмæн кодта, уый нæ бамбæрстам. 
— Уый ницы у, фæлæ «арт!» «арт!» цæмæн хъæр кодта, уый у диссагæн дзуринаг. 
— Уæдæ йын, мæнмæ гæсгæ, йæ дзуаппытæй мах иу дæр нæ бамбæрстам: фыд 
загъдагур, мад æфстау мæрддзыгойы, æфсымæр та гæмæх быдыры цуан кæны. Цомут фæстæмæ 
æмæ сбæрæг кæнæм, цы ныхæстæ йын сты уыдон. 
Фездæхтысты фæстæмæ æмæ йæ фæрсынц: 
— Дæ фыд загъдагурæг цы ’гъдауæй ацыд? 
— Авд фæндаджы астæу нын ис иу нæууы гæппæл æмæ бон нæма фæцъæх, афтæ йæм 
фæлдахынмæ ацыди. Бахатыр кæнут, фæлæ авд фæндаджы астæу цы хуым бакæнай, уый 
цæуджытæ æнæ хъыгдард кæм ныууадздзысты? Авд фæндагыл цал цæуæджы уа, уал хатты 
йæ хыл кæнын хъæудзæн, уымæн æмæ йын зиан кæндзысты йæ фæллой. 
Кæрæдзимæ бакастысты минæвæрттæ. 
— Æмæ уæд æфстау мæрддзыгой та цы хоныс? 
— Иу лæппу амарди, æмæ мæ мад уырдæм фæцыди, райсом æз куы амæлон, уæд та мæ 
мадмæ æрцæудзысты хъыгтæ кæнынмæ. Уый æфстау у, уæдæ йæ цы схондзыстут? 
— Гæмæх быдыры цуан кæны де ’фсымæр, уæд уый та уæд куыд æмбарын хъæуы? 
— Дæлæ нæ хæдзары фæскъул йæ хæдон раласта æмæ дзы змæлджытæ агуры. 
Минæвæрттæ æрхызтысты сæ бæхтæй æмæ йын радзырдтой, кæдæм цæуынц, цæй 
фæдыл цæуынц, ныфс сæ кæй нæ ис хурыскæсæны æлдарæй дæр, стæй сæхицæй дæр; куы 
ницы сарæхсой, стæй сын исты фыдбылыз дæр ма куы скæна, уымæй дæр æдас не сты — 
стыр фыдбылызы адæймаг у æлдар. 
-62- 

— Лæппу, чи зоны æмæ ды исты бакæнис? 
— Хъуыддаг саразынмæ мæ ныфс хæссын, мæн æм сминæвар кæнут. 
— Хорз уæдæ, цом фæстæмæ хурныгуылæны æлдармæ æмæ йын хъуыддаг бамбарын 
кæнæм, дæу куыд арвита мах бæсты, афтæ. 
Иу дзæвгар ацарди лæппу хурныгуылæны æлдармæ. Æлдар æркаст лæппуйы 
æууæлтæм, хъуаг æй ницæмæй уагъта, буц æй дардта, хорз уазæджы куыд дарай, афтæ. 
Уæд иу ахæмы лæппу раиртæста, цыма æлдар стыр сагъæсы бацыди, уыйау, æмæ йæ 
фæрсы: 
— Бахатыр кæн, æлдар, фæлæ мæм афтæ зыны, цыма цæуылдæр æрынкъард дæ. 
— Раст дæ, — загъта æлдар, — хурыскæсæны æлдарæн æмгъуыд скодтон, цæмæй мæ 
уæдмæ бауагътаид мæхи бар ног зад æфсургъы тыххæй; ныр æмгъуыд ивгъуыйы, æз та 
ницы хуыздæр æрхъуыды кодтон байраг баззайынæн. Тæрсын, куы мæм ныббырса, уымæй: 
уæд байраг дæр æлдары, стæй ма мын æнæ уый дæр цы хъом бауыдзæн, уымæн дæр бæрæг 
нæй. Катайыл сдæн. 
— Уый тыххæй дæр мæты бацыдтæ! Хъуыддаг мае бар кæнын. Мæнæн уый бæрц 
бантысдзæн, æмæ байраг дæр дæхи бауыдзæн, хурыскæсæны æлдар дæр дын дæ зæххыты 
кæрæтты дæр нал ауайдзæн. Æрмæст æм мæн сминæвар кæн. 
— Æндæр хорз ницы ракурин хуыцауæй: мæ ис мæ бисæн дын йе ’мбис раттин, — загъта 
æлдар. 
— Уæдæ цæуын æз хурыскæсæны æлдармæ минæвар. Фæлæ дæуæй дæр цы курон, уый 
мын сараз мæ балцы. 
— Цыдæриддæр зæгъай, цæттæ дын уыдзысты, кæдмæ зæгъай, уæдмæ, — загъта æлдар. 
— Хорз уæдæ. Иу стыр теуа æмæ иу, стыр боцъотæ кæмæн уа, ахæм цæу мын ссар, 
ноджы мын фондзыссæдз барæджы бафтау мемæ, - уыдон дын мæ балцæн чи хъæуы, 
уыдон. 
Араст кодта лæппу хурыскæсæны æлдармæ. Фондзыссæдз барæджы йæ фæдыл, теуа æмæ 
зачъеджын цæу. Цæуынц, цæуынц, чи зоны, цæй бæрц фæцыдаиккой. Фæстагмæ 
хурыскæсæны æлдары хъæумæ баввахс вæййынц. 
— Хъæугæрон дыууæ дихы фæуыдзыстæм. Не ’мбис тæргæ бæхтыл хъæууынгтыл 
æруайдзысты: хъæуы куыйтæ сæ фæдыл фæуыдзысты, цы сты, уымæй; уæд сымахæн уæ аннæ 
æмбис куыйты айсдзыстут фæстейы, куыйтæ уæ астæу куыд фæуой, афтæ. Кæсут, æвæдза, 
куыйтæ уæ астæуæй фесты, афтæ сыл ралæуут, иу дæр дзы удæгасæй куыд нал аирвæза, 
афтæ. Уый фæстæ æрхиздзыстæм æлдары уазæгдоны. Кæй зæгъын æй хъæуы, дзыллæ уæм 
смæсты уыдзысты, дзуапп уæ агурдзысты, фæлæ уæ мачи срæдийа! Цасдæридæр уæм нæ 
дзурой, мачи уæ срæдийæд. 
Куыд сфæнд кодтой, афтæ кæнгæ дæр бакодтой. Хъæуы уынг тъыбар-тъыбур, куыйты 
рæйын фестади æваст. Хъæуы куыйтæ æваст барджыты астæу фесты; барджытæ сын хæрз 
цагъд ныккодтой, сæхуыддæг ницы ракæноны хуыз райстой æмæ хурыскæсæны æлдары 
уазæгдоны æрхызтысты. 
Дзыллæ фæфæдис сты, уазæгдоны раз рамбырд сты, æмæ бæстæ æппæт 
сдзолгъо-молгъо. Хъæубæстæй чи афтæ: «Марын сæ хъæуы, нæ куыйты маст сæ райсæм», чи та афтæ: 
«Æлдары æвастæй сæм куы бавналæм, уæд — йæ ахаст ын зонут — куы смæсты уа. 
Бауырнæд уæ, нæ куыйтæ куыд нæ уыдысты, фæлæ нæ уыдоны маст дæр нал бандавдзæн: нæ 
хъæуы ’мбис нын цæгъдгæ дæр ныккæндзæн, арт дæр ныл бандзардзæн. Зонут, зиан 
скæнæг уазæг бакодтой сæхи». «Уæдæ куыд?» «Уæдæмæ сисæм лæгтæ нæ астæуæй æмæ сæ 
барвитæм æлдармæ. Уыдон хъуыддаг бамбарын кæндзысты æмæ уæд сбæрæг уыдзæн, цы 
кæнын хъæуы, уый». 
Минæвæрттæ бацыдысты æлдармæ, хъуыддаг ын фехъусын кодтой. Æлдар сын загъта: 
— Ацæут æмæ сæ бафæрсут, цæмæн фæцагътой хъæубæсты куыйты? Цы сын 
ракодтой? 
Уазæгдонмæ бацыдысты æмæ фæрсынц. Уазджытæй ничи ницы дзуры. Минæвæрттæ 
кæрæдзимæ бакæсынц. Уæд лæппу ныхас кæнын байдыдта, ахæцыд æмæ ахæцыд, ахæм 
койтæ сын ракодта, æмæ хъуыддагмæ æввахс дæр нæ бацыдысты. 
-63- 

Минæвæрттæ дзуаппмæ æнхъæлмæ фæкастысты, стæй баздæхтысты æлдармæ æмæ йын 
радзырдтой: 
— Уазджытæ сты иу лæппу æмæ фондзыссæдз лæджы. Фарстам сæ æмæ фондзыссæдз 
лæгæй иу ныхас дæр ничи скодта, цавддурты лæуд кодтой. Фæлæ лæппу, стъæлды фæуа, 
зæххæй уæлæмæ тыххæй зыны, дзурынтæ байдыдта и, — цу, цу! Кæуылты нæ ахæцыди. 
Дзуапмæ фенхъæлмæ кастыстæм, фæлæ никуы æмæ ницы. 
— Цæугæут æмæ сын зæгъут: дзуапп уын, стыр гуыр æмæ чысыл сæр кæмæн уа, ахæм 
лæг куыд радта, афтæ. 
Уымæ сын лæппу теуа æрбаласын кодта æмæ сын загъта: 
— Ай хуызæн стыр гуыр кæмæн разына, стæй ай сæры арæзтæн чысыл сæр не 
ссардзыстут иу лæгæн дæр æгас дунейыл дæр. Фæлæ уый йæ гуырмæ гæсгæ дзуапп дæр радта, уый 
у гуырысхойаг. 
Æлдар йæ сæр акъахта, лæппуйы дзуапп ын куы фехъусын кодтой, уæд. 
— Зæгъут сын, цæмæй уын дзуапп радта зачъеджын лæг. 
Æмæ уæд лæппу æрбахонын кодта минæвæртты размæ цæуы. 
— Бауырнæд дæ, мæнæ ацы цæуы зачъетæй стырдæр æмæ аивдæр зачъетæ бирæ не 
ссардзыстут, иу афæдз куы фæцагурат, уæддæр. Фæлæ æнхъæл дæн, æмæ йæ дзуаппыл уый 
бæрц нæ бадомдзыстут. 
Бахастой та æрвыст лæгтæ лæппуйы дзырдтæ хурыскæсæны æлдармæ. Ныттылдта æлдар 
йæ сæр æмæ загъта: 
— Хуымæтæджы уазæджы ахæсты нæ фæдæн. Цон сæм мæхæдæг. 
Æгасцуай загъта уазджытæн æлдар, æрбадт, кæм ын æмбæлд, уыцы ран, стæй фæрсы: 
— Цæмæ гæсгæ ныццагътат хъæубæсты куыйтæ? 
Фондзыссæдзæй æнцад лæууынц, лæппу дзырд айста йæхимæ: 
— Æмæ уæдæ куыд базыдтаиккам, дæ хорзæхæй, æлдар? Кæсыс нæм, ай бæрцæй цуаны 
рацыдыстæм, иу ран хъæдмæ баввахс стæм, хурныгуылæнырдыгæй. Кæсæм æмæ 
хъæдгæрон хур йæхи æрцауыгъта, афтæ фондзыссæдз саджы астæумæ кæрдæгыл хизынц, сагтæ, 
сæрджын сагтæ се’ппæт дæр. Нæхи бацæттæ кодтам, фæйнæ сагмæ бахъавыдыстæм æмæ сæ 
ныр рафæлдахæм, зæгъгæ, афтæ уæ куыйтæ срæйдтой; сагтæ фæтарстысты æмæ сæ цæст 
дæр нал ауыдта. Цы бакодтаис, æлдар, ды мах бæсты? Цæгъдын сын не ’мбæлди, мах 
утæппæт сагтæй æнæ хай чи фæкодта? 
Æлдар иу цъусдуг ахъуыды кодта, стæй загъта: 
— Фæуæд афтæ дæр: фондзыссæдз саджы ссардтат хъæдгæрон, дард кæмдæр, 
хурныгуылæны, фæлæ ма уæ бафæрсон: куыйты рæйын та уый бæрц дард ранмæ куыд байхъуыстаид, 
бæхджын æм къуыри куы нæ фæхæццæ уыдзæн, уæд? 
— Æлдар, уый фæдыл дын æз иу чысыл æмбисонд æрхæсдзынæн, байхъусын мæм 
дæхицæн аккаг куы скæнай, уæд, — загъта лæппу. 
— Хъусын дæм, байдай дзурын, мæ уазæджы хай, — дзуапп ын радта æлдар. 
— Кæмдæр дард, арвæн йæ иу кæрон, хурныгуылæнырдыгæй æвзæр байраг ныззади 
æлдары йæфс. Уыцы хабар байхъуыст æндæр æлдармæ, уый та царди арвæн иннæ кæрон, 
хурыскæсæнырдыгæй. Фæстаг æлдар æрдау кодта байрагыл, æмæ йыл дау дæр цæмæ гæсгæ 
æркодта, уый дын куы радзурин. Баздæхт æмæ барвыста, байраг кæмæ уыди, уыцы æлдармæ: 
«Мæ уырс ныууасыди денджызы былыл, хурыскæсæны, хурныгуылæны йæ дæ йæфс 
фехъуыста æмæ дын байраг ныззади. Байраг мæ уырсæй кæм у, уым мæныл æмбæлы æмæ 
мыл æй тагъд сæмбæлын кæн». Ныр дæм, æлдар, æз дæр бауæнддзынæн, кæд фæстаг 
таурæгъ бауырнинаг у, уæд раззаг таурæгъ цæмæ гæсгæ нæу бауырнинаг? Æмæ æгас хъæуы 
куыйты хъæр иу уырсы хъæры хуызæн нæ айхъуыса? 
Æлдар хорзау нал фæци. Стæй æрæджийау загъта: 
— Иунæг чызг буцæн фæхастон ацал-ауал азы, мае зæрдæмæ чи бацыдаид, ахæм 
лæппуйыл никуы фæхæст дæн ныры онг. Фæлæ, æнхъæл дæн, ды мын хæстæгæн сбæздзынæ. Мæ 
иунæг буц чызджы дын аккаг кæнын. Хурныгуылæны æлдарæн дæр амæттаг уæд йæ байраг. 
Лæппу хурыскæсæны æлдары чызджы рахаста æмæ æлдары бынтыл æрæнцад. 
Хурныгуылæны æлдар чындзæхсæв скодта. Адæм дзы хъæлдзæгæй минас фæкодтой. 
-64- 

Фиппаинаг. — Аргъау кæнгæйæ иу чидæр загъта: «Раджы заманы даргъ гуырджын æмæ 
чысыл сæрджын лæг кадджын уыди. Раджы-иу фидис кодтой: «Стыр сæрджын». 
(Саламты Хас Убсейы фырт. Насхъидаты Бицайы марды бон 
6-сем ноябри 1922-æм азы ракодта аргъау). 
12. ГУЫРДЗИАГ КЪÆРНЫХ ÆМÆ ИРОН ХУЫСНÆГ 
Иу ахæмы гуырдзиаг уазæгуаты æрцыди йæ ирон æрдхордмæ. Рагæй нал федтой 
кæрæдзийы. Сæ цинтæн, сæ мондæгтæн кæрон нал уыди. Куы ’рсабыр сты, уæд ирон æрдхорд 
фæрсы гуырдзиаг æрдхорды: 
— Хуры уынды хуызæн мын дæ уынд, фæлæ кæд исты хъуыддаджы тыххæй, мыййаг, 
æрцыдтæ? 
— Нæ рæдыйыс, — загъта гуырдзиаг æрдхорд, — ныронг растæй фæцардтæн, мæхи 
фæллойæ дарддæр, фысы комæй хал циу, уый дæр никуы раластон. Ныр мæ зæрдæ ницыуал 
зæгъы. 
— Æндæр хорз хъуыддæгтæ зын сты, фæлæ давын — де ’гасæй сахуыр кæндзыстæм. 
Цæй бæрц рацыдаид, чи йæ зоны, фæлæ иу бон ацыдысты хæтынмæ. Кæсынц, æмæ 
хъæддзау дыууæ галыл суг æрбаласы, сæ уæлæ бадгæ æмæ æхситтæй заргæ. 
Гуырдзиаг дзуры: 
— Уæртæ нæ уыцы дыууæ галы куы уаиккой. 
— Дæ хуыздæрау фæуай, кæд дзæгъæлы нæ дзурыс! Сугты сæр бады нæртон саг лæг; 
уыцы цыдæй цæуынц йæ дыууæ галы; хъæддзау уыдонмæ кæсы, уыдон тæрынæй æндæр 
ницы кусы, — уæд та ма уыдон къухы бафтой? Хæйрæг куы фестай, уæддæр сын ницы амал 
æрцæудзæн. 
— Фенд зоны, — загъта гуырдзиаг хуыснæг æмæ фæндаджы былтыл хæмпæлы 
хъæддзауы разæй фæци æмæ йæ иу дзабыр фæндагмæ баппæрста, йæхæдæг фæсфæндæгты йæ 
уады куыст кæны; æмæ та иу дзæвгар рауад, афтæ та иннæ дзабыр дæр фæндаджы астæумæ 
фехста. 
Хъæддзау «гъæй» гæнгæ, уæрдоны сæрæй хъахъхъæны йæ развæндагмæ. 
Уалынмæ æрбахæццæ раззаг дзабырмæ. Лæг дзуры йæхинымæры: «Иу дзабыр уæрдоны 
сæрæй ахизыны аргъ дæр нæу», — æмæ дарддæр йæ цыды кой кæны. 
Æрбахæццæ, æвæдза, дыккаг дзабырмæ, уæд «гъо,гъо, къобортæ!» зæгъгæ, галтæ 
æрурæдта, уæрдонæй æрхызт, дзабыр фелвæста æмæ иннæмæ фæцæуы. 
Гуырдзиаг къæрных галтæ феуæгъд кодта уæрдонæй æмæ сæ фæсфæд амбæхста. 
Лæг дыууæ дзабыры систа æмæ уыдонимæ æнæ суг, æнæ галтæ сæ хæдзармæ 
æрфардæг, галтæ ма кæм ссардтаид. 
Дис фæкодта ирон хуыснæг гуырдзиаг къæрныхыл æмæ загъта: 
— Мæ хæлар, дæ арæхст куыд у, уымæ гæсгæ дæ бирæ ахуыр нæ бахъæудзæн. 
Бадынц æмæ та фæлгæсынц сæ рындзæй. Уæд та дын дæлæ хъæдгæрæтты иу 
лæг.фæндагыл сæгъ фæласы, синаг йæ хъуыры, афтæмæй, сæгъы фæстæ згъоры йæ сæныкк. 
Æмæ та гуырдзиаг къæрных дзуры ирон хуыснæгмæ: 
— Дæлæ мын уыцы лæджы сæгъ æмæ сæныкк æнæ радавгæ нæй. 
— Уый та куыд уыдзæн? — загъта ирон. — Бæндæн сæгъы ’фцæгыл, бæндæныл лæг 
хæцы йæ къухтæй. 
— Фендзыстæм, — загъта гуырдзиаг, — æмæ та фæаууон. Лæджы разæй пыхсыты фæци 
æмæ æрбадт рындзыл æмæ кæсы лæгмæ. Бирæ нæ фæбадт, уайтагъд лæг æд сæгъ 
æрбахæццæ йæ размæ. 
Гуырдзиаг пыхсы къалиутæ сæгъмæ бадардта фæсфæдæй. Сæныкк уыдонмæ куыд 
фездæхт, афтæ, ~ дæ фыдгулы базайраг уыйау, — гуырдзиаг рацахста сæныкк, кæрдæджы 
5ÆмбалтыЦоцко 
-65- 

гуцъула йын йæ дзыхы атъыста, цæмæй ма уаса, йæ къæхтæ йын мæцкъорæй æрбаста æмæ йæ 
пыхсыты баппæрста. Уый адыл та фезгъоры пыхс-пыхс размæ фæндаджы былтыл. 
Лæг иудзæвгар куы рауад, уæд сæгъ бауасыд йæ сæныкмæ. Лæг фæстæмæ фæкаст æмæ 
сæныкк нал. Лæдзæг фæндагыл æрсагъта, сæгъ ыл абаста, йæхæдæг «цы дæлдзæх фæци», 
зæгъгæ фезгъоры фæстæмæ. 
Гуырдзиаг къæрных æндæр цы хъахъхъæдта! Сæгъмæ фæлæбурдта æмæ йæ пыхсы 
арфгомау амбæхста. 
Лæг сæныкк дæр нал ссардта, сæгъæй дæр æнæхай фæци. 
— Абонæн уал дын æгъгъæд фæуæнт, — загъта гуырдзиаг. 
— Дæ арæхстæн ницы у, мæ хæлар, — загъта ирон, — хъуыддаг æнæкъуылымпыйæ афтæ 
куы цæуа, уæд истæмæйты нæхи дардзыстæм, стæй дæ мæн ахуыр кæнын дæр нал 
бахъæудзæн. 
Ирон хуыснæг царди æлдары хъæуы, хъæуы астæуты цыди дон, доныл иу ран хид. 
Æлдар уыди стыр хъæздыг. Йæ дыууæ мæсыгæй иуы — сызгъæрин кæри, аннæйы — æвзист. 
Дыууæ хæлары зыдтой уыцы хабар, фæлæ сын бæлвырдæй бæрæг нæ уыди, кæцы мæсыджы 
ис сызгъæрин кæри. 
Иу бон куы уыди, уæд та гуырдзиаг дзуры иронмæ: 
— Мæ хæлар, æлдары сызгъæринæй фæфос кæнæм. 
— Фæлтау дæ куы нæ ссыдаид ахæм ныхас: сырæзæн цы хъуыддагæн нæ уа, уый кой 
кæнын дæр не ’мбæлы лæджы хуызæн лæгæн. 
— Æмæ уæд цæуылнæ хъуамæ сырæза хъуыддаг?—бафæрсон дæ. 
— Иуæй, æлдары мæсгуытæм маргъ дæр нæ батæхдзæн, аннæмæй бæрæг нæу — 
сызгъæрины кæри кæцы мæсыджы ис. 
— Уыдæттæ уал фæуадз, фæлæ мæм æнувыдæй æрбайхъус. Цом æмæ доны дыууæ 
фарсы нæхи фæкæнæм; хиды ’рдæм нæхи сараздзыстæм æмæ цæугæ- цæуын кæрæдзимæ 
æртхъирæн кæндзыстæм, алывыдтæ дзурдзыстæм, быцæу кæндзыстæм. Хидыл куы баиу уæм, уæд 
нæ кæрæдзимæ фæлæбурдзыстæм æмæ...нæмыс ма — нал! — зæгъгæ, кæрæдзийы фæрстæм 
ахъаззаг базилдзыстæм. Адæм æрбафæдис кæндзысты иргъæвынмæ, фæрсдзысты нæ, нæ 
хылы сæр цæуыл у, уымæй. Æмæ-иу уæд ды зæгъ: «Мæнæ ацы гуырдзиаг хæрæг афтæ 
зæгъы, æлдары сызгъæрин уæллаг мæсыджы ис, æз та йын афтæ зæгъын æмæ дæллаг 
мæсыджы ис», афтæмæй рабæрæг уыдзæн сызгъæрины æвæрæн. Утæппæт адæмæй исчи 
æнæзонгæ нæ уыдзæн сызгъæрины æвæрæн. 
Гуырдзиаг куыд загъта, афтæ бакодтой. Иу — донæн йæ иуырдыгæй, иннæ — 
иннæрдыгæй æртхъирæнгæнгæ, афтæмæй хидыл баиу сты æмæ кæрæдзиуыл ралæууыдысты. Хидыл 
цæуджытæ сыл æрæмбырд сты æмæ сæ иргъæвынц, уайдзæфтæ сын кæнынц. 
— Æмæ куыннæ! Хæрæг дæр æм тъæпп ахаудзæн ацы гуырдзиаг хæрæгмæ! Æз ын афтæ 
зæгъын, æлдары сызгъæрин уæлæ мæсыджы ис, уый та мын афтæ, — нæ, дæлæ мæсыджы ис. 
— Искæй фос кæм сты, уый базоныны тыххæй уыл кæрæдзийы афтæ бафхæрын 
не’мбæлди, хæлæрттæ, — загътой сын иргъæвджытæ, стæй сын бацамыдтой, кæцы мæсыджы 
ис æвæрд æлдары сызгъæрины кæри. 
Ай-уый нал фæкодтой, фæлæ дыууæ хæлары цы агуырдтой, уый куы ссардтой, уæд сæ 
хæдзары цингæнгæ балæууыдысты. Хъæугæрон уыди тар пыхсытæ, аууон рæттæ. Дыууæ 
хæлары уырдыгæй зæххы бынты къахыныл ныллæууыдысты. Мæсыджы бынмæ куы 
бакъахтой, уæд дзы æхсæвыгон рахастой, цæй бæрц фæрæзта иу лæг хæссын, уый бæрц. 
Æлдар фос уарзаг лæг, зыд лæг алы бон дæр бæрæг кодта йæ хæзнатæ се’ппæт дæр. Иу 
райсом æм афтæ фæкасти, цыма сызгъæрин кæри фефсæрста. Æрбасидти хистæр адæммæ 
æмæ сæ фæрсы: 
— Цымæ сызгъæрин кæри ’фсæра? 
— Æфсæрдзæн, — загътой хистæртæ, — уый тыххæй æмæ тынг уæззау у сызгъæрин. 
Къулбадæг усмæ дæр барвыста фæрсæг. 
Къулбадæг ус загъта: 
— Æфсæргæ нæ ныккодта, фæлæ æлдары сызгъæринæй давгæ ачынди. Æнæдон сысм 
ауадз мæсыджы æмæ уæд сбæрæг уыдзæн мæ дзырдты æцæгдзинад. 
-66- 

Æлдар афтæ бакодта: æнæдон сысм ауагъта, сызгъæрин кæри кæм уыди, уыцы ран. 
Рацыдысты дыууæ хæлары сызгъæрин хæссынмæ æлдары мæсыгæй. Ирон лæууы 
бацæуæны æмæ хъахъхъæны, гуырдзиаг бацыди мидæмæ æмæ æнæдон сасмы астæумæ 
ныссагъди. Ракæ-бакæ ма кæны, фæлæ цас фылдæр архайдта, уый бæрц фылдæр сагъди æнæдон 
сасмы. 
Æрæгмæ куы зынди гуырдзиаг мæсыгæй, уæд æм йæ хæлар хæстæгдæр бацыд æмæ йæм 
дзуры: 
— Цы фæдæ? Цæй æрæгмæ зыныс? 
— Мæнæ бæргæ дæн, фæлæ мæ азмæлæнтæ мæ бар нал сты, ардыгæй мын аирвæзæн 
нал ис. Фæлæ хуыцауы хатыр, дæ мад, дæ фыды хатыр бакæн æмæ мын мæ сæр ралыг кæн 
æмæ йæ искуы бафснай. 
— Амæлæт уыдзæн, уæддæр уый нæ бакæндзынæн. Мæ хæлар, ме ’рдхордæн æз мæхи 
къухтæй йæ сæр ракæнон? Хуыцауы зæрдæ мыл фæхуддзæн, мæ зæрдæ дæр æй нæ 
бакомдзæн. 
— Кæуынæй мæ мауал буц кæн, райсоммæ мæ уæлæ куы баззайа, уæд мын цы 
бакæндзæн æлдар, уый нæ зоныс... Хæлар мын нæ уыдзынæ, кæй дын зæгъон, уый куы нæ 
бакæнай, уæд. 
Æнæбары, кæугæйæ ралыг кодта ирон йæ хæлары сæр, рахаста йæ æмæхсæвæджы æмæ 
йæ бафснайдта йæ ныккæнды. 
Райсомæй айхъуысти хъæубæстыл: «Æлдары сызгъæрин фæдавта æнæсæр лæг». 
Уæд къулбадæг ус загъта æлдарæн: 
— Хуыснæгæн уыди сæр, фæлæ йын æй рачынди. Æлдар, баздæх æмæ æнæсæр лæджы, 
авд фæндаджы кæм баиу вæййынц, уырдæр ахæссын кæн, хъахъхъæнджытæ йын скæн. 
Æмæ сын бафæдзæхс: мардыл хъыггæнæг, тæригъæдгæнæг йæхи чи скæна, уый куыд 
æрцахсой. Уый дæ зонын хъæуы, æмæ йын йæ сæр чи ахаста, уый йын йæ гуыр дæр нæ 
ныууадздзæн, зындзæн æм. 
Марды скъахтой, авд фæндаджы кæм баиу сты, уым æй æрæвæрдтой æмæ йæ 
хъахъхъæнынц. 
Ирон хуыснæг фехъуыста йæ хæлары хабар. Хæрд, нозт сцæттæ кæнын кодта, хæрæгыл 
сæ сæвæрдта, нымæты гæбазæй сæ æрæмбæрзта. Хæрæджы къæлæуы бабаста ныккæнды 
æмæ бафæдзæхста йæ мадæн: «Цыдæриддæр афон дæм нæ фæзына хæрæг, уайтагъд-иу æй 
ныккæнды афснай йæ къæлæуы раз æмæ йыл дуæрттæ сæхгæн». Уыйадыл хуыснæг араст 
йæ хæдзарæй. 
Æризæр, афтæ, авд фæндаджы цы ран баиу вæййынц, уырдæм бахæццæ. 
— Уæ изæр хорз, — дзуры марды хъахъхъæнджытæм. 
— Дæ фæндаг раст, — дзуапп ын радтой æнæсæр лæджы хъахъхъæнджытæ. 
— Цы ми кæнут ацы ран? 
— Мæнæ æлдары сызгъæрин чи адавта, уый хъахъхъæнæм. 
— Фыддæртæ дæр ма йын хъæуы уыцы хуыцауы æлгъыстæн. Нæ йæм кæсут, не лдары 
сызгъæринтæ давгæ сбадт. 
— Æмæ уæд ды та кæдæм цæуыс? 
— Мæнæ маргас хæссын мæрдты тыххæй. Хорз уаид æмæ рухс куы зæгъиккат мардæн. 
Аназут фæйнæ нуазæны, кæдæм æй хæссын, уым дæр уæлдай хъуыддаг нæ уыдзæн. 
Цæуылнæ анызтаиккой хъахъхъæнджытæ марды рухсаджы тыххæй?! Лалымтæй уадзын 
байдыдта арахъ, бæгæны æмæ дæтгæ, хатгæ хъахъхъæнджытæм. Уыдон нуазгæ æмæ хæргæ. 
Уалынмæ сын банафон. 
— Ныр цон, хæссон мæ маргас. 
— Кæдæм ма фæцæудзынæ ай хуызæн мæйдары. Ам лæуу, райсом афæндараст уыдзынæ. 
— Тæрсгæ кæнын. 
— Æмæ уæд цæмæй? 
— Мæ хæрæг мын адавдзæн æнæсæр лæг, æмæ ма уæд мæ хæдзар цæмæй фæдардзынæн? 
— Ма тæрс, махæй халон стæг дæр нæ фæхæсдзæн. Намæ дын ыл исты куы ’рцæуа, уæд 
дзы нæ сæр нæ фиддон. 
-67- 

Æхсæвы уым баззад. Йæ нымæты гæбазæй йæхи æрæмбæрзта æмæ уайтагъд йæ 
хуыр ссыд — ома тарф фынæй бадæн. 
Иу афон куы уыди, уæд нымæт феппæрста æмæ рахъахъхъæдта алырдæм. Æнæсæр 
лæджы хъахъхъæнджытæ нозтвæлладæй мæрдвынæй баисты. 
Лæг фæгæпп кодта уæлæмæ, æнæсæр лæджы хæрæгыл авæрдта æмæ хæрæджы æрцæфтæ 
кодта. Хæрæг базмæлыди æмæ сæ хæдзары дуармæ æмæхсæвæджы уасгæ-уасгæ балæууыди. 
Хуыснæджы мад æм разгъордта æмæ йæ ныккæнды фæмидæг кодта. 
Марды хъахъхъæнджытæ райсомæй æрыхъал сты. Кæсынц, æмæ мард дæр, хæрæг дæр 
уым нал. Хæрæджы хицау хуыссы хуыр-хуырæй, нымæт йæ уæлæ, афтæмæй. Зивæг æм 
кæнынц райхъал кæнынмæ. 
Райхъал маргасхæссæг дæр æмæ бардиаг кодга, йæ хæрæг уыцы ран куы нал разынди, ууæд. 
— Бабын мæ кодтат, царæфтыд фæуæнт уæ хæдзæрттæ. Нæ уын дзырдтон, фыдæбоны 
æнæсæр лæг мын адавдзæн мæ хæрæг! Цæмæн мæ баурæдтат, куы нæ лæууыдтæн? 
Лæг нал æмæ нал сабыр кодта. Хъахъхъæнджыты дæр мæт куыд нæ бацыдаид. 
Дыууæрдæм рауай-бауайыл фесты. 
Хуыснæг йæ нымæты гæппæл йæ уæлæ баппæрста æмæ сæ хæдзармæ йæхи айста. 
Хъæубæстыл айхъуысти хабар. Адæм дзырдтой: 
— Æнæсæр лæг фыццаг уыди æмæ æлдары сызгъæринтæ фæдавта, ныр та хæрæг адавта 
æмæ цы фæцис, уый бæрæг нал ис. 
Æлдар æрбасидт къулбадæг усмæ æмæ йын загъта: 
— Уæддæр афтæ загътай, æнæсæр лæг дам нæ фæдавта мæ сызгъæринтæ. Кæс-ма, ныр 
та хæрæг дæр адавта. 
— Хъæлæкк ницы адавта æнæсæр лæг, фæлæ дын куыд загътон, афтæ ’рцыди хъуыддаг: 
Йæ сæр ын чи ралыг кодта, йæ гуыр дæр ын уый бафснайдта. 
— Æмæ ма йæ цы амалæй ссардæуа? 
— Дыууæ теуайы дæм ис, ахсæв сæ æнафоны раскъæр æмæ кæй кæрт сфаджыс кæной, 
уый дæ къæрных. 
Æрæхсæв, афтæ æлдар æнафоны раскъæрдта дыууæ теуайы. Теуатæ уайтагъд 
хуыснæджы кæрты балæууыдысты æмæ дзы сфаджыс кодтой. Лæппу рацыди кæртмæ æмæ куы 
’ркаст теуаты æууæлтæм, уæд тасаг уис фелвæста æмæ сæ райста йæ фыццаг. 
Дыууæ теуайы куы иу кæрты, куы иннæ кæрты балæууын кæны, афтæмæй сæ иу къорд 
уынджы æрзилын кодта. Теуатæ алы кæрты дæр сæ фæд ныууагътой фаджысæй, стæй сыл 
рахъæр кодта æмæ сæ йæ ныккæнды бакодта. 
Куы сбон, уæд æлдар арвыста лæгтæ, цæмæй сбæрæг кæной зылыны. Бацæуынц иу 
кæртмæ теуаты фæд-фæд æмæ дзы фаджыс, бацæуынц иннæмæ, уым дæр афтæ. Уыцы 
хуызæнæй басгæрстой бирæ кæртытæ æмæ алы ран дæр дыууæ теуайы фæд æмæ ног фаджыс. 
Æрвыст лæгтæ баздæхтысты фæстæмæ æлдармæ æмæ йын радзырдтой, æлдары дзырд 
кæй сæххæст кодтой, стæй кæртыты цы разынд. 
Смæсты æлдар. Æрбасидти къулбадæг усмæ æмæ йын дзуры: 
— Хынджылæггаг мын скодтай мæ сæр, мæ айразмæйы зиантæ мын æгъгъæд нæ 
уыдысты, фæлæ ма мæ дыууæ теуайы дæр дæу руаджы кæйдæр хай баисты. Мæ маст æппæт мын 
æнæ райсгæ нæй дæуæй: марын дæ хъæуы. 
— Æлдар, æлдар, дæ зæд, дæ фарны стæн! Тагъд ма бакæн. Æз дын никуыдæм 
алидзинаг дæн ацы бæстæй. Иу ма дын зæгъын: бирæ зиантæ баййæфта дæ сæр, фæлæ мæ уырны, 
фæстаг хатт ма бавзар, кæй дын зæгъон, уый. Куы ницы дзы рауайа уымæй дæр, уæд дæ бар 
нæ дæн, нæ?! 
— Цы зæгъынмæ хъавыс? 
Къæрныхæн нæй æнæ ссарæн. Баздæх æмæ дæ чызджы арвит, авд фæндаджы кæм баиу 
вæййынц, уыцы ранмæ. Сæдæ барæджы йын арвит хъахъхъæнджытæ. Дæ чызгмæ ратт 
болат хæсгард. Æлдар, уыцы митæ дын чи бакодта, уый дын дæ чызгмæ дæр зындзæн авд 
фæндаджы баиу кæнæнмæ. Æмæ бафæдзæхс дæ чызгæн, цæмæй къæрныхæн аивæй йæ 
зачъе алыг кæна рахизфарсырдыгæй. Дзырд дын дæттын, уæд, кæй агурыс, уымæн нал 
бауыдзæн йæ бон бамбæхсын. 
-68- 

Сарæзта æлдар йæ иунæг чызджы, болат хæсгард æм радта: болат хæсгардæй цы 
бакæнын хъæуы, уый чызгæн бамбарын кодта. Сæдæ барæджы æрынцадысты, авд фæндаджы 
кæм баиу вæййынц, уыцы ран. 
Æризæр, афтæ ахæм тымыгъ скодта, æмæ сæдæ барæджы цы фæуыдаиккой, уымæн сæ 
сæрæн хос нал ардтой. Сæфынæй куыд фæтарстысты сæхицæн, афтæ дзы алчи дæр йæхи 
сæры кой бакодта, бафснайдтой сæхи. 
Ирон хуыснæг рауагъта йæхи æмæ чызджы уайтагъд ссардта. Цас фæуыдаиккой иумæ, 
чи зоны, фæлæ къæрных иу цъус дуг авæрдта кæрæдзиуыл йæ цæстытæ. Æлдары чызг болат 
хæсгард фелвæста æмæ дзы хуыснæджы зачъе рахизырдыгæй алвыдта. 
Нæма æрбабон, афтæ лæппу фехъал æмæ араст йæ хæдзармæ. Цæй бæрц ауадаид, чи 
зоны, афтæ йæ къухтæ йæ зачъетыл æрхаста. 
«Бынтон куы бацарæфтыд дæн ай, — мæ зачъейы æмбис мæ уæлæ куы нал ис. Цæй ми 
бакодтон, цæй! Фæлæ мыл лæджы ном ма уæд, æз исты фæрæз куы нæ скæнон, цæмæй 
фесæфа мæ фæд». 
Фæстæмæ балæууыд æлдары чызгмæ. 
— Хæрзæхсæв дын нæ загътон æмæ ма уый тыххæй фездæхтæн, стæй ма, æнхъæлдæн, 
тагъд нæма сбон уыдзæн. 
Афæстиат та æлдары чызгимæ. Чызг афынæй. Лæппуйы æндæр хуыздæр ницы хъуыди. 
Болат хæсгард ын йæ нывæрзæнæй фелвæста. 
Фынæй адæмыл разылд æмæ сын сæ рахиз æхсæрфæрстæ болат хæсгардæй алвыдта. 
Уыйадыл æнцад-æнцойæ сæ хæдзармæ бафардæг æд болат хæсгард. 
Æлдар йæ мает уромын нал фæрæзта. 
— Мæ фос дæр давды фесты, мæ сæр дæр æгады бынатмæ æрхауди. Утæппæт адæм мын 
кæд мæ иунæг чызгæй фæхынджылæг кодтой, уæд æм бæрæг уыдзæн! Сар мын кæны дæ 
къона, къулбадæджы ус! Фыдбылызæй, æгаддзинадæй цы бавзæрстон, уыдон æгасæй дæр 
дæуæй бузныг дæн. Ды мын уыдтæ, ды! 
Æмæ æрбасидын кодта къулбадæг усамæ. 
— Дæхи ницæмæйуал сраст кæндзынæ — маргæ дæ кæнын. 
— Æлдар, де зæд, де зæд, дæ фарны стæн! Раст загътай: æз мæхи нал сраст кæндзынæн 
æмæ раст дæр нал кæнын мæхи. Фæлæ дæ бафæрсон: мæн куы амарай, уæд дын дзы цы 
пайда æрцæудзæни? 
— Мæ маст ссæудзæн. 
— Æлдар, дæхи фæтæригъæдджын кæндзынæ дзæгъæлы, дæуыл æмбæлы дæ уды кой 
бакæнын. Фæлтау баздæх æмæ дæ чызджы саккаг кæн, уый бæрц чи сарæхсти, уый бæрц 
лæджыхъæд кæмæ разынди, уымæн. Сиахсæн дын бæззы. 
Уæлдай нал загъта æлдар. Дзырд радта æлдар, уыцы митæ чи бафæрæзта, уый йæм 
фæзынæд, æмæ йын ратдзæн йæ чызджы. 
Къæрных фæзынди; æлдар чындзæхсæв сарæзта æмæ йын йæ чызджы йæ фыццаг 
скодта. Къæрных æрсабыр, йæ сæрмæ нал хæссы давын, æнæгъдаудзинæдтæ, æмæ ма ныр дæр 
цæрынц «гъа» æмæ «гъо»-йæ æлдары чызгимæ. 
(Ноябри 9-м бон 1922 аз. Æрыдон. Гаспо Рæмонты). 
13. РÆСТДЗИНАДÆН СÆФÆН НÆЙ 
Иу паддзахады адæмы сæфтмæ тардта Аларды. Дзыллæйы хортæ алы ’хсæв дæр ссæста, 
хæрын кодта йæ бæхæн. 
Паддзах фехъусын кодта æгас дзыллæйæн: «Зиангæнæджы чи бахъахъхъæна, уый чи 
æрцахса, фыдбылызæй чи фервæзын кæна падцзахады, уымæн паддзах ратдзæн усæн йæ 
иунæг чызджы». 
-69- 

Бирæ адæм фæхъахъхъæдтой Алардыйы, фæлæ йæм ничи арæхст: бафынæй-иу сты 
хъахъхъæнджытæ. 
Иу усгур лæппуйæн уыди хъалмыхъаг æрдхорд, ацæргæ адæймаг. Лæппу радзырдта 
хъалмыхъагæн Алардыйы хабар. Уæд хъалмыхъаг дзуры: 
— Мæнæй хъæлæкк нæ аирвæзид уæ Аларды, æз æй æрцахсин мæ архъанæй, фæлæ 
мæн паддзахы чызг ницæмæнуал хъæуы — æгæр базæронд дæн. Фæлæ, мæ хæлар, афтæ 
бакæнæм æмæ дын Алардыйы æз æрцахсдзынæн, йе’фсон та дæу куыд фæуа: уæд падцзахы 
чызг дæу бауыдзæн, мæ хæлар. 
Хъалмыхъаг æмæ йæ хæлар хъахъхъæнынц хортæ. Иу афоны æхсæвыгон фæзынди Аларды 
бæхыл æмæ йæ бæх цæй бæрц нæ хордта, уый бæрц ссæста, сæфта хуымтæ. 
Хъалмыхъаг фехста архъан, æмæ архъан æртыхст Алырды ’мæ йæ бæхыл. Бæх атыдта 
йæхи æмæ афардæг, фæлæ Алардыйы æрцахстой. Усгур лæппу йæ бакодта падцзахмæ. 
Паддзах æй ахæстоны бакодта æмæ йыл сæхгæдта æртæ дуары. Лæппу-лæгæн Алардыйы 
æрцахсæггаг радта йæ чызджы. 
Бады Аларды ахæстоны, уæдæ цы кодтаид. Паддзахæн уыди лæппу. Хъазыди портийæ 
уый ахæстонмæ хæстæг. Хъазгæ-хъазын ахæстонмæ бахауди йæ порти. Лæппу базгъордта 
ахæстоны дуармæ æмæ лæгъстæ кæны хъахъхъæнæгæн: 
— Дуар мын бакæн, мæ порти дзы рахæссон. 
~ Мæ бон нæу, ахæст ралидздзæн æмæ уæд сæфы мæ сæр. 
— Ма тæрс, дæ дзыхæй цæй бæрц зæгъай, уый бæрц дын ратдзынæн сызгъæрин. 
Хъахъхъæнæг бахæлæг кодта сызгъæринмæ æмæ бакодта дуар. Агурынц порти, фæлæ 
ницы. 
— Аннæ дуар бакæ, — дзуры лæппу. 
— Нæй йын кæнæн, ахст раирвæздзæн. 
— Ноджыдæр ма дын бафтаудзынæн дæ сызгъæринтыл. 
Бакодтой дыккаг дуар дæр, фæлæ порти уым дæр нæ разынд. 
— Байгом кæн æртыккаг дуар дæр, сызгъæрин æхцайæ ма дæм ноджыдæр фæкæсдзынæн. 
— Хорз, — загъта хъахъхъæнæг, — фæлæ куы ирвæза, уæд-иу ыл дуар ахгæн. 
Æртыккаг дуар байгом кодта хъахъхъæнæг. Аларды раирвæзт æмæ фыццаг дуармæ куы 
рахæццæ, уæд дзуры лæппумæ: 
— Искуы дæ мæ сæр мыййаг куы бахъæуа, уæд-иу ссар мæ ном æмæ дæм зындзынæн. 
Уый адыл Аларды атахти уæларвмæ, хъахъхъæнæг æмæ паддзахы фыртæн байдыдтой 
тæрхон кæнын. 
— Сæ мæлынмæ нæ бæллын, кæд сыл амæлын æмбæлы, уæддæр. Фæлæ баздæхут æмæ 
сæ тар хъæдмæ фæласут, сæ къухтæ сын бабæттут фæстæмæ, æмæ сæ уыцы хуызæнæй 
ныууадзут хъæды. 
Паддзахы тæрхон куыннæ сæххæст кодтаиккой. Хъæдмæ сæ фæластой æмæ сæ уым 
ныууагътой, сæ къухтæ æмæ сæ цæстытæ бастæй, афтæмæй. 
Лæг амалæн конд у. Хъахъхъæнæг æмæ паддзахы фырт амалтæй суæгъд кодтой 
кæрæдзийы къухтæ, райхæлдтой сæ цæстыты бæттæнтæ. 
Салфамблайы хъахъхъæнынц æмæ алырдыгæй тар хъæд, фæндаг нæй. Тыхсынц æнæ 
хæринаг æмæ дойныйæ. Уалынмæ иу ран фæзынди дон, дзыхъхъы мидæг; иунæгæн дзы 
баназынæн амал нæй. Хъуамæ дзы иу хæца аннæмæн йæ къæхтыл, ауадза йæ донмæ æмæ 
афтæмæй басæтта йæ дойны. 
Паддзахы фырт хæцы хъахъхъæнæджы къæхтыл, афтæмæй банозта дон. Паддзахы 
фырты ауагъта хъахъхъæнæг дæр. Банозта дон , фæлæ йæ уæлæмæ нал ласы дуаргæс. 
— Дзырд мын ратт, куыд мыл дæхи уæлахиз не скæндзынæ æмæ дæ уæд сласдзынæн, 
намæ дæ ауадздзынæн, куыд фесæфай, афтæ. Мæ хуызæн хуымæтæджы æфсæддон адæмыл 
сымах хуызæттæ стырсæр фæкæнут уæхи, нал ныл фервæссут. 
Æууæнк ын радта паддзахы фырт, уæлдæр дзы йæхи куыд никуы скæндзæн. 
Сласта паддзахы фырты дуаргæс йæ дыууæ къахæй. Цæуынц æмæ хъæдæй рахицæн 
вæййынц. Фæстагмæ иу æцæгæлон паддзахадмæ бафтыдысты; паддзах кæм царди, уырдæм 
æрцыдысты. Разил-базил кæнынц уынгты, сæхи хъарынц, кæд сæ исчи бауромид æххуырсты. 
-70- 

Хуыцау сæ паддзахæн йæхимæ бауагъта. Æххуырсты йæм ныллæууыдысты. Дуаргæсы 
æфсæддон бæхтæм зилæг скодтой, паддзахы лæппуйы та мидхæдзары скодтой 
кæстæриуæггæнæг. 
Архайынц дыууæ дæр: дуаргæс - æфсæддон бæхдоны, лæппу - паддзахы хæдзары. 
Фæадджын лæппу паддзахы бинонтæн, тынгдæр та йæ чызгæн. Æмæ, раст зæгъын хъæуы, 
лæппу, кæй бауарзтаиккой, ахæм гуырд уыди: нæ уыди æмбал нæ йæ уындæн, нæ йæ 
хъаруйæн. 
Бахæлæг æм кодта йе’мбал-бæхтæмзилæг, æмæ хъуыды кæнын байдыдта, цæмæй йын 
сараза исты фыдбылыз. 
Æмæ иу æхсæв хæдзары дзауматæй адавдæуыд. Адæм дыууæрдæм сысты, агурынц, 
хъарынц хуыснæджы. Уæд аивæй фæрсынц бæхтæмзилæджы: 
— Паддзахы хæдзары цы лæппу кæстæриуæг кæны, уый исты адава? Йæ бакаст 
хуыснæджы бакаст нæу. Фæлæ ды дæ йæ æмбал æмæ йæ хуыздæр зондзынæ. 
— Цæхгæр уын зæгъын — уæ хуыснæг ме’мбал у. Уымæн йæ хуызмæ ма кæсут: æнцад 
малы хæйрæг бады. Стæй уæ уыцы давдыл чи ныууадза, ахæм дæр нæу: æз дзы æнхъæл дæн 
æмæ уын уæхимæ дæр бавналдзæн. 
Кусынц та сæ куыстæй, цæрынц сæ цардæй, алчи дæр паддзахы хæдзары. Фæлæ та иу 
ахæмы рабæрæг: паддзахы бинонты дарæстæй чидæр адавта. Рафæрс-бафæрс, радзур-бадзур 
та фæкодтой, фæлæ та хуыснæгыл нæ хæст кæнынц. Сæ фæстаг фарст та бæхтæмзилæгмæ 
æрцыд. 
— Дзæгъæлы агурут дæрдтыл; уæ хуыснæг хион хуыснæг у. Уый зонут, æмæ уын уæ 
дарæстæм дæр дардæй не’рцыдæуыд, фæлæ уын ай агъоммæ чи адавта уæ хæдзары 
дзаумæттæ, уый уыди ныр дæр та уæ къæрных. 
Гуырысхо ма кодтой паддзахы бинонтæ: «Кæд æмæ нæу, мыййаг, уæд тæригъæд 
уыдзæн. Банхъæлмæ ма кæсæм». 
Уалынмæ та паддзахы хæдзарæй фесæфт сызгъæрин æмæ æвзист дзауматæ. 
— Бæргæ уын дзырдтон ай размæ дæр, стыр хуыснæг кæй у ме ’мбал, кæй нæ уæ 
ныууадздзæн ахæм чысыл дæвдтытыл, фæлæ уын кæй бавналдзæн уæ сæртæм дæр. 
Уæд паддзах дзырд радта, цæмæй хуыснæджы быдырмæ куыд арвитой, иу гæбæр байраг 
ын куыд бакæной йе ’вджид. 
Лæппуйы быдырмæ арвыстой æмæ йын бæхрæгъауæй иу гæбæр байраг скодтой йæ 
фыццаг. 
Бирæ рацыди, чысыл рацыди, чи зоны, фæлæ паддзах иу рæстæджы дзырд радта — йæ 
ис, йæ бон куыд фена, йæ цæст куыд рахæсса йæ фæлгонцыл. 
Бирæ фосы хицау уыди паддзах. Кæрон нæ уыди йæ маргъы дзугтæн, йæ фысвосæн, йæ 
хъомрæгъæуттæн æмæ бæхтæн. 
Зилы æд фæсдзæуинтæ паддзах. Амоны йæ æххуырст адæмæн, куыд дарын хъæуы алы 
фосы мыггаг дæр. Кæм уайдзæф ракæны, кæм та æппæлгæ, фосмæ чи зилы, уыцы адæмæн. 
Фæстагмæ бæхгæстæм бафтыд. Фæзылди йæ бæхрæгъæуттыл. Уæд æрбалæууыд йæ зæрдыл 
лæппу æмæ гæбæр байраг. 
— Цы фæци лæппу, гæбæр байраг кæй æвджид бакодтам, уый? 
— Иу афоны йæ фæздæг скæлы быдыры астæуæй, фæлæ цы кæны, йæ цард куыд 
æрвиты, уымæй йын ницы зонæм, — загътой бæхгæстæ. 
Æмæ паддзах саразын кодта йæ уæрдон лæппуйы цæрæндонмæ. 
Лæппу рацыд паддзахы размæ æмæ йын салам радта. 
— Фенын ма мын кæн дæ гæбæр байраг, мах дын æм бакæсæм, — загъта паддзах. 
Лæппу скъахта ныккæнд æмæ уыцы ран цардысты байрагимæ, йæ къæбæр ын дихæй 
лæвæрдта, афтæмæй. 
Раласта байраджы. Гæбæр байраджы нал базыдтой паддзах æмæ бæхгæстæ дæр. Æмæ 
диссаг нæ уыди. Байраг сбæх, йæ хъуын уырды хъуынау æрттывтытæ калдта. Паддзах дæр, 
бæхгæстæ дæр дис кодтой, лæппу гæбæр байраджы куыд сбæх кодта, ууыл. 
Паддзах араст, лæппу байраджы абаста æмæ паддзахы фæдыл, æгъдау куыд амыдта, 
афтæ иудзæвгар рауади. 
-71- 

Фæстæмæ баздæхт æмæ кæсы: цалынмæ паддзахы фæдыл цыди æмæ фæстæмæ здæхт, 
уæдмæ байраджы чидæр амардта. 
Хорзау нал фæци лæппу, уайынтæ байдыдта паддзахы фæстæ, баййæфта йæ æмæ йын 
дзуры: 
— Мæ фæстæмæ бацæуынмæ байраджы мардæй баййæфтон: чидæр æй цыргъагæй 
фæрæхуыста. 
~ Ма йыл баууæнд, паддзах, — загъта бæхтæмзилæг æфсæддон, лæппуйы æмбал, 
бæхы марæг йæхæдæг у, дæ зæрдæмæ бацыд, уый бамбæрста æмæ, цæмæй дæумæ ма бафта, 
уый тыххæй йæ амардта. Æниу цы, æгас куы уа, уæд дæ ууыл дæр нæ ныууадздзæн. 
Уæд паддзах лæппуйы фæхаста дард бæстæм, йæ паддзахады æвзæрдæр цы ран уыди, 
уырдæм. Мæгуыры бонтæ æрвыста лæппу дард бæсты, удхарæй марди, зынæвзарæн кодта йæ 
уд æмæ йæ буар. Тыхсти паддзахы чызг дæр, лæппуйы рагæй кæй нæ уыдта, уый тыххæй. 
Паддзахы чызгмæ æрбацыди курæг иу æндæр паддзах. 
— Аккаг мын скæн дæ чызджы æгъдауæй, цæй бæрц зæгъай, уый бæрц дын 
бафиддзынæн фос, кад дын скæндзынæн; намæ мын æй нæ радтай сабырæй, уæд дын хъусын 
кæнын: схæцдзынæн дыл, ныппырх дын кæндзынæн де ’фсæдтæ æмæ уæд дæ чызг дæр мæн 
æмæ дæхæдæг дæр æд бинонтæ, æд паддзахад. 
Ницы ком радтой паддзах æмæ йæ бинонтæ чызджы курæгæн. Æртхъирæн нæ бацыди 
паддзах æмæ бинонты зæрдæмæ. 
— Фæндон нын нæу, чызг нæ разы кæны дæумæ фæцæуыныл. Хæст та дыууæйæн 
æмбис у: хыцау кæй фарс æрлæудзæн, уый бæрæг нæма у. 
Æмгъуыд скодта чызджы курæг æмæ загъта: 
— Æнхъæлмæ дæм кæсдзынæн æмгъуыды бонмæ, кæд æмæ æрфæсмон кæнис, дæ чызг 
дæр сразы уаид, уæд мын-иу фехъусын кæн. Фæлæ уый нæй, зæгъгæ, афтæ цæттæ дар дæхи 
хæстмæ, ме ’фсæдтæ дæ зæххы арæнтæм зындзысты. 
Уæлдай зæрдæ не ’рцыди паддзах æмæ йæ бинонтæм, кæд сæ тас бацыди, уæддæр. 
Хуыцауы ’вджид бакодтой сæхи, ницы хабар æрвитынц чызггурмæ. Уый тынгдæр мæсты 
кæны, фыцы æмæ хæстмæ цæттæ кæны йæхи. 
Иу ахæмы чызг дзуры йæ фыдмæ: 
— Хæстыл кæй ныллæууыдтæ, уый сбæрæг æмæ нын кæд хуыцау нæ баххуыс кæна, уæд 
нæ не знаг басæтдзæн, дæ паддзахад æмæ дын дæ бинонты дæр йæхи бакæндзæн. Бирæ 
адæм æрвыст сты сæ бæстæй. Уæддæр сæфт æмæ сæфт. Баздæх æмæ сæ суæгъд кæн, кæд 
æмæ дын исты феххуыс уаиккой. 
Паддзах байхъуыста йæ чызджы уынаффæмæ. Арвыста, ахæстытæй, хаст адæмæй 
алкæмæн дæр цы æмбæлди, уый хардз æхцайæ æмæ хæринагæй. Ахæстæтты дуæрттæ байтом 
сты æмæ алчи хъæлдзæгæй здæхы йæ хæдзармæ. Лæппу дæр райста йæ хардз. Иу къорд 
уыдысты йе’мбæлттæ. Кæсын кæмæ хъуыди, уымæ кæсгæ фæкодта, æххуыс сæ кæмæн 
хъуыди, уымæн та йе ’ххуысы хай бакодта. 
Æрбаздæхт паддзахмæ, фæндагыл хъæрзгæйæ æрбацыд. Фæсæйгæ, æмæ йын бæхдоны 
кæвдæсы мидæг хуыссæн сарæзтой. 
Æнцад нæ уыди паддзах. Хæсты æмгъуыд æрхæццæ кæны. Адæмыл фехъусын кодта, 
хæцын йæ бон кæмæн уыди, уыдонæй алчи дæр æмгъуыды бонмæ рæвдз куыд уыдаид, афтæ. 
Æрбафсæрстой знæгты æфсæдтæ паддзахы арæнтæм, афтæ лæппу сыстади кæвдæсæй 
æмæ хъæугæронмæ рацыди, пыхсбынмæ. Уыцы ран уый дзуры: 
— Аларды, табу дæхицæн, фæлæ мæ нырæй хуыздæр никуы бахъуыди де ’ххуыс! 
Аларды æрбалæууыд йæ разы. 
— Цæмæн дын бæззын, уымæй мыл ма бацауæрд, мæ ирвæзынгæнæг, æз дын мæнæ дæн. 
— Хæст самадта нæ сыхаг паддзах нæ паддзахимæ, йæ æфсæдтæ æрбабырстой нæ зæххы 
арæнтæм æмæ дæу æххуыс куы нæ уа, уæд нæ ныппырх кæндзæн, нæ паддзахад нын 
байсдзæн. Стæй ма æз мæ цардæй фылдæр кæй уарзын, уыцы чызджы дæр æвæндонæй 
ахæсдзæн йæхицæн. Æнхъæлмæ дæм кæсын, баххуыс мын кæн! 
— Цом уал мемæ уæлæрвтæм, — загъта Аларды, — æз дæ базонын кæнон мæ мадæн. 
Æрмæст дын цы ныффæдзæхсон, уый дæ рох ма кæнæд. Фынг дын сараздзæн мæ мад, 
-72- 

цинтæ дыл кæндзæн, фæлæ дæ дзыхмæ комдзаг ма схæссай, цалынмæ дын æз зæгъон, 
уалынмæ. 
Алардыйы ныхæстæ бадардта лæппу йæ зæрдыл. Уайтагъд уæлæрвты Алардыйы мады 
цæрæндоны балæууыдысты. 
— Нана, мæнæ мæ ирвæзынгæнæг, ай руаджы фервæзтæн æз мæлæтæй. 
Нана йыл - цинтæ, мондæгтæ, фырцинæй йæ куы аныхъуыры, куы та йæ раппары 
фæстæмæ. 
Фынг дын куыд нæ рацарæзтаид Алардыйы мад. Алы минас, алы хæрд, алы нозт 
фынгыл. Фæлæ уазæг нæ хæссы йæ дзыхмæ нæдæр хæринаг, нæдæр нозт. 
Уæд æм нана баздæхт æмæ йæм дзуры: 
— Ахæр, и, мæ иунæджы ирвæзынгæнæг, цы курыс, уый дын уыдзæни лæварæн. 
Нæ кæны уæддæр ницæмæ йæ къух уазæг уыцы замманайы арæзт фынгæй. 
— Ахæр, нанайы хур. Æркæс нæ хæдзармæ æмæ дзы адджындæрæн дæ удæн цы дзаума 
разына, уый дын мæ лæвар фæуæд. 
Не’вналы лæппу ныр дæр дзаг фынгмæ. 
— Уæдæ нана дæ фæхъау фæуæд, æмæ ахæр, и; стæй ацы хæдзарыл мæ фырты бар куыд 
цæуы, афтæ йыл дæ бар дæр цæуæд. 
Аларды бакаст лæппумæ, æмæ хæрын байдыдта уазæг. Хорз цæуылнæ бахордтаид уазæг 
Алардыйы хæдзары. Арфæ ракодта хæдзары æфсин — Алардыйы мадæн æмæ сыстад фынгæй. 
Уæд æй Аларды рахуыдта хæдзарæй æмæ йæ иу къæбицмæ бакодта. Къæбицы 
алыхуызон хæцæнгæрзтæ. Хæцæнгæрзтæй йын Аларды дæтты иу цирхъ, фæлæ йæ лæппу 
æнкъуысын дæр нæ фæразы. 
Аларды дынджыр цæхгæрæй иу куыссийы систа нозт æмæ йæ радта уазæгмæ. Анозта 
дзы куыссийæ, афтæ йын цирхъ фезмæлын бакуымдта. Банозта йæ æмбисмæ — цирхъы 
исын байдыдта. Асур æй кодта иудадзыг дæр, афтæ дзы хъазын байдыдта рогæн. 
Уырдыгæй йæ ахуыдта йæ бæхдонмæ. Бæадоны æртæ бæхы: сырх бæх, сау бæх æмæ урс бæх. 
— Бахъуаджы сахат дзы кæмæ фæсидай, — загъта Аларды лæппуйæн, — уый æд 
хæцæнгæрзтæ фестдзæн дæ разы æмæ уæд... дæ хъару æмæ дæхæдæг; дæхицæн цæй бæрц æнтыса, 
цыппар ахæмы æнтысдзæн ацы бæхтæй бæхæн. 
Алардыйы æххуысæй фестади лæппу зæххыл æмæ та йæ кæвдæсы æруагъта йæхи. 
Йæ паддзахы æфсæдтæ дæр бацæттæ кодтой сæхи. Æрлæууыдысты, кæм сыл æмбæлди, 
уыцы ран, хæцынæввонг сысты. 
Уæд лæппу фæсхъæумæ райста йæхи æмæ дзуры: 
— Сырх Алардыйы сырх бæх, кæм дæ? 
Сырх бæх æд хæцæнгæрзтæ фестад йæ разы. Хæцæнгæрзтæ йæ уæлæ æрбакодта, 
йæхæдæг саргъмæ фехсы йæхи. 
Хæст стынг вæййы. 
Цæгъдын сисы лæппу знаджы æфсæдты; кæцырдæм фездахы йæ бæх, уым 
уынгтæ фесты æфсæдты астæу. Йæхицæн цæй бæрц æнтысы, йæ сырх бæхæн цыппар 
ахæмы æнтысы. Нал бафæрæзтой лæууын лæппуйы ныхмæ; знаджы æфсæдтæй ма цы аззади, 
уыдон лидзæг фесты фæстæмæ. 
Лæппу æрхызт сырх бæхæй, систа йæ хæцæнгæрзтæ, саргъыл сæ æрфидар кодта æмæ 
сырх бæх уæларв балæууыд, лæппу та йæ кæвдæсмæ баздæхт. 
Баздæхтысты паддзахы æфсæдтæ, иу лæг сæ нæ фæхъуыд. Лæппу рабадт йæ 
хуыссæнуаты æмæ фæрсы æфсæддон адæмы: 
— Цы хабæрттæ ис, исты ма фехъусын кæнут мæнæн дæр мæ хуыссæнуатмæ. 
— Æвзæр, ды та цы кæныс хабæрттæй, дæ разы дæ кæвдæсы хуысс, гъе уый дын хабар! 
Къуыри æмгъуыд уыди хæсты бонмæ: уæд та хъуамæ хæст райдыдтаид. Къуырийы бонмæ 
та хъуамæ знæгтæ сæхи барæвдз кодтаиккой æфсæддон адæмæй æмæ хæцæнгæрзтæй. 
Æмгъуыды бонмæ та знаджы æфсæдтæ фылдæрæй, ифтонгдæрæй падцзахады арæнтæм 
сæхи æрбайстой. Паддзахы æфсæдтæ дæр рацыдысты æмæ æрлæууыдысты знаджы ныхмæ. 
Хæцынмæ бавналæм, зæгъгæ, афтæ иу сау барæг с ’астæу февзæрди. Знаджы æфсæдтæ 
схъæр кодтой: 
-73- 

— Мауал тæрсут, уæртæ не ’хсæн зæд фæзынди сау бæхыл. Айагъоммæ зæд уыдон фарс 
уыди, ныр та мах фарс уыдзæн сау барæг æмæ уый руаджы басæтдзыстæм. 
Хæцынтæ систой, и! Лæппу нæ бацауæрста ацы хатт дæр знаджы ’фсæдтыл. Уайтагъд 
фесты фæстæмæ æмæ сыл хорз сархайдтой паддзахы æфсæдтæ дæр ма. 
Хуыссы та лæппу йæ кæвдæсы. Паддзахы æфсæдтæ цингæнгæ здæхынц хæстæй. Лæппу 
та сæ фæрсы: 
— Исты хабæрттæ мын радзурут, хъыг кæнын иунæгæй мæ кæвдæсы. 
— Æвзæр быллы, æнцад куы хуыссис дæхицæн. Ды та хабæрттæй уæд цы кæныс? 
Æртыккаг къуыри ралæууыд. Знаг уый бæрц æфсæдтæ æрбасхуыста паддзахы арæнтæм, 
æмæ-иу уари æрхауди тæхгæ-тæхын сæ хъæрæй. 
Паддзахы æфсæдтæ дæр æрлæууыдысты сæ размæ. Æвæдза, ныр бавналой хæцынмæ, 
афтæ та барæг фæзынд с’астæу урс-урсид бæхыл. 
— Стыр ныфс нæ бацæуæд. Уæртæ та зæд фæзынди н’астæу. Кæй зæгъын æй хъæуы, 
ацы хатт мах фарс кæй уыдзæн, уый; ай размæ уый уыди не знæгты фарс дыууæ хатты. 
Хæст та стынг. Уылæнтæ кæны знаджы æфсæдты лæппу урс бæхыл. Йæхицæн цæй 
бæрц æнтысы, цыппар ахæмы урс бæхæн æнтысы. 
Уæд знаджы æфсæдтæй иу лæг ныхъхъавыди æмæ дзуры: 
— Багъæцут ма, кæддæра зæды сæр цæф нæ кæны? 
Суагъта йæ фат æмæ лæппуйы цонг фæцæф. Лæппу мæсыгмæ йæхи байста йæ урс 
бæхыл. Мæсыгæй паддзахы чызг рауадзы йæхи, лæппуйы цонг ссыгъдæг кæны æмæ йæ 
зæлдаг кæлмæрзæнæй æрбабæтты. 
Иу ахæмы паддзахы чызг дзуры йæ фыдмæ: 
— Цымæ цавæр диссаг уа? Иу къорд æхсæвы бафиппайдтон: нæ бæхдоны уыцы иу 
рæстæджы рухс фæзыны, иудзæвгар ахæссы, стæй та ахуыссы. Мæ фыд, аивæй ма дзы 
хъахъхъæнджытæ сæвæр, цæмæй базоной, цавæр уа уыцы рухс. 
Паддзахæн уайтагъд фехъусын кодтой хъахъхъæнджытæ: 
— Бæхдоны хуыссы æнæфæразгæйæ иу лæппулæг. Йæ цонг цæф. Алы ’хсæв уый ссудзы 
цырагъ, ссыгъдæг кæны йæ цæф, стæй йæ бабæтты зæлдаг кæлмæрзæнæй. 
Уæд чызг дзуры паддзахмæ: 
— Мæ фыд, æрбакæ-ма лæппуйы ардæм. Кæд æмæ кæлмæрзæн мæн разына, уæд уый 
мах чи фервæзын кодта знаджы æфсæдтæй, уый уыдзæн. Æртыккаг хатт куы хæцыдысты, 
уæд урс барæгæн фæцæф йæ цонг. Мæ мæсыджы рудзынгмæ уыцы хуызæнæй æрбайста 
йæхи. Æз ын абастон йæ цæф цонг мæ зæлдаг кæлмæрзæнæй, æмæ та уайтагъд цæгъдын 
байдыдта знаджы æфсæдты. 
Сыстын кодтой лæппуйы бæхты кæвдæсæй, æрбахуыдтой йæ паддзахы хæдзармæ. Цы 
базонын хъуыди паддзахы чызгæн йæ зæлдаг кæлмæрзæн! Æмæ дзуры чызг: 
— Дæ ирвæзынгæнæг дæр æмæ дæ адæмы ирвæзынгæнæг дæр ацы лæппу у! Мæ зæлдаг 
кæлмæрзæн баст ис йæ цонгыл. 
Стыр куывд сарæзта паддзах лæппуйы тыххæй. Алы хæрзæджыты æрхуыдта куывдмæ. 
Рабадтысты фынгтыл; бадын кæнынц лæппуйы, лæппу нæ бады. 
— Цæуылнæ бадыс? — дзуры йæм паддзах. 
— Курын æмæ мын дæ фарсмæ сбадын кæн ме ’мбалы. 
Бæхтæм зилæджы ракодтой æмæ йæ паддзахы фарсмæ æрбадын кодтой. 
Уæд лæппу куры дзырды бар. Радтой йын. 
— Ме’мбал, махæн н ’астæу уыди дзырд, æз дыл мæхи куыд никуы суæлахиз кæнон, 
стырсæр дыл куыд никуы суон; фæрсын дæ ацы адæмы астæу: дæ зæрдæ мыл искуы 
фæхудт, мæ дзырд фæсайдтон, мыййаг? 
Дзуапп радта йе’мбал, æфсæддон бæхтæм зилæг: 
— Паддзах æмæ мæнæ номдзыд адæм! Ацы лæппу никуы ницæмæй фæсайдта йæ 
дзырд, н’астæу цы æуæнк уыди, уый æууæнкæй баззад ацы сахатмæ уый ’рдыгæй. Фæлæ 
уæм бауæнддзынæн, басæтдзынæн уын æз зæрдиагæй. Æз ыл хæлæгæй сæвæрдтон æртæ 
давды, давæг та афтæмæй уыдтæн æз мæхæдæг. Æз ыл сæвæрдтон, паддзах, байраджы 
мард, маргæ та йæ акодтон æз мæхæдæг. Ацы адæймагмæ зылынæй мисхал дæр ничи 
-74- 

ссардзæн. Зындзинадæй цыдæриддæр бавзæрста, уыдон ын уыдысты иууылдæр мæн 
руаджы, мæ хæлæгæй. 
Æмæ уæд паддзах загъта: 
- Лæппу, дæу руаджы æз дæр æмæ мæ паддзахад дæр фервæзтысты тыхджын æмæ 
æнæуаг знагæй. Уый бузныггадмæ дын аккаг кæнын æз мæ иунæг чызджы, стæй дын 
ныууадздзынæн паддзахад мæ фæстæ. 
Æмæ йын лæппу загъта дзуаппæн: 
- Арфæ дын кæнын паддзах. Рагæй дæр кæмæ бæллыдтæн, мæ удæй фылдæр кæй 
уарзтон, уый мæ хай фæци. Фæлæ дын дæ паддзахад хайыр уæд дæхицæн. Падцзах, кæй 
дæм уæндын, уый бахатыр кæн, фæлæ æз дæр иу дзæгъæлдзу нæ дæн: мæ фыд у мæнæн 
дæр дæ хуызæн паддзах. Айв нæ уыдзæн, искæй зæххыл куы баззайон, уæд. 
Чындзæхсæв скодта паддзах, арфае ракодта йæ чызг æмæ йæ сиахсæн æмæ сæ 
афæндараст кодта сæ бæстæм. 
(Фехъуыстон æй Реуазты Быдзыгойæ ноябри 27 бон 1922 азы Æрыдоны хъæуы). 
#© 
14. КЪОБОЛАЙЫ АРГЪАУ 
Уыди æртæ ’фсымæры. Уыдонæн сæ иу хуынди Къобола. Уыдысты фынддæс фысы 
хицау æдæппæт. Иу ахæмы ’фсымæртæ байуæрстой, алкæй дæр сæ фæци фондз фысы. 
Къобола баздæхт æмæ хъæдмæ фæтардта йæ фондз фысы, хъæдæн сæ й’астæу ныууагъта 
’мæ сын фæдзæхсы: 
— Хъусут, хуырым фыстæ, æз цæуын цуаны ’мæ уæм мыййаг бирæгъ куы фæзына, куы 
уæ фæрса, кæй фыстæ стут, уæд ын-иу зæгъут: «Къоболайы». 
Уый адыл ацыди Къобола цуаны. 
Уалынмæ сæм фæзындысты бирæгътæ ’мæ сæ фæрсынц: «Кæй фыстæ стут, кæ?» 
Фыстæ загътой: «Къоболайы». 
Ноджыдæр та сæ фæрсынц цъæх бирæгътæ: «Æмæ уæд йæхæдæг та кæм ис Къобола?» 
Фыстæ загътой: «Цуаны хæты». 
Бирæгътæ февнæлдгой æмæ фыстæй æвзагыл адаринаг дæр нал фæуагътой, — ахордтой сæ. 
Фыстæ хæрд фесты, афтæ Къобола сæ уæлхъус æрбалæууыди, йæ фыццаг сæ айста ’мæ 
сæ фæсуры. Бирæгътæ фæпырх сты. Къобола дзы иуы фæдыл ныййарц æмæ йæ уæгъд нал 
уадзы ’мæ нал. Куы старсти йæхицæн, уæд бирæгъ фæстæмæ дзуры Къоболамæ: 
— Мæнæй дын уый бæрц пайда ницы ис, фæлæ уæртæ уыцы фыййау сохъыр у йæ иу 
цæстæй. Æз ын йæ фысмæ бахъуыздзынæн æмæ йæ айсдзынæн мæ уæлныхты. Фыййау мæ 
фæдыл фæуыдзæн йæ фыс исынмæ. Æмæ уæд фосы дзуг аздах æмæ сæ балæууын кæн дæ 
хæдзары. 
Къобола æндæр хуыздæр цы агуырдта хуыцауæй. Сразы бирæгъы фæндыл. 
Бирæгъ аскъæрдта дзугæй иу фыс, фыййау уый фæдыл фæци æмæ Къобола фосыл йæ 
фыццаг рахъæр кодта. 
Æртардта фосы дзуг йæ хæдзармæ, уæдæ цы кодтаид. Фæрсынц æй æфсымæртæ: 
— Къобола, утæппæт фос дын кæм уыди? 
Къобола сын загъта: 
— Сау хъæды мын ныббирæ сты. 
Æфсымæртæ хъуыды кæнын байдыдтой Къоболайы фосы кондыл æмæ стæрхон кодтой: 
«Цæй æмæ нæ фыстæ мах дæр сау хъæдмæ фескъæрæм, кæд махæн дæр бабирæ уаиккой». 
Дыууæ ’фсымæры хъæдмæ фæтардтой сæ фыстæ, уыцы ран сæ æвæгæсæгæй 
ныууагътой. Бирæгътæ дын сау хъæды астæу æвæлмоны фос ссарой. Фыстыл сæхи ныццавтой æмæ 
сæ бахордтой. 
-75- 

Уæ фыдгултæ сæ зиантæ афтæ куы зониккой, æфсымæртæ уайтагъд сæ зиан куыд 
базыдтой. Æрцыдысты хъæдæй сæ хæдзармæ æмæ дзурынц Къоболайæн: 
— Маргæ дæ кæнæм, Къобола. 
— Ау, æмæ уæд цæмæн? — фæрсы сæ Къобола. 
— Цæмæн куы зæгъай, уæд нын нæ фыстæ бахæрын кодтай сау хъæды бирæгътæн æмæ 
гъе уымæн. 
Уæд сын Къобола дзуры: 
— Маргæ мæ ма кæнут, — мæ хæдзар мын басудзут. 
Æфсымæртæ нал амардтой Къоболайы, — йæ хæдзар ын басыгътой. 
Къобола ’рæмбырд кодта сыгъд хæдзары ’взалытæ, бæхуæргътæ сæ скодта ’мæ сæ 
фæхæссы. 
Иу донмæ бахæццæ ’мæ дзуры доны иннæ фарсмæ: 
— Адон сты паддзахы дзауматæ ’мæ сæ куыд бахъахъхъæнат, афтæ. 
Доны уыцы фарс фесты, æхсæвиуат æркодта иу ран, уæргътæ адæмы ’вджид бакодта. 
Фæсахсæвæр Къобола сусæгæй баирвæзт йæ уæргътæм, æмæ ’взалытæ ракалдта, стæй та 
схуыссыд фæстæмæ ’мæ бонмæ нал райхъал. 
Райсом дзуры хъæубæсты адæмæн: 
— Байсæфтат мæн дæр æмæ уæхи дæр. Чидæр уæ паддзахы сызгъæринтæ уæргътæй 
адавта æмæ сын æвзалы сæ бæсты æркалдта уæргъты раз. Ацы хъуыддаг куы байхъуыса 
паддзахмæ, уæд мæн дæр амардзæн, сымах дæр ныссæрфдзæн. 
Дзыллæ фæтарстысты, Къоболайы уæргътæ байдзаг кодтой сызгъæринæй, æмæ Къобола 
сызгъæрины уæргътæ æрбахаста йæ хæдзармæ. 
Фæрсынц æй æфсымæртæ: 
— Кæм дын уыди, Къобола, уыцы сызгъæрин? 
— Æвзалытæ баивтон, — загъта сын Къобола. 
Æфсымæртæ асагъæс кодтой, æмæ уыдон дæр бандзæрстой сæ хæдзæрттыл. Æвзалытæ 
æргъæмттæ сбастой æмæ сæ фæхæссынц хъæргæнгæ: 
— Æвзалыйæ чи баивдзæн сызгъæрин? 
Æвзалыйæ сын сызгъæрин ничи баивта, фæлæ ма сын уый æттейæ се рæгътæ дæр 
ныххостой. 
Куынæг мæсты не сысты ’фсымæртæ, сæхи бауырдыг кодтой Къоболамæ ’мæ йын загътой: 
— Цæмæн нын басудзын кодтай нæ хæдзæрттæ, нал дын ис æнæ марын. 
— Ма мæ амарут, фæлæ къуту сбыйут æмæ мæ баппарут доны, — загъта сын Къобола. 
Æфсымæртæ бæрз уистæй рæсугъд къуту сбыдтой, доны былмæ йæ ахастой. Уæд сæм 
Къобола дзуры: 
— Дард ацæут, намæ мæммæ фæтæригъæдджын кæндзыстут уæхи, мæн та уый нæ 
фæнды. 
Дыууæ ’фсымæры ацыдысты дард. Къобола слæууыди доны хæдбыл æмæ хъæр кæны: 
— Нæ мæ хъæуы!.. Нæ мæ хъæуы!.. 
Хæстæг æм хызта иу фыййау. Уый æрбазгъордта Къоболайы хъæрмæ æмæ йæ фæрсы: 
— Цы дæ нæ хъæуы, цы, мæнæ лæг? 
Къобола йын раныхас кодта: 
— Мæнæ ацы къутуйы чи балæса ’мæ уыцы хуызæнæй йæхи доны чи баппара, уымæн, 
дам, паддзахдзинад. 
Фыййау лæгъзтæ кæнын байдыдта Къоболайæн: 
— У, хуыцауы хатыр бакæн, къутуйы æз бабырдзынæн æмæ мæ фос дæр дæу амæттаг 
фæуæнт. 
Фыййаумæ та уый бæрц фос уыди æмæ сæ аздахын дæр нæ фæрæзта. 
Къобола фыййауы æд къуту баппæрста доны, цæмæй фыййау паддзахдзинадыл фæхæст 
уа доны малы, йæхæдæг ын йæ фосыл рахъæр кодта ’мæ сæ ’ртардта йæ хæдзармæ. 
Фæрсынц та æфсымæртæ: 
— Кæм дын уыди уыдон? 
Къобола та сын загъта: 
-76- 

— Доны куы бахаудтæн, уæд дзы гъай бæрц фосыконды фæдæн. Бирæ фылдæр дзы 
раскъæрдтаин, донæн йæ малдæрмæ куы бахаудтаин, уæд. Æвæдза ныр дæр ма йæ малы 
разынид фос. 
Уыцы ныхас фехъусгæйæ æфсымæртæ фæхъæр кодтой: 
— Мах дæр дзы баппар! 
Къобола загъта: 
— Нæ, ’мæ æз афтæ куы нæ кæнын! Сымах мæ маргæ кодтат æмæ мын хуыздæрæн 
фæци, фæлæ сымахæн уæ хъуыддаг куыд рауайдзæн, уый бæрæг нæма у — хъуамæ сымах 
мауал рацæуат донæй. Афтæ нæ. 
— Уæдæ куыд? 
— Сбыйут къутутæ уæхицæн. 
Æфсымæртæ къутутæ сбыдтой, доны былмæ сæ фæхастой, сæ мидæг балæстысты ’мæ 
сæ Къобола доны малмæ басхуыста. Æфсымæртæ цы фесты, уый абон дæр нал сбæрæг. 
Къобола сæрæгасæй раздæхт йæ хæдзармæ, дунейы ис-бисыл æрбадг æмæ царди дзæбæхæй. 
Уый æрцыдмæ сымах дæр, мæнæ хорз адæм, дзæбæхæй цæрут. 
A900—1901 азы ахуыргæнæг уыдтæн Æрыдоны лæппуты скъолайы. 
Бафиппайдтон иу хъуыддаг. Дыууæ дихы уыдысты лæппутæ — хистæртæ ’мæ кæстæртæ. 
Æййæфтой 50-60 ’ввахс. Чысыл уат рыг, чъизи, сæрд æнуд, зымсег уазал, фылдæр 
бонты дзы арт нæ уыди. Ахуыргæнгæйæ сывæллæттæ ’вæдза бафæлладысты къласы, 
æнцад-иу хъусын нал уыди сæ бон, афтæ-иу фæсиддæн: 
— Хъасполат, аргъау кæнгæ/ 
Сывселлæттæ-иу фæлиуырдтой партсетæм. Хъасполаты алыварс-иу амбырд сты 
æмæ-иу хъуыстой афтæ ’нувыд, семсе къласы бындзы базырты змæлын дæр хъуыстаис. 
Хъасполаты аргъæуттæй сывæллæттæ уарзтой тынгдæр Къоболайы аргъау. 
Хъасполат ма касты скъолайы, афтæ мын сей ныффыста 1904 азы мсе мын æй балæвар 
кодта). 
(®@) 
15. ХУЫЦАУЫ ’ВАСТ НЫХАС КÆНЫН НЕ ’МБÆЛЫ, КÆНÆ 
«ЦЫ НÆ ЗОНАЙ, УЫМÆН ДÆХИ ДÆСНЫ МА КÆН» 
Дыууæ лæджы фæцыдысты хъæдмæ цуаны; сæ иу цуанон уыди, аннæ нæ уыди. 
Ацуан кодтой æмæ цуанон саг амардта. Æризæр, афтæ цуанон дзуры йе ’мбалмæ: 
Æхсæвæр скæниккам нæхицæн, фæлæ нæм зынг нæй, уайгæ ’мæ нын уæртæ рухс цы 
ранæй цæуы, уырдыгæй зынг æрбахæсс. 
Лæг араст, бахæццæ рухсмæ; æртæ лæджы бадынц арты фарсмæ *мæ физонджытæ 
фыцынц сæхицæн. 
— Уе ’хсæв хорз. 
— Æгас нæм цу! 
— Зынг мын авæрут. 
— Уый бæрц дæр ма дæ хъæуæд, фæлæ уал нын раздæр куы зæгъис: уарын уыдзæн æви нæ? 
— Уыдзæн. 
— Науæд хæрæг фест, — загъта ’ртæ лæгæй иу. Хæрæг фестад æмæ !ртæ лæгæн сæ 
фарсмæ иу ран æллæууыди. 
Æрæгмæ куы цыди, уæд тыхсын байдыдта цуанон: «Кæд мын искуыдæм арæдыд, кæд 
ыл исты ’рцыди? Цон æмæ йæ рацагурон». 
Араст æмæ бафтыд æртæ лæджы бынатмæ. Кæсы ’мæ сæ фарсмæ хæрæг лæууы. 
— Зынгмæ рацыди ме ’мбал æмæ нал зыны йæхæдæг дæр. 
— Тас ын нæ уыдзæн, фæлæ ма нын зæгъ — райсоммæ къæвда уыдзæн æви нæ? 
— Хуыцауы куы бафæнда, уæд æруардзæн, куы нæ йæ бафæнда, уæд нæ. 
-77- 

— Хорз лæг, мæнæ дын зынг, мæнæ дын уый та хæрæг: алас æй, дæ саджы мард ыл уæ 
хæдзармæ ныфтауц кæн, стæй та нын æй ардæм сæмбæлын кæн фæстæмæ. 
Цуанон хæрæг аласта, саджы мард ыл бавæрдта æмæ йæ хæдзармæ ныххаста. 
Райста саджы мард, хæдзармæ йæ бахаста. Хæрæг æд саргъ балæууыди сæ кæрты ’мæ 
уасы сæ хæдзармæ. Разгъордтой йæ ус æмæ йæ усы искæй лæг; хæрæгыл ралæууыдысты 
лæдзджытæй. Хорз æй федтой надæй, йæ иу цæст дæр ма йын скъахтой. 
Райсомæй куы ’рбабон, уæд цуанон рацагуырдта хæрæджы, фæхъыг, фæсагъæс кодта: 
«Фæзæрдæхудт дæн фæрныг адæмæй, фæлæ ма цы гæнæн ис, — фæхæццæ кæнын æй 
хъæуы уæддæр». 
Сæумæрайсом хæрæджы балæууын кодта сау хъæды. 
— Бахатыр кæнут, фыдбылыз æрцыди уæ хæрæгыл, æфсæрмы кæнын. 
— Уый хæрæг нæу, фæлæ де ’мбал у, — дзуры æртæ лæгæй сæ иу, — хуыцауы ’васт ныхас 
загъта ’мæ уый тыххæй бацыди хæрæджы цармы. 
Æмæ уый адыл хæрæджы фæстæмæ цы уыди, уый фестын кодта. Фæлæ æнæцæстæй 
баззад лæг. 
Цуанонæн ма цы базонын хъуыди йе ’мбалы, æмæ сæ хæдзæрттæм афардæг сты. 
(Кæрдзын. Июлы 28 бон, 1921 аз. Дзæбæх нал хъуыды кæнын- хураныгуылды 
бадтыстæм, Оссоюзы, хъуамæ. Дударыхъо Тæбæхсæуты, — хъахъхъæнæг, æхсæвгæс 
уыди Оссоюзы, — æз æмæ ма ноджыдæр чидæртæ. Æз кодтон ревизии Союзæн. Чи 
бадти, уыдонæй чидæр цыдæр загъта. Уый фæдыл Дударыхъо ’рхаста ацы таурсегъ). 
16. ÆРТÆ ’ХСИНÆДЖЫ 
Лæг æмæ ус уыди. Уыдонæн райгуырди лæппу, стæй иу къорд азы куы рацыди, уæд ус 
амарди, лæппу баззад сидзæрæй. 
Лæг та баздæхт æмæ ’ндæр ус æрхаста. Цæрынтæ байдыдтой. Лæппу фæхъомыл, 
æххуысхъом фæци фыдæн, цуан кæнын дæр байдыдта. 
Йæ карæнмæ гæсгæ хорз арæхст фат æмæ ’рдынæй: ахæм бон нæ ацыдаид, лæппу маргъ 
кæнæ сырды мард кæд не ’рбахаста йæ хæдзармæ. 
Бонтæ згъордтой, лæппу рæзыди *мæ кодта сæрæнæй сæрæндæр алы хъуыддаджы дæр. 
Фæлæ ’мбисондæн баззад: «Фыды ус — фыд рын». Уæнгæл фестад сидзæр лæппу фыды 
усæн. Цæрын æй нал уагъта ’ппын, æдзух æй тардта тых тæрæны, йæ дзыхмæ комдзаг, йæ 
цæстмæ ’хсидав, афтæмæй. Фæстагмæ бабадт йæ лæджы бын æмæ архайын байдыдта, 
цæмæй стыр зæрдæ кæна фыд йæ фыртыл. Уæд æм иу хатт баздæхти æмæ йын дзуры: 
— Нал фæразын дæ фыртæй, æз фæцæринаг нал дæн дæ хæдзары, исчердæм æй куы нæ 
фæкæнай, уæд: кæнæ дын дæ фырт, кæнæ дын æз. 
— Хуыцау кæмæн нæй, — загъта лæг, — цæмæн æм дарыс ахæм зæрдæ, куы ницы гæнæг 
у, фыдбылыз куы нæ хæссы, æгæр хорз дæр ма нæм куы кæсы: ныридæгæн нæ маргъ æмæ 
сырды фыдæй хæссын куы байдыдта, уæд цæмæн афтæ кæныс, нæ хæдзар нын цæмæн 
халыс? 
Ус къæрттæй цъула нæ кæны, ницæмæ дары йæ лæджы ныхас, — лæппуйы йæ цæсты 
сындз скодта. 
Лæг — лауыз, ус — фæлдахæг. Йæ сæрæн нал уыди лæг йæ усæй. Бирæ фæтæрхон кодта, 
стæй æппынфæстаг ивын райдыдта лæппуйыл йæ зæрдæ. Ус дæр æй æнцад кæм уагъта. 
Уæд иу ахæмы фыд басидт йæ фыртмæ æмæ йын дзуры: 
— Барæвдз кæн дæхи æмæ æхсæвæттæйы хъæдмæ фæцæуæм. 
Араст сты хъæдмæ. 
Фæцархайдтой æгас бон. Æризæртæ, афтæ фыд лæппумæ дзуры: 
— Уайгæ *мæ нын искæцæй зынг æрбахæсс, мах арт бандзарæм. 
-78- 

Лæппу азгъордта зынггур, фыд та аивтыгъта йæ галтæ ’мæ афардæг йæ хæдзармæ. 
Акаст лæппу й’алыфæрстæм æмæ йæм рухс сæрттывта иу ранæй. Рухсмæ сарæзта йæхи. 
Цæуы, цæуы æмæ ’хсæвæртæм бахæццæ иу хæдзармæ хъæды астæу, рухс кæцæй æрттывта, 
уырдæм. 
Аивæй хæдзармæ бакаст æмæ уыны: хæдзары астæу судзы стыр арт, уæларт æхсæвæр 
фыцы авдхъусон аджы; къонайы алыварс авд уæйыджы бады. 
— Ардыгæй æнæ зынгæй нал аздæхдзынæн, цыдæриддæр уæд, — загъта лæппу 
йæхинымæр æмæ бацыди хæдзармæ. 
— Уе ’зæртæ хорз æмæ фарн уæ хæдзары! 
— Фæрнæй дзаг у æмæ нæм æгас цу, хæххон дзигло, — загътой уæйгуытæ, сæ 
кæрæдзимæ бакæсгæйæ: нæ дæндæгтыл асхъауынæн нын сбæздзæн нæ уазæг. — Æрбад. 
— Зынг мын авæрут, мæ фыд мæм хъæды æнхъæлмæ кæсы 
— Тагъд ма бакæн, лæппу, дæ фыды дæр баййафдзынæ, æрбад уал нæм, и, дæ фæллад 
нæм суадз, немæ ’хсæвæр бахæр. 
Лæппу бамбæрста, цы ранмæ бафтыди, уый, æрбадт дæлтъурыл æмæ фæндтæ кæнын 
байдыдта йæхицæн. Фæйнæрдæм аппæрста йæ нымæты фæччитæ ’мæ иуæй ныхас кæны, 
аннæмæй фæскъона къахы дзыхъ йæ къухæй. 
Пæртт-пæрттæй фыцы авдхъусон аг, пилон арт гуыр-гуыр кæны, сырх- сьтрхид 
афæлдæхтысты уæйгуытæ, цъыхыры кæнынц арты фарсмæ се ’ставд зæнгтæ. 
Уалынмæ уæйгуытæ кæрæдзийæн æмбарын кæнынц аивæй: 
— Бавзарын нæ хъæуы нæ уазæджы йæ хъарутæй, намæ ныл сайд куы рцæуа. 
Æмæ дзуры сæ хистæр: 
— Уазæг, хорз уаид, н ’аг нын уæлартæй куы райсис, намæ йыл махæн авдæй чи архайы. 
Лæппу фестад, кæстæр дыууæ ’нгуылдзæй уæлартæй авдхъусон аг рогæн райста ’мæ йæ 
къонайы фарсмæ авæрдта. 
— Уæдæ ма нын æххæст уаргæ дæр куы ракæнис. 
Лæппу фæстæмæ дæлтъурыл æрбадт. Фыдтæ агæй исгæ, стджытæ ’ппары, йæхæдæг сын 
сæ фæлмæнтæ хæргæ. Куы бафсæст, уæд фæлмæн фыдтæ ’ппарын байдыдта дзыхъмæ, стджытæ 
та уæйгуытæн. 
— Зондæй йын куы ницы саразæм, уæд ын тыхæй нæ бон ницы бауыдзæн, - загътой 
уæйгуытæ. 
Æхсæвæр бахордтой. Цанæбæрæджы барухс уыдаид уазæгæй мæгуыр уæйгуытæн сæ 
зæрдæ. 
Хæрзæхсæв загътой уазæгæн, сæхуыддæг æндæр агъуыстмæ айстой сæхи. Лæппу 
хуыссæн æркодта къонайы фарсмæ, арт банорста. Стæй куы ’рталынг, уæд баздæхт æмæ 
фæсфæд бакодта йæхи ’мæ ’ндæр бынаты схуыссыди. 
Уæйгуытæ байдыдтой дур калын арты фарсмæ, уазæджы хуыссæн уатмæ, ’мæ цин 
кодтой, уазæгæн нал баззайдзæн йе стæгдар дæр, зæгъгæ. 
Райсомæй хæдзармæ ’рбацыдысты уæйгуытæ. Кæсынц æмæ лæппу цардæгас. 
— Дæ райсом хорз, хæххон дзигло, дæ хуыст куыд уыди, — фæрсынц æй уæйгуытæ. 
— Хорзæй цæрут, — загъта хæххон дзигло, — мæ хуыст æвзæр нæ уыди, æрмæст мæ 
иучысыл æхсæнчъытæ дардтой хъыг. 
— Дзæбæх уазæджы ахасты нæ фестæм, — сæ кæрæдзимæ дзурынц уæйгуытæ, — уыцы 
къæдзæх дуртæ йæ ’хсæнчъытæ кæмæн сты. 
Æмæ уæд уæйгуыты хистæр баздæхт æмæ дзурын байдыдта уазæджимæ. 
— Нæ уазæджы хай, дæуæй хуыздæр нæ хъаст, нæ маст кæмæн ракæндзыстæм, ахæмыл 
нæма сæмбæлдыстæм, æрыфтдзæн ма нæм æви нæ, уый дæр фæллойаг у. Кæсæм дæм авд 
æфсымæрæй дæр æмæ дæм стыр хъару раиртæстам; ныфс нæ ис, нæ уазæджы хай, дæ хъару 
нын кæй нæ бацауæрддзынæ. 
— Мæ бон цы бауа, уымæй мыл дарут уæ зæрдæ, — загъта лæппу. 
— Раст нæ кулдуармæ уыди взист бæхбæттæн сагъд. Чи зоны, кæдæй кæдмæ лæууыдаид 
фыдæлты хæзна уыцы ран. Уæд иу райсом рацыдыстæм нæ кулдуармæ æмæ бæхбæттæн 
-79- 

уым нал: хуыцау æй фæхаста йæхимæ! Стыр сагъæсы бацыдыстæм, агурын æй систам æмæ 
йæ н ’акомкоммæ бьщыры астæу нæууыл сагъд арæзтæй ссардтам. Барухси нæ зæрдæ, фæлæ 
нæ цин цæй бæрц уыди, уый бæрц нæ фæрæвдз нæ хъуыддаг. Нæхи йыл бæргæ ныццавтам, 
нæ тых ыл æвзарæм радыгай, иумæ дæр ыл с ’архайæм, фæлæ нын бæхбæттæн æнкъуысын 
дæр нæ комы йæ бынатæй. Уæдæй фæстæмæ йæм цæуæм алы майрæмбоны дæр, æвзарæм 
ыл нæ тых, не ’фты нæ къухы. 
Нæ исæн дын радтиккам йе ’мбис, æфсымæры цæстæй дæм кæсиккам, фыдæлты хæзна 
дæу руаджы нæ къухы куы бафтид, уæд. Нæ хæзна стыр зынаргъ хæзна у махæн, уый 
бæлвырд у, фæлæ нæ чидæр хынджылæг кæй кæны, уый та у стылдæр мает, уый нæ 
мæрдтыл æфтауы. 
Æвзист бæхбæттæнмæ бацыдысты. 
— Равзарут ыл уæ тых, — загъта уазæг. Фæцархайдтой та уæйгуытæ, фæлæ никуы ’мæ 
ницы. 
Уæд иу хатт схæцыди лæппу, — нæ фезмæлыд бæхбæттæн, скодта дыккаг хæст, нæ 
фенкъуысыд та бæхбæттæн. Уæд æй æртыккаг хатт мæсты риуыгъд скодта лæппу ’мæ йæ 
уыцы хуызæнæй сдавта. Бæхбæттæнимæ схауди цъæх стæнхъ басмахъ. 
Хур сæм æрбакаст авд уæйыгмæ, кæрон нал уыди сæ цинæн. Уазæгæн цы нæ лæвар 
кодтой, ахæм нæ уыди, фæлæ ницы бакуымдта уазæг, æрмæст сын загъта: 
— Мæнæ мын ацы басмахъæн æмбал ссарут. 
Уыцы агуырд фæкодтой уæйгуытæ, фæлæ сæ къухы нæ бафтыд. 
Хæрзбон загъта уæйгуытæн, араст. Иудзæвгар куы рауад, уæд сагъæсыл фæци: «Мæ 
фыд афонмæ афардæг йæ хæдзармæ, мæ зынджы сæр дæр æй нал хъæуы; мæ фыды усмæ та 
фæстæмæ фæсирон, уыимæ та иу хæдзары цæрон, уыдон дæр афтæ бæллиццаг хъуыддæгтæ 
не сты мæ фыды усæн дæр æмæ мæхицæн дæр. Фæлтау цон æмæ дунетыл рахæтон, кæд 
æмæ ацы басмахъæн дæр æмбал, намæ йын йæ хицауы ссарин. 
Цæуынтæ байдыдта, цæуынтæ. Фæстагмæ иу тыгъд быдырмæ куыд бафтыд, афтæ кæсы 
æмæ дард цыдæр иу ран сау æндæрг дары; лæугæйæ куы кæсай. уæд фыс-фос, бадгæйæ куы 
кæсай, уæд та-адæм. 
— Цы сты, уый куы нæ базонон, уæд нæ уыдзæни, — загъта лæппу ’мæ сæм сарæзта 
йæ ных. 
Куы сæм бахæццæ, уæд кæсы æмæ адæм. Хуызы ’ртах сæ никæйуал ис, дзой-дзой 
кæнынц уæлауæдзы æфсирау, кæрдæг тонынц æмæ йæ уыцы хуызæнæй хæрынц, чи та дзы 
сау мæрæй сæттынмæ хъавы йе стонг. 
Чысыл сыл нæ фæдис кодта хæххон дзигло, стæй бамбæрста, адæм цæй аххосæй 
æвзæрстой ахæм зындзинад. Паддзахы æфсæддон адæм æрынцадысты фурдæн йæ былыл, уырдæм 
сæм аннæ фарсæй æрвыстой, цы хъуыди, уыдон æппæт. Иу афонæй фæстæмæ сæм хæринаг 
нал хæццæ кодта: замманайы науы-иу алы хæринаг дзаг рарвыстой æфсæддон адæмæн, 
æмæиу æвæдза фурды астæумæ ’рбахæццæ, афтæ-иу доны бынæй чидæр (цыдæр) йæ къухæй 
наумæ сæвнæлдта æмæ-иу уый адыл нау бынтон афтид фестад: хæринаг уæд, нуазинаг уæд, 
æнæуи дзаума — цыдæр-иу фесты иууылдæр. Æмæ адæм сæфтмæ æрцыдысты. 
Хæххон дзигло сбадт науы, доны уыцы фарс фæци. Нау та байдзаг кодтой алцы 
’ппæтæй æмæ та раленк кодта фурды. Хæххон дзигло бады науы ’мæ хъахъхъæны. Фурды астæу 
та къух фæзынди. Лæппу йæ æрцавта йæхсæй — къух фæаууон. Дыккаг хатт дæр та афтæ. 
Æртыккаг хатт доны сæр куы фæзынди къух, уæд æм лæппу уыцыиу лæбурд фæкодта ’мæ 
сызгъæрин къухдарæн налхъуыт-налмæсæй аив арæзт лæппуйы къухы аззади, æнгуылдзы 
буц царм дæр йæ уæлæ, афтæмæй. 
Æнæзианæй æрбаирвæзт нау, адæм се стонг басастой. Цинтæ æмæ мондæгтæн кæрон 
нал уыди. Хæххон дзиглойы паддзахмæ бахуыдтой. Уый йын стыр кад скодта, стыр бынат 
ын лæвæрдта йæ паддзахады. Лæппу арфæ ракодта паддзахæн, фæлæ комгæ нæ бакодта. 
— Мæнæ мын ацы басмахъæн æмбал ссарут, — загъта хæххон дзигло. 
Паддзах дзырд радта, куыд бацагурой басмахъæн æмбал. Бирæ фæзылдысты, фæлæ 
паддзахады басмахъæн æмбал нæ разынд. 
Араст та лæппу паддзахадæй. Цæуы, цæуы æмæ иу æлдары хъæумæ куыд бахæццæ, 
-80- 

афтæ йыл банафон. Фысыммæ цæуынмæ базивæг кодта, фæлæ хъæуы раз уæлмæрд æмæ 
уым иу зæппадзы раз æрæнцад. Хуыссы, арæдзæ- мæдзæ кодта. Уалынмæ...пæр-пæр!.. Æмæ 
иу æхсинæг зæппадзы дуармæ æруагъта йæхи. Уыцы ран æхсинæг афснайдта йæ базыртæ, 
рæсугъд чызг фестад, дæгъæлæй зæппадзы дуар байтом кодта, йæ дзыппæп урс-урсид 
кæлмæрзæн систа, мард лæппуйыл æй æртæ хатты расæрфта, æмæ мард æрыгас. Æхсæв бонмæ 
лæппу æмæ чызг фæхъазыдысты, кæрæдзийыл цинтæ, мондæгтæ фæкодтои. Боиивайæны, 
æвæдза, æхсæв æмæ бон кæрæдзийæ цух кæнынц, афтæ та чызг кæлмæрзæнæй лæппуйыл 
æрсæрфта: лæппу та ауагъта йæхи æмæ та мæрдон фынæй баци зæппадзы. Чызг дуар 
ахгæдта, йæ базыртæ æрбасагъта, æхсинæг фестад. Пæр-пæр!.. Æмæ та тæмæитæ калгæ цыдæр 
æрбаци. 
Фæдис кодта лæппу, цанæбæрæджы ма йæ ’рцахстаид хуыссæг дæр. Стæй хурзæрин 
куы скасти, уæд лæппу бацыди хъæумæ æмæ къулбадæг усмæ бафысым кодта. Чысыл 
фæстæдæр, афтæ дзыллæ гуылфæнтæ кæнынц. Лæппу фæрсы къулбадæг усы: 
— Цавæр хабар у? 
— Цавæр хабар у куы зæгъай, мæ уазæджы хай, уæд не лдарæн уыди иунæг лæппу. 
Къуыри цæуы, афтæ йын æваст амарди, райсом ын хæрнæг кæнынц, æмæ адæм æлдармæ 
цæуынц фæкæсынмæ. 
Æризæр, афтæ хæххон дзигло уæлмæрдмæ айста йæхи. Уыцы зæппадзмæ ввахс та 
æрхуыссыд æмæ нымæтæй æрæмбæрзта йæхи. Йæ цæстытæ, æвæдза, ныр кæрæдзийыл æрæвæра, 
афтæ та — пæр-пæр!.. Æмæ та æхсинæг зæппадзы дуармæ æруагъта йæхи, афснайдта йæ 
базыртæ, чызг фестади, зæппадзы дуар дæгъæлæй бакодта æмæ бацыди мидæмæ. Уыцы ран 
та урс-урсид кæлмæрзæн фелвæста йæ дзыппæй, мардыл æй æртæ хатты расæрфта æмæ 
лæппу æрыгас. Боны цъæхмæ та фæхъазыдысты, фæцинтæ кодтой. Æвæдза, чызджы тæхын 
афон ралæудзæн, афтæ хæххон дзигло зæппадзмæ баласта йæхи. 
Чызг йæ кæлмæрзæн фелвæста æмæ йæ æрхæссынмæ хъавы æлдары лæппуйыл. 
Хæххон дзигло фæцæрдæг, чызджы къухæй кæлмæрзæн ратыдта. Уыйадыл æхсинæг атахти, 
æлдары фырт цардæгасæй баззади æмæ араст йæ фыды хæдзармæ. Хæххон дзигло дæр 
фезмæлыди æмæ йæ фысымтæм балæууыди. 
Æлдар хист куывдмæ аздæхта. Хонджытæ фервыста йæ сыхаг хъæутæм дæр ма. Хъазт, 
кафт самадтой куывды. Адæмæй бирæ фæсвæд нал баззади æмæ минасы бадтысты æлдары 
кæрты. 
Куывд йæ тæккæ тынгыл, афтæ æлдар æмæ йæ ус хай æмæ нуазæн радтой сæ фыртмæ 
æмæ йын дзурынц: 
— Ацы хай æмæ ацы нуазæн ахæсс, æмæ дæу мæрдтæй чи æрбаздæхта, уымæн сæ ратт, 
стæй йæ нæ размæ æрбахон, мах ын арфæ ракæнæм, нæ бон цæй бæрц уа, уый бæрц. 
Æлдары фырт фæзылди куывды адæмыл, фæстæмæ æрбаздæхти, хай æмæ нуазæн фыд 
æмæ мады къæхты раз ныццавта, стæй дзуры: 
— Циу, цавæр у? Адæмæн сæ фылдæр æмбис куывды куы не сты!.. 
Арвыстой та хонджытæ, æрæмбырд та кодтой ноджыдæр. Радтой та хай æмæ нуазæн 
лæппумæ. Разил-базил та фæкодта æмæ та сæ æрбахаста фæстæмæ. 
— Адæмы фылдæр æддæ сты, — загъта та æлдары фырт. 
Уæд хонджытæ загътой: 
— Къахылдзæуæгæй хъæубæсты ничиуал баззади, иууылдæр куывды сты. Баззади ма 
æрмæст иу адæймаг, ам чи нæ сæмбæлд, ахæм, уый у къулбадæг усы уазæг. 
— Ацæут, æрбахонут æй, — дзырд радта æлдар. 
Æрбахуыдтой хæххон дзиглойы. Æд хай, æд нуазæн та зилы æлдары фырт æмбырды 
адæмыл. Куыддæр къулбадæг усы уазæгмæ фæкомкоммæ, афтæ сæ уымæн радта, бахуыдта 
уазæджы йæ ныййарджыты размæ æмæ загъта: 
— Мæнæ уын уый та мæ ирвæзынгæнæг. 
Фыр цинæй йын цы кодтаиккой, уымæн ницыуал зыдтой æлдар æмæ йæ ус, стæй 
куывды адæм, Йæ къахæй цæуын дæр æй нал уагътой, фæлæ йæ сæ уæлныхты хастой, 
рахсбахс æй кодтой. 
Уæд æм æлдар дзуры: 
6 Æмбалты Цоцко 
-81- 

— Æртæ чызджы нын ис, æртæ дæр дæ фæхъау фæуæнт, мæ ис, мæ бисæй цæй бæрц 
аккаг кæныс дæхицæн, уый бæрц дын дзы лæвар кæнын. Дæуæн цы бацауæрдон, ахæмæй 
мæнмæ ницы ис. 
— Хайыр уæнт, чызджытæ кæй сты, уыдонæн, хайыр дын уæд дæ хъæздыгдзинад, æз 
фосагурæг, исы фæдыл хæтæг адæймаг нæ дæн, — загъта лæппу, — фæлæ дæ курын æмæ 
кæд амал ис, уæд мын мæнæ ацы басмахъæн æмбал бацагурын кæн. 
Бирæ фæцагуырдтой, фæлæ басмахъæн æмбал не ссардтой. Уæд лæппу баздæхт æлдармæ 
æмæ йын дзуры: 
— Кæд дæ уый бæрц нæ батыхсын кæндзынæн, уæд мын дыууæ хордзены дзаг зæгæлтæ 
æмæ дзæбуг саразын кæн, æз расткæнынмæ хъавын мæ фæндагыл. 
Радтой йын зæгæлтæ дыууæ хордзены, дзæбуг, радтой йын фæндаггаг, хæссынæн 
рог, хæрынæн — адджын. Хордзентæ йæ уæхскыл æрæфтыдта хæххон дзигло æмæ та абалц. 
Цæуы, цæуы æмæ та иу быдырмæ бафтыд. Быдыры галуан, галуан мæсыг. Уыцы 
ракæсбакæс фæкодта лæппу, фæлæ дуар нæ разынди нæ галуанмæ, нæ мæсыгмæ. 
— Æвзæр нæ уаид, мæ фæллад уал ацы ран куы суадзин, уæд, — загъта лæппу. — Фæлæ 
йæм маргъ батæхæн куы никæцæй ис, уæд мæ фæндон куыд сæххæст кæндзынæн? Нæй 
мын æй æнæ басгарын, цыфæнды зын куы уа, уæдцæр. Стæй цавæр агъуыст у, чи дзы 
цæры, уыдон базонын дæр мын хъуамæ фыдбылыз ма æрхæсса. 
Дзæбуг систа ходзентæй, зæгæлтæ мæсыджы къулты дурты ’хсæн хойгæ, йæхицæн 
къахлæууæнтæ аразгæ, афтæмæй мæсыджы сæрмæ сфардæг хæххон дзигло. Мæсыджы зилдух асин 
йæ сæрæй йæ бынмæ. Асиныл æруагъта йæхи æмæ иу хæрзæфснайд уатмæ цыд фæци. Уаты иу 
къулмæ ’ввахс фынг, фынджы фарсмæ бадæнтæ, къултыл æвæрæнтæ, къæбицгæндтæ, 
къусчытæ æмæ тæрхæджытæ арæзт, сæ уæлæ, сæ мидæг алыхуызон рæсугъд дзауматæ. 
Ракæс-бакæс кæны æмæ дзы иу зынæг нæй. 
Хордзентæ, йæ нымæт систа, иу къуымы сæ афснайдта æмæ фынджы фарсмæ иу 
бандоныл æрбадт. Куыддæр йæхи æруагъта бандонмæ, афтæ фæкаст, æмæ иу фынг айдзаг алы 
хæринаг æмæ нуазинагæй. Иуырдыгæй цайдан рауади æд нозт, тæбæгъ æд хæринæгтæ, 
аннæрдыгæй — уæхстытæ æд физонджытæ, нуазæнтæ алырдыгæй згъордтой. 
Банозта, бахордта, хорз фæминас кодта. Хæрд фæци, зæгъгæ, афтæ та фынгыл цы 
дзауматæ уыди, уыдон сæхуыдтæг сæ бынæттæм айстой сæхи. 
Уазæг сыстади фынджы уæлхъусæй, галуаны иу ран бафæсфæд кодта йæхи æмæ 
æнхъæлмæ кæсы, хъахъхъæны, дарддæр цы хабæрттæ æрцæудзысты, уыдонмæ. 
Уалынмæ-пæр-пæр! Æмæ иу æхсинæг æртахт мæсыгмæ, феппæрста йæ базыртæ, чызг 
фестад æмæ фынджы фарсмæ ’руагъта йæхи æнкъардæй, йæ фæстæ дыккаг æхсинæг. Уый 
дæр та фелвæста йæ базыртæ, чызг фестади æмæ æрбадти фынджы фарсмæ. Сæ фæдыл 
æртахт æртыккаг æхсинæг дæр, уый дæр афтæ: феппæрста йæ базыртæ, чызг фестад-æмæ 
фынджы фарсмæ æрбадт. 
Фынг алы хорз хæринаг, алы хорз нозтæй айдзаг. Фæлæ æнкъардæй бадынц æртæ 
чызджы, иу комдзаг сæ ничи хæссы йæ дзыхмæ. 
Уæд сæ иу байдыдта дзурын: 
— Зæгъут ма мын, мæ уарзон хотæ, цæуыл æнкъард стут, фынгмæ уæ æвналгæ дæр куы 
ничи кæны? Бафæрсон уæ, мæн тыххæй æнкъард стут, æви сагъæсы уæхи сæраппонд 
бацыдыстут сымах дæр? Æмæ кæд афтæ у, уæд мын бамбарын кæнут уæ сагъæс, уæ маст, кæд 
уын фæкъаддæр уаид. 
Дыккаг загъта: 
~ Уæдæ æз дæр афтæ куы ахъуыды кодтон, кæд, зæгъын, мæ мастæй бамæстджынтæ 
сты мæ хистæр æмæ мæ кæстæр хо. 
Кæстæр дæр афтæ: 
— Уæдæ æз дæр афтæ куы æнхъæлдтон. 
Уæд дыууæ кæстæр хойы загътой: 
— Ды дæ нæ хистæр, нæ мады ад кæмæй зонæм, уый. Ды уал радзур дæ хъаст, дæ маст, 
стæй мах дæр радзурдзыстæм, кæмæ нæ цы маст хъары, уый. 
— Авд уæйыджы дуармæ уыди иттæг аив бæхбæттæн, æвзистæй арæзт, - дзурын 
бай-82- 

дыдта хистæр хо. — Æз баздæхтдæн æмæ уыцы бæхбæттæн иу æхсæв фелвæстон йæ 
бынатæй æмæ йæ быдыры астæу нæууы æрсагътон. Уæйгуытæ йæм алы майрæмбон цыдысты, 
сæ тых ыл æвзæрстой, фæлæ сын æй æз сласын нæ уагътон. Афтæ сæ хъазыдтæн æз, 
уæйгуытæ та фыр сагъæсæй цы ракодтаиккой, уымæн ницыуал зыдтой. Иу майрæмбоны та 
уæйгуытæ бæхбæттæны раз балæууыдысты, семæ иу хæххон дзигло, йæ хъуымыз йæ 
донгæмттæй калди, ахæм. Сæ тых та февзæрстой уæйгуытæ, фæлæ ницы бафæрæзтой 
бæхбæттæнæн. Уæд дын хæххон дзигло дæр ма фæлæг кæна, ма, йæхи! Æз бахудтæн мæ мидбылты 
æмæ дзурын мæхинымæр: «Уæ æнæнтыст æрбауай, хæххон дзигло, кæд мын дæхи 
цæуылты æвзарыс, авд уæйыджы цы нæ бафæрæзтой, уый кæд ды нæ бафæразай». Цырд æм 
лæууын уæддæр, уæгъд нæ уадзын бæхбæттæн. Уæд дын хæххон дзигло дæр мæлæты иу 
хæст скодта бæхбæттæныл æмæ ницы. Скодта дыккаг хæст дæр — кæм ын æй суагътаин 
уæд дæр. Уæд æй æртыккаг хатт æваст, æвиппайды афтæ сриуыгъта, афтæ, æмæ бæхбæттæн 
сæппæрста, стæй ма мæ цъæх стæнхъ басмахъ дæр фæуæлзæхх, мæ къах бæхбæттæнмæ 
куыд фæцарæзтон, афтæ. Нæ мæм кæсут, мæ иу басмахъ нал ис мæ уæлæ. Гъе уый уын мæ 
сагъæсы, ме ’нкъарды аххосаг. 
— Хуыцаумæ хорз нæ фæкаст мæ хъуыддаг дæр, æвæццæгæн, — загъта астæуккаг хо, — 
Фурды былыл æрынцадысты æфсæддон адæм. Иннæ фарсæй сын æрвыстой сæ хардз. Æз сæ 
батыхсын кодтон. Фурды астæумæ-иу сæ нау æрбахæццæ, афтæ сын-иу æй афтидæй аззайын 
кодтон! Катайыл сысты адæм, мардысты сыдæй, фосау хизын байдыдтой кæрдæгыл. Иу 
ахæмы нау æрбацæуы, æрбаласы алцыппæт æфсæддон адæмæн. Доны астæумæ æрбахæццæ вæййы, 
афтæ сдардтон мæ къух. Уæд мын науæй иу чидæр æрцавта мæ къух йæхсæй, æз æй 
амбæхстон. Сдардтон та йæ дыккаг хатт дæр, уæддæр та афтæ, ноджы та мын æй æрцавта. 
Æртыккаг хатт куыд сæвнæлдтон наумæ, афтæ мæ къухмæ фæлæбурдæуыд, мæ къухдарæн мын 
фелвæста, мæ къухы цъар дæр ма мын астыгъта. Ай та уын мæ сагъæссаг. 
— Æлдарæн уыди иунæг лæппу, æз æй бауарзтон, чызг лæппуйы куыд бауарздзæн, 
афтæ, — райдыдта кæстæр хо, — Уындæй дæр, кондæй дæр нæма равзæрди ахæм гуырд ацы 
дунейыл. Мæ кæлмæрзæн ыл расæрфтон иу ахæмы, æмæ лæппу æвиппайды амарди. 
Кæуынæй нал уыдысты сæ сæрæн æлдар æмæ йæ ус æмæ лæппуйы æртæ хойы. Къуыри рацыди, 
афтæ йæ баныгæдтой иу зæппадзы. Уыцы къуырийы мидæг æм æз алы изæр фæцыдтæн, 
райгас-иу æй кодтон, æхсæв-бонмæ-иу фæхъазыдыстæм, стæй та-иу æй расæрфтон мæ 
кæлмæрзæнæй æмæ-иу лæппу мардау ауагъта йæхи. Иу æхсæв куы уыди, уæд æртахтæн 
зæппадзмæ, æмæ фехсайдта мæ зæрдæ: цыдæр хуыссыди нымæты бын зæппадзмæ æввахс. 
Уымæн йæ дыккаг æхсæв дæр та афтæ. Æхсæв бонæй хицæн кæнын байдыдта. Систон мæ 
кæлмæрзæн. Æмæ, æвæдза, ныр æй расæрфон æлдары лæппуйыл, афтæ мын æй, нымæты 
бын чи хуыссыди, уый аскъæфта. Уый та уын уæдæ мæ мастæн йæ уидаг. 
Уæд хистæр хо æмæ астæуккаг хо загътой æмдзыхæй: 
— Хуыцау æй æфсымæрæн куы раттид. 
Кæстæр загъта: 
— Табу уæ фарнæн, мæ хистæр хотæ, фæлæ йæ мæнæн та сæрыхицауæн куы саккаг 
кæнид хуыцау. 
Хæххон дзигло ма æртæ хойы ныхæстæй æхсызгондæр кæй ныхæстæм байхъуыстаид! 
Йе ’мбæхст уатæй рацыди, йæхи сын схъæр кодта. Хистæрæн йæ басмахъ радта, дыккагæн 
йæ къухдарæн, кæстæрæн — кæлмæрзæн, стæй цæрын байдыдта æхгæд галуан æмæ æхгæд 
мæсыджы, быдыры астæу, æртæ æхсинæджы куыд саккаг кодтой, уыцы æгъдауыл. 
Афонмæ дæр ма цæрынц æмæ хæрынц. Уыдонæй цы нæ федтат, рын, сонæй дæр æндæр 
мацы фенут. 
(Ракодта йæ Чабæ, Хьуылаты Науийы ус. Æрыдоны. Цæудзæн ыл 60 азæй чысыл 
фылдæр. Аргъау кæмæй фехъуыста, уый нал хъуыды кæны. Фыст æрцыди январи 3 бон 
1921 аз). 
(©<§) 
-83- 

17. ÆЛДАРЫ ЧЫЗГ, КÆНÆ ДЫУУÆ ТДХОРД ÆЛДАРЫ 
Тынг адджынæй цардысты дыууæ æрдхорд æлдары. Стыр æууæнк уыди сæ астæу, 
кæрæдзийы цæра кодтой, афтæмæй æрвыстой сæ бонтæ. Сæ хæрд дæр, сæ нозт дæр-иу: айк 
дыууæ æмбисæй хордтой; сæ иуы маст, сæ иуы циндзинад иннæмæн уыдысты маст æмæ 
циндзинад. 
Æлдæрттæй сæ иуæн уыди лæппу æмæ чызг, аннæ та уыди æнæзæнæг. Уыцы 
хуызæнæй ацардаиккой иу къорд азы, афтæ зæнæгджын æлдарæн амард йæ ус. Æлдар уый адыл 
дзырд радта, иуæй сау кæй бадардзæн афæдзы бонмæ, аннæмæй Чабæмæ кæй фæцæудзæн, 
цæмæй дзы басгара Мæхæмæты зæппадз æмæ дзы ракура пехуымпарæй удыбæстæ йæ мард 
æфсинæн. 
Йе ’рдхорды хæдзары ныууагъта йæ чызджы, йæхæдæг æд фырт араст Чабæмæ. 
Цæрынтæ систа чызг йæ фысымтæм. Буц æй дарынц æлдар æмæ йæ ус, чызг дæр, раст 
зæгъын хъæуы, сæ зæрдæхудт ницæмæй исы. 
Уæд æлдар æмæ æлдары ус хъазт скодтой, цæмæй сæ уазæг хъыг ма кæна. Бирæ 
фæсивæд æрæмбырд сты хъазтмæ, хъæлдзæг кæнынц адæмы дæр, сæхи дæр. Чысыл дзы нæ уыди 
рæсугъд чызджытæ, фæлæ дзы уазæг чызгæй рæсугъддæр æмæ аивдæр нæ разынд. 
Фæсивæдæй иу къорд лæппуйы зæрдæмæ тынг бацыди, курын æй байдыдтой æмæ дзырд 
ныууагътой æлдармæ. 
Сæ цæст æрæвæрдтой адæм æлдары чызгыл, уымæй æппæлынæй фылдæр нал уыдысты 
алы ран дæр æмæ-иу дзырдтой: «Уындæй дæр, лæджыхъæдæй дæр нæ уазæг чызджы 
хуызæн нæма уыди, гуыргæ дæр нæ ракæндзæн. Ничи скæндзæн, ничи бахуыйдзæн уый 
хуызæн, уый кæрдзыны скондæн æмбал нæ уыдзæн; уæд æфсармæй, æгъдауæй та у ахæм 
æфсармджын, ахæм уагджын, æмæ бафæзминаг у алы чызгæн дæр». 
Æмæ та æлдар хъазт сарæзта. Фыццаг хъазтæй дзы фылдæр фæсивæд æрæмбырд æвзаргæ 
чызг æмæ æвзаргæ лæппуйæ. Хъазты дзыллæйæн сæ акает уыди уазæг чызг. Хистæрæй, 
кæстæрæй сæ зæрдæ пилон арт уагъта йæ уындæй; кафынæй нал фæлладысты уый 
кафынмæ, хъусынæй — йæ зардмæ. 
Ноджыдæр та йыл фылдæр адæм фæсивæдæй дзурын байдыдта. 
Æлдары хæдзар фæфидыдта уазæг чызгæй. Кæстæриуæг кæны æлдары чызг хæдзары 
хицæуттæн — лæг æмæ усæн, зæнæджы ад ыл базыдтой уыдон дæр. 
Базмæлæнтæ нал уыди æвзаргæ фæсивæдæй æртыккаг хъазты: арвæй æхсидав куы 
’рхаудтаид, уæд зæххыл нал сæмбæлдаид. Нæ разынди ныр дæр уазæг чызгæн æмбал утæппæт 
чызджыты рæгъауæй. Хъазт райхæлд, фæсивæдæй та бирæтæ дзырд ныууагътой æлдармæ 
чызджы тыххæй. 
Æрæнкъард æлдар, сагъæсыл сси. Бон æм арвы рухс нал зыны, æхсæв æй хуыссæг нал 
ахсы. Катайыл сси йæхинымæр. Хæдзары хъуыддæгтæм нал дæтты йæ зæрдæ; хæринаг ын 
ад нал кæны. Бинонтæ уынынц, æлдар йæхи уагыл кæй нал у, фæлæ цæмæн афтæ 
æрæнкъард и, уый бафæрсæг æй нæй, ничи йæм хæссы йæ ныфс. 
Бирæ хъуырдухæн кодта æлдар, фæлæ ницы бафæрæзта, æрæгæй ардæм йæ зæрдæйы 
мидæг цы æндавындзинад сæвзæрди, уый басæттынæн. 
Хæйрæджы хай йыл фæуæлахиз. 
Æлдар æмæ йе ’рдхорд æфсымæры астæу цы æууæнк уыди, дзыллæйы æхсæн дзы цы 
æфсарм, цы кад уыди — се ’ппæтæй дæр уарзондзинад тыхджындæр разынди. Йæ уазæг 
чызджы бауарзта æлдар. 
Фадат ран æлдар ской кодта чызгæн йæ сагъæстæ, йæ фæнд. Арв æй цыма æрцавта, 
уыйау фæци чызг, фæлæ ма афтæ равдисын йæ бон баци, цæмæй йыл æлдар нæ 
фæгуырысхо уыдаид, йæ зæрдæйы æууæлтæ йын нæ бамбæрстаид. 
«Зондæй саразын куы ницы бафæразон, — дзуры чызг йæхицæн, - цæмæй æлдары 
уарзондзинадæй баиргъæвон мæхи, уæд рæстырдæм нæ ауырдыг сты мæ хъуыддæгтæ». 
Æмæ дзуры æлдармæ: 
— Æлдар цæра, мæ фыд ам нæй, мæ иунæг æфсымæр дæр уый хуызæн; хорз уаид, 
уыдоны æрбаздæхынмæ куы фæкæсис. 
-84- 

- Хорз чызг, уымæн амал нæ уыдзæн: мæ бар мæхиуыл нæ цæуы. Дæхæдæг дæр 
æнæуынгæ нæ дæ, мæ сæрæн кæй нал дæн, кæд уыцы ранмæ цæмæн æрцыдтæн, уый дын 
æргом нæ уыди, уæддæр. Ныр уый бамбар, æз дæ афтæ бауарзтон, æмæ мын, æвæдза, исты 
зæрдæ нæ бавæрдтай, уæд мæ царды сæр нал райсдзынæн. 
- Мæ фыд уый куы базона, æз дыккаг усæн фæцыдтæн, уæд ын куыд маст, куыд 
уайдзæф уыдзæн уыцы хъуыддаг, уый йе ’рдхорд æмгарæй хуыздæр ничи бамбардзæн, стæй 
æз дæр аккаг куыд скæндзынæн мæхицæн, æмæ мæ разагъды фыд, мæ иунæг æфсымæрмæ 
уайдзæф æрхауа, æмæ дзыллæйы æхсæн ныхкъуырдæй цæрой мæ сæраппонд. Аннæмæй, 
уый бæрц кæимæ фæцардтæ, дæхицæн адджын, уарзонæй кæй бацагуырдтай, дзырд кæмæн 
радтай, уый бафхæрын хъуамæ ма бахæссай, ма, дæ сæрмæ, хуыцауæй дæр æй нæ 
бауæнддзынæ. 
- Лыггонд мын у уыцы хъуыддаг дæр: кад æмæ йæ радæй арвитдзынæн йæ фыды 
хæдзармæ, æгъдау куыд амоны, афтæ. 
Уыйадыл æлдар усы арвыста йæ цæгатмæ. Чызг бамбæрста, зын фадаты кæй бахаудта, 
зынæй кæй фервæзын кæндзæн йæхи, зынæй кæй нæ бачъизи кæндзæн йæ фыд æмæ йе 
’фсымæры цæсгом дæр. Уæд ма йæ сæрæн уыцы хос ссардта æмæ æлдары галуаны 
бамбæхсти, авд дуары дзы сæхгæдта йæхиуыл æмæ нал касти æддæмæ. 
Æлдар куы тызмæгæй, куы сабырæй æвзаджы хатт æруадзы, хатын æм сисы, лæгъстæ 
йын кæны, фæлæ чызг ком нæ дæтты. 
Зындзинæдтæ æвзары чызг мæсыджы авд дуары фæстæ, тыхсы æнæ хæринагæй дæр, 
дойныйæ дæр, уыцы уынгæг ран æй фыдæхсæтæй сыст бахордта; фырмæстæй хаттæй-хатт 
кæуын байдайы æмæ йæ цæссыг налхъуыт-налмас фæрдгуытæ абузын сисы. 
Иу бон æлдарыл дзырд сæмбæлд, йе ’рдхорд Чабæйæ кæй æрбаздæхы, стæй дзы кæй 
куры, цæмæй æлдар чабæдзауы размæ сæмбæла иу бонцау, цæмæй уыцы ран бацин кæной 
кæрæдзиуыл. Уацхъуыдæй æлдары зæрдæ цанæбæрæджы барухс уыдаид, фæлæ йын уæддæр 
æдзæугæ амал нæ уыди. 
Кæрæдзийæн салам радтой дыууæ æрдхорды, æмæ чабæдзау дзуры: 
-Цæй тарæрфыгæй кæсыс, цы кодтай? Дæхи хуызæнæй дæм куы ницыуад баззади 
æппындæр. Бирæ мæгуырдзинæдтæ бавзæрстам мæ фыртимæ: кæм æххормаг, кæм æнæ 
дон, кæм тасы бын абырджытæй, æдзæрæг, æнтæф бæсты. Фæлæ, бауырнæд дæ, бауырнæд, 
ахæм рæстæг мыл никуы скодта, мæ зæрдыл кæд нæ лæууыдтæ, кæд дæ нæ мысыдтæн. Мæ 
хæдзармæ, мæ иунæг чызгмæ афтæ не ’хсайдта мæ зæрдæ, дæумæ куыд æхсайдта. Ныр дæр 
дæм ме ’рвысты сæр уыди уымæн, цæмæй дæ федтаин тагъддæр. Уæд мæм уый цы цæстæй 
кæсыс! Афтæмæй та мыл, хуыцау не ’вдисæн, æрхъæцмæ нæ хъæцыдтæ, дæ цард дын ад нæ 
кодта æнæ мæн. 
- Мæ хæлар, хатыр дæ курын, дæхицæн уыцы зын скæн. Иу чысыл мæм байхъус, æз 
дын радзурдзынæн, мæхи хуызæн цæмæн нал дæн, мæ зæрдæ дыл цыма сивтон, афтæ дæм 
цæмæн зынын, уыдонæн сæ аххосаг. Фæлæ дæм бахатин, дзурынмæ дын кæй хъавын, 
уыдон арф æвæрæны мæхимæ, мæ риуы, мæ зæрдæйы мидæг куы баззадаиккой, уæд бирæ 
хуыздæр уыдаид. Нæ сæ тæры, нæ, мæ зæрдæ дæуæн радзурын: стыр низ дын куы скæной, 
уымæй дын тæрсын. 
- Сомбон кæй базонон, фæстæдæр кæй фехъусон, уый мын ды, мæ иунæг æрдхорд, 
раздæр куы радзурай, уæд растдæр æмæ пайдадæр уыдзæн. Сæинаг цы низæй уон, уымæй 
хъуамæ раздæр басæйон, мæ хæс зынæй дæр раздæр хъуамæ бафидон. Зæгъ мын дæ 
зæгъинаг! Æз дæм хъусын. 
~ Уæдæ фæуæд дæ фæндон. Дæ иунæг чызг царди мæ хæдзары йæхи хæдзары хуызæн. 
Дыууæ уыдыстæм æмæ ныййарджытæ сæхи хъæбулмæ афтæ нæ бафæрæзтаиккой кæсын, 
зилын, афтæ йæм зылдыстæм, кастыстæм. Нæ хæдзары цы ардтам, уымæй йын ницы 
бацауæрстам. Чызг, раст зæгъын хъæуы, иу-дыууæ боны рæсугъдæй равдыста йæхи. Фæлæ 
стæй...стыр зын мын у йæ зæгъын дæр... стæй æвиппайды афæлывта йæ хуыз. Зæххыл нæ 
разындзæн ахæм æнæгъдаудзинад, ахæм æгаддзинад, уый йæ сæрмæ цы нæ æрхаста. Ус æмæ лæг 
уыдыстæм æмæ нæ кæрæдзийæн кард æмæ фыд фестын кодта йæ фыдæвзагæй; мæнæн иу 
дзырд, нæ хæдзары æфсинæн аннæ дзырд. Уый дын йæ иу хъуыддаг. Аннæмæй та суагъта 
-85- 

йæ цæсгом, æмæ фæсивæдæй бирæтæн ныфс æвæрдта, аккаг цæмæй нæ уыди, ахæм 
хъуыддæгтæй. Цу, цу! Æмæ цæйбæрцытæ нæ бахъæцыд йæ цæсгом! Мæнæн дæр, дæ иунæг 
æрдхорд æфсымæрæн, баздæхт æмæ кæд хъардта йæхи. Дæ цæсгом бахæрай, зæгъгæ, йын 
æз бауайдзæф кодтон, бартхъирæн æм кодтон дæ номæй. Уый адыл нын афтæ фæтæргай 
æмæ бацыди мæсыджы, авд дуары сæхгæдта йæхиуыл, нæ размæ нал æвдисы йæхи. Уыцы 
ран цы мигæнæг у, цæмæй цæры, хуыцау йæ зонæг. Дæ иунæг чызджы бавæрын дын кæй 
нæ бафæрæзтон, мæ хæдзары дын æвзæр уаг кæй райста, уымæй дæ стыр къæмдзæстыг 
фæдæн, мæ иунæг æмгар, стыр зылын хонын мæхи дæр, мæ хæдзары æфсины дæр. 
Уæд чабæдзау баздæхт æмæ æрвнæрæгау байдыдта дзурын йæ иунæг фыртмæ: 
— Мæ фырт, де ’фсымæр хо æмæ мæ иунæг чызг цытæ бакодта, уыдон фехъуыстай мæ 
хæлары дзыхæй дæхи хъустæй. Цæугæ тагъд ме ’рдхорды хæдзармæ, мæнæ ацы сылыхъ дæр 
айс демæ. Аргæвд де ’фсымæр хо æмæ мæ иунæг чызджы. Иæ тугæй мын æрхæсс ацы 
сылыхъы дзаг. Æз цалынмæ мæ иунæг чызг, мæ хъæбулы тугæй мæ дойны басæттон, 
уалынмæ нæ басабыр уыдзæн мæ маст, уалынмæ фæцæуинаг нæ дæн мæ хæдзармæ, адæммæ 
нал равдисдзынæн уалынмæ мæ цæсгом. Цæрынæй-хæрынмæ уыцы æвæрд фæкодтон мæхи, 
никуы ницæмæй бачъизи кодтон мæ цæсгом, кад æмæ радæй дзыллæты астæу фæхаттæн. 
Ныр мын мæ иунæг чызг, мæ уарзон хъæбул мæ сæр ралыг кодта зæрондырдæм, 
фæхудинаг мæ кодта, цæрдудæй мæ бафтыдта мæрдтыл. Къæмдзæстыгæй баззад мæ иунæг æрдхорд 
дæр æнæ аххосæй. Зæнæджы маст, цæй зын уромæн дæ, цæ!.. Тагъд бакæн, æнхъæлмæ дæм 
кæсдзынæн ацы ран. 
Цæхæртæ калгæ, фыр мæстæй, балæууыди æлдары фырт йæ фыды æрдхорды хæдзары. 
Тызмæгæй дзуры чызгмæ, дуар куыд бакæна. 
Чызг, хъуыды циу, уый дæр æй нæ кæны. 
Уæд æм æфсымæр байдыдта лæгъзæй дзурын: 
— Ма тæрс, мæ хо, ма тæрс, дуар мын бакæн, æз де ’фсымæр дæн. 
— Кæд æмæ æцæгæй дæр мæ иунæг æфсымæр дæ, уæд мæ мады къухдарæн æрбаппар, 
намæ дæм фæстæмæ дæр нæ акæсдзынæн, дуар дæр дын нæ бакæндзынæн. 
Æфсымæр æм къухдарæн баппæрста, чызг æй бакодта йæ къухыл æмæ уæладзыгæй 
рагæпп кодта йе ’фсымæры хъæбысмæ. 
Æфсымæр æй уыцы хуызæнæй ракусарт кодта зæххыл, кард ын æрбавæрдта йæ хурхыл 
æмæ ныр сæргæвда чызджы, афтæ йæм уый дзуры: 
— Цы ми кæныс, цы, ме ’фсымæр, цы хуыцау дæ ныццавта! Дæумæ æмæ мæ фыдмæ 
кæсынæй куы сурс сты мæ цæстытæ, æз мæ былыцъæрттæ куы хордтон уæ уындмæ; зæрдæ 
сымахыл куы дардтон, мæ зындарæнæй мæ фервæзын кæндзыстут, мæ маст мын 
райсдзыстут, зæгъгæ, уæд мын ай цы хъуыддаг у? 
Лæппу æруагъта йæ кард, чызджы слæууын кодта йæ къæхтыл. Чызг сæрæй бынмæ 
радзырдта йæ зындзинæдтæ иууылдæр. Кæрты иу карк рацахста, æрбаргæвста йæ, сылыхъ 
карчы тугæй айдзаг кодта. Бæхыл сбадт, чызджы йæ фаесарцмæ сæргъæвта æмæ араст 
æлдары галуантæй. 
Цæуы, цæуы æмæ фæндагыл фæсфæд иу пыхсы ныууагъта йæ хойы. Йæхæдæг уыцы 
тæргæбæхæй ныххоста йæ фыдмæ. Уый «бис-мил-ла» загъта, сылыхъ сдардта йæ дзыхыл 
æмæ уайтагъд суагъта йæ тыппыртæ, стæй араст сты сæ хæдзæрттæм. 
Æлдары чызг пыхсы бады æмæ сагъæс кæны, цы уыдзæн, ууыл. Уалынмæ йыл цуанон 
куыйтæ рамбырд сты æмæ йыл рæйынц. Куыйты рæйынмæ цуанонтæ æрбалæууыдысты 
æмæ дзурынц чызгмæ, фæлæ сæм уый фæстæмæ дæр нæ кæсы. Сæ уæлвæд пыхсы астæумæ 
йæ бæх æрбатардта æлдар дæр. Цуанæттæ æмæ куыйтæ дæр цуан кодтой уыцы æлдаримæ. 
Æлдар хъуыддагмæ куы ’ркаст, уæд дзуры чызгмæ: 
— Цы дæ, цавæр дæ? Тагъд мын дзуапп ратт, намæ дæ мæ куыйтæ куыд акъабæзтæ 
кæной, ахæм ми дын кæнын. 
— Хорз æлдар, æртхъирæнæй никуыма ничи амарди, стæй æртхъирæнæй чи фæтæрса, 
уыцы адæймагыл нæ сæмбæлдтæ; ды цы дæ, ахæм чызг бæргæ уыдтæн æз дæр, кæд мæ ацы 
сахат зынвадаты ссардтат, уæддæр. Мæхи та дæм уый тыххæй не здахын, æмæ дарæсæй 
рæвдз нæ дæн: æфсæрмы кæнын. 
-86- 

Æлдар цыдæртæ фелвæста йæ дарæсæй. Чызг сæ ’рбакодта йæ уæлæ æмæ цы уыдысты, 
уымæй араст сты æлдары хæдзармæ. 
Чызгæн уæлæдарæсæй цæй бæрц хъуыди, уый бæрц æлдар алыхуызон зынаргъ хъуымац 
балхæнын кодта. Барвыста хуыйджытæ чызгмæ, цæмæй йын сбарой йæ гуыры конд, йæ ас. 
— Мæ гуыры конд баринаг нæу, — загъта чызг, — æз искæй хуыд мæ уæлæ не 
скæндзынæн. Мæхимæ мын рахæссут, мæ фæлыстæн цы хъæуы, уыдон; рахæссут мын хæсгард, 
судзин æмæ æндæхтæ. 
Æрбадти чызг. Болат хæсгард райста, хъуымæцтæ акарста æмæ уайтагъд йæхи сфæлыста 
йæ къахæй йæ къухмæ. 
Уыцы аив дарæсты æлдары чызг равдыста йæ конд, скалдта йæ хуыз. Йæ даргъ дзыкку, 
саулох бæхы дымæгау, йе счъилтыл хоста йæхи. 
— Хъуаз фæрæтмæ æрцыди, — загъта æлдар, — рагæй æрæгмæ кæмæ бæллыдтæн, уымæй 
ма хуыздæрыл дæр фæхæст дæн. 
Чындзæхсæв сарæзта æмæ ус æмæ лæгæй цæрын байдыдтой æлдЪр æмæ æлдары чызг. 
Цæрынтæ байдыдтой кæрæдзийы уарзгæйæ, кæрæдзийы нымайгæйæ, цыкурайы 
фæрдыджы хуызæн сын дыууæ лæппуйы райгуырди. 
Иу æхсæв йæ хуыссæн уаты æлдары ус ныуулæфыди йæ къæхты бынæй. 
— Уанцон нæу, æмæ уагæры уыцы улæфт цæуыл кæныс? — бафарста йæ æлдар. 
— Цæуыл улæфын, цæ, мæ сабитæ дæр дæ хуызæн куы разыной — æнæмбаргæ, æдылы: 
уыдон дæр дæ тугæй равзæрдысты. Сындзы бынæй сындз æвзæры. 
— Æмæ мын ахæм стыр уайдзæф цæй фæдыл бафæрæзтай, усай? 
— Æмæ дæ æфхæргæ дæр куыд нæ бакæнон: хъаст хъæствæндагæй чындæуы. Ацал-ауал 
азы цæрын дæ хæдзары; дæ дыууæ фырты тагъд дæ сæрты акæсдзысты, фæлæ дæуæн дæ 
хъуыдыйы никуы æрцыди мæн бафæрсын: æвадатæй дæ цы раны ссардтон, уырдæм 
уæларвæй æрхаудтай, пыхсы иу къудзийы бынæй сæвзæрдтæ æви дуры хуылфæй рацыдтæ? 
— Дæ хорзæхæй, мæ хорз æфсин, æмæ кæд дæуæн ныййарджытæ ис, хæстæг-æввахс 
дын кæд ис, уæд ма мæн стырдæр хорз цæмæн хъæуы? Мæ амондыл ма уæлдай амонд 
бафтыд. 
— Фыдæй æмæ мадæй райгуырдтæн æз дæр, ис мын æфсымæр дæр. Мæ мад амард, 
фæлæ мæ фыд æмæ ме ’фсымæр — цардæгас. Фæнды мæ, куы сæ басгарин, мæ сабиты сын 
куы равдисин. 
Æлдар цæуылнæ барæвдзытæ кодтаид йе ’фсины: хæрд, нозт, лæвæрттæ цы хъуыди æмæ 
цы ’мбæлы, уыдон иууылдæр. Кæуыл æууæндыд, иу ахæм æмбаргæ адæймаджы йын 
сбадын кодта йæ фарсмæ, фондзыссæдз барæджы сын бафтыдта сæ фæдыл; дыууæ сабийы дæр 
арвыста сæ мады ’рвадæлтæм. 
Цæуынтæ байдыдтой, цæуынтæ. Дзæвгар-дзæвгар куы ацыдысты, уæд иу ран доны 
былмæ бахæццæ сты. 
— Ацы ран нæ фæллад суадзæм, исты дæр ахæрæм, стæй та нæ фæндаг дæр дардзыстæм, 
загъта ус. 
Æрынцадысты, бахордтой, банозтой. Барджытæ æмæ лæппутæ доны был аууон ран 
нæууыл сæхи æруагътой æмæ æрфынæйтæ сты. 
Бæхтæ астæумæ кæрдæджы хизынц. 
Ус æмæ æлдары хæдзары лæг бадынц æмæ сæ цæст дарынц сæ адæммæ. 
Уæд лæг дзуры усмæ: 
— Рагæй дæр мын уыдтæ тынг адджын, мæ зæрдæмæ дæуæй фылдæр сылгоймаг никуы 
бацыд. Аккаг скæн æмæ æмуд куыд æрцæуæм кæрæдзимæ. 
— Ард дæ фæдыл æфтыд фæуæд, кæд дæ мæ сæрыхицау уый тыххæй нæ рарвыста мемæ. 
Ахæм æнаккаг ныхас дæ куыд нал сирвæза, афтæ. Æрдхорд та ма дзы хуыздæр цы вæййы. 
— Мæ фæндон мын сæххæст кæн3 намæ дæ хъæбултæй ацы ран иуы æргæвдын. 
— Сæ дыууæйы дæр мын куы æрбаргæвдай, уæддæр мæ сæрмæ бахæссинаг цы хъуыддаг 
нæу, уый нæ бахæсдзынæн мæ сæрмæ. Нæ фегад кæндзынæн мæ сæрыхицауы! 
— Уæдæ ком нæ дæттыс, зæгъыс? 
— Ницæй тыххæй! 
-87- 

Лæг кард фелвæста æмæ дыууæ лæппуйы къубæлттæ æрбаргæвста. Ус барджыты 
дарæстæй лæджы фæлыст рамбырд кодта æмæ доны уыцы фарсмæ аленк кодта. Уыцы ран 
сæрыхъуынтæ æрбамбырд кодта, худæй сæ æрæмбæрзта æмæ лæджы дарæстæ æрбакодта йæ 
уæлæ. 
Уыцы хуызæнæй араст, иу хъæумæ бафтыд, æххуырсты бынат агуры. Сæмбæлди йыл иу 
ацæргæ лæг. 
- Хорз, æз дæ бауромдзынæн, — загъта лæг. - Мæ фосмæ мын зилынц мае уæтæры 
иуæндæс лæджы, иу лæг ма мæ хъæуы, ныллæу мæм, мыздыл бафидаудзыстæм. 
Æлдары ус сразы. 
Цæрынтæ байдыдта. Æркаст фыййæуттæн сæ хъуыддæгтæм, уæтæрты рæвдзытæм. 
Уайтагъд сын раиртæста сæ хъуæгтæ æмæ уынаффæ райста йæхимæ. Фос адихтæ кодта, алы 
фыййауæн дæр бæрæг куыст радта, хуыздæр сæ чи цæмæ арæхсы, ууыл æй бафтыдта, уаг 
сын сæвæрдта сæ цардæн. 
Ноджы баздæхт æмæ фыййæутты цæрæнтæ, уæтæртæ цадæггай аивта. Уыдон уыдысты 
уисæй быд, æмæ сæ уый хъæдæй æмæ дурæй сарæзта. 
Бирæ фæхуыздæр фосгæсты цард, бирæ фæхуыздæр фосмæ зылд. Бæрæгдæр уыдысты 
аннæ уæтæртæй, аннæ фосгæстæй. 
Цух нал кодтой уазæгæй. Ахæм уазæг сæм нæ сæмбæлдаид, кусарт кæмæн нæ 
акодтаиккой, хорз кæй нæ федтаиккой. Фæлæ сæ фос уый бæрц сысты хорз зылдæй, æмæ сыл 
бирæ хардз дæр нал зынди. 
Фыййауы кой дæрдтыл айхъуысти. Фосджын æлдæрттæ, уæтæрджынтæ хæлæг 
бакодтой, æлдары ус æххуырсты кæмæ уыди, уыцы фосджынмæ, ахæм адæймаг кæй уæтæры 
уынаффæ кодта. 
Æлдæрттæ иу ахæмы кæмдæр баиу сты. Сгуыхт фыййауы кой æрæфтыдтой. Дзырд 
радтой уыцы ран, цæмæй басгарой æлдары уæтæр æмæ феной сæхи цæстæй, цытæ бакодта 
разагъды фыййау. Фæхабар кодтой æлдармæ, æнхъæлмæ сæм куыд кæса бæрæг афонмæ йæ 
уæтæры. 
Æлдар худын байдыдта йæхиуыл: «Кæйдæр æвджид бакодта йæ ис, йæ бис, дзыллæтыл 
айхъуыст йæ фосгæсты хорзы кой, фæлæ сæ иу сгæрст нæма бакодта уый йæхæдæг, цы 
гæнæг сты, уый нæ федта». 
Æмгъуыды бон æвиппайды æрхызтысты уæтæры æлдар æмæ йæ уазджытæ. 
Фыййæутты хистæр зилæнтæ кæны, лæггад кæны уазджытæн. Иу нард гал аргæвста, 
барæвдзытæ кодта алы хæрд, алы нозт æмæ хорз цæуылнæ федтаид йæ буц уазджыты. 
Фæсхæрд уæтæры арæзтытæм, фосы дардмæ æркастысты уазджытæ. Кæрон нал уыди 
сæ дисæн, уый бæрц хорз сæм фæкастысты, цы федтой уæтæры, уыдон. 
Уæд уазджытæ фæрсынц сæ фысым æлдары: 
- Чи у дæ фыйæутты хистæр, кæм федта, кæм базыдта, бакæнын кæй бафæрæзта, 
уыдон, æви сæ йæхи сæрæй сарæзта йæхæдæг? 
Æлдар сын ницы дзуапп радта, уый тыххæй æмæ ницы зыдта йæ фыййауæн. Æлдæрттæ 
æрбасидын кодтой уæд хистæр фыййаумæ æмæ йæ фæрсынц: 
- Зæгъ-ма нын, зæгъ, чи дæ, стæй кæй сарæзтай, уыдон дæхи сæрæй райстай æви сæ 
искæуыл базыдтай? Чысыл нæ федтам мах, ис нæ алкæмæ дæр фос, уæтæртæ, фыййæуттæ, 
фæлæ дæуæн цы бантысти, уый никæмæн ма бантысти, фосы кондæй æмæ уæтæры 
арæзтæй. Стæй дæ фæнд, дæ куыст куыд фæзынд иу хæдзарыл, афтæ никæй фæнд, никæй 
куыст фæзынд иу хæдзарыл дæр. Кæрон нал ис дæ хицауы фосæн. 
- Хорз адæм, сымах цы бафæнда, уый сæххæст кæнын хæсыл нымайын æз мæхицæн. 
Фæлæ уын цалынмæ чи дæн, уый сæргом уа, уалынмæ уæ курын, куыд мæм байхъусат, 
афтæ. Æз уын æрхæссон иу чысыл таурæгъ. Æрмæст мын æууæнк радтут, мæ ныхас мын 
къуылымпы чи кæна, æргом мын æй чи фауа, уый ацы ранæй куыд арвитат, æмæ æндæр 
ран урæд куыд æрцæуа, цалынмæ нæ радзурон, уалынмæ. 
Фыййауы ныхасыл сразы сты. 
Уæд, æлдары усы л цы æрцыди, уыдон радзырдта, цыма æндæр кæуылдæр æрцыдысты, 
уыйау. У с таурæгъ куыд кодта, афтæ фыццаджыдæр æддæмæ рарвыстой æмæ бæрæг ран 
-88- 

баурæдтой уымæн йæ фыды æрдхорды, йæ фыд Чабæмæ куы цыди, уæд кæй хæдзары царди 
æмæ йын уыцы æфхæрдтæ чи бакодта, хæтæгхауæг кæй руаджы фæци. 
Уый фæстæ рарвыстой уымæн йæ мойы хæлары, йæ лæппуты йын чи аргæвста доны 
былыл, ус йæ цæгатмæ куыд фæцæйцыди, афтæ. 
Таурæгъ фæци дзырд. Фыййау систа йæ худ æмæ уый хуызæн сæры хил æркалдысты 
худы бынæй. 
— Стыр æфсæрмы кæй фæкодтой, лидзæг чи фæци йæ фыды хæдзарæй, йæ хъæбултæ 
саузæрдæ лæг кæмæн сæргæвста, уый бæрц зынтæ чи федта, уый æз дæн. Ныр у, æмæ мæ 
хъаст хæссын сымахмæ — тæрхонгæнæг сымах фæут. 
Тæрхоны æрбадтысты, уæдæ цы кодтаиккой. 
— Хъæдын хырхæй сæ цыппæргæйттæй афадæм, æндæр тæрхон сын нæй. 
— Уый нæ уыдзæн, — загъта æлдар. — Цыппæргай дихæй дæр мард мард у æмæ уæ 
агурдзæн йæ хай: марды кæнд, ныгæнын, фæллой сыл ис. Мæ бæхрæгъаумæ ис æнæдомд 
уырсытæ, саргъ æвæрд кæуыл нæма уыди. Уыдонæй сæ дыууæйы къæдзилтыл (дымæгыл) 
бабæттын хъæудзæн, куый-хъæд, куый-дур сæ куыд бакæной æмæ се стæгдар дæр куыд 
нал сбæрæг уа. Уый сын мæ тæрхон. 
Æлдæрттæ фæстаг тæрхоныл сразы сты. 
Дыууæ æлдары уырсыты дымджытыл ныббастой, æмæ сæ уыдон ныппырх кодтой. 
Кæрæдзийыл фæцинтæ кодтой æлдары ус, йæ фыд, йæ мой. Ус æмæ та йæ мой 
цæрынтæ байдыдтой, зæнæг дæр та сын рацыди æмæ та амондджынæй æрвыстой царды бонтæ. 
(Ракодта йсе Æрыдоны Баскаты Темболат æртхъирæны мæйæн йæ 14 бон 1921 аз. 
Темболатыл цæудзæн 55 азы. Йæ фыдæлтæ Æрыдонмсе ралыгъдысты Куысуртæй, 
Уæлладжыры комы). 
18. ХИУАРЗОН ЛÆГ 
Уыди иу хорз лæг, хиуарзаг, æгас дунейыл дæр уæле куыд уыдаид, ууыл чи куыста, 
ахæм. Уый кодта афтæ: æвæдза-иу искуы фехъуыста искæй хорзы кой, искæмæй-иу, 
æвæдза, райхъуыст хорзы кой, уæд-иу сбæрæг кодта уыцы хорз лæджы. Фæцыди-иу лæгмæ 
æмæ йын-иу радзырдта: 
— Иу ран зонын тынг бирæ фос, цом мемæ балцы æмæ сæ нæхи бакæнæм; нæ дыууæ 
дæр цæмæй цæрæм нæ адзалы бонмæ, уый фаг нын уыдзысты. Æрмæст дын фæдзæхсын: 
нæ дыууæйæ дарддæр ацы хабар куыд ничи базона, афтæ. 
Балцы-иу араст кодтой дыууæ лæджы. Цæуынтæ-иу байдыдтой, цæуынтæ. Денджызы 
былмæ æввахс-иу хиуарзаг хорз лæг дзырдта йæ ’мбалмæ: 
— Тас ран у ацы ран, исты фыдбылыз ныл æрцæудзæн, ам æхсæвиуат куы бакæнæм, 
уæд. Фæлæ дæлæ денджызы былыл уыныс къох? Раст уый фарсмæ бæрзонд хъамыл, æххæст 
цом уырдæм, уым бахсæвиуат кæндзыстæм. 
Хъамылмæ-иу нæма бахæццæ сты, афтæ хъамылæй фыр ралыгъди, хиуарзаг лæг бæхæй 
алиуырдта, фыры-иу рацахста, кард-иу ын йæ къубалыл æрбавæрдта. 
Денджызы был-иу æрынцадысты, арт-иу бандзæрстой, стæй-иу хиуарзаг лæг загъта йе 
’мбалæн: 
— Дæхи уал æруадз æмæ дæ фæллад ссæуа, æз та нæхицæн хæринаджы кой бакæнон. 
Куыддæр-иу, æвæдза, лæг афынæй, афтæ-иу æй уыцы ран амардта, денджызы-иу æй 
баппæрста, йæ дарæстæ, йæ хæцæнгæрзтæ-иу ын систа, йæ бæх-иу ын раласта, 
афтæмæйиу хорз лæджы кой фесæфт. 
Иу ахæмы, адæм хорз кæмæй загътой, ахæм лæг æрхаста йе ’фсымæрæн ус. 
Чындзæхсæв скодта æмæ дзы адæм сæхи хъæлдзæг кодтой, минасыл бадтысты. 
Хиуарзаг хорз лæг балæууыд, чындзæхсæв цы хæдзары уыди, уый дуармæ. 
-89- 

Хæдзары хицау загъта, уазæджы мидæмæ цæмæй æрбакæной. Уазæг не ’рбацыд. Уæд 
хæдзары хицау фестад фынгæй, уазæгмæ рацыди, æгасцуай йын зæгъы. 
Уазæг æм хибармæ асидт æмæ йын дзуры: 
— Дæ ном, дæ хорзы кой дардмæ айхъуысти, æхсызгон мын у дæ хорздзинад. Ноджы 
дын мæ цæст уарзы алцыппæт дзæбæхдзинæдтæ. Мæ цыды сæр дæм цæмæн уыди, уый дын 
цыбырæй зæгъдзынæн. Æрмæст дын хъусын кæнын, куыд ничи йæ базона, афтæ. Иу ран 
ис тынг бирæ фос, тынг æнцонæй къухы бафтдзысты, цом балцы мемæ æмæ цæмæй цæрой 
нæ фæстагæттæ, уый бæрц дæр уыдзысты. 
Хæдзары хицау йæхи барæвдзытæ кодта æмæ араст сты балцы. Бахæццæ сты иу ранмæ. 
Уыцы ран хиуарзаг хорз лæг амоны йе ’мбалæн: 
— Кæсыс дæлæ уыцы къохмæ, уый фарсмæ бæрзонд хъамыл, цом уым æхсæвиуат 
æркæнæм, намæ ацы ран стыр тас у тыхгæнджытæй. 
Хъамылмæ нæма бахæццæ сты, афтæ дзы иу фыр ралыгъди. Хиуарзаг хорз лæг йæ бæхæй 
агæпп кодта, йе ’мбалы æвджид æй акодта, йæхæдæг фыры рацахста æмæ йæ æрбаргæвста. 
Денджызы был æрынцадысты, арт бандзæрстой æмæ сæхицæн æхсæвæр фыцынц. 
Уалынмæ хиуарзаг лæг дзуры: 
— Дæ фæллад уал суадз, цалынмæ нæ хæринаг цæттæ кæна, уалынмæ. 
Куыддæр лæг афынæй, афтæ йæ, дæ балгъитæг уыйау, æрбамардта, денджызы йæ 
баппæрста, йæхæдæг ын, цы йæм уыди, уыдон рахаста æмæ йæ хæдзармæ сфардæг. 
Нал зыны хорз лæг, сагъæсыл сысты йæ бинонтæ, æрдиаг кæнын байдыдта йæ мад: 
— Нæ хæдзары хуыздæр нал зыны æмæ йæ нæй бабæрæггæнæг; адæм дзы ард хордтой, ныр 
мард у, æгас у, уый чи сбæрæг кæна,. иу ахæм гуырд нæ хæдзары нал ис: худинаг, æрдиаг! 
Ног усджын, хорз лæджы æфсймæр, бирæ фæхъуыста йæ мады хъарджытæм, 
сагъæстæм, стæй фæстагмæ бацыд йæ маДы размæ æмæ дзуры: 
— Ме ’фсымæр цы фæци, уый куы нæ сбæрæг кæнон, уæд нæ уыдзæн. Нана, баздæх 
æмæ хæрынæн адджын, хæссынæн рог, ахæм хæринæгтæ мын ракæн, æз цæуын агурынмæ. 
Уыцы рацу- бацу , уыцы зылд, уыцы фарст фæкодта, фæлæ ницы бафтыд йæ къухы: иу 
уынæг нæ фæци уымæн йе ’фсымæры. 
Зæрдæсастæй, уæнтæхъил, сæргуыбырæй æрцæйыздæхт фæстæмæ хæдзармæ. Сæ 
хъæугæрон уæлмæрдтæм æрхæццæ изæрдалынгты, афтæ сагъæстыл сси: 
— Ацы хуызæнæй куы бацæуон, уæд æнхъæлдзысты æмæ ме ’фсымæр фæзынди æмæ 
сæ зæрдæ бацин кæндзæн дзæгъæлы. Фæлтау ахсæв ам бахуыссон æмæ райсом бонрухсмæ 
мæ цæсгомы хуызмæ бамбардзысты, хъуыддаг æцæгæйдæр цæуыл лæууы, уый! 
Иу обауыл йæхи æруагъта æмæ цæстытæ куыддæр кæрæдзиуыл авæрдта, афтæ афынæй. 
Уалынмæ йæм фыны хъуысы, обауы ныгæд чи уыди, уымæ дзырдæуы: 
~ Дæумæ кæсынц, рацу! 
— Уазæг мæм ис, уазæг! 
— Уазæджы дæр ракæ демæ! 
Араст кодтам æмæ иу ранмæ бацыдыстæм. Уыцы ран адæм дывæлдахæй бадынц. 
Кæсын æмæ дзы ме ’фсымæр дæр дæлиаугомау бады æнкъардæй, йæ разы хæринаг нæй. 
Куы сыстадысты фынгæй, уæд мæм йæхи æрбаласта ме ’фсымæр, хибардæр нæхи 
аистам, æмæ мын дзуры: 
— Ды дæ мæрдты бæсты, ды рацыдтæ мæн агурæг æмæ дæ къухы ницы бафтыд æмæ 
æфтгæ дæр куыд бакодтаид. Кастдæ фынгмæ, уыдон иууылдæр амардта иу лæг, æз дæр уый 
къухæй бацыдтæн мæрдтæм. Хорз лæджы мыггаг никуыуал ныууагъта, цагъд сæ фæци. 
Сымах нæма зонут, æз мард дæн æви æгас, уый. Уымæ гæсгæ мын фæлдисинагæй дæр 
ницыма скодтат. Фæлæ мын мæ марды кæнд куы скæнат, уæд афтæ дæлиау нал 
баддзынæн, уæд æртыккаг бынат уыдзæн мæн. Маргæ та мае акодта стыр хъазуат лæг. Хъуыды ма 
кæндзынæ, дæ чындзæхсæвы нæм иу уазæг æрбадзырдта, куывдмæ не ’рбацыд, асидти 
мæм æмæ мын аивæй радзырдта, иу ран бирæ фос кæй зоны, фос æнцонвадатæй кæй 
бафтдзысты къухы. Стыр фыдбылызы адæймаг у, мæ туг исын дзы куы сфæнд кæнай, уæд 
ын исты амал скæнын хъæуы фæндонæй, намæ амардзæн дæу дæр. Балцы асайы 
адæймаджы фæндæй, денджызы былмæ скæны йæ фæндаг. Денджызмæ ма дзæвгар хъæудзæн 
-90- 

бауайын, афтæ дзы сзыны къох, къохы фарсмæ бæрзонд хъамыл. Хъамылæй ралидзы фыр, 
рацахсы æмæ йæ æрбаргæвды. Фæлæ ды афтæ бакæн, æмæ фыры аргæвдын дæ къухы 
цæмæй бафта, уый, уæд ын дæ бон исты бауырæн. 
Сбон и. Æфсымæр йæ хæдзармæ бацыд. Йæ хæстæг, йæ æввахс æрæмбырд сты, æмæ 
сын йе ’фсымæры мард загъта. 
Марды кæнд фæкодтой, куыд æмбæлд, афтæ. Стæй æфсымæр басидт йæ бинонтæм 
æмæ сын дзуры: 
— Æз цæуын ме ’фсымæры туг исынмæ. Уæ зæрдыл дарут, афойнадыл куы нæ зынон, 
уæд уый зонут, æмæ æз дæр æгас нал дæн. Мæ марæг та уыдзæн, мæ чындзæхсæвы нæм 
цы уазæг æрбацыди, уый, ме ’фсымæры марæг дæр уый у. Уымæй-иу агурут уæ туг. 
Хиуарзаг хорз лæджы дуармæ æрынцади тугагур. 
— Балцы ахæтæм, — дзуры йæм тугагур, - куыд хъусын, уымæ гæсгæ дæуæй хæтæг 
адæймагдæр а бæсты нæй. 
— Æз мæхæдæг агурын ахæмты, балцы кæимæ рахæтон. 
Фæцæуынц балцы; иу ран хиуарзаг хорз лæг йæхсы хъæд систа æмæ амоны йе ’мбалæн: 
— Кæсыс дæлæ уыцы къохмæ, уый фарсмæ хъамыл, уыцы ран æрынцайдзыстæм ахсæв, 
намæ ам тас у. 
Хъамылмæ сæ бахæццæ, афтæ та фыр ралиуырдта хъамылæй æмæ фæлидзы. Тугагурæг 
айуый нал фæкодга, фæлæ фырыл йæхи ныццавта æмæ йæ æрбаргæвста. Денджызы былыл æрбынат 
кодтой, арт скодтой æмæ æхсæвæры кой кæнынц. Уалынмæ та хорз лæг дзуры тугагурмæ: 
— Æруадз дæхи, дæ фæллад суадз, цалынмæ хæринаг фыца, уалынмæ. 
— Хуыссæг мæ нæ ахсы, æрхуысс уал дæхæдæг, хæринаг мæ бар фæуæд, æз æй бацæттæ 
кæндзынæн. 
Æруагъта хиуарзон лæг йæхи, æрфынæй, йæ хъæлæсæй æхсидæн арт кæлы, 
куынцгомæй куыд фæкæлы, афтæ. 
Уæд тугисæг дамбаца систа æмæ кувы: 
— Хуыцæутты хуыцау, уæдæ кæд ацы лæг ме ’фсымæры марæг нæ уыди, уæд мæ 
дамбаца ма схæцæд, намæ арвы гæрах фæкæнæд. 
Дамбаца æруагъта æмæ дыууæ æрфыджы астæу нæмыг суади, йæхæдæг лидзæг фæци. 
Лæг ма хъæлæкк фестади, топп ма бæргæ фехста, фæлæ ницыуал: уæлæнгæйтты ма уæгъд 
фыды ауад йæ нæмыг. 
Тугисæг йе знаджы денджызы ауагъта, цы йæм уыди, уыдон ын райста æмæ араст йæ 
хæдзармæ. 
Æрбахæццæ уæлмæрдмæ. Æхсæвиуат æркодта. Уалынмæ та йæ фыны хъусы ныхас, цы 
обауыл хуыссыд, уый мардмæ дзырдæуыд: 
— Дæумæ кæсынц, рацу. 
— Уазæг мæм ис, — сдзырдæуыд обауæй. 
— Уазæджы дæр рахон демæ. 
Араст кодтой æмæ та иу хæдзармæ бацыдысты, хæдзары æмбырд. Кæсы, æмæ фынгыл йе 
’фсымæр куыд загъта, афтæ æртыккаг бынат æрцахста, хæрдæй, нозтæй алцæмæй дæр æххæст. 
Бацин кодта мард йе ’фсымæрыл æмæ йын дзуры: 
— Марды кæнд мын кæй скодтай, уый мыл фæбæрæг, куыд уыныс, уымæ гæсгæ. Стæй 
мæ туг кæй райстай, уый дæр мæрдты бæсты базыдтам мах. Кæсыс дæлæ фæсдуар уыцы 
лæгмæ, уый уыди, ацы ран цы адæм ис, уыдонæн сæ марæг. 
Марæг та лæууы фæсдуар, йæ дыууæ къухæй æнцой кæны ихын лæдзæгыл æмæ йын 
йæ сæр цъиры. Йæ сæрыл тæдзы дон æмæ йыл их кæны. 
— Ацы ран фиды уый зындзинад: кæй фæмардта, уыдонæй алкæй тыххæй дæр хъуамæ 
фæфыдæбон кæна бæрæг афон, уый фæстæ йын уыдзæни тæрхон, фæлæ уал дын тæрхоны 
агъоммæ гъе уый йæ хъуыдцаг. 
Бон æрбарухс. Бæлцон æрыхъал æмæ йæ хæдзармæ араст. Радзырдта бинонтæн йе 
’фсымæры хабæрттæ, æмæ уыдон саЬ риуы ’мбæрц сулæфыдысты. 
(Ракодта йæ Убæ Саламты. Изæрыгон Насхъидаты дуармсе 
майы 23 бон 1921 азы. Æрыдоны). 
-91- 

19. МÆРДТЫ АЙДÆН 
(Зсеронд уæлмæрдты. 1923 аз. 12 бон июны. Ныгæдтой Томайты Аслæмбеджы 
мад Сахары, Зæронд усыл цыдаид 100 азæй фылдæр. Мардмæ уыди Реуазты Быдзыго. 
Уый мын раныхас кодта). 
1). Мæрдты дуармæ ис айдæн, цыппæрдигъон айдæн. Уымæн йæ цыппар фисыныл 
бадынц цыппар лæджы. Алы мардæн дæр уыцы айдæны æнæ бакæсгæ нæй. Уыцы ран 
сбæлвырд вæййынц йæ тæригъæдтæ сеппæт дæр, уый фæстæ йын ацы ран скæнынц 
тæрхон. Ардыгæй араст вæййынц мæрдты удтæ дзæнæтмæ, кæнæ зындонмæ. Цæуын сæ 
фæхъæуы нарæг хидыл. Рæстыты удтæ йыл бафардæг вæййынц хъæлдзæгæй, заргæйæ, фæлæ 
зын æвзарæны вæййынц тæригъæдджынтæ хидыл цæугæйæ; иу æвзæргæнæджы уд дæр дзы 
хидæн йæ кæронмæ нæ хæццæ кæны, зындонмæ ныххауы. 
Адæймаджы тæригъæдтæ... 
2). Иу лæг рæстæй фæцарди уæлæуыл. Фæлæ куы амард, уæд æм тæригъæдтæ разынди, — 
уыдысты галы мисындзæджы дзаг. 
Галы мисындзæджы айста йæ тæригъæдтæ æмæ фæцæуы мæрдтæм. Фæндагыл кæуы, 
æрдиаг кæны, йæхи мары. 
— Рæстæй куы фæцардтæн, м ’аууонæй куы тарстдæн, фысы комæй хал куы никуы 
раластон, уæд мæм ацы тæригъæдтæ кæцæй разындысты? 
Уалынмæ йæ иу лæг æрæййæфта дзоныгъы бадгæйæ. Дзоныгъы дыууæ галы ивтыгъд. 
Л асы стыр лалым (гæбæт). 
— Дæ фæндаг раст. 
— Дæ хъуыддаг раст. 
— Уыцы куыд цæуыл кæныс? 
— Куыд нæ кæуон, — мæхи фæхъахъхъæдтон тæригъæдæй, мæ мæрдтæм фæндаг 
хъахъхъæнгæйæ, ныр мæм уæддæр ацы мисындзæджы дзаг разынди тæригъæдтæ. 
— Æри сæ ардæм, — мæнæн уæлдай нал у: кæсыс мæнæ ацы лалыммæ, мæ дыууæ галы 
йæ тыххæй фæразынц. Уыдон сты мæ тæригъæдтæ. 
Радта йæ мисындзæг, лæг æй дзоныгъы баппæрста æмæ дарддæр араст сты. 
Бахæццæ тæрхондонмæ. Мæрдтæ дзы гуылвæнддæ кæнынц, алчи дзы йæ лалымимæ 
æнхъæлмæ кæсы барæнмæ. Уалынмæ дзоныгъæй райстой лалым æмæ йæ тæразыл 
æрæвæрдтой. Куыддæрты мисындзæг тæразæй æрхауд. 
— Кæй сты ацы тæригъæдтæ? — дзурынц, чи барста, уыдон. 
— Иу лæгæй сæ райстон, — загъта дзоныгъы хицау, — тынг сыл тыхсти æмæ йын æз 
фæтæригъæд кодтон. 
— Цæмæн сæ радтай дæ тæригъæдтæ, уый йæ бирæ тæригъæдтыл куы лæууыди, уæд сыл 
ды цæуылнæ лæууыдтæ? Стæй куыд батардта дæ зæрдæ уыцы адæймагæн йæ уæззау уаргъ 
ноджыдæр куыд фæуæззаудæр уа, уый? 
Æмæ уыцы ран стæрхон кодтой, лалымы дзаг тæригъæдтæ дæр, йæ чысыл тæригъæдтыл 
чи нæ лæууыди, уый хай куыд фæуой, афтæ. 
— Уый бæрц фæцæргæйæ зæххыл, куыд баззадаис æнæтæригъæдæй? 
-92- 

:я* Ог1л1 1шутЬжу ВтшЬтшжттп. А*иуг жтт Ъпшшк 1п*НН* 
1КСЖ АЭÆМУ ТАУУКÆНТÆ. 
КАР1JУ ГÆ ÆМÆ АКНÆШТÆ 
ÆЛÆМВУМ) *Æ КООТА ÆМВА1ЛУ СОСКО 
•»» ¦¦¦ни ¦ ¦ •тт 
ГУВРÆКЛМ ХЛ^ 

’•|332л-93- 

20. ХÆЛЫН БАРÆГ 
Хъæздыг æлдар уыди, æнæзæнæг. Сагъæс ыл стыхджын: «Кæмæн баззайдзысты мæ 
бирæ фос, мæ бирæ зæхх, мæ бирæ адæм. Уæдæ мæхи амарин цыргъагæй æмæ худинаг у, 
уæдæ нæ амарин æмæ мын сагъæс мæ зæрдæ куы бахордта». 
Иу бон куы уыди, уæд æлдар дуæрттæ сæхгæдта йæхиуыл æмæ нал зыны æддæмæ, 
мидæмæ дæр никæйуал уадзы йæхимæ. Æлдар сфæнд кодта йæхи æххормагæй амарын. 
Йæ адæм сæхи хатæг скодтой æлдармæ, æлдары ус дæр лæгъстæ кæны, цæмæй æлдар 
афтæ тынг ма æркæса йæхимæ, æвзæр зæрдæ ма райса. Фæлæ æлдар нæ тасы, хойраг нал 
исы йæ дзыхмæ, дон нал нуазы. 
Æхсин æнцад нал кæны, йæ сæры хицауы сæраппонд йæ бын нал хъарм кæны, катайыл 
сси. Куы нæ æмæ куы нæ касти æлдар коммæ, уæд æхсин арвыста уымæн йе ’рдхорд 
æлдармæ. Уый уайтагъддæр фæзынд хъæлæкк, фæлæ уымæн дæр ницы ком дæтты. Уæд æм 
æрдхорд æлдар дзуры: 
— Ме ’рдхорд, уыцы мард ма акæн дæхи, — мыггагмæйы худинаг кæныс; кæд æмæ дын 
дæхи æнæ маргæ нал ис, кæд нæ рухс дунейыл цæрынæн ницыуал бакæндзынæ, уæд 
баздæх æмæ лæджы мардæй амæл, æлдары мардæй, хъазуатæй искуы хæсты быдыры. Мæ 
зæрдæхъыджы никуы бацыдтæ ныры онг, ныр дæр мæ ныфс ис æмæ нæ бацæудзынæ. Цом, 
дæ адæмы ракæн, æз дæр æд адæм, æмæ искуы рахæтæм. Афтæ нæ фæвæййы, чи зоны, 
æмæ искуы фæмард уай хæцгæ-хæцын. 
Æлдар дуæрттæ бакодта æмæ уазæджы коммæ бакаст. Дыууæ æрдхорд æлдары æд адæм 
стæры афардæг сты. Цæуынц, цæуынц æмæ сæ хуыцау иу быдырмæ бафтыдта. Хур сыл 
ныккасти быдыры. Сæ сæрæн нал уыдысты æнæ донæй. Æмæ дыууæ æлдармæ ныхас æрцыд. 
— Фæпырх уæм ацы ран æмæ дон рацагурæм. Дон чи ссара, уый-иу топп фехсæд. 
Ахæлиу сты барджытæ, уæдæ цы уыдаид. Æнæзæнæг æлдар фæцæуы æмæ иу ран иу 
хъамылы цæст, стæй дзы хæрисы къудзи. Къудзийы бынæй згъоры хъуыр-хъуыргæнгæ 
рæсугъд суадон. Æлдар бæхæй дæр нæма æрхызт, афтæ топп фехста, цæмæй адæм 
æрæмбырд уой дон нуазынмæ. 
Топп бæргæ фехста, фæлæ хорзау нал фæци æлдар. Топпы æхсты хæд фæдыл уайтагъд 
суадоны раз фæзынд иу лæг: лæг суадоны дур ныппæрста, æмæ суадон басур. 
— У, дæ хорзæхæй, цы бакодтай, æнæ донæй сæфæм бирæ адæм!.. 
— Æмæ ардæм куыд æгъдауæй æрбафтыдтæ дæхæдæг дæр, дæ адæм дæр? 
Æлдар ын радзырдта йæ хъуыддаг. Уæд æм лæг дзуры: 
— Æз дæн Хæлын Барæг, æмæ дæхи мауал мар, фæлæ дзырд бакæнæм. Æртæ азмæ дын 
æртæ фырты райгуырид, иу мын дзы куы раттис, уæд. 
— Мæнæн ма зæнæг куы рацæуид æмæ æртæ дæр дæу куы бауиккой. 
— Æртæ мæ ницæмæн хъæуынц, фæлæ дæ-иу ма байрох уæд нæ дзырд; иу ахæмы дæм 
зындзынæн. 
Уый адыл Хæлын Барæг суадонæй систа дур æмæ та суадон ныццавта. Адæм 
алырдыгæй æмбырдтæ кæнынц, Хæлын Барæг цыдæр æрбаци. 
Дыууæ æлдары, сæ адæм хъамылы цæсты, хæрис къудзийы аууон сæ улæфт суагътой, 
дон банозтой. 
Уæд æнæзæнæг лæг дзуры: 
— Ме ’рдхорд, аздæхæм фæстæмæ, фæрныг адæмæй дæр алчи йæ хæдзар бацагурæд — 
мæнмæ мæхи марыны фæнд нал ис. Хатыр дæ курын, зындзинады кæй бацыдтæ мæн 
тыххæй. Арфæ дын кæнын дæхицæн дæр, дæ адæмæн дæр. 
Æнæнхъæлæджы æлдарæн æртæ азмæ æртæ фырты райгуырди. Цæрынтæ байдыдтой, 
бахъомылтæ сты. Æлдары ныфс бацыди йæ зæнæгæй. Хъалæй та афтæ хъал сси, æмæ маргъ 
атæхын дæр нал уæнды йæ сæрты, йæ рæзты та - ацæуæг. 
Бирæ рацыдаид, чысыл, чи у йæ зонæг, фæлæ иу ахæмы Хæлын Барæг фæзынд æлдары 
хъæуы. Адæм бадынц ныхасы. 
~ Уæ бон хорз! 
— Уазæг, æгас цу. 
-94- 

— Исчи мын уæ хицон куы фæуид æлдары хæдзармæ. 
Фæлæ чи бауæндыдаид, — калмы дзыхы йæ къух чи кæны. Ныхасы адæм, хистæрæй 
кæстæрæй уыцы ракæс-бакæс фæкодтой кæрæдзимæ, фæлæ ничи хаста йæ ныфс 
уазæджимæ хицонæн æлдары хæдзармæ — марынæй тарсти алчи дæр. 
Æмæ уæд æппынфæстаг иу лæппу загъта: 
— Æлдар мæ уый нæ фæлтау физонæг куы скæна, уæддæр мын уазæджимæ нæй 
æнæбацæуын хицонæн. Уый та куыд æмæ тæссæй иу хицон ма разына æгас хъæуы сæ уазæгæн. 
Лæппу бадзырдта æлдары хæдзармæ. 
— Чи куыдз, чи хæрæг æрбауæндыд сонт-монты æлдары хæдзармæ афтæ æрбадзурын? 
Аргæвдут æй!.. 
Æлдары адæм рауадысты, фæлæ сæм лæппу фæцарæхст: 
-Тагъд ма бакæнут, æз уын никæдæм алидздзынæн, фæлæ уал æлдарæн хъуыддаг 
бамбарын кæнут. Зæгъут ын, уазæг дæ агуры, уазæг — Хæлын барæг. 
Æлдар Хæлын Барæджы кой куы айхъуыста, уæд рарвыста: лæппуйы дæр, уазæджы дæр 
мидæмæ, уазæгдонмæ куыд бахоной. 
Стыр лæвæрдтæ ракодта æлдар лæппуйæн. 
— Стыр бузныг дæ фæдæн, лæппу, дæ царды сæр кæй нæ райстай, æгъдау бæрзондмæ 
кæй скодтай, уазæджы кæй æрбахуыдтай йæ фысыммæ. Рох мæ нæ уыдзæн дæ хъуыддаг. 
Æлдар уазæджы фырцинæй урс галтæ урс уæрыччытау аргæвста. Иннабонæй 
иннабонмæ куывды фæбадт Хæлын Барæг æлдары хæдзары. Къуыри аивгъуыдта, афтæ Хæлын 
Барæг дзуры æлдарæн: 
— Иттæг хорз мæ сбуц кодтай, хуыздæр нал æмбæлы, афтæ. Фæлæ дын æй цæмæн 
бамбæхсон мæ цыды сæр. Кæрдзын хæрынмæ, минас кæнынмæ не ’рцыдтæн æз дæумæ. 
Фæлæ ма хъуыды кæныс дæ дзырд, хæрис къудзийы раз суадоны был бакодтам дзырд. Ныр 
сæххæст кæн дæ дзырд, ратт мын мæхион. 
— Рох мæ нæу мæ дзырд, æртæ фырты мын ис æмæ дын æртæйы дæр нæ бавгъау 
кæндзынæн. 
— Бахатыр кæн, дзырд мын кæй уыдтæ, уый мын ратт, дарддæр дæ ницæуыл домын, 
аннæтæ дын хайыр уæнт. 
Хъазæн фæзы сæхи ирхæфстой æлдары æртæ фырты. Хистæрмæ æрбасидын кодта. Æлдары 
фыртæн хъуыддаг куы сбæрæг, уæд дзуры: 
— Уый нæ фæлтау уæ æгас бинонтæй куы хæссид уазæг, ацы ран уæ æргæвдгæ куы 
кæнид, уæддæр къахдзæф нæ акæнин дæ уазæджимæ. 
Æрбасидт дыккаг фыртмæ, — уый дæр та йын хистæры дзуапп. 
Хъазæн фæзæй æрбасидт кæстæр фыртмæ. 
— Æппын мæ цыдæриддæр кæнай, æз дæ бар — хуыцау мæ дæуæн радта, цы мæ кæныс 
— æз дын алырдæм дæр цæттæ. Уæхстыл физонæг дæр мæ скæн. Фæлæ дæ æрмæст иу 
хъуыддаг курын: барæг куыд вæййы æцæг барæг, афтæ мæ сараз, сифтонг мæ кæн. 
Цæуылнæ сарæзтаид æлдар йæ хæрзæгъдау фырты: арвы уациллайы хуызæн тæмæнтæ 
калдта — уæ йæхæдæг, уæ йæ бæх æд фæлыст. 
Куы раст кодтой Хæлын Барæг æмæ æлдары кæстæр фырт, уæд асидт йæ дыууæ хистæр 
æфсымæрмæ æмæ сын дзуры: 
— Мæ хистæртæ, æз цæуын, фæлæ цы æрцæудзæн, уый чи базондзæн: хъуамæ 
сæрæгасæй æрыздæхон мæ мад, мæ фыды хæдзармæ, намæ искуы байсæфон. Æмæ, чи зоны, куы 
уæ бафæнда хъуыддаг бамбарын, — æгас дæн, мард дæн, уæд-иу афæдзы бон туас райсæд 
хистæр, йæ армы тъæпæны йæ æрзилæд: кæд дзы æхсыр схъара, уæд уын æгас дæн, кæд дзы 
туг схъара, уæд — мард. 
Хæрзбон загъта Хæлын Барæг æлдарæн, æлдары бинонтæн æмæ араст æлдары кæстæр 
фыртимæ. 
Цæуынтæ байдыдтой, цæуынтæ. Бирæ фæцыдысты, чысыл, чи зоны, фæлæ иу ран 
лæппу дзуры: 
— Хæлын Барæг, хæрын мæ кæй сфæнд кодтай, уый зонын, æмæ ма дæ курын иу 
хатыр: ацы ран мæ бахæр, ме стæгдар мæ фыдыбæстæм хæстæгдæр куыд уа, афтæ. 
-95- 

— Лæппу, ма тæрс, стæй тагъд ма кæн — бонтæ бирæ сты, ирвæзгæ дæр мын нæ 
акæндзынæ. 
Æмæ та уый адыл цæуын байдыдтой сæ фæндагыл. 
Фæстагмæ хохрæбынмæ бахæццæ сты. Хохрæбын лæгæт. Æрхызтысты сæ бæхтæй, 
бафснайдтой сæ. Бацыдысты лæгæтмæ. 
— Ай дын мæ хæдзар, лæппу, — дзуры Хæлын барæг. — Æрбад æмæ уал дæ улæфт суадз. 
Æз дæр дæм иу ахæмы зындзынæн. 
Уыцы ныхæсты фæстæ Хæлын Барæг рацыд лæгæтæй, лæппу иунæгæй æрызад. Лæппу 
кæсы æмæ лæгæты бæрæг астæу агуат, агуаты стыр цæджджинаг; лæгæты къуымты сæры 
кæхцæй кæритæ. Æваст дзы иу сæры кæхц ратылд, лæппуйы раз æллæууыд æмæ дзуры: 
-Хорз ранмæ дæ хуыцау не ’рбахаста, лæппу, дæ адзалы фæндагыл рацыдтæ. 
Уыныс сæры кæхцытæ — уыдон иууылдæр уыдысты дæ хуызæн лæппутæ, æмæ сæ 
Хæлын Барæг бахордта. Дæ сæры кæхцы дæр тагъд уырдæм хъæуы, фæлæ исты амал скæн 
фервæзынæн. 
— Æмæ цы амал скæнон? 
— Мæ фæндмæ куы байхъусис, уæд фервæзис. 
— Дзырд дын дæттын, цыдæриддæр мын нæ зæгъай, бакæндзынæн æй. 
— Уæдæ афтæ. Хæлын Барæг ацыд цуаны. Æхсæвæрмæ уый æрхæсдзæн сау хъæдæй 
сæрджын саджы мард æд къала бæлас. Саджы мард дын кæндзæн дæ бар, фæлæ-иу ды ма 
баком. Цуайнаджы йæ куы бафтауа, уæд æрбаддзæн лæгæты, райсдзæн дыууæтæнон 
хъисфæндыр (хуыйы сæр) æмæ дæ кафын кæндзæн цæджджинаджы былтыл. Ма-иу баком: 
цæджджинагмæ дæ фесхойдзæн æмæ уым сфыцдзынæ. Уый фæстæ фыдтæ сисдзæн, саджы 
фыдтæ ахæсдзæн, фæлæ дæ фыд бахæрдзæн, дæ сæры кæхц дын махмæ фехсдзæн. Уыцы 
ран аннæ сæры къуылдыхтыл йæ дзыгъал-мыгъул ссæудзæн. 
Уыцы дзырдты фæстæ сæры кæхц батылд къуыммæ. 
Æризæр. Хæлын Барæг саджы мард æрбахæссы йе ккой, æд къала бæлас йæ фæдыл 
ласы. 
— Лæппу, алæггад кæн, æз мæ фæллад суадзон. 
— Хæлын Барæг, æз нæма арæхсын, дæхæдæг уал а-изæр бакус, æмæ дæм куы бакæсон, 
уæд уый фæстæ мæ бар уадз. 
Цæджджинаг донæй байдзаг кодта Хæлын Барæг, саджы мард дзы бафтыдта, йе ккой 
къала бæласæй бæгæны æхсидæн арт бандзæрста аджы бын. Уалынмæ цæджджинаг райын 
байдыдта. Хæлын Барæг райста лæгæты къулæй хъисын фæндыр æмæ æрцагъта 
хъисфæндырæй: 
— Мæ уазæджы хай, баздæх æмæ мын цæджджинаджы былтæм фæгæпп кæн æмæ йыл 
æртæ зылды æркæн, дæ арæхст, дæ цырддзинад мын равдис. 
— Зæрдиагæй ракафин, фæлæ æз никуыма ракафыдтæн æхсидгæ цæджджинаджы 
былтыл, уынгæ дæр никуыма фæкодтон. Ацы æхсæв уал дæхæдæг ракаф, уый фæстæ мæ бар 
уадз: æз дын кафдзынæн æмæ кафдзынæн. 
— Æмæ мын фæндырæй та чи цæгъддзæн? — загъта Хæлын Барæг. 
— Фæндырæй иучысыл зонын, æз дын ацæгъддзынæн. 
Уый адыл фæндыр айста йæхимæ, баздыхта фæндыры къæбæлтæ æмæ дзьт æрдынæй 
æрцагъта. 
Хæлын Барæг цуайнаджы былмæ фæгæпп кодта, иу зылд æркодта æхсидгæ 
цæджджинаджы былтыл, дыккаг зылд куыд кодта, афтæ йæ фæсонтæ разылдта æлдары фыртмæ. 
Лæппу фестад æмæ Хæлын Барæджы цуайнагмæ басхуыста. Бæргæ ма хъавыд уæлæмæ, 
фæлæ йæ нал суагъта цæджджинагæй. 
Æхсæвæр сфыхт. Æлдары фырт саджы фыдтæ ахицæн кодта Хæлын Барæджы фыдтæй. 
Саджы фыдтæй бахордта, Хæлын Барæджы фыдтæ акалдта. 
Æхсæвиуат бакодта лæгæты æлдары фырт. Райсомы йæм сæры кæхц лæгæты къуымæй 
ратылди æмæ дзуры: 
— Фыдбылызæй фервæзтдæ, де знагыл фæтых дæ. Дæ амонд дæ хæссы нырма. Фæлæ ма 
дын æз иу хъуыддаг амонын. Уæртæ уыцы дуар бакæн, уый фæстæ ис æхсыры цад, æхсыры 
-96- 

цады фæстæ æвзист цад, уый фæстæ сызгъæрин цад. Баздæх æмæ æд бæх бацу уыцы дуарыл 
æмæ æртæ цады дæр цынай дæхи дæр, дæ бæхы дæр. Кæй дын зæгъон, уый куы бакæнай, 
уæд сызгъæрин фестдзынæ. Стæй искуы амондыл куы фæхæст уай, фадаты куы бафтай, 
уæд-иу мах дæр ацы ран ма байрох кæн. 
Уый фæстæ та сæры кæхц батылд къуыммæ. 
Æлдары фырт æд бæх цынадта йæхи фыццаджыдæр æхсыры цады, стæй æвзист цады, 
уый фæстæ сызгъæрин цады, æмæ сызгъæринау сæрттывта æд бæх. 
Рацыд лæгæтæй. Цæуынтæ байдыдта, цæуынтæ æмæ æлдары хъæумæ бафтыд. 
Æрфысым кодта къулыбадæг усмæ. Æхсæвы уыцы ран фæци. Райсомæй хъусы æмæ хъæу циу, 
уымæй иууылдæр змæлæг сси. 
— Цавæр хабар у?- бафарста уазæг зæронд усы. 
— Æлдары чызг абон лæг æвзардзæн йæхицæн, æмæ дзыллæтæ æлдары кæртмæ æмбырд 
кæнынц: чызджы зæрдæмæ чи бацæуа адæмæй, уый йæхицæн сæры хицауæн с’аккаг 
кæндзæн. 
Æлдары фырт рацыд йæ фысымы дуармæ: куыд уыдаид, цы уыдаид, чи зоны, фæлæ йæ 
мойæвзарæг чызг федта мæсыджы сæрæй. Федта, æмæ цæмæ гæсгæ нæ бацыдаид йæ 
зæрдæмæ: уыцы æрттывд кодта сызгъæринæй арвы уациллайау. 
Æрæмбырд сты адæм, æрбадтысты фынгтыл, хæрынц, нуазынц. Уалынмæ æлдары чызг, 
йæ иу къухы сгуы, аннæйы нуазæн, афтæмæй рацæуы дзыллæйы æхсæн, алырдæм 
фæлгæсгæ. Уыцы хатт фæкодта, фæлæ баздæхт фæстæмæ йæ фыд, йæ мады размæ, нуазæн æмæ 
сгуы фынгыл ныццавта æмæ дзуры: 
— Адæмæн сæ фылдæр æмбис куывды нæй. 
Æлдар басидт хонджытæм æмæ сæ фæрсы: 
— Исчи ма уын баззад æнæ хуындæй? 
— Ничи, не ’лдары хай, маргъ змæлæг дæр нал ис никуы — иууыл адæм ам сты. Ис ма, 
æцæг, къулыбадæг усмæ иу уазæг, æмæ йæ мах уый бæрц зæрдиагæй дæр нæ агуырдтам, 
тыхст ыл нæ уыдзæн æхсин-чызг дæр. 
— Уайгæут æмæ йæ æрбахонут, ам куыд сæмбæла, афтæ. 
Хонджытæ æрбахуыдтой къулыбадæг усы хæдзарæй уазæджы. Æрбадын æй кодтой, куыд 
зонут, ахæм ран. 
Дыккаг хатт райста æхсин-чызг сгуы æмæ нуазæн, æмбырды адæмыл та æрзылд æмæ 
хай æд нуазæн уазæджы къухы скодта. 
Куыннæ бацин кодтаид æлдар. Чындзæхсæв сарæзта, урс галтæ дзы урс уæрыччыты 
хуызæн аргæвстой, нозт, алы хойраг. Иуæй-иу адæмы зæрдæмæ нæ бацыд чызг æмæ 
æлдары хъуыддаг, дзырдтой: 
— Къулыбадæг усы уазæгмæ рацыд æлдары чызг! Æвæццæгæн æндæр хуыздæр аккаг нæ уыд. 
Бирæ ацардаиккой, чысыл ацардаиккой ус æмæ лæгæй, чи зоны, фæлæ иу ахæмы сиахс 
дзуры: 
— Цуан рагæй нал акодтон, æмæ иучысыл куы ахæтин, кæд исты сырдыл фæхæст уаин. 
— Фыд хъуаг куы нæ стæм, уæд кæдæм цæуыс? — дзуры æлдар. 
— Æдзæугæ мын хос нæй. Æнкъард кæнын иу ран бадынæй, æгуыстæй, — мæхи мæ 
аирхæфсын хъæуы иу чысыл. 
— Цæут уæдæ нæ лæппуимæ, æрмæст уæ ма байрох уæд: цуан кæнут сау хохы, урс 
хохмæ ма бацæуат: исты фыдбылызы бафтдзыстут. 
Цуан кæнынц сиахс æмæ каис сау хохы. Æгас бон изæрмæ рахæт-бахæт фæкодтой, 
фæлæ тæрхъусы хъус дæр нæ федтой. 
— Æппын цыдæридцæр уа, урс хохмæ мын æнæ бацæуын нæй, — афтидæй ацæуинаг нæ 
дæн æз ардыгæй. Цом æмæ дзы цуан ракæнæм. 
— Æз мæ фыды ныхасы сæрты нæ ахиздзынæн; фæндараст, æз цæуын нæ хæдзармæ. 
Уый адыл дыууæ цуаноны фæхицæнтæ сты. 
Æлдары сиахс урс хохмæ бацыд, уæдæ цы уыдаид. Фæцæуы урс хохы æмæ мæнæ йæ 
размæ иу урс хъæууаз фæци. Лæппу йæ фехста, хъæууазы мехъхъ фæцыд, æмæ фæлидзы. 
Цуанон йæ фæдыл фæци. Кæсы æмæ ног тугвæд урс саджы фæдыл. 
7 Æмбалты Цоцко 
-97- 

— Фæцæфи, — загъта цуанон, — ныууадзæн мын æй нал ис арвы кæрон дæр. 
Цуанон уайы цæф сырды фæд-фæд. Уайынц, уайынц, æгас бон фæуадысты, æгас æхсæв. 
Цуанон-иу куы æрынцад йæ фæллад уадзынмæ, уæд-иу цæф хъæууаз дæр кæрдæгыл 
æрхуыссыд. Дыккаг бон изæрмæ дæр фезгъордтой. 
Æрюзæр, афтæ иу обаумæ сæ бахæццæ. Цæф хъæууаз, туджы фæд гæнгæ, обауы дуар 
фегом кодта æмæ мидæгæй фæци. Æлдары фырт дæр ай-уый нал, фæлæ йæ фæд-фæд обауы 
бын балæууыд. Балæуыд уæдæ цы уыдаид, фæлæ джихтыл фæци дуарæй бахизгæйæ. 
Уый хуызæн диссаг никуыма федта æлдары фырт. Уат стыр уат, йæ къултæ сыгъдæг 
айдæн, йæ цар дæр афтæ. Уаты бадæнтæ. Иу ран дзы æрбадт, æмæ дын мæнæ йæ размæ тас, 
хъуывгъан разылд, ноджы хисæрфæн кæлмæрзæн. Цæхсадта йæхи, æмæ та уалынмæ 
азылдтой сæхи æмæ цыдæр æрбаисты. 
Бады æмæ æнхъæлмæ кæсы, кæддæра цы уаид. 
Уалынмæ къултæй, айдæн-къултæй иуæй дуар æрбайгом. Дуарæй æрбацыд иу чызг. 
Æлдары фырт æй куы федта, уæд ма йæ чысыл бахъуыд бауадзыгмæ, афтæ рæсугъд, афтæ 
хæрзконд, хæрзаив уыди уыцы чызг. 
— Уазæг, æгас цу. Цы хур, цы къæвда дæ æрбахаста? 
— Урс хохы хъæууаз фехстон, йæ тугвæдыл ардæм æрбафтыдтæн. 
— Хорз хъæууаз фæцæф дæ фехстæй... Уый дæр хорз, фæлæ уал æрбадæм, исты 
бахæрæм, баназæм, уый фæстæ бон цæуы æмæ фарн хæссы — кæд тас нæ уаид дæ сырдæн дæр. 
Æруагътой сæхи къæлæтджынтыл, уæдæ цы уыдаид, æмæ цæсты фæныкъуылдмæ сæ 
размæ разылд тымбыл фынг, алы хæрд, алы нозт йæ уæлæ. 
Куыннæ бахордтаиккой, куыннæ банызтаиккой. Хæрд фесты, афтæ та фынг азылд 
æмæ цыдæр æрбаци. 
— Уазæг, цæй æмæ ныр фæсхæрд, фæснозт къамтæй ахъазæм, рæстæг цыбыр кæнæм, — 
дзуры чызг. 
— Ахъазæм, — загъта æлдары фырт. 
— Куы мæ амбулай къамтæй, уæд уый зон, æмæ дæ хъул сах абадт — хуыцау мæ дæуæн 
сныв кодта. Намæ, æвæдза, æмбылды фæдæ, уæд уый зон, æмæ æнамонды къах 
æрбавæрдтай айдæн-къул уатмæ хъæууазы тугвæдыл: цавд дур дæ фестын кæндзынæн мæ нымæтын 
йæхсæй; кæсыс, дæлæ уыцы дурты хуызæн, — уыдон дæр иууылдæр дæу хуызæн уыдысты. 
Æлдары фырт бакаст чызгмæ æмæ дзуры: 
— Мæ амонд бавзарон æз дæр, — хъазын: цы абада, уый абадæд!.. 
Байдыдтой къамæй хъазын, уæдæ цы уыдаид. Хъазынц, хъазынц æмæ æлдары фырт 
æмбылды бынаты баззад. Чызг фелвæста нымæтын йæхс æмæ йæ цавд дур фестын кодта. 
— Уый уал дзы дæу, æлдары фырт!.. 
Лæппуйы каис-æлдар, йæ куырд ус, æлдары адæм сау дарын байдыдтой, — сиахс урс 
хохæй куы нал æрбазынд, уæд. 
Бонтæ цыдысты, мæйтæ ивгъуыдтой; афæдзы бон дæр ралæууыд. Куы нæ уал зынди 
æлдары фырттæй кæстæр, уæд хæдзары бинонтæ сагъæсы бацыдысты. 
Æфсымæрты хистæр райста туас, йæ армы тъæпæны йæ ацавта æмæ дзы уайтагъд туг 
схъардта. 
— Ме ’фсымæр кæмдæр байсæфт, — загъта лæппу, — Æз цæуын агурæг, кæд ма йын 
искуы йæ мард уæддæр ссарин. 
Барæвдз кодта йæхи балцмæ. Араст йæ хæдзарæй. Цæуынтæ байдыдта, цæуынтæ, йе 
’фсымæры фæд бæрæг дардта: æхснарцъы æрзади йæ фæд-фæд. Бирæ фæцыд, чысыл 
фæцыд, хуыцау йæ зонæг, фæлæ йæ æхснарцъыйы таг æрмæст Хæлын Барæджы лæгæтмæ 
бахаста. 
Æрынцад лæгæты, афтæ йæм сæры кæхц ратылд, æмæ дзуры: 
— Цы дын загътон, уый цæуылнæ сæххæст кодтай, — дæхи хуызы ма куы дæ? 
— Бахатыр кæн, байрох мæ сты, радзур мын сæ ноджыдæр. 
~ Уæртæ уыцы дуары фæстæ æртæ цады; æхсыры цад, æвзист цад æмæ сызгъæрин 
цад, уырдæм бацу æмæ дзы æд бæх цынай — сызгъæринау сæрттивдзынæ дæхæдæг дæр, 
дæ бæх дæр. 
-98- 

Æлдары хистæр фырт цынадта йæхи дæр, йæ бæхы дæр, амынд ын куыд уыди, афтæ, 
æмæ сызгъæринау сæрттывта æд бæх. 
Цæуы, цæуы, æхснарцъы йын фæндаг амоны. Уалынмæ æлдары хъæумæ баввахс. 
Адæмæй йæ чи федта, уыдон æм дардмæ хæрзæгкурæгтæ згъордтой: 
— Æлдар, æлдар, де зæд, де зæд, дæ фарны стæн! Дæ сиахс фæзынд æмæ дæм 
æрбацæуы, сызгъæринæй уыцы æрттывд кæны. 
Урс галтæ урс уæрыччытау æргæвды æлдар, сæ сау дарын цинмæ аивтой. Бон изæрмæ 
сæ хъазт æмæ сæ зарынæй нæ банцадысты. 
Æризæр, уæдæ цы уыдаид. 
Æлдары чызг хуыссæн æркодта уаты. Уымæй афтæ æмæ йæ сæры хицау фæзынди; 
æлдары фырттæй чи кæцы уыди, уый ничи равзæрстаид. 
Лæппу хъуыддагмæ куы ’ркаст, уæд бамбæрста, йæ разы йæ чындз кæй уыди. Баздæхт 
æмæ нымæт зæххы æрытыдта, йæ нывæрзæн саргъ бакодта æмæ æрхуыссыди уыцы ран. 
— Æнæхъæн афæдз дæм æнхъæлмæ куы фæкастæн, мæ цæстытæ дæм куы ныуурс сты, 
уæд дæ хуыссæны цæуылнæ схуыссыс, зæххы цæмæн батылдтæ? 
— Æхсæв мын нæй мæхи хъуыссæнмæ æруадзæн, исты фыдбылызы бафтдзæн мæ сæр 
дæр æмæ дæ сæр дæр. 
Чызг æхсæв бонмæ йæ хуыссæны кæуынæй нæ банцад. 
Лæппу райсомæй раджы йæ бæхыл сбадт æмæ та цæуынтæ байдыдта æхснарцъыйы 
фæдыл. 
Бахæццæ обаумæ, æрхызт йæ бæхæй,^бацыд айдæн-къулджын уатмæ. Цæхсадта йæхи, 
афтæ йæм хæдзары хицау чызг рацыд. Йæ уындæй уазæджы сæр разылд, гуыпп-гуыпп 
кæнын райдыдта йæ зæрдæ. 
Æгасцæуайтæ загъта чызг уазæгæн. Æрбадтысты. Сæ размæ разылд æртæкъахыг фынг 
æд хæрд, æд нозт. Куы бахордтой, куы банозтой, уæд та чызг дзуры: 
— Къамæй ахъазæм. 
Байдыдтой хъазын. Чызг æй амбылдта. Уазæг та нымæтын йæхсæй цæфæй цавд дур 
фестад йе ’фсымæры раз. 
Афæдз та ацыди. Астæуккаг æфсымæр туас ныззылдта йæ армы тъæпæны. Туг схъардта 
армы тьæпæнæй. 
— Байсæфтысты мæ мады зæнæг кæмдæр æцæгæлон бæсты, — загъта æлдары фырт. 
Фыр сагъæсæй мæ мад æмæ мæ фыд бартхутæг уыдзысты. Кæнæ уыдонæй иу хабар ма 
бамбарон, кæнæ бынтон æз дæр уыдонау ма байсæфон — æндæр амал нæй. 
Зæрдæтæ бавæрдта йæ зæронд ныййарджытæн æмæ та араст уый дæр балцы йе 
’фсымæрты агурæг. 
Цæуы, цæуы, æхснарцъы йын фæндаг амоны. Хæлын Барæджы лæгæты та уымæн дæр 
сæры къуылдых афтæ: 
— Дис мæм кæсы, кæй дын загътон, уый не ’ххæст кæныс æртыккаг хатт. 
— Бахатыр кæн, зæрдыл дараг нæ дæн, байрох мæ сты дæ ныхæстæ. 
— Фæстаг хатт дын зæгъын: дæхи цынай æд бæх уæртæ уыцы дуары фæстæ æртæ цады, 
æмæ сызгъæринæй рацæудзыстут æд бæх. Æмæ дын фæдзæхсын ноджы: мыййаг афтæ нæ 
вæййы, искуы дæ бон куы фæхуыздæр уа, уæд-иу мах дæр ацы ран ма ферох кæн. Фæлæ 
уый дæр зон, æмæ дын цыппæрæм хатт ницыуал бацамондзынæн, — хуыцауæй мын дзырд 
нæй. Фæндараст. 
Æлдары фырт æртæ цады йæхи цынадта æд бæх æмæ сызгъæринау æрттивы. Цæуы æмæ 
та уый дæр æлдары хъæумæ баввахс, æхснарцъымæ гæсгæ. Фехъусын та кодтой æлдарæн. 
Стыр куывд та скæны æлдар. 
Æризæр, афтæ та æлдары чызг уазæгæн хуыссæн бакодта йæхи уаты. Æлдары фырт 
бамбæрста йæ чындзы хабар, сласта йе ’хсаргард æмæ йæ чындзæй йæхи æхсæн æрæвæрдта. 
— Куыддæр мыл дæ буар æрбандзæва, афтæ дын мæнæй пайда нал ис — амæлдзынæн. 
Чызг та бирæ цæссыг фæкалта йæ хуыссæны. 
Бон цъæх кæны, афтæ лæппу араст балцы. Бахæццæ обаумæ. Кæсы æмæ æхснарцъы 
дарддæр нал зайы: ацы ран фесæфт. 
-99- 

— Ме ’фсымæртыл цы рцыди, уый сыл ацы ран æрцыди, — загъта лæппу. - Цы уа, уый 
уæд. Фæстæмæ здæхæн нал ис! 
Æрхызт йæ бæхæй, бæхбæттæныл æй бабаста. Бацыд айдæн-къулджын уатмæ. Тас æмæ 
хъуывгъан февзæрдысты. Цæхсадта йæхи. Уалынмæ та фыдæбоны рæсугъд рацыд. 
Æрбадтысты та æмæ та бæрæг фынг сæ разы фестад. Хæрды фæстæ байдайынц къамæй хъазын. 
Хъазынц, хъазынц æмæ рæсугъд чызг фембылд. 
— Хуыцауы налат, уымæй дын нæ уыдзæн, тагъд мæ дыууæ æфсымæры мын, намæ дæ 
марын. 
— Тас нæу дæ дыууæ æфсымæрæн дæр. Мæнæ дын нымæтын йæхс, æрцæв сæ уымæй, 
æмæ куыд уыдысты, афтæ фестдзысты. 
Лæппу райста йæхс, æрцавта цавд дуртæ æмæ йæ дыууæ æфсымæры цардбарæгæй 
фестадысты йæ разы. 
Чысыл нæ фæцинтæ кодтой æфсымæртæ. Уый фæстæ нымæтын йæхсæй байдыдтой 
кусын. 
Цавд дуртæ иууылдæр адæм фестадысты. Уæд æртæ æфсымæры дзурынц: 
— Хæдзар уæ кæмæн ис, йæ хæстæг, йе ’ввахсы уæ чи хъуыды кæны, уыдон сæ 
хæдзæрттæ фæрнæй агурæнт, аннæтæ нæ фæдыл рацæуæнт, мах сын цæрæн фадæттæ 
ссардзыстæм. 
Чызджы хæзна рахастой, рахастой чызджы æмæ рацыдысты æлдары хъæумæ. 
— Æлдар, æлдар, де ’зæд, де ’зæд дæ, фарны стæн, нæ хъæумæ æфсад æрбацæуы, зæхх 
сæ нæ уромы, уый бæрц æфсад. 
Æлдар æмæ йæ адæм катайыл сысты, лидзынмæ рахъавынц сæ хъæуæй, фæлæ ма 
кæдæм лидзгæ дæр? — Æфсæдты раззаг хай хъæугæронмæ æрбахæццæ сты. Уалынмæ дын 
кæсынц æмæ дзыллæйы разæй æрбацæуынц æртæ барæджы, сызгъæринау æрттивынц æртæ 
дæр. Æлдармæ та фæхабар кодтой: 
— Тæссагæй дзы ницы ис: утæппæт дзыллæйы разæй æрбацæуы де сиахс, дыууæ йæхи 
æмхуызонимæ. 
Æлдар суазæг кодта дзыллæйы, бацин сыл кодта. 
Æризæр, афтæ æлдары чызджы уаты хуыссыди йæ сæры хицау — æлдары фырт. 
Дызæрдыг кæны йе ’фсиныл, кæд мыййаг ивддзаджы иу хуыссæн уатмæ æрцыди йе ’фсымæримæ. 
Йæ хуысты кой кæны æмæ йæм ус æввахс нæ цæуы. 
— Цæуылнæ æруадзыс дæхи? — дзуры йæм лæппу. 
— Уæдæ мын цы кæнай, — дыууæ афæдзы мæм дыууæ хатты фæзындтæ æмæ фыццаг 
хатт дæ нымæтыл схуыссыдтæ, аннæ хатт дæ кард æрæвæрдтай не ’хсæн, ныр мæм хæстæг 
мауал цу. 
— Уыдон мæ дыууæ æфсымæры уыдысты, мæ дыууæ, дæ тиутæ. 
Æмæ йын уый фæдыл радзырдта æлдары фырт йæ хъуыддæгтæ. 
Райсомæй æлдары æртæ фырты, дыууæ усы æмæ адæм сæ фæндаг ракодтой Хæлын 
Барæджы лæгæтыл. Уыцы ран нымæтын йæхсæй райгас кодтой стæгдарæй цы ссардтой, 
уыдон иууылдæр. Змæлæг сси лæгæты алфамблай, уыдон æппæт кæддæр Хæлын Барæг кæй 
бахордта, уыдон уыдысты. 
Дыууæ дихы фесты, стæгдарæй цы адæм равзæрд, уыдон. Йæ хæдзар ма кæмæн лæууыд 
йæ зæрдыл, уыдон ацыдысты сæхимæ, аннæтæ араст сты æлдары æртæ фыртимæ. 
Иу афон æрхæццæ сты æлдары æртæ фырты сæ хæдзармæ. Дзыллæйæн цæрæн 
бынæттæ бацамыдтой. Сæ мады зæронд æмæ сæ фыды зæронды нымæтын йæхсæй æрцавтой 
æмæ чызг-ус æмæ ног хъуынтæ уадзæг лæппу фестадысты. 
Æлдар урс галтæ урс уæрыччытау ныццæгъдын кодта, чындзæхсæв сарæзта. Дзыллæ 
иннабонæй иннабонмæ минас фæкодтой, фæхъазыдысты. 
Æмбырд айхæлд, уæдæ цы уыдаид. Æлдар, æхсин, йæ æртæ фырты, йæ дыууæ чындзы 
цæрынтæ байдыдтой: ныр дæр ма фарнимæ хъæлдзæгæй цæрынц. 
-100- 

21. ÆЛДАРЫ КÆСТÆР ФЫРТЫ АРГЪАУ 
Æнæзæнæг æлдар æмæ æнæзæнæг ус уыди. Къорд азмæ сын зæнæг нæ цыди. Зæнæг 
сын куы нæ цыди, уæд иу бон загъта лæг: 
— Ацы æнамонд цардæй цы кæнын, мæхи цæуылнæ фесафын? 
Уый адыл йæ адæмæй дыууадæс лæгмæ басидт æмæ сын загъта: 
— Уæхи барæвдз кæнут, хæтынмæ фæцæуæм. 
Æлдар æмæ дыууадæс лæджы араст сты хæтынмæ. Æмбисбонмæ фæцыдысты. Скодта 
сыл иттæг æнтæф бон. Сау быдыры зæхх хуры тæвдæй скъуыдтæ кодта. Дойныйæ 
тыхсынц, фæлæ донæн йæ кой дæр никуы. Фæстагмæ хъæдрæбынмæ бахæццæ сты. 
Æрынцадысты уыцы ран æмæ фæнды бадынц. 
Æлдар загъта: 
— Сæфæм дойныйæ! Баздæхæм æмæ ацы ран фæйнæ мæскъыл ацæуæм дон агурæг. Нæ 
дзырд с’иу кæнæм: дон нæ раздæр чи ссара, уый-иу топп фехсæд æмæ топпы хъæрмæ 
æрæмбырд уыдзыстæм. 
Араст сты. Æлдар иу мæскъыл фæцæуы æмæ иу ран иу тæрс бæласы бынæй сау суадон 
кæлы. Æлдар суадонмæ бацыд, систа йæ худ æмæ скуывта: 
— Гъе, хуыцау, мæнæ ма дон ссардтон. 
Йæхæдæг æрбадт йæ зоныгыл, дон банызта, стæй топп фехста, цæмæй æрæмбырд уой 
йе ’мбæлттæ. 
Топп фехсынмæ тæрс бæлас фæфæлдæхт æмæ уырдыгæй æвдсæрон уæйыг рагæпп ласта. 
— Ай чи куыдз, чи хæрæг, мæ бæласы фарсмæ топп чи æхсы, — мæнæй дзы сыбыртт 
скæнын куы ничи уæнды? 
— Хуыцау мæ ралгъыста, — загъта æлдар, — зæронды бонмæ мын зæнæг нæ рацыд, æмæ 
дыууадæсимæ рацыдтæн мæхи сафынмæ. Дойныйæ куыд тыхстыстæм, афтæ фæпырх стæм 
дон агурæг. Æз дон ссардтон æмæ фехстон топп — сидын ме ’мбæлттæм дон нуазынмæ. 
Уый дын мæ хабар. 
Уæйыг æм дзуры: 
— Дæхи мауал саф. Аздæх дæ хæдзармæ — дæ ныццыдмæ дын уыдзæн æртæ хорзы, 
фæлæ дзы иу мæн куыд уа, афтæ. 
— Мæнæн ма зæнæг рацæуæд, уый йеттæмæ æртæ дæр дæу фонт. 
Уæйыг та фæстæмæ бæласы бынмæ байста йæхи, æмæ йыл фæстæмæ бæлас куыд 
лæууыд, афтæ фестад. 
Дыууадæс æмбалы æрбамбырд сты, дон бануæзтой, æлдар сæм дзуры. 
— Цомут фæстæмæ нæ хæдзæрттæм, æгъгъæд фод хæтынæн. 
Æлдары ныццыдмæ йæ усæн æртæ лæппуйы райгуырд. Цæуылнæ бацин кодтаид æлдар. 
Куывд скодта, адæмы æрхуыдта æмæ иннабонæй иннабонмæ фæминас кодтой, 
фæхъазыдысты. 
Иу къорд азы рацыди, лæппутæ фæхъомыл сты. Иу бон æлдар æрбасидт хистæрмæ æмæ 
йын дзуры: 
— Гъе уыцы ран мын хæс фидинаг ис, æмæ йæ бафиддзынæ, æви нæ бафиддзынæ? 
— Æмæ дын кæд хæс фидинаг ис, уæд æй дæхæдæг бафид, уый йеттæмæ йæ æз дæ 
бæсты цæмæн бафидон. 
Æрбасидт астæуккагмæ, фæлæ уый дæр загъта хистæры дзуапп. 
Æрбасидт кæстæрмæ. Уый загъта: 
— Гъау, баба, ды мын кæй зæгъай, æз уый куыннæ бакæндзынæн. 
Дыккаг бон æлдар æрбасидт дыууадæс адæймагмæ, иу ахæмы хæтынмæ кæимæ цыди 
йæхи сафыны тыххæй, æмæ сын загъта: 
— Мæнæ ацы лæппуйы ахонут æмæ йæ бакæнут, дон кæм банозтам, хæтынмæ 
цæугæйæ, уыцы бæласы бынмæ æмæ-иу ныхъæр кæнут: 
— «Уæйыг, мæнæ дын æлдар æрбарвыста дæ хæс», — æмæ-иу æй уым ныууадзут, 
уæхуыддæг рацæут фæстæмæ. 
Лæппуйы бæласы бынмæ бакодтой, ныхъæр кодтой уæйыгмæ: 
-101- 

- Мæнæ дын æлдар дæ хæс сæрвыста, — сæхуыддæг раздæхтысты фæстæмæ. 
Бæлас фæфæлдæхт, æвдсæрон уæйыг дзы рагæпп ласта, æмæ лæппуйы мидæмæ бахаста 
цингæнгæ. 
Уæйыг сырды магъзæй схаста æлдары фырты. Уæ йæ кондæн, уæ йæ уындæн æмбал нæ 
уыди, иннæ ахæм йæ хъару. 
Цас фæцардаиккой, чи зоны, уæйыг лæппуйыл æрхъæцмæ нæ хъæцыди. Фæлæ лæппу 
рæзыд æмæ рæзыд, уæйыг зæронд кæны. Уæд иу ахæмы уæйыг дзырд æрхаста: 
- Мæ даргъ цæрæнбонты мæ уæлдай никæмæ ис, æрмæст иу ран нæ бантыст мæнæн 
иу хъуыддаг бакæнын. 
- Æмæ уагæр цавæр хъуыддаг у, дæуæн чи нæ бантыст? 
- Дард, дыууæ хохы фырыты хæст кæм кæнынц, — дзуры зæронд уæйыг, — уым мын 
баззад иу хæзна. Базæронд дæн, ныфс мæ нал ис, æндæра йæм зæрондæй дæр фæцыдаин. 
- Баба, æмæ йæм æз дæ бæсты фæцæудзынæн, чи зоны æмæ мæнæн бафтид уыцы 
хъуыддаг бакæнын, уæдæ ма мæ сырды магъзæй цæмæн фæхастай ацал-ауал азы? 
- Саби ма дæ, исты дыл куы ’рцæуа мыййаг, мæ уарзон хъæбул. 
- Баба, нырæй хуыздæр хъару мæм нал æрцæудзæн, фæндаг мын ратт, ауадз мæ, намæ 
мын мæ цард ад нал фæкæндзæн. 
Уæйыг — нæ, лæппу — нæ. Фæстагмæ уæйыг фæндаг радта лæппуйæн, йæ бар ын йæхи 
ауагъта, 
- Уæдæ фод дæ фæндон, бантысæд дын, мæнæн цы нæ бантыст, — дзуры зæронд уæйыг. 
Фæлæ дын фæдзæхсын. Мæнæ дын авд дæгъæлы. Дыууæ хохы фырыты хæст кæм кæнынц, 
уый фæстæ комы ис иу галуан, галуаны авд уаты, авд дæр гуыдыртæй æхгæд. Баздæх 
æмæиу ацы дæгъæлтæй кæнгæ бацу авд дуары: цы дуар-иу байгом кæнай, уый та-иу ахгæн дæ 
фæстæ. 
- Дуæрттæ куы бакæнай, уæд уæтты фендзынæ дунейы (бирæ) адæм: чи дæ йæ фырт 
хондзæн, чи йе ’фсымæр, чи йæ хæлар, йæ хæстæг, — фыдхорз макæмæ сдзур мидæмæ 
цæугæйæ дæр, æдтæмæ дæр. Æвдæм уатмæ куы бацæуай, уæд бамбардзынæ дæ балцы нысан. 
Араст лæппу уæйыджы хæдзарæй, уæдæ цы уыдаид. Дыууæ хохы фырыты хæст кæм 
кодтой, уырдыгæй баирвæзт сæрæгасæй; галуан дæр ссардта. Уæйыджы ныстыуан æххæст 
кæнгæйæ бацыд æвдæм уатмæ. Уаты — цырагъдарæн, дыууадæссæдз къухджын 
цырагъдарæн. Арвы стъалытау æрттывтой йæ къухтæ. 
Райста уæйыджы хъан диссаджы хæзна æмæ рацæуы фæстæмæ, дуæрттæ æхгæнгæ йæ 
фæдыл. Никæмæ ницы дзуры дунейы адæмæй. Уæд æм кæройнаг уаты иу чызг дæдты 
ноджы цырагъдарæн, дæлдæр-уæлдæр нæ фæцадаид аннæ цырагъдарæнæй, æмæ дзуры: 
- Лæппу, æххæст мæнæ ацы цырагъдарæн дæр ма ахæсс, хайыр дын уæд дыууæ дæр, — 
махæн дзы пайда нал ис. 
Лæппу йæм куыд февнæлдта чызджы цырагъдарæнмæ, афтæ галуан дæр, адæм дæр, 
дыууадæссæдз къухджын цырагъдарæн дæр фæцыдæр сты. 
Лæппу аззад иунæгæй. Кæсы æмæ фæндаг иуырдæм дæр нал: дыууæ хохы, фырыты 
хæст чи кодта, уыдон сæ хæстæй банцадысты æмæ фæндаг сæхгæдтой. 
- Мæ хъуыддаг иууыл хæрзтæй нал у, — дзуры æлдары фырт, — фæлæ мæхи кæмæн 
сбуц кæнон, хъæстытæ кæмæн райдайон, ахæмæй дæр ацы ран ничи ис, исты амал ссарын 
хъæуы, цæмæй аирвæзон ардыгæй. 
Уалынмæ фæкаст æмæ хæхбæсты дæттæ алырдыгæй иу ранмæ кæлынц æмæ уым зæххы 
бын сæфынц. 
- Адон, æвæццæгæн, хæхты бын нæ баззайдзысты, искæуылты сын фæндаг уыдзæн 
быдырмæ, — хъуыдытæ кæны æлдары фырт. 
- Хъуамæ донвæды фæндаг æрцæуа мæнæн дæр. Фæлæ куыд? 
Æмæ æваст кувынмæ фæци лæппу: 
- Хуыцæутты хуыцау, мæхи хуыцау! Кæд ма мæ истæмæн скодтай, уæд мын ацы ран 
дыууæ кусæджы æмæ иу къамбец фестæд. 
Дыууæ лæджы æмæ иу къамбец фестадысты æлдары фырты раз. Аргæвстой къамбец, 
лалымыстыгъд æй бакодтой. Æмæ лæппу дзуры: 
-102- 

— Æз лалымы бацæудзынæн, сымах ын йæ хъуыр æнгом бабæтгут æмæ йæ доны бавзилут... 
Куыд сын бафæдзæхста, афтæ бакодтой дыууæ кусæджы. Фондз боны æмæ фондз æхсæвы 
хохы бын дон-дон фæленк кодта æлдары фырт лалымы. Уый фæстæ бафиппайдта: дон йæ 
цыдæй фæсабырдæр. Уæд баздæхт æмæ кардæй лалым фæцагайдта, — лæппумæ рухс 
æрбакаст, фæлæ быдырмæ бынтон нæма рахызт. Иу бон, иу æхсæв ма фæцыди, лалым тынгдæр 
фæцагайдта. 
Æлдары фырт быдырмæ рахæццæ. Хур æрцæйныгуылди, афтæ лалым доны былмæ 
баздæхта æмæ рахызт сурмæ. Былгæрон фæндаг-фæндаг фæцæуы æмæ йыл кæфахсджытæ 
амбæлдысты æд хызтæ, сæ кæфтæ сæ уæрдæтты æфснайдæй. 
— Уæ фæндаг раст æмæ бирæ ахсат! 
— Дæ хъуыддаг раст, — дзуапп ын радтой кæфахсджытæ. - Уазæг, афтæмæй дæ нæ 
ауадздзыстæм: дæ амондыл ма нæ хызтæ доны æппарæм, фæстаг æппæрст. 
Баппæрстой, уæдæ цы уыдаид, æмæ иу кæф раластой: йæ дæргъ дыууадæс æлмæрины, 
æртæ æлмæрины та йæ уæрх. 
— Дæ амонд хорз фод, уазæг. Мæнæ дын зныгъ, схон, цæхх æмæ-иу базил дæхимæ. 
Арфæ сын ракодта æлдары фырт æмæ кæфахсджытæ араст кодтой сæ хæдзæрттæм. 
Лæппу доны был февнæлдта, арт бандзæрста, æмæ кæфы гуыбыныл цыргъ кард 
æрсæрфта. Кæфы гуыбын адзæнгæл ласта, хуылфыдзауматæ калы æмæ... Уæ мæнæ диссæгтæ! Кæфы 
гуыбыны кæд разынди дыууадæссæдз къухджын цырагъдарæн. Цæуылнæ бацин кодтаид 
æлдары фырт. 
Афизонæг кодта кæфæй, æрбадт хæрыныл, фæлæ къæбæр нæй, нозт нæй.^ 
— Хорз та куыннæ уаид, ныр ма иу мæнкъæй къæбæр, — дзуры лæппу. Йæхæдæг 
рауын-бауын кæны цырагъдарæн, æмæ йæ зæххыл куыд æрцæйæвæрдта, афтæ йын æнæбары 
æрхауд зæхмæ... Æрхауд, уæдæ цы уыдаид, æмæ уый адыл йæ разы фестад хæдтулгæ фынг 
æд хæрд, æд нозт. Лæппу бахордта, банозта, æмæ та фынг цыдæр æрбаци. 
Уый фæстæ систа цырагъдарæн æмæ фæцæуы. Талынггæрæтты бахæццæ иу хъæумæ. 
Хъæугæрон сидзæргæс усы мæгуыр хæдзары æрынцад фысыммæ. Сидзæргæс ус катайыл 
сси, — уæдæ йæ уазæджы цæмæй бахынца. 
Иунæгæй фæуагъта уазæджы, йæхæдæг сæ сыхæгтæм ауади, кæд æппын исты амал 
æрцæуид, цæмæй æххормагæй ма баззаид уазæг. 
Лæппу бамбæрста сидзæргæс усы сагъæс. Дыууадæссæдз къухджын цырагъдарæн 
зæххыл æрхоста æмæ дзуры: 
— Цыппар æттæгуæлæ хæдзары фестæд ацы ран, зæронд кулдуар йæ бынатæй куыд нæ 
фезмæла. 
Цыппар æттæгуæлæ хæдзары фестад сидзæргæс усы кæрты. Ус дæр уалынмæ æрбаздæхт 
сæ сыхæгтæй; ус нал базыдта йæ кæрт, æмæ ног хæдзары рæзты фæцæуы. 
— Раздæх, — дзуры йæм лæппу, — ацы хæдзар дæ хæдзар у, мæнæ дын уый та дæ 
кулдуар. 
Бацыд ус йæ ног арæзт хæдзармæ, уæдæ цы уыдаид. Æхсæвæрафон лæппу 
дыууадæссæдз къухджын цырагъдарæн æрцавта зæххыл æмæ уазæг æмæ усы раз æд хæрд, æд нозт 
фынг фестад. Бахордтой, банозтой. Бæркад бафтыдта лæппу æмæ та фынг йæхи афснайдта. 
Хуыссынафон уазæг дзуры æфсинмæ: 
— Мæ сагъæс ма кæн, æз цыппæрæм уæладзыгмæ ссæудзынæн æмæ уым æрынцайдзьшæн. 
Бонырдæм æлдары фырт райхъал æмæ сагъæстыл фæци. Уалынмæ бæстæ ныррухс иу 
цъусдуг æмæ та уадидæгæн баталынг, стъалытæ сæрттывтой арвыл. 
Райсомæй уазæг фæрсы усы; 
— Цавæр æмбисонд уа — бонырдæм бæстæ фæрухс, стæй та баталынг? 
— Уый æлдары чызг райхъал йæ фынæйæ æмæ, æвæдза, йæхи аивæзта хуыссæнуатыл, — 
загъта ус. 
— Æмæ йын фенынæн амал не ’рцæуид? 
— Æлдар æй æдтæмæ нæ уадзы, никæмæ йæ æвдисы. 
Сагъæсыл сси æлдары фырт. Æмæ уыцы чызджы куы нæ фена, уæд ма йыл лæджы ном 
та цæмæн ис. Фæлæ йæ уынгæ дæр цы амалæй фæчындæуа: арвыл æмбæлд æлдары мæсыг, 
-103- 

йæ тæккæ цъуппыл та чызджы уат. Дыккаг æхсæв, фæсахсæвæр, æлдары хъæу тарф фынæй 
куы баци, уæд сидзæргæсы уазæг систа йæ цырагъдарæн, зæххыл æй æрцавта — æмæ 
хæдзарæй æлдары мæсыджы сæрмæ фестад хæрзаив хид, æндон æфсæйнагæй арæзт. 
Бонивайæнмæ æлдары фырт æлдары чызджы уаты бафæстиат, стæй та йæ фысым 
бацагуырдта; æрцавта цырагъдарæн æмæ хид цыдæр æрбаци. Уырдыгæй фæстæмæ алы æхсæв иу 
афоны идæдз усы уазæг фæцагъуыд æлдары мæсыгмæ. 
Æмæ раргом чызджы хъуыддаг, алы сусæг хъуыддаг дæр фæстаг-фæстаг куыд раргом 
вæййы. Æмæ æлдар æрбасидт дыууæ кусæгмæ æмæ сын дзуры: 
— Мæнæ уын авг. Баздæхут æмæ ахонут мæ иунæг чызджы дард бæстæм æмæ йæ уыцы 
ран аргæвдут, ацы авг байдзаг кæнут мæ иунæг хъæбулы тугæй; æрбахæссут æй ардæм, 
æмæ дзы æз мæ маст, мæ дойны суадзон. Фæхудинаг мын кодта мæ сæр. 
Фæхонынц дыууæ кусæджы марынмæ æлдары чызджы. 
Æлдары фырт хорзау нал фæци. 
— Мæн аххосæй сæфы æвзонг адæймаг, дунейы рæсугъд, æлдар та бацыд йæхи хъæбулы 
тæригъæды. Фыдбылызæй фервæзын хъæуы фыд æмæ чызджы. 
Æлдары фырт уый фæдыл æлдары кусджыты раз фæци. Сæ фæндагыл сын фестын 
кодта хæдзар, хæдзары алы хæрд, алы нозт. 
— Уазджытæ, мидæмæ — уæ фæллад суадзут æмæ та уæ фæндаг дардзыстут. 
Хæрынц, нуазынц дыууæ лæджы, æлдары чызг. Æмæ сæ фæрсы æлдары фырт, чи сты, 
кæдæм цæуынц, — йæхи нæзонæг скодта. 
Дыууæ кусæджы сæ дзыхы дуæрттæ байгом кодтой, æмæ æлдары фыртæн æргом 
радзырдтой хъуыддаг. 
— Ма бакæнут ахæм æвирхъау хъуыддаг, уæхи тæригъæдджын ма фæкæнут. 
— Нæхи сæртæ æдас нæ баззайдзысты, тæригъæд тæригъæд у, фæлæ, — загътой дыууæ 
кусæджы, — æлдар нæ æгас нал ныууадздзæн. 
— Мæ фæндмæ байхъусут, æз уын афтæ сараздзынæн, цæмæй фосыл дæр фæхæст уат, 
бирæ фосыл, æмæ сæрæгасæй дæр баззайат. 
— Радзур нын дæ фæнд, стæй уæд фенд зоны — кæддæра нын цæй бæрц фæпайда 
уыдзæн, — загътой кусджытæ. 
Уæдæ уын ай та мæ фæнд: карчы тугæй авг байдзаг кæнут, æлдарæн æй ахæссут, æз та 
уын чызгмæ ратдзынæн, цæмæй фæцæрат, уый бæрц фос. 
Дыууæ кусæджы раздæхтысты фæстæмæ бирæ фосимæ. Æлдарæн рахастой карчы туг 
авджы. 
— Ахæм фæндараст бирæ адæймаг нæ фæуыдзæн, — дзырдтой æлдары кусджытæ сæ 
кæрæдзийæн. 
Къорд боны фæстæ æлдары фырт фæзынди сидзæргæс усы хæдзармæ æд бинойнаг. Ус 
бацин кодта уазджытыл, æлдары чызгыл, чындзы æгъдау ын чи лæвæрдта, йæ хæдзары 
зилæнтæ чи систа. 
Цæй бæрц афонтæ ацардаиккой æлдары чызг, æлдары фырт сидзæргæс усы хæдзары, чи 
зоны, фæлæ дын иу бон æлдары фырт афтæ: 
— Уæдæ ма рæсугъддæр куыд уыдзæн мæ бинойнагæй, ме ’фсинæй? 
— Кæрæдзи уарзгæйæ уын цард бацайдагъ уæд, даргъ цард амондимæ, — загъта 
сидзæргæс ус. 
Æмæ та-иу æлдары фырт уырдыгæй фæстæмæ фæкæс æмæ раппæлы йæ усæй: 
— Æгас дунейыл дæр нæ разындзæн мæ къайæ рæсугъддæр æмæ хæрзконддæр. 
Уæд иу ахæмы сидзæргæс ус радзырдта æлдары фыртæн: 
— Цы ма дзы загъдæуа дæ къайæ дæр, — уæ йæ зонд, уæ йæ лæджыхъæд, йе ’гъдау, 
æмбисонд йæ уынд, йæ аив. Фæлæ, нанайы стæн, хъыг дæм ма фæкæсæд, хæрамы тыххæй йæ нæ 
зæгъын: рæсугъдæй рæсугъддæрæй фылдæр цы ис дунейыл, аивæй аивдæрæй фылдæр... 
— Нæ, нæ разындзæн! — загъта лæппу. 
— Бахатыр кæн, мæ уазæг, хъæбулы ад кæмæй базыдтон, чындзджын кæй руаджы 
сдæн, иу-дыууæ боны цардыбон кæй руаджы федтон, — бирæ нæма рацардтæ, бирæ нæма 
фехъуыстай. Мæны йас куы рацæрай, уæд ма фендзынæ рæсугъдæй рæсугъддæртæ. 
-104- 

- Уæдæ ма мын дзы иу зæгъ, кæд æцæгæн дæр федтай, уæд. 
- Куы нæ мын зæгъын кæнис, — дзуры ус, - дæ амонд дæхицæн с’адджын кæн æмæ 
фæрнæй цæрат уæ адзалмæ. 
- Мæ зæрдæ æхсайдзæн, куы нæ мын æй зæгъай, уæд. 
- Уæдæ рæсугъд зæгъ æмæ дын уæларв Куырдалæгоны ус — рæсугъд ус; арв йæ 
къабæзтæ кæм аивæзта, уым йæхицæй рæсугъддæр никæй хонынц, уæвгæ дæр нæма уыдис, — 
загъта сидзæргæс ус. 
Хуыссæг нал æрцахста æлдары фырты уыцы æхсæв. Райсомæй барæвдз кодта йæхи æмæ 
араст уæларв Куырдалæгонмæ. 
Бирæ фæцыд, чысыл фæцыд, чи зоны, фæлæ иу ахæмы уæларвмæ дæр сæфтыд. 
Мæгуыры дарæстæ йæ уæлæ æрбакодта æмæ Куырдалæгоны куырдадзы рæзты хъæргæнгæ фæцæуы: 
- Сисамайæг чи баххуырса? Быгъдуанæй исын сисамаинаг. 
Куырдалæгон йæ куырды куыст фæуагъта, рацыд сисамайæджы размæ æмæ дзуры: 
- Сис амаинаг дын мæнмæ. Ацы ран мæм бафæстиат у, æз фæнд акæнон ме ’фсинимæ; 
мыздыл бафидаудзыстæм. 
Чысыл фæстæдæр Куырдалæгон фæзынд æмæ сисамайæджимæ куыстыл бафидыдтой. 
Æрцæттæ кодтой дур, чъыр, змис, цы ’мбæлы, уыдон иууылдæр. Æлдары фырт бавнæлдта 
кусынмæ. Иу уысм скодта, афтæ хур йæхи æруагъта хæхты фæстæ. Баизæр. Куырдалæгон 
ныууагъта куырдадз æмæ араст йæ галуантæм. Æлдары фырт æхсæвы систа дыууадæссæдз 
къухджын цырагъдарæн, æрцавта йæ зæххыл æмæ сис æрдæгамад фæци. 
Райсомæй Куырдалæгон æркаст æххуырсты куыстмæ. Уый хуызæн аив, уый хуызæн 
бæлвырд куыст нæма фенди, стæй афтæ бантысгæ дæр нæма æрцыди. 
Цæуылнæ раппæлыдаид Куырдалæгон йе ’фсинæн сисамайæджы куыстæй. Æфсин хорз 
минас сарæзта æмæ йæ рарвыста кусæгæн, чъирийы фарсыл та афыста арфæтæ. 
Дыккаг æхсæв дæр та æлдары фырт æрцавта цырагъдарæн æмæ сисы бирæ нал бахъуыд 
фæуынмæ. Райсомæй та йæ Куырдалæгон баййæфта кусгæ. 
- Диссагæй дзы ницы ис, — загъта сисамайæг дисгæнæг Куырдалæгонæн. - Мæнæн 
цалынмæ мæ куыстаг кæронмæ ахæццæ уа, уалынмæ мын æрбадæн дæр нæй, фæлмæцын 
дæр нæ зонын, — уыимæ мын æхсæв фылдæр æнтысы. 
Хуыздæр минас рарвыста дыккаг бон кусæгæн Куырдалæгоны ус. Сагъæс бацыд йæ 
зæрды: 
- Хуымæтæджы кусæг нæу уыцы адæймаг, — зæххон адæймагæн та ма афтæ бантыса!.. 
Уæд æлдары фырт дæр арфæтæ афыста æфсинæн, афыста йæм ноджы, йæ фендмæ кæй 
бæллы. 
Куырдалæгоны ус царди авд æхгæд дуары мидæгæй, æвдæм уаты дыууæ хохы астæу. 
Никуыма ничи федта уымæн йæ цæсгом, йæ къахы айст. 
Æмæ иу æхсæв кувы æлдары фырт: 
- Хуыцауты хуыцау, мæхи хуыцау, ацы ран дыууадæс уæрдоны æд къамбецтæ æмæ 
дыууадæс кусæджы æд къахæнтæ куыд фестой. 
Æлдары фырты куывд æрцыди. 
Дыууадæс кусæджы февнæлдтой æмæ фæндаг айгæрстой зæххы бынты Куырдалæгоны 
усы уаты бынмæ. 
Иæ сис амайы æлдары фырт, афтæ та йæ райсомæй раййафы Куырдалæгон. Бацæуы йæ 
куырдадзмæ æмæ бавналы йæ куыстмæ. Сдымдтой куырдадзы куынцытæ, æмæ цæхæртæ 
калын куы байдыдта куынцгом, æмæ сырхзынг æфсæйнаг уæларвон дзæбугæй хойын куыд 
байдыдта уæларвон хъæсдарæгмæ, афтæ сисамайæг Куырдалæгоны уаты бын схойы. 
Фæндаг радта ус æлдары фыртæн. Цинтæ, мондæгтæ кæрæдзийыл... 
Уый фæстæ тæрхæттæ байдыдтой — куыд аирвæзой Куырдалæгонæй. 
Куырдалæгонмæ уыди æртæ хæзнайы: æрчъитæ, æрчъиаджы султъы æмæ кæрц. 
Æрчъитæм уыди ахæм миниуæг: дæ къæхтыл сæ æрбакæн, æмæ дæ кæм бафæнда, уыцы ран 
фестдзынæ. 
Æрчъиаджы султъыл цасдæриддæр сæвæрын бафæразай, æнæхъæн хъæу дæр, — арвы 
кæронмæ дæ фæхæсдзæн. 
-105- 

Кæрц йæ æфцæгготæй заргæ кодта, йæ дыстæй æмдзæгъд, фæччитæй кафгæ. 
Æртæ хæзнамæ æлдары фырты зæрдæ æхсайдта æмæ фæнд скодта, цæмæй йæхи 
’рдыгæй фæуой хæзнатæ. 
Иу ахæмы сисамайæг æрчъитæ рахаста, уæдæ цы уыдаид, радта сæ иу кусæгмæ: 
— Адон баздæх æмæ сæ хъæуы уынгты æрхæсс куырдадзы рæзты, æмæ сæ бахъар, кæд 
дын ауæй уаиккой. 
Кусæг араст. Сисамайæг та æрлæууыди куыстыл. Куырдалæгон дæр архайы куырдадзы. 
Уалынмæ хъæуы уынгты: 
— Æрчъитæ, æрчъитæ чи балхæндзæн, аслам базар, хорз базайраг, — хъæр кæны кусæг. 
Сисамайæг рауын-бауын кæны æрчъитæ, бацыд Куырдалæгонмæ æмæ дзуры: 
— Мæ мыздмæ мын ацы æрчъитæ балхæн — фæндаггон дæн, бахъæудзысты мæ. 
Куырдалæгон фæджих: æрчъитæ кæд уый æрчъитæ нæ разыной, уæддæр уыдонимæ 
ивццаг фæуыдзысты. Фæлæ уый та куыд разыной... дыууæ хохы астæу æвдæм уаты фидар 
æфснайдæй... 
— Багъæцут мæм, ныртæккæ мæ ардæм хъæуы, æз нæ хæдзармæ суайон. 
Куырдалæгон йæ галуантæм куыд фæци, афтæ сисамайæг зæххы бынты йæ конд 
фæндагыл фæразæй æмæ æрчъитæ слæвæрдта усмæ, уый сæ рагъæныл сæ бынаты æрцауыгъта. 
Хорзау нал фæци Куырдалæгон, æрчъитæ сæ бынаты фенгæйæ. Ус æй фæрсы: 
— Хæрзæгæй? Дæ куыст ацафон куы никуы ныууадзыс? 
— Ме ’рчъитимæ ивццаг фæуыдзысты, ахæм æрчъитæ уæййаг уынджы. Нæ сисамайæг 
мын афтæ: «Балхæ мын сæ мæ мыздмæ». Æз сагъæсыл фæдæн: балхæнон сæ, æмæ мæхи 
куы разыной, фæлæ мæн дæр куыд разындзысты — бындз батæхæн дæр куы нæ ис мæ 
галуантæм. 
— Уау-æна, уау-æна! Мæ сæры хицау сæрра! Æмæ уыдон чи скодта, уый ахæмтæ нал 
скæндзæн, æви ды куыд æнхъæлыс? 
Къæмдзæстыгæй рацыд Куырдалæгон йæ хæдзарæй. Ус та æрчъитæ æрлæвæрдта 
сисамайæгмæ. 
Куырдалæгоны æрцыдмæ та дыууæ æрчъийы уæйгæнæджы къухы. 
Балхæдта сæ, уæдæ цы уыдаид æмæ сæ сисамайæджы фыццаг скодта. 
Раст уыцы уагыл балхæдта Куырдалæгон сисамайæгæн йæхи æрчъиаджы султъы, йæхи 
кæрц. 
Цыппæрæм бон та уынгты хъæр цæуы: 
— Ус уæййаг, ус уæййаг! Чи балхæндзæн? 
— Куырдалæгон, уынджы ус уæййаг, йæхицæй рæсугъддæр мады гуыбынæй нал 
рацæудзæн; æххæст ма мын уый дæр куы балхæнис. Куыст фæуыдзынæн а-дыууæ боны, æмæ 
раст кæнын мæ хæдзармæ. 
Талф-тулфы балæууыд Куырдалæгон йæ галуанты: хæзнайæ, усæй — алцы йæ бынаты. 
— Цæй хæстулæфт кæныс, лæгай? Цы дыл æрцыди уанæбæрæджы? 
— Цы фыддæр мæ къона! Удаист фæдæн. 
— Æмæ уæд цæй фæдыл? 
— Æмæ гъа, — раст дæу цæрмæстыгъд бакодта, ахæм ус уæййаг. Нæ сисамайæг мæм 
хаты, куыд ын æй балхæнон. Цæмæн дын æй басусæг кæнон, хорзау нал фæдæн, тас мæ 
бацыди æмæ уый адыл тындзгæ æрбацыдтæн ардæм фæдисы. 
— Де зæды хай дæ бахæра, гъе ! Дæ зонд бынтондæр куы фæлыгъд дæ сæрæй. Æмæ уæд 
мæн цы мад ныййардта, уый мæн хуызæн нал ныййардтаид, æви куыд æнхъæл дæ? Цæй 
æдылы разындтæ, æз та ма дæ зондыл домдтон. Мæгуыр куы у сисамайæг дæр, балхæн ын 
æй æмæ йын уа: æнæзæрдæхудтæй дын куы бакуыста. 
Балхæдта Куырдалæгон йæхи усы дæр та сисамайæгæн. 
Æмæ иу бон æлдары фырт æмæ Куырдалæгоны рæсугъд ус бабадтысты æрчъиаджы 
султъыл, райстой кæрц æмæ æрчъитæ æмæ афардæг вæййынц уæларв Куырдалæгоны галуанæй. 
Уæ фыдгул дæр-иу йæ рæдыд афтæ тагъд куы базонид, Куырдалæгон йæ рæдыд куыд 
тагъд бамбæрста. Уайтагъд фæдисы фæцæуы, сурынтæ сæ байдайы. Бирæ сæ фæсырдта, 
чысыл сæ фæсырдта, чи у сæ зонæг, фæлæ сæ уæддæр иу ран æрыййæфта. 
-106- 

— Цæмæн рахастай кæйдæр усы, кæйдæр хæзнатæ? — фæрсы Куырдалæгон æлдары 
фырт уæйыджы хъаны. 
— Кæйдæр не сты, фæлæ мæхи сты. Раст у, — кæддæр уыдон уыдысты Куырдалæгоны, 
фæлæ сæм ацы сахат бардарæг ничиуал у иунæг мæ удæй фæстæмæ. 
— Куыд æгъдауæй, уæддæр? — дзуры Куырдалæгон. 
— Сис амадтон æз дæ кæрты алфамблай. Ацы ус, ацы дзауматæ мын ды дæхæдæг нæ 
балхæдтай нæ мæ куыстмæ? Æви мын сæ æндæр исчи балæвар кодтаид Куырдалæгоны 
куыстмæ? 
— Уый бæлвырд афтæ уыди, фæлæ мыл сайд æрцыди. 
— Сайдæн æз ницы зонын, фæлæ мæныл цы æмбæлди мæ фæллоймæ, уый хæссын мæ 
хæдзармæ. Мæнмæ аххосагæй ницы ис. Аххосаг мæм уæд разынид, æмæ дын дæ куыстаг 
куы нæ сæххæст кодтаин, бæстон биноныг куыст дын æй куы нæ бакодтаин. 
— Куыстагæй дæм фау ничи æрхæсдзæн. 
— Уæдæ нæ алчи йæ хæдзар агурæд. 
Уæнтæ хъил, сæргуыбырæй Куырдалæгон уæларвмæ афардæг вæййы, æмæ нал æнцайы 
æмæ нал кусынæй йæ куырдадзы. Иæ куынцгомы цæхæр, йæ дзæбуджы хъæр нал æнцайы 
æмæ нал. Куырдалæгон нал ауæрды, цæмæй куысты уæлхъус байрох уа йæ маст, йæ 
зæрдæйы низ. 
Æлдары фырт æрфардæг æлдары хъæумæ; ацард сидзæргæс усы хæдзары, æмæ афонмæ 
дæр ма фарнимæ æрвиты йæ бонтæ. 
22. ХУР ÆМÆ МÆЙЫ ÆРДХОРДЫ ФЫРТ 
Иу æлдарæн уыди фырт. Фыртæн æрцыди йæ ускурæн афон. Æлдар æм басидт æмæ 
йæм дзуры: 
— Лæппу, æз ацы зæронд бадæн, дунейыл фæхаттæн, фæлæ дæу аккаг чызг никуы 
зонын. Æмæ мæй æмæ хур ме ’рдхæрдтæ сты, уыдон æхсæв дæр цæуынц, бон дæр цæуынц, 
æмæ сæ бабæрæг кæн — искуы зондзысты. 
Æмæ лæппу чи у, уый райсомæй бæх æрбаласын кодта, саргъ ыл сæвæрдта æмæ ацыди. 
Бон изæрмæ цæуын байдыдта, изæры хур ма иучысыл уыди, афтæ бахæццæ иу 
хъæугæронмæ. Æмæ кæсы — ихыл æхсæз лæппуйы хъулæй хъазынц. Æмæ бæх ныццæфтæ кодта 
тынгдæр æмæ сæм бахæццæ. Æмæ сæм сдзырдта: 
— Бахатыр кæнут, фæлæ ам хуры хæдзар кæм ис? 
Уыдонæй æртæ лæппуйы уыди хуры лæппутæ, æртæ лæппуйы та мæйы лæппутæ. Æмæ 
хуры æртæ лæппуйы загътой: 
— Мах стæм хуры лæппутæ, — хуры хæдзарæй цы кæнут? 
Уый сын загъта: 
— Хур æмæ мæй мæ фыды æрдхæрдтæ сты æмæ ахсæв уыдонмæ цæуын фысыммæ. 
Уазæджы хуры лæппутæ дæр сæхимæ кодтой, мæйы лæппутæ дæр æй сæхимæ кодгой. 
Уазæг хуры хæдзармæ ацыд. Уым бафысым кодта: хур ын æхсæвы кусарт акодта, алы хæрд, алы 
нозт ын æрæвæрдта йæ разы. Лæппу нæ хæры. Лæппу куы нæ хордга, уæд æй хур бафарста: 
— Цæуылнæ æвналыс фынгмæ? 
Æмæ лæппу загъта: 
— Иу æхсæв мæм мæ фыд æрбацыд æмæ мын загъта: «Лæппу, ныр дæ ускурын афон у, 
æмæ дæу аккаг чызг никуы зонын дунетыл. Фæлæ мæй æмæ хур ме ’рдхæрдтæ сты, уыдон 
бабæрæг кæн, уыдон æхсæв дæр цæуынц æмæ бон дæр, уыдон зондзысты». 
Æмæ хур загъта: 
— Æз хæтын бон æмæ иу ран зонын: быдыры астæу ис иу æрхуы мæсыг, уым бады иу 
залиаг æхсин, уый ма дæхицæй æртæ хатты рæсугъддæр у. 
-107- 

Бахордтой, баминас кодтой æхсæвы хуримæ. Райсомы куы сбон ис, уæд лæппу йæ 
бæхыл саргъ сæвæрдта. Æмæ та йæ хур хорз федта. Æмæ йын уым хæрзбон загъта хурæн 
æмæ араст, хур ын куыд бацамыдта, афтæ. 
Æмæ цæуы, цæуы æмæ сау быдыры цæуынæй схъыг ис. Æмæ сау быдыры цæуынæй 
куы схъыг ис, уæд æм бæх дзуры: 
— Лæппу, æппын ницы уыныс? 
Æмæ лæппу загъта: 
— Далæ мæм быдыры астæуæй зыны иу сау бæласы æндæрг, æндæр ницы уынын. 
Æмæ бæх загъта: 
— Уæдæ мæ тынгдæр цæв, — уый мæсыг у, æмæ дæ æз ныртæккæ йæ фарсмæ авæрдзынæн. 
Лæппу бæхы ныцъцъыччытæ кодта æмæ мæсыгмæ баввахс ис, хур дæр бирæ нал уыди, 
æрцæйныгуылдис. 
Æмæ та йæм бæх сдзырдта: 
— Ныр махæн афтæмæй бацæуæн нæй мæсыджы размæ. Фæлæ рахиз, мæн хизынмæ 
ауадз, дæхæдæг уæрм скъах ахсæв бонмæ. Райсом дзы сбад. Æрхуы мæсыджы раз ис 
æхсыры цад. Æхсин алы бон дæр фæцæуы уырдæм æртæ хатты йæхи найынмæ: аходæнтыл, 
сихæрттыл æмæ изæрæй. Кæс æм æмæ йæ кæд афтæмæй фенис, æнæуый йын нæй фенæн. 
Æлдары фырт уæрм скъахта, райсомы дзы ныххызт æмæ хъахъхъæны. Аходæн афон 
куы фæци, уæд æхсин чи уыди, уый бæлоны хуызы æртахти æхсыры цадмæ. Æмæ æхсыры 
цадмæ куы ’ртахти, уæд акалдта йæ пакъуы æмæ залиаг æхсин фестад, цады йæхи 
ацъыбарцъыбур кодта æмæ та фæстæмæ бæлоны хуызы фестад, æмæ та æрхуы мæсыгмæ стахт 
фæстæмæ. 
Фæсаходæн бæх фæрсы лæппуйы: 
— Гъы, исты федтай? 
Уый загъта: 
— Æллæх, æллæх, — йæхицæй рæсугъддæр дунетыл никуы ис, къухы куы бафтид, уæд ! 
Бæх ын загъта: 
— Мæ саргъ мыл сæвæр, сбад мыл, иу дыууæ бонгæны дæргъы мæ атæр фæстæмæ æмæ 
мын уым ахæм цæфтæ ныккæн ахæм, дæ армы тъæпæнæй чъепсытæ куыд фæхауа, мæ 
агъды фæрстæй та уæфсæгтæ, æмæ дæ æз мæсыджы сæр авæрдзынæн. 
Бæх ын куыд бацамыдта, лæппу афтæ бакодта: дыууæ бонгæны дæргъы фæстæмæ 
атардта бæхы æмæ йæ уыцы ран ныцъцъыччытæ кодта. Бæх æй мæсыджы сæр авæрдта. 
Уæд æм бæх дзуры: 
Æрхуы мæсыджы рæсугъд гъе ныр хуысдзæн сынтæджы, йæ сызгъæрин хилтæ алырдæм 
ауадздзæн; ныццу-иу уатмæ, сусæгæй-иу бахъуыз, йæ сызгъæрин дзыккутæ-иу фидар 
бабæтт сынтæджы къухтæм. Дæхæдæг-иу раздæх фæстæмæ æмæ-иу æм бахъæр кæн: «Гъей, 
чызгай, цæй фынæй бадæ цæ!» Чызг райхъал уыдзæн, лæгъстæтæ дын кæндзæн, фæлæ-иу 
æй ма сыхал, цалынмæ дын йæ хуыцауы хайæ расомы кæны, уалынмæ. 
Лæппу йæм æрцыд æмæ чызджы фидар ныббаста сынтæджы къухтæм йæ дзыккутæй. 
Чызг куы райхъал, уæд расомы кодта йæ хуыцауы хайæ: 
— Æз дæу дæн, хуыцау мæ дæуæн радта, суадз мæ! 
Лæппу райхæлдта сызгъæрин хилтæ сынтæгæй. 
Цæрынтæ райдыдтой уыцы ран. Иу къорд бонтæ куы рацыди, уæд лæппу загъта: 
— Æз иучысыл цуаны куы нæ ахæтон, уæд нæ уыдзæн, бадынæй схъыг дæн. 
Чызг ын загъта: 
— Цы хуыцау дыл рахатти, кæд цуан кæныс, уæд дын æз сырдтæ бирæ дæр ссардзынæн. 
Æмæ чызг дзыппæй къухмæрзæн систа, мæсыджы фарсыл æй айтыдта æмæ уайтагъд 
алы сырды рæсугъд, алы саджы рæсугъд æмæ æндæр сырдтæ фестади мæсыджы алы фарс. 
— Лæгай, кæд цуан кæныс, уæд дын мæнæ уыдон сырдтæ. 
Æмæ лæппу загъта: 
~ Гъæ, дæ хуыздæры хуызæн фæуай, æмæ ныр ам нæхи сырдтæ цæгъдон! 
Уый нæ уыдзæн, æз хъуамæ иучысыл ахæтон æдтæ. 
Æмæ усы куы стыхсын кодта, уæд ын загъта: 
-108- 

— Гъæ, хуыцау дын æй ма ныббарæд, дæхи дæр сафыс æмæ мæн дæр сафыс гъе ныр. 
Лæдзæг ын æрбахæссын кодта, йæ сызгъæрин хилтæй иу æрду лæдзæгыл стыхта, радта 
йæ лæппумæ æмæ йын загъта: 
— Ацы лæдзæг ахæсс демæ, фæлæ йæ ма фесаф, уæд фесæфтай мæн дæр æмæ дæхи дæр. 
Æмæ лæппу æд лæдзæг, æд хæцæнгæрзтæ ацыд цуангæнгæ, æмæ куы ницы ссардта, 
уæд иу сау хохы сæрмæ сæфтыд изæры ’рдæм. Сау хохы сæрмæ куы схæццæ, уæд кæсы 
æмæ иу саг æрбацæйцæуы. Лæппу сагмæ куыд фæхъавыд, афтæ лæдзæг йæ къухæй æрхауд 
æмæ дæлæ комы абадт. 
Лæппу саджы дæр нал амардта, сар, æрдиаг байдыдта æмæ фæстæмæ уыцы 
æрдиаггæнгæ æрыздæхт æрхуы мæсыгмæ. У с æй фæрсы: 
— Исты амардтай? 
— Мæхи дæр амардтон æмæ дæу дæр, — загъта лæг. — Мæ лæдзæг, сагмæ куыд 
хъавыдтæн, афтæ мæ къухæй аирвæзт, сау хохы сæрæй асхъиудта æмæ иу ран комы банцад. 
— Хуыцау дын æй ма ныббарæд, цы ма дын кæнон, фесæфтай нæ дыууæйы дæр. 
Уымæн йæ дыккаг бон ногъайы адæм цуангæнгæ хаттысты быдырты, цуангæнгæ комы 
бафардæг сты, æмæ уыцы ран æризæр, афтæ уыцы лæдзæг ссардтой. Ныццин кодтой 
цуанæттæ: 
— Ацы лæдзæг не ’лдарæн куы бахæссæм, уæд цыфæнды сырды мардыл дæр афтæ нæ 
бацин кæндзæн, ацы лæдзæгыл куыд бацин кæна. 
Æлдар куыд нæ бацин кодтаид лæдзæгыл æмæ загъта: 
— Уой, мæнæ кæмæ бæллыдтæн, уый мæ къухы куы бафтыд. 
Иу къорд боны рацыд, афтæ æлдар бацæттæ кодта йæхи æрхуы мæсыджы рæсугъды 
хæссынмæ. Дуне адæм акодта йæ фæдыл уæрдæтты æмæ бæхтыл. Æрхуы мæсыгмæ хæстæг 
кæнын куыд байдыдта, афтæ лæппу ракаст мæсыджы сæрæй æмæ уайтагъд фæстæмæ 
баздæхт уатмæ. 
— Усай, ахæм къæвда æрбацæуы ахæм, æмæ бæстыл ахæм къæвда нæма æрцыдаид. 
Мæсыджы рæсугъд загъта: 
— Уый къæвда нæу къæвда, фæлæ ногъайы æлдар æрбацæуы æд æфсæдтæ мæн 
хæссынмæ. Иу къорд хатты ма мыл бавзæрста ай агъоммæ дæр, фæлæ никуы бафтыдтæн йæ 
къухы. Ныр дæр ма тæрс, — хуыцауы цы фæнда, уый хорз у. 
— Æмæ дæм уæдæ цы фæнд ис? — бафарста йæ æлдары фырт. 
— Мæ къулыл ис хæднæргæ топп æмæ хæдкæрдгæ кард, уыдон сын сæ размæ куы 
æрæппарæм, хорз æфсад цы бакæной, уый сæхуыддæг бакæндзысты. Фæлæ ды цы аразыс, 
цы хъавыс? 
Лæппу загъта: 
— Æз мæ бæх куы аскъæрон сæ размæ, уæд йæ саргъы гоппæй размæ цал æрдуйы ис, 
уый бæрц армаццагæй ныссæрфдзæн ногъайæ, йæ саргъы гоппæй фæстæмæ цал æрдуйы ис, 
уый бæрц та дзы йæ фæстæгтæй цæгъддзæни. 
Ногъайы æфсæдтæ уыцы æмгуыппæй æрхуы мæсыджы алы фарс æрынцадысты. 
Æрхуы мæсыджы æхсин сæм раппæрста йæ хæднæргæ топп, йæ хæдкæрдгæ кард; 
лæппу та сæм раскъæрдта йæ бæх. Цæгъдын байдыдтой ногъайы æфсæдты, бирæ дзы 
фæцагътой, цы ма дзы аирвæзт æлдаримæ, уыдон сæхимæ лыгъдысты. 
Бирæ рацыд, чысыл рацыд, чи зоны, фæлæ иу ахæмы ногъайы æлдармæ фæзынди 
къулыбадæг ус æмæ дзуры: «Æлдар, æлдар, дæ фарн, дæ фарн, де зæды стæн. Æрхуы мæсыгмæ 
хæссынмæ кæмæ бацыдтæ, æмæ уый бæрц адæм кæуыл байсæфтай, уый дын фæндæй, æнæ 
хæстæй дæ къухы куы бафтауин, уæд мын цы хорз фæуис?» 
— Гъæ, дæ рынтæ дын куы бахæрин, нана, уый мын мæ къухы куы бафтын кæнис, уæд 
дæ мад скæнин мæхицæн. 
— Уæдæ ма мын хæдтулгæ уæрдон баифтындз, æз уым бабадон. Дзырд дын дæттын, 
мæсыджы рæсугъд æнæ къæрцц, æнæ хъистæй дæу бауыдзæн. 
Къулыбадæг ус хæдтулгæ уæрдоны бабадт, дыууадæс барæджы йæ фæдыл, афтæмæй 
æрхуы мæсыджы раз, æхсыры цады был ма феста, ма. Æрхызт ус уыцы ран, дыууадæс 
барæджы фæстæмæ раздæхтысты ногъайы æлдаримæ. 
-109- 

Бады къулыбадæг ус æхсыры цады был, иу бон æлдары фырт æхсыры цадмæ баласта йæ 
бæх. У с æм дзуры: 
— Лæппу, уæ мæсыджы уæхицæй фæстæмæ фæкæсæг нæй: уæлæмæ дæр ды, дæлæмæ 
дæр æхсин. Хорз уаид, мæн уæхимæ куы бауадзиккат, — æз бæхмæ дæр зилын, стæй уын 
кæстæриуæг кæнин æхсинимæ: дон уын хæссин, уæ уæттæ уын æфснаин, æз та цæрин 
сымах руаджы. 
Лæппу ссыд мæсьггмæ æмæ дзуры æхсинæн: 
— Æхсыры цады раз бады зæронд ус, хорз уаид, мæсыгмæ йæ куы ’рбауадзиккам, 
истæмæн нын с’ахъаз уаид: бæхæн-иу дон авæрид, нæ мæсыг нын-иу афснаид. 
— Дæ хуыцау дыл куыд рахатт, нæ бæхæн дон дарын нæ хъæуы, йæхæдæг дæр 
нуаздзæн, нæ уæттæ авгæй сыгъдæгдæр; уæдæ фынг у, æмæ нæм йæхæдæг йæхи разилы æд 
хæрд, æд нозт æмæ та фæстæмæ афснайы йæхи хæрды фæстæ. Мах искæй æххуыс 
ницæмæн хъæуы, стæй зæронд ус дæр цавæр у, чи зоны. 
— Тæригъæд у зæронд ус, — загъта лæппу, — нæй йын æнæ æрбакæнын, уадз æмæ 
истытæ змæла, æмæ йæхи дæр хæсса. 
Æрбахуыдтой къулыбадæг усы мæсыгмæ. Ацардаиккой, афтæ иу аходæн афон æхсин 
йæхи æхсыры цадмæ æруагъта бæлоны хуызы найынмæ. Лæппу бады æмæ рæхсы — 
хуыссæг æй ахсы. 
— Æруай-ма, лæппу, дæ сæр æруадз мæ уæрагыл æмæ афынæй уай. 
Лæппу къулыбадæг усы уæрагыл йæ сæр куыд æруагъта, афтæ тарф фынæй баци. Ус 
болат хæсгард фелвæста йæ ронæй æмæ лæппуйы сæры астæуæй сызгъæрин коцора ралыг 
кодта æмæ йæ цадмæ фехста; уыцы ран коцора иу зæронд хæфс аныхъуырдта. 
Лæппуйæн уыди уымæй йæ мæлæт æмæ йæ уд уайтагъд систа. 
Къулыбадæг ус фестад æмæ зилæнтæ кæны мæсыджы, йæхи æфснайæг скодта. 
Уалынмæ æхсин фæзынд æхсыры цадæй. Бады æхсин. Иудзæвгар абадт æмæ лæппу нæ 
хъал кæны. Уæд æм бацыд хæстæгдæр æмæ йæ байдыдта хъал кæнын. 
— Цавæр хуыст дын у, сыст уæлæмæ! 
Лæппу нæ хъал кæны. 
Æхсин æй рауигъ-бауигъ байдыдта æмæ ма цы сызмæлыдаид мард удгоймаг. 
Æхсин æрдиаг, сар кæнын байдыдта, йæ сызгъæрин хил бындзыггай тоны; кæуы æмæ 
йæ цæссыг зæххыл налхъуыт-намас цæппузыр абузы. Къулыбадæг ус дæр хъыггæнæг 
скодта йæхи. Стæй дыууæ боны фæстæ ногъайы æлдармæ бафардæг. 
— Æлдар, æлдар, дæ фарн, дæ фарн, де зæды стæн. Æз мæ хæс сæххæст кодтон. 
Лæппуйы сызгъæрин коцора мæ болат хæсгардæй алвыдтон æмæ дзы тас нал у, мардæй лæууы 
мæсыджы астæу. Цæугæ, æмæ кæмæ бæллыдтæ ацал-ауал азы, уый рахæсс — цæттæ дын у. 
Ногъайы æлдарæн ма цы рахæссын хъуыд æнкъард æхсиньь 
Æрхуы мæсыджы æлдары фырт иунæгæй баззад мардæй. Йæ бæх куы бамбæрста йæ 
барæджы хабар, уæд ногъайы хъæуы раз æрынцад æмæ нал уагъта æдтæмæ цæуæг: нæдæр 
донмæ, нæдæр сугмæ. Хъæуы алфамблай зылди æмæ фаджысæй быру самадта. 
Афæдз рацыд, афтæ хур æмæ мæй дис кæнынц лæппуйыл. 
— Кæм фесæфт нæ æрдхорды фырт, куы никæцæй зыны? Цом æмæ йæ бацагурæм. 
Æрхуы мæсыгмæ ссыдысты æмæ æлдары фырты мардæй баййæфтой уыцы ран. 
Сагъæсыл сысты, — цæмæй амард, уый нæ иртасынц. Уæд баздæхтысты æмæ адæмты æрæмбырд 
кодтой, кæд æй исчи базонид. Дзыллæтæ æрæмбырд сты, фæлæ цæмæй амард, уымæн ничи 
ницы базыдта. Уæд мæй æмæ хур ныхас кæнынц: 
— Донбеттыртæ сты лæппуйы мадырвадæлтæ, уыдонæн ма фехъусын кæнæм, кæд ын 
исты зониккой. 
Донбеттыртæ æрбацыдысты мардмæ, æркастысты мардмæ æмæ сызгъæрин коцора 
лæппуйы сæрыл нал. 
— Нæ хæрæфыртæн знаг алвыдта йæ сызгъæрин коцора, уымæй амард уæ æрдхорды 
лæппу, — загътой хур æмæ мæйæн Донбеттыртæ, — бацагурын æй хъæуы, кæд ма йын исты 
амал æрцæуид райгасæн. 
Дзырд радтой Донбеттыртæ доны цæрджытæн. Уыдон уайтагъд æрæмбырд сты. 
Фæр-110- 

сынц сæ Донбеттыртæ сызгъæрин коцорайæ, фæлæ дæтты цæрджытæ ницы зыдтой 
хъуыддагæн, æрмæст ма загътой: 
- Иу ран ма иу цады бады иу зæронд хæфс, фæлæ уый змæлынхъом нал у. Кæд ма уый 
исты зоны, æндæр махæй ничи федта сызгъæрин коцора. 
Донбеттыртæ загътой: 
- Тагъд, ам куыд сæмбæла, афтæ. 
Æрбакодтой зæронд хæфсы хъуахъ-хъуахъгæнгæ. Фæрсынц æй: 
- Исты федтай, æви нæ федтай? 
- Иу бон æхсыры цады йæ тъæпп фæцыди, — дзуры зæронд хæфс, — æз сызгъæрин 
коцора рацахстон æмæ йæ бакодтон мæ комы къулы. Мæнæ ис. 
Донбеттыртæ, хур æмæ мæй ахастой сызгъæрин коцора, лæппуйы сæрыл æй 
аныхæстой. Æлдары фырт райгас, авд хатты хуыздæр фестад, æмæ дзуры: 
- Ох! Ох! Цæй бирæ фæхуыссыдтæн. 
Хур æмæ мæй бамбарын кодтой æлдары лæппуйæн йæ хабар. 
Лæппу баздæхт æмæ мæсыгæй райста хæднæргæ топп æмæ хæдкæрдгæ кард, араст 
ногъайы æлдары хъæумæ. Æризæр, афтæ хъæугæронмæ æрхæццæ æмæ суадоны был æрбадт. 
Уалынмæ дын кæсы æмæ хъæуæй рацæуы заргæ иу чызг, гогон йæ цонгыл. Суадонмæ 
куы бацыд, уæд æй фæрсы лæппу: 
- Чызгай, уыцы зард цæуыл кæныс? Уагæр цавæр циндзинад фехъуыстай? 
- Цæуылнæ зарон, — загъта чызг, ~ не ’лдар æрхуы мæсыджы æхсины æрхаста, æнæхъæн 
афæдз æм нæма равдыста йæхи. А изæр æм æрбацæудзæн æлдар. Æз та дон кæндзынæн 
чындзы къухтыл æмæ мын исты лæвар бакæндзæн. 
Æлдары фырт сызгъæрин къухдарæн раласта йæ æнгуылдзæй, хъуывгъаны йæ 
цæппæрста æмæ загъта: 
- Чызгай, дон æхсины къухтыл куы кæнай, уæд-иу хъуывгъан æваст фæкъул кæн, 
æмæ дын уæд ракæндзæн хуыздæр лæвар. 
Æризæр, уæдæ цы уыдаид. Æхсин æхсынмæ бавнæлдта йæ къухтæм. Чызг æвиппайды 
хъуывгъан фæкъул кодта, сызгъæрин къухдарæн рахауд æмæ æхсины æнгуылдзыл абадт. 
Æхсинæн цы базонын хъуыди йæ къухдарæн. 
- Ацы къухдарæн дын кæм уыди? — æхсин бафарста чызджы. 
- Суадоны был бадт иу уазæг лæппу, уый йæ ныппæрста мæ хъуывгъаны, — загъта 
чызг. 
Ногъайы æлдар чындзæхсæв сарæзта. Дуне дзыллæ æрæмбырд сты, - нуазынц, 
хæрынц. Æхсин чызгмæ басидт æмæ йын дзуры: 
- Уайгæ, уыцы уазæджы чындзæхсæвмæ æрбахон. 
Æрбахуыдтой уазæджы, æрбадын æй кодтой. Хæрынц, нуазынц, ногъайагау зарынц. 
Уæд æлдар байдыдта дзурын: 
~ Мæ адæмы тынг батыхсын кодта фыдæбоны бæх. Уый мын чи ’рцахса, уымæн стыр 
хорз ракæнин. 
Адæмæй йæм ничи бахаста йæ ныфс. Лæппу загъта: 
- Мæн ницы хъæуы, æз дын æй дзырдæй æрцахсдзынæн, æмæ мын-иу ратт иу бар: 
нуазæн барвитыны бар де ’хсинмæ. 
- Нуазæнтæ æрвитыны бар иууылдæр дæу фод, фæлæ мын уæддæр бæхы æрцахс, 
загъта ногъайы æлдар. 
Лæппумæ дзылар радтой. Уый ацыд хъæугæронмæ. Бæхæн лæппуйы цы базонын 
хъуыди. Фыр цинæй йæ фæстæгтыл алæууъщ, йæ раззæгтæ лæппуйы уæхсджытыл æрæвæрдта. 
- Амардта йæ, — дзырдтой адæм. 
Лæппу дзылар сæвæрдта бæхыл æмæ йæ фæласы. Бæх æм дзуры: 
- Ацу уал куывдмæ, дæхи дзы хорз фен, стæй-иу сæ мæ бар уадз. 
Бæхбæттæныл бæх бафтыдта, йæхæдæг та куывды æрбадт; кæсы, къулыбадæг ус уæлæ 
бады. 
- Мæ нуазæн мын, — загъта лæппу. 
- Нуазæнтæ дæу фонт иууылдæр, — дзуры æлдар. 
-111- 

Лæппу нуазæны фарсыл афыста: 
«Цы фæдæ, мæ дунейы рухс, æз дын ам дæн!» 
Чындз æм афыста: 
«Ма тæрс, мæ иунæг, ногъайы æлдар мæм нæма æрбацыд. Фервæзынæн амал хъæуы». 
Æмбырд райхæлд. Лæппу сæм бæхы суагъта, стæй сæм аппæрста хæднæргæ топп æмæ 
хæдкæрдгæ кард. Цагъд фесты ногъайы адæм æд æлдар. Баззад ма дзы къулыбадæг ус. 
Йæхиуыл æрфæлдæхта къуту. Бæх загъта лæппуйæн: 
— Къуту-ма сфæлдах, уым дæр ма кæд исчи бамбæхст. 
Къуту иуырдæм фæхауд. Къулыбадæг ус фыртæссæй сагъдау баззад йæ бынаты. Бæх æй 
бынтон пырх ныккодта йæ сæфтджытæй. 
Лæппу æмæ æхсин цинтæ, мондæгтæ кæрæдзийыл фæкодтой. Уый фæстæ ногъайы 
æлдары исбон рафснайдтой æмæ æрхуы мæсыгмæ сфардæг сты. 
Ныр дæр ма цæрынц æмæ хæрынц. 
(Дзæуджыхыеу, 21 май, 1924 аз. Фыст у Хестанты Бибийы фырт 
Апоны дзырдтæй). 
23. ÆВЗОНДЖЫ (ÆРÆДЖИАУЫ) АРГЪАУ 
Иу идæдз усæн уыди авд фырты. Адæм ард хордтой идæдз усы авд фыртæй. Æмæ 
бæлвырд, сæхицæй хъаруджындæр нæ уыди сæ хъæуы æмæ сæ алфамблайы хъæуты. Ничи 
арæхст уыдоны хуызæн фатæй, ничи сыл уæлахиз кодта уæд æгъдауæй, уæд зондæй. 
Кусы нмæ та — арт. 
Сæ фыдæй сын чысыл нæ баззад, фæлæ сæ фыды бынтæ уыдон нæ фесæфтой, нæ 
бахордтой. Сæ уды фæллойæ уыдон сбирæ кодтой сæ цæрæн фадæттæ. Кæрон нал уыд сæ 
фысфосæн, сæ хъомрæгъæуттæн, сæ бæхрæгъæуттæн. Æвæдза, исчердыгæй тых цæуы 
дзыллæйыл, уæд уыдонæй раздæр фæдисы ничи кодта, знаджимæ ничи сгуыхти. Адæмимæ 
цæрæг уыдысты хъæубæсты. 
Æмæ-иу разы чи нæ уыди сæ зæнæгæй, уыдон-иу сæ домдтой идæдз усы авд фыртыл. 
Чызг кæмæн уыди, уыдон хæлæг кодтой авд æфсымæрмæ, тæхуды кодтой уыдонимæ 
бахæстæгмæ. Чысыл нæ уыдысты рæсугъд чызгæй дæр, хæдзары чызгæй дæр, мад фыдæй чи 
рацыди, уыдон уындæй-иу сæ зæрдæ кæмæн сысхуыста. 
Бирæ мадæлтæ, бирæ фыдæлтæ хæлæг кодтой идæдз усы авд фыртмæ. 
Æмæ загътой авд æфсымæры: 
— Нæ тых нæ равзарын хъæуы æндæр бæстæты, нæхи зæххыл мах раз æрбалæууæг нал 
ис алы миниуæгæй дæр. Бирæ тых кæны, бирæ кой цæуы фурды уыцы фарс цæрæг 
уæйыгæй. Фæцæуæм фурды уыцы фарс цæрæг уæйыгмæ æмæ йыл нæ тых бавзарæм. 
Хурхбæстытæ кодта мад. 
— Ма цæут, уæ цард уæхицæн с’адджын кæнут, ницæмæй хъуаг стут, уæ хæдзары бадут 
æмæ уæхицæн бинонты хъуыддаг бакæнут, уæ ныййарæджы дзæгъæл ма уадзут! Фурды 
уыцы фарс цæрæг уæйыгæй фос ничима фæкодта. Бирæ йыл сæвзæрстой, фæлæ-иу сæ 
уæйыг бахордта. Ма цæут, — бахæрдзæн сымах дæр æмæ мæ быны хъæр хъуысы. 
Ницæмæ æрдардтой авд æфсымæры сæ ныййарæг мады дзырд. Иу бонмæ срæвдз 
кодтой сæхи æмæ ацыдысты балцы. 
Цæуынтæ байдыдтой, цæуынтæ æмæ иу ран фыййæуттæм бахæццæ сты. 
— Уæ фос бирæ, уæ фос, фыййæуттæ! 
— Æгас цæут, уазджытæ! Бафæрсын аипп ма уæд, фæлæ уæ фæндаг кæдæм дарут? 
— Фурды уыцы фарс уæйыгмæ цæуæм тых æвзарынмæ, — загътой авд æфсымæры. 
~ Ма сфæнд кæнут, — загътой фыййæуттæ. — Бирæ адæм фæцыд уæйыгмæ, фæлæ дзы 
здæхæг нæй фæстæмæ: исты фыдбылыз æмбæлы сымахыл дæр. 
-112- 

- Нæ хæдзарæй уыцы ныфсæй нæ цæуæм, æмæ фæстæмæ аздæхæм. Уый нæ сæрмæ нæ 
бахæсдзыстæм, сæрмæ бахæссинаг дæр нæу. 
- Уæдæ фæндараст, фæлæ мæнæ уыцы æхсыры кæхцæй уæ дойны суадзут. Æмæ сæм 
æхсыры кæхц балæвæрдта фыййау, йæхæдæг йæ фосы дзугыл йæхи зилæг скодта. Фыййау 
загъта хинымæр: «Кæд æмæ ацы кæхц баназой, цалынмæ дзуджы алыфарс æртæ зылды 
æркæнон, уалынмæ, уæд хъуамæ уæйыджы амæттаг ма фæуой». 
Æртæ зылды æркодта фыййау дзуджы алыфарс, æхситтæй заргæ, фæлæ авд барæджы 
кæхц нæма æртардтой æмбисмæ дæр. 
- Дæ минас бирæ, фыййау. Хæрзбон! 
~ Фæндараст, ~ загъта сын фыййау. 
Идæдз усы авд фырты цæуынц, цæуынц æмæ мæнæ иу галгæс. 
- Уæй; дæ фос бирæ, галгæс! 
- Бирæ цæрат, уазджытæ! Æрхизут мæм, фысым бакæнут. 
- Бузныг де ’гъдауæй, фæлæ нæ фысым кæнынмæ не вдæлы. 
- Æмæ афтæ кæдæм тагъд кæнут? — фæрсы сæ галгæс. — Фæдисы ма цæут мыййаг? 
- Нæ, фæдисæттæ не стæм, фæлæ тыхæвзарæг цæуæм фурды уыцы фарс цæрæг 
уæйыгмæ. 
- Фæлтау уæ хæдзары æнцад куы бадиккат, — загъта галгæс. — Бахатыр кæнут, хорз 
уазджытæ. Чысыл нæ фæцыд ацы фæндагыл уæйыгмæ тыхгæнæг, фæлæ дзы фæстæмæ 
зынæг æз нæ уынын. Тас мæ ис — сымах дæр фурды уыцы фарс куы баззайат. 
~ Дæ хæдзары уынаффæ кæн, дæ разы дæ галтæ хиз, махæн дæ фæндгæнæг ничи 
кæны. 
- Уый дæр хорз, мæ хуртæ, фæлæ дæлæ мæ бур гал æмæ мæ сау гал хæцынц, 
баиргъæвынæн сын ницы фæразын. Уæ хорзæхæй, баиргъæвут мын сæ. 
Идæдз усы авд фырты уыцы архайд фæкодтой, фæлæ мара зæгъай, дыууæ галы сæ хæст 
ныууадзой; хъуыды дæр сæ не ’ркодтой заманайы уазджыты. 
Галгæс йæ сæр батылдта, авд æфсымæры араст сты сæ фæндагыл. 
Цас та фæцыдаиккой, чи зоны, фæлæ дын уæртæ иу бæхгæс. 
- Байриай, байриай, бæхгæс! 
- Уæ, цардæй ферайат, уазджытæ. Кæдæм цæут, фæрсæг сонт у фæлæ? 
- Тыхæвзарæг цæуæм фурды уыцы фарс цæрæг уæйыгмæ. 
- Йей-гъи! Хорз фæнд не скодтат, барджытæ. Сымах хуызæнтæ бирæ фæцыд, бирæ, 
æнæкæрон бирæ, фæлæ уæйыгæй фæстæмæ нал раздæхтысты. Уыдон хал хæрут сымах дæр. 
- Махæн зонд амоныны бæсты фæлтау дæ бæхтæм дæ цæст хуыздæр куы дарис, уый 
дын нæ ныхас, — загътой тыхагур авд æфсымæры. 
- Хорз, хорз, бæгъатыр адæм, фæлæ дардæй цæуæджы хуызæн стут, стæй даргъ у уæ 
фæндаг дæр, уæ бæхтæ куы бафæллайой. Мæнæ мæ рæгъауæй фæйнæ бæхы рацахсут æмæ 
уыдоныл сбадут. Фæстæмæ куы раздæхат, уæд та сæ раивдзыстут уæхи бæхтæй, тас сын нæ 
уыдзæн. 
Авд æфсымæры кæрæдзимæ бакастысты æмæ сразы сты бæхгæсы дзырдыл. 
Сæхи байстой рæгъаумæ, архъанæй архайынц, фæлæ рæгъайуаг бæхтæй иу дæр сæ 
къухы нæ бафтыд; ахсын нæ бакуымдтой авд æфсымæрæн. 
Бæхгæс авдæн авд бæхы рацахста, сæргътæ сыл сæвæрдта. 
Сбадтысты барджытæ æмæ фæцæуынц. Бæхгæс дзуры йæхинымæр: «Сæ бæхтæ мæ 
рæгъауы хизгæйæ баззадысты. Адон, уæйыгæй чи раирвæза, ахæм гуырдтæ не сты». 
Фурды былмæ касти уæйыджы чызг доны уыцы фарс бæрзондæй. Базгъордта йæ 
ныййарæг мадмæ æмæ дзуры: 
- Нана, уæ нана! Уæртæ фурды уыцы фарс авд барæджы. 
- Нана дæ хуртæй бафсæдæд, уайгæ фæстæмæ, æмæ сæм дæ цæстæнгас фæдар. Кæд 
æмæ фурдæн йæ тæнджытæ агурой, уæд нын æвæлмоны фос, кæд фурдæн йæ иугуыры 
æрбацæуой, уæд сæ нæхи бахъахъхъæнын хъæудзæн: исты фыдбылыз нын сараздзысты. 
- Нана, фурды былыл куы дæлæмæ, куы уæлæмæ лекка кæнынц, тæнджытæ агурæг. 
- Нана дæ сæрыл хаст — дæ фыдæн нын аходæнæн сбæздзысты. 
8ÆмбалтыЦоцко 
-113- 

Идæдз усы авд фырты амалтæй уыцы фарс фесты йæ тæнджыты. Уæйыджы галуаны раз 
æрхызтысты сæ бæхтæй. 
— Мидæмæ уазджытæ, фысым уын уыдзыстæм. 
— Бузныг, арфæйаг у, фæлæ уæйыг кæм ис? 
— Уæйыг цуаны, фæлæ йæ хæдзар ам ис. А изæр зындзæн ардæм. 
Уазджытæ бацыдысты. 
— Мæнæ уал ацы ран дыргъбæласдоны бандæттыл æрбадут, уæхицæн уæ фæттæ, уе 
’рдынтæй дыргътæ æрцæгъдут, уæ кæмттæ ауазал кæнут. 
Фæллад адæм радыгай сæ хæцæнгæрзтæ бæлæстæм фехстой, фæлæ бæлæстæй иу гага 
дæр не ’рызгъæлд, стæй сæ хæцæнгæрзтæ дæр къалиутыл ауыгъдæй баззадысты. 
Баизæр, уæдæ куыд уыдаид, æппын хурты хурзæринæн нал уыд аныгуылæн. 
Уазджытыл рæстæг ныддаргъ. Талынггæрæттæ фæци, афтæ уæйыг дæр цуанæй æрцæуы. Саджы 
мæрдтæ, сæгуыты мæрдтæ, æд къала бæлæстæ æрхæссы, йæ сабыр ныхас дæр арвы 
нæрынау бæстæ арауы. 
— Уазджытæ, æгас нæм цæут, хуры уындау мын уæ уынд, — загъта уæйыг, йæ сырды 
мæрдтæ, йæ бæлæстæ бафснайгæйæ. 
Уæйыджы ахæстытæй бамæгуыр сты авд æфсымæры зæрдæтæ. Фæлæ ма цы гæнæн 
уыди. 
Куыд уыдаид, цы уыдаид, чи зоны, фæлæ иу ахæмы æхсæвæр дæр сцæттæ. Уæйыг 
бакаст йæ уазджыты æууæлтæм, сбарста сын сæ тых, сæ ныфс æмæ... Уазджытæн не скодта 
уазджыты буц, æхсæвæр хæргæйæ фыдтæ йæхицæн, стджытæ уазджыты ныхтыл цæвгæ. 
Уалынмæ бахуыссыдысты уазæгæй, фысымæй. Райсомæй уæйыг дзуры хæдзары 
æфсинмæ: 
— Усай, аходæн мын, — цуаны цæуын. 
Ус катайтæгæнæг акодта йæхи æмæ дзуры: 
— Æмæ нæм куы ницыуал аззади дысоны æхсæвæрæй, цæттæгæнинагæй дæр дзаг куы 
стæм. Кæд дын уæртæ нæ уазджытæ истæмæн сбæззой: фыры хъулты хуызæн сты, 
уыдонæй аходæн акæн. 
Уæйыг авд æфсымæрæй кæй йæ худы чъила авæрдта, кæй йæ роны, кæй йæ дысы, кæй 
та йæ дæндæгтыл асхъаудта, æмæ цуаны араст... 
Нал зынынц фæстæмæ идæдз усы авд фырты, иу уацхъуыд сæ нал хъуысы. Хъæубæстæ, 
стæй идæдз ус сагъæсы бацыдысты. Куынæ æмæ куы нал зындысты, уæд сæм агурæг 
фæцыдысты, фæлæ никуы æмæ ницы. Никуы цæуæг, никуы бадæг, — уынæг сæ нæ фæци. 
Бонтæ, мæйтæ, афæдзтæ аивгъуыдтой, фæлæ æфсымæртæй бæрæг нал ис. 
Идæдз ус æнхъæлмæ кæсынæй, судзаг цæссыг калынæй æртхутæг кæнын байдыдта. 
Уæд та-иу йæ тæрттæ ныххоста æмæ-иу арвмæ сарæзта йе ’ргом æмæ дзыназын байдыдта: 
— Цы ми мын бакодтат, цы ми, мæ сабитæ, хъæды халæттæн мæ иунæгæй цæмæн 
ныууагътат, уæ рæзгæ удтæ цæмæн æрбайсæфтат!.. 
Идæдз усы тæригъæдæй зæхх скъуыйы, дур хæлы, арв æрбаталынг вæййы. 
Бæрзонд уæларвы бады хуыцæутты хуыцау, хъусы идæдзы æрдиаг, дзыназын, уымæн 
йæ уды зындзинæдтæ æмæ йын фæтæригъæд кæны. Фæтæригъæд ын кодта, уæдæ куыд 
уыдаид, æмæ æрбасидт зæрватыкмæ æмæ ныхас кæны: 
— Тæхгæ дæлæ зæхмæ, фен идæдз усы æмæ базон, цæуыл æнкъард •æны — куынæуал 
фæразын ацы ран уый тæригъæдмæ кæсын. Базон, цавæр æнæсихсийгæ маст бацыд йæ 
зæрдæйы. 
Зæрватыкк ацъыбар-цъыбур ласта, йæхи раскъæрдта уæлæ уæларвæй æмæ фатау атахт, 
æмæ идæдз усы хæдзары рудзынгыл æрбадт, цъыбар- цъыбургæнгæ. 
— Уæ, æна, хуыцау мæ рарвыста дæумæ, базонын æй фæнды: цæуыл хæрыс дæ уд, дæ 
тæригъæдæй æнцойад нал ары уæлæрвты. 
— Табу йын, табу йын хуыцæутты хуыцауæн! Авд фырты мын уыди арвы уациллайы 
хуызæн, арв сæ нæрын нæ уæндыди, мадæлтæ мæм хæлæг кодтой мæ фыртты тыххæй, кад 
мын уыди нæ дзыллæйы астæу; нæ дзыллæ æнæ уыдон иу хъуыддаг дæр нæ кодтой. Иу 
рæстæджы балцы ацыдысты æмæ кæмдæр байсæфтысты, сæ кой, сæ хъæр дæр никæцæйуал 
-114- 

фæзынд. Æз ацы ран иунæгæй баззадтæн мæ фæныкыл, æмæ бартхутæг дæн, арты 
æртхутæгау, мæ ахсджиаг хъæбулты мысгæйæ. 
Зæрватыкк бацъыбар-цъыбур кодта æмæ бамбæрста идæдзы зæрдæйы нæтын æмæ та 
йæ лыстæг базыртæ базмæлын кодта, уæлæ уæларв балæууыди æмæ идæдзы маст хуыцауæн 
радзырдта. 
Æмæ стæрхон кодта хуыцау, сидзæргæсæн хорз ракæнын. 
— Атæх фæстæмæ æмæ зæгъ идæдз усæн: бар æй ис — кæд æй фæнды, уæд та йын йæ 
авд фырты хуызæттæ авд фырты, намæ йын авды бæсты иу, фæлæ авдмæ цы хъару æмæ цы 
ныфс нæ уыди, уыдон уыдзысты йæ иунæгмæ. 
Зæрватыкк та заргæ-зарын æртахт идæдзмæ æмæ, «ци-цы-цы-цъиууи-цъи» уасгæ усæн 
радзырдта хуыцауы тæрхон. 
— Кæд дæ фæнды, уæд та дын дæ авд фырты, намæ дын иу æмæ хорз. Куыд дæ 
бафæнда, афтæ дын уыдзæн. 
— Иу исты ма мын куы уаид, авды кой кæнын дæр нал бауæнддзынæн, - загъта ус, — 
æмæ куы нæ аскъуынид мæ мыггаг æмæ куы нæ бахуыссид мæ зынг. 
Афæдз рацыд — нæма рацыд, афтæ идæдз усæн лæппу райгуырд. Сæвæрдтой йыл, æнхъæл 
куыд нал уыдысты, уымæ гæсгæ «Æрæджиау». Мад йæ цард, йæ бон Æрæджиауы скодта: йæ 
хæрдыл, йæ хуыстыл дæр ын не ’ууæндыд, цы хуыздæр ахæра, цы хуыздæр аназа, цы 
хуыздæр адара, уымæй йæ хаста. Мæгуыры род тагъд гал кæны. Уыйау идæдз архайдта, 
цæмæй йæ иунæг хæрзхаст æрцæуид, тагъддæр ын æрбайрæзид. 
Цæй бæрц рацыдаид, чи зоны, фæлæ лæппу фæхъомыл. Гайлаг родæй бæрæг у. 
Уайтагъд фæбæрæг, Æрæджиау лæггаг кæй уыдзæн. Дугъы йæ разæй ничи кодта, хъæбысæй йæ 
ничи бырста, дур дарддæр никæмæн хауди, фатæй йæ æмгар сабитæй уый хуызæн 
рæстдзæф нæ уыди. 
«Лæг дзы рауайдзæн, сгуыхт лæг», — дзырдтой адæм. Йæ мад сабийы цинæй фæстæмæ 
ног кæнын байдыдта. 
Уæд дын иу бон къулыбадæджы хъал чызг рацæуы тасгæ-уасгæ дон хæссынмæ, 
рæсугъд, хæрзаив дурын йæ уæхскыл. Æрæджиау æрдыны фат авæрдта æмæ дзуры йе ’мгар 
сабитæм: 
— Кæсут-ма, хæлæрттæ, кæддæра мæ фат уæртæ уыцы дурыныл суаид. 
Уый адыл фат суагъта æмæ дурын базгъæлæнтæ. Къулыбадæджы чызг фездæхт 
лæппутæм, фæлæ уыдон апырх сты фæйнæрдæм, цъиутæ ма фæпырх вæййынц афтæ цъиусуры 
тæссæй. 
Фыдуаг Æрæджиау та дыккаг хатт дæр асаста чызджы дурын; фæхудтысты та йыл 
фыдуæгтæ. Нæ та бантыст чызгæн лæппуты бафхæрын. 
Æртыккаг хатт дæр та Æрæджиау: 
— Уæртæ та æрцæуы къулыбадæджы чызг тасгæ-уасгæ. Фæкæсут-ма, æз та йын апырх 
кæнон йæ хъулон дурын мæ фатæй. 
— Стьæлды фæуай, стъæлды, куы нæ уал мæ ныууадзай, æмæ дæ авд æфсымæры хал 
ахæрай! Кæд афтæ ныфсджын æмæ арæхстджын дæ, уæд дæ хъару мæ мæгуыр дурыныл ма 
’вдис, хынджылæггаг дын ничи у, фæлæ дæ хæс райс дæ авд æфсымæры дын чи амардта, 
уыдонæй. 
Иу цъусдуг сагъдау аззад Æрæджиау, хорзау нал уыдысты аннæ лæппутæ дæр. Йæ фат 
æрхауд, уæдæ куыд уыдаид, æмæ уыцы тахт акодта сæ хæдзармæ. 
— Нана, уæ нана! Уынджы лæппутæ хъазынц «къай-æнæкъайæ», «ис дзыкк - нæй 
дзыккæй», пуцитæ ма мын акæн æмæ æз дæр ахъазон. 
— Нана дæ сæрыл хаст фод — ныртæккæ дын ахæм цæкуытæ акæндзынæн нæ къæйыл 
æмæ сæм комыдæттæ уайдзысты. Æрмæст сугтæ æрбадав æмæ сæ артыл æрывæр, тагъд, лæгау. 
Мад къæй райста къуымæй, асæрфта йæ цармы гæбазæй æмæ йæ рæхысыл арты сæрмæ 
æрцауыгъта. Уадидæгæн цæкуытæ къæр-къæр байдыдтой сырхзынг къæйыл. 
— Гъа, мæ ахсджиаг, пуцитæ дын! 
Æрæджиау мады къухмæ фæлæбурдта æмæ йын æй йæ дыууæ армы астæу æрбалвæста. 
— Уæх-хай-и! Цы кæныс, цы дыл æрцыд, фыдуаг митæ ма кæн, — мæ къух судзы. 
-115- 

— Тагъд мын зæгъ, мæ авд æфсымæры кæм сты? 
— Фæсмонгонд фод, дæуæн уыдон кой чи скодта. Фурды уыцы фарс цæрæг уæйыг дын 
сæ бахордта, - загъта мад. 
Æрæджиау мады къух суагъта æмæ цæкуытæ зæххы абадтысты. 
— Цæмæн мæ фæрсыс? — дзуры мад. - Мæ фыдфыдтæ мын мæ зæрдыл цæмæн 
æллæууын кодтай? 
— Нана, къулыбадæг усы хъал чызг мын сæ бафидис кодта. Æз цы фæуыдаин фыр 
æфсæрмæй, уымæн ницыуал базыдтон. Мæ фат æд æрдын мæ къухтæй æрхаудтой æмæ 
сагъдау баззадтæн. Нана, фидиссаг фæци мæ сæр, фидиссаджы бæсты та мае цардæй ме 
’нæцард хуыздæр. 
— Фидис мур дæр ницы у, дымгæ, дымгæ йæ фæхæсдзæн. Къулыбадæг усы чызджы 
фидис та уæлдайдæр. 
— Афтæ фод, фæлæ мын æй иу ахæмы аннæ адæм, мæ хæлæрттæ дæр бафидис 
кæндзысты. Нана, æз мæ хæс куы нæ райсон, уæд нæ уыдзæни. 
— Ницы афон дын у нырма, уый бæрц æфсæрм дыл нырма нæма ис, нырма дæ 
хъуымыз дæ донгæмттæй кæлгæ. Дæ мады зæрдæ дын аскъуыйа! 
— Нана, уыдæттæ ныууадз, фæлæ ма мын зæгъ: мæ фыдæй ницы хæзнатæ баззадаид? 
Ацы сахатæй æхсызгондæр мæ никуыуал бахъæудзысты. 
— Дæ фыдæй баззад бæх æмæ хæцæнгæрзтæ: бæх æвæгæсæгæй дæлæ ныккæнды йæ 
дыууæ хъусмæ афардæг фаджысы, хæцæнгæрзтæ та къулыл згæ бахордта — зилæг сæм нал ис. 
Æмæ Æрæджиау араст ныккæндмæ, бæхы йæ дыууæ хъусæй сласта фаджысæй. Найынтæ 
йæ байдыдта суадоны, стæй йæ баласта æхсыры цадмæ æмæ йæ фæстаг хатт уым цынадта. 
Аласайы хъуын фырсыгъдæгæй йæ хуыз скалдта, — цæстытæ йæм нал лæууыдысты. 
Уый фæстæ рагъæиæй райста йæ фыды хæцæнгæрзтæ æмæ сæ байдыдта сæрфын. 
Сæрттывтой хæцæнгæрзтæ, къухы рабыр-бабыр кодтой. 
Сифтонг кодта йæхи Æрæджиау, бæхыл саргъ сæвæрдта æмæ йыл сбадт. Бæх тæрхъусау 
кафын систа Æрæджиауы бын, уæд та йæ уый куы иуырдæм аздахы кæрты, куы аннæрдæм. 
Бæх маргъау атæхы сындз æмбонды сæрты, фæстæмæ дæр. Куы бамбæрстой кæрæдзийы 
бæх æмæ барæг, уæд барæвдз кодта Æрæджиау йæхи балцмæ. Йæ фæндаггаг йæ фæсарц 
нахæт бостæй æрбаста — хæссынæн рог, хæрынæн адджын. 
Сбадт та бæхыл æмæ йын ахæм гæрах нылласта йæхсæй, æмæ армæй чъепс, бæхы 
агъдæй та уафс фесхъиудта. 
Мад æй кæугæ-ниугæйæ фæндаджы дауджыты уазæг бакодта. 
Фæцæуы Æрæджиау йæ бæх-аласайыл. Йæ сæрæй хъазгæ цæуы бæх, Æрæджиауы цыма 
саргъмæ бахуыд, афтæ æнгом бадти, афтæ фидыдта бæхыл. 
Цæуы, цæуы æмæ та уый дæр фыййаумæ бахæццæ. 
— Фосы фæлвæра дын бирæ дæдта, хорз фыййау! 
— Æгас фæхæтай, æгас, лæппу! Уыцы арæзтæй, уыцы цыдæй хуымæтæджы дæ 
хæдзарæй нæ рараст уыдаис. 
— Фурды уыцы фарс уæйыгмæ бæргæ цæуын. 
— Дæ хуызæн сæтойтæ бирæ фæцыд уырдæм, фæлæ се ’стæгдар нал баззад, се ’стæгдар. 
Фæлтау дæ куыдзы бон куы базонис дæхицæн æмæ дæ мады фæччийы бын уал куы рæзис: 
фурды уыцы фарсмæ цæуын дæумæ нæма æрхаудта. 
— Арфæйаг у, дæ зонд кæй нæ хæлæг кæныс мæгуыр сабийæн, фæлæ уый бæрц кæм 
фесæфт, уым ма дзы иу мæ хуызæн куы фесæфа, уæд бирæ хъуыддаг нæу. 
— Уæдæ æххормаг, фæллад уыдзынæ æмæ мæнæ ацы кæхцæй æхсыр астæр, кæд æй дæ 
дыууæ мæнкъæй къухы бауромиккой: цы фæнды фест, уæддæр уазæг дæ. 
Лæппу æхсыры кæхц райста, фыййау та дзуджы алфамблай зилæг скæны йæхи. Æхсыры 
къус Æрæджиау уыцы иу æлвæсæн аназы æмæ дзуры фыййаумæ: 
— Дæ минас бирæ уæд, мæнæ дæ кæхц, фæрнæй йæ фæдар. Мæ дойны дзы басастон. 
Хæрзбон! 
— Фæндараст. Лæггаджы хуызæн у ацы æнæнтыст. Уый бæрц уазæг мæм фæцыд, фæлæ 
йæ ацы дзидзидайы хуызæн ничима асур кодта, — загъта фыййау йæхинымæр. 
-116- 

Æрæджиау араст æмæ та уадидæгæн галгæсы уæлхъус фестад. 
— Дæ фос бирæ уа, дæ фос, галгæс, æмæ дын куывдты хæринаг уой. 
— Уой, æгас æрцæуай, æгас, æнафоны барæг! Уый æмæ кæдæм аразыс дæ фæндаг, дæ 
фындзы бын гаппар, афтæмæй? 
— Фурды уыцы фарсмæ рабарæг дæн нæ хæдзарæй, фæхæццæ уыдзынæн, уый та фенд зоны. 
— Гъæ, куыдзы хъæвдын, дæ хуызæттæ куы цæуы фурды уыцы фарсмæ!.. Дæ бадæнтæм 
дын дзæбæх нæ базылдысты цъæхснаг уистæй, æвæццæгæн, æндæра фурды уыцы фарсмæ 
дæхи цæуæг не скæнис. 
— Раст зæгъыс, хорз лæг, фæлæ мын æдзæугæ дæр нæй — хæс мыл ис, хæс, æмæ 
фæлварын, кæд мын исты бантысид, куы нæ бантыса, уæд та мæн хуызæттæ чысыл куы нæ 
бацыд Барастыры бæстæм — уыцы ран, дам, бынат бирæ ис алкæмæн дæр. 
— Уæдæ ма уал æххæст дæлæ мæ бур гал æмæ мæ сау галы баиргъæв, — хæцынæй нал 
æнцайынц, æмæ тыхсын, исты фыдбылыз куы саразой кæрæдзийæн. 
Æрæджиау йæ бæх аздæхта галтæм. Бæхæй равнæлдта æмæ бур галы дымæгыл^ фæхæст 
æмæ йæ авд хохы фæстæмæ фехста; сау галы та авд фурды фæстæ фæкодта. Йæхæдæг 
«хæрзбон» загъта галгæсæн æмæ афардæг дарддæр. 
— Де ’мгæрттæй фæхъæуай, кæд цы лæппу дæ! Мæ рæгъауы фидауц дыууæ галы мын 
тары хай бакодта. Лæппуйы ахæстытæ не сты йæ ахæстытæ, — дзырдта галгæс. — Мæ 
фыдбылызтæ демæ ахæсс. 
Цæуы, цæуы Æрæджиау, йæ сæрæй хъазы аласа, размæ тындзы. Уалынмæ та мæнæ 
бæхгæс дæр, йæ бæхты рæгъау заманайы хизæны хизы: дзæуых кæрдæг — ронбастмæ, 
хъæдурхос æмхæццæ. Рæгъайуаг бæхтæ нæрдæй фæйнæрдæм хауынц. Барæджы куы ауыдтой, 
уæд дзы иуæй-иутæ сæ сæртæ хæрдмæ систой æмæ чи уасгæ, чи хуыррытт. 
— Байриай, байриай, бæхгæс, æгас сæ æрхиз. 
— Хорз цæрай, дзидзидай! Кæдæм ай, дæ хорзæхæй? Ма мын æй басусæг кæн, нæ дын 
æй схъæр кæндзынæн дæ сусæг хъуыддаг, ма тæрс! 
— Сусæг хъуыддагæй мæм ницы ис. Цæуын фурды уыцы фарс цæрæг уæйыгмæ. 
— Уæй, ма дын рантыса ма уымæй фылдæр. Дæ бакастæй ды йæ хæдзары чъири æмæ 
æрдæг кæмæ æрхауы, ахæм дæ, нанайы буц лæппу, æндæра дæ разы дæ бæхы удхарæй нæ 
марис. Мæгуыр бæх, дæу чи хæссы! Стæй дыл уæд цы æнæбары бон æркодта, дæ цардæй 
цæмæн афтæ æрбатыхстдæ? Дæ сæр хæрынмæ цæмæн тындзыс? Цы зæрдæйæ дæ рауагътой 
дæ ныййарджытæ? 
— Мæ мады нæ фæндыди, нæ мæ уагъта, бæргæ, фæлæ нæ бакастæн йæ коммæ. Арфæ 
дын кæнын дæ уарзон ныхасы тыххæй, мæ цард дæ кæй фæнды, фæлæ мын æндæр амал 
нæ уыди; фæстæмæ дæр нал аздæхдзынæн, нæй мын æнæ бавзарын. 
— Уæвгæ адзалы фæндагыл мыд конд и. Фæндараст, фæлæ хорз уаид, дæ бæх куы 
аивис, уæд. Мæ рæгъауы бæхтæй дæм хуыздæр кæцы кæсы, уый æрцахс æмæ ууыл ацу, 
намæ дæ нал ахæсдзæн дæхион — бастайдзæн. 
— Уымæй дæр дæ иттæг, иттæг бузныг, фæлæ мæхи бæх дæр нырма йæ цыд нæ 
фехæлдта, амæй фæстæмæ дæр ын кæд ницы уаид. Хæрзбон! 
— Фæндараст, уæйыджы бырсæг, — хуымæтæджы хъалтахъ нæ кæсдзæн ацы зонаг 
йæхимæ. Фендзыстæм, цы лæппу ма дæ раздæха фурды фаллаг фарсæй, бæрæг сæм уыдзæн 
дæ бинонтæм, цы фæдæ, уымæй хабар куынæуал хъуыса, уæд. 
Æрæджиау йæ цыд нæ уадзы; аласа идоны рохтæ размæ атон-атон кæны. Уæд та 
лæппуйы бын схъазы. Лæппу æрбамбырдтæ кæны бæхы æмæ йæм дзуры: 
— Уæлдай тагъдæй дæр нын ницы æрцæудзæн: тагъд дон фурды не ’ййафы. Нæ амонд 
цы уа, уый баййафдзыстæм. 
Фурды был æрбахæстæг. Уыцы фарсæй бæрзондыл уæйыджы галуантæ дардмæ 
фæлгæсынц йæ алфамблæйттæм. 
— Уæ, нана! Барæг та, барæг! Фурды былмæ йæ бирæ нал хъæуы. 
— Уæ, дæ нана дын амонды хос æрбауа! Дæ цæсты зул æм фæдар æмæ кæд тæнджытæ 
агура, уæд нын — хуыцауы лæвар. Кæд æмæ йæ иугуыры æрбацæуа, уæд нæ цырд лæууын 
хъæуы, — исты хинтæ саразын хъæуы, намæ нын фыдбылыз куы сараза. 
-117- 

Ус та хæдзары куыстыл фæци, чызг былæй фæлгæсы, кæддæра барæг цы гæнæг уаид. 
Бирæ нæ алæууыд бæрзондыл æмæ та базгъордта йæ мадмæ: 
— Нана, барæг, йæ хъуымыз йæ донгомтæй кæлгæ, иу цыдæргомау аласайыл, фурдмæ 
кæдæм æрбахæццæ, уым йæ иугуыры æрбатардта. Йæ фыдбылызы аласа кæсаджы цыд 
æрбакодта фурды цæхгæрмæ: уæд та ма дын исчердæм фæцуда. 
Лæппу æрхызт уæйыджы галуанты дуармæ, бæхбæттæныл бафтыдта йæ аласа. Ус æм 
рацыди æмæ дзуры: 
— Æгас нæм цу, уазæг! 
— Зæрдырай æрбау! 
— Мидæмæ нæм рацу, дæ фæллад нæм суадз, мæнæ уал бæлæсты бын абад. Дæхицæн 
дыргътæ æрцæгъд. Изæры уæйыджы дæр хъæуы ардæм. 
Æрæджиау абадти иу дзæвгар, алырдæм афæлгæсыд, бæлæсты сæртæм дæр скаст. 
Рæсугъд, рæгъæд дыргътæ бæлæстыл. Фæлæ уыдон та цы уой? Бæласы къалиутыл бирæ 
хæцæнгæрзтæ: æрдынæй, æндæрæй. 
— Æвзæр нæ уаид æцæг, уыцы дыргътæй ахæрын, — дзуры Æрæджиау. 
Уый фæдыл куы иу бæласмæ бацæуы, куы иннæмæ; бауигъы сæ æмæ дыргътæ нæ, 
фæлæ ма сæ сыфтæр дæр зæххы абады. Хуртуан сси бæлæсты бын дыргъæй, сыфтæрæй, 
хæцæнгарзæй. 
— Хуымæтæджы уазæджы ахасты нæ фестæм, — дзырдтой мад æмæ чызг. — Цæй бæрц 
нæм фæцыди уазджытæй, ай хуызæн дзы иу дæр нæ уыди, афтæмæй та зноныккон саби. 
Хур бæрзæндты фæстæ йæхи æруагъта, фæталынгтæ, афтæ бæстæ сабыргай гуыр-гуыр 
сси. Уый уалдзыгон сæлæф миты зæй нæу, уый саха-зæй не ’рцæуы хæхты, йæ разæй бæстæ 
æппæт хæсгæ — дурæй, бæласæй. Уый уæйыг æрбацæуы, уæйыг! Саджы мæрдтæ, сæгуыты 
мæрдтæ æрбахæссы, æд къала бæлæстæ сау хъæдæй æрбаласы. 
— Нана, баба æрбацæуы, æхсæвæйраг нын æрбахæссы, — цинхъæр скодта чызг. 
Хæдзары астæу æркалдта уæйыг сырды мæрдтæ, æдкъала бæлæстæ. Уазæгæн æгасцуай 
загъта. Уый фæстæ бинонтæ: уæйыг, хæдзары æфсин æмæ чызг бавнæлдтой æмæ арт 
бандзæрстой æдкъала бæлæстæй, сырды мæрдтæ акой кодтой, уæларт аг бавæрдтой æмæ 
фыцын байдыдта се ’хсæвæр. 
Бирæ нæ бафæстиат сты: æхсæвæр уатагъд рафыхт æмæ хæрыныл æрбадтысты. 
Æрæджиау фæцырд æмæ уарæг йæхи фæкодта уæйыджы хæдзары. Фыдтæ хæргæ, стджытæ 
уæйыгæн æппаргæ: «Адон та дзы дæу», зæгъгæ. 
Куыд уыдаид, цы уыдаид, чи зоны, фæлæ бахуыссыдысты бинонтæ, уазæг. Цы фынтæ 
федтаиккой, цавæр сагъæстæ сæ уыди алкæй сæры дæр, уый дæр бæлвырд-бæлвырд зын 
зæгъæн у. Хъуамæ афтæ тагъд фынæй нæ уыдаид сæ фынæй дæр — уазæгæй, фысымæй. 
Æхсæв æмæ бон хицæн кæнынц кæрæдзийæ. Тайын байдыдта æхсæвы мæйдар, сæудар 
фæци хурыскæсæны. Æрæджиау йæ хуыссæнуаты райхъал æмæ йæ хъустыл цæуын 
байдыдта фысымты змæлд. Дзурын цæуы: 
— Усай, фæндаггаг мын, цуаны цæуын тар хъæдмæ. 
Уазæг фестад, йæхи æрбарæвдзытæ кодта æмæ кæртмæ райста йæхи. 
— Цæй раджы, уазæг, хуыссыдаис уал, æз тагъд кæнын цуаны. 
— Цуаны абон нæ фæцæудзынæ, æз дæм хуыссынмæ не’рбацыдтæн. Тагъд мын мæ авд 
æфсымæры! 
— Æнцад куы уаис дæхицæн, намæ дын ахæм «авд æфсымæры» зæгъдзынæн, куыдзы 
хъыбыл!.. 
— Зæгъай, нæ зæгъай, — ардыгæй къахдзæф дæр нал акæндзынæн æнæ иу дзуапп. 
Уæйыг йæхи ныццавта Æрæджиауыл. Хъæбысæй-хъæбысмæ фесты. Хæцынтæ систой. 
Æрбалвасынц кæрæдзийы, куы иу, куы аннæ хæрдмæ сисы йæ хæцæг æмбалы. 
Уалынмæ уæйыг Æрæджиауы æрцавта: Æрæджиау йæ уæрджытæм зæххы аныхсы. 
Æрæджиау йæхи стоны зæххæй æмæ уæйыг йæ уæрджытæм аныхсы. Уый фæстæ лæппу асагъд 
йæ астæумæ. Йæхи стыдта Æрæджиау. Рахæсс-бахæсс, ратон-батон. 
Цас фæхæцыдаиккой, чи зоны, фæлæ фæстагмæ уæйыг стайын байдыдта. Æрæджиау 
æй иу фæзылдæн афтæ æрцавта, æмæ уæйыг афардæг зæххы йæ дæлæрмттæм. Схæц-схæц 
-118- 

ма бæргæ кæны, фæлæ ницыуал, йæ тых рафтыд. Æрæджиауæн йæ фыды кард ферттивы 
æмæ уæйыджы сæр зæххыл атулы. 
Уырдыгæй уæйыджы усмæ фæци кардæлвæстæй. 
— Тагъд мæ авд æфсымæры, намæ дæуæн дæр дæ сæр дæ уæлæ нал баззайдзæн . 
— У, ма мæ амар! Уæртæ уæйыджы кæстæр æнгуылдз аджиу, æмæ уырдыгæй 
ракæлдзысты. 
Æрæджиау арæхстгай уæйыджы кæстæр æнгуылдз аджиудта æмæ авд æфсымæры 
уырдыгæй разгъæлдысты. 
Цинтæй-мондæгтæй байдзаг бæстæ æппæт. 
Бирæ нал бафæстиат сты уæйыджы хæдзары. Авд æфсымæры сæ хæцæнгæрзтæ райстой, 
сæ бæхтыл сбадтысты æмæ араст кодтой сæ бæстæм Æрыджиауимæ. Фурды ахызтаиккой, 
уæдæ куыд уыдаид. Цæуынц, цæуынц æмæ сæ бирæ-бирæ нал хъуыд сæ райгуырæн 
къонамæ. 
Æрæджиауы хистæр авд æфсымæры цæуылдæр сагъæс кæнын байдыдтой. Сæ кæстæр сæ 
уæйыджы хъæлæсæй сласта, мæрдтæй сæ раздæхта, хур та сын фенын кодта. Уæдæ ма уымæй 
стылдæр хорз цы ракæндзæн, ахæм ма сгуыхт хъуыддаг кæмæн бантысдзæн. Фæлæ 
æфсымæртæ авд дæр сæ тæккæ лæджы тынгыл. Сæ бæсты сæхицæй номдзыддæр нæ уыд. Ныр 
дзыллæйыл айхъуысдзæн: «Æрæджиау балцы фæцыд йæ сæфт æфсымæрты агурæг; фурды 
уыцы фарс æгас дунейы фыдбылыз уæйыджы йæхи кæрты фысы æргæвст акодта, æмæ йе 
’фсымæрты авдæй сæрæгасæй сæ хæдзарыл сæмбæлын кодта. Авдæй дæр æгады кæрдзынтæ 
хæрдзысты, фидиссаг фæуыдзысты сæ сæртæ. Æрæджиауы кад та айхъуысдзæн бæстæтыл, 
æмæ æндæр кой нал уыдзæн. Уый раз мисхал дæр нал ахаддзысты авд æфсымæры. 
Тар хъуыды бацыд сæ зæрды авдæн дæр. Мигъ æрбадт се ’стджыты. Æмæ та уæд 
фæкъорд вæййынц куы цæй æфсон, куы цæй. Куыд уыдаид, цы уыдаид, хæйрæг сæ зонæг, 
фæлæ сфæнд кодтой æбуалгъ фæнд. Æрæджиауы, сæ мады зæнæджы, сæ ирвæзынгæнæджы 
марыны фæнд. 
Цæуынц, цæуынц æмæ хъæды астæу, тар хъæды астæу, сырдтæ, æвзæргæнджытæ хуры 
рухсмæ се ’мбæхсæн кæм скæнынц, сæ фыдмитæ цы ран бакæнынц, уым бахæццæ сты иу 
æрдузмæ. 
— Ады ран æрынцайæм, — дзуры хистæр æфсымæр. — Нæ улæфт суадзæм. 
Рафистæг вæййынц, сæ бæхты сæргътæ сисынц æмæ дзурынц: 
— Æрæджиау, уайгæ, нæ бæхтæ нын искуы ахиз, дон дæр сын адар. Мах уал ам иу 
цъусдуг нæхи зæхмæ æруадзæм: æвзæр бафæлмæцыдыстæм. 
Йæ фыццаг атымбыл кодта Æрæджиау аст бæхы æмæ сæ хизы. Авд æфсымæры, сæ 
ирвæзынгæнæг куы фæаууон, уæд сæхи æруагътой кæрдæгыл æмæ тæрхоны бацыдысты. 
Æваст дзы иу афтæ: 
— Æргомæй нын марын нæ бакомдзæн, — хинæй йыл рацæуæм. 
— Дæ фæнд куыд у? — фæрсы йæ хистæр. 
— Уæрм скъахæм ацы ран, бирæ хъуыддаг нæу, авдæй цырд куы бавналæм, уæд æй 
ракъахдзыстæм. Уæрмыл нымæт айтаудзыстæм, фæткъуы йыл æрæвæрдзыстæм. Æрæджиау 
куы ’рбаскъæра бæхтæ, уæд æм фæдзурдзыстæм: фæткъуытæ нын нымæтæй æрбахæсс. 
Бамбæрстат, уæд цы рауайдзæн? 
— Хуыздæр фæндæн нал ис æрæмысæн, — загътой аннæ æфсымæртæ, æмæ бавнæлдтой 
уæрм къахынмæ 
Уадидæгæн дæр дыууадæс ивазны уæрм къахт фæци авд æфсымæрæн. Нымæт 
айтыдтой, фæткъуытæ йыл æрæвæрдтой — сау хъæды фæткъуы æмæ кæрдойæ фылдæр цы ис. 
Æмæ та сæхи нымæттыл æруагътой. 
Иу ахæмы Æрæджиау хизæнæй æрбаскъæрдта æрдузмæ. 
— Цæуын афон у, — дзуры Æрæджиау, — хорз гуыбынтæ скодтой нæ бæхтæ, дон дæр 
банозтой. 
— Тагъд кæдæм кæнæм, — дзуры хистæр, — дард нал стæм нæхимæ, æххæст ма исты 
ахæрæм. Æрæджиау, далæ ма мын нымæтæй фæткъуытæ æрбадав, нæ ком сæ ауазал 
кæнæм. 
-119- 

Æрæджиау фæткъуытæм куыд æрæвнæлдта, афтæ дыууадæс ивазны уæрмы афардæг, 
уæдæ цы уыдаид - хæрзгæнæг хорз кæм ссардта. Авд æфсымæры фæлæбурдтой æмæ 
цæрдудæй се ’фсымæры уæрмы аныгæдтой. 
Æрцахстой сæ бæхтæ, сæргътæ сыл сæвæрдтой, сбадтысты æмæ фæцæуынц сæ кæстæры 
ингæнæй. 
Уайтагъд сæ хæдзары балæууыдысты авд æфсымæры. Идæдзæй йæ бирæ фыдтæ байрох 
сты йæ авд хъæбулы уындæй. Дзыхъынног та фестад, къæхтæ йыл базад, йæ тых та йæм 
фæзынд, йæ чындздзон тых. Хъæубæсты сæ хæстæг, се ’ввахс цæуынтæ байдыдтой 
алырдыгæй; авд æфсымæры æмгæрттæ хæрзæгкурæг уадысты кæрæдзимæ. Стыр циндзинад уыди 
æгас дзыллæйæн. Æндæр кой нал уыди авд æфсымæры койæ адтæмæ. 
Æмæ цæттæ кæнын байдыдтой мад æмæ фырттæ сæхи. Бон сбæрæг кодтой æмæ 
фехъусын кодтой сæ хæстæг, се ’ввахсæн, уыцы бон хъæугуывд кæй аразынц. 
Æрæджиауы бæх уæрмы был æллæуыд, æмæ къахдзæф дæр нал кæны никæдæм. Уæд та 
ныууасы уæрмы былæй йæ саг барæгмæ. Аласайы уасын азæлы, тар хъæд ныццарауы. 
Хъæды арæх зилынц сырдтæ — рувасæй, бирæгъæй, арсæй, сæхицæн холы агурæг. 
Æмæ бæхы уасын айхъуыста хъæды рувас æмæ уадидæгæн йæ бырынкъ æрдузмæ 
бавдыста, йæ рихитæ куы иуырдæм, куы аннæрдæм аздахы. 
— Рувас, дæ сæр мæ бахъуыди, баххуыс мын кæн, æмæ дын дæ хорз мæхиуыл нæ 
ныууадздзынæн. 
— Æмæ дын рувас та цы ’ххуыс бакæндзæн? 
— Мæ барæг уæрмы ныххауд, æмæ йыл сыджыт нызгъæлдтой йæ фыдызнаг 
æфсымæртæ, Иу чысыл ын йæ сыджытæй скал, æмæ дын дæ мызд бафиддзынæн. 
— Мæ мызд мын бафиддзынæ, æмæ уæд цæмæй? 
— Уæлæ иу бæрзондæй дæхи рауадз æмæ мын-иу мæ нард агъды фарсæй иу фарк атон. 
Рувас йæ дзæмбытæй калын байдыдта уæрмæй сыджыт. Дзæвгар, дзæвгар акуыста, стæй 
дын афтæ: 
— Бафæлладтæн, дзырд мын цæуыл уыдтæ, уый мын сæххæст кæн. 
— Ацы сахат. Уайгæ бæрзондмæ æмæ дæ лæджыхъæд æмæ дæхæдæг. 
Рувас бæрзондæй йæхи раскъæрдта. Аласа йын...хафт йæ фарсæн æмæ рувас, мæгуыр, 
кæдæмдæр хъæдмæ фæтахт æмæ уыцы ран батымбыл. 
Уалынмæ дын цъæх бирæгъ сыллынк-сыллынкгæнгæ æруайы. 
— Къуыбырхъус цъæх бирæгъ, мæнæ ацы уæрмæй сыджыттæ скал, æмæ дын мæ нард 
æгъдтæй иу фарк æхсæвæрæн. 
Куыбырхъусæн дын хуыцау ахæм авæра. Къахынтæ систа, къахынтæ, бирæ дзы нал 
аззад калинаг, æвæццæгæн. 
— Мæ мызд мын, — дзуры бирæгъ. 
— Уæлæ бæрзондæй дæхи рауадз æмæ дæ мызд айс. 
Йæхи систа бирæгъ бæрзондмæ, цинæй мæлгæ. Рауагъта йæхи æмæ бæхы æгъдтæм 
куыд фæкъæпп кодта, афтæ — дæ хæраммæ бæллæг уыййау: — тулынтæ байдыдта, 
сæрбихъуырæйттæ, æмæ кæмдæр бæласы бын ныммард бæхы фæстæгты цæфæй. 
Бирæ нæма рацыдаид, афтæ дын арс дæр æрдузмæ фæзынд тæрфæй, йæ фæстæгтыл 
æрбады, аласамæ бакæсы. 
— Æвзæр нæ уаид, уыцы нард бæхы фыдæй ахæрын. Къухы куы бафтид, уæд мын 
къуырийы фаг уаид. Къодæхты, дурты бын æй бакæнин, æмæ тæф кæнын куы райдаид, 
уæд æй адджынæн хæрин, минас кæнин. — Тæрхæттæ кодта арс хинымæры. 
Æрæджиауы бæх æм фæкомкоммæ æмæ йæм дзуры: 
— У, æсгæр æфцæг, дзæмбыджын,. кæд дæ мæ нард дзидзатæй хæрын фæнды? 
— Арс ма мыд хæры! Фæлæ дæм уый бæрц æдæрсгæ нæ уæндын. Дзæмбытæй хъаст нæ 
ракæндзынæн: куы фæхæст уой дзæбæх ран, уæд сæ фарчы хай ратондзысты. Уый 
æнæмæнг у. Æрмæст ма дзы иу хъуыддаг дæр ис... 
— Уæд цы хъуыддаг? — дзуры бæх. 
— Куы нæ фæхæст уон мыййаг æмæ мын дæ фидар сæфтджытæ мæ сæры кæхц куы 
базгъæлæн кæной. 
-120- 

— Хылæй мын ма фод. Хъуыдцаг фидыдæй саразæм, барвæндонæй, - загъта бæх, 
мæнæ ма уæрмы сыджытæй иу чысыл калинаг ис, скал мын æй æмæ дæ уый бæрц дæр ма 
хъæуæд мæ агъды фыдæй. 
— Хорз, — загъта арс, æмæ кусын байдыдта. 
Уайтагъд уæрмæй сыджыттæ скалдта, æмæ тындзгæ уæрмæй сфардæг, дзæмбытæй 
архайгæйæ. 
~ Кæцы агъдæй байдайон хæрын? 
— Афтæ нæ. Уæлæ бæрзондæй раскъæр дæхи æмæ дæ цы ранæй фæнды, уырдыгæй дæ 
хай атон — хуыздæр дын бантысдзæн 
Раскъæрдта арс йæхи бæрзондæй æмæ, кæм тулгæ, кæм лæпп-лæпп гæнгæ, бæхы размæ 
æрхæццæ. Бæх, ай-уый нал, фæлæ дын... дзæхст зæвæтдзагъдæй арсы æфсæртæн, æмæ 
æсгæр æфцæгыл дæр рувас æмæ бирæгъы æмбисонд æрцыд. 
— Мæ барæгæн тас нал у фенудæй, — хъуыды кæны бæх, — фæлæ ма йæ уæрмæй цы 
амалæй сластæуа уæлбылмæ. 
Уыцы сагъæстæ куыд кодта, афтæ урссæр цæргæс зилгæ-зилгæ, фæлгæсгæ, æрдузы 
сæрмæ йæхи æруагъта. 
— У! Цæргæс, мæ барæджы мын уæрмæй исты амалæй слас, æмæ дын мæ цæстытæй иу, 
намæ дыууæ дæр дæ холы фонт. 
Цæргæс уæрммæ ныттахт, Æрæджиауы фæсонты йæ цыргъ ныхтæ ныссагъта æмæ 
лæппу уæлбыл фæци. 
— Мæ мызд мын. 
— Дæхи мыл æрбауадз æмæ дæ мызд айс 
Урссæр цæргæс æрбаскъæры йæхи, фæлæ аласа фæлæууы йæ фæстæгтыл æмæ æрмаццагæй 
æркъуыры цæргæсы. Цæргæс мардæй æрхауы зæхмæ æмæ адаргъ кæны йæ дынджыр базыртæ. 
Æрæджиау бæхыл саргъ авæры æмæ фæцæуы йæ бæстæм, йæ райгуырæн къонамæ. 
— Уæдæ ма ахæм ми искуы æрцыдаид? Цы цæсгомæй мæм ракæсдзысты ныр мæ авд 
æфсымæры? Куыд бакæнон, цы бакæнон? Уый бæрц мыл чи схатти, уыдон мæн цæрын 
нал бауадздзысты, цыфæндытæ фæкæнон, уæддæр сæ мæхи бахизын нæ бафæраздзынæн: 
æддагон знагæй истæмæй ирвæздзынæ, фæлæ хæдзары бинонтæй, иу цары бын кæимæ 
цæрай, уыдон фыдæхардæй нæй хи баиргъæвæн. Ноджы æвзæрдзинад, мæнгард ми 
уæлахиз куы кæной, уæд цæрæн нæй зæххыл. 
Чысыл маст нæ бацыд Æрæджиауы. 
Цæуы, цæуы æмæ сæ хæдзары æрхызт. Сæ кæрт иууылдæр кæд уыди змæлæг: иуырдыгæй 
дзы стыр куывд, аннæрдыгæй дзы стыр хъазт. Адæм, минас кæнгæ, кафынц. Уайтагъд 
дзыллæйæн сбæрæг Æрæджиауы æрбацыд дæр. Дзыллæ бацин кодтой лæппуйыл дæр, уæдæ цы уыдаид. 
Уæд Æрæджиау радзырдта, цытæ бакодта, уыдон иууылдæр: уæйыджы куыд амардта, 
йæ авд æфсымæры куыд фервæзын кодта, уыдон знаджы ми кæй бакодтой сæ кæстæр 
æфсымæрæн, йæ бæхы руаджы кæй фервæзт, стæй ма Æрæджиау загъта: 
— Мæнæ дзыллæ, кæд æмæ уын кæй радзырдтон, уыдон мæнг сты, уæд мæнæ ацы фат 
уæлæмæ авдæй фæцæуæд, дæлæмæ иуæй æмæ мæ сæры астæу ныссæдзæд. Намæ кæд æцæг 
сты мæ ныхæстæ, уæд мæ фат уæлæмæ иуæй фæцæуæд, дæлæмæ авдæй æрцæуæд æмæ 
уыдон сæрты ныссæдзæд, цæмæй адæмæн баззайа сæрæвæрæнæн: рæстæй цæрын, рæстæй 
цæуын хуыздæр кæй у. 
Уый фæдыл Æрæджиау суагъта йæ фат. Адæм цы уыдысты, уымæй хæрдмæ кæсæг 
систы. Фат уæлæмæ иуæй фæцæуы, фæстæмæ авдæй, æмæ авд æфсымæры сæрты ныссагъд. 
Авд дæр уыцы ран дзыхъмард фесты. 
— Арвæн йæхи тæрхон у ацы тæрхон, — загътой хистæртæ. — Уæ куывд, уæ хъазт ма 
фехалут: уыдоныл цы ’мбæлди, уый сыл æрцыди. Ныр у æмæ сын искуы сæ мæрдтæ баппарут. 
Æрæджиау уыцы ран ус æрхаста, зæнæг ын рацыд, æмæ ныр дæр ма цæры кад æмæ 
радимæ. 
Уыдонæй цы нæ федтат, бабайы хуртæ, рын, сонæй дæр æндæр мацы фенут. 
(Фыст у Дзсеуджыхъсеуы, 28, 29,30,31 октябры æмæ 1 ноябры.1924 аз). 
-121- 

24. ÆРХУЫ МÆСЫДЖЫ БАДÆГ, БУРЧЫЗДЖЫ АРГЪАУ 
Раджыма-раджыма лæг æмæ ус уыди. Кæм цардаиккой, чи зоны. Зæнæгæй сын рацыд 
æртæ чызджы. Уыдон рахъомыл сты, афтæ сидзæрæй баззадысты сæ мады мæрдæй. 
Дыккаг ус æрхаста фыд. Цæрынтæ байдыдтой æртæ чызджы сæ фыды усимæ. Фыды ус 
разынди фыдсыл: æфхæрынæй, домынæй нæ ауæрста æртæ сабийыл, сæ сæрыл сын бæлас 
не ’рзайын кодта, сæ риуыл сын куыройы фыдтæ не’рзилын кодта, æндæра сын 
зындзинадæй цы нæ бавзарын кодта, иу ахæм нал баззад. Уæд æлгъыстæй, уæд надæй, уæд фидисæй. 
Сидзæртæн сæ уд сæ фыды хæдзары æрдуйæ нарæгдæр сси. Лæг циу? Лæг — лауыз, ус — 
фæлдахæг. 
Уæд баздæхт фыдсыл, — фыды ус фыд рын кæм нæ у, — æмæ дзуры лæгæн: 
— Лæгай, цæхгæр дын зæгъын: дæ æртæ гаццайы куы ничердæм фæкæнай, уæд мæхи 
дыууæ къухæй æрцæудзæн сæ адзал. Уый зон, æмæ сын а-хæдзары нал ис цæрæн бынат. 
Ныуулæфыд лæг йæ къæхты бынæй, фæлæ цы бакодтаид, уымæн ницы зыдта. 
Тæригъæд кæны сидзæр чызджытæн, фæлæ йæ цæрын хъæуы хуыцауы налат сылгоймаджимæ. 
Уæд ацыди лæг иу ахæмы хъæдмæ. Сау хъæды иу фæткъуы бæласы бын скъахта уæрм, æмæ 
йæ бæласы хихтæй бамбæрзта. Фæткъуы бæласы бын æруыгъта сырхфарс рæсугъд фæткъуытæ, 
байдзаг сæ кодта йæ зæнгæйтты хъусты æмæ сæ хæдзармæ æрыздæхт æхсæвæртыл. 
— Чызджытæ, исчи уæ раласæд мæ дзабыртæ, мæ зæнгæйттæ, — дзуры сæм фыд. 
Нæ ракуымдта хистæр хо, ницы ком радта дыккаг хо дæр, кæстæр хо æнæзивæг 
февнæлдта æмæ раласта йæ фыды дзабыртæ æмæ зæнгæйттæ. Сырх-сырхид рæсугъд 
фæткъуытæ æркалдысты зæнгæйттæй. Чызджытæ дисы бацыдысты: ахæм рæсугъд дыргътæ уыдон 
никуыма федтой. 
— Баба, фæхон нæ сом бон, уыцы фæткъуытæ цы ран зайынц, уырдæм, æмæ дзы мах 
æнæхъæн уæргътæ æрхæссæм, — дзурынц чызджытæ. 
Фыд уæлдай нал загъта хоты ныхасыл. 
Райсомæй фыд æд чызджытæ араст сау хъæдмæ, бакодта сæ фæткъуы бæласы бынмæ. 
Хуртуаны хуызæн сырх-сырхид фæткъуытæ бæласы бын. Æртæ хойы уидзынмæ куыд 
фесты, афтæ уæрмы ныххаудысты. Сæ фыд раздæхт йæ хæдзармæ. 
Хорзау нал фесты æртæ сидзæр хойы, бамбæрстой, сæ фыд сын дзæбæх хъуыддаг кæй 
нæ сарæзта, фæлæ ма сæ бон цы уыди: уæрм хæрз арф, схизынæн сын амал нал ис. 
Æмæ уæд арвмæ сарæзтой сæ риутæ æмæ сдзырдтой: 
— Хуыцауты хуыцау, нæхи хуыцау, кæд нæ истæмæн равзæрын кодтай, уæд нæ ацы 
уынгæг ран ма байсаф, фæлæ нын æрæппар æфсæн белтæ æмæ æфсæн фыййæгтæ. 
Дæхæдæг зоныс, цы чысыл бонтæ рацардыстæм, уыдон арвыстам хъизæмар æмæ тухитæй нæ 
фыды усы руаджы. 
Æмæ æртæ æфсæн белы, æртæ æфсæн фыййаджы февзæрди уæрмы. 
— Нæхи куы æруадзæм, уæд нын ничи баххуыс кæндзæн, — загътой хотæ, — фæлæ исты 
амал саразæм, цæмæй ацы ран дойныйæ æмæ æххормагæй нæ мæлæт ма ’рцæуа 
æнæсæрæнæй. 
Бавнæлдтой кусынмæ æмæ фæндаг айгæрстой сæхицæн зæххы бынты æлдары 
куыроймæ. Фæцагъуыдысты æртæ хойы куыроймæ. Бахъавыдысты, æмæ-иу æвæдза, куыройы 
змæлæг нал ис, афтæ-иу куыройы дзыгуыртæй айдзаг кодтой сæ фæччитæ, уæрммæ-иу сæ 
бахастой, æмæ-иу сæ уым къæфгæйы хæрд систой. 
Куыройгæстæ сагъæсы систы: алы райсом уыдтой, куыройыл-иу цы хор бавгæдтой, 
уый-иу ссадæй хъуаг рауад, ноджы ссадæн йæ хуыздæр хай хаст. 
Къорд райсомы бафиппайдтой куыройгæстæ, се ссад сын чидæр дзæвгар кæй кайы. 
— Æлдар нын ацы хъуыддаг куы бамбара, уæд нын æй нæхиуыл сæвæрдзæн, — тæрхон 
кодтой куыройгæстæ, — æмæ нын æй нæ цармæй сисдзæн. Баздæхæм æмæ базонæм, цæй 
аххосæй кайд æрцæуы не ссад. 
Бабадтысты куыройгæстæ иу æхсæв куыройы æмæ сбæрæг, куроймæ æртæ чызджы кæй 
фæцагъуыдысты æмæ ссады дзыгуыртæ уыдон кæй хастой. 
— Æлдар, æлдар, де зæд, де зæд, дæ фарныстæн, нæ куыроймæ æрæгæй ардæм 
фæца-122- 

гъуыдысты æртæ чызджы, зæххон адæмæй уыдон хуызæн хæрзаив, хæрзконд мах нæма 
федтам, сæ хуызæн ма уæларв уыдзæн, уый дæр бауырнинаг нæу; уыдон алы æхсæв 
цæуынц æлдары куыроймæ æмæ уый фæдыл ссад йæ бæрцыл нал вæййы, - йæ дзыгуыртæ 
йын ахæссынц, цæугæ кæдæм акæнынц, уый не сбæрæг вæййы. 
Æлдар сбадт æд адæм куыройы иу аууон ран, цæмæй сыл гуырысхо ма фæуыдаиккой 
æртæ хойы. Куыддæр та фæсахсæвæр фæзындысты чызджытæ ссад хæссынмæ, афтæ сæм 
æлдар æд адæм раргом кодта йæхи æмæ сæ уыцы хуызæнæй ахуыдта йæ цæрæн бынатмæ. 
Суазæг кодта æлдар æртæ хойы, базыдта уыдонæн сæ царды æууæлтæ, сæ 
зындзинæдтæ, базыдта, куыд æгъдауæй бафтыдысты цыкурайы фæрдыджы хуызæн æртæ чызджы 
ахæм уынгæг ранмæ. Ницы басусæг кодтой хотæ æлдарæн сæ царды уагæй, радзырдтой 
йын сæ фыды усы зæрдæйы уаг. 
Æлдар сæм фæхъуыста æнувыдæй, стæй загъта: 
— Алцы дæр хорз, мæ зынаргъ уазджытæ, фæлæ уæм бахатдзынæн: иттæг хорз уаид, 
кæмæ уæ цы миниуæг, цы лæгдзинад ис, уый куы базонин, уæд ын уымæ гæсгæ исты 
хъуыддаг бакæнин йæ бар, цæмæй уæ алчи дæр ирхæфсид йæхи исты куыстыл, цæмæй уый 
бæрц нæ тыхсиккат мæ хæдзары. Куыд уæм кæсын, афтæмæй чысыл æфхæрд нæ 
баййæфтат уæ царды æмæ та искæдæм куы сфæнд кæнат, уæд, чи зоны, æмæ ноджыдæр 
зындзинæдты бафтат. Мæнæн та тынг æхсызгон уыдзæн, куы барвæссат мæ хæдзарыл, æз цæмæй 
цæрын, уымæй цæрыныл куы сразы уат. 
Æмæ загъта хистæр: 
— Æлдар цæра, куыд мах дæ цæрайæ хæрдзыстæм нæ къæбæр, нуаздзыстæм æнæ уæрст 
донæй, дæ цæрайæ хуры рухсмæ кæсдзыстæм. Мæммæ миниуæг уыййас ницы ис. Фæлæ 
æнæ иу миниуæг мæрдтæм ничи цæуы; æлдар цæра, мæммæ сæрачы цыппæрæм хай куы 
радтай, уæд дзы, æлдар, де ’мсæр дзыллæйæн фадыварц бахуыйдзынæн. 
— Уæдæ æлдар цæра, — загъта дыккаг хо, — ссады тæбæгъæй дæ адæм æппæты æфсадин, 
дуне æппæты дзы бахынцин. 
Ницы дзуры кæстæр хо. 
— Цы миниуæг дæм ис дæумæ та? — дзуры æлдар æртыккаг чызгмæ. 
Æфсæрмы кæны чызг, уæд та афæливы йæ цæсгомы хуыз. 
Æлдар та йæм ноджы хаты. 
Уæд загъта чызг æфсæрм хъæлæсæй: 
— Мæммæ лæгдзинадæй уыййас ницы ис, мæхи дын цæмæй равдисон, адæм мæм 
цæмæй æркæсой, фæлæ лæгмæ куы фæцæуон, уæд мын райгуырдзæн сызгъæрин 
коцораджын лæппу æмæ æвзист бецыкджын чызг. 
Хуыздæр ма адæймаг цæмæ бабæлдзæн нæ зæххон царды: ай у æмæ дæ чысыл бирæ 
ахаддзæн — сæрачы цыппæрæм хайæ адæм къахы дарæс хъуаг нал уыдзысты, ссады 
тæбæгъæй æфсæддзысты бæстæ дзыллæ; фылдæр хатт та царды мидæг адæмæн сæ бирæйы дæр 
нæ вæййы ницы бæркад. Фæлæ сеппæтæй зынаргъдæр та — сызгъæрин коцораджын лæппу, 
æвзист бецыкджын чызг... Уыдонæй хуыздæр та ма уæд адæймаг цæмæ хъуамæ бабæлла?! 
Æмæ хъуыдытыл фæци æлдар: «Амонд, æвæццæгæн æмæ сургæйæ нæу, тыххæй дæр æй 
нæ байсдзынæ... Амонд цыдæриддæр у, уæддæр кæд у æрхаугæйæ. Цыфæнды зонды хицау 
фест, хъарутæ иууылдæр дæу фонт, амондыл хæст куы нæ фæуай, амонд дæм куы нæ 
æрхауа, уæд æй зæххы хуынкъæй нæ ракъахдзынæ». 
Стыр бæрæгбон, стыр циндзинад сарæзта æлдар йæ хæдзары; чындзæхсæв скодта, 
кæстæр хойы ракуырдта усæн, астæуккаг хойы бар бакодта хæдзары æфсинад, хистæры та 
скодта хуыйджытæн сæ хистæр. 
Цæрынтæ байдыдтой æртæ хойы æлдары хæдзары. Байрох сæ сты сæ фыдæбæттæ, сæ 
фыды ус. Фæлæ иудадзыг амондджын нæ хуыдтой сæхи дыууæ хистæр хойы: хæлæг сын 
бафтыдта мæт æмæ сагъæс сæ зæрдæты, хæлæг сын сатæгсау афæлдæхта сæ зæрдæтæ. 
Сæ кæстæр хо сыл амондæй кæй фæхистæр, æлдар уый кæй равзæрста йæхицæн къайæн, 
уый сын амардта сæ зæрдæтæ, уæнгæл сын фестын кодта сæ мады зæнæджы, сæ кæстæр хойы. 
Цас рацардаиккой, чи зоны, фæлæ æлдары ус зæрдæхсайгæ фæци, удгоймаджы 
æвзарæй æруæззау. Æлдар æхсызгон балцы цæуынвæнд скодта. Æвæдза раст кæны, афтæ дзуры: 
-123- 

- Не ’фсин, балцы цæуын, кæд æрбаздæхдзынæн, уый бæрæг нæу: фæндагæн йæ 
дæргъæй йæ уæрхæй хъауджыдæр нæй. Мыййаг дæ куы бахъæуа мæ сæр, уæд дын мæнæ 
мырмыраг; бацæгъд-иу æй æртæ хатты æмæ дæм уæд зындзынæн: арвы кæрон куы фестон, 
уæддæр дæм зындзынæн уайтагъд, - мæ зонынджын бæх фехъусдзæн мырмыраджы хъæр. 
Хистæр дыууæ хойы къуыбар зæлдагæй айдзаг кодтой бæхы хъустæ. Араст æлдар балцы, 
уæдæ цы уыдаид. Æлдары ус, йæ дыууæ хойы æрызадысты хæдзары. 
Бонтæ сыл ивгъуыйынц. Æлдар никæцæй зыны. Уалынмæ æлдары ус арыныл 
ныллæууыд. Разы бадæг ын уыдысты дыууæ хистæр хойы. Куыд загъта, афтæ йын райгуырди æцæг 
дыууæ фаззоны: сызгъæрин коцораджын лæппу æмæ æвзист бецыкджын чызг. 
Цырд лæууыдысты дыууæ хистæр хойы. Сæ мады зæнæджы дыууæ фаззоны нæ фенын 
кодтой мадæн, афтæмæй сæ аскъæфтой, ногзад гадзайы дзидзийыл сæ бафтыдтой, æвгъæды 
бадæг æхсинæн æрбахастой ногзад дыууæ къæбысы. 
- Дæ сызгъæрин коцораджын лæппу æмæ æвзист бецыкджын чызг дын куыдзы 
хъæвдынтæ фестадысты. Æлдар иттæг бацин кæндзæн, фæстæмæ æрбацæугæйæ. 
Цы загътаид æвгъæды бадæг æхсин!.. Цы бон æй уыди? 
Уалынмæ æлдар æрбаздæхт балцæй: 
- Сызгъæрин коцораджын лæппу æмæ æвзист бецыкджын чызджы бæсты дын нæ хо 
ныййардта куыдзы къæбыстæ æмæ йын сæ мах дæр бафтыдтам йæ дзидзитыл. Бакæс æм 
дæхæдæг, — загътой хотæ. 
Æлдар смæсты, галдзармы бахуыйын кодта æвгъæды бадæджы æд къæбыстæ æмæ сæ 
уыцы хуызæнæй дуары бахизæны цæвæрын кодта. 
Галдзармыл, æлдары хæдзармæ чи цыд, уыдон сæ къæхтæ сæрфтой, æдтæмæ чи цыд, 
уыдон та-иу ыл ту кодтой. 
Рæстæг цыди. Сызгъæрин коцораджын лæппу æмæ æвзист бецыкджын чызг рæзын 
байдыдтой. Никæцы мад хæсдзæн йæхи хъæбулты афтæ, гадза уыдон куыд хаста. Фæлæ 
дыууæ хойы тас бацыди: æцæгдзинад куы базона æлдар. Уый адыл гадзайы æд сывæллæттæ 
аивæй быдырмæ дард ахастой, хъæдрæбынмæ, æлдарæй сæ бафæсфæд кодтой. 
Цæрынтæ байдыдтой лæппу æмæ чызг тыгъд быдыры астæу, гадза сæм зылди уарзæгой 
мадау. 
Цардысты, цардысты, — лæппу фæхъомыл, фат сарæзта йæхицæн æмæ цуан байдыдта. 
Мæнкъæй сырдтæ, мæргътæ хаста алы бон дæр цуанæй. Уалынмæ сагтæ, дзæбидыртæ, 
сæгуыттæ, сычъитæ, æрсытæм дæр бавнæлдта. Сырддзæрмттæй мусонг сарæзта æмæ 
цæрынтæ, хæрынтæ байдыдтой мусонджы — гадза, хо æмæ æфсымæр. Бумбулитæй хуыссæн 
скодтой се схæссæг гадзайæн, буц æй дардтой сæ фадатмæ гæсгæ. 
Фæлæ сæ рох нæ кодтой сæ мады хотæ. Уыдон бамбæрстой, иу ахæмы æлдар кæй 
сæмбæлдзæн лæппуйыл. Уæд сæ хъуыддаг раргом уыдзæн æмæ стыр фыдбылызы бафтдзысты. 
- Исты амал нæ саразын хъæуы лæппуйы байсафынæн, намæ æдас нæ уыдзысты нæ 
сæртæ, - дзырдтой дыууæ хойы. 
Иу ахæмы фæзындысты быдыры, бацыдысты мусонгмæ. Лæппу цуаны, гадза 
бумбулитыл хуыссы, чызг зилæнтæ кæны, æфснайы мусонг. 
Цингæнæг, узæлæг скодтой сæхи... 
- Нæ царм дын аскъуына, уæвгæйæ та, — дзурынц дыууæ хойы, — æмæ уæд ацы ран куыд 
бафæраздзынæ иунæгæй, тыгъд быдыры, — нæ дзы адæм, нæ сыхаг, нæ хæстæг, кæй загъдæуы. 
- Иунæг нæ дæн: мæнæ ме схæссæг гадза, изæры та цуанæй æрцæудзæн ме ’фсымæр, — 
загъта чызг. 
- Тæригъæд дын кæнæм, дæ сæрыл хаст фæуæм, ацы ран æнæ дзурæг æмбалæй кæдмæ 
фæцæрдзынæ. Нæ, æвæццæгæн дæ нæ уарзы дæ иунæг æфсымæр, ды йæ куыд уарзыс, 
афтæ. Уæвгæ хойы зæрдæ æфсымæрмæ, æфсымæры зæрдæ хъæдмæ. 
- Уау, æна, уый та уын чердыгон ныхæстæ сты! Ме ’фсымæр мæн куыд уарзы, афтæ 
йæхи уды дæр нæ уарзы, — загъта æвзист бецыкджын чызг. 
- Ныууадзы дæ зыбыты иунæгæй; кæимæ ахъазай, иу дзырд кæимæ скæнай, ахæм дын 
нæй. Уый уарзт нæ хуыйны. Фæлæ дæ æцæг куы уарзид, уæд дын баздæхид æмæ фæсхох 
Æрхуы Мæсыджы бадæг, Бурчызджы æрхæссид. 
-124- 

Саджы мард æрхаста сызгъæрин коцораджын лæппу цуанæй. Мусонгмæ бацыд, зæххыл 
æрывæрдта сырды мард. Кæсы æмæ йæ иунæг хо, йæ мады зæнæг кæуæгау кæуы, 
фыркуыдæй ныррæсыдысты йæ цæстытæ, йæ цæссыг култæ-култæ сси мусонджы. Хорзау нал фæци 
лæппу. 
— Цы дыл æрцыди, цы кодтай, мæ иунæг хо, мæ иунæг мады зæнæг? — дзуры 
æфсымæр. 
— Цы кодтон!.. Ацы ран мæ хæрз дзæгъæлæй ныууадзыс æмæ æнкъардæй, 
æнтъыснæгæй нал у мæ уд. Хъазæг æмбал, дзурæг æмбал мын нæй. Афтæ æнувыд мыл куы уаис, уæд 
мын Æрхуы Мæсыджы бадæг Бурчызджы æрхæссис, чындзы ад кæмæй фенин, 
хъæлдзæгæй мæ цард кæимæ æрвитин. 
— Банцай, мæ æфсымæр хо, дæу цыдæриддæр бафæнда, уый саразынмæ разæнгард у 
мæ уд кæддæриддæр. Тæккæ райсом цæуын балцы. 
Чызг басабыр, бахудт æмæ цинтæ кæнын байдыдта йæ мады зæнæгыл. 
Райсомæй лæппу йæ бæхыл сбадт æмæ араст балцы. Бæх æм дзуры: 
— Хорз балцы нæ цæуыс, цы ми кæныс, уый дæр не ’мбарыс. Æрхуы Мæсыджы бадæг 
Бурчызг цæры фæсхох. Маргъ дæр нæ ирвæзы дыууæ хохæй, уайтагъд æй фæцъист 
кæнынц. Уæд куыд æгъдауæй хæссыс дæ ныфс ахæм тас ранмæ? 
Лæппу æфсæн мæцъис айста бæхы фæсарц. Бахæццæ, дыууæ хохы фырытау кæм 
хæцынц, уыцы ранмæ. Фæцыдысты фæйнæрдæм дыууæ фыр-хохы. Мæнæ фæстæмæ 
æрбацæуынц. Лæппу сарæхст: æфсæн мæцъис сын авæрдта сæ астæу æмæ амалтæй аирвæзт. 
Фæцæуы комы нарæджы, Æрхуы Мæсыгмæ бахæццæ. 
Æрхуы Мæсыджы бадæг Бурчызджы куырдтой алы бæстæй алы хæрзæджытæ, фæлæ 
никæй къухы æфтыд. Бурчызг фæуыдзæн æрмæст уый хай, æртæ хатты кæй бон бауыдаид 
бадзурын: 
— Æрхуы Мæсыджы бадæг, Бурчызг, æдтæмæ мæм ракæс! 
Нырма ничи сарæхст Бурчызджы курджытæй. Фыццагдæр-иу куы бадзырдтой, уæд-иу 
зæххы афардæг сты. Хæрз бирæ адæм фесæфт Æрхуы Мæсыджы тыххæй. 
Сызгъæрин коцораджын лæппу зыдта уыцы хабар æмæ байдыдта дзурын: 
— Æрхуы Мæсыджы бадæг, Бурчызг, æдтæмæ ракæс! 
Йæ астæумæ афардæг зæххы уыцы бадзырдæй лæппу. 
— Хуыцауты хуыцау, мæхи хуыцау, æгады сæфтæй мæ ма фесаф кæйдæр бæсты, — 
скуывта лæппу, æмæ уый адыл зæххæй фæстæмæ фесхъиудта. 
— Æрхуы Мæсыджы бадæг Бурчызг, æдтæмæ мæм ракæс!- ныфсджындæрæй бадзырдта 
дыккаг хатт. 
Зæххы та афардæг лæппу йæ ронбастæй уæлдæр, фæлæ та уайтагъд фесхъиудта 
фæстæмæ. 
— Дыууæ хатты æрбадзурын мæм никуыма ничи сарæхсти, — йæхи нымæр дзуры 
Бурчызг, фæлæ æдтæмæ нæ ракаст. 
— Æрхуы Мæсыджы бадæг Бурчызг, æдтæмæ мæм ракæс! — фехъуыст мæсыгмæ 
æртыккаг хатт. 
Ракаст Бурчызг, уæдæ цы уыдаид: лæппу арвы Уациллайы хуызæн цардæгас, йæ сæрыл 
сызгъæрин коцора. Чызг рацыди мæсыгæй, хуртæ дзы хъазынц, ахæм рæсугъд. 
— Мидæмæ, уазæг, зонд — фæндаг, амонд — хæссæг. Дæ амонд дыл фæтых. Дзырд 
сæххæст кодтай: æртæ хатты æрбадзырдтай. Æз дæр мæ дзырд нæ сайын: цом мидæмæ, 
хуыцау нæ кæрæдзийæн сныв кодта бæлвырдæй. 
Сызгъæрин коцораджын лæппу æмæ Æрхуы Мæсыджы бадæг Бурчызг æхсæв уыцы ран 
фесты, райсомæй раджы, Æрхуы Мæсыджы бадгæ, рафардæг сты хæхтæй æмæ æрцыдысты 
лæппуйы цæрæн бынатмæ. 
Уым Æрхуы Мæсыджы алы фарс æрхуы галуан фестад, сырддзæрттæй конд мусонджы 
бæсты. 
Цæрынтæ байдыдтой Æрхуы Мæсыджы сызгъæрин коцораджын лæппу, æвзист 
бецыкджын чызг, Бурчызг, стæй сидзæрты схæссæг гадза. Кæрæдзийæн фæадджын сты чындз 
æмæ ходыгъд, дыууæ хойы афтæ æнгомæй нæ цæрдзысты, уыдон куыд цардысты. 
-125- 

Æрхуы Мæсыджы бадæг Бурчызджы æрхастыл бирæ рацыдаид, чысыл рацыдаид, уый 
бæрæг чи зоны, фæлæ та сызгъæрин коцораджын лæппу æмæ æвзист бецыкджын чызгæн 
сæ дыууæ мады хойы бавдæлдысты æмæ та иу ахæмы араст вæййынц балцы. 
Цæуынтæ байдайынц, цæуынтæ. Уыдонæй афтæ, æмæ сæ хойы лæппу дыууæ хохы 
астæу ныцъцъист, Æрхуы Мæсыджы бадæг Бурчызджы хæсгæйæ. Фæлæ хорзау нал фесты, 
сæ хæрæфырттæм баввахс уæвгæйæ. 
Ай агъоммæ сагдзæрттæ, сæгуытдзæрттæй рæсугъд, аив мусонг кæм уыди, уыцы ран 
ныр бæрзонд фæцыд Æрхуы Мæсыг, йæ алфамблай та æрхуы быру. 
Бацыдысты дыууæ хойы мидæмæ. Æвзист бецыкджын чызг сæ размæ рацыд, мæсыгмæ 
сæ бахуыдта. 
— Ме ’фсымæр мын Бурчызджы æрхаста, — дзуры дыууæ хомæ, — куыд уын раарфæ 
кæнон, уый нæ зонын, фæлæ уын хуыцауты хуыцау мæ бæсты арфæгæнæг уæд. Сымах 
руаджы бафтыд Бурчызг нæ къухы. Афæстиат нæм ут чысыл, уæ фæллад нæм суадзут. Ме 
’фсымæрæй ма рахъаст кæнут — цуаны ацыд. 
Дыууæ хойы кæсынц æмæ гадза бумбули базтыл хуыр-хуырæй хуыссы, ногчындз 
зилæнтæ кæны æрхуы галуаны. 
— Амондджын чындз дын уæд, — загътой дыууæ хойы, æндæр амал дæр сын нал уыди. 
— Дæуæн дæр амондджын бынат уæд, кæрæдзийы уарзгæйæ цæрут дæ сæры хицауимæ. 
Кæрæдзийы ахъæбыстæ кодтой ног чындзимæ дыууæ хойы, уæдæ æндæр куыд уыдаид, 
æмæ йæ уаты къæлæтджынты рабадтысты. 
Дзырд дард ацæуы, фæлæ чындз æмæ ходыгъд сæ уазджыты сбуц кодтой, хорз сæ федтой. 
Куы цыдысты дыууæ хойы æлдары хæдзармæ, уæд арфæ ракодтой, стæй ма загътой: 
— Уæ бынаты цардæй бафсæдут, фæлæ уын мах тæригъæд кæнæм. 
— Уæд цæй тыххæй?- бафарстой чындз æмæ ходыгъд. 
— Æмæ куыд нæ? Нæ хоты хуызæн уæ бауарзтам... 
— Хуыцау уæ бауарзæд! 
— Уæ мæсыг — быдыры астæу, хъæдмæ хæстæг, æввахс уæм цæрæг нæй; кæмæ ацæуат, 
чи уæм æрбацæуа, уый уæм нæй. Дæуæн дæ сæры хицау, дæуæн дæ иу мадæй гуырд 
æфсымæр сымах ацы ран иунæгæй ныууадзы гадзайы тæфмæ, нæ царм уын фехæла. Йæхæдæг 
цуаны фæцæуы йæ зæрдæйы дзæбæхæн. 
— Ме ’фсымæрмæ аххос æрхæссæн нæй; уый мах куыд уарзы, афтæ ничи никæй 
бауарздзæн. Ацы ран нæ буцæн сырды æмæ маргъы фыдæй хæссы; нæ хæрд, нæ хуыстыл дæр 
нын не ууæнды, — дзуапп сын радта æвзист бецыкджын чызг. 
— Ды кæй дзурыс, уый раст куы уаид, афтæ уый куы тыхсид, афтæ æнувыд уыл куы уаид, 
афтæ иузæрдтон, уæд уын диссаджы кæрц æрхæссид, æппæт адæм кæмæ хæлæг кæнынц. 
— Æмæ уæд уагæр цавæр кæрц у? 
~ Цавæр кæрц у, уый куы зæгъат, уæд йæ æфцæгготæй заргæ кæны, йæ дыстæй 
æмдзæгъд, йæ дымджытæй кафгæ. Уæд йæ риуы хур ис, йæ фæсонты — мæй. Уыцы кæрц 
уын цалынмæ æрхæсса, уалынмæ бауырнинаг нæу, бирæ уæ кæй уарзы, уый. Бирæ 
фæхъæлдзæгдæр уаид уæ цард кæрцы руаджы. Ныр хæрзбон ут. Нæ цæст уын куы нæ уарзтаид, уæд 
уын ныхæстæгæнæг не сбадтаиккам. 
— Фæндараст фæут, бузныг уæ ныхæстæй. 
Дыууæ хойы афардæг сты Æрхуы Мæсыг, æрхуы галуанæй. 
Чындз æмæ ходыгъд иунæгæй куы баззадысты, уæд дзурынц: 
— Куыддæр цуанæй æрбацæуа, афтæ йыл нæхи андзардзыстæм. Йæ хъуырмæ йæ 
скæндзыстæм, цалынмæ нын уыцы кæрц æрбахæсса, уалынмæ. 
Хур йæхи æруагъта сау хъæды фæстæ. Сырх-сырхид афæлдæхт арв хурныгуылæны 
’рдыгæй. Кæрчытæ бадынмæ фесты, фос, хъом æрбацыдысты. Сызгъæрин коцораджын 
лæппуйы зонынджын бæх дæр хизынæй æрбацыди, йæ бынат ссардта. Фæталынггæрæттæ, афтæ 
цуанæй æрбаздæхт лæппу дæр, саджы мард йе уæхск афтæмæй. 
— Мæ размæ зынæг куы нæ ис ацы изæр! — йæхи нымæр дзуры цуанон. Бацыд 
хæдзармæ, сырды мард æрæвæрдта. Кæсы æмæ чындз дæр æмæ хо дæр бынаты, фæлæ йæм нæ 
хорз дзурынц, нæ æвзæр. 
-126- 

— Фарн уæ бынаты! Цавæр хабар у? Цы мигъ бады уе ’рфгуыты? Æви исты зиан æрцыд? 
— Зианæй хуыцау бахизæд!- дзурынц чындз æмæ ходыгъд, — фæлæ заргæ æмæ кафгæ 
цæй фæдыл кæнæм, уымæй дæр нæм ницы ис. Ацы ран нæ иунæгæй гадзайы тæфмæ 
ныууадзыс, дæхæдæг фæцæуыс цуаны æмæ дæхи ирхæфсыс. 
— Æмæ уæдæ уын цы бакæнон? 
— Уый бæрц зæрдиаг дын куы уаиккам, уæд исты æрхъуыды кæнис, цæмæй мах дæр нæ 
бонтæ æнкъардæй ма æрвитæм. 
— Уæддæр? 
— Дæхи æнæзонæг ма скæн. Дæхæдæг дæр æнæхъусгæ нæ уыдзынæ диссаджы кæрцы 
хабар. Иæ риуы хур, йæ фæсонты мæй кæмæн ис, йæ æфцæгготæй заргæ, дыстæй æмдзæгъд, 
дымджытæй кафгæ-симгæ чи кæны. Æцæг ныл куы тыхсис, нæ дзæбæхдзинад дын афтæ 
зынаргъ куы уаид, уæд нын исты амал ссарис уыцы кæрцæн, цæмæй ацы галуаны 
æнкъардæй нæ тыхсиккам. 
— Хуыцау сын æй ма схатыр кæнæд, сымахæн уый чи загъта. Уыдон, цыдæриддæр у, 
уæддæр, æз цæмæй нал уон, ууыл архайынц. 
— Уæд цæмæн? 
— Уыцы кæрцæн сымах куыд æнхъæл стут, афтæ æнцонвадат нæу йæ рахæссын. Уæд 
ма йæ нырмæ дæр исчи рахастаид. 
— Мæрдты бæсты хъуамæ ма уа, — загътой чындз æмæ ходыгъд, — уæд ма йæ зонгæ дæр 
исчи кæнид. 
— Мæрдты бæсты нæй, уый раст у, фæлæ уый ис дард ран, аннæмæй йын ис бирæ 
гæстæ. Уый хъахъхъæнынц маст суадон, маст фæткъуы, æфсæндзых халæттæ, тугдзых 
бирæгътæ æмæ æфсæн дуар. Уыдонæй баирвæзын дæр зын у, раирвæзын дæр дыууæйыл у. 
— Æмæ уæдæ кæд ахæм тас ран ис, уæд ныронг дæр фæрæзтам æнæ уыцы кæрц, амæй 
фæстæмæ дæр цæрдзыстæм истæмæйты æнæ уый: дæуыл исты æрцæуыны бæсты нæ 
æппындæр ницы хъæуы. 
Иудзæвгар ничиуал ницы загъта, фæхъус сты: чындз æмæ ходыгъд, цыма фæсмон 
кодтой, лæппу та цыма тæрхоны бацыд йæхи мидæг, уыйау зынди. Стæй лæппу дзурын 
байдыдта: 
— Уæдæ афтæ. Райсом раст кæнын балцы. Мæхи бавзардзынæн кæрц рахæссыныл. 
Барæвдз мын кæнут фæндаггаг, хæссынæн рог, хæрынæн адджын; ноджы мын мæ 
хордзентæ барæвдз кæнут: иу цæсты дзы фæхсынтæ цæвæрут æмæ æдзæхх фысы дымæг, 
аннæйы сырх мæнæу. 
Æмæ бонвæрнон скаст, афтæ сызгъæрин коцораджын бæхыл саргъ авæрдта, хордзентæ 
саргъы гоппыл афидар кодта, нахæт босæй сæ æрбаста, уый фæстæ йæ хæцæнгæрзтæ 
ранета, бæхыл сбадт æмæ араст балцы. 
Цæуы, цæуы, цæй бæрц рацыдаид, уый бæрæг ничи зоны, фæлæ мæнæ маст суадон. 
Бæхæй æрхызт бæлццон, маст суадоныл æрдæлгом æмæ дзы хорз-хорз сæлвæстытæ кодта, 
стæй та бæхыл сбадт æмæ та дарддæр араст йæ фæндагыл. 
Уалынмæ æрбазынд маст фæткъуы бæлас. Баурæдта бæласы бын йæ бæх æмæ 
адджынæн бахордта маст фæткъуытæ. 
Цæуынтæ та сисы æмæ йыл мæнæ халæттæ чыртæ-чыртæ сæхи рауагътой. Барæг 
хордзенмæ февнæлдта æмæ сырх мæнæу калын систа. Халæттæн хуыцау ахæм авæра! Сырх 
мæнæуыл сæхи уыцы калд ныккодтой æмæ зыдæй уидзын байдыдтой сæ тар бырынчъытæй. 
Барæгыл дарддæр сæхи андзæрстой тугдзых бирæгътæ. Фæлæ уайтагъд уыдон дæр 
фæхсынтæ хæрыныл фесты, кæсгæ дæр нал фæкодтой барæгмæ. 
Æфсæн дуары раз лæппу бæхæй æргæпп кодта, хордзенæй æдзæхх дымæг фелвæста. 
Дуармæ йæхи фæфистæг кодта æмæ йæ хæрз — хорз байсæрста. Æфсæн дуар уайтагъд фегом, — 
йæ зилæнтæ уæд та, майдыма, иу хъыррыст скæной. Рахæссы кæрц. Кæрц хъæр кæны: 
— У, цы фæдæ, ме *фсæн дуар, фæхастæуы мæ! 
— Йæ амæттаг фæу! Æфсæн дуар дæ ацал-ауал азы фæхъахъхъæдта æмæ мын æгæр 
мæгуыр мæ зилæнтæ дæр сойы нæ, фæлæ доны хъæстæ дæр никуы фæкодтай. Ныр мæ уый 
байсæрста мæ сæрæй мæ бынмæ иууылдæр, сойæ мæ ницыуал зыны. 
-127- 

Бæхыл æд кæрц йæхи баппæрста лæппу. 
— Уæ, мæ тугдзых бирæгътæ, фæхæссы мæ! 
— Дæумæ нæ нал æвдæлы, нæхи кой кæнæм мах дæр. Ай бæрц дын фæкуыстам æмæ дæ 
ницы хорз федтам. Хайыр у дæ хæссæгæн, мах афтæ хорз кæй руаджы минас кæнæм. 
— Мæ халæттæ, æз уе уазæг! Сæфын. 
— Уый дæ раздæр зонын хъуыди. Дзæбæх цæстæй нæм никуы ракастæ, нæ гуыбын нын 
никуы байдзаг кодтай хоры цъæмæлтæй дæр. Ныр нæ уый сырх мæнæуæй нæ хъуырмæ 
скодта. 
— Тых мыл цæуы, мæ маст фæткъуы! Æз мæрдты дæр, уæлæуыл дæр де уазæг. Баиргъæв 
мæ тыхгæнæгæй, хæссын мæ ма ауадз фыд знагæн. 
— Ноджыдæр дын фыддæр куы фенин, — загъта фæткъуы. — Цы бакуыстай, уый 
ссардтай. Нырмæ кæй баззадтæ, уый дæр дын æгæр уыди. «Маст фæткъуы», «маст фæткъуы» 
мын фæкодтай. Иу гага мæ никуы бахордтай. Ацы уазæг, йæ хъуыддаг раст ацæуа, баздæхт 
æмæ мын раст мыды хæрд бакодта... 
— Мæ маст суадон, нæ мæ ауадздзынæ ахæссын? 
— Ай-гъай, «маст суадонæй» мæ фæдардтай, дæу руаджы мæ иу хуыпп циу, уый дæр 
никуы ничи скодта, дæхæдæг дæр мыл не ’рвæссыдтæ. Уыцы барæг хуыцауы уазæг фод, 
ныдцæлгом мыл кодта æмæ мæхицæн старстдæн, куы мæ асур кæна бынтондæр. Хæлар ын 
уæд мæ дон, мады æхсырау. Ды дæр хорзы бон бафт йæ къухы, амонды хос ын фест! 
Чындз æмæ ходыгъды цин цæй бæрц уыди, уый кæй бон бауыдзæн сымахæн равдисын! 
Иуæй сæ дарæг, сæ уромæг æнæниз, сæрæгасæй æрыздæхт тас балцæй, аннæмæй 
бæллиццаг кæрц сæ къухы бафтыд. Амæй фæстæмæ уыдонмæ æнкъард æввахс дæр нал 
æрцæудзæн. Амæй фæстæмæ уыдон сæ бонтæ хъæлдзæгæй æрвитдзысты кæрцы зардмæ, кæрцы 
кафтмæ. Амæй фæстæмæ сын кæрцы риуæй хур кæсдзæн, кæрцы фæсонтæй — мæй. Æрхуы 
Мæсыджы, æрхуы галуаны амондимæ цардысты Бурчызг, æвзист бецыкджын чызг æмæ 
сызгъæрин коцораджын лæппу. Бонтæ æмæ сыл æхсæвтæ рацыдаид, æвæдзы. 
Иу ранæй æрмæст хъæрзыдта сæ зæрдæ хо æмæ æфсымæрæн: сæ мад æмæ сæ фыды нæ 
зыдтой, æгас уыдысты, мæрдты бæстæм бафардæг сты, уымæн дæр бæрæг ницы иртæстой. 
Сæ цæрæнбонмæ, кæнæ сын сæ рухсагмæ куывтаиккой, уый дæр сын æргом нæ уыд. 
Фæлæ уал адон фæуадзæм сæ фæрныг цæрæн бынаты æмæ бафæрсæм нæхи: цы 
фæцадаиккой æлдар æмæ йæ ус — чызг æмæ лæппуйы ныййарджытæ? 
Иу ахæмы æлдары цуанонтæ ацыдысты цуаны. Быдыры саг сæ разæй фестад, йæ 
сыкъатæ йæ уæнтыл авæрдта æмæ уæртæ фæлидзы. Фатау йæхи сарæзта хъæдрæбынмæ. Сурынтæ 
йæ систой æлдары цуанонтæ. Цæй бæрц æй фæсырдтаиккой, чи зоны, фæлæ сын сæрджын 
саг баирвæзт хъæдмæ æмæ уыцы ран фесæфт йæ фæд. 
Раздæхтысты фæстæмæ, - тæрхъус дæр нæ амардтой. Цæуынц æмæ Æрхуы мæсыг, 
Æрхуы галуаныл æрбафтыдысты. Æрфысым кодтой галуаны, æркастысты фадæттæм, 
фæхъуыстой кæрцы зарджытæм, фæкастысты йын йæ кафтмæ. Хорз фæминас кодтой, сæ фæллад 
суагътой, арфæ ракодтой фысымтæн æмæ фæстæмæ æрбаздæхтысты. 
Уæд цуанонты хистæр бацыд æлдармæ æмæ йын ныхас кæны; 
— Æлдар, æлдар, де ’зæд, де ’зæд, дæ фарны стæн, ай бæрц цуаны фæхаттæн, фæлæ ацы 
хатт цы диссæгтæ федтон, ахæм диссагæй никуыма ницы федтон, хъусгæ дæр никуы 
фæкодтон. 
— Ницы амардтат? — фæрсы йæ æлдар. 
— Иу саджы фæдыл фестæм, тынг дард æй фæсырдтам, фатæй йæ æхстам, нæ бæхтæ 
бастадысты æмæ нын фæстагмæ сау хъæдмæ балыгъд. Фæлæ хъуыддаг сæрджын сагыл нæу 
бирæ хæттыты аирвæзы цуанонæй сырд. Æндæр диссаг федтам мах. 
— Æмæ уæд уыцы дис кæуыл кæныс, уый цавæр уа? — загъта æлдар. 
— Хъæдмæ æввахс, тыгъд быдыры мах федтам Æрхуы Мæсыг, æрхуы галуан. Цæрынц 
галуаны сызгъæрин коцораджын лæг-лæппу, уымæн йе ’фсин дунеты рæсугъд, Æрхуы 
Мæсыджы бадæг — Бурчызг, лæппуйы хо æвзист бецыкджын чызг — уæларвон рæсугъд, 
ноджыдæр гадза, хо æмæ йæ лæппу хуыдтой се схæссæг. Галуаны иу уаты кæрц: йæ риуы 
хур, йæ фæсонты мæй; уыцы кæрц æфцæгготæй заргæ, дыстæй æмдзæгъд, дымджытæй та 
-128- 

кæны кафгæ. Ничи йæм бафсæддзæн хъусынæй йæ зардмæ, ничи йæм бафсæддзæн кæсынæй 
йæ кафтмæ, йæ аивтæм. 
— Райсом бон цæттæ куыд уат балцмæ, афтæ, — дзуры æлдар, — фæнды мæ уыцы адæмы 
басгарын. 
Æхсæвы æлдар мысын байдыдта йæ усы, зæрдæ йын цæмæйты æвæрдта, уыдон, — 
сызгъæрин коцораджын лæппу æмæ æвзист бецыкджын чызг ныййарынæй. 
— Цавæрдæр фыдбылыз сарæзтæуыд ме ’фсинæн аргæ-арын, æз балцы куы уыдтæн, — 
сагъæсы бацыд æлдар. — Кæд æмæ цуанон кæй радзырдта, уыдон æцæг разыной, уæд æнæ 
гуырысхойæ уыдон уыдзысты мæ фырт æмæ чызг, стæй мæ чындз. Хъуыддаг та æрцыдаид 
афтæ. Дыууæ хистæр хойы хæлæгæн лæппу æмæ чызджы бамбæхстой æмæ сын сæ бæсты 
сæ мадыл куыдзы къæбылатæ бафтыдтой. Галуаны базтыл кæй дарынц, уый къæбылатæ 
уыдзысты æнæмæнг. Цæй, райсом ныл бон кæндзæн, æмæ уæд хъуыддаг йæхи амондзæн. 
Æлдар æд адæм Æрхуы Мæсыджы балæууыд дыккаг бон. Хъуыддæгтæм йæхи цæстæй 
куы ’ркаст, уæд бамбæрста, раст кæй уыдысты йæ хъуыдытæ. Æлдар ссардта, æлдар 
фæхæсти йæ хъæбултыл. Æмæ дзуры: 
— Æз дæн уæ фыд, уæ мад та ис нæ хæдзары; цы раны ис æмæ кæй аххосæй æрхаудта 
уыцы ранмæ, уый мæнæн бæлвырдгонд у, фæлæ йæ сымах дæр базондзыстут. Ныр у æмæ 
цомут уæ бæстæм, цыдæриддæр уын ис ацы ран, уыдон дæр айсут уемæ. 
Æлдар цы сфæнд кодта, уый сæххæст кодтой йæ зæнæг, йæ чындз. Уайтагъд æлдары 
галуанты фарсмæ фестад æрхуы мæсыг æд цæрджытæ. 
Æмæ радта æлдар дзырд, галдзармæй чызг æмæ лæппуйы мады куыд сисой, æхсыры 
цады йæ куыд цынайой. 
Æмæ æнамонд мад фырцинæй фæстæмæ чызг-ус фестад. 
Дыууæ хомæ дæр æрбасидт æлдар æмæ тæрхоны æрбадт. 
— Сымах уæ мады зæнæгыл галиуæй рацыдыстут, сымах æй стыр фыдбылызы, стыр 
хъиамæты бафтыдтат, сымах руаджы сидзæрæй рæзыдысты сызгъæрин коцораджын лæппу 
æмæ æвзист бецыкджын чызг — ме ’нхъæлцаутæ. Ноджы сымах зылдыстут, цæмæй мæ 
бындар байсæфа. Æрмæст йæ амондæй фервæзт. Уый уын уæ зылынтæ. Цы уын хъæуа, уый 
уын æз бакæндзынæн. 
Æмæ дыууæ хойы æнæдомд уырсыты дымджытыл бабæттын кодта æмæ сæ уыдон 
быдырты фæластой, се стæгдар дæр никуыуал фæзынд. 
Уыдонæй цы нæ федтат, рын-сонæй дæр æндæр мацы фенут. 
B5 декабрь, 1924 аз. Дзæуджыхъæу. Фыст æрцыди зсеронд ус 
Дзахсораты Бабызы дзырдтæй; цæуы йыл 80 азы). 
25. ÆРТÆ ÆФСЫМÆРЫ ÆМÆ ИУ ХО 
Æртæ æфсымæрæн уыди иунæг хо. Æфсымæртæ цардысты цуанæй. Алы бон дæр 
цыдысты сау хъæдмæ, райсомæй изæрмæ-иу сырдтæ фæмардтой æмæ-иу фæстæмæ 
æрыздæхтысты сæ фæллоимæ. 
Сæ иунæг хо зылди хæдзары, æфснайдта йæ, сæ хæрд, сæ нозт сын цæттæ дардта. Уый 
уыди зонгæ уæларв хуры авд чызджимæ. Иу ахæмы йæм хуры авд чызджы æрцыдысты æмæ 
йæ ахуыдтой сæхимæ. 
— Цом уал махмæ, иумæ уал ахъазæм, намæ ацы ран æнкъард кæндзынæ иунæгæй. Де 
’фсымæрты æрбацæуынмæ фæстæмæ уыдзынæ афойнадыл. Бон афæдзæй даргъдæр. 
Уæларв хуры чызджытимæ фæхъазыди тыччытæй, быны бадджытæй, «уæ чемчеритæй»; 
чи зоны, къухы ми дæр акодтаиккой — алдымбыд быйынæй, хъуымбыл кæнынæй, быд 
уафынæй, хæрдгæхуыдæй. 
Фæизæрмæ хъавыд, афтæ чызг сагъæсыл фæци. 
9 Æмбалты Цоцко -129 - 

— Цон мæ хæдзармæ, намæ арт бахуысдзæн, зынг ма кæм ссардзынæн, стæй ме 
’фсымæртæн хæринаг саразон, фæллад уыдзысты. 
— Кæдæм тагъд кæныс, раджы ма у, - фæстиат æй кодтой хуры чызджытæ. 
Уæд авд хойæ сæ иу цыкурайы фæрдыг райста æмæ йæ аивæй æртæ æфсымæры 
артдзæсты цæппæрста. 
— Тас нæу дæ зынгæн, кæс ма, куыд æрттивы, — дзырдтой йын авд хойы. 
Чызг-иу æркаст зæхмæ æмæ, æцæгæй дæр, сæ артдзæст рухс уагъта. 
Къорд фæлтæрæны скодта сæхимæ цæуыныл, къуылымпы йæ кодтой авд хойы. 
Фæстагмæ нал бакаст сæ коммæ, сæ хæдзармæ афардæг. Мидæмæ бацыд, кæсы, - арт хуыст, 
зынг нæй, фæлæ дзы цыкурайы фæрдыг æрттивы. Бамбæрста чызг авд хойы хин. 
— Мæ зынг бахуыссыд, цы цæсгом ма равдисдзынæн мæ дарæг æфсымæртæм? — 
катайыл сси чызг. — Исты амал хъæуы зынгæн, хи ’ргæвдынæй ницыуал. 
Æмæ фæлгæсынтæ систа алырдæмыты. Кæсы æмæ дард, хæрз дард, иу ранæй рухс 
цæуы. Чызг йæхи æрбарæвдз кодта, рухсмæ сарæзта йæхи, зынгагур фæцæуы. 
Бирæ фæцыд, чысыл, чи зоны, æз дæр уым нæ уыдтæн, фæлæ цæугæ-цæуын куыд 
хæстæгдæр кæны, афтæ рухс дæр стырдæр кæны. Хæстæг-хæстæг æм куы бахæццæ, уæд 
кæсы æмæ æрдузгонд, хъæдгæрон. Уыцы ран бæлæстæ кæрæдзийыл амад æмæ уыцы 
сыгъдæй судзынц, чъырæхсидæн артау къæрц-къæрц кæны æмæ цæхæртæ алырдæм схъиуынц. 
Артмæ хæстæг иу уæйыг хуыссы, æмæ куы йæ иу фарс, куы йæ иннæ фарс артмæ дары, 
йæ богътæ, йæ сым-сым цæуы. 
— Мæлон-цæрон, уæддæр мын уæйыгæй зынг æнæ ракурын нæй, — загъта чызг. 
— Гъы-гъи! Гъæ-гъи! Гъæ-гъи! ГЬæ-гъи! 
Уæйыг рабадт, йæ сæр схъил кодта æмæ дзуры: 
— Мида^мæ, уазæг, цы дæ хъæуы? 
— Зынггур дæм æрбацыдтæн, æз де уазæг. Мæ зынг ахуыссыд, ме ’фсымæртæ цуаны, 
куы ’рбацæуой, уæд мæ æнæтуг æргæвст акæндзысты, стæй сæм мæхæдæг дæр æфсæрмы 
кæнын мæ цæсгом равдисын. 
— Мæ уазæджы хай, æнæуæрст зынгæй дæ цæй бæрц хъæуы, уый бæрц дæр хæсс, фæлæ 
дæм кæсын æмæ зынг цæм ахæссай, ахæм дзаумайæ дæм куы ницы уынын. Уайгæ уæхимæ, 
сыхырна æрбадав æмæ дын дзы цæхæр авгæнон. 
Чызг уайгæ фæстæмæ æмæ уадидæгæн æд сыхырна уæйыджы арты фарсмæ фестад. 
Уæйыг фæнык æркодта сыхырнайы, фæнычы уæлæ цæхæр æмæ дзуры: 
— Чызгай, хъусыс, хæсгæ-хæссын-иу дæ сыхырна стил, цæмæй дæ зынг ма бахуысса. 
Фæстæмæ раздæхт чызг сæ хæдзармæ, йæ сыхырна тилгæ, фæныкæй фæд уадзгæ. 
Арт бандзæрста, уæларт рæхыс æруагъта, æрхуы аг æрцауыгъта æд дон; сырды фыдтæ 
дзы бафтыдта. 
Уалынмæ æртæ æфсымæры дæр цуанæй æрцыдысты, алы маргъ, алы сырды мард 
æрбахастой. 
— Чызгай, фу, фу! Аллон-биллоны С]Маг дæ цæуы, — кæмдæр фæхаттæ! 
— Хæтæнты сымах хæтут, цæуæнты сымах цæут, аллон-биллоны смаг та мæнæй цæуы! 
Сымах низ ма фенон, кæд нæ хæдзары къæсæрæй дæр акастдæн, — нæ басаст хо. 
Æфсымæртæ бадынц арты фарсмæ; чи дзы физонæг дары, чи йæ уæлæдарæсы хæлдтæ 
туас æмæ хуыйæндагæй рæвдзытæ кæны, чи дзы йе ’рчъитæ æмпъузы. 
— Уазæг, уазæг! — кæйдæр дзурын æрбайхъуыст æрвнæрæгау. 
Æфсымæртæ сæ кусинæгтæ фæуагътой, сæ хæцæнгæрзтæм фæлæбурдтой, — цы нæ 
æрцæуы: уазджытæ дæр æмхуызон не сты, — чи сæ фыдбылыз хæссы йемæ, чи цы... 
— Уазæг хуыцауы уазæг! — æмæ æфсымæрты хæдзармæ æфсæргæ абухгæ æрбацыд 
дынджыр сæрджын уæйыг. 
— Уе ’хсæвтæ хорз, хæххон дзиглотæ! 
— Æгас æрцу, æгас! Æрбад, уазæг, мæнæ ацы ран, лæгты ’рдыгæй. 
— Нæ, æз лæгты ’рдыгæй нæ бадын, æз мæнæ дзыкъы-мыкъыйы раз бадын, — æмæ 
чызджы фарсмæ æртъæпæн. — Ма фезмæл дæ бынатæй, дзыкъы-мыкъы. 
Чызг дæр, цыма йæ зæгæлтæй ныххуыди, уыйау бадгæйæ баззад йæ бынаты. 
-130- 

Хорзау нал фесты æртæ æфсымæры: дзæбæх адæймаг сын нæ базыдта сæ цæрæн бынат. 
Æхсæвæр ацæттæ. Æфсымæртæй хистæр æрæвæрдта фынгтыл саджы фыдтæ, куист 
сæгуыты фыдтæ. Хæрынмæ бавнæлдтой. Уæйыг æмæ чызгæн хицæн фынг, æфсымæртæн 
хицæн. 
Фынг уайтагъд амæрзта уæйыг æмæ чызгæн риссаг æлхыскъ. Уый цъæхахст йæ дзыхы дзаг. 
— Цы фыд дыл æрцыди, цæуыл æрдиаг кæныс? — дзурынц æфсымæртæ. 
— Бæрзæйы дзидза йæ хъæуы, — æрвнæрæгау нæры уæйыг. 
Æрæвæрдтой уæйыджы раз бæрзæйтæ æмæ та уадидæгæн хæрд фесты: аныхъуырдтытæ 
сæ кодта къуту-гæлдæр. 
— Уæу-уау! — фæцыди та чызджы хъæр уæйыджы æлхыскъæй. 
— Знаджы амæдтаг фæуай, кæд дæ æргæвдгæ нæ чындæуы! Цавæр у? Дæ дзых цæуыл 
фадыс? 
Цы сдзырдтаид чызг. 
Уæйыг та дын афтæ: 
— Уæны дзидзатæ йæ хъæуы! 
Уæны хæйттæ дæр та æрæвæрдтой уæйыджы фынгыл. 
Хистæр æфсымæртæй иу æркаст уæйыджы æууæлтæм, бамбæрста, тыхæй кæй ницы 
скæндзысты уæйыгæн, стыр тас дзы кæй у, сыстад æмæ дзуры: 
— Цон æз сугтæ æрбадавон, — нæ арт æрмынæг. 
Уæйыг йæ куыст кæны, дзæлф-дзæлфæй архайы йе ’фсæртæй, йе ’фсæртæ та — куыройы 
фыдтæ. 
Сыстад дыккаг æфсымæр: 
— Æгæр æрæгмæ хæссы сугтæ: нæ арт хуыссы, — æмæ та уый дæр хæдзарæй райста 
йæхи. 
Уæйыг æфсымæрты фынгмæ йæ халамæрзæн къухтæй бавнæлдта æмæ цæуыл фæхæст, 
уыдон рассывта, — фынг хæрз афтидæй аззад. 
— Цон ма, цы фесты, мæрдты бæсты мыййаг куы нæ сты нæ сугтæ, нæ арт куы 
фæхуыссы, - загъта кæстæр æфсымæр, æмæ уый дæр хæдзарæй феддæдуар. 
Уæйыг æмæ чызг иунæгæй баззадысты. Уæд дын фестад уæйыг, фыдис рагъæнæй 
райста æмæ йæ басы аскъæрдта, цы фыды згъæлтæ ма дзы аззад, уыдон рацахста фыдисæй æмæ 
сæ ассывта. Стæй тъæпæнæджы бас рауагъта æмæ йæ анозта иу æлвæсæн. 
— Дзыкъы-мыкъы, хæххон дзиглотæ нæма зынынц? 
— Нæма, — тæрсгæ-ризгæйæ сдзырдта чызг. 
— Гъæ-гъæ-гъæ! Цæй сайдæй мыл рацыдысты, цæ? — абухы уæйыг. — Сæ амонд мæм 
хæрæггæс куыд бацыди гъе! Мæ цæст ма сыл куы ’рхæцид, уæд бæрæг уаид — кæддæра ма 
сæ цы аирвæзтаид. Дзыкъы-мыкъы, ныр баздæх æмæ мын лыстæн фæлмæн хъæмпæй. Уæ 
бæркад бирæ, хъуыртхъом фæдæн, хуысгæ кæнын. 
— Фынгтæ уал афснайон, стæй дын хуыссæны кой бакæндзынæн. 
— Хорз, хорз, дзыкъы-мыкъы, — фæлæ æмбæхсын ма сфæнд кæнай де ’фсымæртау, — 
акъабæзтæ дæ кæндзынæн, хомæй дæ бахæрдзынæн. 
Уæйыг хæдзарæй рауад кæртмæ йæхи хъуыдыйы. Чызг фынгтæ бахаста къæбицмæ. 
Къулы хуынкъæй йæм рауад иу мыст æмæ йæм дзуры: 
— Дæ ран иуыл хæрзтæй нæу, — уæйыг дæ хæры. Ай дын хæсгард, ай дын сæрвасæн. 
Лидзгæ. Уæйыг дæ нал æрбаййафдзæн ацы ран æмæ дæ сурдзæн. Æвæдза дæ феййафы, 
афтæ дæм кæй радтон, уыдон радыгай æппар, кæд æмæ истæмæйты аирвæзис мæлæтæй. 
Чызг ай-уый нал, фæлæ аивæй талынджы афардæг сæ райгуырæн къонайæ. Уыцы 
лыгъдæй лидзы. 
— Дзыкъы-мыкъы, лыстæн мын æркодтай? — хъæр кæны уæйыг. 
— Хорз лыстæн мын, фæлмæн лыстæн мын, тас нæ уыдзæн, нæ дæ ауадздзынæн 
никæдæм, мæ хъазæн хъул. 
Æмæ та мыст хыбар-хыбур къæбицы. 
Æгæр æрæгмæ куы зынд чызг, уæд уæйыг бафсæрста къæбицмæ: цæй чызг æмæ ма цæй 
цыдæр! 
-131- 

— Дзыкъы-мыкъы, нæ мын аирвæздзынæ, — арвы кæронмæ дæр дæ сурдзынæн... 
Додой мын фæци дæ мæрдты къона!.. — нæрыди уæйыг фырмæстæй. 
Чи зоны, цы тæфæй бамбæрста нæ къуту-хытъын уæйыг чызджы фæндаг. Йæ фæдыл 
бафтыд, сурынтæ йæ систа. 
Æрбарухс бон. Уæйыг уыцы лæп-лæп уад кæны. Чызг дæр нæ ауæрды йæхиуыл. Фæлæ 
тарст сылгоймагæн цас æнтысы: уæд та фæтасынц йæ уæрджытæ, фæцæйхауы фæндагыл. 
~ Нал мын фæцæудзынæ, бæрæг дæм уыдзæн, — ауыдта^уæйыджы цæст чызджы. 
Уый адыл тагъддæр асхуыста йæхи гæлдæрджын размæ. Йæ мыр-мыр цæуы фырцинæй. 
Æвæдза йæ ныр баййафа, афтæ чызг хæсгард фехста, æмæ чызгæй уæйыджы астæу айнæг 
хох фестад. Иннабонæй иннабонмæ бафæстиат къуту-хытъын хæхты. Чызг афардæг, уæдæ 
цы уыдаид. 
Алчи дæр сæ кæны йæ цыды кой, æмæ та уæйыг чызгмæ фæхæстæг кæны. 
— Йæ-гъæ-гъæ! Дзыкъы-мыкъы, ацы хатт мын нал аирвæздзынæ. 
Чызг айдæн æрæппæрста зæхмæ, сæ дыууæйы астæу денджыз фестад. Фæйлауæнтæ дзы 
дыууæрдæм кæрæдзийы сурынц, хур дзы йæхи найы. 
Фæлæ цы уромы нæ уæйыджы. Денджызы бахызт, æмæ дзы къамбецы ленк фæкæны. 
Иннабонæй-иннабонмæ дзы амалтæй аирвæзт. 
Сур зæххыл та фылдæр æнтысыдæр уæйыгæн. Суры-суры æмæ та йæм уартæ æрбазынд 
лидзгæ адæймаг, æртæ æфсымæры хо. 
— Ныр та мын кæй мæрдтæм цæудзынæ! — йæ дæндæгты къæс-къæс цæуы уæйыгæн. 
Æмæ та чызг йæ ронæй сласта сæрвасæн æмæ йæ...зыввытт! 
Лидзæг чызгæй уæйыджы астæу тар хъæд фестад: йæ быны пыхсæй, мæцкъорæй, 
сындзæй æмæ алы уидагæй азмæлæнтæ дæр нæ уыд. 
Йæ сур хид кæлы, йæ хъæр æмæ ахстæй тар хъæд байдзаг, алырдыгæй азæлы бæлæсты 
бынты. Фæндаг лæгæрдгæ цæуы размæ. Тыхтæ ’мæ æхсарæй тар хъæдæй ахызт 
иннабонæйиннабонмæ тыгъд быдырмæ. Суры, — йæ фæндаджы хъæд бирæ рогдæр фæци ацы ран. 
Æмæ та чызджы сау æндар зæрдæ æвæры уæйыгæн... 
Уалынмæ тыгъд быдыры чызг æрбауыдта бæрзонд мæсыг. Мæсыджы сæр ус æлвисы. 
Уæд та йе ’лхуый ныззыррытт ласы æмæ дæлæ мæсыджы бын балæууы, стæй та хал 
тухгæ фæстæмæ сласы мæсыджы сæрмæ. 
— У, æна, дæ хорзæх. Бафснай мæ, - уæйыг мæ суры... Æрбаййафы мæ. Хæры мæ. 
— Дæ цæссыгæй дæ разы мæсыджы раз дыууæ донхæссæн къуыстилы айдзаг кæн æмæ, 
æна дæ фæхъхъау, ме уазæг фæу. 
Чызг кæуынтæ байдыдта, цæссыг фемæхст цыхцырæгау: дыууæ донхæссæны айдзаг сты 
судзаг цæссыгæй. 
— Зæлдаг синаг дæм ауадзон, æви сæхъис синаг? — дзуры мæсыджы ус. 
— Зæлдаг синаг та мæммæ кæцæй æрцæуа, — сæхъис мын æгæр дæр ма у. 
Рауагъта мæсыджы ус зæлдаг синаг. 
~ Дæ дæлæрмтты йæ æрбайс æмæ йæ дзæбæх бафидар кæн, куыннæ дæ цæлваса. 
Чызг æрбабаста зæлдагæй йæхи æмæ мæсыджы сæр абадт. Уалынджы уæйыг дæр 
мæсыджы бын бастади. 
— Мæ дзыкъы-мыкъы дæумæ сирвæзт, — мæн дæр мæсыджы сæр фæкæн: нæ дын æй 
байрох кæндзынæн. 
— Дæ разы мæсыджы бын дыууæ донхæссæн къæртайы, дæ цæссыгæй сæ айдзаг кæн, 
æмæ дæ мæхимæ сласдзынæн. 
Уæйыг къуыстилтæ айдзаг кодта, — цæссыгæй нæ, фæлæ мизынцъагæй, туйæ, хæппæрæй. 
Сæхъис бæндæн дæм ауадзон æви зæлдаг? — фæрсы йæ ус. 
— Сæхъис мын мæ дæлæрттæ авдæрздзæн, низ мын скæндзæн, — зæлдаг бæндæн мæм 
раскъæр. 
Сæхъис бæндæн æм рауагъта ус. Уæйыг дзы æрбаста йæхи, æмæ мæсыджы сæрмæ 
хæргæнгæ фæлæсы. 
Чызг мæсыджы сæр адæргæй ницыуал зыдта, хъæды бæласы риз ыл бахæцыд; уæйыг æй 
хæрдзæн. 
-132- 

Гæлдæрджын мæсыджы сæрмæ æввахс кæны, афтæ ус дзуры: 
- Чызгай, уайгæ, болат хæсгард раскъæф рагъæнæй. 
- Гъа, мæ мады хай, дæ болат хæсгард. 
Ус хæсгардæй сæхъис бьæндæн адзæнгæл кодта. Уæйыг зæххыл — цæлхъ! — æмæ 
ныппырх и, уæ фыдгул афтæ. 
Цæрынтæ байдыдта чызг мæсыджы. Æмæ йæ иттæг бауарзта ус, стæй мæсыджы 
цæрджытæ. 
Зилæнтæ кодта чызг мæсыджы: ус-иу нæма рабадтаид, афтæ-иу æфснайд уыди мæсыг, 
хæрз марзт. Тæвд хæринаг-иу цæттæ. Ус-иу рабадт, уæд-иу тас, хъуывгъан, хисæрфæн 
рæвдзæй лæууыдысты. Йæ къухтыл ын дон уагъта æмæ-иу ус йæхи æхсадта. Уæд 
хуыйынмæ, пирынмæ, æлвисынмæ кæм уъщи ахæм. Усы зæрдæ дзы рухс кодта алцæмæй дæр. 
Уындæй дæр кæм уыди йæ хуызæн. Иæ мад æмæ йæ фыды уындыл цы стъалы ауæй кодта, 
уымæй дæр рæсугъддæр, хæрзаивдæр. 
Цæй бæрц рацыд, чи зоны, фæлæ иу ахæмы ус дзуры: 
- Куырой ссынмæ цæуын æз. Мæсыг, галуантæ фæдзæхсын дæуыл. Мæнæ дын авд 
дæгъæлы галуаны авд дуарæй. Адоныл никæд никæуыл баууæндыдтæн мæ бинонтæй 
бинойнагыл дæр. Искæдæм балцы цæугæйæ, уæд-иу сæ мæ ронбасты бафснайдтон. Ныр, мæ 
хур, мыййаг æнкъард куы кæнай, уæд-иу мæнæ ацы æхсæз дæгъæлæй галуаны æхсæз уаты 
дуары бакæн, фæзил сыл-иу, дæхи-иу аирхæфс æхсæз уатыл. Фæлæ дын фæдзæхсын, — 
ныфс мæ ис, нæ дæ байрох уыдзæн, — æвдæм дуар-иу ма бакæн... 
Куырой ссынмæ ацыди ус, чызг мæсыджы баззад фæсæфсинæн. Цæй бæрц бафæстиат 
уыдаид ус куыройы, æз æй нæ зæгъдзынæн. Чызг зилæнтæ кæны мæсыджы, йæ цæст дары 
алцæмæ дæр, иу хъуыддаг дæр дзы æнæкондæй нæ ирвæзы. Фæлæ æдзух кусын дæр кæй 
бон у, стæй кусинаг дæр хаттæй-хатт нал вæййы — æвдæлон сахат скæны адæймагыл, 
йæхæдæг йæхиуыл æрвæййы; сагъæстæ, хъуыдытæ цух нал фæуадзынц сæры магъзы. 
Чызгæн та йæ зæрдæ бирæ цæмæдæрты æхсайдта æмæ йæхинымæр куыд тыхст, афтæ 
дæгъæлтæ йæ къухæй æрысгæрста. 
- Цон ма, галуаны уæттæ басгарон, — загъта чызг, æмæ æллæууыд фыццаг дуары раз. 
Дуары дæгъæл равзæрста æмæ гуыдыр бакодта. Кæсы уатмæ: уаты авд чындзы, сæ 
пирæнтæ сæ разы æд чырвæзтæ, сæ пиринаг сæ мидæг, сæ фарсмæ авд зырн авдæны æд 
сывæллæттæ. Чызджы цæст цыдæриддæр уаты æрцахста, уыдон уыдысты цавддуртæ. 
- Цавæр фыдбылызы хъуыддаг сыл сæмбæлд, цавæр фыдæхы арды фесты? Уыцы 
хæрамдзинад, уыцы кæлæнтæ скæнын сын цымæ кæй зæрдæ батардта? — йæхинымæр 
хъынцъым кодта чызг. 
Æхсæз уатыл гæрзæй-гæрзмæ ацыд. Уыдоны дæр алы хæдзары дзаума, алы хорздзинад, 
алы хæзна. Мæнæ дын уый та æвдæм уаты дуар: æллæууыд чызг ацы ран. 
- Мæ мады хай мыл баууæндыд, галуаны авд уаты дæгъæлтæ мæм радта. Бафæдзæхста 
мын: ацы дуары гуыдыр куыд нæ бакæнон. Фæлæ æхсæз уаты цы федтон, уыдон... уыдон 
афтæ диссаг сты, æмæ сæ уындæй мæ сæр зилы, мæ бар нал цæуы мæхиуыл. Цыдæр мæ 
размæ схойы, мæ хъусты мын дзуры: «Размæ, размæ! Басгар æвдæм уат дæр». 
Æмæ чызг йæхи бауромын нал бафæрæзта. Бирæ нал ахаста мидзонды хъуырдухæн. 
Райста æвдæм дæгъæл, дуар байгом и. 
Байгом, уæдæ цы уыдаид. Æваст зилгæ дымгæ кæцæйдæр февзæрд æмæ — уаты астæу 
иу дари хæдон ауыгъд, хæдоны дымгæ систа æмæ йæ дæлæ кæмдæр денджызы баппæрста. 
Хорзау нал фæци чызг, фæлæ цы ’рцæуа, уымæн хос нал ис. Авд дуары ахгæдта 
фæстæмæ æмæ та хæдзары зилæнтæ систа. 
Не схъæр кодта усæн хабар, дæгъæлтæ йæм радта. 
Æлдары кæфахсджытæ сæ хызтæй сæрфтой денджызы. Æрцахстой кæсæгтæ. Иу хатт 
куы уыд, уæд сæ хызæй æрбасæрфтой æмæ дын мæнæ хæдон, дари хæдон. 
Кæфахсджытæ афснайдтой сæ кæсæгтæ, сæ кæфтæ, сæ хызтæ атыхтой æмæ æлдары 
хæдзармæ тындзгæ бацыдысты. 
- Æлдар, æлдар, де зæд, де зæд, дæ фарны стæн. Ацал-ауал азы кæсагдзуан фæкодтам, 
фæлæ абон цы ’рцахстам, ахæм никуыма ничи æрцахста доны. 
-133- 

— Æмæ уагæр цавæр у? — бафарста æлдар. 
Дари хæдон æм балæвæрдтой кæсагахсджытæ. 
— Мæнæ дын уый та нæ ахсæггаг, диссаджы дари хæдон. 
Æлдарæн уыди иунæг фырт, уымæн æрцыди йæ ус курын афон. Æмæ дзуры æлдар 
йæхи нымæр: «Ацы хæдоны хицау мын чындзæн сбæззид, мæ фыртæн та къайæн. Фæлæ 
йæ кæм агуырдæуа?» 
Æлдары хъæу ма фæрсгæйæ ссардæуыд. Адæм хорз дæр сты, æвзæр дæр сты 
кæрæдзийæн. Стæй, æвæццæгæн, бирæ нæй ахæм сусæгдзинад арвы бын, адæм кæй нæ базыдтой. 
Хъусдарджытæ арвыста дзыллæйыл æлдар, цæмæй сбæрæг кодтаиккой хæдоны хицауы. 
Фæрсгæ-фæрсгæ, къахгæ-къахгæ, цыдысты æлдары æрвыст адæм, æмæ фæстагмæ сбæрæг 
кодтой хъуыддаг. 
Æмæ æлдар бацæттæ кодта балцмæ йæхи. Сфæнд кодта мæсыг басгарын, мæсыджы 
бадæг чызджы, дари хæдоны хицауы æрхæссын йæ фыртæн. 
Æмæ араст æлдар балцы. Барджытæ йæ фæдыл, йæ фырт, дари хæдон хордзенты йæ 
фæсарц, афтæмæй мæсыджы раз æллæууыдысты. 
У с батыхст уазджытыл. Стæй дари хæдон уазджытæм куы разынд, уæд фæджих: цы ма 
йын базонын хъуыд, чызг æвдæм дуар кæй бакодта, йæ дзырды сæрты кæй ахызт. 
Уазджытæ галуаны къæсæрыл куыд бахызтысты, афтæ цавд дуртæ райгас сты, цы 
уыдысты, авд ахæмы хуыздæр фестадысты. Галуан цы уыди, уымæй змæлæг сси. Зонынджын ус 
бамбæрста хабар: уый бамбæрста, дзæгъæлы йæм кæй не ’рбафтыд лидзæг чызг, сæууон 
стъалыйау чи æрттывта, стæй йын загъдæуыд, куыддæр дæ галуаны къæсæрæй усгур 
бахиза, афтæ кæй æрæгас уыдзысты, цавд дур чи фестад хинтæ æмæ кæлæнтæй, уыдон. 
Бамбæрста зонынджын ус, дари хæдон дæр лидзæг чызджы хардз кæй уыди, зæдтæ æмæ 
дауджыты фæндæй. 
Чындзæхсæв скодта æмæ æлдар йæ фыртæн къай æрхаста. 
(Дзæуджыхъæу, 1925 азы, 2-æм январи). 
26. ЛÆППУ ÆМÆ ЧЫЗГ КУЫД БАФИДЫДТОЙ 
Иу æлдар фæцæйцыди йæ хæдзармæ. Фæндагыл æлдарыл амбæлд иу лæппу-лæг. 
Салам радтой кæрæдзийæн. Лæппу барæг йæ бæх æрцавта æмæ æлдары галиу фарс цæуын 
байдыдта. 
Цæуын, цæуынц, æлдар лæппу-лæгæн «аздæх» нæ зæгъы. 
Цæй бæрц фæцыдаиккой, фæлæ уалынмæ фæндаг фесæфт пыхсбыны. Лæппу дзуры 
хистæрмæ: 
— Фарн дæм дзурæд, мæ бæрзонд хистæр, фæлæ мын бар куы радтис, уæд дын æз 
фæндаг акæнин. 
Ницы сдзырдта æлдар, йæ цыды кой кæны, — къудзитыл, бындзæфхæдтыл къуырттытæ 
гæнгæ сæхицæн фæндаг амалтæй арынц. Фæндаг куыдфæстæмæ зындæрæй зындæр кæны, 
афтæмæйты иу цъыфдзастмæ бахæццæ сты. Лæппу та дзуры хистæрмæ: 
— Мæ бæрзонд хистæр, фарн дæм дзурæд, фæлæ мын бар радт æмæ æз хид акæнон. 
Æлдар йæ бæх æрцæфтæ кодта æмæ цъыфдзасты фæлæгæрды, уæдæ цы уыдаид. Бирæ 
нæма рацыд, афтæ дзы ныхсын байдыдта. 
Лæппу йæ бæх бæласы цонгыл афидар кодта, йе ’ттаг дарæстæ феппæрста æмæ фыццаг 
цъыфдзастæй раласта лæджы уæлбылмæ. Уый фæстæ та басæррæтт ласта цъыфдзастмæ, 
бæхæн йæ къæхтæ хæрдмæ фæцарæзта æмæ йæ раласта йæ рагъыл. 
Фæсалæй басыгъдæджытæ кодта барæджы, бæхы, сбадын æй кодта æмæ та араст сты. 
Цæуынц, цæуынц æмæ мæнæ дуне адæм мард фæласынц. Сæ бæхтæй æрхызтысты 
бæлццæттæ, æллæууыдысты, мардæн æгъдау радтой. Уæд лæппу-лæг фæрсы: 
-134- 

— Бахатыр кæнут, — «фæрсæг сонт у», — фæлæ уæ мард хæдзары мард , хъæуы мард у, 
æви комы мард? 
Адæмæй иу рахицæн æмæ дзуры: 
— Мард у комы мард, æмæ ком уый тыххæй сызмæлыд. 
Лæппу-лæг ахæм дзуапп куы фехъуыста, уæд марды уæлхъусмæ кæугæ бацыд, йæ сæр 
йæхсæй нæмгæйæ. 
Араст сты сæ бæхтыл æмæ иу афон æлдары кæрты дуармæ æрхызтысты. Æлдар 
уазæгдонмæ бакодта уазæджы, йæхæдæг бацыд хæдзармæ. 
Æлдарæн уыди иунæг чызг, фæцинтæ кодта йæ фыдыл, стæй йæ фæрсы: 
— Дада, æмæ уæд уазæг та чи у? 
— Æмæ чи у? Фæндагыл мыл амбæлд, мæ галиу фарс цæуæг йæхи акодта; иу 
хъæдбынмæ куы ’рхæццæ стæм, уæд мын дзы хъавыди фæндаг кæнынмæ, — цыма мæн 
уыдæттæм æвдæлди... 
— Дада цæра, æмæ кæд уæ фæндаг æвзæр уыди, уæд уый зæгъынмæ хъавыди пыхсы 
фæндаг рацагурын, цæмæй æдыхстæй цыдаиккат уæ фæндагыл. 
— Нæ цыды кой куыд кодтам, афтæ иу цъыфдзастмæ бахæццæ стæм. Уыцы ран та мын 
уыцы æрра кæд хъавыд хид ацаразынмæ, цæмæй мæ бæхы сæфтджытæ дæр сыгъдæгæй 
баззадаиккой... 
— Дадайыстæн, уый дын фæндаг агурынмæ хъавыди, æмæ дын æй фæсномыгæй 
æмбарын кодта. Ды йæ коммæ нæ бакастæ, æмæ лæсæны ныссагъдтæ... 
— Æмæ йæ уæд ды та цæмæй базыдтай, уым куы нæ уыдтæ?.. 
— Дада цæра, хъуыддаг афтæ рауадаид æмæ дæм уый йæхи фæфистæг кодта æмæ дæ 
цъыфдзастæй раласта, мæлæтæй дæ фервæзын кодта æд бæх. 
— Дарддæр мард фæласынц, уый мæрддзыгойы фæрсы: «Мард хæдзары мард уыди, 
хъæуы мард æви комы мард?» Ахæм æнæмбаргæ никуы федтон... Æмæ йын адæмæй иу 
афтæ: «Мард уыди комы мард». А фæстаг дæр уый бæрц æмбаргæ нæ разынд, æндæра ма 
комæн та цæй мард и? 
~ Дада цæра, дæ уазæг афтæ зæгъынмæ хъавыд: æмхуызон не сты лæгтæ: чи дзы хорз у, 
чи æвзæр. Дарддæр, хæрзтæ дæр æмхуызон хæрзтæ нæ вæййынц: Ис ахæмтæ, æмæ йæ 
хæдзар цудын ницæмæй уадзы, мыды къусы хуызæн æй дары, архайы йæ тыхмæ, йæ 
фадатмæ гæсгæ, йæхи хæдзарæн, йæ бинонтæн. Æндæр дарддæр дзы ницы æфсæрм ис... Уый 
у хорз лæг, хæдзарæн хорз лæг, хæдзардарæг. Ис æндæр хорз лæг дæр: рох дзы нæу йæ 
хæдзар уымæй дæр, фæлæ ма уый йæ хæдзарæй дарддæр стыр пайда у æгас хъæуæн дæр, йæ 
зонд, йе ’фсарм æмæ йе ’хсарæй. Уый у хъæуы лæг, хъæуы хорз лæг, йæ мард та у хъæуы 
мард. Комы мард та ахæм лæджы мард уыдзæн, æмæ æгас комы дзыллæмæ йæ зонд, йæ 
фæнд кæмæн æххæссы; æгас комы рæсугъд фæндагыл чи арæзта, фыдбылызæй сæ чи 
хъахъхъæдта. Уый у комы лæг, уый у стыр лæг йæ дзыллæйæн... 
— Куы базыдта мæ уазæг, ме’мбал, лæг дзыллæйы, комы лæг кæй уыди уый, уæд 
баздæхт æмæ йæ зæнгойы хъусæй йæхс сласта æмæ мардмæ йæ сæр хойгæ, æрдиаггæнгæ 
бацыд. Æрра у, бынтон æрра, æндæра йæ цы хъуыддаг ис адæмы мардимæ? 
— Дада цæра, æмæ æгас адæм, комы адæм кæмæ хъусой, æгас дзыллæ кæй фæндæй, 
кæй зондæй с ’амондджындæр уой, уый æцæгæлон мард нæ уыдзæн, нæ, уымæн æмæ уый 
дзыллæмæ æцæгæлон цæстæй нæ кæсы, фæлæ алкæуыл дæр у мæт æмæ сагъæсгæнæг, æмæ 
кæд афтæ у, уæд уыцы лæгæй алкæмæ дæр хъуамæ хауа хай: йæ цинæй дæр, йæ зианæй 
дæр... Ныр у, дада, æмæ мын аккаг скæн æмæ йын æз æгасцæуай зæгъон уазæгдоны, нæ 
цæхх, нæ кæрдзынæй куыд сахода. 
~ Кæд дæ уый бæрц фæнды, уæд куыд зоныс, афтæ бакæн, — æрмæст та дын зæгъын: 
йæ зонд йæхимæ кæмæн нæй, уый ахæм адæймаг у. 
Æмæ чызг арæвдз кодта алы хæринаг, алы нуазинаг. Йæ фыды кой акодта. Уый фæстæ фынг 
ахаста уазæгдонмæ. Æрæвæрдта фынг æмæ салам зæгъы уазæгæн. Уазæг сыстад æмæ лæууы. 
— Æрбад, дæ хорзæхæй, æмæ нæм исты саход. 
— Уазæгæн нæй сбадæн, цалынмæ дзырд рацæуа æхсинæй. 
— Ис дын бар, æрбад. 
-135- 

Уазæг сбадт. Чызг рауагъта иу нуазæн æмæ йæ радта уазæгмæ. Уазæг банозта нуазæн 
æмæ йæ атылдта уазæгдоны зæххыл. Чызг систа нуазæн, байдзаг æй кодта æмæ та йæ радта 
лæппу-лæгмæ. 
Уый банозта нуазæн æмæ йæ фæнычы баппæрста. Чызг нуазæн систа æмæ йæ 
ныссæрфта æмæ та дзы рауагъта нозт. Уазæг банозта æртыккаг хатт æмæ баздæхт æмæ нуазæн 
къонайыл дæлтъур ныххафт ласта; нуазæн базгъæлæнтæ, йе згъæлæнтæ фæнычы стæлфыдысты. 
Чызг нуазæны згъæлæнтæ æрæмбырд кодта, сыгъдæг сæ ныссæрфта йæ кæрдæнæй, иу 
тигъ дзы аскъуыццаг кодта, стæй сæ йæ роны арф бафснайдта. 
Уазæгæн йæ хæрд йæхи куы фæуа, уæд дуармæ кæсы. Чызг фынг афснайдта, бæхыл 
саргъ авæрдта. Уазæг сбадт бæхыл æмæ йæ рахиз къухæй фæндаджы ’рдæм ацамыдта. Чызг 
систа йæ къух æмæ йæ рахаста йæ дадалитыл. Лæппу-лæг йæхс барцыл адаудта, стæй йæ 
дæс æнгуылдзы равдыста чызгмæ. 
Афардæг уазæг, чызг хæдзармæ бацыд. Фыд æм æлхынцъ æрфыгæй дзуры: 
- Амалтæй ма баурæдтон мæхи нæ уазæгмæ, фæлæ йын ды куыд ныббарстай, уый мæм 
дис кæсы. Мæ цæсты зул дардтон уазæгдонмæ. Дæ нуазæн дын иу хатт зæххыл атылдта, 
аннæ хатт æй фæнычы баппæрста, æртыккаг хатт нын хæрзпырх нылласта нæ нуазæн. 
Нуазæны састыл афтæ хъыг нæ кæнын, — бирæ зиан нæу, фæлæ æфхæрд у мæнæн дæр 
æмæ дæуæн дæр...Цыбырхъуыр куы уыдаин, уæд уыцы къулбадæгæн лæг циу, лæджы 
хæдзар, уый йын бацамыдтаин! Фæлæ йæ амонд хуыздæр фод. Уазæджы хатыр ын. 
- Дадайы стæн, æфхæрынмæ нæ куы хъавыдаид йæ митæй, уæд æй æз дæр æнæ 
бамбаргæ нæ фæцадаин, æмæ йын уæд дæ чызг дæр цы ’мбæлдаид, уый бакæнын бафæрæзтаид. 
Фæлæ мын бахатыр кæн, дада, нал дын æй басусæг кæндзынæн, дæ уазæгæй мæн астæу цы 
’рцыди, уый. 
- Æмæ дзы уанæбæрæджы уæд цытæ æрцыдаид, мæ цæсты зул уæм куы дардтон æз дæр? 
- Дада цæра, дæ уазæг афтæ æдылы адæймаг нæ разынд: уый дзырдта фæсномыгæй, æмæ 
дæ чызг дæр чысыл гæзæмæтæ æнæ ’мбаргæ нæу фæсномыг ныхас. Бар мын кæд уыдзæн, 
уæд радзурдзынæн, цы зæгъынмæ хъавыди дæ уазæг, æмæ йын цы дзуапп лæвæрдта дæ чызг. 
- Цæй ма, цæй уæдæ, хъусын дæм. 
- Дæ уазæгмæ куы рацыдтæн, куы йæм бакастæн, уæд мæ уазæг уайтагъд бамбæрста, 
мæ зæрдæмæ кæй бацыд. Фыццаг нуазæн куы атылдта, уæд уый уыди мæ зæрдæйы 
курдиатæн ахæм дзуапп: 
«Тулгæ дурыл хъуына нæ хæцы, ома мæгуыр дæн, ницы мæм ис, дзæгъæлдзу дæн». Æз 
ын нуазæны асæрфтытæй бамбарын кодтон фæстæмæ: «Ницы кæны, ссардзыстæм». 
Фæныкмæ нуазæн куы батылдта, уæд уымæй та загъта: «Æз чъизи адæймаг дæн, æнæгъдау, 
æнæфсарм». Æз нуазæн сæрттивын кодтон. Уымæй та йын æз загътон, хорз фæндагыл æй 
кæй сараздзынæн. Нуазæн дæлтъурыл куы ныппырх ласта, уæд мын уымæй дзырдта: 
«Нуазæнæн куыд нал ис саразæн, афтæ нал ис мæнæн дæр саразæн». Стыр хæзнайау æз 
æрæмбырд кодтон нуазæны згъæлæнтæ æмæ сæ бафснайдтон арф мæ роны. Уымæй та йын 
загътон: «Цыдæриддæр нæ уай, æз дæ бавæринаг дæн, зынаргъ хæзнайау». Уазæг бæхыл 
сбадт æмæ мын йæ къухы æвзыстæй амоны: йæ хæдзармæ уыцы сахат цæмæй ацæуон. Æз 
ын мæ дадалитæм æвнæлдæй загътон: мæ сæрæн худинаг кæй у æнæ ирæд; ирæд та мае 
дадалиты цал æрдуйы ис, уал истæмæй, ирæд цæмæйты фæфидынц. Уæд уый йæхс 
расæрфта бæхы барцыл, ома дадалитæ нæ, фæлæ бæхы барцы цал æрдуйы ис, уал. Равдыста мæм 
ноджы йæ дæс æнгуылдзы: ома дæс бонмæ ме ’мгъуыд. 
Дæс азы фæзындысты æмгъуыды дæс боны æлдары чызгмæ. Дæсæм бон аивæй айста йæхи 
фæндагмæ, къухы аууонæй кæсы, кæд мыййаг цæуæг фæзынид. Кæсы æмæ бæстæ 
рæгъæуттæй, бæх, гал, фысфос рæгъæутгæй, дзугтæй байдзаг æмæ æлдары хæдзармæ сæ ных сарæзтой. 
Ныррухс кодта чызг йæ цæсгом, æрбацыд йæ хæдзармæ, дзуры йæ фыдмæ: 
- Дада, акæс дуармæ: дæ сиахс дын дæ ирæд — мæ сæры йаргъ — æрбатæры, быдыртæ 
алы фосæй змæлæг сысты. 
(Аргъау фыст у Хъаныхъуаты Батджерийы дзырдтæй. 
Дзæуджыхъæу. 1926 аз 22 сентябри). 
-136- 

27. АЦЫРУХС 
Æлдар æмæ æхсин уыдысты бирæ бынты хицау. Нæ уыди бакæнæн сæ фосæн; цæуын 
куы байдыдтаис æлдары зæххытыл, уæд бафтыдаис кæркгæстæм, хъазгæстæм, гогызы 
дзугтæм. Дарддæр бахæццæ уыдаис уæтæртæм; уæтæрты фысфос, аздахынтæ дæр сæ нæ 
фæрæзтой сæ фыййæуттæ. Уый фæстæ сæмбæлдаис хъомрæгъæуттыл, бæхрæгъæуттыл. Уыдон, — 
маргъæй, цыппæркъахыгæй — иууылдæр уыдысты æлдары исбон. 
Бирæ хъæутæ царди æлдары зæххыл! Стыр хъалон ын фыстой уыдон алы афæдз. 
Стыр кад уыди æлдарæн алы ран дæр, йе’хсар, йæ намысы кой хъуысти алы бæстæтæм. 
Хæлæг кодтой æлдармæ йе ’мхуызон адæмтæ. 
Фæлæ æппын ницæмæй рухс кодта æлдары зæрдæ. Йæ лæджы афонæй ахызти; 
зæронды ’рдæм уырдыг кæнын байдыдтой лæг æмæ ус æнæ зæнæгæй. 
Сагъæсыл сси æлдар: 
— Мæ фыдæлты кад, мæ фыдæлты фарн мæрдтæм бацæудзысты мемæ. Нæ зæронд 
хæдзары, сафайы бын, нæ мыггагæй арт ничиуал скæндзæн мæ фæстæ. Хæлæйфаг 
фæуыдзысты дзыллæйы астæу мæ бирæ бынтæ. Бирæгътæ холыйы уæлхъус кæрæдзийы куыд 
фæтонынц, афтæ æцæгæлон адæм, мæ фыдæлтæй мын цы бынтæ баззад, уыдоныл сæхи 
тондзысты. 
Мæ бирæ бынтæй мын, æгæрмæгуыр рухсаг дæр ничиуал зæгъдзæн. 
Æмæ æлдар сфæнд кодта: цæмæй арт бандзара йæ бынтыл, цæмæй æмсæфт фæкæна йæ 
бирæ исбонимæ, 
Судзынц æлдары бынтæ, пилон арт дардмæ зыны, сæ фæздæг арвыл æмбæлы. 
Уæд хуыцау басидт халонмæ æмæ йæм дзуры: 
— Цæугæ æмæ базон, хуыцауы чи мары фæздæгæй. 
Халон ратахт æмæ фаджыстæ куы федта, уæд сæм фездæхт æмæ уым бафæстиат. 
Куы нæ зынди халон, уæд хуыцау зæрватыччы рарвыста. 
Æркаст зæрватыкк æлдар æмæ æхсины цардмæ, сæ уынгæгдзинадмæ. Атахт уæларвмæ, 
хуыцауы хæдзары балæууыд æмæ дзуры: 
— Æлдар æнæ бындарæй зайы, йæ маст йæ хуылфы нал цæуы æмæ фырсагъæсæй 
бандзæрста йæ бирæ исбоныл. 
— Мæнæ дын лагъз, — загъта хуыцау, — лагъзы æртæ сырддон цъиуы. Хæсгæ сæ æлдармæ 
æмæ йын зæгъ, цæмæй фыццаджыдæр ахуыссын кæна сыгъд, уый фæстæ йын ратт лагъз 
æмæ йын бафæдзæхс, — æртæ сырддон цъиуы æхсин физонæгæй æд хуылфы дзаумæттæ 
куыд бахæра. Уæд ын æхсинæн афæдзмæ райгуырдзæн лæппу. 
Зæрватыкк æлдары хæдзары лагъз æрбалæууын кодта, радзырдта æлдарæн хуыцауы 
фæндон. 
Æлдар дзырд радта, цæмæй ахуыссын кодтаиккой зынг. 
Æхсин æрбадти сафайы бын дæлтъурыл. Æртæ сырддон цъиуы физонæг кæны æмæ сæ 
хæры. 
Дыууæ дзы бахордта, æртыккаг цъиу уæхстыл бакодта æмæ йæ артмæ дары. Гадза 
æрбауад хæдзармæ æмæ къонамæ хæстæг æрхуыссыд. Æхсин дары, дары уæхст æмæ æвиппайды 
цъиу ныттæпп кодта, хуылфыдзаумæттæ фæскъонамæ фæхаудысты æмæ сæ гадза ахордта. 
Аннæ та йын бахордта æхсин. 
Афæдз нæма рацыдаид, афтæ æхсин ныййардта лæппу, гадза дæр ныззади лæппу. 
— «Дыууæ дæр хуыцауы лæвар сты», — загъта æлдар, æмæ стыр куывд скодта 
циндзинады тыххæй. 
Куыд нæ схастаиккой æлдар æмæ æхсин дыууæ лæппуйы. Цæрынтæ байдыдтой, 
хæрынтæ байдыдтой. Бонтæ куыд ивгъуыдтой, афтæ лæппутæ дæр рæзыдысты. Хъазынхъом 
фесты. Æлдар сын фæттæ сарæзта æмæ бон изæрмæ хæдзармæ нал цыдысты дыууæ 
лæппуйы. 
Уæд иу рæстæгæй фæстæмæ æлдары фырт фыдуагдзинад райста. Куыройдзау куыроймæ 
нал уагъта, дондзау-донмæ: фатæй сын пырх кодта сæ къæссатæ, сæ дурынтæ. 
Иу бон Къулыбадæг Усы чызг кæугæ бацыди сæ хæдзармæ æмæ дзуры: 
-137- 

— Нал фæразын, мæ сæрæн нал дæн æлдары лæппуйæ: алы бон, алы бон мын мæ дурын 
сæтты, дон хæсгæйæ. 
Къулыбадæг Ус æй рæвдауы æмæ йын дзуры: 
— Мауал ку, мæ цæсты гагуы! Æгъгъæд у. Ацы хатт ма афтæ фæци, фæлæ ма дæ искуы 
куы бафхæра, уæд ын-иу зæгъ: 
~ Цы кæныс, цы? Дæ хъал мыл цы калыс? Æви дын авд уæйыджы хо Ацырухсы уарзт 
дæ зæрдæ ныццавта! Цы бон, цы рæстæг æрбалæууа дæ зæрдыл, уым дын хор хоры ад мауал 
кæнæд, дон доны ад! 
Æлдары фыртæн йæ фат æрхауди йæ къухтæй, Къулыбадæг Усы чызг ын иу ахæмы 
уыцы æлгъыст куы ракодта, уæд. Уæнтæ хъил, сæр гуыбырæй баздæхт сæ хæдзармæ. 
Дыккаг бон уынгмæ кæсгæ дæр нал ракодта, фат дæр нал райста йæ къухмæ. 
— Цы кодтай, цæуыл æрæнкъард дæ? — бафарста йæ гадзайы фырт. 
Ницы дзуры æлдары лæппу. Куы нал æмæ йæ куы нал уагъта, уæд ын радзырдта, 
Къулыбадæг Усы чызг æй куыд ралгъыста, авд уæйыджы иунæг хо Ацырухсы кой йын 
куыд ракодта. 
— Ацырухсмæ балцы фæцæуæм, — загъта гадзайы фырт, — кæд æмæ йæ уæйгуытæ 
искæмæн аккаг кæной, уæд æй махæн цæуылнæ саккаг кæндзысты — хуыздæр ма сын æй 
чи фæхæсдзæн? 
Бацарæзтой фæндагмæ сæхи æмæ ацыдысты Ацырухсы курынмæ. 
Цæуынц, цæуынц, иу ранмæ бахæццæ сты, æмæ фæндаг бæрæг нал уыди: кæдæм 
цыдаиккой, уый нал зыдтой. Уæд гадзайы фырт систа фатдонæй йæ фат, æрдыныл æй 
æрæвæрдта æмæ скуывта: 
— Хуыцауты хуыцау, ацы фат, кæд ма мæ истæмæн скодтай, уæд авд уæйыджы уæлхæдзар 
ныссæдзæд, кæуылты атæха, уым та йæ фæд цæлхнад фæндаг фестæд уæйгуыты хæдзармæ. 
Фат авд уæйыджы хæдзарæн йæ уæлкъæсæр ныссагъди. Ныррызти йæ сæрæй йæ бынмæ 
уæйгуыты хæдзар, рагъæнæй дзаумæттæ зæхмæ æрызгъæлдысты. 
— Дзæбæх уазджытæ нæм не ’рбацæуы, — дзурынц уæйгуытæ: — фыдрæстæджы-иу арв 
æмæ зæхх кæрæдзийы куы фæхойынц, искуы-иу зæхх куы базмæлыд, уæддæр ныры 
хуызæн никуы банкъуысыд нæ хæдзар. 
Дыууæ æфсымæры дæр уалынмæ цæлхнадыл бахæццæ сты уæйгуытæм. 
Æнæбары «æгасцуай» загътой уазджытæн, уæдæ цы уыдаид. Иудзæвгар куы абадтысты, 
уæд уæйгуыты хистæр уазджытæм дзуры: 
— Цы хур, цы къæвда уæ æрбахаста ацы бæстæм? 
— Нæхицæн уæ хæстæгæн агурæм, - загъта гадзайы фырт. — Кæд æмæ зæххон 
адæймагæй искæмæн саккаг кæндзыстут уæ хо Ацырухсы, уæд уæм курæг æрбацыдыстæм. Цы 
хæдзарæй рацыдыстæм, цы бинонтæй, уыдон тыххæй уын исты куы дзурæм, уæд уæм 
хъуамæ аив нæ фæзындзæн, сæхицæй æппæлынц зæгъдзыстут. Фæлæ æлдары кой æнæхъусгæ 
нæ уыдзыстут сымах уæхуыддæг дæр, — цæуæнты чи цæуынц, хæтæнты чи хæтынц. 
— Бирæ курджытæ фæцыд нæ хо Ацырухсмæ, нæ уын æй басусæг кæндзыстæм: 
фæстæмæ никæйма аздæхтам мах курджытæй, стæй амæй фæстæмæ дæр никæй аздахдзыстæм 
ныфсхаст адæмæй. Нæ хо Ацырухс бады мæсыджы, уыцы ран уый æдзухæй дæр архайы, 
чызджы ми кæны: кæрдгæ- хуыйгæ. Курæгæн фæндаг вæййы Ацырухсы размæ æртæ боны 
æмгъуыдмæ; æртæ бонмæ нæ хойы чидæриддæр сдзурын кæнын бафæраза йæхимæ, уымæн 
уæлдай нал зæгъдзыстæм мах, уымæн сныв кодта хуыцау Ацырухсы. Намæ, æвæдза, æртæ 
боны æмгъуыдмæ чызг не сдзырдта, уæд курæгæн ракæнæм йæ сæр. Нæ уазджытæ, кæд уæ 
ныфс хæссут, кæд нæ дзырдыл разы кæнут, уæд уæ амонд бавзарут. 
Уымæн йæ дыккаг бон авд уæйыджы æмæ гадзайы фырт цуаны ацыдысты. Æлдары 
фырт мæсыгмæ байста йæхи, ныфсджынæй бæргæ, фæлæ Ацырухсмæ куы бакаст, уæд 
цыдæр фæци йæ ныфс; нал арæхсы дзурынмæ, комарынджы æвзаг нал хæты, æвзаджы 
дæгъæлтæ аныхъуырдта. 
Æлдары фырт рухсмæ æллæууы — чызджы алыфæрсты æрзилы, — чызг æм кæсгæ дæр 
нæ кæны. Æрæджиау лæппу дзурынæн дæр фæци. Уыцы дзырд фæкодта Ацырухсмæ, фæлæ 
уый гом дæр нæ бакодта йæ дзых. 
-138- 

Æризæр. Лæппу мæсыгæй рацыди. Чысыл фæстæдæр авд уæйыджы рараст сты хъæдæй 
æд къала бæлæстæ, æд саджы мæрдтæ, гадзайы фырт дæр саджы мардимæ. Мæсыджы 
рудзгуытæй Ацырухсы цæсгомæй ныррухс уæйгуыты фæндаг æмæ уайтагъд балæууыдысты сæ 
хæдзары. 
Æхсæвæр сфыхтой, сæхимæ хорз базылдысты. Æлдары фырты хабар уæйгуытæ куы 
бамбæрстой, уæд сæ зæрдæ фæрухс. 
Дыккаг бон дæр та уæйгуытæ æмæ гадзайы фырт цуаны ацыдысты, æлдары фырт та 
мæсыджы бадæг Ацырухсмæ араст. Ницы та сарæхст уыцы бон дæр, — нæ йæм сдзырдта 
Ацырухс. 
Æрцæуынц хъæдæй авд уæйыджы æд саджы мæрдтæ, æд къала бæлæстæ, гадзайы фырт 
дæр саджы мард æрхæссы йе ’ккой. Дымгæ æрбафутт кодта æваст, мæсыгмæ хæстæг иу сис 
фелвæста æмæ сис гадзайы фырты сагыл баныдзæвд. Уый адыл саг райгас, лæппуйы 
уæхсджытæй алиуырдта æмæ сау хъæдмæ фæлидзы. Гадзайы фырт джихæй баззад: никуыма йыл 
сæмбæлд ахæм æмбисонд. Стæй сис фелвæста æмæ йæ ныссагъта йæ бæрцагъуды. 
Уæйгуытæ цин кæнынц. Гадзайы лæппу сæм дзуры: 
- Æгæр раджы байдыдтат уæ дæндæгтæ схъауын, сæтой хæрджытæ! Хъуамæ уæ цин 
фæдзæгъæлы уа. 
Уæд баздæхт æлдары фыртмæ, ныфс ын авæры æмæ йын загъта: 
- Дæлæ галуаны иу кæрцы къæрид. Райсом-иу æй скæн дæ уæлæ, дæ цæсгом-иу 
алыхуызон ахорæнтæй схъулон кæн, афтæмæй-иу бацу Ацырухсмæ. Ныфс мæ ис, уыцы хуызы 
дæ куы фена, уæд дæм схуддзæн. 
Кæрцы къæриды, хъулон йæ цæсгом, афтæмæй бацыд æлдары фырт Ацырухсмæ æртыккаг 
бон. Нал баурæдта йæхи Ацырухс, бахудт æмæ загъта: 
- Нал мæ ныууадзай, æви цавæр у! Ныр æртыккаг бон дæу руаджы мæ митæ 
баззадысты æнæкондæй. 
Изæрæй та уæйгуытæ æмæ уазæг цуанæй æрцыдысты сырды мæрдтимæ, æд къала 
бæлæстæ. 
Фæндаг-фæндаг уæйгуытæ цин кодтой, — нæ уазæгæн йæ сæр ралыг кæндзыстæм æмæ 
лæджы фыдæй физонджытæ бахæрдзыстæм, зæгъгæ. 
- Цы бахæрат, уый бæрæг уыдзæн, — загъта æлдары фырты æмгар. 
Хорзау нал фесты уæйгуытæ: сæ хæдзары базыдтой, Ацырухс æлдары фыртмæ кæй 
сдзырдта. 
Райсом уæйгуытæ дзурынц уазджытæм: 
- Нæ хо сдзырдта, уый раст у, фæлæ ма сиахс иу хъуыддаг бакæнын куы нæ бафæраза, 
уæд нын уый махæн сиахс нæу, нæ иунæг хо Ацырухс та йæм цæугæ дæр нæ акæндзæн. 
- Дзырд куы бакодтам, уæд ма, æвæццæгæн, æнахъом сабитæ уыдыстут, ныр кæсын 
æмæ æртæ бонмæ уæ зонд иттæг сырæзыдис. Иу къорд боны ма уыл куы рацæуа, уæд æгас 
дунейыл дæр сымахæй зондджындæр нал разындзæн. Ацырухс нæ чындз у, сымах æм 
ницыуал бар-хъомыс дарут амæй фæстæмæ!.. 
- Нæ кæрты даргъ бæлас, уый сæрмæ тад царв къусы дзаг куы схæсса, æмæ йæ 
фæстæмæ дæр куы ’рхæсса, уæд уæлдай ницыуал зæгъдзыстæм, намæ чындз нæ ахæсдзыстут 
сымах ардыгæй, — загътой уæйгуытæ. 
Æлдары фырты æмгар уæйгуытимæ дзырды бацыди. 
Уалынмæ сиахс Ацырухсæн бамбарын кодта, — цæуыл ма сæ домдтой, цы ’фсон 
арæзтой уæйгуытæ. 
- Мæнæ ацы сæры хилæй иу æрду ахæсс, бæласмæ хизгæйæ царвы къусы æрдуйæн йæ 
иу кæрон атул æмæ тад царв их фестдзæн; куы ’рхизай, уæд та дзы аннæ кæрон атул æмæ та 
царв атайдзæн. Ныр цæугæ æмæ уæ астæу дзырддагæй куыд ницыуал уа, афтæ. 
Райста æлдары фырт тад царвы къус, æрдуйы кæрон дзы æртылдта æмæ царв ахъæбæр. 
Лæппу уайтагъддæр бæласы сæр абадт. Бæлас цæй дæргъæн уыдаид, чи зоны, фæлæ лæппу 
уырдыгæй куы акасти алырдæм, уæд æм йæ фыды бæстæ, цы хъæуы схъомыл, уыдон 
æрбазындысты. Йæ зæрдæ суынгæг, йæ ныййарджыты мысын байдыдта æмæ бæласы сæрæй 
ныккуыдта: 
-139- 

— Царв акалдта, — сцин кодтой уæйгуытæ: дзæгъæлы нæ кæуы бæласы сæрыл. Ныр та 
ма нын кæдæм цæудзæн! 
— Æрхиза уал дæлæмæ, — загъта гадзайы фырт, — стæй йæ цы кæнат, уымæ дæр та 
кæсдзыстæм. 
Æрхызт æлдары фырт, хъæбæр царвы та сæры хъуын атылдта æмæ та царв атади. 
— Хуыцау æй дæуæн сныв кодта, — загътой уæйгуытæ: — хайыр дын уæд нæ иунæг хо 
Ацырухс. 
Сæхи рæвдз кæнын байдыдтой æлдары фырт æмæ Ацырухс. Уæйгуытæ æмæ гадзайы 
фырт цуаны ацыдысты. 
— Мæ сæры хицау, мæнæ дын авд дæгъæлы, — дзуры Ацырухс æлдары фыртмæ. 
Уæртæ уыцы дуармæ бацу, уый фæстæ ма ис ноджыдæр æхсæз дуары. Баздæх æмæ уырдæм 
бацу, — уыцы ран сты æфснайд нæ хæзнатæ иууылдæр, цы сты, уымæй: æвзистæй, 
сызгъæринæй, цыкурайы фæрдыгæй, налхъуыт-налмасæй: æнæуый хæцæнгарз зæгъай, бæхы 
фæлыст, лæджы дарæстæ... Дæ зæрдæмæ цы фæцæуа, цæй бæрц дзы зæгъа, уый бæрц дзы 
рахæсс. Фæлæ дын фæдзæхсын: æвдæм дуар ма байгом кæнай! Уæд сæфæм нæ дыууæ дæр. 
Æлдары фырт авд дæгъæлы райста, æхсæз дуары æхсæз уатмæ байгом кодта. 
Хæзнатыл йæ цæст ахаста. Æвдæм дуармæ бахæццæ æмæ сагъæсыл фæци: байгом æй 
кæнид, æмæ фыдбылызы куы бафта, нæ йæ байгом кæнид, æмæ æвдæм дуары фæстæ дæ 
каисты хæдзары цы ис, уый ма сбæрæг кæн... 
Цæй, сылы коммæ дæр кæсын! - загъта æлдары фырт æмæ æвдæм дуар бакодта. 
Бакодта йæ, уæдæ цы уыдаид! Кæсы æмæ стыр уаты астæу уæрм, уæрмы æфсæн 
рæхыстæй баст авдсæрон уæйыг, — цы у, уымæй пиллон арт уадзы. 
— Мæгуырæг, цæй зын раны фæдæ цæ! — загъта æлдары фырт. 
— Æмæ мыл дæ зæрдæ кæд уый бæрц риссы, уæд дæ разы фæсдуар æхсыры цад æмæ 
мыл дзы иу чысыл æрбапырх кæн. 
— Уый дын ме ’вджид, — загъта лæппу æмæ йыл æхсырæй бакалдта. 
Уæйыг æфсæн рæхыстæ стыдта, лæппуйы амуртæ кодта йæ къухты ’хсæн æмæ йæ 
уæлкъæсæр авæрдта. Стæй уыцы иу скъæрд мæсыгмæ бакодта йæхи æмæ авд уæйыджы хо 
Ацырухсы аскъæфта. Кæдæм, уый та сымах базонут!.. 
Рухс нал цæуы Ацырухсы мæсыгæй, нал зыны уæйгуытæн сæ развæндаг: куырмæджы 
æрцыдысты цуанæй сæ хæдзармæ. 
Кæсынц æмæ хæдзары дуæрттæ гом. Мæсыгмæ фесты. Ацырухс уым нал, стаей авд 
дуары дæр тыгъдæй баййæфтой: æфсæн рæхыстæй баст авдсæрон уæйыг дæр цыдæр фæци. 
Бамбæрстой хабар уæйгуытæ æмæ сагъæсыл сысты. 
Гадзайы фырт иуæй йæ чындз Ацырухсыл маст кæны, иннæмæй æлдары фыртыл: 
никæцæйуал зыны йе ’рдхорд æфсымæр. 
— Цы цæсгом ма равдисдзынæн æлдар æмæ æхсинмæ? — дзуры йæхи нымæр. — Уæдæ 
цы фæуа, зæгъгæ, агурынтæ систа лæппу. Уалынмæ уæлкъæсæрмæ фæкомкоммæ, марды 
зæхмæ æриста, сис ыл расæрфта æмæ лæппу райгас. 
Уæйгытæ лæбурын райдыдтой æлдары фыртмæ: 
~ Ай æппæт нын дæу аххос уыди! Нæ фыдызнаджы хай нын бакодтай нæ иунæг хойы, 
нæ цард адæмы зæрдæмæ кæй руаджы цыди. Цалынмæ дæ нæ маст райсæм, уалынмæ нал 
фæцæудзынæ ардыгæй! 
— Æмæ нал ацæудзыстæм нæхуыддæг дæр, — загъта гадзайы фырт: — нæ сæрмæ нæ 
бахæсдзыстæм æмæ нын иу куыдз иу хæрæг нæ куырд чызджы фæхæсса. Цалынмæ 
Ацырухсæй исты бæрæг раиртасон — цы ранмæ, кæдæм æй фæхаста авдсæрон уæйыг, уалынмæ 
нæ ныууадздзынæн. Цæуын агурынмæ. 
— Рæстыл сæмбæл, — загътой уæйгуытæ, — фæлæ иу рæстæгмæ куы нæ фæзынай, уæд 
æлдары фырты æгасæй нал æрбаййæфтай, уый дæр дын хъусын кæнæм. 
Хæрзбон загъта гадзайы фырт æмæ арасти Ацырухсы агурæг. 
Æмæ цы адæмы нæ федта Ацырухсы агурæг! Нал баззади быдыр уæд, хох уæд, хъæд, 
дон, - кæм нæ басгæрста, кæм нæ бафарста, ахæм ын нал баззади. Фæстагмæ ма урс 
хæхтæм фæцыди. Бафтыди иу ранмæ. Кæсы æмæ дзы хæдзар. 
-140- 

— Æххæст ма ацы хæдзар дæр куы асгарин, — загъта лæппу æмæ уæлхæдзарæй æркаст 
хæдзары хуылфмæ. Кæсы æмæ иу ус къонайыл бады, фæныкæй къусбарттæ кæны: «Ай 
мын абон, ай мын соммæ..» Æдзынæгдæр æм ныккаст лæппу æмæ ма амалтæй базыдта 
Ацырухсы: афтæ сфыдхуыз æмæ йæм ницыуал уыди йæхи хуызæнæй. 
Хæдзар авдсæрон уæйыджы хæдзар разынди. 
— Дзæбæх ранмæ æрбафтыдтæн, — загъта лæппу. Стæй дзуры: 
— Ацырухс нæ дæ, цы? 
Ацырухс къонайæ хæрдмæ фæхаудта; базыдта лæппуйы хъæлæс æмæ йæм дзуры: 
— Æз кæй байсæфтдæн, уый æгъгъæд нæ уыди? Дæу та ма ардæм цы хуыцау æрхаста? 
Лидзгæ тагъд фæегæмæ, намæ уæйыг куы ’рбацæуа, уæд нæ бахæрдзæн. 
— Лидзынæй ницыуал, — загъта лæппу, — стæй ай бæрцытæ уымæн нæ фæхаттæн, æмæ 
агурæг кæмæ рацыдтæн, уый фен æмæ тæссæй фæстæмæ аздæх. Уый та куыд, æмæ йын 
истæмæй мæлæт ма уа æвдсæрон хæрæгæн!.. 
— Æмæ йæ мæлæт цæмæй у, уый дын куы зонин, уæд ма нæ уымæй хуыздæр цы 
хъæуы, - загъта Ацырухс. 
— Баздæх æмæ йæм дæхи æруадз æмæ исты амалæй базон уæйыджы мæлæт цæмæй у, — 
загъта гадзайы фырт: — уый зон, æмæ мæнæн ардыгæй æнæ иу бæрæг базонгæ аздæхæн нал ис. 
— Хорз, — загъта Ацырухс, — бафæлвардзынæн, фæлæ уал ды дæхи искуы бафæсфæд 
кæн: тагъд æй ардæм хъæуы. 
Гадзайы фырт уæйыджы хæдзарæй айста йæхи. 
Уалынмæ æвдсæрон уæйыг дæр, фæздæг калгæ, æрбалæууыд йæ хæдзары 
— Гыкъыни, уæ Гыкъыни! Аллон-биллоны смаг дæ цæуы. 
— Хæтæнты ды хæтыс, цæуæнты ды цæуыс, аллон-биллоны смаг та æз кæнын, — загъта 
Ацырухс. 
— Хъазын æнхъæл мын ма у: аллон-биллоны смаг дæ цæуы. 
Ацырухс æрæнкъард кодта йæхи æмæ кæуынхъæлæсæй байдыдта дзурын: 
— Ацы ранмæ халон йе стæгдар дæр никæмæн æрбахæсдзæн, стæй йæ уд кæмæй 
рауæлдай æмæ де ’мгæрæтты чи ауайдзæн, уый бæрц ныфс кæмæ разындзæн? Уæлдай ныхæстæ 
дын сты уыдон. Дæ зæрдæ бухъ у æмæ мыл дæ хъал калыс. Афардæг вæййыс райсомæй æмæ 
дæ хæдзармæ нал æрбазыныс хурныгуылдмæ, æз та ам дæ хæдзары иунæгæй мæ бонтæ 
æрвитын, тыхст æмæ зæрдæ æрхæндæгæй. 
— Æмæ уæдæ æз дæр ацы ран мæ фæздæгыл цы бадтæй бадон: хъуыддæгтæ мæм ардæм 
сæхи къахæй нæ цæуынц. 
— Æнкъард кæнын æнæ дæу, — загъта Ацырухс, — æмæ исты амал ис, уæд иунæг 
цæмæй нæ уон, уымæн мын исты фæрæз скæн. 
— Гыкъыни, уæ Гыкъыни, æмæ дын цы фæрæз скæнон? 
— Хорз уаид, — загъта Ацырухс, — дæ уд-иу ацы ран куы баззаид: æз-иу æнкъард нæ 
кæнин, афтæ тынг дæ-иу нал мысин. Кæм ис дæ уд? 
— Гыкъыни, уый хорз, уый хорз, Гыкъыни. Мæ уд мæнæ дæлтъуры хуылфы. 
Ацырухс февнæлдта дæлтъурмæ æмæ йын сапон-æхсад, æйк-æвдылд акодта. 
— Гъæ, гъæ, гъæ! Гыкъыни, æмæ мæ уд уым цы ми кæны? Æрра нæ дæ? 
— Уæдæ? 
— Уæдæмæ уæлæ цары дæлæндыгоны кæрон. 
Ацырухс фæгæпп ласта дæлæндыгонмæ, сапон-æхсад, æйк-æвдылд æй акодта. 
— Гъæ, гъæ, гъæ! — худы уæйыг, — æрра дæ, Гыкъыни, æмæ мæ уд уыцы ран цы агуры? 
— Уæдæ? 
— Уæдæмæ лæгъз быдыры астæу тар къох, къохы цæры Бузнаг нæл хуы, хуыйы хуылфы 
тæрхъус, тæрхъусы мидæг лагъз, лагъзы æртæ зæрватыччы, уыдонæй иу у мæ ныфс, аннæ у 
мæ тых, æртыккаг — мæ уд. 
— Æй, куыд бацарæфтыд дæн гъе! — загъта Ацырухс. 
— Цавæр у? Цæмæй бацарæфтыд дæ? 
— Цуанонтæй фылдæр цы хæты алы ран — къох уæд, быдыр уæд, исчи дын дæ 
Бузнаджы куы амара, уæд хæрз дзæгъæл куы зайын, мæ къона куы хæлы! 
-141- 

— Гыкъыни, гъа, гъа, гъа! — худы уæйыг. — Ахæм цуанон нæма райгуырд æмæ 
Бузнаджы чи амара. 
~ Æмæ уæдæ дæ Бузнаг мыккагмæ цæринаг у, мæлæт ын куыд нæ уыдзæн? 
— Бузнаджы ныхыл æртæ урс хъуыны, уыцы æртæ хъуыны чи ныццæва æртæ фатæй, 
уæларв Куырдалæгоны конд фæттæй, уыцы фæттæ Куырдалæгоны куырдадзы хъуамæ сæрст 
æрцæуой мæнæн мæхи доны хуыппæй (мизынцъагæй). Уыдон кæй къухы бафтой, уый бон 
бауыдзæн Бузнаджы амарын. Ма мын тæрс, афтæ æнцон марæн дын нæ дæн нæ, 
Гыкъыни! 
Дыккаг бон Ацырухс æмæ гадзайы фырт бадынц æмæ фæндтæ кæнынц, уæдæ сæ 
къухы куыд бафтдзæн æвдсæрон уæйыджы доны хуыпп (мизынцъаг). 
— Ахсæв ын исты фæрæз саразын хъæуы, - загъта гадзайы фырт. 
Уыцы изæр расыгæй æрцыд уæйыг кæцæйдæр, æмæ уайтагъд хуыссæны йæ хуыр-хуыр 
ссыди. 
Цырд æм куыд нæ фæлæууыди Ацырухс! Уæйыг-иу æнæ уый йæ хъуыддаг акодта иу 
бæрзонд къæдзæхæй арф коммæ. Фæлæ уыцы ’хсæв Ацырухс æнæхъæн лалым байдзаг 
кодта уæйыджы доны хуыппæй. 
Гадзайы фырт æд лалым араст уæларв Куырдалæгонмæ, уæдæ цы уыдаид! 
Æртæ болат фаты сарæзта уæларв Куырдалæгон. Уæйыджы мизынцъагæй сæ байсæрста. 
Лæппу уыцы иу схуыст ракодта æмæ Бузнаджы агурыныл ныллæууыди. 
Бузнаг нæл хуы уыди бирæ зæххыты хицау; зæххытыл цардысты бирæ хъæутæ. Бирæ 
фос, бирæ хъом æмæ бирæ бæхрæгъæуттæ уыди Бузнаг нæл хуымæ. 
Гадзайы фырт бафтыди Бузнаджы угæрдæнмæ раст Атынæджы; гъæйт мардзæ, сæ тæккæ 
кæрдгæйæ, ссивгæйæ уыдысты Бузнаджы æххуырст адæм. 
Кусджытæ уыдысты уынгæг ран Бузнагæн кусгæйæ. Куыст сын-иу радта, хæстæ 
сыниу скодта, æмæ иу цæй бæрц æмбæлд, уый бæрц кæмæн нæ бантыст, уыдонæн-иу нæл хуы 
йæ мызд баурæдта. 
Лæппу байриай загъта хосдзаутæн, уыдон æм уæлæмæ дæр не скастысты. Уæд сæм 
гадзайы фырт дзыхы уаг æруагъта, дзырдыл сæ дарын байдыдта. Хосдзауты зæрдæмæ афтæ 
бацыдысты лæппуйы ныхæстæ, æмæ аппæрстой сæ цæвджытæ, йæ алыфарс слæууыдысты. 
Сæ куыст бакъуылымпы уыдзæн, Бузнаг сын сæ мыздыл ныххæцдзæн, уый та ма кæй 
зæрдыл лæууыд! 
Ссивджытæ дæр уыцы бон æмбис дæр нал бакодтой сæ куыстæн: сæ куыст сæ байрох, 
лæппумæ хъусгæйæ. 
Иу афон дын Бузнаг ма фæзына хосгæрсты. 
— Чи куыдз, чи хæрæг нæ уадзы кусын мæ адæмы? — футтытæ гæнгæ æрбассæнды нæл 
хуы. 
— Хæрæг дæр дæхæдæг, куыдз дæр дæхæдæг, — загъта лæппу: — æз уыдтæн æмæ дæ 
хъару æмæ дæхæдæг, æппындæр мыл ма бацауæрд, дæ мад, дæ фыды фыдæх мæ уæд! — 
æмæ уый адыл лæппу хосы адæджы сæрмæ стæррæтт ласта. 
Нæл хуы йыл баскъæрдта йæхи, сцавта хосы адæг. Лæппу ныхъхъавыд æмæ Бузнаджы 
æртæ æрдуйæ иу раскъуыддзаг кодта йæ фатæй. 
— Уый мæ уæлдай æрду уыди, — æрвнæрæгау фæхъæр ласта хуы. 
— Мæнæн дæр мæ уæлдай фат уыди, — загъта лæппу. 
Æмæ та нæл хуы адæджы иннæ фæрсты æрбаскъæры йæхи — адæгæн йæ суангфарс 
атоны йæ ссырæй. 
Лæппу та дыккаг урс æрду фатæй стæхын ласта Бузнаджы ныхæй. 
— Ох! Мæ уæлдай æрду уыди, — абухы нæл хуы. 
— Мæ уæлдай фат уыди, — дзуры та лæппу. 
Æртыккаг хатт дæр та æрбаскъæрдта нæл хуы адæгыл йæхи æмæ йæ æвæдза ныр апырх 
кæна, лæппуйы йæ ссыртæй фæдыууæ кæна, афтæ æртыккаг урс æрду дæр цыдæр фæци 
Бузнаджы сæрæй: Куырдалæгоны конд фат та адаста фæстаг æрду дæр лæппуйы æхстæй. 
Афæлдæхт нæл хуы, уæдæ цы уыдаид. Лæппу йæ ракъæртт кодта, йæ хуылфæй йын 
тæрхъус фелвæста, тæрхъусы хуылфæй лагъз. 
-142- 

Адæм æрбамбырд сты лæппуйы алыварс, æмæ сæ хъæр уæлæрвтыл æмбæлди: «Нæ 
ирвæзынгæнæг! Нæ ирвæзынгæнæг», зæгъгæ. Уый бæрц цинаг сын уыди Бузнаджы амард. 
Æвдсæрон уæйыджы хæдзармæ фæцæуы гадзайы фырт. Дзæвгар ма йæ хъуыдаид 
бауайын, афтæ лагъзæй систа иу зæрватыкк — æвдсæрон уæйыджы ныфс, æмæ йын сыскъуыдта 
йæ къубал. 
Уæйыг æмæ Ацырухс бадтысты сæ хæдзары. Æвиппайды æвдсæрон уæйыг фæхъæр ласта: 
— Гыкъыни, цыдæр дын кæнын! Тæрсын байдыдтон; афтæмæй мæ рисгæ ницы кæны, 
мæ тых мæхимæ! 
— Ницы дын уыдзæн, ма тæрс, - ахæмтæй фылдæр цы вæййы лæджы царды. 
Лæппу æрбаввахс уæйыджы хæдзармæ, лагъзæй та систа иу зæрватыкк, — уæйыджы тых — 
æмæ та уымæн дæр стыдта йæ къубал. 
— Гыкъыни, уæ Гыкъыни, цыдæр дын кæнын!.. — дзуры уæйыг Ацырухсмæ æмæ 
афæлдæхт хæдзары астæу. — Гыкъыни, мæ зæнгтыл лæууын нал фæразын, сæ хъару асасти. 
Цымæ цы уа? Гыкъыни, дæ къух мын мæ сæрыл адар: мæ сæрæн нал дæн. 
— Уæдæ мын цы кæнай, гæлдæрджын — æнæ мæ къух мын дæ уд нæ сисдзынæ! 
Хæдзары къæсæрæй æрбакаст лæппу æмæ æртыккаг зæрватыккæн стыдта йæ къубал. 
Уый адыл æвдсæрон уæйыг систа йæ уд. 
— Фæстиаты амал нын нал ис, — дзуры лæппу Ацырухсмæ: нæ фæзыныны æмгъуыд 
ивгъуыйы æмæ уæд исты фыдбылыз сараздзысты де ’фсымæртæ дæ сæры хицауæн. 
Урс хохæй, æвдсæрон уæйыджы хæдзарæй араст сты гадзайы фырт æмæ Ацырухс. 
Цæуынтæ байдыдтой, цæуынтæ. Цæй бæрц фæцыдаиккой, чи зоны, фæлæ сæ фæзыныны 
æмгъуыд ныллæууыд, цæуын та ма сæ дзæвгар хъуыди. 
— Мардзысты, хæрдзысты мын ме ’лдары, — загъта лæппу, — æмгъуыд ивгъуыйы, 
цæуын та ма нæ бахъæудзæн. 
Уæд фатдонæй фелвæста фат, æрдынбосыл æй æрбавæрдта æмæ кувы: 
— Хуыцауты хуыцау, ацы фат куыд фæтæха уæйгуыты хæдзармæ, уацхъуыд сыл куыд 
сæмбæлын кæна: сæрæгасæй уæйгуыты хæдзармæ фæндагыл кæй стæм. 
Уæйгуытæ æлдары фырты фынгыл æрæвæрдтой æмгъуыды фæстæ, æмæ йын ныр йæ 
сæр ралыг кæнæм зæгъгæ, афтæ лæппуйы фат хæдзары сис æрбатыдта æмæ фынджы зæхмæ 
цæвдызта. Уæйгуытæ фæпырх сты фынджы цурæй, «цагъта нæ нæ фыдæбоны уазæг», зæгъгæ. 
Æлдары фырт дæр бацагъта йæ дымджытæ æмæ алæууыд йæ къæхтыл. 
Уалынмæ Ацырухс æмæ гадзайы фырт дæр æрбахæццæ сты. Цинтæ, мондæгтæ. 
Иукъорд боны ма афæстиат уыдаиккой уæйгуыты хæдзары, сæхи баифтæнгтæ кодтой æмæ иу 
райсом уæрдоны мидæг араст сты æлдары хæдзармæ. 
Бирæ фæцыдаиккой, чысыл, чи зоны, фæлæ иу ран æрынцадысты. Бахордтой, банозтой, 
Ацырухс æмæ æлдары фырт афынæй сты фæлмæстæй. Гадзайы фыртæн хуыссæг кæм ис! 
Уалынмæ дын æртæ бæлоны æртахтысты æмæ уæрдоны сæрхъæдыл сæхи æруагътой. 
Ахъуыр-хъуыр кодтой иу цъусдуг, стæй сæ иу дзуры: 
— Æвгъау у Ацырухс æлдары фыртæн. 
— Æмæ йын кæд æвгъау у, уæд ын исты саразæм, — загъта дыккаг. 
— Æз ахæм бæх фестдзынæн, ахæм, — загъта æртыккаг, — æмæ куы райхъал уа, уæд 
мæм аллон-биллоны зæрдæ афтæ бадардзæн æмæ мыл абаддзæн. Æз æй ахæсдзынæн ахæм 
рæттæм, æмæ йæ æгас дуне дæр агурæнт, уæддæр æй нал ссардзысты. 
— Чи зоны, бæхмæ куы нæ бахæсса йæ ныфс, уæд фæндагыл æз сызгъæрин порти 
фестдзынæн. Куыддæр мæм æрбавнала, афтæ цы фæуыдзæн, уЫд СТЫр хуыцау дæр нал 
равзардзæн. 
— Уæдæ мыййаг афтæ нæ вæййы, сымахæй уæ дыууæйæ дæр сæрæгасæй куы раирвæза, 
уæд æз пылыстæг сынтæджы хуызы фестдзынæн йæ размæ. Бахæлæг кæндзæн сынтæгмæ, 
фæлмæстæй дзы баппардзæн йæхи, æмæ уæд нæ фъщгул уыййау: фæтары уыдзæн цæсты 
фæныкъуылдмæ. 
Сæ ныхæстæ куы ракодтой, уæд ма загътой: 
— Чи хъусы æмæ чи зæгъа, уый цавд дур куыд феста, хосгæнæг ын хос куыд нæ ссара. 
Йæ хос та: Ацырухсæн лæппу куы райгуыра, мад йæхæдæг, йæхи къухæй, йæ ноггуырд 
-143- 

хъæбулы куы акъæртт кæна, сабийы зæрдæйы туг цавд дурыл куы бапырх кæна, æндæр ын 
хос ма уæд. 
Атахтысты æртæ бæлоны, уæдæ цы уыдаид. Æлдары фырт, Ацырухс æмæ гадзайы фырт 
фæцæуынц сæ фæндагыл. Уалынмæ сæ рæзты иу бæх æрбахъазы куы иуырдæм, куы 
иннæрдæм. Æмæ бæхæй дæр ахæм бæх уыди, æмæ нæма фендæуыд уый хуызæн: йæ уындæй, 
йæ кондæй, йæ хъаруйæ, ноджы йыл ахæм саргъ, æмæ йæм адæймаг кæсынæй не ’фсæст. 
— Цыппæркъахыг фосæй уымæй æххæстдæр хъуамæ ма разына, — загъта æлдары фырт. 
Бирæйы аргъ уыдзæн, къухы куы бафта, уæд. 
— Нæ фæндаджы кой кæнæм, — дзуры гадзайы фырт, — Уый хайыр фос куы уаид, уæд 
ам дзæгъæл быдыры ратæх-батæх нæ кæнид, стæй уый бæрц бæххъуаг дæр куы нæ дæ: дæ 
фыды бæхрæгъæуттæ аздахын куы нæ комынц сæ гæстæн. 
Фæцæуынц та дарддæр. Кæсынц æмæ фæндагыл — сызгъæрин порти: куы хæрдмæ 
фæхауы, куы фæндагыл атулы. 
Уæрдонæй рахызт æлдары фырт æмæ портимæ фæцæуы. 
— Мæ фыдæн мын лæварæн сбæздзæн, — дзуры лæппу. 
— Уый хæзна куы уаид, — дзуры лæппу, — уæд æй афонмæ систаин. Хъусыс, хæстæг æм 
ма бацу, фыдбылыз дын сараздзæн. Дæ фыды хæдзары сызгъæрин къоритæн ныккæнæн 
дæр куы нæ ис. 
Араст та вæййынц дарддæр. Цæуынц, цæуынц, æмæ сæ фæндагыл пылыстæг сынтæг, 
хъандзалтыл арæзт. Адæймаг ма аивдæр æмæ рæсугъддæр дзаумайæ цæмæ бакастаид. 
— Нал мын ис коммæ бакæсæн: æнæ хай фæдæн уый хуызæн бæхæй, æнæ хай фæдæн 
уый хуызæн сызгъæрин портийæ. Ацы сынтæджы уал мæ фæллад суадздзынæн, стæй йæ 
нæ хæдзармæ ласдзыстæм. 
— Чысыл фыдбылызтæ нæ баййæфтой нæ сæртæ ацы балцы. Стыр тас дын у дæ удæн, 
куыддæр æм æвналгæ дæр бакæнай, афтæ, — дзуры гадзайы фырт. 
— Ацы хатт мæхи фæндон тæрын. Никуыма æрцыд ахæм æмбисонд æмæ мын 
пылыстæг сынтæгæй исчи амæла. — Уый адыл æм фæцæуы. 
— Ох-хай! Нал мæм байхъусдзæн! Цæй æмæ сын схъæр кæнон æртæ бæлоны фæнд. 
Намæ йыл исты куы ¦рцæуа, уæд ма цы цæсгом бавдисдзынæн æлдар æмæ æхсинмæ. 
Лæппу ракодта, уæдæ цы уыдаид, бæлæтты ныхас кæрæй кæронмæ æлдары фырт æмæ 
Ацырухсæн æмæ уый адыл цавддур фестад фæсвæндаг иу бæласы бын. 
Кæм ма схуыссыдаид æлдары фырт пылыстæг сынтæгыл: йæ тæфыл дæр нал ауад, стæй 
уайтагъд сынтæг цыдæр æрбаци. 
Лæппу æмæ Ацырухс цавддурыл бирæ фæсагъæс кодтой, фæлæ ма сагъæс æмæ 
кæуынæй цы рацæудзæн? Уды мæгуирадæй æндæр ницы! 
Уæд æлдары фырт дзуры Ацырухсмæ: 
— Цы ’рцыди, уый æрцыд, — адзалæн амал нал ис æмæ цом нæ хæдзар агурæм. 
— Цæугæ, кæдæм цæуыс, уырдæм, — загъта Ацырухс, — æз ардыгæй фæцæуинаг нæ 
дæн афæдзы бонмæ, стæй уый фæстæ бæрæг уыдзæн. Дæу тыххæй, стæй мæн фервæзынæн 
ацы лæг йæ уд ауæлдай кодта, ныр нæ йæ сæр нал хъæуы, æмæ йæ дзæгъæл быдыры 
ныууадз. 
Цæрынтæ байдыдта Ацырухс цавддуры фарсмæ. Куыд фæцард, цы фæцард, чи зоны, 
фæлæ иу ахæмы Ацырухсæн лæппу райгуырди. 
— Сæр дæ бахъуыди, чызгай, — загъта Ацырухс йæхицæн. — Нæ хæлар мах тыххæй 
цавддур фестын кодта йæхи æмæ ныр æз уымæн, уый фервæзынæн мацы бакæнон, йæ хос 
мæхимæ, афтæмæй, — зонгæ-зонын. 
Ноггуырд лæппуйы риу акъæртт кодта мад йæхи къухæй, зæрдæйы тугæй бапырх кодта 
цавддуры, уæдæ цы уыдаид! 
Лæппу цы уыди, авд ахæмы хуыздæр фестади уыйадыл. 
Гадзайы фырт куы ракасти, куы æрæмбæрста, цы йыл æрцыди, Ацырухс æм 
афæдзæйафæдзмæ кæй фæбадти, йæ сабийы зæрдæйы тугæй йын хос кæй скодта, — уæд ныссæххæтт 
кодта уымæн йæ зæрдæ æмæ дзуры: 
— Ацырухс, дæ сыгъдæг нывондæн хуыцауы руаджы тас нæ уыдзæн. 
-144- 

Фелфæста бæрцагъудæй сис, мард сабийы дзы расæрфта, æмæ лæппу Ацырухсы 
хъæбысы райгас æмæ худын систа. 
- Æппæт дæр хорз, — загъта гадзайы фырт, — фæлæ уæд æлдары фырт, дæ сæрыхицау та 
цы фæцадаид, Ацырухс? 
- Æрæгæй ардæм ыл никуыуал æрхæцыди мæ цæст, — загъта Ацырухс. — Йæ хæдзармæ 
ма афардæг уæд? Тыхсгæ кодта ацы ран. 
Араст сты. Фæцæуынц æмæ сæ разæй иу галы æттæмæбадæн (фаджыс) уæд атулы æмæ 
атулы. 
- Ахæм диссаг никуыма федтон, — загъта гадзайы фырт. — Уæдæ цы уа? Макæ æмæ 
кæуыл тыхсæм, уый ма разынæд? Цæй бавзарон. 
Сис йæ бæрцагъудæй фелвæста, тулгæ галы æттæмæбадæныл æй асæрфта æмæ æлдары 
фырт фестади. 
Сæ хæдзармæ æнæнизæй, сæрæгасæй бахæццæ сты авд уæйыджы хо Ацырухсимæ. 
Фыр мæтæй æлдар æмæ æхсин бартхутæг сты, сæ сæрæн нал уыдысты. Гадзайы фырт 
сис рауагъта дыууæ зæрондыл, æмæ уыдон дæр ног фестадысты. 
Æлдар æмæ æхсин куывд цæуылнæ скодтаиккой Ацырухсы чындзæхсæвы, чысыл дзы 
цæмæн фæцин кодтаиккой адæм! 
Афонмæ дæр ма цæрынц æмæ хæрынц; уыдон æрцыдмæ æнæнизæй, зæрдæрухсæй 
цæрут. 
(Аргъау ракодта Брытъиаты Елбыздыхъо, сабаты, 
æртхъирæны мæйы 17 бон. 1923 аз. Дзæуджыхъæу). 
(§Х§) 
28. ЦУАНОН ÆМÆ ИУЦÆСТЫГ УÆЙЫДЖЫ АРГЪАУ 
Æрæгвæззæг цуанон най кодта хъæдмæ хæстæг æд бинонтæ. Найгæнинаг фæуыныл 
уыдаид, афтæ цуанон айста топп æмæ хъæдмæ бацыд. Разылди иудзæвгар; кæсы æмæ иу 
сæгуыт æдæрсгæ хизы. Лæг æм бахъуызыд æхстбæрцмæ, ныхъхъавыди сырдмæ. Гæрах! 
Æмæ сæгуыт фæуæлгоммæ. Цуанон арт скодта, сæгуыты фыдæй уæхстытæ байдзаг кодта 
æмæ сæ арты фарсмæ æрсагъта, сæгуытæн йæ аннæ хай бæласы цонгыл æрцауыгъта. 
Уалынмæ физонджытæ бур-бурид систы арты фарсмæ. Цуанон æрбадт æмæ ныр хæрын 
байдайа, афтæ сæгуыты мард зæххыл гуыпп!.. æмæ уæртæ фæлидзы. 
Лæг джихæй баззад: кæм ма бахордтаид физонæг дæр! Цыдæр æрбаисты уæхстытæ. 
- Ай цавæр диссаг уа, уый æппын куы нæ сбæрæг кæнон, уæд нæ уыдзæн, — æмæ 
цæуын систа сырды тугвæдыл. Бирæ фæцыд, чысыл фæцыд, чи йæ базондзæн, фæлæ сæгуыты 
фæд ахызт хъæдæй æмæ иу хъæумæ æрыфтыд. Ныр æризæр. 
- Сырдæй ницыуал, фæлæ искуы куы бафысым кæнин, — дзуры цуанон, — фæстæмæ 
фæцæуынæй ницыуал: иуæй æнафон у, иннæмæй фæллад дæн. 
Гæрзæй гæрзмæ æрзылд æгас хъæуыл. Бадзуры иу хæдзармæ, бахъæр кæны иннæмæ, 
æттæмæ кæсæг никæцæй. Бакæсы уыимæ кæртмæ, хæдзæрттæм æмæ — æдзæрæг. 
- Хаст хъæу у, æвæццæгæн, — загъта цуанон. — Æнхъæлдæн æмæ фыдæнхъæл кæнын 
фысымæй. — Уæддæр нæ уадзы йæ зилын. Фæстагмæ бацъщ иу кæртмæ; бахъæр ласта. 
Хæдзарæй уазæджы хъæрмæ рацыд иу чызг, чысыл фæчиуы йæ синæй. 
- Мидæмæ, уазæг, фысым дын уыдзыстæм, дæ фæллад нæм суадз. 
~ Уæ лæгтæй хæдзары ничи ис? — бафарста цуанон. 
- Мæ фыды зæронд къонайы фарсмæ хуыссы, æдцæмæ рацæуынæн нæу. Мидæмæ, 
фендзынæ йæ, æхсызгон ын уыдзæн. 
Хæдзары къонайы фарсмæ хуыссы лæджы суангварс. 
- Уазæг, æгас цу! — дзуры суангварс; — æрбад, æфсæрмы ма кæн. Чызг, ды та бавдæл 
æмæ нын æхсæвæрæн исты амал скæн. 
10 Æмбалты Цоцко 
-145- 

Цуанон æрбадт зæронды фарсмæ. 
— Уазæг, хабарæй дæ фæрсын ма бахъæуæд, — дзуры лæджы суангварс, - кæцæй 
цæуыс? Цы хур, цы къæвда дæ æрбахаста а бæстæм? 
Цуанон радзырдта, най кæй кодта, стæй цуаны кæй ауади хæстæг хъæдмæ, уыцы ран 
сæгуыт кæй амардта, физонджытæ дзы куыд скодта, афтæ æвиппайды сæгуыты мард 
бæласы цонгæй куыд рахауд æмæ лидзæг куыд фæци. 
— Æз ын райстон йæ тугвæд, — дзырдта цуанон, — æмæ тугвæд-тугвæд æрбацыдтæн 
ацы хъæумæ. Ай бæрц цуан фæкодтон, чысыл нæ фæмардтон алы сырды мыггаг дæр, фæлæ 
ахæм диссаг никуыма федтон! 
— Куы ма ацæрай, уæд ма бирæ диссæгтæ фендзынæ, — загъта лæджы суангварс. 
Уалынмæ чызг æхсæвæр ацарæзта, фынг дыууæ лæджы раз æрæвæрдта. Бахордтой, 
банозтой, æмæ та чызг бафснайдта фынг. 
— Уазæгæн хуыссæнуат, — загъта зæронд, — уазæгдоны йын уат бакæн. 
— Дада! Æмæ уазæгдоны иунæгæй цы хуысдзæн, фæлтау ын дæ фарсмæ уат 
æркæндзынæн: даргъ у фæззыгон æхсæв; хуыссæгхъæлдзæг куы кæнат мыййаг, уæд кæрæдзийæн уæ 
хъаст, уæ маст фæкæндзыстут, — радзырдта чызг. 
— Уый дæр хорз куы у, — загъта зæронд. 
Чызг уазæгæн уат æркодта хæдзары, суангварс лæджы цур, схуыссын æй кодта, æмæ 
йæхæдæг айста йæхи æндæр ранмæ. 
Хуыссынц уазæг æмæ зæронд, уæдæ цы уыдаид, фæлæ фынæй кæм ис! Уæд цуанон 
дзуры суангварс лæгмæ: 
— Бафæрсын аипп ма уæд, фæлæ дæ бафæрсон дыууæ хъуыддагæй. 
— Фæрсын сахъат нæу, — загъта зæронд, — фæлæ мæ цы хъуыддæгтæй фæрсынмæ 
хъавыс, дæ зæрдæ цæимæты дзуры? 
— Уæ хъæубæстыл æрзылддæн, — загъта цуанон, — хæдзæрттæ, кæртытæ — рæвдз, 
ифтонг, фæлæ дзы кæдæмдæриддæр нæ бадзырдтон, змæлæг дзы нæ разынд иу ран дæр. 
Диссаг мæм фæкасти уыцы хъуыддаг. Дыккагæй, бахатыр мын кæн, дис кæнын, стыр дис, 
дæуæн дæхиуыл: дæ зонд дæхимæ, дæ ныхас, дæ дзуапп иннæ ахæм, кæй загъдæуы, фæлæ 
дæ суангварс нæй дæ уæлæ. Цавæр æнамонд хъуыддаг сæмбæлд уæ хъæубæстыл, стæй цы 
фыдбылыз æрцыди дæуæн дæхиуыл? 
— Ныхас йæ сæрæй куы нæ ракæнай, уæд ын нæй бамбарæн, — загъта суангварс 
зæронд. — Бирæ адæм царди нæ хъæуы. Ныккæнæнтæ нæ уыди сæ исæн. Мæнæн мæхицæн 
уыди авд фырты, — хуыцау дæ æфсарм кæнæд, — авд чындзы; хъæуæмбис хæдзар уыдис мæ 
хæдзар. Нæ цард йæ тæккæ цырыныл куы сси, уæд та уый æнхъæл чи уыди, æмæ нæ хъæу, 
нæ цæргæ хъæу, хасты фæуа, æз мæ авд фыртæй афтидæй баззайон, мæхæдæг цард 
бæрæгæй ацы хуызонтæм æрцæуон! Фæлæ ды цы федтай æмæ цы уыныс, уыдон ныл иууылдæр 
æрцыдысты: хъæу хъæууат фæци, æз лæг-уат! 
— Цы азарæй æрцыдыстут уæддæр уыцы ранмæ? — фæрсы суангварс зæронды цуанон. 
— Мæ авд фыртимæ иу ахæмы хæтынмæ араст стæм нæ хæдзарæй. Цæуынтæ 
байдыдтам, цæуынтæ. Бирæ фæцыдыстæм, чысыл, чи ма йæ хъуыды кæны, фæлæ иу тыгъд 
быдырмæ бафтыдыстæм. Хуыцау базона, кæд хур нæ каст цъæх арвыл, кæд зæрдæ нæ рухс 
кодта дунейы уындæй. 
Нæ цыды кой кæнæм, хур акъул. Дзæвгар ма уыдаид йæ аныгуылынмæ, афтæ ныл 
æвиппайды цъæх мигъ ныббадт. Мигъ дæр ахæм нæ уыд ахæм, æмæ дуне батар! Мах нал 
уыдтам нæ развæндаг, кæдæм цыдаиккам, уый нал зыдтам. 
Бирæ фæхъуырдухæн кодтам уыцы хуызæнæй бæхæй, лæгæй. Хурныгуылæн афон мигъ 
систа йæхи. Кæсæм æмæ нæ разæй хæстæг — хох, хохы — лæгæт. Нæхи баластам лæгæты 
дуармæ, уæдæ цы уыдаид, - кæд дзы мыййаг нæхи бахъарм кодтаиккам. 
Уалынмæ кæсæм æмæ лæгæтмæ йæ фосы дзуг æрыскъæры иуцæстыг уæйыг. 
— Æгас цæут, уазджытæ! — дзуры иуцæстыг уæйыг. — Фысым бакæнут! 
~ Дæ фос бирæ уæд! Фысымагурæг стæм мах дæр, — загътон æз. 
Иуцæстыг уæйыг лæгæты дуар — иу дынджыр къæдзæхдур — систа æмæ мидæмæ 
баскъæрдта йæ фосы дзуг, мах дæр сæ фæдыл æд бæхтæ бацыдыстæм лæгæтмæ. 
-146- 

Фос бафснайдта иуцæстыг уæйыг, нæ бæхтæ æфснайынмæ дæр нæм фæкаст. 
Арт бандзæрста лæгæты. Арты фарсмæ бахъарм кодтам нæхи. Иуцæстыг уæйыг фосы 
дзугмæ бацыд, сæ раздзог нæл сæгъы сын раласта æмæ нын æй æхсæвæрæн сæргæвста. 
Аг фыцы уæларт. Хабæрттæ дзурæм нæ кæрæдзийæн. Уалынмæ фыдтæ сфыхтысты. 
Райста аг æмæ фынг æрцарæзта. 
— Уазджытæ, æфсæрмы ма кæнут, фæлæ уæ курын, стæг ма фæхъæн кæнут æмæ сæ 
мæнæ фæсдæлтъур æвæрут, — загъта иуцæстыг уæйыг. 
— Мах бахордтам, фæллад адæм, æххормаг адæм куыд бахæрой, афтæ, стæг нæ фæхъæн 
кодтам, фæсдæлтъур сæ æвæрдтам. Хæрд фестæм, æмæ арфæ ракодтам нæ фысымæн. Уый 
фынг бафснайдта, стæй баздæхт æмæ нæл сæгъы стджыты раз æрбадт: уæнг уæнгыл æвæргæ, 
уæнг уæнгыл æвæргæ, сæгъы стæгдар сарæзта. Уый фæстæ сыстад, лæгæты иу бæрзонд 
тæрхæгмæ сæвнæлдта, æмæ дзы нымæтын йæхс райста. Нымæтын йæхсæй сæры стæгдар 
æрцавта, — «цыкы-боцъо», зæгъгæ, æмæ нæл сæгъ къæрцц-къæрццгæнгæ дзуджы астæу 
балæууыд. 
Схуыссыдыстæм. Райсомы куы ’рбабон, уæд нæм дзуры иуцæстыг уæйыг: 
— Уазджытæ, æз тæрын мæ фосы къорд хизынмæ, сымах цæуын куы сфæнд кæнат, 
уæд-иу фæндараст, намæ та уын — фысым. 
Аскъæрдта йæ фосы къорд, ма сæ байрайа, æмæ лæгæты дуарыл къæдзæхдур 
æрфæлдæхта. 
Сыстадыстæм, уæдæ цы уыдаид! 
— Ауай-ма, дуар нын бакæн, цы ныл æй æрбахгæдта, сындзæхгæд æй ныккæна! — 
дзурын кæстæр лæппумæ. 
Кæстæр лæппу ацыд, фæархайдта, фæлæ, бæгуы! — змæлын циу, уый дæр ын нæ 
бакуымдта. Араст дыккаг æфсымæр — дыууæйæн дæр нæ бакуымдта гом кæнын лæгæты 
дуар. Фæстагмæ æвзарын байдыдтам нæ тых аст лæгæй, фæлæ йын байгом кæнынæн ницы 
бафæрæзтам. 
Мысты зæрдæ къæппæджы куыд вæййы, афтæ уыди мах зæрдæ дæр уæйыджы лæгæты! 
Дæ балгъитæг уый бавзарæд, мах цы бавзæрстам уыцы бон. 
Æризæр. Уæйыг æртардта йæ фосы дзуг, дуар бакодта, æрбаскъæрдта сæ лæгæтмæ æмæ 
дзуры махмæ: 
— Нæма ацыдыстут сæрæй! 
Хъыппæй-сыппæй ницы сдзырдтам уæйыгмæ. 
— Уазджытæ, æхсæвæрæн нæ исты амал хъæуы, — дзуры уæйыг. 
— Фосы дзуг дæумæ, хæдзар дæ хæдзар, мах цæй æхсæвæрыл бадоминаг дæ? — загътон æз. 
— Аст бæхы уæм сæ цармы дзæгтæ куы нæ уаид, авд фырты дын иннæ ахæм... Уыдон 
æхсæвæрæн куы сбæззиккой! — дзуры иуцæстыг уæйыг. 
Уый адыл иу бæх æрбаласта æмæ йæ сæргæвста, стæй фæсдуар мæнæн мæ фырттимæ 
стыр уæрм скъахын кодта. 
Бахордтам нæ бæхы, уæдæ цы уыдаид. Бæхы стджытæ, бæхы царм уæрммæ ныккалдта. 
Уыцы æхсæвæй фæстæмæ дæ хæраммæ бæллæгыл дæр уыцы бонтæ макуы скæнæд, 
мæныл цы бонтæ ауади уæйыджы лæгæты. 
Аст бæхы æмæ мын авд фырты схордта уæйыг мæ цæстуынгæйæ. Фæстагмæ та мæм 
дзуры хынджылæг кæнгæйæ: 
— «Уазæг, ам ма дæ сæрæй?» 
Уæхстыл мæ бакодта, уæхст арты фарсмæ æрсагъта, йæхæдæг æрхуыссыд æмæ уайтагъд 
йæ хуыр-хуыр ссыди. 
Æз амæлттæй раирвæзтдæн лæгæтæй, мæ суангварс афизонæг, афтæмæй, æмæ уыцы 
хуызæнæй сирвæзтдæн нæ хæдзармæ. Уыдон дын мæхи æмæ мæ хæдзары хъуыддæгтæ. 
Уæдæ хъæубæсты хъуыддаг дæр афтæ: бацарæфтыд сæ кодта иуцæстыг уæйыг, змæлæг 
нæ нал ныууагъта — аныхъуырдта æгас хъæубæсты æд фос. Гъе уый дын нæ хабæрттæ. 
Зæрдæ цæмæй схъæлдзæг уа, ахæм хабæрттæ не сты. 
— Цы уа, уый уæд! — загъта цуанон. — Нæй мын иуцæстыг уæйыджы æнæ бацагурын! 
Кæнæ уый, кæнæ æз. 
-147- 

— Фæлтау куы бацагурис дæ фæрныг хæдзар, — загъта суангварс рыст адæймаг, — намæ 
ды дæр та уый амæттаг кæныс. 
— Райсом мын нал ис æдзæугæ, — загъта цуанон. — Æз мæ царды сæр нал райсдзынæн! 
Иуцæстыг уæйыг бацагъуыйæд æмæ адæмы æнхъæвзæн сихсийын кæнæд, - уый нæ уыдзæн! 
Æхсæвы баулæфыд цуанон уазæгуаты. Райсомæй йын зонынджын чызг фæндаггаг 
ацарæзта, — хæссынæн рог, хæрынæн адцжын. Хæрзбон загъта цуанон суангварс зæрондæн, 
зонынджын чызгæн, топп йæ ’фцæджы æрæфтыдта, фæндаггаг райста, араст балцы — 
иуцæстыг уæйыджы агурæг. 
Цас фæцыдаид, чи зоны, фæлæ иу фæссихор тар цъæх мигъ æрбадт. Нал ары фæндаг 
цуанон, цъæх мигъ æрæхгæдта арв, æрæмбæрзта зæхх. Уæд цуанон топп фелвæста æмæ йæ 
цъæх мигъыл суагъта. Гæрах!... æмæ цъæх мигъ фезмæлыди, къуыбылæйттæ кæнын 
байдъщта, ранæй-рæтты арвы цъæх фæзынд. Мигъæй дзырдæуыд: 
— Иу хатт ма! Иу хатт ма! 
— Нæ, - загъта цуанон, — æз Уациллайау иу æхстон дæн, хæрæгау- иу лиуырдон! 
Мигъ айста йæхи, хур ракаст, бæстæ ныррухс. Арвы кæрæттæ дардæй сзындысты. 
Цуанон кæсы, æмæ иу фыййау йæ фосы къорд æрбатæры. Хæстæгдæр æм куы ’рбацыд, уæд æй 
базыдта: уый разынди иуцæстыг уæйыг, йæ иу синæй иучысыл чиуы. 
— Æгас цу, уазæг! — дзуры уæйыг. 
— Дæ фос бирæ уæд, фыййау! 
— Фысым дын уыдзынæн, уазæг! 
— Уæдæ ма æз дæр изæрыгон кæдæм фæцæуинаг дæн, — загъта цуанон, æмæ æрфысым 
кодта иуцæстон уæйыджы лæгæты. 
Æхсæвæрæн уæйыг раласта йæ нæл сæгъ æмæ йæ сæргæвста. Хæрынафон уæйыг фынг 
æрцарæзта æмæ дзуры цуанонмæ: 
— Уазæг, стæг ма фæхъæн кæн! 
Бахордтой, уæдæ цы уыдаид. Хæрды фæстæ уæйыг стджытæ уæнг уæнгыл æвæргæ, 
уæнг уæнгыл æвæргæ, æмæ сæгъы стæгдар уадидæгæн арæвдз. Уæд уæйыг тæрхæгæй 
райста нымæтын йæхс, æрцавта дзы сæгъы стæгдар, «цыкы-боцъо!» — зæгъгæ, æмæ нæл сæгъ 
къæрцц-къæрццгæнгæ дзуджы астæу скуысси. 
Æхсæвы бахуыссыдысты. Райсомæй уæйыг сæударæй дзуры цуанонмæ: 
~ Куы раст кæнай мыййаг, уазæг, уæд-иу фæндараст! Намæ дын — фысым. 
Уый адыл фосы дзуг лæгæтæй ауагъта æмæ йын къæдзæхдур æрфæлдæхта йæ бацæуæныл. 
— Бæрæг дæм уыдзæн, гъе, цуанон! — загъта уазæг йæхи нымæры, — сфæнд та кодта 
мæныл дæр иуцæстыг уæйыг! 
Цанæбæрæг ма хуыссыдаид цуанон. Сыстади, арт бакодта, стæй лæгæты дуармæ ацыд 
æмæ къæдзæхдурыл фæхæцыд æмæ йæ иуфарс фехста. Базылд йæ бæхмæ, раласта йæ æддæмæ, 
сахсæн ыл сæвæрдта æмæ йæ суагъта хизынмæ. Бон изæрмæ фæбадт, фенхъæлмæ каст. 
Уалынмæ иуцæстыг уæйыг дæр æд фосы дзуг фæзынд. 
— Ам ма куы дæ! — загъта уæйыг. 
— Мæ фæллад цæмæй суадзон, уый тыххæй ма баурæдтон мæхи, мæ бæх иучысыл 
баулæфа, багуыбын кæна — æгæр мын бафæлмæцыд дард фæндагыл. 
Иуцæстыг уæйыг бафснайдта йæ фосы дзуг, цуанон дæр базылд йæ бæхмæ. 
— Уазæг, æхсæвæрæн нæ амал хъæуы! — загъта уæйыг. 
— Фосы дзуг дæумæ, фысым ды, æз дын кæцæй æрхæссон æхсæвæйраг? — дзуры цуанон. 
— Нард бæхы фыд дæр уый бæрц æнæад нæу, — загъта уæйыг. 
— Ай-гъай! Цуанон, дæ бæх иуцæстыг уæйыгæн бахæрын кæн, стæй дæхæдæг 
фистæгæй ахырх дæ хæдзармæ, — дзуры цуанон. 
— Ды мын æй нæ бахæрын кæндзынæ, фæлæ дзы æз мæхæдæг хорз фендзынæн мæхи! — 
загъта уæйыг æмæ араст уазæджы бæхмæ. 
Цуанон йæ размæ æллæууыд. Кæрæдзийы тæрттыл ныффидар сты. Хæцынтæ 
байдыдтой, хæцынтæ, æмæ иуцæстыг уæйыг цуаноны бын фæци. 
— Тагъд, мæ авд æфсымæры мын æд бæхтæ, кæй бахордтай ай агъоммæ, уыдон, намæ 
дын фысау дæ къубал слыг кæндзынæн, — дзуры цуанон. 
-148- 

— Дæлæ фæсдуар уæрм, ныххиз уырдæм, калын сын байдай уæлбылмæ се стæгдар. Æз 
уæнг уæнгыл æвæргæ, афтæмæй сæ нымæтын йæхсæй цæвдзынæн æмæ иууылдæр райгас 
уыдзысты, — загъта уæйыг. 
— Ай-гъай, цуанон! Уæрммæ ныххиз æмæ дæ уыцы ран цæрдудæй баныгæна сыджыты 
бын!.. Уый нæ уыдзæн! Ныххиз æм дæхæдæг, калын байдай стæгдар æмæ сæ æз мæхæдæг 
араздзынæн: цуанон ма фæцадаин! 
Иуцæстыг уæйыгæн ма хуыздæр фадат кæм уыди! Ныххызт фæсдуар уæрммæ; калын 
байдыдта уырдыгæй стæгдар. Цуанон уæнг уæнгыл æвæргæ, нымæтын йæхсæй цæвгæ æмæ 
авд æфсымæры æд аст бæхы цы уыдысты, уымæй авд хатты хуыздæр фестадысты. 
Нал суагътой иуцæстыг уæйыджы уæрмæй: цæрдудæй йæ баныгæдтой уыцы ран. 
Лæгæты æхсæвиуат бакодтой, уæйыджы фосы дзуг раскъæрдтой сæ разæй, рахастой нымæтын 
йæхс æмæ рафардæг сты. Цæуынц, цæуынц æмæ иу фæзмæ æрбахæццæ сты. Фæз циу, 
уымæй иууылдæр стæгдар. Уыдон, уæйыг кæй бахордта, кæд разындысты уыдоны стæгдар. 
Цуанон æмæ авд æфсымæры февнæлдтой кусынмæ: уæнг уæнгыл æвæргæ, нымæтын 
йæхсæй цæвгæ. Уыцы хуызæнæй дзæвгар бакуыстой цуанон æмæ авд æфсымæры. Фæзы 
къах кæм æрæвæрдтаис, ахæм нал баззад, уыйбæрц адæм райгас цуаноны руаджы. Араст 
сты дзыллæ цуаноны фæстæ. Куы баввахс сты æдзæрæг хъæумæ, уæд цуанон баурæдта 
дзыллæйы æмæ сæм дзуры: 
— Ныр баздæхут æмæ уæ алчи бацагурæд йæ фæрныг хæдзар. 
— Нæ, — загътой дзыллæ, — мах хуыцау дæуæн сныв кодта æмæ дæ нал фæхицæн 
уыдзыстæм. 
— Уый аккаг æз мæхицæн не скæндзынæн, мæн сымахæй ницы хъæуы. Уæ хæдзары 
бинонтæ уæ куы феной, уыдоны зæрдæ куы æрынцайа, уæд мын уый стыр хорздзинады 
бæсты ахæсдзæн мæнæн дæр. 
Алчи сæ йæ хæдзармæ фæцыд. Цуанон æмæ авд æфсымæры суангварсы хæдзары 
балæууыдысты, уæдæ цы уыдаид. Зæронды нымæтын йæхсæй æрцавтой æмæ саджы хуызæн 
фестад. Арвыста хицау йæ авд чындзы цæгæтгæм, æмæ чындзытæ уайтагъд фæзындысты 
сæ райгуырæн хæдзæрттæй сæ цæрæн хæдзæрттæм. Хæдзары хицау стыр циндзинад 
сарæзта цуанон æмæ йæ авд фыртæн. Алцы æппæт лæвар кодта цуанонæн, фæлæ цуанон ницы 
бакуымдта. 
— Мæн мæ фосы дзугæй фæстæмæ ницы хъæуы, — загъта цуанон æмæ афардæг йæ 
хæдзармæ. 
Уый æрцыдмæ дзæбæхæй, амондимæ фæцæрæнт, ацы аргъау чи бакæса, чи йæм 
байхъуса, уыдон иууылдæр. 
(Хуымгæнæны 6-сем бон 1923 азы, Дзæуджыхъæу. 
Фыст æрцыд æрыдойнаг Хъараты Айдайы дзырдтæй). 
29. ХЪÆДЫН БÆЛОНЫ АРГЪАУ 
(Хъæдæй дæсны æмæ зæрингуырд) 
Зæрингуырд æмæ хъæдæй дæсны(зырнæйзилæг) фæбыцæу сты: алчи дæр дзы стыдта 
йæ куыст. 
Хъæдæй дæсны загъта: 
— Мæ куыст дæ куыстæй бирæ пайдадæр у дзыллæйæн, ноджы ды дæ куысты уый бæрц 
нæ арæхсыс, æз куыд арæхсын мæ куысты. 
Уый раст нæу, — загъта зæрингуырд. — Дæ куыст дæуæн ставд куыст у, стæй цы дзаума 
саразай, уый афтæ бæллиццаг дзаума дæр нæ вæййы: хæзнайы цæстæй йæм ничи 
акæсдзæн. Мæ куыст мæнæн лыстæг куыст у. Мæ хъуыддаг мæнæн хъæдимæ нæу — хъæдæй 
арæхдæр, хъæдæй фылдæр, уымæй æгаддæр дунейыл хъуамæ мацы уа. Æз æдзухдæр 
арха-149- 

йын зынаргъ æфсæнтимæ (згъæртимæ), æвзист æмæ сызгъæринимæ. Уьщонæй цы дзаума 
скæнай, уый цы ран нæ фендзынæ, ахæм нæй. 
Чи зоны æмæ зынаргъæй зынаргъ уыдзысты, ды кæй скæнай, уыдон, фæлæ дуне æнæ 
сызгъæрин æмæ æвзистæй бафæраздзысты фæцæрын, æнæ хъæд та сын фæцæрæн нæй, 
загъта хъæдæй дæсны. 
Нал фидыдтой дыууæ дæсныйы æмæ сæ быцæу раст паддзахы уонг бацыди. 
— Равзар нын, паддзах, ды нæ хъуыддаг; зæгъ нын, чи нæ у пайдадæр, чи нæ у 
дæсныдæр, — загътой быцæугæнджытæ. 
— Хуыздæр дзаума уæ чи сараза, уый дæсныдæр, — радзырдта паддзах, — уый амбылдта. 
Сæ хæдзæрттæм фæцыдысты хъæдæй дæсны æмæ зæрингуырд. Хъуыды кæнын сæ 
байдыдта алчи дæр. Нæ бацауæрстой сæ зондыл, сæ къухтыл, чысыл нæ фæкуыстой! 
Зæрингуырд баздæхт æмæ сарæзта æхцадон. Уый уыди ахæм æхцадон æмæ йæ иу фарсыл царди 
стыр сахар (калак-хъæу), аннæ фарс та сæрвæт æмæ дзы хызти хъом, æнæхъæн рæгъау. 
Хъæдæй дæсны сарæзта бæлон. Уый хуымæтæджы бæлон нæ уыди: абад ыл, æвæдза, æмæ 
йын фезхдух йæ хъандзал, уæд дæ цæсты фæныкъуылдмæ кæдæмдæриддæр фæндыдаид, 
уым балæууын кодтаид. 
Æрхастой сæ паддзахмæ, уæдæ цы уыдаид. Паддзах сæм бирæ фæкаст, рауын-бауын сæ 
фæкодта, стæй байдыдта хъуыды кæнын. Бирæ фæхъуыды кодта, стæй фæстагмæ загъта: 
— Хорз дзаума цæуылнæ у ацы æхцадон, йæ иу фарсыл цæргæхъæу кæмæн æрынцад, 
аннæ фарсыл та — æнæхъæн рæгъау кæмæн хизы. Фæлæ ацы бæлонмæ цы миниуæг 
разынд, уый бирæ зынаргъдæр æмæ диссагдæр у æхцадоны миниуджытæй. Хъæдын бæлоны 
абад, æмæ дæ кæдæм фæнда, уырдæм ахæссæд... Æз ахæм диссаг уынгæ дæр, хъусгæ дæр 
нæма фæкодтон. Хъæдæй дæсны амбылдта. 
Паддзахы лæппу фехъуыста бæлоны миниуджытæ æмæ йæ бафæндыд бæлонæй 
ахъазын, Уый адыл абадти бæлоныл, фæзылдта йын йæ хъандзал æмæ лæппу æвиппайды 
фæаууон. Фæаууон, уæдæ цы уыдаид. Паддзах фæтарст йæ фыртæн. Æрцахсын кодта хъæдæй 
дæсныйы æмæ йæ ахæстонмæ баскъæрдта. Зæрингуырд араст йæ хæдзармæ. 
Уæд хъæдæй дæсны фæрсы паддзахы: 
~ Паддзах бирæ фæцæра, ахæстоны мæ цæмæн бакодтай, мæ сæрæн куы ницы зонын? 
— Дæ бæлон мын фæхаста кæдæмдæр мæ фырты. Тæрсын, кæд мын æй искуы амардта. 
Æмæ цалынмæ æгас разына æмæ фæстæмæ раздæха, уалынмæ ахæстоны бад. 
Цанæбæрæджы барухс уыдаид ахæсты зæрдæ уыцы ныхæстæй, ахæстоны цардæй! 
Паддзахы фырт бæлоны уæлæ атахти æндæр паддзахадмæ æмæ уыцы ран хъæды астæу 
æрынцади. Уыцы хъæдмæ цуаны рацыд сæ паддзахы фырт, сæмбæлди уазæгыл хъæды 
астæу, бафарстой сæ кæрæдзийы æмæ æрдхорд æфсымæртæ скодтой. 
— Мæ хæлар, мæ бæсты кæм сæмбæлдыстæм, уым мæ уазæг дæ æмæ цом, æз дæ мæ 
фыды хæдзармæ фæкæнон, нæ бинонтæн дæ базонын кæнон. 
Паддзахы хæдзары бацин кодтой уазæгыл, сбуц æй кодтой. Дыккаг бон райсомæй дыууæ 
лæппуйы фæцыдысты цуаны æмæ дыууæ къуырийы бæрц хæдзармæ не ’рцыдсты, цуан 
фæкодтой хъæды. Стæй бæлоныл сбадтысты æмæ араст сты сæ хæдзармæ. Æрхæццæ сты 
паддзахы галуантæм, мæсыджы рæзты фæцæйцыдысты, æмæ уазæг лæппу фемдзасти иу 
чызджимæ, мæсыджы сæр стъалыйау чи æрттывта. 
— Ме ’рдхорд, уый та цы ферттывта мæсыджы сæр? — бафарста уазæг. 
— Ау! Æмæ кæд ныры онг уый нæ базыдтай, уæд ма мын цæй æрдхорд дæ? Уый уæлæ 
мæ хо, æвæццæгæн, йæ ’хсæнтæ ракалдта æмæ уыдон ферттывтой. 
Уазæг лæппу уæд дзуры: 
— Æгæр бирæ бафæстиат дæн а бæсты, — агурдзысты мæ нæхимæ, сагъæс мыл 
кæндзысты: кæдæм рацыдтæн, уый нæ базыдтой. Хæрзбон уал у, ме ’рдхорд, æз цæуын нæ 
хæдзармæ. 
— Фæндараст, мæ уазæг, — загъта йын паддзахы фырт, æмæ уый адыл фæхицæн сты. 
Лæппу хъæдын бæлоныл абадти, фездыхта йын йæ хъандзал æмæ хъæдмæ батахт фæстæмæ. 
Бон изæрмæ уыцы ран бафæстиат, стæй абадт йæ бæлоныл æмæ атахт паддзахы галуантæм. 
Атахт, уæдæ цы уыдаид, æмæ мæсыджы рудзынгыл чызгмæ бацыд. 
-150- 

Падцзахы фырт æмæ паддзахы чызг бацыдысты кæрæдзийы зæрдæмæ, балымæн сты. 
Æхсæв бонмæ мæсыджы баззади лæппу. Райсомæй бонвæрнон хурыскæсæны куыд 
фæзынд, афтæ абадт бæлоныл, рудзынгыл ратахт æмæ та хъæды бафæстиат кодта йæхи. 
Уырдыгæй фæстæмæ паддзахы фырт фæцагъуыд бæрæг мæсыгмæ æмæ хъæлдзæгæй 
æрвыста алы æхсæв дæр паддзахы чызджимæ. Цæй бæрц фæцыдаид лæппу бæрæг 
сыгмæ, чи зоны, фæлæ иу афоны чызджы фæсдзæуинтæ æмæ цæлгæнджытæ ныхас 
æрæфтыдтой: 
— Ахæм диссаг ма уыдзæн! Хуыцау, ды базонай, кæд нæ паддзахы чызг искуы уый 
бæрц бахордта æмæ йæ тæбæгъыл фæзына: цыма-иу æм æппындæр нæ бавнæлдта, афтæ 
уыди йæ хæрд. Фæлæ ныр æрæгæй ардæм тæбæгъыл æвзыгыл цы адарай, уый дæр нал 
аззайы, фынгисæггаг нæ фæлæ. 
— Æцæг, æцæг, æнахуыр хæрд кæнын байдыдта нæ æхсин, бафсис ын нал ис, — загъта 
дыккаг. 
— Ам цыдæр ис, дзæгъæл хуымæтæджы нæ уыдзæн. Фæлæ кæд йæ хæрд фæфылдæр, 
уæддæр йæ хуыз уæлдай нæ фæци, — загъта æртыккаг. 
— Уæдæ цавæр диссаг уа, уый куыд сæргом кæндзыстæм? 
— Уымæй æнцондæр æппындæр ницы ис! Цомут дæлæ Къулыбадæг усмæ. Уый цы нæ 
зоны, ахæмæй та цы разындзæн зæххыл? 
Райсомæй раджы араст вæййынц Къулыбадæг усмæ, радзырдтой йын се ’хсины хабар, 
фæрсынц æй: 
— Цавæр æмбисонды диссаг у нæ паддзахы чызджы диссаг? Ма нын æй басусæг кæн, 
æргом нын æй зæгъ. 
— Ницы уын æй басусæг кæндзынæн. Диссагæй хъуыддаджы мисхалы бæрц дæр нæй, — 
загъта Къулыбадæг ус. — Чызг йæ хай раздæр хордта йæхæдæг, ныр та йæ хæрын байдыдта 
æмбалимæ, æмæ йын уый тыххæй нал æххæссы. 
— Æмбалимæ? 
— Уый та куыд? 
— Æмæ йæ уæдæ мах куыд нæ базыдтам? 
— Уымæн æз ницы зонын, фæлæ уе ’хсинмæ алы æхсæв дæр лæг кæй цæуы, уый 
гуырысхойаг нæу. Йæ сбæрæг уæ кæд фæнды, уæд уын уымæн дæр фæнд скæндзынæн, — 
загъта Къулыбадæг ус. 
— Фæнды та дын цавæр ныхас у! Мах хъуамæ дзуапп радтæм уый сæрыл паддзахæн. 
Исты йыл куы ’рцæуа, уæд нын паддзах арфæ нæ ракæндзæн! 
— Уæдæ баздæхут, æмæ йæм алы æхсæв чи цæуы, уымæ бабадут; куы йæм бабадат, уæд 
фендзыстут, иу лæппу йæм хъæдын бæлоныл кæй æртæхы. Базонут, кæцы рудзынгыл 
баззайы хъæдын бæлон. Уый куы базонат, уæд рудзынгыл æнæ дон сасм ныккæнут. Бæлон 
ныххæцдзæн рудзынгыл æмæ лæппуйæн райсомæй атæхын нал бауыдзæн йæ бон. 
Æхсины цæлгæнджытæн Къулыбадæг ус кæй загъта, уый сæххæст кодтой. 
Сæударæй лæппу, «цæуын афон мын у», зæгъгæ, байста йæхи хъæдын бæлонмæ, фæлæ 
йын бæлон сисын нал бакуымдта: ныххæцыди рудзынгыл æнæ дон сасмæй. 
Лæппу мæсыджы баззад, уæдæ цы уыдаид! Æхсины чызджытæ бафæдис кодтой 
паддзахмæ: 
— Нæ паддзах, уæлæ дын мæсыджы лæг æрцахстам дæ чызджимæ! 
— Лæг зæгъут? Мæ чызджимæ? — загъта падцзах. — Тагъд сæ ракæнут ардæм, — мах 
сын, цы хъæуа, уый бакæндзыстæм. 
Хорзау нал фесты æхсин æмæ паддзахы фырт, фæлæ ма цы амал ис! 
Уайтагъд сæ паддзахы раз балæууын кодтой. 
Паддзах æрбасидын кодта фидиуæгмæ æмæ йын дзуры: 
— Цæугæ æмæ ныхъæр кæн хъæубæстыл: топпæй æхсынхъом чи у, лæдзæгæй цæвынмæ 
чи арæхсы, дурæй æхсын чи зоны, уыдон иууылдæр хъазæн лæгъзмæ æрæмбырд уæнт! 
Фидиуæджы хъæрæй хъазæн лæгъзмæ хæрз бирæ адæм æрæмбырд. Паддзах уырдæм 
адæмы размæ акæнын кодта чызг æмæ лæппуйы, цæмæй сын скæной тæрхон. 
Чызг æмæ лæппу æллæууыдысты дзыллæйы раз хъазæн лæгъзы. 
-151- 

Æрбадтысты тæрхоны, паддзах сæ астæу. Сæ дзырд кæрæдзийыл нæ бадт, фæсаджилтæ 
ис сæ зонд. Иутæ дзырдтой: «Мах сæм хæрамæй, зылынæй ницы арæм — сывæллæттæ 
æвзалытæ хæрынæй фылдæр цы кæнынц, фæлæ уый бæрц хъару кæмæ разынди, ахæм 
хæзна бæлон кæй къухы бафтыд, уый нын искуы исчердыгæй сахъаз уыдзæн: уый амарын 
зиан у нæ бæстæн». 
Аннæтæ дзырдтой: «Æгъдау фесæфтой, бæстæ фæхудинаг кодтой, сæ мадæлты цæсгом, 
нæ паддзахы ном фæчъизи кодтой, стæй сæрæвæрæн фæуыдзæн аннæ фæсивæдæн дæр 
æмæ дунейы арæзт хæлдмæ цæуы. Марын сæ хъæуы!» 
Нал фидауынц æмæ нал дзыллæ. Уæд паддзахы фырт бæлоныл фæхæст æмæ адæм 
кæрæдзимæ куыд фесты, афтæ уый сбадт бæлоныл, чызджы дæр айста йæ дæларм æмæ 
атахт хъазæн лæгъзæй, адæм сæ фæдыл кæсгæйæ баззадысты. 
Лæппу æд чызг сæ хæдзары балæууыд цæсты фæныкъуылдмæ. Чысыл нæ фæцин кодта 
паддзах: уый уыди æмæ æгас хæдзар ссардта йæ фырт, аннæмæй йын чындз дæр æрбахаста, 
хуртæ æмæ дзы мæйтæ кастысты, ахæм рæсугъд чындз. Хъæдæй дæсныйы ахæстонæй 
рауагъта паддзах. Чындздзон дарæстæ бахуыдтой ног чындзæн. Хорз чындзæхсæв сарæзтой 
æмæ дзы иннабонæй иннабонмæ фæминас кодтой сæ хъæубæстæ. 
Уый фæстæ цæрын байдыдтой лæппу æмæ чызг паддзахы хæдзары. Иу къорд азмæ сын 
зæнæг дæр рацыди — æртæ лæппуйы. 
— Уæдæ мæ каисты дæр куы басгарин, — загъта паддзахы фырт. Æмæ байдыдтой хуын 
аразын. Стдæс къамбецы цы аластаиккой, уый нозт рауагътой, иу ахæмы та хæрд. Сцæттæ 
кодтой, уæдæ цы уыдаид, æмæ сæ арвыстой чындзы цæгат паддзахы хæдзармæ. Сиахс 
бæлоныл абадт, хуындзауты разæй æртахт йæ каисты хæдзармæ æмæ дзы зилæнтæ систа, 
сиахсы зилæнтæ. Бинонтæ дисы бацыдысты. Уалынмæ хуындзаутæ дæр æрбазындысты. 
Уæд паддзах фидиуæджы арвыста фехъусын кæнынмæ: «Хуын æрбахастой паддзахæн 
йæ каистæ, хъæубæстæй цæуынхъом чи у, уый цæугæ æрбакæнæд, цæуын йæ бон кæмæн 
нæу, уый та хæсгæ æрбакæнæнт æмбырдмæ.» 
Фæсфæд ничиуал баззад хъæубæстæй — цы уыдысты, уымæй æмбырд уыдысты 
паддзахы хæдзары. Бадынц, хæрынц, нуазынц. 
Сиахс уыди уырдыглæууæг; æмбырды иуырдыгæй кæрон бады фондз лæджы æмæ 
уыдонæн нозт дæдты. Куы анозтой, куы ахордтой, уæд къорд дзурын байдыдтой, сиахсы кой 
æрæфтыдтой. Сиахс сæ уырдыгыстæг уыди, уый нæ зыдтой. 
— Æвæдза, æнæ диссаг нæу ай бæрц хæрд, ай бæрц нозт сцæттæ кæнын чи бафæрæзта, 
уый бæрц исбоны хицау чи у, уымæн аккаг нæ уыди нæ паддзахы чызджы ахæссын; рог 
адæймаг уыди, цы уын æй æмбæхсон, мæнæн уыди мæ хæзгул, — загъта къордæй иу. 
Уый фæдыл стауын байдыдтой аннæтæ дæр сæхи, сæ дзырдтæм гæсгæ уыдонæн дæр 
паддзахы чызг уыди сæ искæй ус. Сиахс сæм дары йæ хъус. Койгонд куы фесты, уæд сæ 
фæрсы сиахс: 
— Уанцон нæу! Æмæ уæдæ уæ фондзæй дæр уæ искæй ус уыди зæгъут? 
— Афтæ, ай-гъай, — æмдзыхæй загътой къорд фондзæй дæр. 
— Æцæг зæгъут? — фæрсы сæ сиахс. 
— Æцæг зæгъæм! 
— Цæй уæдæ афтæ фæуæд, фæлæ хæснæгтæ скæнæм: кæй фыдгой кæнут, уый мæнæн у 
мæ бинойнаг æмæ басгарут мæ хæдзар. Æмæ кæд, сымах дзы куыд дзурут, уыцы æгъдауæй 
уæ искæй куы суазæг кæна, уæд ацы хъазæн лæгъзы сурыл æз хъуамæ наутæ ацæуын 
кæнон; кæд æмæ уæ никæй суазæг кæна, уæд та хъуамæ сымах афтæ саразат, æмæ ацы 
хъазæн лæгъзы наутæ дыууæрдæм куыд цæуой. 
Цы ма загътаиккой æппæлой лæппутæ! Сæ хистæр бæхыл сбадт æмæ араст лæппуйы 
усмæ. Куы бахæццæ паддзахы хæдзармæ, уæд æрцæфтæ кодта йæ бæхы, чындзы 
рудзынджы бынты бахъазыд йæ бæхыл æмæ йæм дзуры: 
— Гъæйтт, цы фæдæ, мæ сыхаг? 
Чызг æм радзырдта: 
— Мидæмæ, мидæмæ, Тепсыр, фысым дын уыдзыстæм. 
Æргæпп кодта Тепсыр йæ бæхæй æмæ хæдзармæ бацыд. 
-152- 

Æризæр, афтæ йын æхсæвæр скодтой, хорз æй суазæг кодтой. Стæй йын фæсахсæвæр 
хуыссæн бакодтой. Уазæг æрбадги хуыссæныл, йæ къах адаргъ кодга чындзмæ. Чындз уазæг 
лæппуйæн раласта йæ къахы фадыварц. Адаргъ кодта аннæ къах дæр. Уæд чындз уазæджы фæхъил 
кодга фæстæмæ æмæ уьщы хуызæнæйы сусæг уæрмы стæлфыди. Чындз ыл дуар æрæхгæдта. 
Ахæм ми бакодта чындз аннæ цыппарæн дæр. Ныр фондзæй дæр уыцы сусæг уæрмы 
дауынц æппæлой лæппутæ. Хорз сæм бæргæ нал касти сæ хъуыддаг, фæлæ ма сын хуыздæр 
амал кæм уыди быхсынæй дарддæр! 
Уалынмæ лæг дæр бæлоныл æрбатахти. 
— Мæ уазджытæ цы фесты, цы сæ фæкодтай?Дæумæ сæ куы рарвыстон, — загъта лæппу. 
— Ма тæрс, ницы сын у, стæй дард дæр не сты. 
Лæг мидæмæ бацыди, бандоныл æрбадт æмæ та фæрсы йæ бинойнаджы: 
~ Уæдæ кæм сты нæ уазджытæ? 
— Дæлæ сусæг уæрмы кæрæдзийæн сæ маст, сæ хъаст кæнынц, чи сæ кæм сысгуыхт, 
уыдоны кой кæнынц. 
Лæг сусæг уæрмы дуар сыгом кодта æмæ дзуры йæ ахст уазджытæм: 
— Æмбылд стут æви нæ? 
— Æмбылд стæм, — загътой уазджытæ. 
Сусæг уæрмæй схызтысты уазджытæ, уæдæ цы уыдаид! Фысым сæ хорз федта, стæй 
сын сæ зæрдыл æллæууын кодта сæ дзырд: йæ каисты зæххыл хъазæн лæгъзы наутæ куыд 
атæрой дыууæрдæм. 
Хуыздæр амал сын нæ уыди: сиахс рацыд семæ йæ каистæм, æмæ уыцы ран æнæбары 
хъазæн лæгъзы нау дыууæрдæм ратæр-батæр фæкодтой. 
Паддзахы фыртæн йе ’ртæ лæппуйы райрæзтысты, сæ сæрæн фесты. Иу бон куы уыди, 
уæд баздæхтысты æртæ æфсымæры сæ фыдмæ æмæ йæм дзурынц: 
— Уæ, баба! Нæ цæрæн бынат нæ зæрдæмæ уыйас нæ цæуы. Мах фæнды, цæмæй 
ныууадзæм нæ зæронд цæрæнбынат æмæ искуы хуыздæр ран бацагурæм, нæ цард 
хъæлдзæгдæрæй, æнцондæрæй кæм арвитæм. 
Фыд уæлдай нал загъта фыртты фæндыл. 
Бамбырд кодтой сæ ис, сæ бис, срæвдз кодтой æппæтæй дæр сæхи, дзырд радтой сæ 
кусджытæн, уыдон дæр сæхи куыд баифтонг кæной лидзынмæ. 
Æмгъуыды бон араст сты бынатагурæг, сæ хъæдæй дæсны дæр семæ. 
Цæуынтæ байдыдтой, цæуынтæ байдыдтой иу рæсугъд бæстæм: нæ уыди йæ хъæдæн 
æмбал, нуазынæн хæлар йæ дæттæ, кæрон нæ уыд сæрвæтæн, хуымзæххæн, уыимæ хорз 
йæ бæсты хъæд: зæрдæ дзы рухс кодта, уæнгтæ рог. 
— Ацы ран æрбынат кæнæм, загъта æфсымæртæн сæ хистæр: — амæй хуыздæр бынат, 
æгас дунеты куы фæзилæм, уæддæр никуы ссардзыстæм. 
— Æрбынат кæнæм, — загътой дыууæ кæстæр æфсымæры дæр. 
Уæд хистæр æфсымæр райста иу тæбæгъ æмæ йæ фехста. Тæбæгъ кæуылты æрзылди, 
уыцы ран фестади стыр галуантæ. 
Дыккаг æфсымæр дæр фехста стылдæр зиллаккыл йæ тæбæгъ, стылдæр галуан фестади уыцы 
зиллаккыл дæр, Фехста ноджыдæр стылдæр тьæпæныл йæ тæбæгъ кæстæр æфсымæр дæр. Æцæг 
æмбисонддæр уыцы зиллаккыл фестади хорз галуантæ, стæй æртæ уæладзыджы хæдзар. 
Æрцардысты æртæ æфсымæры уыцы бæстыл, уæдæ цы уыдаид. 
Цæрынтæ байдыдтой, цæрынтæ. Нымæц нал уыди сæ фосæн, ныккæнæнтæ нал уыди 
сæ хорæн. Тынг сцæрæг сты сæ кусæг адæмимæ. Цæй бæрц ацардаиккой, чи зоны, фæлæ 
иу бон кæстæр æфсымæр хурварсмæ бады. Уалынмæ сæ рæзты рацæуы иу зæронд лæг, 
цæуæнты чи фæцыд, хæтæнты чи фæхатт. Зæронд æллæууыди æмæ кæсынтыл фæци 
галуантæм, агъуыстытæм æмæ дис кæны: 
— Хуыцау, ды иу кæй дæ, уый мæ рагæй уырны. Æз мæ цæргæ цæрæнбонты чысыл нæ 
фæхаттæн, чысыл нæ федтон, фæлæ адоны хуызæн галуантæ, хæдзæрттæ нæма федтон. 
Уæдæ ма адæймаг тынгдæр цæуыл бадис кæндзæн! Уæ сæ ас, уæ сæ аив: æрдхæрæн сты, 
æрдхæрæн! Хуыцау ма куы саккаг кæнид æмæ агъуыстыты сæрыл куы цæгъдид нæртон 
фæндыр æмæ бур-бур, стæй сæ цагъдмæ куы кафид сызгъæрин хъаз. 
-153- 

Уый адыл араст зæронд йæ фæндагыл. Кæстæр æфсымæр фехъуыста зæронды ныхæстæ, 
бацыди хæдзармæ æмæ фæндаггоны ныхæстæ рафæзмыдта йæ фыдæн. 
Уæд фыд загъта: 
— Уыдонæн æнæссаргæ нæй! 
Æртæ æфсымæры араст сты фæндыр, бур-бур æмæ сызгъæрин хъаз агурæг. Цæуын 
байдыдтой æмæ бахæццæ сты хохы рæбын æртæ комы дымæгмæ æмæ уыцы ран 
ныллæууыдысты: тæрхон кодтой, чи кæцы фæндагыл ацæуа. 
— Ацы кæмттæй галиу ком абырджыты ком у, — загъта хистæр æфсымæр; — астæуыккаг 
ком — ацу æмæ ма æрцуйы ком; æртыккаг та — ацу æмæ æрцуйы ком у. — Уый фæдыл 
баздæхæм æмæ хæлттæ сæппарæм. Кæмæн цы ком схауа йæ хал, ууылты араст уæд. 
— Ацу æмæ ма æрцуйы фæндагыл æз цæуын æнæ халæй, — загъта кæстæр æфсымæр. 
Хистæр сразы рахиз комыл, астæуыккаг та — галиуыл. Куы раст кодтой сæ фæндæгтыл, 
уæд дзырд радтой сæ кæрæдзийæн: 
— Чи зоны, фæстæмæ нæ исчи куы раздæха, уæд аннæты ацы кæмтты агурæд. 
Алчи дæр сæ самадта цæуынтæ йæ фæндагыл. Кæстæр æфсымæр иу стыр 
къæдзæхрæбынмæ бахæццæ, æмæ уыцы ран ныллæууыди йæ бæх, нал цæуы размæ. Лæппу йæ бæхимæ 
куыд архайдта, афтæ йыл дыууæ лæджы æрбафтыди. 
— Дæ фæндаг раст, лæппу! 
— Уæ хъуыддаг раст! 
— Ницы дæм ис хæринагæй? Сыдæй мæлæм, — фæрсынц æй дыууæ бæлццоны. 
— Уæ хъал мыл куы нæ каликкат, æз адæргæй цы ракæнон, уымæн ницыуал зонын 
мæхæдæг дæр, — загъта лæппу. 
— Дæ разы ма нын дæ бæх аргæвд. 
Лæппу февнæлдта æмæ æрбаргæвста йæ бæхы. Дыууæ лæджы æвналгæ дæр нæ 
бакодтой бæхы фыдмæ, фæлæ бафарстой лæппуйы: 
— Кæдæм дарыс дæ фæндаг? 
— Фæндыр-уадындз, бур-бур æмæ сызгъæрин хъаз агурæг хæтын, — загъта лæппу. — 
Цалынмæ уыдоныл фæхæст уон, уалынмæ нал райсдзынæн мæ царды сæр. 
— Уыдонмæ дын фæндаг бацамондзыстæм, — загътой бæлццæттæ. — Цæуын куы байдайай 
ацы фæндагыл æмраст, уæд дæ бахæсдзæн иу донмæ. Уыцы дрн ахæм мает у, ахæм æмæ дзы 
аназæнтæ нæй. Фæлæ-иу ды баздæх æмæ дзы-иу раппæл. — Ие ’ххуысы хай дын бакæндзæн 
дон. Дарддæр сæмбæлдзынæ рæсугъд фæткъуы бæласыл: бахæр-иу ын йæ фæткъуытæй. Уый 
фæстæ амбæлдзынæ æфсæндзых бирæгътыл, бахæццæ уыдзынæ æфсæндзых хъæрццыгъамæ, 
стæй залиаг калмы мадмæ, фæстагмæ та — иу фидары дуармæ. Ахæсс-иу демæ цæхджын 
фæхсын, залиаг калмы мадæн-иу баппар йæ уæхсджытыл глеси сыф, æфсæн дуары зилæнтæ-иу 
байсæрд царвæй; дуар байгом уыдзæн æмæ уæд сызгъæрин хъаз баззайдзæн дæ бар. 
Лæппу суадоны анадта йæхи, ахордта адджын фæткъуы бæласæй, стæй йын дыууæ 
бæлццоны цы бафæдзæхстой, уыдон сæххæст кодта сæрæй бынмæ... Лæппуйы бар баззад 
хъаз, уæдæ цы уыдаид, æмæ йæ рахаста фидарæй. 
Цæуынтæ байдыдта æмæ йæ фæндаг ракодга фæндыр-уадындз æмæ бур-бурыл. Райста 
уыдон дæр, уæдæ куыд уыдаид, æмæ æрхæццæ комы дымæгмæ, амбæлд йæ ’фсымæртыл. 
Уыцы ранæй æртæ æфсымæры æртæ хæзнаимæ фæцæуынц сæ хæдзармæ. Фæндыр-уадындзы 
цагъд, стæй бур-буры зæлланг куы нал хъуыста, уæд залиаг калм фæдисы рацыд йæ хæзнаты 
фæстæ. Цæугæ бæргæ ракодта, фæлæ йæ хъуыддаг хорз нал ацыд: доны бацæугæйæ фæмарди. 
Æртæ æфсымæры æрхастой æртæ хæзнайы, сæвæрдтой сæ галуаны сæрыл, сæ фыд сæм 
куыд бæллыд, уымæ гæсгæ. Фæндыр-уадындз æмæ бур-бур цæгъдынц ныр дæр ма, 
сызгъæрин хъаз та кафы æнæбанцайгæйæ сæ цагъдмæ. 
Уыдонæй цы нæ федтат, рын, сонæй дæр æндæр мацы фенут. 
(Хъуылаты Хасæхъо Дзегъайы фырт, æрыдойнаг. Цæуы йыл 24 азы. Аргъау 
фехъуыста хъæды уæвгæйæ Уырымты Бæппуйæ. Цыдаыд ыл 45 азмæ ’ввахс. 
Хъуылайы фырт йог аргъау ракодта Дзæуджыхъæуы 1924 аз). 
-154- 

30. АРВЫ АЙДÆНЫ АРГЪАУ 
— Кæдмæ фæраздзыстæм ацы мæгуырæй, — дзырдта фырт йæ ныййарæгæн. — Бар мын 
радтут æмæ æз искуыдæм фæцæуон, кæд æмæ истæуыл фæхæст уаин, кæд æмæ 
фырмæгуырæй нал хæриккам нæ хъиутæ. 
Къорд хатты нæ ауагътой мад æмæ фыд сæ иунæг хъæбулы. Фæлæ сæ куы нал уагъта, 
уæд æй иу ахæмы срæвдз кодтой балцы. 
Мад ын фæндагмæ сарæзта хæрынæн адджын, хæссынæн рог, ахæм хæринæгтæ. 
Лæппу бафснайдта йæ фæндаггæгтæ хызыны, хæрзбон загъта йæ ныййарджытæн æмæ араст 
амонд агурæг. 
Цæуынтæ байдыдта, цæуынтæ. Цæй бæрц фæцыди чи зоны, фæлæ схъуаг хæринагæй. 
Уæд бафтыд иу хъæдбынмæ, кæсы æмæ дзы мæнæ иу бирæгъ. 
— Бирæгъ, хæргæ дæ кæнын, — дзуры бæлццон. 
— Ма мæ бахæр, — загъта бирæгъ, — уый бæсты мын дæ разы дæ лæдзæгæй мæ гуыбын 
ахаф æмæ дын иу боны сæрæн феххуыс уыдзынæн. 
Лæппу ахафта бирæгъы гуыбын æмæ йæ аскъæрдта. 
Цæуы та дарддæр йæ фæндагыл, бахæццæ иу цæргæсмæ. Цæргæс ацархайдта тæхыныл, 
фæлæ нæ бафæрæзта. 
— Цæргæс, хæргæ дæ кæнын, — дзуры йæм лæппу. 
— Хæрыны бæсты мæ фæлтау фехс хæрдмæ ивазны бæрц æмæ дын æз дæр иу ахæмы ме 
’ххуысы хай бакæндзынæн, — загъта цæргæс. 
Лæппу фехста цæргæсы ивазны бæрц; уый адыл цæргæс атахт æмæ кæмдæр фæаууон, 
лæппу та кодта дарддæр йæ цыды кой. 
Уалынмæ цæугæ-цæуын кæсы æмæ мæнæ иу рувас ратул-батул кæны йæ рагъы нуæрпыл. 
— Рувас, дæу мын нал ис æнæ бахæрын! Нал фæразын æххормагæй, — загъта лæппу. 
— Ныууадз уыцы фæнд, лæппу! Рувасы бахæрын дын бирæ нæ ахæсдзæн, стæй дын 
хъуамæ тайгæ дæр ма бакæна мæ фыд, — дзуры рувас. — Фæлтау мын баздæх æмæ мын мæ 
ком истæмæй бахуылыдз кæн, чи зоны, искуы дæ мæ сæр дæр бахъæуа. 
Рувасы ком ахуылыдз кодта лæппу æмæ араст дарддæр. 
Цæуы, цæуы æмæ иу кæф хуыскъыл аззади. Лæппу фæлæбурдта кæфмæ æмæ йæ 
рацахста. 
— Хæргæ дæ кæнын, мæнæ кæф, — нал фæразын æххормагæй! 
— У! Ма мæ бахæр, — загъта кæф. — Чи зоны куыд вæййы, цы вæййы, искуы 
зындзинады куы бахауай дæхæдæг, уæд дын æз дæр дæ хорз мæ уæлæ нæ ныууадздзынæн. 
Фæтæригъæд кодта лæппу кæфæн дæр æмæ йæ денджызы басхуыста. 
Цас ма фæцыдаид, чи зоны, фæлæ уалынмæ æлдары хъæумæ бафтыд æмæ Кулыбадæг 
усы хæдзармæ бараст. 
— Нана, фысым мын лæуут! — дзуры лæппу. 
— Куы ныл барвæссай, уæд дын мах мæгуыр фысым, — дзуры Къулыбадæг ус. 
Лæппу бафысым кодта Къулыбадæг усмæ, уæдæ цы уыдаид. Ус æм базылд, йæ хæдзары 
цы ссардта, уымæй. Фысым æмæ уазæгæн дзырд бацайдагъ. Къулыбадæг ус дзуры: 
— Не ’лдары чызгмæ фæцыдысты курæг алы хæрзæджытæ алы бæстæй, фæлæ сæ 
никæмæн бакуымдта. Курджытæн-иу чызг ралыг кæнын кодта сæ сæртæ æмæ сæ кауы михтыл 
æрсадзын кодта, иу сæр хъуаг ма фæци кау. 
— Æмæ сæ уæд цæй тыххæй ныццагъта, уый бæрц мæсты сæм-иу цæуыл фæци? 
— Не ’лдары чызгмæ ис арвы айдæн. Уый баздæхы æмæ фæзæгъы курæгæн: «Æртæ 
хатты бамбæхс, кæмдæриддæр дæ фæнды, уыцы ран. Æз райсдзынæн мæ арвы айдæн æмæ 
дæ агурын байдайдзынæн. Кæд æмæ дæ не ссарон, уæд мæ хуыцау радта дæуæн. Намæ дæ 
куы ссарон, уæд дын ракæндзынæн дæ сæр æмæ дын æй мæ кауы михтæй иуыл 
æркæндзынæн». 
— Мæ амонд мын æнæ бавзарæн нæй, мæ мады хай, мæнæн дæр, — дзуры лæппу, æмæ 
дыккаг бон минæвар барвыста чызгмæ. 
Æлдары чызг басидти Къулыбадæг усы уазæгмæ. 
-155- 

— Æртæ хатты бамбæхс æмæ дæ кæд не ссарон, уæд æз дæ амонд, намæ дын ракæнын 
кæндзынæн дæ сæр, иу сæр хъуаг ма у мæ кау. 
Лæппу сразы, уæдæ цы уыдаид. Араст денджызы былмæ. Кæф æм фæйлауæнтыл рацыд 
æмæ фæрсы лæппуйы: 
— Цы хорз дæ хъæуы мæнæй? 
— Арфдæр цы ран у, уыцы ран мæ бамбæхс: арвы айдæнæй кæсдзæн æлдары чызг, 
куыддæриддæр мæ ссара, афтæ сæфын! 
Кæф фæхæлиу кодта йæ дзых, лæппуйы аныхъуырдта æмæ денджызы бынмæ афардæг. 
Æлдары чызг райста арвы айдæн, бон изæрмæ уыцы агуырд фæкодта лæппуйы. Æвæдза 
ныр хур æрныгуылы, афтæ лæппуйæн дæр йæ ссарын. Кæф æй рахаста доны бынæй хусмæ, 
æмæ лæппу уайтагъд æлдары чызгмæ балæууыд. 
— Ссардтай мæ, — дзуры лæппу. 
— Уæдæ та бамбæхс райсом дæр. 
Цæргæсы уæлхъус балæууыд дыккаг бон лæппу: 
— Дæ сæр мæ бахъуыди, цæргæс, — дзуры лæппу, — æлдары чызг мæ агурдзæн арвы 
айдæнæй, куы мæ ссара, уæд мын ралыг кæндзысты мæ сæр. Бамбæхс мæ искуы! 
Цæргæс æй ахаста авд хохы сæрты æмæ йæ иу ран айнæджы бын бамбæхста. 
Æхсин чызг та райста арвы айдæн, байдыдта алырдæм фæлгæсын æмæ дзуры: 
— Кæсут ма йæм, кæсут! Авд хохы фæстæ йæ иу айнæджы бын бамбæхста цæргæс. 
Уый адыл та йæ цæргæс фелвæста йæ уæлбазырты æмæ йæ æхсины галуаны раз 
æрæвæрдта. 
— Лæппу, ссардтон дæ? — дзуры чызг. 
— Ссардтай! — загъта лæппу. 
— Уæдæ ма райсом дæр бамбæхс, дæ фæстаг æмгъуыды бон у. 
— Цы фæдæ, бирæгъ? — дзуры лæппу; кæд ма мын искуы æххуыс кæнынмæ хъавыс, 
уæд мæ ацы сахатæй хуыздæр нал бахъæудзæн никуы де ’ххуыс. 
Бирæгъ æрбалæууыд лæппуйы раз æмæ йæ фæрсы: 
— Ме ’ххуысы хай дын цæмæй бакæнон? 
— Арфдæр цы ран у, уыцы ран мæ бамбæхс, — агурæг мæ ис; куы мæ ссара, уæд 
байхæлд мæ къона! Бирæ кæрдæг нал бахæрдзынæн. 
Бирæгъ æм февнæлдта æмæ йæ дард сау хъæды къодæхты бын бамбæхста. 
Чызг æхсин райсомæй куы базылд йæхимæ, уæд райста арвы айдæн æмæ фæлгæсын 
байдыдта алырдæм. Акасти дæлдзæхмæ, акасти уæлдзæхмæ, никуы зыны лæппу. 
Сарæзта айдæн сау къæдзæхтæм, урс хæхтæм, нæ разынд уым дæр. 
Хур акъул, уæдæ цы уыдаид. Чызг дын фæхъæр кодта: 
— Ссардтон æй! Сау хъæды астæу æй цъæх бирæгъ къодæхты æхсæн бамбæхста. 
Къодæхты бынæй йæ бирæгъ ракъахта æмæ йæ уадидæгæн æлдары хъæумæ æрбахæццæ 
кодта. 
— Куыд зæгъыс, лæппу, ссардтон дæ? — дзуры чызг. 
~ Ссардтай, — загъта лæппу. — Дзырдмæ гæсгæ мыл ныр æмбæлы амæлын, фæлæ ма дæ 
курын — иу æмбæхсты бар ма мын радт. 
— Уый бæрц хæлæрттæ кæмæн разынд сырдтæй, мæргътæй, раст ма денджызы 
цæрджытæй дæр, уым дын куыд нæ ратдзынæн иу æмбæхсты бар! 
Райсомæй лæппу араст быдырмæ æмæ дзуры: 
— Рувас, ды ма мын куы нæ баххуыс кæнай, уæд — сæфт æмæ сæфт! 
Рувас фестад лæппуйы раз. 
— Цы дзæбæх дын фæуон? 
— Кæм мæ не ссарой, ахæм ран мае бамбæхс. 
~ Цом мæсыджы бынмæ, — дзуры рувас. - уыцы ран уæрм ракъахæм. Уæрмы ды 
бамбæхсдзынæ, æз дыл сыджыт æмæ дуртæ ныккалдзынæн: мæхæдæг ус фестдзынæн, 
слæудзынæн уæрмы сæр æмæ байдайдзынæн æлвисын. 
Бакодтой, рувас куыд загъта, афтæ. 
Чызг райсомæй райста арвы айдæн, кæсынтæ систа. 
-156- 

Арвы цыппар кæронæй кæдæм нæ фæкаст, ахæм нал баззад, фæлæ дæрдтыл никуы 
ницы зыны. 
Уæд арвы айдæн хæстæджытæм сарæзта, ’мæ фæлгæсы мæсыджы алфамблаймæ. 
Фæкаст, фæкаст æмæ федта: йæ хæд мæсыджы æмбуар иу сылгоймаг ногкъахт уæрмы сæр 
æлвисы, уæрмы æмбæхст лæппу. 
Фæдис кодта чызг æмæ диссаг дæр ма цы уыдаид! Уый бæрц фæцарди, уый бæрц æм 
фæцыдысты курджытæ, фæлæ а лæппуйы хуызæн лымæнтæ æмæ хæлæрттæ никæмæн 
разынди. 
Æнкъардæй бараст лæппу йæ уатмæ, ракодта йæ маст, йæ хъаст Къулыбадæг усæн. Усы 
зæрдæ фæтæнæг йæ уазæгмæ. 
— Мæ уазæджы хай, — дзуры Къулыбадæг ус. — Афтæ ма бакæнæм! 
— Уæдæ куыд? — фæрсы лæппу. 
— Бафæлвар ма иу хатт, цæмæй ма дын æлдар чызг радта иу хатт бамбæхсыны бар. Чи 
зоны æмæ дæ амонд фæуæлахиз уаид. Ма йæм бафсæрмы кæн. 
Радта ма чызг лæппуйæн æмбæхсыны бар. 
Уæд райсомæй Къулбадæг ус ныхас кæны уазæджимæ. 
— Хъусыс, мæнæ дæ нымæтын йæхсæй æрцæвдзынæн æмæ рæсугъд егар фестдзынæ. 
Бахондзынæн дæ æз чызджы мæсыгмæ. Чызг дæ агурын байдайдзæн, дардыл зæгъай, æмæ 
хæстæгыл дæр. Фæлæ-иу ды баздæх, æмæ чызджы фæстæ слæуу æмæ уый куыд зила, афтæ 
зил ды дæр йæ фæстæ, цæмæй дæ не ’рцахса арвы айдæн. 
Уый адыл æй нымæтын йæхсæй æркъуырдта лæппуйы æмæ лæппу егар куыдз фестади. 
Бараст Къулыбадæг ус чызджы мæсыгмæ. Æхсин æмæ йæ алыфарс адæм цинтæ кæнын 
байдыдтой, рæвдыдтой йæ. Куыдз мара зæгъай æмæ искæмæ фæкæса, чызджы фæстæ 
слæууыд æмæ змæлгæ дæр нал кæны. 
Æлдары чызг райста арвы айдæн, байдыдта кæсынтæ. Куыд зылди алырдæм, афтæ егар 
дæр зилы йæ хæдфæстæ, цæмæй йæ чызджы аууонæй арвы айдæн ма ’рцахса. 
Уыцы ракæс-бакæс фæкодта æлдары чызг арвы айдæнæй. Стыр сихор афон сси, чызг 
нæ уадзы йæ каст, хур аныгуылд, уæддæр ма фæлгæсы, цæмæй ссардтаид лæппуйы, фæлæ 
йæ нал æрцахста арвы айдæн. 
Уæд дзуры æлдары чызг: 
— Нал дæ ссардтон, рацу, мæ ныв æвæццæгæн æмæ афтæ уыди, цæмæй фæуон дæ хай. 
Уый адыл Къулыбадæг ус мæсыгæй айста йæхи, ракъуырдта нымæтын йæхсæй егары, 
егар фæстæмæ цы уыди, уый фестади. 
Бирæ хæзнатæ балæвар кодта æлдар йæ иунæг чызгæн, йæ сиахсæн, арфæ сын ракодта. 
Лæппу æмæ чызг сбадтысты хæдтулгæ уæрдоны æмæ æд хæзнатæ æрфардæг сты сæ 
хæдзармæ. Тынг базæронд сты лæппуйæн йæ ныййарджытæ. Лæппу сæ æрцавта нымæтын 
йæхсæй æмæ дыууæ дæр саджы хуызæн фестадысты. 
(Икъаты Ладе Адæгойы фырт, 22 аздзыд, æрыдойнаг). 
(§>©> 
31. САРТЫ ФЫРТ 
Сарт уыди тыхгæнæг лæг. Уымæн уыди дыууæ усы: кæсгон æмæ дыгурон чызг. Сартæн 
дыгурон усæй райгуырди дыууæ фырты, кæсгонæй та иу фырт, фæстаг уыди æфсымæртæн 
сæ кæстæр. 
Иу ахæмы дыгуроны фырттæ æрбацыдысты сæ фыдмæ æмæ йын загътой: 
— Дада, мах фæнды балцы ахæтын. 
— Æмæ цы кæны, — загъта Сарт. - Рæгъаумæ ацæут, бæхтæ дзы равзарут уæхицæн. 
Дыууæ æфсымæры бæхтæ равзæрстой, уæдæ цы уыдаид, æмæ афардæг сты балцы. 
Цæуынтæ систой, цæуынтæ. Бирæ фæцыдысты, чысыл фæцыдысты — хуыцау зоны. 
-157- 

Бафтыдысты иу суадонмæ; уый та уыди ахæм суадон, æмæ йæм згъæлыдис алы дыргъы 
мыггаг, ноджы дзы нуазынæй не ’фсæстис адæймаг. Фæстæмæ раздæхтысты дыгуроны 
фырттæ æмæ дзурынц сæ фыдæн: 
- Дада, ахæм суадон дын ссардтам, ахæм, æмæ дзы адæймаг нуазынæй нæ 
бафсæддзæн, стæй йæм алы дыргъы мыггаг згъæлы. 
- Гъей-гъи! Сымах арын мын æй нæ хъæуы: уый уыди мæ зымæгон дыргъбæласдон, 
фæлæ ма уагæры мæ сæрдыгон дыргъбæласдонмæ куы бахæццæ уыдаиккат!.. 
Иу къорд азы фæстæ рахъомыл кæстæр æфсымæр, Сартæн кæсгон усæй чи райгуырд. 
Фæхъомыл, уæдæ куыд уыдаид, æмæ та иу ахæмы уый дæр бацыд Сартмæ æмæ дзуры: 
- Дада, фæнды мæ, балцы куы ахæтин! 
- Цы æмбæлы, ахæм хъуыддаг у, — загъта зæронд Сарт. - Рæгъаумæ фæцу æмæ дзы 
равзар, цы хуызæн дæ хъæуы, ахæм бæх. 
Кæсгон хæрæфырт сæ хæдзарæй айста идон æмæ рæгъаумæ араст. Уыцы агуырд 
фæкодта, фæлæ рæгъауы бæхтæй иу дæр нæ бацыд лæппуйы зæрдæмæ æмæ æрбаздæхт фæстæмæ. 
- Дада, нæ рæгъаумæ фæцыдтæн, уыцы рауын-бауын фæкодтон нæ бæхты, æмæ дзы 
мæ аккаг бæх нæ разынди, уыцы бæхтæй бæхыл дын æз къæсæрæй дуармæ дæр нæ 
ацæудзынæн, балцы нæ, фæлæ. 
- Сæрæй мын мæхи бæх агурыс, лæппу? Цы кæны, — уый дæр бæззы. Цæугæ, дæлæ 
скъæты фаджысы мидæг йæ дыууæ хъусмæ афардæг мæ саргъы бæх. Чи зоны уый дæ 
зæрдæмæ бацæуид. 
Лæппу скъæтæй бæх раласта, хорз æй цынадта, саргъ ыл сæвæрдта æмæ Сарты размæ 
бацæугæйæ загъта: 
- Дада, уæдæ хæцæнгæрзтæй дæ æвæрæнты æппын куыд ницы разындзæн? 
- Хæцæнгæрзтæ дæр мæм цæуылнæ уыди: ацы сахат дæр ма дæлæ уазæгдоны къултыл 
дзедзыкка кæнынц. Ацу æмæ сæ райс. 
Лæппу Сарты хæцæнгæрзтæй æрбацарæзта йæхи æмæ дзуры: 
- Хæрзбон, дада! 
- Фæндараст, — загъта Сарт, — фæлæ дæ бæхыл та куыд сбаддзынæ, бадын куы нæ 
уадзы йæхиуыл. 
- Куыд ыл-иу сбадтæ уæдæ дæхæдæг? — бафарста йæ лæппу. 
- Уымæй мæ куы бафæрсай, уæд дын æз радзурдзынæн: æз-иу æй куы ныггæрæхтæ 
кодтон, уæд-иу мæ армы тъæпæнæй чъылбыс (чъепс) фесхъиудта, бæхы агъды фарсæй та — 
мæгуыр лæгæн дыууæ æрчъихоры. Стæй-иу æм фæстæрдыгæй балиуырдтон æмæ-иу 
фæхæст дæн саргъы гоппыл. Авд зылды-иу æркодтон мæсыджы алыварс, уый фæстæ-иу 
афардæг дæн нæргæ-нæрын Уациллайау, калмау та æхситтгæнгæ. 
Кæсгон хæрæфырт дæр æрцавта Сарты бæхы — æмæ лæппуйы армы тъæпæнæй чъепс 
фесхъиудта, бæхы агъды фарсæй та — мæгуыр лæгæн дыууæ æрчъихоры, уæдæ куыд уыдаид! 
Уыцы иу сæррæттæй бадт бафæрæзта бæхыл, авд хатты æрзылд мæсыджы алыварс 
зылдау зылд, стæй арвау нæргæ, калмау къуыззитгæнгæ афардæг балцы. 
Бирæ фæцыдаид, чысыл фæцыдаид, хуыцау йæ зонæг, фæлæ Сарты фырт бахæццæ иу 
мæсыгмæ. Алырдæм сызгъæринау æрттывта мæсыг, йæ цъупп арвыл æмбæлди. Мæсыджы 
раз лæппу æрхызт йæ бæхæй; саргъ йæ нывæрзæн бакодта, нымæт йæ уæлæ, афтæмæй 
æрфынæй мæсыгрæбын. 
Райсомæй куы райхъал, уæд æм мæсыгæй ракаст иу зæронд лæг. 
- Дæ райсом хорз уа, дада! — дзуры йæм Сарты фырт. 
- Дæ дада дын бафсæдæд дæ хуртæй, — загъта зæронд лæг. 
- Дада, абонæй фæстæмæ ды — мæ фыд, æз та дæ фырт, - дзуры та лæппу. 
- Уæдæ мидæмæ рацу, — загъта зæронд. 
Цæрынтæ байдыдта лæппу мæсыджы. Бирæ дзы фæцарди, чысыл дзы фæцарди, чи зоны, 
фæлæ иу бон дзуры йæ кæнгæ фыдмæ: 
- Дада, дæ мæсыджы сæрæй куы акæсин. 
- Æмæ кæд схæццæ уыдзынæ мæсыджы сæрмæ? Æнæхъæн афæдзмæ дæр æм не 
схиздзынæ! 
-158- 

— Дада, æппын уый сæрæй куы нæ ракæсон, уæд æндæр амал нæ уыдзæн! 
— Хорз уæдæ, кæд æм уый бæрц бæллыс, уæд, — æмæ лæппуйæн хæрынæн адджын, 
хæссынæн рог, ахæм хæринæгтæ афæдзваг срæвдз кодта. 
Сарты фырт райста йæ фæндаггаг æмæ араст мæсыджы сæрмæ. 
Иудзæвгар куы суади, уæд хæринæгтæ аппæрста æмæ уадидæгæн дæр мæсыджы 
цъуппыл фестади. 
Мæсыджы сæр фестадаид Сарты фырт, уæдæ цы уыдаид. Æмæ фæлгæсынтæ байдыдта 
алырдæм. Кæсы æмæ цыппар мæсыджы æрбахъазыд лæппуйы цæстытыл: иу дзы — 
сызгъæрин мæсыг, аннæ — урс мæсыг, æртыккаг — сырх, цыппæрæм — сау мæсыг. 
Сызгъæрин мæсыджы алфамблай быру лæджы сæртæй, — быру ма иу сæр хъуаг. 
Сарты фырт фæстæмæ æрхызт мæсыджы сæрæй, уæдæ цы уыдаид; мæсыджы сæр дæр 
цас бирæ бафæстиат уыдаид. 
— Нæ дын дзырдтон: мæсыджы сæрмæ не схæццæ уыдзынæ! — загъта лæппуйæн йæ 
кæнгæ фыд. 
— Дада, ды хæццæ зæгъыс, фæлæ æз мæсыджы сæр дæр уыдтæн, стæй ма фæстæмæ дæр 
æрыздæхтæн, — загъта Сарты фырт. 
— Бауырнинаг ныхас нæу дæ ныхас, лæппу, — загъта зæронд, — фæлæ дæ дзуаппы 
æцæгдзинад сбæлвырд кæнын афтæ зын хъуыддаг нæу мæнæн — уæдæ ма ацы зæронд 
цæмæн бадæн! Зæгъ ма мын, уæдæ, кæд дæхицæй нæ æппæлыс, уæд, мæсыджы сæрæй 
акастæ? 
— Акастæн, дада! 
— Уæдæ дзы исты федтаис, — дзуры зæронд. 
— Федтон! — загъта лæппу. 
— Æмæ дзы уый цъусдуг цы федтаис? 
— Цы федтаис мæ куы бафæрсай, уæд дын уымæн æз дзуапп ратдзынæн, — загъта 
Сарты фырт. 
— Дзургæ, æз дæумæ хъусын, — загъта зæронд. 
— Мæсыджы сæрæй мæ цæст куы ахастон арвы цыппар къабазыл, уæд мæм æрбазынд 
цыппар мæсыджы: иу дзы — сызгъæрин, аннæ — урс, иннæ — сырх, фæстаг та — сау мæсыг. 
Сызгъæрин мæсыджы алыварс быру лæджы сæртæй, æрмæст ма у иу сæр хъуаг. Цавæр 
мæсыг у, дада, уыцы мæсыг? 
— Дада дæ нывонд фæуæд! Уый у дыууадæс æфсымæры мæсыг. Уыдонæн ис хо — 
дунейы рæсугъд, дунейы фидауц. Алы бæстæй алы сгуыхт адæм цæуынц дунейы рæсугъдмæ 
курæг; ныхас æрцæуы курджытæ æмæ дыууадæс æфсымæры астæу; бафидауынц, фæлæ сæ 
фидыд ницæуыл баззайы; ирæдыл фехæлы сæ дзырд æмæ усгурæн ралыг кæнынц йæ сæр. 
— Мæ фыд Сартæн нæ райгуырдтæн, æз дæр æм курæг куы нæ бавзарон, — загъта 
лæппу. 
— Дзæгъæл фæнд скодтай, — дзуры зæронд, — сæ быру ма сæр хъуаг у æмæ сæххæст 
уыдзæн дæ æнамонд сæрæй. 
— Æппын цыдæриддæр нæ уа, уæддæр мын мæ амонд æнæ бавзаргæ нæй, — загъта 
лæппу. 
— Кæд дын нал ис æдзæугæ, — дзуры зæронд, — уæд фæндараст! Æрмæст сæм куы 
бахæццæ уай, уæд сæм-иу бадзур сæ мад æмæ сæ фыды номæй: «Уæ, Хъæхæр! Уæ 
Хъæхæрман! Æз уæ хистæртæй дæр цыппары уазæг, уæ кæстæртæй дæр цыппары уазæг!» Стæй ма 
дæ кæд исты амонд уа, уæд дæ ауадздзысты удæгасæй. 
Сарты фырт араст сызгъæрин мæсыгмæ. Бирæ зынтæ бавзæрста фæндагыл, фæлæ 
уæддæр нæ ныууагъта йæ цыд æмæ иу изæр бахæццæ дыууадæс æфсымæры мæсыгмæ. Æрхызт 
æмæ дзуры мидæмæ: 
— Уæ, Хъæхæр! Уæ, Хъæхæрман! Æз цыппары уазæг уæ хистæртæй, стæй уæ кæстæртæй 
дæр цыппары уазæг. 
Хъæхæр æмæ Хъæхæрман рауадысты уазæджы дзурынмæ, бахуыдтой йæ мидæмæ æмæ 
йæ фæрсынц: 
— Уазæг, цы хур, цы къæвда дæ æрбахаста а бæстæм æмæ агургæ цы кæныс? 
-159- 

Сарты саг фырт бамбарын кодта дыууæ зæрондæн йæ цыды сæр. 
~ Чызджы æфсымæртæ дыууадæсæй дæр сты цуаны; багæдзæ сæАм кæн: тагъд сæ хъæуы 
ардæм. Æмæ кæд ирæдыл бафидауат, уæд ахæсдзынæ чызджы, намæ дын ракæндзысты дæ 
сæр. 
Бады сызгъæрин мæсыджы Сарты фырт, уæдæ цы уыдаид. Хъæхæр æмæ йæ Хъæхæрман 
ныхæстыл дарынц. Уалынмæ дыууадæс æфсымæры дæр æрбацыдысты цуанæй. 
— Хæстæгæн уæ агурын мæхицæн, — дзуры Сарты фырт дыууадæс æфсымæрæн: аккаг 
мын скæнут уæ иунæг хойы. 
— Кæд нын ирæд бафидын бафæразай, уæд разы стæм — хайыр дын уæд нæ иунæг хо, — 
загъта æфсымæрты хистæр. 
— Зæгъут мын уæ ирæд, — дзуры сæм Сарты фырт, — чи зоны æмæ йын кæд исты 
фæрæз саразин. 
— Ай дын нæ ирæд: нæ дыууадæс æфсымæрæй хъуамæ алкæмæн дæр бафидай сæдæ 
сæдæ алы маргъы мыггагæй, сæдæ-сæдæ алы фосы мыггагæй, сæдæ-сæдæ алы сырды 
мыггагæй. Æвæдза уыдон бафидын нæ бафæрæзтай, уæд дын ралыг кæндзыстæм дæ сæр æмæ 
дзы сæххæст кæндзыстæм нæ быру — иу сæр хъуаг ма у. 
— Разы дæн ирæдыл, — загъта Сарты фырт, — фæлæ мын бон æмгъуыд радтут. 
Бон æмгъуыд ын радтой æфсымæртæ, уæдæ цы уыдаид. 
Сæргуыбыр æмæ уæнтæхъилæй Сарты хъæбатыр фырт фæстæмæ æрцыди йæ фысыммæ. 
Радзырдта зæрондæн йæ фидыды хъуыддаг. 
— Мæ уазæджы хай, сырд æмæ дæ маргъыл нæ бауадздзынæн стыхсын: цас дæ бахъæуа, 
уыйас дын ссардзынæн, фæлæ дын фос не ссардзынæн, — загъта зæронд. 
— Арфæгонд у, мæ фыды хай; мæнæн мæ зындæр ссарæн сырд æмæ маргъ уыдысты. 
Фосыл дзурын дæр нæ хъæуы: нæ ирæдæн цы бахъæуа фосæй, уый зынгæ дæр нæ 
фæкæндзæн мæ фыды рæгъæуттыл. 
Лæппу фæцыди сæхи бæстæм, равзæрста фос ирæдæн Сарты рæгъæуттæй æмæ сæ 
раскъæрдта йæ кæнгæ фыдмæ. 
— Мæ уазæджы хай, дæ хъуыддаг рæвдз уыдзæн, кæд хуыцауы бафæнда, уæд, — загъта 
йын зæронд. — Мæнæ дын адон дыууæ уадындзы. Ахæсс сæ быдырмæ, быдыры астæу сæ 
уасын байдай æмæ дæм алырдыгæй алыхуызон сырд æмæ маргъ зындзысты дæ размæ. 
Уыцы ран-иу, дæ ирæдæн цæй бæрц хъæуы, уый бæрц фæкъорд кæн сырдтæй, мæргътæй 
æмæ сæ-иу балæууын кæн дæ каистæм. 
Сарты фырт зæрондæй райста дыууæ уадындзы. Уасын байдыдта быдыры астæу æмæ 
азмæлæнтæ нал уьщи лæппуйы алфæмблай, уый бæрц æрæмбырд уадындзы хъæрмæ маргъ 
æмæ сырд. 
Фосæй, маргъæй, сырдæй Сарты фырт, цас æмбæлы, уыйас балæууын кодта дыууадæс 
æфсымæры галуаны. 
— Ай уын уæ ирæд, — загъта Сарты фырт æмæ та изæрæй ссыди йæ фысыммæ, зæронд 
лæгмæ. 
Уæд æм райсом æрбайхъуыст: «Персы паддзах дын батых кодта дæ каистæн — сæ рæгъау 
сын фæтæры!» 
Уыцы рæвдзæй Сарты фырт тæргæ бæхæй фæцæуы фæдисы. Уайгæ-уайын сызгъæрин 
мæсыджы рæзты цыд фæци æмæ ауыдта дыууадæс æфсымæры хойы, йæ куырд чызджы 
æмæ йæм дзуры: 
— Мæ фæстæмæ æрбацæуынмæ мын зæлдаг йæхс куы нæ сбæдтай, уæд мын додой дæ 
къона, — мæнæ дæ ацы сæртыл байуардзынæн. 
Уайынтæ байдыдта, уайынтæ. Бирæ фæуад, чысыл фæуад тæргæ бæхæй, хуыцау æй 
базонæд, фæлæ Персы æфсæдты баййæфта. Уыдон дыууадæс дихæй дыууадæс раны 
æрынцадысты, дыууадæс арты бандзæрстой æмæ зарынæй нал æнцайынц. 
Æгад йæ сæрмæ не ’рхæсдзæн Сарты саг фырт. 
Дыууадæс раны дыууадæс арты бандзæрста иу лæг. Дыууадæс физонæджы уæхсты 
дыууадæс арты фарсмæ æрсадзы æмæ куы сæ иумæ бауайы, куы сæ аннæмæ, афтæмæй сыл 
радæй зилы, йæ цæст сæм дары - бур-буридæй сæ фыцы. 
-160- 

Уæд Персы паддзах дзуры: 
- Марадзут-ма! Цавæр адæм сты, уымæй мæм бæрæг æрбахæссут: хæцæг сты, æви 
фæндаггон? 
Æфсадæй иу араст Сарты фырты бынатмæ, æркаст уымæн йæ хъуыддагмæ, систа йын, 
цыдæриддæр кодта, уыдоны хуыз æмæ аздæхт паддзахмæ. 
- Паддзæхты паддзах, - загъта æфсæддон, — ахæм диссаджы лæг никуыма федтон! 
Дыууадæс раны дыууадæс арты бандзæрста, дыууадæс физонæджы уæхсты сарæзта æмæ 
се’ппæтмæ дæр арæхсы. Фæлæ дзы тæссагæй ницы ис: зыбыты иунæг у. 
- Ацу æмæ йæ æрбахон ардæм, — загъта паддзæхты падцзах. 
Паддзахæй æрвыст æфсæддон бацыди фæдисонмæ, Сарты фыртмæ æмæ йæм дзуры: 
- Паддзæхты падцзах мæ рарвыста дæумæ: ардæм хæстæг уый æрынцад æд æфсæдтæ 
æмæ дæ хоны йæхимæ. 
- Æз дæн фæндаггон адæймаг, — загъта Сарты фырт, — æмæ мын кæд дæ паддзах исты 
аргъ скæндзæн — йæ фосы кондæй мын кæд æмбæлæггаг бахай кæндзæн, уæд æм 
бацæудзынæн. 
Æфсæддон бахаста Сарты фырты ныхæстæ Персы паддзахмæ. 
- Ацу æмæ йæ ракæн, — загъта паддзæхты паддзах. 
Æфсæддонæн Сарты фырт радта ахæм дзуапп: «Кæд мын дав паддзах йæ фосы конды 
æмбис ратдзæн, уæд æм фæцæудзынæн». 
- Паддзæхты паддзах, дæ фосæн йæ æмбис куры фæндаггон, — радзырдта та æфсæддон. 
- Цæугæ, æрбахон æй, — бафæдзæхста паддзах, кæй та арвыста, уымæн. 
- Кæд мын дæ паддзах йæ фосы конд ратдзæн иууылдæр, уæд хорз, намæ йæм райсом 
мæхæдæг зындзынæн. 
Паддзæхты падцзах нал арвыста фæндаггонмæ, фæлæ йæм касти æнхъæлмæ боныцъæхыл. 
Сарты хъæбатыр фырт райсомæй фæрсы йæ бæхы: 
- Цæй-ма, мæ фыды бæх, дæ сæр мæ бахъуыди: схæцынмæ хъавын Персы паддзахы 
æфсæдтимæ æмæ мын цæмæй зæрдæ бавæринаг дæ? 
- Цыппар дихы фæкæндзынæн æз Персы æфсæдты, — загъта бæх, — æмæ дзы иу хай 
ныццæгъддзынæн зæвæтæй. 
- Ды та, мæ фыды хъримаг? 
- Æртæ цыппæрæм хайæ æз дæр мæ бар кæнын иу хай, — дзуры хъримаг. 
- Мæ дамбаца, ды та мын цы зæгъинаг дæ? 
- Æз дæр дын æфсады цыппæрæм хай кæнын мæ æвджид-иу лæджы хуызæн сæ 
фендзынæн, — загъта дамбаца. 
- Хорз фæуæд, — дзуры лæппу, — æфсæдтæй æртæ цыппæрæм хайы цагъд 
æрцæудзысты мæ бæх, мæ хъримаг топп, мæ дамбацайы руаджы, фæлæ ма æфсæдтæй баззайдзæн 
уæддæр иу цыппæрæм хай, уымæн та ма уæд цы сараздзынæн? 
- Ау! Æмæ дæ æз ферох дæн? — дзуры йæм æхсаргард. 
Æдæрсгæ Сарты фырт сбадт йæ бæхыл. Бараст уыцы ифтонгæй Персы æфсæдтæм, 
дæрддзæфæй сæм дзуры: 
- Паддзæхты паддзах, мæ фос мын дæдтынмæ хъавыс æви нæ? 
- Нæ кæсут хæххон дзигломæ! Куыд уæндыс мæнимæ, паддзæхты паддзахимæ, ахæм 
æвзагæй дзурын? — бамæсты Персы паддзах. 
- Фыдбылыз скæнын мæ нæ фæнды, æнцад æнцойæ сыл бафидауиккам, намæ уын 
хуыздæрæн нæ фæуыдзæн, ницы пайда фæкæндзыстут, — загъта Сарты фырт. 
- Æз кæмæй фæтæрсон, тасы фæндагыл мæ конд фосæй хай кæмæн саккаг кæнон, 
ахæм адæймаг зæххыл нæй, — загъта Персы паддзах. — Уыди, æцæг, иу лæг Сарт, 
мæнæниу чи батых кодта. Фæлæ уый ныр ныхæррæгъ ис, уымæй тас нал у. Зæнæг ын рацыд 
дыгурон усæй æмæ уыдон ницæйаг сты, кæсгонæй йын цы лæппу райгуырди, уымæн та 
нырма йæ хъуымыз кæлы йæ донгæмттæй. 
- Уæдæ уыдæттæй дæхицæн зæрдæ ма бавæрай! Æз дæн Сарты фырт, дæуæн-иу тых чи 
кодта, уый фырт, гуыргæ та йын ракодтон, мæ мад, мæ фыдыстæн, кæсгон чызгæй æмæ 
бæрæг уыдзæн, кæддæра нæ фос чи кæмæй фæкæнид! 
11 Æмбалты Цоцко 
-161- 

Хæстыл ныллæууыди Сарты фырт Персы паддзахы æфсæдтимæ. Хæцынтæ байдыдтой, 
хæцынтæ. Хорз сархайдтой уыцы бон Сарты бæх æмæ йæ хæцæнгæрзтæ кæсгон 
хæрæфырты къухы. 
Цагъды мæрдтæй нал уыди азмæлæнтæ: Ираны фæсивæд мæрдтæм бацыдысты Сарты 
фырты къухæй. Персы паддзахæн та ралыг кодта йæ дыууæ цонджы, бабаста йын сæ йæ 
бæхы саргъыл. Рахъæр кодта бæхрæгъæуттыл æмæ сæ æрбалæууын кодта сызгъæрин 
мæсыджы раз. Хæстæг нæ бацыд Сарты фырт йæ каисты хæдзармæ. 
Дунейы рæсугъд касти уыцы афон сызгъæрин мæсыгæй, æмæ Персы паддзахы цæнгтæ 
ауыгъдæй куы федта, ноджы куы федта сæ бæхрæгъау, уæд бадзырдта йæ æфсымæртæм: 
«Мæнæ уын уæ сиахс уæ бæхрæгъау раздæхта». Дыууадæс æфсымæры бауырныдта сæ хойы 
дзырд, уæдæ цы уыдаид! Уыдон федтой сæхи цæстытæй Персы паддзахы цæнгтæ æмæ сæ 
рæгъау дæр. Арвыстой хонæг Сарты фыртмæ. 
- Рацу æмæ нæм бафысым кæн, дæ бинойнаджы дæр ахæсс, — къуылымпыйагæй дзы 
ницыуал ис хъуыддаджы, ирæд дæр фыст фæци. 
— Нæ, уый Сарты фыртæн сæрмæ бахæссинаг хъуыддаг нæу! Æз ардыгæй уагъд ус нæ 
хæссын. Нæ бæсты мæнæн ис хæлар, æмгар æмæ хæстæджытæ. Уыдоны зæрдæмæ мын цы 
хъуыдцаг нæ бацæуа, æфсæрмы цы хъуыддагæй кæнон, худинаг цы хъуыддагæй фæуон 
мæхæдæг дæр, мæ хæдзар, мæ мыккаг, нæ хъæубæстæ — æз ахæм хъуыддаг нæ 
сараздзынæн. 
Дунейы рæсугъды æфсымæртæ ма цы загътаиккой!.. 
Сарты фырт сæ хæдзарæй рараст чындзхæссæг хъæубæсты æвзаргæ фæсивæдимæ. 
Чындзæхсæв цæуылнæ скодтаиккой, æгъдау цæуылнæ радтаиккой уазджытæн дыууадæс 
æфсымæры сæ сызгъæрин мæсыджы! 
Чындзхæсджытæ рахастой дунейы рæсугъды. Фæндагыл Сарты фырт хæрзбон загъта, 
арфæ ракодта йæ кæнгæ фыдæн æмæ уый адыл арасти Сарты хæдзармæ. Бирæ фыдæбæтты 
фæстæ æрхæццæ сты сæхимæ. 
Сарт бынтон ног фестад, йæ фырты фенгæйæ. 
- Амондджын дæ, мæ лæппу, дунейы рæсугъд йæ хай кæмæн фæци, — загъта Сарт. — 
Бирæ йыл фæзылдтæн æз дæр мæ лæджы карæнты, фæлæ нæ бафтыд мæ къухы. 
— Дада, — дзуры лæппу, — хуыцау ме’вдисæн, мæ хойæ уæлдай йын кæд нырма исты 
зонын! Æмæ дæ зæрдæйæн уый бæрц адджын кæм уыди, уым æй аккаг скæн дæхицæн, мæ 
ныййарæг фыд. 
— Кæрæдзийы уарзгæйæ бацæрут зæронды бонмæ, — загъта Сарт, — мæнæн æй хуыцау 
куы лæвæрдтаид, уæд мæ нæ уыдта? Хайыр дын уæд, хайыр! 
Цæрынтæ байдыдтой Сарты фырт дунейы рæсугъдимæ. Бирæ фæцардаиккой, чысыл 
фæцардаиккой, чи зоны! Бахæлæг кодтой дыгуроны фырттæ сæ кæстæр æфсымæрмæ, 
хардзау сæм æркасти хъуыддаг æмæ сфæнд кодтой. 
Уæд иу бон дзурынц сæ кæстæр æфсымæрмæ: 
- Цом æмæ балцы ахæтæм. 
Уый арвыста дунейы рæсугъды йæ цæгатмæ. Æфсымæртæ байдыдтой сæхи цæттæ 
кæнын балцмæ. Куы барæвдз сты, уæд иу бон сбадтысты сæ бæхтыл æмæ араст сты Сарты 
хъал фырттæ балцы. 
Цæуынц, цæуынц æмæ иу къорд мæйы фæстæ бафтыдысты иу тар хъæдмæ. Дыууæ 
хистæр æфсымæры бафæлмæцыдысты, дарддæр цæуынæн нал уыдысты. Кæстæр сын уыцы 
ран халагъуд ацарæзта, сырдтæ сын амардта. Сæхимæ базылдысты, сæ фæллад суагътой. 
Сарты кæстæр фырт дыгуронæй гуырд æфсымæрты уыцы ран фæуагъта, йæхæдæг араст 
дарддæр. 
Бирæ фæцыд, чысыл фæцыд, мах уымæн тæрхонгæнæг нæхи не скæндзыстæм, фæлæ 
бахæццæ уый иу урс мæсыгмæ: мæсыг мигъ бон хуры хуызæн рухс дардта. Уалынмæ уыцы 
цæугæ-цæуын кæсы æмæ иу уæлхæдзар иу ус æлвисы. 
Ус дæр ауыдга барæджы, уæдæ цы уыдаид! Æрæппæрста æлхуи æмæ дзуры Сарты фыртмæ: 
— Сæппар-ма мын ме ’лхуи æмæ дæ мой скæнон мæхицæн! 
- Æмæ дæхи мой та уæд кæм ис? Æз уый агурæг куы рацыдтæн, — загъта барæг. 
-162- 

~ Мæ мойæ та цы кæныс? — дзуры ус. — Уый дын ракæндзæн дæ дыууæ цонджы, дæ 
саргъыл дын сæ уыцы хуызæнæй арвитдзæн дæ мадмæ. 
— Хуыцауы хъуыддаг у уый, — дзуры лæппу. 
— Раст у ай-гъай, фæлæ хуыцауæй фæстæмæ та уый бар дæр уыдзæн. 
Сарты фырт фæмæсты, фелвæста æлхуи, уыцы æхст æй фæкодта æмæ дзы усы æфсæры 
къæдз сдавта. 
— Дæ туг фæкалай, гъе! Кæд ын цæй зыввытт фæластай, — загъта ус. 
Сарты фырт араст уырдыгæй æмæ бахæццæ сырх мæсыгмæ. Кæсы æмæ уым дæр иу ус 
æлвисы. 
— Барæг, мæ æлхуи мын сæппар æмæ дæ мæхицæн мой скæнон. 
— Æмæ дæхи мой кæм ис, æз уый куы агурын? 
— Мæ мойы кой куы нæ кæнис, намæ дын ныммур кæндзæн дæ фæрстæ. 
— Уый дæр фенд зоны, — загъта Сарты фырт. Уый адыл фæлæбурдта æлхуимæ, фехста 
йæ æмæ дзы усы дæндæгтæй дыууадæс базгъæлди. 
— Дæ бур рондз фæкалинаг, мæлæты цæлхъытæ нæ кæныс! 
Араст ис уырдыгæй дæр Сарты фырт æмæ бацыдис сау мæсыгмæ. Кæсы æмæ уæлхæдзар 
уым дæр ус æлвисы, æмæ барæджы куы ауыдта, уæд æм хъæр кæны: 
— Дæлæ ма мын мæ æлхуи сис æмæ дæ æз мæхицæн мой скæнон. 
— Æмæ уæд дæхи мой цы дæлдзæх фæци, æз уый агурæг куы рараст дæн нæ хæдзарæй? 
— Дæ хæдзар сарæзтай, кæд мæ мойы агурæг дæ, уæд. Куыддæр дыл йæ цæст æрхæца, 
афтæ дын дæ рæсугъд хæрзконд бæрзæй асæтдзæн. 
— Лæппутæ фендзысты, кæддæра нæ чи кæй бæрзæй асæтта, — загъта Сарты фырт æмæ 
ацыд дарддæр. 
Цæуынтæ байдыдта, цæуынтæ æмæ бахæццæ иу хиды хъусмæ. Хиды бын æрбаста йæ 
бæх æмæ байдыдта æнхъæлмæ кæсын. 
Æрæхсæв. Æхсæв дæр ахæм нæ уыди, ахæм, æмæ цæсты къух куы фæцавтаис, уæд нæ 
фæзындаид. 
Уалынмæ æвиппайды мæйдар æхсæв ныррухс бонау æмæ урс мæсыджы уæйыг мæнæ 
æрбацæуы. Хиды хъусмæ куы ’рбаввахс уæйыг, уæд йæ бæх ныххуыррытт ласы. 
— Дæ бындар фæуай, кæд цæмæй тæрсыс! Иунæг знаг мын уыди — Сарт — æмæ 
базæронд, дыгуроны фырттæ йын ницæйаг фесты, кæсгон хæрæфырт та йын нырма æнахъом у. 
— Мæнæ дын Сарты æнахъом фырт, мæ мад, мæ фыдыстæн! — загъта лæппу. Æмæ уый 
адыл хиды бынæй рагæпп кодта æмæ уæйыджимæ хъæбысæй-хъæбысмæ фесты. 
Цæй бæрц ахæцыдаиккой, чи зоны, фæлæ урс уæйыджы Сарты фырт æрбырста æмæ 
йын алыг кодта йæ авд сæры. 
Дыккаг æхсæв Сарты фырт амардта сырх мæсыджы цæрæг уæйыджы, æртыккаг æхсæв 
та сау мæсыджы цæрæг уæйыджы. 
Сæ разæй рахъæр кодта Сарты фырт æртæ уæйыджы бæхтыл, рацыди æртæ мæсыгыл 
æмæ уырдыгæй рахуыдта уæйгуыты æртæ идæдз усы. 
Цæуынтæ байдыдта фæстæмæ, уæдæ цы уыдаид, æмæ иу къорд мæйы фæстæ 
æрбахæццæ дыууæ хистæр æфсымæрмæ. Саг лæппутæ уыдысты дыгурон хæрæфырттæ! — Сæ 
астæумæ афардæг сты фаджысы. 
Бацин кодтой æфсымæртæ кæрæдзийыл, уæдæ цы уыдаид. Кæстæр баздæхт æмæ æртæ 
идæдзæй хистæр æфсымæрæн ралæвар кодта сау мæсыджы цæрæг сау уæйыджы усы, 
астæуккагæн - сырх мæсыджы бадæг сырх уæйыджы усы; урс уæйыджы усы та ныууагъта йæхицæн. 
Хуыздæр нал уыди, афтæ цæрынтæ байдыдтой Сарты æртæ фырты сау хъæды астæу æд 
устытæ. Кæстæр æфсымæр цуан гæнгæ, æмæ сæ сырды фыдæй хаста. 
Фыдбылыз сæ зæрды сæвзæрди дыууæ хистæр æфсымæрæн: — ирон лæгæн йæ цард йæ 
гуыбыны куы нал цæуы, уæд кæнæ лæг мары, кæнæ мæсыг амайы хуыцаумæ! 
— Цы саразæм йæ фесафынæн? — загъта хистæр æфсымæр. — Лæгæй-лæгмæ йын ницы 
бафæраздзыстæм — амардзæн нæ. Фæлæ афтæ бакæнæм. Саджы мард æрхæсдзæн а изæр. 
Æмæ сырды марды уæнгтæ кæнынмæ куы бавнала, уæд нæ кæстæр æфсымæры кард нæ 
къухы цæмæй бафта, уый тыххæй нæ хъæудзæн бацархайын: иу цыргъаг дæр ын нæ лыг 
-163- 

кæны йæ буар, йæхи кард куы нæ уа, уæд. Æфсон-иу скæн, мæ кард хæлд у, зæгъгæ. 
Мæнæн та мæ карды фындз саст разындзæни. Уæд нæм уый ратдзæни йæ кард. 
Саджы мард æрхаста Сарты кæстæр фырт. Хистæр æфсымæртæ февнæлдтой æмæ саджы 
царм астыгътой. Æвæдза йæ уæнгтæ кæнынмæ бавнæлдтой, афтæ хистæр дзуры: 
— Мæ карды фындз саст у, ницы бакæндзынæн амæй. 
— Мæ кардæн та йæ ком фехæлд, уæрдонфæндаджы хуызæн сси, саджы фыд нæ, фæлæ 
нас дæр нæ алыг кæндзæн. 
— Гъа, мæнæ мæ кардæй ацархайут, — загъта кæстæр æфсымæр. 
Дыууæ хистæры баздæхтысты æмæ сæ кæстæрæн алыг кодтой йæхи кардæй йæ зæнгтæ. 
— Хуыцаумæ уын æбуалгъ ми фæкæсæд! — фæхъæр кодта Сарты фырт. —Уæдæ мын мæ 
хæрзтæ æндæр цæмæй бафыстаиккат! 
Стæй дзуры йæ усмæ: 
— Цæугæ Хъæхæр æмæ Хъæхæрманы хæдзармæ; уым дæр ма иу дæ хуызæн бады мæ 
номыл æмæ дзыназут кæрæдзийыл. Æз ардыгæй фæцæуинаг нал дæн. Уæвгæ бирæ дæр 
хъуамæ ма фæхитон, кæд мæ бирæгътæ уæддæр бахæриккой. 
Сау хъæды æнæ къахæй баззади Сарты кæстæр фырт, хистæр дыууæ æфсымæры 
афардæг сты сæ хæдзармæ æмæ радзырдтой Сартæн, йæ кæстæр фырт кæй амарди фæндагыл. 
Уый йæ урс зачъетæм баздæхт æмæ сæ ныттыдта, къобола лæдзæг райста æмæ дзы 
фæхоста йæ зæронд сæр. Уый фæстæ афæдзы кæнд фæкодта æнæхъæн аз. 
Сау хъæды астæу мæгуыры бонтæ халагъуды æрвиты Сарты фырт. Цæуынæн нал у, цуаны 
нал цæуы, фæлæ йæм сырдгæ сæхуыддæг цæуынц æмæ уыдоны руаджы ирвæзы йæ уд. 
Уæд иу бон кæсы æмæ иу лæг æрцæуы, бæлæстыл йæхи хойгæ. 
— Уый та чи дæ, цавæр дæ? — дзуры йæм Сарты фырт. 
— Куырм лæг дæн, — загъта. — Сæрæндæр фæдæн ме ’фсымæртæй æмæ мын скъахтой 
мæ цæстытæ. 
Уæд ын Сарта фырт дæр ракодта йæ хъаст, йæ маст æмæ бацардысты иумæ. 
Цæдис æмбæлттæ скодтой æмæ сæхи дарын байдыдтой фæндæй: æнæкъæхтæ-иу сбадти 
куырмыл æмæ афтæмæй цыдысты цуаны. 
Иу къорд бонты фæстæ та кæсы æмæ иу лæг расуры саджы, багæпп ласы йæ размæ æмæ 
йæм фæлæбуры дæндагæй. 
— Æмæ уæд ды та ма цавæр дæ? — хъæр æм кæны Сарты фырт халагъудæй. 
Уый йæм дзуры фæстæмæ: 
— Æз та æнæцæнгтæ лæг. Сæрæндæр уыдтæн ме ’фсымæртæй æмæ мын ракодтой уый 
тыххæй мæ цæнгтæ. 
— Уæдæ ды дæр мæ хуызæн æнамонд! Рацу ардæм æмæ иумæ æрвитæм нæ бонтæ, 
загъта Сарты фырт. 
Уырдыгæй фæстæмæ æртæ удхъуагæн сæ цард зына-нæзына фæрæвдздæр. Сарты 
фыртиу куы куырмыл, куы æнæцонгыл сбадт æмæ-иу уыцы хуызæнæй цуан кодта. 
Иу бон куырм дæр æмæ æнæцонг дæр нал разы кодтой бынаты баззайыныл, æмæ 
Сарты фырт бынаты баззад, куырм æнæцонгыл сбадт æмæ цуаны афардæг сты. 
Бадынтæ байдыдта Сарты фырт арты фарсмæ, уæдæ цы уыдаид. Фыдтæ аджы дзаг 
бафтыдта æмæ фыцынц уæларт, — уæдæ цы бахæрой дыууæ цуаноны, куы ’рбаздæхой, уæд. 
Сихормæ æввахс уыдаид. Сарты фырт кæсы æмæ зæххы бынæй иу ус фæзынди, фыцгæ 
агмæ баласта йæхи æмæ-иу фыдтæм февналы. 
— Цы кæныс, цавæр дæ? — дзуры йæм Сарты фырт. — Гормон, æз мæнæ æрдæгмард 
адæймаг, уæлæмæ сыстынæн куы нæ дæн. Уæртæ дын фыд æмæ физонæг скæн дæхицæн, 
кæд афтæ сæххормаг дæ, уæд! 
— Уымæй фылдæр куы нæ дзурис, — загъта ус. —• Уый зон æмæ æз тыхгæнæг дæн, æмæ 
дæ аджы фыдтæ дæр мæн куы сты æмæ дæхæдæг дæр мæн куы дæ. 
— Уæдæ æз та ахуыр куы дæн тыхгæнджытæн афтæ кæнын, — загъта Сарты фырт æмæ 
усы рацахста æмæ йæ бæласыл сауыгъта йæ дзыккутæй. 
Цуанонтæ æрбацыдысты, æризæр афтæ, æмæ сын лæппу дзуры: 
— Уæртæ уын уый та уæ хæйрæджы хай — нæ халагъуды лæууын кæмæй нал уæндыдыстут. 
-164- 

Куырм æмæ йыл æнæцонг сæхи уыцы иу цæф ныккодтой æмæ йæ акъабæзтæ 
кæнынмæ куыд хъавыдысты, афтæ сæм ус сдзырдта: 
- Маргæ мæ ма акæнут æмæ уын æз феххуыс уыдзынæн. Куы мæ суадзат, уæд уæ æз 
сдзæбæх кæндзынæн, уæ мад уæ цыма ныййардта, уыйау. 
Усы суагътой, уæдæ цы уыдаид. Уæд ус загъта: 
- Мæнæ радыгай гæпп кæнут мæ дзыхмæ æмæ уæ чи цы хъуаг у, уымæй сæххæст 
уыдзæн, æнæ аиппæй фæстæмæ рацæудзæн. 
Куырм багæпп кодта усы дзыхы æмæ фæстæмæ цæстджынæй рахызт. Æнæцæнгтæ дæр 
уый уæлвæд афтæ бакодта, æмæ уый дæр цонгджын сси. 
- Хъусут, — загъта Сарты фырт, — мæн куы аныхъуыра, уæд мæ нал æппардзæн 
фæстæмæ. Æмæ-иу æй уæд акъæрт кæнут. 
Усы хъæлæсы багæпп ласта, фæлæ йæ ус фæстæмæ нал æппары æмæ нал. 
Дыууæ лæджы йæм фæлæбурдтой, айгæрстой усы хуылф æмæ дзы цардæгасæй райстой 
Сарты фырты. 
Уæд усы сæр халагъуды фæсдуар дæлдзæхмæ ныттылди. 
- Æппын ацы усы сæр кæдæм афардæг, уый куы нæ сбæрæг кæнон, уæд нæ уыдзæн, — 
загъта Сарты фырт. •— Мæнæ уын бæндæн, ауадзут мæ дæлдзæхмæ æмæ бæндæн куы нал 
æххæсса, уæд-иу æй фæлыг кæнут. 
Ауагътой дæлдзæхмæ Сарты фырты æмæ бæндæн куынæуал æххæст, уæд æй алыг 
кодтой. Лæппу дæлдзæх иу уæлхæдзары сæрмæ ныххаудта. Хъусы æмæ хæдзарæй кæуын цæуы. 
Сарты фырт бацыд мидæмæ æмæ дзы æртæ чызджы баййæфта кæугæйæ. 
- Цæуыл кæут? — зæгъгæ сæм дзуры. 
- Нæ мад, — зæгъынц, — уæлзæххæй æрцыди æмæ нæ искæй хæрдзæни. 
- Æмæ уæм цæвæн гарзæй ницы ис? — бафарста сæ лæппу. 
- Иу æфсæйнаг дуарæхгæнæн нæм, — зæгъынц, — ис. 
Сарты фырт райста дуарæхгæнæн, бацыд усмæ æмæ йын йæ сæр ныммур кодта. Уый 
фæстæ схъæр кодта уæлзæхмæ æмæ йæм бæндæн рауагътой. Уæд Сарты фырт баздæхт æмæ 
æртæ чызгæй разæй схизын кодта хистæры, уый фæстæ астæуккаджы, кæстæр баззад сæ 
фæстæ. 
- Ды схиз разæй, — дзуры чызг Сарты фыртмæ, — кæннæуæд дæ фæсайдзысты. 
- Ау, уый та куыд? Уый мæ чи фехъуса, уый та мын цы зæгъдзæн? 
Кæстæр чызджы куыд фæцæйластой, афтæ дзуры лæппумæ: 
- Чи зоны, мыййаг дæ куы ныууадзой, уæд хæдзары фæсдуар фыр, ныццæв ыл-иу 
дæхи æмæ кæд йæ рахиз сыкъайыл фæхæцай, уæд дæ уæлзæхмæ фехсдзæн, кæд æмæ галиу 
сыкъайыл фæхæст уай, уæд дæ фехсдзæн авд дæлдзæхмæ. 
Чызджы куы сластой, уæд дæлдзæхмæ фæндаг цæхгæдтой дурæй, къæйæ. 
Лæппу хъуыддаг куы бамбæрста, уæд базгъордта хæдзары фæсдуармæ; фæлæбурдта 
фырмæ æмæ йын йæ галиу сыкъайыл фæхæст. — Сарты фырты авд дæлзæхмæ фехста фыр. 
Авд дæлзæхы лæппу æрхаудта иу бæласы раз. Кæсы æмæ бæласы саггомы — хæдзар; 
хæдзары бады æртæ чызджы. Чызджытæ куы кæугæ кодтой, ^уы худгæ. 
~ Цæуыл кæут?- бафарста сæ лæппу. 
- Ныртæккæ нæ залиаг калм хæргæ кæндзæн, — загътой чызджытæ. 
- Кæуылты æрбацæудзæн калм? 
Чызджытæ бацамыдтой фæндаг. 
Залиаг калм куыд æрбацæйцыди, афтæ йæм Сарты фырт алæбурдта, æхсаргардæй йæ 
скæрдæнтæ кодта æмæ дзы уæбæуттæ самадта. 
Уый фæстæ чызджытимæ сбадт æмæ ныхас кæнынц. Дзурынц, уæдæ цы уыдаид. 
Уалынмæ тынг дымгæ ракодта, ахæм дымгæ æмæ бæлæстæ сæ уидæгтæй фæлдæхта. 
- Уый та цавæр дымгæ уа, — бафарста сæ лæппу. 
- Уый нæ мад уæларв Куырдалæгонмæ уыди кæрц кæрдынмæ, ныр фæстæмæ æртæхы. 
Уымæн йæ базырты фæйлауæн у. 
Уый фæстæ ныккалдта ахæм уарын æмæ бæстæ æппæт ласта. 
- Æмæ уæм уæд уаргæ та афтæ фæкæны? — бафарста лæппу. 
-165- 

— Æгас æнхъæл нал у нæ мад йæ чызджытæн æмæ ныл кæуы. Уый нæ мады цæссыгтæй 
култæ-култæ кæны бæстæ æппæт. 
Стæй та ахæм хур ныккаст ахæм, æмæ цæгæрсæр тъæппытæ хаудта. 
— Ау, æмæ уæм хур афтæ фæкæсы? 
— Уый хур нæу, нæ ирвæзынгæнæг! Нæ мад бамбæрста, мах æнæзианæй кæй 
баззадыстæм, æмæ ныл цин кæны: уый нæ мады цин у — тагъд æй ардæм хъæуы. Фæлæ дын иу 
хъуыддаг зæгъдзыстæм: нæ мад дæ уыцы хуызæнæй ацы ран куы ’рбайафа, уæд дæ 
фырцинæй ахæрдзæн, фæлæ уал дæ искуы бафæсфæд кæнæм, цалынмæ нæ мад йæхи уагыл æруа, 
уалынмæ. 
Уалынмæ сæ мад æрбахæццæ æмæ фæрсы чызджыты: 
— Чи уæ фервæзын кодта калмæй? 
— Равдисдзыстæм нæ ирвæзынгæнæджы, фæлæ уал нын басомы кæн дæ æнæном хойæ, 
куыд ын ницы зиан скæндзынæ. 
Мад басомы кодта æмæ йæм чызджытæ равдыстой лæппуйы. 
Цинтæ байдыдта мад Сарты фыртыл, зæххыл дæр æй нал уагъта. 
Цæрын систой лæппу, мад æмæ æртæ чызджы, уæдæ цы уыдаид. 
Цас фæцардысты уыцы ран, чи зоны, фæлæ иу ахæмы уый ныфтыд уырдыгæй дæр та 
дæлзæхмæ. Дæлзæх — хъæуы куыд вæййы, афтæ — хæдзæрттæ, бæстыхæйттæ дзы. Лæппу 
Къулыбадæг усы хæдзары фысыммæ ныллæууыди. Къулыбадæг ус арынг уæлгоммæ 
æрфæлдæхта, сасир къулæй райста, ссад балуæрста, стæй арынгыл хæлиу æрбадт. 
— Уый та цы ми кæныс? — фæрсы та уазæг. 
— Кæфхъуындар нын æрбадт нæ доныл æмæ нын дзы хæссын нал уадзы; æмæ уæдæ 
къæбæр цæмæй ракæнон? 
— Ма бакæн, дæ хорзæхæй, æри ма дæ къæртатæ, æз дон кæм уа, уырдыгæй йæ 
æрбахæсдзынæн. 
Къæртатæ айста, донмæ бацыд æмæ дон систа. 
— Уый дын дæ уазæджы хатыр, — загъта Кæфхъуындар. 
— Къорд хатыртæ нæм уыдзæн, — дзуры йæм лæппу. Уый адыл къæртатæ донæй сæ 
тæккæ дзаг, афтæмæй сæ Къулыбадæг усы хæдзары балæууын кодта. 
Къулыбадæг ус æнгуырстуаны дзагæй хуынтæ æрвитын байдыдта дон хъæубæстыл. 
Дыккаг хатт дæр та схаста дон Сарты фырт. Уæд иу бон кæсы, æмæ Къулыбадæг ус 
рудзгуытæ æхгæнын систа. 
— Цы ми кæныс, — бафарста йæ лæппу. 
— Уæртæ ма иунæг чызг баззади нæ æлдарæн æмæ та уый дæр хъалонæн фæласы 
Кæфхъуындарæн. 
— Стæ, мæн ауадз! — фæхъæр ласта лæппу æмæ уыцы иу гæпп ракодта хæдзарæй. 
Æлдары бæхтæрæджы иуфарсмæ баппæрста æмæ уый бæсты сбадт уæрдоны. Æлдары 
чызг æмæ Сарты фырт бахæццæ сты иу донмæ. Лæппу дзуры Кæфхъуындармæ: 
— Рацу æмæ дæ хъалон айс! 
— Уым æй æрæвæр, — дзуры Кæфхъуындар. 
— Ард дæ къонайы! Мæ фæдыл цæуы чызг фæстæмæ, — дзуры йæм Сарты фырт. 
Уæд Кæфхъуындар йæ сæр радардта æмæ йын æй лæппу ралыг кодта. 
— Чи дæ? — бафарста Сарты фырты чызг. 
— Мæгуыр лæг дæн мæхицæн, — дзуры лæппу. 
Чызг фæцæрдæг æмæ Сарты фырты къухдарæнæй ныццавта, лæппуйы ныхыл дамгъæ 
абадт. 
— Уыцы дамгъæйæ дæ уæддæр базондзынæн! — загъта æлдары чызг æмæ 
хæрзæгкурæггаг йæ фыдмæ фæци. 
Æлдар фидиуæг ныхъæр кæнын кодта: 
— Кæфхъуындар марæджы æлдар агуры. 
Æмбырдтæ самадтой æлдары кæртмæ, алчи дæр фæкæны: 
— Æз амардтон Кæфхъуындары. — Фæлæ сæм æлдары чызг куы бакæсы, æмæ сын 
дамгъæ куы нæ фены сæ ныхыл, уæд сын сæ гæды сæ уæлæ бакæны. 
-166- 

Æппынфæстаг æрбакодтой æлдармæ Сарты фырты æмæ йæ базыдта чызг йæ дамгъæйæ. 
— Мæнæ дын, баба, уый та æцæгæйдæр мæ ирвæзынгæнæг. 
Æлдар сбуц кодта Сарты фырты, фæрсы йæ: 
~ Зæгъ ма мын, цы хорз дын ракæнон? Дæ дзыхæй цæйбæрц ракурай, уыйбæрц дын 
балæвар кæндзынæн — цæргæхъæутæ, фосрæгъæуттæ, сыгъдæг сызгъæринтæ. 
— Æлдар, хæлар дын уæнт дæ хæзнатæ, — загъта Сарты фырт. — Цæрынæй бафсæд дæ 
бирæ истыл; мæн фосæй ницы хъæуы, æз дæн фæндагагурæг уæлзæхмæ, æмæ кæд дæ 
фадат у, уæд дæ курын æмæ уæлзæх цæмæй сæмбæлон, уымæн мын баххуыс кæн. 
Æлдар арвыста алырдæм фæрсæг, цæмæй ссардтаиккой ахæм адæймаг, уæлзæхмæ 
фæндаг чи базондзæн. 
Æлдармæ æртахт ус-цæргæс, Сарты фырт йæ чызджыты кæмæн фервæзын кодта, æмæ 
дзурын байдыдта: 
— Ацы уазæджы дзæбæхтæ ис мæныл дæр, æлдар, æмæ йын æз уæлзæхмæ самал 
кæндзынæн: æрмæст афтæ саразæм — уды фæндон мæнæй куыд уа, фæндаджы хардз та дæуæй. 
— Æмæ дын уæд хардзæн та цас бахъæудзæн? 
— Стдæс галы, стдæс тъæпæнбыны бæгæны, стæй алы галы уæнгæн дæр дзулы чъири. 
Æлдар ацæттæ кодта фæндаггаг. 
Майрæмбоны ус-цæргæс æртахт йæ ’ртæ чызджимæ æлдары хæдзармæ. 
— Мæ размæ мын æрбатулут бæгæныйы лалымтæ, самайут мыл хæринагæй, æндæрæй 
сеппæт дæр, — загъта цæргæс. 
Самадтой цæргæсыл хæрд, нозт фæндаггаг. 
Сарты фырт ракуырдта йæхицæн æлдары чызджы æмæ цæргæсы æртæ чызджы. Сæ 
ирæд сын бафыста æмæ сбадт æд устытæ цæргæсы рагъыл. 
Цæргæс атахт æлдары хъæуæй, уæдæ цы уыдаид. Тæхы, тæхы æмæ-иу цæргæсы хъæр 
куы фæцыдис, уæд ын-иу Сарты фырт дзулы чъири, галы уæнг æмæ бæгæныйы кæхц 
бакалдта йæ дзыхы. Зилгæ-зилгæ фæтæхы ус-цæргæс уæлзæхмæ. Сарты фырты зæрдæ 
фæрухсдæр: бирæ сæ нал хъæуы уæлзæхмæ. Уалынмæ схъуаг сты фыдæй. Цæргæс фæхъæр 
ласта. Сарты фырт æрбалыг кодта йæ^зæнджы хæцъæфтæ æмæ сæ цæргæсы хъæлæсы авæрдта. 
Цæргæсæн сæ цы базонын хъуыди! Йе ’взаджы бын сæ бавæрдта. 
Уæлзæхмæ схæццæ сты. Сарты фырт йæ цыппар усимæ цæргæсæй æрхызт зæхмæ. 
Цæргæс сæм дзуры: 
— Цæугæут ныр уæ хæдзармæ, фæндараст фæут! 
— Мах уал фæлæудзыстæм, — загъта Сарты фырт: — дæуыл æмбæлы разæй ацæуын. 
— Æмæ ма куыд ацæуай! Цæуæн дын куы нал ис, — загъта ус-цæргæс, — дæ зæнджы 
хæцъæфтæ нал сты дæ уæлæ. 
Уый адыл ус-цæргæс зæнджы хæцъæфтæ æрæвæрдта сæ бынæтты, йæ базыры сисæй сæ 
асæрфта æмæ Сарты фырты зæнгтæ куыд уыдысты, уымæй авд хатты хуыздæр фестадысты. 
Кæрæдзийæн хæрзбон загътой цæргæс иу æрдыгæй, Сарты фырт æд устытæ 
иннæрдыгæй, æмæ сæ алчи дæр йæ фæндагыл араст. 
Сарты фырт бирæ фæцыд, чысыл фæцыд, уый хуыцау базонæд, æмæ бахæццæ йæ 
хæдзармæ. 
Сарт ныххæррæгъ ис. Афæдзы хист скодта уый йæ уарзон, йæ кæстæр фыртæн. 
Сарты фырт дæрддзæф ныууагъта йæ цыппар усы, йæхæдæг бацыд йæхи хистмæ. 
Кæронгомау æллæууыди кæсгоны фырт æмæ йæ ничи базыдта. 
— Мидæгдæр æрбалæуу æмæ «рухсаг» зæгъ, — дзурынц æм. 
Кæсгон усæй гуырд бацыд хæстæгдæр, нуазæн райста йæ къухмæ æмæ дзуры: 
— Мæрдцжынтæй мæм исчи куы рацæуид, уæд ын арфæ ракæнин. 
Бæлццоны размæ æрбацыдысты уымæн йæ дыууæ хистæр æфсымæры, Сартæн дыгурон 
усæй гуырд. 
Уæд бæлццон дзуры: 
— Байхъусут мæм, мæнæ хорз адæм! Мæнæ уын адон мæ дыууæ хистæр æфсымæры. Æз 
сын æрхастон устытæ, хинæй сыл никуы рацыдтæн, фæлæ мын уыдон фыдызнаджы ми 
бакодтой мæ дзæбæхтæм: баздæхтысты æмæ мын мæ зæнгтæ ралыг кодтой. Ныр сыл æз 
-167- 

кæд хинæй разылдтæн, уæд мæ хуыцау цавддур фестын кæнæд, кæд уыдон мæныл 
рацыдысты хинæй, уæд уыдон фестæд цавддуртæ!.. 
Уый адыл дыууæ æфсымæры абон дæр ма цавддуртæй кæмдæр лæууынц. 
Сарт куы бамбæрста, йæ уарзон фырт мард кæй нæ разынди, уæд фырцинæй фæстæмæ 
лæппу-лæг фестад; хист куывдæй аивта æмæ ма афонмæ дæр цæры æмæ хæры йæ уарзон 
бинонты астæу æнæмастæй. 
Уыдоны æрцыдмæ уæ ныфс тыхджынæй тыхджындæр кæнæд. 
(Ацы аргъау мæм фыстæй радта Пагæты Бето, Дигкойы фырт, джызæйлаг. 
Касти 1919 азы Æрыдоны гимназы. Аргъæуттæ фехъуыста йæ мады æфсымæр 
Хъалæгаты Иналдыхъойæ). 
32. «ОХ! ОХ!» ÆМÆ ЙÆ АХУЫРГÆНИНАГ 
Раджыма- раджыма царди-уыди зæронд лæг æмæ зæронд ус. Стонг аз скодта, адæм 
хорхъуаг сысты, цы хордтаиккой, уый нал уыди. Лæг æмæ ус дæр тæрсын байдыдтой 
хорхъуагæй. Иу бон зæронд дзуры йе ’фсинмæ: 
— Усай, бавдæл æмæ нæ гоны къуымты цы ссады рыгтæ æрмæрзай, уыдонæй мын 
фæндаггаг ракæн; æз цæуын бзлцы, хонын нæ иунæг бындары, — чи зоны, кæд æй исчи 
бауромид стонг заманы. Хæцæг ыл куы нæ фæуа, уæд æй ауæй кæндзынæн; кæд 
йæхæдæг дæр аирвæзид, йæ сæр æгасæй баззаид, стæй ма дзы мах дæр кæд исты фос 
фæкæниккам. 
Зæронд ус гæзæмæ ссады къæрмæджытæй зæронд æмæ лæппуйæн фæндаггаг бацæттæ 
кодта. Уæд лæг йæ хæрæгыл саргъ бавæрдта, фæндаггаг ыл æрæфснайдта æмæ балцы араст. 
Фæцæуынц фыд æмæ фырт балцы. Бирæ фæцыдысты, чысыл фæцыдысты, чи зоны, 
фæлæ иу ран иу уæбаумæ бахæццæ сты, æмæ фыд дзуры: 
— Ацы ран æрæнцайæм æмæ нæ фæллад суадзæм, иучысыл исты дæр саходæм. 
Хæрæг суагътой æмæ хизыныл фæци; лæппу æмæ зæронд уæбауыл æрбадтысты. 
~ «Ох! Ох!» - дзуры лæг йæ фæлладæй. 
Уæбауæй рацыд иу лæг æмæ дзуры: 
~ Чи мæм дзуры? Цы уæ хъæуы? 
— Куы ничи дæм дзырдта, — загъта зæронд лæг. 
— Æмæ уæдæ æз мæхи дыууæ хъусæй куы фехъуыстон — «Ох! Ох!» 
— Уый æз уыдтæн, — загъта уæд лæг. — Уæбауыл мæхи куы æруагътон, уæд фæллад 
куыд уыдтæн, уымæ гæсгæ ссыди мæ дзыхæй — ох! ох! — дзуры бæлццон. 
~ Уæдæ уый зон, æмæ æз хуыйнын «Ох! Ох!», — загъта лæг. 
Уый адыл сын дзырд бацайдагъ. «Ох! Ох!» куы бамбæрста бæлццоны хъуыддаг, уæд æм 
дзуры: 
— Дæ фырты мæм ныууадз иу аз, — æз æй алы хъуыддагыл, алы хин, алы кæлæныл 
сахуыр кæндзынæн. Афæдз куы фæуа, уæд мæм-иу фæзын. Æз дæм равдисдзынæн дæ 
лæппуйы æмæ ма йæ кæд базонай, уæд ын æртæ хæрæгуаргъы хор, стæй дын хæлар дæ 
фырт дæр, акæн-иу æй дæ хæдзармæ. Куынæуал æй базонай, уæд дæ фырт мæн куыд бауа, 
стæй хорæй дæр куыд фæуай æнæхай. 
Мæгуыр лæг сразы, уæдæ цы уыдаид: æндæр гæнæн дæр ын нæ уыд йæ тыхстæй. 
Хæрæгуаргъ рахаста хор «Ох!Ох!»-æй, лæппу уым баззад. 
Афæдзæй афæдзмæ фæцахуыр кодта мæгуыр лæджы фырт уæбауы бын «Ох! Ох!»-мæ. 
Уый афтæ сахуыр, æмæ-иу æй куы бафæндыдаид, уæд фестадаид алы сырд, алы фос, алы 
маргъ, алы дзаума, иу дзырдæй — алцы дæр. 
Афæдзы кæрон æрхæццæ, афтæ зæрон ус дзуры: 
— Лæгай, дæ æмгъуыд аивгъуыдта, цæугæ æмæ мын мæ лæппуйы басгар. 
-168- 

Зæронд лæг та афардæг йæ хæрæгыл. Уæбаумæ бахæстæг. Кæсы æмæ мæнæ иу лæппу 
къæртайы дон фæхæссы. 
— Дæ хуртæй дын бафсæдæд дæ баба, — загъта бæлццон. — Мæнмæ та уый бæрц амонд 
кæцæй кæсы, æмæ мæ саби иу афæдзмæ дæу хуызон æрбауа! 
— Дада, æз дæ фырт дæн æнæмæнг. А изæр дæм мæ ахуыргæнæг «Ох! Ох!» равдисдзæн 
мæн иу мæхи хуызæнимæ. Мах афтæ æмхуызон стæм æмæ дæ фырты нæ базондзынæ. 
Фæлæ хъынцъым ма кæн: иу дзæвгар нæм куы фæкæсай, уæд мæ сæр аныхдзынæн æз æмæ 
уымæй фæбæрæг уыдзынæн. 
Лæппу æмæ лæг фæхицæнтæ сты. Лæппу бахаста хæдзармæ йæ къæртатæ, лæг дæр 
уæбауы фарсмæ суагъта йæ хæрæджы. 
«Ох ! Ох!» фæцинтæ кодта уазæгыл, æхсæвæр ын хорз скодта. Куы бахордтой, куы 
банызтой, уæд «Ох! Ох!» радзырдта: 
— Дæ фырт тынг хорз арæхст; ахæм æмбаргæ, ахæм æнæзивæг адæймаджы никуыма 
сахуыр кодтон, кусын куы райдыдтон, уæдæй ардæм. Мæхæдæг цæй бæрц базыдтон, уый 
бæрц базыдта дæ фырт дæр, ахæм сыгъдæг зонды хицау дын разынд, бирæ дын фæцæра. 
Фæлæ нæ дзырд сæххæст кæнæм. Ныртæккæ дын æй æрлæууын кæндзынæн дæ разы. 
Уый адыл бадзырдта: 
— Лæппутæ, тагъд ардæм! Мæнæ уыцы ран фæрсæй-фæрстæм æрлæуут, уе ’ргом махмæ 
радтут, афтæмæй. 
Дыууæ лæппуйы «Ох! Ох!» æмæ уазæджы раз æрбастадысты æмæ лæууынц цавддуртæй; 
дыууæ дæр кæрæдзийы цæрмыстыгъд бакодтой. Бирæ фæкаст зæронд дыууæ лæппумæ, 
ницы фæразы, нæ зоны йæ фырты. Лæппу уæд йæ сæр аныхта. Уый адыл уазæг загъта: 
— Кæд ма исты зонын, уæд мæнæ ацы лæппу уыдзæни мæ фырт. 
Хорзау нал фæци «Ох! Ох!», фæлæ дзырд радта, дзырд. «Ох! Ох!» та никуыма афæлывта 
йæ цæргæ-цæрæнбонты дæр. 
Æртæ хæрæджы уаргъы хор рахаста зæронд лæг, йæ хæдзармæ акодта йæ фырты дæр. 
— Дада, хуыцауы фæндонæй афтæ сахуыр дæн «Ох! Ох!»-мæ æмæ никуыуал 
стыхсдзыстæм ныронджы хуызæн, — загъта лæппу йæ фыдæн фæндагыл, сæ хæдзармæ цæугæйæ. 
Æгас хæдзар ссардтой фыд æмæ фырт дзаг армæй. Чысыл кæм фæцинтæ кодтаид мад 
йæ иунæг хъæбулыл. 
Цас ацардаиккой уыцы хуызæнæй, хуыцау йæ зонæг, фæлæ иу ахæмы айхъуысти 
бæстыл: «Агуыры æфсад æрбацæуы!» 
Æмæ уæд лæппу дзуры йæ фыдмæ: 
— Дада! 
— Циу, дадайы хур? 
— Æз дын тохъыл фестдзынæн, рауай-бауай сисдзынæн Агуыры æфсæдты раз. Уыдон 
мæ æлхæндзысты æмæ-иу мæ ауæй кæн дзæбæх аргъыл. Мæнæн ма тæрс, æз 
раирвæздзынæн. 
Агуыры æфсæдтæ æрбацæуынц, хъæуы сæ разæй узгæ-узгæ цæуы заманайы нард 
тохъыл, арынгæй бирæ стылдæр йæ дымæг. Æфсæдты хицау бафыста тохъылы аргъ зæронд 
лæгæн. Хъæугæрон æрынцадысты æфсад. Иу къорд æфсæддоны æрбафистæг кодтой сæхи 
æмæ тохъылмæ фесты æргæвдынмæ. Кард ыл æрбавæрдтой, æвæдза, йæ къубалыл, афтæ 
тохъыл цыдæр æрбаци. Рохстæй аззадысты æфсæддон адæм, — æргæвдджытæ. Ссыдысты 
зæронды хæдзармæ, рацагур-бацагур фæкодтой кæрты, хæдзары къуымты, фæлæ тохъыл 
нал. Хæдзары зæронд ус æмæ иу лæппу. 
Иу къорд боны та рацыд, афтæ та лæппу дзуры йæ фыдмæ: 
— Дада, æз дын бæх фестдзынæн, æмæ-иу мæ уæй кæнынмæ фæлас. Æрмæст мæ-иу 
«Ох! Ох!»-ы хуызæн лæгæн ма ауæй кæн. 
Æмæ бæхæй дæр ахæм бæх нæ фестад мæгуыр лæджы фырт, æмæ йæм адæймаг 
кæсынæй нæ бафсæстаид. Уæй кæнынмæ аласта мæгуыр лæг бæхы. Адæм сæ цæстытæ 
æрæвæрдтой бæхыл; æлхæнæг æй систы алырдыгæй алы адæм. 
— Цас кæныс дæ бæх, — фæрсы йæ иу лæг. — Дæ дзыхæй цы зæгъай, уый дын 
ратдзынæн, уæддæр а бæх æз нал ауадздзынæн. 
-169- 

Аргъ загъта бæхы хицау, фæлæ æлхæнæгмæ куы бакаст æдзынæгдæр, уæд æм «Ох!Ох!»-ы 
хуызæн фæкаст æмæ æвиппайды фондз хатты зынаргъдæрмæ сыскъæрдта бæхы аргъ, 
цæмæй йыл мауал дзырдтаид, фæлтæрæн нал кодтаид æлхæнæг. Фæлæ æлхæнæг иу ныхас 
дæр нал скодта, систа бæхы аргъ æмæ йæ радта бæхы хицауæн. Радта бæх, уæдæ цы уыдаид: 
амал нал уыди. Стæй араст йæ хæдзармæ. 
Æлхæнæг бæлвырдæй дæр кæд разынди «Ох! Ох!». Фæласы æлхæд бæхы æмæ дзуры: 
- Сар мын фæци дæ къона! Ныр мын нал аирвæздзынæ, æмæ дын æз цы хъæуа, уый 
базонын кæндзынæн, куыйты хæринагмæ дæ æртæрдзынæн. 
Æмæ кусын байдыдта «Ох! Ох!» бæхыл. Цæхх ыл уаргъæй фæхаста, фыдкуыстæй 
фæсфæд ницыуал баззад, се’ппает дæр ыл фæкодта. Раууатмæ æрцыди бæх: йæ царм йе 
стджытыл ныххус, рагъ ын рагъæн нал баззад, барц барцæн, дымæг дымæгæн. Æмæ иу ахæмы 
раирвæзт бæх «Ох! Ох!»-ы хæдзарæй. Бирæ нæ рацыди бæхы ралидзынæй, афтæ йæ «Ох! 
Ох!» дæр базыдта æмæ йæ фæдыл бафтыд. 
Лидзы æфхæрд бæх разæй, йæ фæдыл «Ох! Ох!» æрбацæуы. Куы йæм бахæстæг, уæд 
бæх рувас фестад. «Ох! Ох!» йæ фæдыл егарæй агæпп ласта æмæ йæ фæсуры. Суры, суры 
рувасы æмæ йæ æрбахæстæджытæ кодта. Ныр æм фæлæбура, афтæ рувас бæлон фестад æмæ 
удаистæй фæтæхы. «Ох! Ох!» цъиусур фестад æмæ бæлоны уæгъд нал уадзы, йæ фæдыл 
ныййарц. 
Хуыцау сæ иу хъæумæ бахаста. Бæлон иу гом рудзынгыл хæдзармæ батахт æмæ уыцы 
ран зæхмæ фæткъуыйæ æрхауд. «Ох! Ох!» чысыл лæппу фестад æмæ кæуынтæ байдыдта 
хæдзары дуармæ йæ фæткъуыйыл. Фæткъуымæ фæлæбурдта, афтæ фæткъуы судзин фестад, 
уый та фестад фæдзæл, судзины фæдзæл. Судзин арты смидæг, æмæ æндахы фæдзæл арты 
басыгъд æмæ уый адыл «Ох! Ох!»-ы къона байсæфт. Судзин судзгæ артæй ракуырдта æмæ 
та цы уыди, уый фестад. Фæстæмæ æрцыд йæ ныййарджыты хæдзармæ æмæ та райдыдта 
кусын æмæ фæллой кæнын. 
Афонмæ дæр ма дзæбæхæй дары йæ ныййарджыты. 
(Голиаты Дзибоккайы дзырдтæй фыст. 15 июнь. 1923 аз). 
(§х§) 
33. АНДУРЗАГ 
Кæд æмæ кæд цардысты цавæрдæр бæсты ус æмæ лæг. Ус-иу куыд вæййы, афтæ кодта 
мидхæдзары куыст: сылгоймаджы митæ, хойраг кæнын, нозт, кæрдын, хуыйын æмæ 
ноджыдæр æндæр куыстытæ. Лæг уыди балцы цæуаг, тыхгæнæг, барæг. Уыимæ уыди 
кадуарзаг, æппæлой. Æппæлыди уый йæхицæй æдтæ дæр, мидхæдзар дæр. Уæд та-иу фæкодта йæ 
усæн: 
- Уæдæ мæнæй лæгдæр куыд уыдзæн! 
Бирæ хæттыты йæ растыдта ус, фæлæ стæй æгæр æппæлын куы райдыдта йæхицæй, уæд 
ын иу ахæмы ус бафæрæзта афтæ: 
- Лæгæй та ма дæ цы загъдæуа, алы хъарутæй дæр æххæст, фæлæ дын нæ басусæг 
кæндзынæн: ис ма дæуæй лæгдæртæ дæр. 
- Ау, мæнæй та ма хуыздæр куыд разындзæн? Цы ран, цы бæсты ис мæ хуызæн, 
мæнæй хуыздæр лæг? — Æмæ йæ бæх куы иуырдæм, куы иннæрдæм ахъазын кæны. 
- Уæдæ мæ кæд нал уадзыс, уæд дæуæй хуыздæр — Андурзаг: уый дæу хуызæн 
барджыты йæхсы бырынкъæй саргъæй бирæ хæттыты райста. 
Лæг уый адыл æрцæттæ кодта йæ бæхы æмæ дзуры: 
- Цæуын Андурзаджы агурæг, цæмæй раиртасон: цæй бæрц хуыздæр у мæнæй, — æмæ 
дæлæ фæцæуы. 
- Багъæц, багъæц, æрра дæ хуыцау ма скæнæд, раздæх уал. Андурзагмæ афтæ æнцон 
ауайæн нæу, стæй йа& афтæ тагъд дæр не ссардзынæ. Уымæ бирæ хъæуы фæцæуын, уый 
-170- 

бирæ хъæуы фæцагурын. Бафæстиат уал у: æз дын фæндаггаг бакой кæнон, стæй дæ 
фæндагыл саразон. 
Лæг иучысыл æрсабыр йæ тæвдæй æмæ æрхызт бæхæй. 
Иудзæвгар рацыдаид, афтæ йын ус фæндаггаг ацæттæ кодта, рифтæгты йын сæ афснайдта, 
араст балцы Андурзаджы агурæг. 
Цæуы, цæуы, бирæ фæцыд, чысыл фæцыд, чи зоны, фæлæ стæй бафтыд иу быдырмæ. 
Быдыр урс-урсид дары ногуард митæй. Уалынмæ кæсы æмæ фысфос. Бахæццæ 
фыййæуттæм, салам сын дæдты: 
— Уæ фос бирæ, фыййæуттæ! 
— Æгас цу, уазæг! Фысым бакæн: уазæг хуыцауы уазæг. Бон дæр бирæ нал уыди, хур 
хæхты фæстæ æрныгуылы, дæ бæх дæр, дæхæдæг дæр баулæфдзыстут, стæй та райсом дæ 
фæндаг дардзынæ. 
Æрфысым кодта уазæг, уæдæ цы уыдаид. Кусарт ын акодтой, хорз æм базылдысты. 
Фæсахсæвæр куы фæци, уæд уазæг фæрсы фыййæутты: 
— Аипп ма уæд, хорз адæм, фæлæ уæ бафæрсон: атæппæт фысфос уæхи фос сты, æви 
æндæр у сæ хицау? 
— Бафæрсын аипп никуы у, — загътой фыййæуттæ, — фæлæ фысфос мах не сты, стæй 
кæй сты, уымæн дæр ницы зонæм. Мах гуыргæ дæр ацы ран ракодтам, хъомыл дæр ацы 
ран сыстæм, ацы урс фосимæ, æмæ сын уынгæ дæр никуы фæкодтам сæ хицауы. Хъусæм 
æрмæст адæмæй: фысфосы хицау дам у Андурзаг. 
Райсомæй фыййæуттæ саргъ сæвæрдтой уазæджы бæхыл, баластой йын æй йæ размæ 
æмæ йæ сбадын кодтой. 
— Хæрзбон ут, фыййæуттæ, бузныгæй уæ цæуын, стыр бузныгæй уæ хорз æгъдауæй, 
фæлæ ма мын æххæст фæндаг куы бацамониккат уæ фосы хицау Андурзагмæ: æз мæ 
фæндаг уымæ дарын. 
Уæтæры бын фæндаг æртæ саджилы фæци æмæ фыййæуттæй иу афтæ: «Рахиз 
фæндагыл ацу»; аннæтæ — «галиу фæндагыл дæ фæндаг у». Уæд кæстæр дзуры: 
— Хатыр уæ курын, фæлæ æз дæр мæхимæ дзырды бар исын, кæстæр уæвгæйæ. Исгæ та 
йæ уый тыххæй кæнын, æмæ тæрсын, нæ уазæджы хай куы фæрæдийа, дзæгъæлы куы 
ацæуа... Уазæг, рахиз фæндагыл дæр, галиуырдæм дæр ма ацу, фæлæ æмраст астæуккагыл, 
размæ фæндагыл; уый дæ хæццæ кæндзæн Андурзаджы бæстæм. 
Араст астæуккаг фæндагыл уазæг. Цæуы, цæуы... Бирæ фæцыд, чысыл фæцыд, хуыцау 
йæ зонæг, фæлæ та иу ахæмы кæсы, æмæ быдыртыл цæст кæм æрæвæрай, уый бæрц бынат 
нал ис хъомæй, урс-урсид хъомæй. 
— Уæ фос бирæ уæд, фосгæстæ, — загъта бæлццон. 
— Æгас нæм цу, уазæг, — дзурынц хъомгæстæ. — Мидæмæ, уазæг, уæтæрмæ, æрфысым 
нæм кæн. — Афон нал у цæуынæн, хурзæрин дæр æрныгуылы. 
Суазæг кодтой фосгæстæ бæлццоны, хорз æй федтой. Фæсахсæвæр куы фæци, уæд 
дзырд бацайдагъ фысымтæ æмæ уазæгæн. 
— Бафæрсын аипп ма уæд, уазæг, фæлæ дæ цы хур, цы къæвда рахаста ацы бæстæм, 
стæй кæдæм дарыс дæ фæндаг? 
— Хур дæр мæ нæ рахаста, къæвда дæр, кæй бакæнынц, фæлæ мæ хæдзарæй рацыдтæн 
мæ бæхыл Андурзаджы фенынмæ: дзурынц, уымæй дам æххæстдæр лæг нæ разындзæн, 
арв йæ къабæзтæ кæм ауагъта, уыцы ран. Уый уын мæ хабар. Фæлæ уæ æз дæр ныр 
бафæрсон: утæппæт урс хъомы хицау уæхуыддæг стут æви уын искæй сты? 
— Нæ фыдæлтæ, нæхуыддæг дæр ам схъомыл стæм, ацы фосмæ зилгæйæ; фæлæ нæ 
зонæм, нæ фыдæлтæ дæр нæ зыдтой, сæрфатæй нæ зыдтой, кæй сты, нæ бæрны цы хъом 
ис, уыдон. Хъусгæ æрцыдыстæм æрмæст: фос дæр, уæтæртæ дæр, мах дæр стæм 
Андурзаджы. Цавæр Андурзаг у, ницы йын зонæм, никуы дæр æй федтам. 
Фæдис кодта уазæг æмæ бафынæй йæ хуыссæн уаты. 
Райсомæй фосгæстæ баластой уазæгæн ифтонгæй йæ бæх. 
— Фæндаг мын бацамонут, — загъта уазæг. 
— Рахизырдæм ацу, — загътой хъомгæстæй иутæ. 
-171- 

— Галиуырдæм фæндараст, — загътой йын аннæтæ. 
— Галиумæ дæр нæ, рахизмæ дæр нæ, фæлæ астæуккаг фæндагыл араст у, — загъта 
кæстæр, - уыцы фæндагыл хæццæ кæндзынæ Андурзагмæ. Бахатыр кæнут, кæстæрыл 
дзурын не ’мбæлы, фæлæ нæ уазæг куы арæдийа, уымæй тæрсын. 
Арфæ ракодта фосгæстæн бæлццон æмæ та араст йæ фæндагыл. Цæуынтæ та байдыдта, 
цæуынтæ, æмæ та кæсы æмæ дардæй быдыртæ урс-урсид адардтой. 
— Ай та ма цавæр диссаг уа? — загъта бæлццон йæхи нымæр æмæ уадидæгæн дæр 
бахæццæ бæхрæгъæуттæм, аздахын дæр сæ нæ фæразынц бæхгæстæ, уый бæрц. Бæхтæ 
иууылдæр сæнтурс бæхтæ. 
~ Уазæг, фысым дын уыдзыстæм, нæ фæрсты ма ацу, аккаг æй ма скæн дæхицæн: нæ 
бон цы бауа, уымæй дæ сбуц кæндзыстæм, хæццæ дæр никæдæмуал фæкæндзынæ — изæрмæ 
бирæ нал ис. 
— Уазæг дарынхъом ут, уæ фос бирæ уæд, æмæ уæ хуыцау сбуц кæнæд, — арфæ ракодта 
бæлццон æмæ æрхызт йæ бæхæй. 
Уазæджы æгъдау та радтой адон дæр бæлццонæн. Радзырдтой та уыдон дæр, кæй нæ 
зонынц сæ хицауы, æрмæст ын йæ ном кæй хъусынц, бæхтæ Андурзаджы кæй сты, 
сæхуыддæг туыргæ дæр, хъомыл дæр бæхдарæнты кæй сысты. 
Райсом та бæхгæстæй чи рахиз фæндагыл арæзта, чи галиу фæндагыл, фæлæ та барæг 
ацыди астæуккаг фæндагыл, кæстæры амындæй. 
Цæуынтæ та смета цæуынтæ. Хуыцау зоны, цæй бæрц фæцыдаид, фæлæ фæстагмæ 
амбæлд иу лæгыл. 
— Дæ фæндаг раст, бæлццон. 
— Дæ хъуыдцаг раст. 
— Фæрсæг сонт у, фæлæ, дæ хорзæхæй, Андурзаг кæм цæры, уымæн ницы зоныс? 
— Зонын. 
— Уæдæ мын фæндаг куы бацамонис йæ хæдзармæ. 
— Бацамондзынæн. Мæнæ ацы фæнагыл араст у æмæ бахæццæ уыдзынæ иу уæбаумæ. 
Уæбауæй-иу акæс æмæ дæм хъæдæй æрбазындзæн иу урс хæдзар. Фæндараст. 
— Арфæгонд у, ~ загъта Андурзаджы агурæг æмæ цæуынтæ байдыдта амынд фæндагыл. 
Мæйы бæрц ма фæцыд, стæй бахæццæ уæбаумæ æмæ йæм хъæды астæуæй æрбазынд 
урс хæдзар. Йæ ных сарæзта хъæды астæумæ æмæ уайтагъд уазæгдоны раз æрхызт, 
бæхбæттæныл бабаста йæ бæх, йæхæдæг уазæгдонмæ бацыд. 
Уазæгдон уьтди дæрддзæф урс хæдзармæ. Бады, бады, стæй йæм æрæджиау фæзынд иу 
лæг — лæгæн иу цæст, йæ фындз йæ уæлæ нæ, стæй йын æрмæст иу цонг. 
— Уазæг, æгас цу, — дзуры дзонгой. 
— Арфæгонд у. — Уый адыл сын дзырд бацайдагъ. 
— Æз мæ хæдзар ныууагътон æмæ рацыддæн Андурзаджы агурæг. Куыд фехъуыстон, 
афтæмæй уымæй саг лæгдæр нæй, арв йæ цыппар къабазы кæм ауагъта, уым. Уый хуызæн хæтæг 
лæг дæр никуы ис. Амалтæй йын ссардтон йæ хæдзар æмæ дæ фæрсын: ды дæ Андурзаг? 
— Нæ, нæ дæн. Андурзаг раджы амард, афонмæ дзы мæрдты стæгдар дæр нал ис. 
Рахъыг кодта уазæг. 
— Уæдæ æз нæ хæдзарæй рацыдтæн уый ныфсæй æмæ кæд Андурзаджимæ ахæтин, кæд 
ын мæхæдæг базыдтаин йæ лæгдзинæдтæ, æрыхъусæккаг ныхасæй нæ фæлæ. 
— Уый кой кæнгæ дæр мауал кæн: Андурзаг нал ис æмæ нал. 
— Уæд та чи зоны æмæ ды зондзынæ: кæмыты хæтыди Андурзаг, кæм лæбурдта, цы 
фæндæгтыл цыди. 
— Уыдонæй цы зæгъыс, уый зæгъ: йæ цæуæнтæ, йæ фæндæгтæ, йæ лæбурæнтæ мæнæн 
зындгонд сты. 
— Уæдæ мын уазæджы хатыр бакæн æмæ дæхицæн уыцы зын скæн æмæ мын бацамон, 
Андурзаг фос кæцæй кодта, уыцы бæстæтæ. 
— Уазæджы тыххæй цыфæнды зындзинад дæр райсинаг дæн мæхимæ: æз дæ 
фæхондзынæн, Андурзаг стæры цы ранты хатти, уырдæм. Фæлæ уал ныр баздæх æмæ дæ фæллад 
æруадз, баулæф, стæй бон цæуы æмæ йемæ фарн хæссы. 
-172- 

Уый адыл дзонгой лæг уазæджы разæй рацыд æмæ бафснайдта уазæджы бæх. Уый фæстæ 
æрбаздæхт уазæгдонмæ. Райста рагъæнæй тымбыл фынг, систа хæрынкъа, æрæвæрдта йæ 
фынгыл, æмæ фынг алы хæринагæй, алы нозтæй айдзаг. Бахордтой, банозтой, стæй та 
хæрынкъа систа фынгæй, æмæ фынг уыцы сыгъдæгæй аззад. Лæг æй систа æмæ йæ 
æрцауыгъта рагъæныл фæстæмæ. 
— Уазæг, ахсæв уал бахуысс, райсом, хуыцау куы зæгъа, уæд фæцæудзыстæм ныхстæры дæр. 
Райсомæй та хæрынкъа фынгыл æрæвæрдта фысым æмæ та алы хæрд, алы нозт фестад 
сæ разы. Куы баминас кодтой, уæд фысым дзуры уазæгмæ: 
— Дæ бæх дард балцæй бафæллад æмæ дын нал сарæхсдзæн. Баздæх æмæ бæхдæттæм 
бацу æмæ дзы дæхицæн иуыл саргъ сæвæр: уæртæ дын уыцы бæхдоны йæфсытæ, аннæйы 
та уырсытæ, — бар дæ ис. 
Уазæг бацыд йæфсыты бæхдонмæ, фæтарст сæ иунæгæй æмæ раздæхт фæстæмæ. Бакаст 
уырсытæм дæр бæхдоны дуарæй æмæ уыдонмæ дæр нал бахаста йæ ныфс. 
Дзонгой лæг бамбæрста уазæджы хъуыдцаг, — раласта дыууæ бæхы æмæ сыл сæргътæ 
сæвæрдта. 
Сбадтысты сæ бæхтыл æмæ араст кодтой балцы. Бирæ фæцыдысты, чысыл фæцыдысты, 
чи у йæ зонæг, фæлæ фæстагмæ бахæццæ сты стыр цæугæдонмæ. 
— Доны уыцы фарс стыр Терк-турчы рæгъæуттæ: æз цæуын уырдæм фос фæкæнынмæ. 
Ды мæм ам фæкæс: дæ цæстæнгас дар донмæ æмæ кæд ласа сырх фынк, уæд-иу уый зон, 
æмæ æз мард дæн, æмæ-иу дæ сæр æфснайыны кой бакæн. Кæд æмæ урс фынк ласа, уæд 
сæрæгас дæн, æмæ-иу дæ бынатæй ма змæл. 
Доны уыцы фарс фæци, ратардта Терк-турчы рæгъæуттæ. Йæхæдæг бацыд хъæумæ æмæ 
йыл хъæргæнгæ азылд кæрæй-кæронмæ: «Терк — турчы дзыллæ, уæ рæгъæуттæ уын 
фæтардæуы!» 
Бæрæг рæстæг уыди Терк-турчы дзыллæтæн, сæ хъусы алгъы дæр нæ уади сæ фосы 
хабар, — нозтджын уыдысты адæм. 
— Мæнг хабар уыдзæни; ахæм тыхгæнæг кæм и, æмæ махмæ йæ ныфс æрбахæсса: 
калмы дзыхы чи кæны йæ къух. 
Æрæджиау уæддæр рарвыстой иу лæппуйы бæрæг базонынмæ. Лæппу фæстæмæ 
баздæхт æмæ фехъусын кодта: 
— Бæлвырд нын фæтардæуы нæ фос. 
Афæдис кодтой Терк-турчы дзыллæ сæ фосы фæстæ. Дзонгой доны был бабадт сæ размæ, 
æмæ йæм фæдисæттæ куыд хæццæ кодтой, афтæ сæ уый марынтæ систа йæ стыр хъамайæ 
æмæ сæ æппæрста донмæ, — дон сырх фынк ласын байдыдта. Уазæг уый куы федта, уæд 
фæлидзæг. Дзонгой фæдисæтты куы ныццагъта, уæд рахъæр кодта фосыл æмæ сæ раскъæрдта. 
Уазæджы кæм ныууагъта, уырдæм æрбахæццæ æмæ уазæг уым нал. 
— Фæлыгъд, æвæццæгæн, — загъта дзонгой лæг: — рæдыд ныхас мын фæци; сырх фынк 
куы федта, уæд æвæццæгæн æмæ алыгъд. 
Цæуы, цæуы æмæ уайтагъддæр баййæфта йе’мбалы: иу ран цъыфдзасты ныссагъд æмæ 
ницыуал фæрæзта йæхи сæфтауынæн. 
Уæд дзонгой йæхсы бырынкъ адаргъ кодта уазæгмæ æмæ йæ райста саргъæй сурмæ. 
Уазæг фæдызæрдыг: йæ зæрдыл æрбалæууъщысты йæ усы ныхæстæ: «Андурзаг дæ 
хуызæнты райсдзæн бæхы саргъæй йæхсы бырынкъæй дæр». Уый адыл араст сты дарддæр, сæ 
фосыконд сæ разæй. Куы схæццæ сты хъæды астæу урс хæдзармæ, уæд æрæнцадысты. 
Дзонгой фос æртæ дихы бакодта. Уазæг бахъынцъым кодта йæхи нымæр: «Æвæццæгæн 
мын æртыккаг хай дæттынмæ хъавы», фæлæ уæлæмæ ницы сдзырдта. 
Æртæ хайы куы скодта фосы, уæд дзонгой дзуры уазæгмæ: 
— Мæнæ дын уый дæ хай, уыдон та дын дæ уазæггаг, адон та ма дын фысымы лæвар. 
Арфæ ракодта уазæг йæ фысымæн, уæдæ куыд уыдаид, æмæ араст сæ хæдзармæ. Бирæ 
нæма аиртæст хъæдæй, афтæ йæм фæсмон æрцыди: 
— Ныр ацы фосæй цы кæнын, хæзна йæм цы уыди, хæдцæргæ цард мын цы дзаумайæ 
уыдаид, уый дзы цæуылнæ ракуырдтон. Цон фæстæмæ æмæ йын ракурон йæ хæзна 
хæрынкъа. 
-173- 

Рахъæр кодта фосыл æмæ балæууыд хъæды астæу урс хæдзары раз. 
— Хайр дын уæнт дæ фос, кæд мын дæ цæст уарзы, уæд мын ралæвар кæн дæ хæрынкъа. 
— Æгайтма дæ хъæуы, — мæнæ дын мæ хæрынкъа, а фос дæр атæр, уыдон дæр дæ амонд сты. 
Араст та уазæг. Цæуы, цæуы æмæ та сагъæсыл фæци, хæцын байдыдта йæхимæ: «Ныр 
мæ цы фæхондзæн уыцы лæг, æгæр мæгуыр æй нæ бафарстон йæ номæй дæр. Цон, нал мæ 
хъæуы йæ фос дæр, йæ хæрынкъа дæр, фæлæ мын уый бæрц хорз чи фæци, уый бæрц 
кæимæ ацардтæн, уый бафæрсон, — ахæм хъаруджын уæвгæйæ афтæ сахъат куыд æгъдауæй 
фæци». 
— Райгæ у дæ фосæй æмæ дæ хæрынкъайæ, — загъта уазæг: — фæлæ мын зæгъ, дæ 
хорзæхæй, стыр зын дын кæд у5 уæддæр, цы кодтай, æртæ уæнджы хъуаг цы ’гъдауæй 
фæдæ? 
— Хуыцау дын æй ма схатыр кæнæд, — ныронг мæм афтæ ничима æрбауæндыд, фæлæ 
амал нæй — уазæджы фæндон æххæст кæнын хъæуы зынæй дæр. Æрбайхъус мæм уæдæ, æз 
радзурдзынæн мæ тæригъæдцаг таурæгъ. 
Æмæ уыдтæн æз стæры. Тæрынмæ хъавыддæн Терк-турчы рæгъау. Æхсæвиуат 
æркодтон иу ран. Æрхуыссыдтæн. Мæ фыны æваст мæ фындзыл ауад лæджы тæф ме ’фсины 
уатæй æмæ æваст мæ фынæйæ фехъал дæн. Дзырд дард ацæуы, фæлæ талф-тулфы 
æрбалæууыдтæн мæ хæдзары. Мæ маст нал цыди мæ риуы. Мæ зæрдæ рацæйтыдта, мæ развæндаг 
нал уыдтон, арвæй мæм галдзармы йас дæр нал зынд, афтæмæй æмæхсæвæджы баззадтæн 
мæ хæдзары. Ме ’фсины уатмæ бацыдтæн æмæ... ме стыр хъама ме ’фсины сынтæгыл 
цæхгæрмæ æруагътон. Дæ фыдгул дын ахæмтæм куы бакæсид, æз цæмæ бакастæн райсомы мæ 
уатмæ. Мæ фæстæ нæ хæдзары райгуырди лæппу, æфсарм дæ чындæуæд, æмæ уый тæф 
ауади мæ фындзыл балцы. Мад æмæ ноггуырды, мæ иунæг бындары, мæхи къухæй 
аргæвстон мæ сонт мастæй. 
Сæ мæрдон сыджытыл сæ бавæрдтам, уæдæ цы уыдаид. Стыр уæбау самадтам сæ 
ингæныл, афæдзы бонмæ дыууæ бал бæласы сзади æмæ кæрæдзийыл æртыхстысты къæлæт тыхст. 
Æз баздæхтдæн æмæ тæрхон кæнын байдыдтон мæ судзаг мастæй мæхицæн. Æмæ 
загътон: мæ фындз, ай æппæт фыдбылыз мыл раздæр-раздæр æрцыди дæу руаджы, ды нæ 
раиртæстай искæй лæджы тæф мæхи хъæбулы тæфæй. Уый фæстæ тæрхон кодтон мæ 
цæстытæн: сымах нæ федтат, куыд æмбæлд афтæ: аххосджын стут сымах дæр фыдбылызы. 
Уæдæ, мæ къух, ды дæр нæ бафæрæзтай мæн фыдбылызæй фервæзын кæнын, мæ 
фырмæстæй куы ницыуал æмбæрстон, уæд ды нæ баиргъæвтай, нæ ныххæцыдтæ мæ рахиз 
къухыл, хъамайы къухыл. 
Уый адыл фæзылын кодтон æз мæхи: алыг кодтон мæхи фыдæхардæн мæ фындз, мæ 
къух, скъахтон мæ иу цæст. 
Искæй тых мыл нæй, куыд фехъуыстай, уымæ гæсгæ. Ныр у æмæ æз дæн Андурзаг, 
дардæй кæй уынæг фæцыдтæ, гъе уыцы æнамонд Андурзаг. Стæй мæ уый бæрц кæм 
ракъахтай, уым дын дарддæр бацамондзынæн мæхи. Дæ хæдзары æфсин æмæ ме ’фсин уыдысты 
дыууæ æфсымæр хойы, уый дын нæ хæстæгдзинад. 
Ныр бамбæрстай мæ хабар, фæлæ ма дæм баздæхдзынæн иу хъуыддаджы тыххæй. Уыцы 
фыдæбон скæн дæхицæн æмæ дæ зоныгыл фæцу, мæ бинонтæ цы уæбауы æвæрд сты, 
уыцы уæбаумæ. Дыууæ бал бæласы бын бакæн дæ сæр æмæ кæуын байдай уыцы ран. Æмæ 
ку ’мæ ку, къæдзæхтæ куыд ризой, дуртæ куыд хæлой, ахæм куыдæй. Дæ куыдæй райгас 
уыдзысты мад æмæ фырт, рацæудзысты уæбауæй æмæ сæ-иу æрхон ардæм сæ хæдзармæ. 
Уазæг сæххæст кодта йæ ’мсиахс Андурзаджы фæдзæхст. Мад æмæ лæппу райгас стьт йæ 
куыдæй, æмæ сæ лæг Андурзаджы хæдзармæ æрхуыдта. 
Уый фæстæ уазæг фæцыд йæ хæдзармæ, ракодта йæ бинойнаджы, раласта йæ ис йæ бис 
æмæ æрцард Андурзаджы хæдзары. 
Дыууæ хойы æмæ дыууæ æмсиахсы цардысты кæрæдзийы уарзгæйæ а !мæ о-йæ. 
Уыдоны æрцыдмæ æхсарджынæй, амондджынæй цæрут. 
(Женя, Хъалæгаты Бечыры чызг. Фехъуыста аргъау йсе фыдæй, уый та — 
Æрыдоны Дзугаты Мулдары фырт Асæшй. Асæхыл цсеудзæн 70 азæй чысыл фылдæр). 
-174- 

34. СÆУДÆДЖЕРЫ АРГЪАУ, КÆНÆ - ÆВЗÆР РАКОНД 
НИКÆМÆН ÆМÆ НИКÆД ТАЙЫ 
Цы бæсты уыдаид, цы рæстæджы, зын зæгъæн у. Иу сæудæджер фæцæйцыди сахармæ 
йæ хъуыддæгты сæраппонд. Цæй бæрц фæцыдаид, чи зоны, æмæ фæндагыл ахаудысты, 
цыдæриддæр æм уыди æхцайæ, уыдон. Сæудæджер уыди хъæздыг адæймаг æмæ чысыл 
æхца дæр кæм хастаид. Йæ цыды кой кæны сæудæджер, — æхцаты сæфт нæ хъуыды кæны, 
нæ зоны. 
Уæд иу цуанон фæдæргæвст æркодта фæндаг, фæкомкоммæ æхцатæм æмæ дзуры: «Адон 
мын хуры фырт Æфсатийы лæвар — сырды бæсты». Систа æхцатæ, бафснайдта сæ фидар 
æмæ афардæг цингæнгæ. 
Æрæджиау бамбæрста сæудæджер æхцаты хауд. «Бацарæфтыд дæн, — загъта лæг, - 
цæмæй ма цæрдзынæн!» Уый фæдыл раздæхт фæндагыл, кæд ма исты ссарид æнхъæл. 
Цæуы, цæуы тындзгæ, алырдæм ракæс-бакæсгæнгæ. Уалынмæ мæнæ иу лæг æрцæуы. 
- Дæ фæндаг раст! 
- Дæ хъуыддаг раст. 
- Уый бæрц раст нал сты мæ хъуыддæгтæ, нал. 
- Цы кодтай, цы дыл сæмбæлд? 
- Хæдзар кæмæн уыдтæн, цæмæй цардтæн, уыцы æхцатæ мын ахаудысты, æмæ сæ 
дæуæй æндæр ничи ссардтаид. Æрдав мын сæ! 
- Æууæнк дын дæдтын нæ рафæлдисæгæй, лæджы æууæнк, ницы федтон фæндагыл, 
исгæ дæр ницы скодтон. 
- Акæс быдырты алырдæм: дæуæй æндæр дзы маргъ атæхæг дæр нæй, æмбæлгæ дæр 
мыл ничи скодта. Фæндагыл уыцырдæм дæр, ацырдæм дæр цæуæг нæй, мæнæй æмæ 
дæуæй æндæр. Уæдæ сæ æнæзæгъинæгтæ фæхастаиккой? Ратт мын сæ дзæбæхæй, æндæра 
дын хорз нæ уыдзæн: дæ хъæлæсæй дын сæ скъахдзынæн!.. 
- Уæлæ хурзæрин, фæллады дуагмæ сидын, куыд ницы федтон, куыд мæм ницы ис... 
Джигул дæр мæм бакæн... 
- Уæдæ дæ тæригъæд дæхи, — загъта сæудæджер, — кæм нæ сæттыс, уыцы ран, — æмæ 
уый адыл амардта бæлццоны. 
Мард баззад фæндагыл, уæдæ цы уыдаид, сæудæджер бафæсфæд кодта йæхи!.. 
Зæдтæ æмæ дауджытæ æнæбанцайгæйæ тæхынц, зилынц арвыл тыннывæндæгау. 
Уыдонæй цы басусæг уа, уыдон кæй нæ феной, уыдон кæй нæ бамбарой, иу ахæм хъуыддаг 
нæма æрцыди, дуне куы равзæрд, уæдæй ардæм хур æмæ мæйы бын. 
Зæдтæ æмæ дауджытæй иу къорд федтой ацы æнамонд хъуыддаг дæр. Фæкастысты иу 
цъусдуг мæгуыры мардмæ, сæ базыртæй пæрпæргæнгæ, рахъыг кодтой, сæ рухс цæсгæмттæ 
фæтар сты æмæ дзурынц кæрæдзимæ: 
- Цом уæларв нæ фыдмæ, стыр хуыцаумæ, æмæ йын фехъусын кæнæм ацы тыхдзинад, 
ацы æнамонд хъуыддаг. 
Æмæ базмæлын кодтой сæ базыртæ æмæ уæлæ уæларв стыр хуыцауы раз балæууыдысты. 
- Радзурут, — загъта хуыцау, — цы федтат, цы фехъуыстат зæххыл. Хъусын уæм. 
Зæдтæ радзырдтой стыр хуыцауæн, цы федтой, уый, стæй ма загътой: 
- Нæ рафæлдисæг, уыцы æвирхъау хъуыддаг ма ныууадз сæудæджерæн: цы фос дзы 
ахауд, уыдон фæрныг цуанон ссардта, раст адæймаджы та маргæ акодта. Уымæй ма 
тæригъæддагдæр, æвирхъаудæр хъуыддаг куыд уыдзæн?! 
- Ницы кæны уый, — загъта стыр хуыцау дауджытæн: — æрбайхъусут мæм дзæбæх æмæ 
уæд бамбардзыстут, цæмæн афтæ у мæ ныхас. 
Сымах мæм æрбахастат дыууæ хъуыддаджы: иу у æмæ сæудæджеры æхцатæ ссардта иу 
цавæрдæр цуанон æмæ сæ йæхи бакодта. Сымах хъуыды кæнут: не’мбæлдысты 
сæудæджеры æхцатæ цуаноныл, æмæ цуанон хъуамæ бацагуырдтаид æхцаты хицауы æмæ йын сæ 
радтаид фæстæмæ. 
- Æмæ афтæ нæу? — бафарстой дауджытæ. 
- Нæу! Нæу! — дзуры стыр хуыцау. Цуаноны фыдæлтæ иу къорд фæлтæры æххуырсты 
-175- 

куыстæй фæкуыстой сæудæджеры фыдæлтæн æмæ сын уыдон сæ мызд, сæ уды фæллой 
никуы бафыстой, куыд æмбæлд, афтæ. Ныр у æмæ, рæстдзинадмæ гæсгæ, сæудæджер 
бафыста йæ фыдæлты хæс. 
Цы йыл æмбæлд, уыдон ссардта цуанон: зылын нæу ацы хъуыддаджы. 
Дыккаг у, æмæ сæудæджер амардта раст лæджы. Афтæ хъуыды кæнут сымах, цæй 
фæдыл æфхæрд æрцæуа хъуамæ сæудæджер. Уæ тæрхон раст уæд уаид, æмæ хъуыдцаг сымах 
куыд радзырдтат, афтæ куы уаид. Фæлæ хъуыддаджы æвæрд афтæ нæу, нæу. Ис ма дзы, 
сымахæн æргом чи нæ у, ахæм здæхтытæ. 
— Не сфæлдисæг, алцы дæр ды зоныс! 
— Уæдæ афтæ. Сæудæджеры фыдæлтæй туг дардтой, сæудæджер йæ æхцайы фæдыл кæй 
амардта, уый фыдæлтæ. Æмæ ныр æппæтуынæг æмæ æппæтаразæг афтæ сæвæрдта, цæмæй 
мард чи фæци, уый йæ удæй бафыстаид йæ фыдæлты хæс. 
— Зæгъын ма уын ноджы, — бадарут уæ зæрдыл: иу æвзæрдзинад дæр, иу тыхми дæр, иу 
æнæгъдау хъуыддаг дæр никуы батайдзæн, чи йæ ракодта, уымæн. Æмæ йæ кæд йæ 
ракæнæгæн йæхи сæр нæ баййафа, уæд ын фидинаг уыдзæн йæ цотæн, йæ тъымы-тъымайæн. 
Ахæм æгъдæуттæ сарæзта æппæтуынæг æмæ æппæтæмбарæг... 
Дзырд фæци стыр хуыцау. Зæдтæ æмæ дауджытæ сæ базыртæ бацагътой æмæ та 
атахтысты дунейыл зилынмæ. 
(Реуазты Быдзыгойы дзырдтæй, ноябрь, 1923 аз). 
#§) 
35. МЫСТ ЙÆ ФЫРТÆН УСГУР 
Кæд уыдаид, чи зоны, кæм уыдаид, уымæн дæр ницы бæрæг ис. Царди иу мыст, мыст 
куыд вæййы, раст ахæм: рихитæ йын, мæнкъæй къуыбыр цыргъ хъустæ, цæрдæг цæстытæ, 
цыбыр цыппар къахы æмæ лыстæг даргъ къæдзил, тихалæджы хуызæн. Цыбыр дзырдæй, 
цы мыстытæ-иу фенут, раст ахæм мыст. 
Уымæн уыди цæрæндон, рæсугъд хуынкъ, зæххы йæхæдæг кæй скъахта йæ мæнкъæй 
дзæмбытæй. Зæронд нанайы чъырвазæй радавта фæлмæн къуымбилтæ æмæ дзы йæхицæн 
фæлмæн лыстæн бакодта. Йæ хæдзары уыди ноджы къæбицтæ: уыдон-иу зымæгмæ байдзаг 
кодта давæггаг хорæй, стæй хъæддаг æхсæртæй, тæрсытæй. 
Иу ахæмы йæм йæ сыхаг мыстытæ бауай-бауай кодтой, — йæхæдæг нал зынд æттæмæ: 
мыстæн кæд ралæууыд йæ зайæн, æмæ йæм сыхæгтæ уадысты фæрсæг. 
Уалынмæ алырдæм уайынтæ систой хæрзæгкурæгтæ: 
— Уæ хæрзæгкурæггаг мæн, — нæ мыст лæппын ныззади. 
Бирæ цин фæкодтой мысты циныл йæ хæстæг, йе ’ввахс, хуынтæ йын фæхастой. 
Йæ хъæбулы бирæ уарзта мадæл мыст: «хæфсæн йæ лæппын хуры тын, хъамбул уæраг, 
хъоппæг цæст». 
Хæссынтæ йæ байдыдта. Куы фæхъомыл, згъорын куы байдыдта мадæл мысты хуры 
тын, уæд мад бавнæлдта лæппыны ахуыр кæнынмæ дæр. 
Бирæ мæйтæ, бирæ афæдзтæ нæма рацыд, афтæ мыстыты дзыллæйы дзурынæй фылдæр 
нал уыдысты, — лæппыны кой кодтой алы ран дæр. 
— Ахæм гуырд нæма уыди нæ дзыллæйы, тæхудиаг, уый цы мад ныззади, — дзырдта иу мыст. 
— Раст зæгъыс, сымахыстæн, æз дæр афтæ æнхъæл дæн, æмæ дзы сгуыхт мыст рауайдзæн. 
— 0,о! - Æрмæст сымах нæ, фæлæ йæ чи федта, уыдонæн се ’ппæты зæрдæмæ дæр 
цæуы. 
— Уæ йæ уынд, уæ йæ конд, иннæ ахæм йæ ’фсарм, йæ зонд. 
— Стыр миниуджыты хицау у лæппын мыст: уый хуызæн къæрцхъус нæ уыдзæн, уымæй 
тагъддæр ничи фехъусдзæн гинойы уасын, уымæй хуыздæр ничи бамбардзæн, тас кæцæй 
уыдзæн нæ дзыллæйæн. 
-176- 

— Ноджы уый хуызæн ничи арæхсы царды амалтæм: цæст нæ хæцы йæ уадыл, кусынмæ 
та — арт. Къорд хатты сæмбæлдтæн йемæ хъуыддаджы, къутутæ гæрстам. Февнæлдта дын 
æмæ уайтагъд цæртхуынкъ фæкодта заманайы къуту йæ лыстæг цыргъ дæндæгтæй, æмæ 
зымæгмæ хорз æфтауц æркодта сырх мæнæуæй. 
~ Уæдæ мæнимæ сæмбæлди хъæды: тæрсытæ, æхсæртæм. Йæ ахсджиаг амæла, уымæн 
цас æнтыст иунæгæй, уый бæрц не ’нтыст махæн къордæй. Заманайы сатæг æхсæрæй, 
тæрсæй æвæрæнтæ скодта сæ къæбицы. Æхсарæй дæр æм уæдæ дау нæй: мадæл карк æд 
цъиутæ кæрты рацу-бацу кæдзæни, йæ базыртæ пыхцыл... «Къуырд! Къуырд! Къуырд!» — 
фæсиды йæ хъæбултæм, хæринаг ссаргæйæ. Гино дæр иу ран иваздзæн йæхи, йæ рихитæ 
базмæлынц, фæфæлгæсы алырдæм. Нæ мысты лæппын арвы уациллайау, йæхи ныццæвы 
карчы цъиутыл æмæ йæ цу ды баййаф... уайтагъд, цъиу-цъиугæнгæ карчы хъæбул мысты 
хæдзары стæлфы. Карк æмæ йæм гино кæсгæйæ баззайынц. 
О, афонтæ йыл ацыд мысты лæппыныл. Мады зæрды бафтыд ус ракурын йæ 
лæппынæн. Чызджытæй бирæтæ хæлæг кодтой, бирæтæ йын сæхи дзыхæй хъардтой сæ чызджыты 
мадæл мыстæн, аннæтæ та сæ хæстæджыты, сæ зонгæты чызджыты.. Мыстыты дзыллæйы 
фæхæт кæрæй-кæронмæ, уæд дзы ахæм мыггаг нæ разындаид, нæ мысты лæппынæн йæ 
чызджы табуафситимæ чи нæ радтаид. 
Æмæ царды арæзт куыд уыди уыцы рæстæджы, уый хорз æмбæрста мадæл мыст: раджы 
заманы дæр алчи агуырдта бонджын, кадджын æмæ тыхджын хæстæг. Æмæ сфæнд кодта 
йæ лæппынæн хуры чызджы æрхæссын, уымæн æмæ хурæй тыхджындæр никæй хуыдтой 
дуне-дзыллæ. Зæхх зымæджы басæлы, бæстæ ныддæвдæг вæййы. Фæлæ та уалдзæджы хур 
бæрзæндты хъазын куы байдайы цъæх арвыл, хъызт зымæджы фæстæ та къæрцц уалдзæг 
куы ралæууы, уæд зæххы хъадамантæ хурзæрины хъарм тынтæй асæттынц, зæхх æрулæфы. 
Мард сау быдырты та уæд цард базмæлы: цъæх-цъæхид адарынц хæхтæ, быдыртæ, кæрдæг, 
зæхх, уæлдæф æмызмæлæг свæййы. 
Æмæ арасти мыст хурмæ. Фæндаг æм кæуылты ссардта, уый уын нæ зæгъдзынæн, 
уымæн æмæ йæ мæхæдæг дæр нæ зонын. 
— Дæ бонтæ хорз уа, хурты хурзæрин. 
— Æгас нæм цу æгас, хъылдым мыст, фысым дын уыдзынæн, æхсызгон мын у дæ 
фенд, - дзуры хур. 
— Æхсызгон хорз дыл æрцæуæд, — загъта хъылдым мыст: — хъуыддагмæ дæм 
æрбацыдтæн, хурты хурзæрин. 
— Дæ хъуыддаг мын бамбарын кæндзынæ, æвæццæгæн. 
— Табу дæ фарнæн, хурты хурзæрин, фæлæ мын лæппын ис, лæппын, арвы уациллайы 
хуызæн. Иæ афонтæ сæххæст сты æмæ йын мæ зæрды ис хъуыддаг бакæнын, — ус ракурын. 
Нæхи бæсты мын лæгъзтæгæнæг сты нæ мысты мыггаг иууыл, чызгджынтæ, фæлæ сын æз 
ницы ком дæттын, хæстæгæн сæ аккаг нæ кæнын. Æз мæ фыртæн агурын тыхджын чызг. 
Дæуæй тыхджындæр никæй хонынц дунейыл. Дæ чызджы мын ратт мæ хъæбулæн — 
хæстæгæн дын бæззын, фæсмонгонд нæ фэеуыдзыстут нæдæр дæхæдæг, нæдæр дæ чызг. 
— Тыхджынæй хъуамæ тыхджын уыдзынæн, — дзуры хурзæрин, — мæ чызгæй дæр дын 
нæ нæ зæгъын, фæлæ ма ис мæнæй тыхджындæр. 
— Дæуæй тыхджындæр та ма чи разындзæн? 
— Асæст, мигъ. 
— Уый та куыд? 
— Мигъ зæххæй мæн æхсæн бацæуы, арв бамбæрзы æмæ мæ бон нал вæййы мæнæн 
ницы: мæ хъæбултæм кæсын мæ нал фæуадзы. 
— Хæрзбон, уæдæ, ды мæнæн хæстæгæн нæ бæззыс. 
— Хуыздæртыл амбæл, хъылдым мыст. 
Æмæ та мигъмæ балæууыд. 
— Мигъ, хæстæг кæнынмæ æрбацыдтæн дæумæ: дæ чызджы дын курын мæ фыртæн. 
Хæстæгæн агуырдтон хуры, тыхджын æй хуыдтой, фæлæ мын уый йæхицæй тыхджындæр 
хуыдта дæу. Бауырнинаг у уыцы хъуыддаг. Цæмæйдæриддæр дæу руаджы цæрæм мах 
зæххыл, дæу руаджы. Ды куы нæ уаис, уæд æнæ донæй змæлæг нал баззаид. 
12ÆмбалтыЦоцко 
-177- 

— Дæумæ фау чи ’рхæсса, ахæм нæ разындзæн, фæлæ мæ цы æнхъæл дæ, уый нæ хонын 
мæхи, аив мын нæ уыдзæн. Хурæй, чи зоны, тыхджындæр разынон, фæлæ ма ис мæнæй 
дæр тыхджындæр. 
— Уæд чи? 
— Мæнæй тыхджындæр дымгæ. Уыцы иу футт куы фæласы, уæд мæ куы иуырдæм, куы 
иннæрдæм йæ уæлныхты ахæссы, портийау мæ хъазы, къæдзæхтыл мæ ныххойы, арвы 
кæрæтты мæ æрзилын кæны. 
— Бузныг де ’ргом ныхасæй. Хæрзбон. 
— Фæндараст. 
Æмæ та кæм уайгæ, кæм сиргæ, афтæмæй мыст балæууыд дымгæйы раз. 
— Дæ чызджы мын ратт мæ фыртæн, дæуæй тыхджындæр, дам, ничи ис. 
Фæцыдтæн хурмæ тыхджын æнхъæл, æмæ мын уый басасти, мигъы тыхджындæр схуыдта, 
мигъ мæ дæумæ сардыдта. Дæуццаг нæу дæ тых. Æз дын æй мæхæдæг дæр æнæ зонгæ нæ 
дæн. Хур бæстæ судзын куы сисы сусæны, уæд ды кæцæйдæр фæзыныс æмæ къæвдайы 
мигътæ æрбахæссыс. Намæ уарынæй бæстæ ’ппæт куы сфæлмæцынц, хуры цæст арвæй 
куынæуал фæзыны, уæд дæр та дæу руаджы арвы мигътæ атайынц, цыдæр фæвæййынц. 
Дæу руаджы адæм кæрдзын хæрынц: уадгуыройы стыр базыртæ дæ тыхæй базмæлынц, 
æмæ куырой æрыссынц адæм; хай дзы фæвæййы мæн дæр. Дæу руаджы хоры кæритæ 
ссыгъдæг вæййынц, наутæ дыууæрдæм хæтынц денджызты.Уый дæ дзæбæх зæрдæйыл куы 
вæййыс, уæд. Фæлæ, æвæдза, бамæсты дæ, уæд стыр фыдбылызтæ дæр саразыс. Куы рафутт 
кæныс дæ мæсты футтæй, уæд сау хъæд бындзарæй фæлдахыс, адæмæн хор хорæн, хос 
хосæн нал ныууадзыс. 
— Хуыздæр нал æмбæлы, афтæ мæ раппæлыдтæ. Арфæйаг у, фæлæ ма уæддæр ис 
мæнæй тыхджындæр. 
— Дæуæй дæр ма тыхджындæр? Уый та ма уæд цавæр уыдзæн? 
— Уый гал. 
— Гал, зæгъыс? 
— О. Гал хиздзæн быдырты, чъепп кæндзæн сойджын кæрдæг. Æз уыцы дымд 
кæндзынæн, уый, марадз зæгъай, уæд та йæ къæдзил атила: галбындзы аргъ дæр мын нæ 
кæны. 
Цæуынты та байдыдта каисгæнæг мыст. Цæуы, æмæ дын мæнæ астæумæ цъæх 
кæрдæджы иу сау къобор гал хизы. Хизы, йæ æвзагæй дзæух кæрдæг æлвасы æмæ йæ дасы йæ 
фæтæн дæндæгтæй. Бындз абады йæ рагъыл æмæ та йæ асуры йæ дымæгæй. 
— Хæстæг кæнынмæ дæм æрбацыдтæн: мæ разагъды иунæгæн дæ чызджы курын. 
Тыхджынты тыхджындæры агурын хæстæгæн. Хурмæ уыдтæн, æмæ хурæй тыхджындæр мигъ 
разынд, мигъæй тыхджындæр — дымгæ, дымгæ та мын дæу бацамыдта йæхицæй 
тыхджындæрæн. Бауырнинаг ныхас у дымгæйы ныхас. Дæ тыхджын бæрзæйы руаджы дзыллæтæ 
хуым кæнынц, суг ласынц, балцы цæуынц, сæ хæдзæрттæ аразынц... 
Сау къобор гал йæ сæр схъил кодта сойджын кæрдæгæй, бакаст мыстмæ йæ дынджыр 
фæлмас цæстытæй æмæ дзуры: 
— «Му-у!» Стыр кад мын кæныс, кæй мыл æрвæссыс, уымæй. Фæлæ мæм афтæ зыны, 
цыма мæ æгæр бæрзонд систай, æгæр мæ цыма æппæлыс. Æдых нæ дæн, уый мæнг нæу, 
фæлæ рæдийыс, кæд тыхджындæрты бынаты мæн æвæрыс, уæд. 
— Уæдæ ма дæуæй тыхджындæр чи у? 
— Мæнæй тыхджындæр гутон. Астæй йæ ласын байдайынц мæ хуызæн къобортæ, зæхх 
фæлдахгæ. Бирæ бонтæ нæма рацæуы, афтæ нæ тыхджын бæрзæйтæ афхæлынц, дудын 
байдайынц. Хорз, кæд нын сæ фысы дымæгæй бафæлмæн кæнынц, намæ дæу чи нæ уарзы, 
уый фæкæнæд, мах цы фæкæнæм. Нæ тæнтæ ныттæбæкк вæййынц, нæ фæрстæ 
кæрæдзийыл амбæлынц. 
— Уæдæ та мын дæуæй дæр хæстæг нæй! Хорз байрай, — загъта мыст. 
— Бæмбæгыл дæ фæндаг, мæ хæлар, — æмæ та æруагъта гал йæ дынджыр сæр 
кæрдæгмæ, дымæг зивæггомауæй фехсы йæ рагъмæ, бындзытæ уыцы гуппæрттæй айсынц сæхи 
сау къоборы рагъæй. 
-178- 

Мыст агурын байдыдта гутоны:/угон уыди хуымы кæрон. Хуымы кæрон æй рафтыдта 
гутондарæг, барæвдзытæ йæ кодта. Йæ ’фсæн, йæ дзыргъа йын сарæзта, дзанджиат бафидар 
кодта. Хуымы кæрон йæ фæллад уадзы гутон, уыцы ран æй ссардта мыст. 
— Гутон, æгас дунейы тыхджындæр агурæг хæтын. Мæ фыртæн ракурынмæ хъавын 
тыхджындæры чызг. Дзырдтон хуры чызгыл, æмæ мигъ уымæй тыхджындæр; дзырдтон 
мигъы чызгыл, æмæ дымгæ мигъæй тыхджындæр; бавзæрстон дымгæмæ дæр, æмæ гал 
дымгæйæ тыхджындæр, гал мын дæу бацамыдта тыхджындæрæн. 
— Уæдæ ма тыхджындæр куыд вæййы! Уалдзæг æмæ фæззæджы æз зæххы цъар 
уæлгоммæ фæкæнын. Бирæ бæстæ нал ис зæххыл, искуы иу æвзæр ранæй фæстæмæ, æз мæ 
бырынкъæй фæд кæм нæ акодтон. Суанг ма хохы сæртæ дæр астыгътон, тæссæртты, 
уырдгуыты нæудзар сатæгсау фестын кодтон. Дунейæн бæркадхæссæг æз дæн. Мæ кой чи нæ 
кæны æгас дунейыл дæр, ахæм нæй. Уацмыстæ, кадджытæ, зарджытæ мæныл мысынц; 
бæрæг рæстæджы, цины сахат сæ адæм зарынц сæ зæрдæйы рухсæн. Дунейы дарæг æмæ 
уромæг у мæ бырынкъ. Æз дæн бæркадхæссæг, мæ руаджы къутутæ, гонтæ байдзаг 
вæййынц хорæй, мæ руаджы куыройы фыдтæ зилынц дымгæйæ, донæй, тæфæй. Адон 
иууылдæр ды дæхæдæг дæр зоныс, уымæн æмæ дæхи хæстæг ласыс куырæйттæм, къæбицтæм, 
хуымтæм: пайда дын дзы тæдзы. Фæлæ уæддæр афтæ куы зæгъон, мæнæй тыхджындæр нал 
ис, уæд мын раст нæ уыдзæн, хъуыды кæнын чи уарзы, уыдоны зæрдæмæ мын нæ 
бацæудзæн, фæхуддзысты мыл. Æз та уарзын растæй цæрын, мæхицæн аргъ кæнын, уымæн æмæ 
искæй фæллоймæ не ’нхъæлмæ кæсын, 
— Ау, уæдæ ма чи уыдзæн, чи, дæуыл ма чи фæуæлахиз уа тыхæй? 
— Байхъус мæм æнувыддæр, æгæр дæ куы стыхсын кæнон мæ ныхасæй, уымæй дæр 
тæрсын. 
— Дæ хорзæхæй, дзургæ, æхсызгон мын у дæумæ хъусын. Ды фыдæлтыккон дæ, бирæ 
федтай фыдæй дæр, хорзæй дæр. Дæ зондæй кæд исты райсин æз дæр. 
— Уæдæ дын æз радзырдтон мæ тыхы уацхъуыд. Дарддæр мæ ныхасы сæр уыдзæн, куыд 
æдых дæн, ууыл. Æмæ мыл баифтындзынц аст къобор галы. Къорд вæййынц хуымгæнæг 
адæм: сæрыл хæцæг, галдæрджытæ, гутон æхсæдæг, гутон дарæг. Гутоны къухтыл хæцæг 
вæййы адæмæн сæ арæхстджындæр. 
Ахæцынц галтæ, зæхх фæлдахын байдайын, зæххы бинаг фæлтæртæн хур фенын 
кæнын. Фæлæ мыл зын сахат скæны. Зæрæстоны, хæтæлы куы фæцæйцæуын, уæд хæтæлтæ 
мæ хъуыры фæбадынц æмæ ауæдзæй фесхъиуын, дзопсæй æхсæдæг, гутон дарæджы бон 
дæр ницыуал вæййы. Уый дын иу. Намæ нæуу фæлдахын, ауæдзтæ рæсугъд 
фæрсæй-фæрстæм иу мады фырттау хуыссынц уæлгоммæ. Цæуын, цæуын æмæ кæрдæджы уидаг, 
гæрзæхсæн мæ размæ фæци, уæд æваст фæлæууын: мæ бон нал вæййы азмæлын. 
Мæнæй тыхджындæр куы нæ уаид, уæд мæ кæрдæджы уидаг нæ уромид. 
Мадæл мыст афардæг гутонæй. 
— Цалынмæ тыхджын кæй хонынц, уыдон бамбарай, уыдонимæ сæмбæлай, уалынмæ 
ничи базондзæн, алчи дæр йæхæдæг цæй бæрц хъаруджын, цæй бæрц тыхджын у, — 
сагъæсыл фæци мыст. — Уый хæйрæг та чи уыди, уый та чи ’нхъæлдта, æмæ æппæтæй 
тыхджындæр æз мæхæдæг разынон. 
Хур тыхджын, хурæй тыхджындæр мигъ. Мигъ тыхджын, мигъæй тыхджындæр дымгæ. 
Дымгæ тыхджын, дымгæйæ тыхджындæр гал. Гал тыхджын, галæй тыхджындæр гутон. 
Гутон тыхджын, гутонæй тыхджындæр уидаг, кæрдæджы уидаг. 
Афтæмæйты афæмæйты иуыл тыхджындæр æз мæхæдæг разынддæн. Æмæ куыннæ! 
Уидаг, тыхджындæрæн кæй хонынц æгас дунейы, уый æз мæ цыргъ дæндæгтæй адзæнгæл 
ласын. 
Æмæ тыхджын агурæг нал фæхатти мыст, фæлæ баздæхт æмæ йæ иунæгæн сæхи 
мыггагæй мыстыты рæсугъддæр, хæрзæфсармдæр, хъаруджындæр чызджы йæ иунæг фыртæн 
усæн æрхаста. 
Уыди сæрдыгон ирд æхсæв; мæй йæ цалхы дзаг, афтæмæй æрттывта арвы бæрæг астæу; 
стъалытæ цæхæртæ калдтой. Æрфæны фæд дыууæ дихы фæкодта арв. Фисынмæ цæуджытæ 
уыцы сырд кодтой сæ туджджын Хъазантемыры. Раст гъе уыцы æхсæв мадæл мыст 
чын-179- 

дзæхсæв сарæзта. Хорз фæминас кодтой хистæрæй кæстæрæй. Уый фæстæ лæгъз мусмæ 
рацыдысты æмæ хъазт сарæзтой. Симдыл ныххæцыдысты усæй, чындзæй, зæрондæй, 
ногæй. Симды зиллаччы астæу иу зараг мыст уыди симд амонæг. Амыдта Зæронд Гайсыны 
зарæг. 
Чи зоны æмæ уыцы симды сымахæй дæр исчи сæмбæлдаид!.. 
(Аргъау ракодта æрыдойнаг Бимболат, Хъуылаты Науийы фырт. 
Цæуы йыл 20 азæй фылдæр, ксесы стыр скъолайы). 
36. САУДЖЫНЫ ФЫРТЫ АРГЪАУ 
Царди æмæ уыди сауджын. Уымæн райгуырди лæппу. Рæзынтæ байдыдта, рæзынтæ. 
Куы бахъомыл, уæд тынг айста йæ зæрдæ цуан, æмæ цуанон дæр ахæм не ’сси, æмæ 
тæхгæтæхын маргъы цæст нæ ивгуыдта; æнæхъæн къуыритæ-иу цуанæй не ’рбацыд йæ хæдзармæ. 
Иу ахæмы цуаны цæугæйæ бафтыди æвзæр фæндагыл. Хæринагæй схъуаг æмæ тыхсын 
байдыдта. Рахъавыди фæстæмæ раздæхын сæ хæдзармæ, фæлæ афтæ бафæллад æмæ дзы 
нал уыди ныфс. 
Уæд æрбадт иу къуылдымыл сауджыны фырт æмæ уадзы йæ фæллад. Уалынмæ кæсы 
æмæ къуылдымыл сырд æрбацæуы. Фехста йæ, уæдæ цы уыдаид, æмæ сырд комы абадт. 
Сауджыны фырт æм ныббырыд, бакой йæ кодта æмæ мæсчъы араст дарддæр. 
Мæсчъы фæндаг æй иу цæхæрадонмæ бахаста. «Ам исчи разындзæн», зæгъгæ, 
сауджыны фырт бахъæлдзæг. Æгас бон фæцыди цæхæрадоны æмæ дыккаг бон сихæрттæм 
бахæццæ иу стыр бæласмæ. Бæласы бын сыгъдæг марзт бандæттæ. 
Æрбадт сауджыны фырт бæласы бын æмæ уадзы йæ фæллад. Уалынмæ фæкаст æмæ 
æрбацæуы мæнæ иу ус: йæ иу ссыр-уæларв, аннæ ссыр — дæларв. Ус лæппуйы куы федта, 
уæд фæрухс йæ цæсгом æмæ дзуры: 
— Уæлæ мын физонæггаг мæ кæстæр фыртæн! 
Хъыг фæкастысты усы ныхæстæ сауджыны фыртмæ æмæ йæм сныхæстæ кодта 
фæстæмæ. Ус аздæхт фæстæмæ æртхъирæн гæнгæ; лæппу бады йæ бадтæй æмæ кæсы, кæддæра 
дарддæр хъуыддаг цæмæ атыхсид. 
Усæн уыди авд уæйыг фырты, уæйыг мой, уыдысты цуаны. Изæрæй сæ хæдзармæ куы 
’рцыдысты, уæд мад сауджыны фыртыл ацардыдта йæ кæстæр лæппуйы. Уæйыг араст æмæ 
йæхи ныццавта цуаноныл. Хъæбысæй-хъæбысмæ фесты, æмæ йæ цуанон бæласы саггомы 
асагъта. Уæйыг æрæгмæ куы зынди, уæд æм йæ хистæр æфсымæр ацыди. 
Сауджыны фырт бæлас æртасын кодта, бæласы цонгыл æй абаста æмæ йæ суагъта 
фæстæмæ. Уæйыг бæласы сæрæй ракаст. 
Радыгай фæцыдысты уæйгуытæ цуанонмæ æмæ дзы иу дæр нал баздæхт сæ хæдзармæ: 
æфхæрд æрцыдысты сауджыны фыртæй. Фæстагмæ рацыди фыдæбоны цуанонмæ 
уæйгуыты фыд йæ хистæр фыртимæ. Зæронд уæйыг куы ’ркасти уазæджы ахастмæ, уæд бамбæрста, 
тыхы фæндагыл кæй нæ сарæхсдзысты цуанонимæ, æмæ уый адыл лæгъзтæмæ фесты фыд 
æмæ фырт. 
Бирæ бартæ фæуагътой уыдон алцы æппæтæй дæр цуанонæн: фосæй, хорæй, зæххæй, 
хæзнайæ, цæмæй æфхæрд уæйгуыты суæгъд кæна. Сæ лæгъзтæмæ цуанон бæрзонддæр 
систа йæхи. 
Уæд æм зæронд уæйыг дзуры: 
— Ис мын авд фырты æмæ иунæг чызг; мæ иунæг чызгæн цы аргъ кæнын, уый нæ 
кæнын мæ авд фыртæн; ратдзынæн дын æй, цæйнæ фæлтау мæ фырттæ æгадæй фесæфой. 
Цуанон сразы зæронд уæйыджы дзырдыл, æмæ суагъта æхсæз уæйыджы. 
Уый фæстæ уазæджы ахуыдтой сæ хæдзармæ. Сауджыны фырты зæрдæмæ тынг 
фæцыди уæйыджы чызг, фæлæ æфсымæрты нæ фæндыди æмæ сæ иунæг хо фæцæуа, чи зоны, 
-180- 

цавæр хауыллæмæ! Уый фæдыл баздæхтысты авд уæйыджы æмæ дзурын байдыдтой карз 
ирæдыл. 
— Уæ ирæд мын зæгъут, — дзуры сæм цуанон. 
— Нæ ирæд бирæ нæу, — загътой авд уæйыджы. — Ис нæм иу куысси, дæс æмæ ссæдз 
къæртайы кæм цæуы, ахæм. Уыцы куысси дзагæй, æнæ иу æртах акалгæ чи схæсса не ’нгуз 
бæласы сæрмæ, уымæн ратдзыстæм мах нæ иунæг хойы. 
— Æрхæссут мын уæ куысси, — загъта сауджыны фырт. — Æз бавзарон мæ амонд. 
Ныссыгъдæг кодтой бæласы бын, куысси байдзаг кодтой бæгæныйæ, радтой йæ 
цуанонмæ. Цуаноны фырт ратыдта йæ цæппузыр æмæ йæ æрæппæрста бæласы бынмæ. 
— Рахиз! Рахиз! Æркалди дзы, — ныццин кодтой уæйгуытæ. 
— Цæуыл хъæр кæнут, гæрæу уæйгуытæ! Уый мæ цæппузыр æрхауди, — загъта цуанон. 
Æрхызти фæстæмæ, уæдæ цы уыдаид, æмæ цæппузыр бæласы бынæй систа. 
Уæйгуытæ байдыдтой хъуыды кæнын, цæмæй фæхицæн уыдаиккой цуанонæй. Фæхъуыды 
кодтой, фæхъуыды кодтой æмæ та йын радзырдтой сæ дыккаг ирæд. 
— Нæ фарсмæ фыдæй фыртмæ цæры иу хуы. Уый йæ зæххыл маргъ атæхын дæр нæ 
уадзы; æдас дзы не стæм нæхуыддæг дæр. Уый нын чи басæтта, уымæн ратдзыстæм мах нæ 
иунæг хойы, сом бон цæуæм цуаны, æмæ дæ кæд фæнды, уæд рацу немæ — мах дын æй 
бацамондзыстæм. 
Райсомæй сауджыны фырт араст авд уæйыджимæ цуаны. Авд æфсымæры фæндæй 
цуанон фыдбылызы сырдмæ сарæзта йæхи. Куыддæр хуы бардарæг цы зæхмæ уыди, уыцы 
ранмæ бацыди сауджыны фырт, афтæ йыл хуы уыцы иу скъæрд ракодта йæхи. 
Цуанон фелвæста йæ нымæт, бæласы æнцой йæ æрæвæрдта, йæхæдæг æндæр бæласы 
аууон амбæхст. Хуы нымæт сцавта, æмæ бæласы афардæг сты йе ссыртæ. Ныффидар ис хуы. 
Цуанон сыстади бæласы рæбынæй, бацыд хъæддаг хуымæ æмæ йын ныххæцыд йæ 
дымæгыл. Хуы-иу стылдта йæ дымæг, æмæ-иу сауджыны фырт дæр сцырен дымæджимæ. 
Уалынмæ дын гæлдæрджын уæйгуытæ æрбафæдис кодтой цуанонмæ æмæ йæ 
бафарстой: 
— Цы архайыс, цы? 
— Мæнæ кафын фырцинæй: уæ фыдызнаджы уын æрцахстон йæ къæдзилæй. 
Сырды уыцы ран аргæвстой, суæнгтæ йæ кодтой, æмхуызон дихтæ. Цуанон ранымадта 
хæйттæ æмæ сæ фæрсы: 
— Æстæймаг хай та ма уæд кæмæн бакодтат? 
— Дæуæн, — загътой уæйгуытæ. 
— Хорз æгъдау дæдтут уæ уазæгæн, — загъта цуанон: — ныр уын цæттæ фæллой дæр ма 
хæсгæ куы сбадин уæ хæдзармæ. — Æмæ уый адыл æстæм хай аннæ авд хайыл айуæрста, 
стæй ма йæхæдæг дæр хистæр уæйыджы æккой бабадт. 
Цанæбæрæджы бацыдаид сауджыны фырты хъуыддаг авд уæйыджы зæрдæмæ, фæлæ 
йæм ды бауæнд! 
Æрцыдысты сæ хæдзармæ, сырды мард æрхастой: чысыл цин нæ бакодта сæ зæронд 
фыд се знаджы мардыл. Бамбæрста сæ уазæджы лæгдзинæдтæ æмæ йын радта йæ иунæг 
чызджы. 
Дыккаг райсом та авд уæйыджы цæуынмæ хъавыдысты цуаны, æмæ дзурынц 
сауджыны фыртмæ: 
— Хуыцауы арæзтæй не сиахс бадæ — нæ иунæг хо дæ хай фæци, æвæццæгæн æмæ дæ 
хæдзар агурын дæр сфæнд кæндзынæ. Æмæ нæ иунæг хо дæ хæдзармæ кæй цæудзæн, уым 
нæ фæнды, цæмæй исты лæвæрттæ ахæссай махæй. Мæнæ дын авд дæгъæлы нæ мæсыджы 
авд дуарæй. Нæ хæзнатæ сты уыцы ран. Баздæх æмæ-иу æхсæз дуары байгом кæн æмæ-иу 
дæ зæрдæ цы хæзнамæ бахсайа, уыдон рахæсс, æмæ та-иу æхсæз дуары сæхгæн æхсæз 
дæгъæлæй фæстæмæ. Фæлæ дын фæдзæхсæм — æвдæм дуар ма бакæнай: фесафдзынæ дæхи 
дæр æмæ мах дæр. 
Уый адыл уæйгуытæ цуаны ацыдысты. Лæппу кæнын байдыдта дуæрттæ, æвзары 
йæхицæн алы хорз дзаума, алы зынаргъ хæзна. Байгом кодта æхсæз дæгъæлæй æхсæз дуары — 
æхсæз уаты равзæрста йæхицæн, хуыздæрæн дзы йæ зæрдæмæ цы дзауматæ бацыди, уыдон. 
-181- 

Фæлæ мæнæ фæстаг дуар, æвдæм дуар! «Цымæ дзы цы уа ацы дуары фæстæ, æвдæм 
уаты? Æхсæз уатæй уæлдай ма дзы уагæр цавæр хæзнатæ разындзæн? Цæмæ гæсгæ нæ 
уадзынц, цымæ, гом кæнын а æвдæм дуар?» 
Æмæ сауджыны фырт сагъæстыл сси. 
— Бакæнин æй æмæ, куыд дзырдтой, афтæ дзы мæ сæр куы басудза, стæй дзы исты 
фыдбылызы куы бафтой мæ хæстæджытæ! Нæ йæ байгом кæнон, æмæ йæм мæ зæрдæ 
уыцы æхсайдæй куы æхсайы. 
Нал баурæдта цуанон йæхи æмæ байгом кодта æвдæм дæгъæлæй мæсыджы æвдæм дуар. 
Бацыд уатмæ, кæсы æмæ дзы мæнæ иу æвдсæрон уæйыг, æфсæн рæхыстæй бает. 
Сауджыны фырт ын фæтæригъæд кодта æмæ дзуры: 
— Мæгуырæг, цæй зын раны фæдæ, цæ! 
— Æмæ мыл кæд уый бæрц риссыс, — загъта æвдсæрон уæйыг, — уæд мыл æрбакал иу 
доны къæрта. 
Цуанон доны къæрта æрбахаста уатмæ æмæ йæ басæххæтт кодта æвдсæрон уæйыгыл. 
Æвдсæрон уæйыг апырх кодта æфсæн рæхыстæ, фæлæбурдта сауджыны фыртмæ æмæ 
йæ уæлхæдзар ацавта, маргæ йæ нал акодта. Уый фæстæ авд уæйыджы хомæ базгъордта, йæ 
уатæй йæ рахаста æмæ йæ кæдæм аскъæфта, чи зоны. 
Изæры авд уæйыджы æрбаздæхтысты цуанæй, бардиаг кодтой, фæлæ ма сын æрдиагæй 
дæр цы ’рцыдаид. 
Сауджыны фырт айста нымæтын йæхс æмæ куыд раст кодта йæ куырд чызджы фæдыл, 
афтæ дзуры: 
— Кæд æмæ дзæбæх сæрæгас уон, уæд мæ ардæм хъæуы афæдзы бонмæ. 
Цæуын байдыдта, цæуын байдыдта, сауджыны фырт æмæ бахæццæ иу уæбаумæ. Уæбауы 
цур лæууы иу лæг: æрдæгæй уæлæмæ адæймаг, æрдæгæй дæлæмæ та дур. 
Лæппу ныддис кодта диссагыл æмæ йæ фæрсы: 
— Цæмæн афтæ фæдæ? 
— Æвдсæрон уæйыг ус куыд рацæйскъæфта, афтæ тыхджын дымгæ скодта, уыцы 
дымгæйы фæччи мыл сæмбæлди æмæ мын батых кодта. 
Сауджыны фырт нымæтын йæхсæй æркъуырдта лæджы æмæ цы уыди, уымæй авд 
хатты хуыздæр фестади. Стæй йæм дзуры: 
— Æвдсæрон уæйыджы агурæг рацыдтæн æз, — æмæ та араст дарддæр, лæджы дæр 
рахуыдта йемæ. 
Бирæ фæцыдысты, чысыл фæцыдысты, чи зоны, фæлæ бахæццæ сты иу 
къæдзæхрæбынмæ. Кæсынц æмæ та уыцы ран дæр иу лæг: астæуæй дæлæмæ — удæгас адæймаг. 
Фæрсынц æй: 
Цы кодтай, цы дыл æрцыд? 
— Æвдсæрон уæйыг ус куыд рацæйхаста, афтæ тымыгъ скодта, æз тымыгъы фæдæн 
æмæ мыл ахæм ми æрцыди. 
Лæппу йæ æрцавта нымæтын йæхсæй, æмæ лæг авд хатты хуыздæр фестад. Уый фæстæ 
сауджыны фырт дзуры: 
— Æвдсæрон уæйыджы фæдыл зилын æз. 
— Уæдæ дын æз бацамондзынæн уымæн йæ цæрæн бынат, — загъта дыккаг лæг, æмæ 
уый адыл ацыдысты æвдсæрон уæйыджы хæдзар агурæг. 
Цæуынц, цæуынц æмæ иу къæдзæхрæбынмæ бахæццæ сты. Дыккаг лæг дзуры: 
— Рафæлдахын хъæуы ацы къæй: уый бын ис уæйыджы хæдзар. 
Цуаноны дыууæ æмбалы схæцыдысты къæйыл, фæлæ сын змæлын дæр нæ бакуымдта. 
Уæд ыл схæцыд цуанон йæхæдæг æмæ йæ сæппæрста. Къæй сæппæрста, уæдæ цы уыдаид, 
æмæ уæйыджы хæдзармæ дыууæ лæгæй иуы ауагъта. 
— Судзын! — фæхъæр кодта лæг æмæ йæ фæстæмæ сластой. 
Уæд сын сауджыны фырт дзуры: 
— Мæн дзы ауадзут æмæ, æвæдза, «судзын» загътон, уæд мæ-иу арфдæр ауадзут. 
Ноджы ма уын фæдзæхсын: ацы ран мæм лæуут ме ’рбаздæхынмæ. 
Цуаноны ауагътой, уæдæ цы уыдаид. 
-182- 

«Судзын»-иу куы сдзырдта, уæд-иу æй дарддæр аскъæрдтой. Цæмæйдæрты ныххæццæ 
сауджыны фырт æвдсæрон уæйыджы хæдзармæ, уыцы ран ссардта йæ усы. 
Дыууæ адæймаджы ныццин сты кæрæдзийыл. Уыцы сахат та ус æнхъæлмæ каст 
уæйыджы æрбаздæхынмæ æмæ цуаноны бамбæхста. 
— Усай, хæххон дзиглойы смаг дæ цæуы, — загъта уæйыг, куы ’рбацыди, уæд. 
— Адæнгæл мын уа дæ хуылф! — загъта ус. — Цæуæнты ды цæуыс, хæтæнты ды хæтыс, 
хæххон дзиглойы смаг та мæнæй цæуæд! 
Кæм дын басасти ус. 
Уæйыг бафæлдæхт йæ хуыссæнуаты æмæ тарф бафынæй æнæхъæн къуыри. 
Сауджыны фырт рацыд æмбæхст уатæй æмæ байдыдтой усимæ фæнд аразын, цæмæй 
аирвæзой сæ хæдзармæ. 
Цуанон загъта усæн: 
— Уæйыджы райхъалмæ æввахс-иу кæуынæй мауал ауæрд дæхиуыл, æмæ дæ куы фæрса 
«цæуыл кæуыс» зæгъгæ, уæд ын-иу радзур: «Цуаны куы ацæуыс, уæд иунæгæй баззайын 
ацы ран æмæ æнкъард кæнын. Дæ уд кæм ис, уый мын куы бацамонис, уæд-иу де 
’рбацæуынмæ уыимæ ирхæфсин мæхи!» 
— Гъæй, æдылы къоппа! — загъта уæйыг. — Æмæ дæ уæд мæ уды сæр та цæмæн 
бахъуыди?.. Уæртæ дын цæджындзы мидæг мæ уд. 
Цуаны арасти æвдсæрон уæйыг, сауджыны фырт та усимæ баззад. Ус ын рафæзмыдта 
уæйыджы ныхас. 
— Нæ дын æй схъæр кодта, — загъта лæппу. — Фæлæ афтæ бакæн: ныр æрбацæудзæн 
хæдзармæ, уæд-иу ды кафын байдай цæджындзы алыфарс. «Цæмæн афтæ кæныс» дæ куы 
бафæрса, уæ ын-иу ды зæгъ: «Мæхи ирхæфсын дæ удимæ». — Уæд дын, йæ уд цы ран ис, 
уый нал басусæг кæндзæн. 
Æвдсæрон уæйыг иу афон æрбацыди сæ хæдзармæ. Кæсы æмæ йæ ус цæджындзы 
алфамблай кафынæй нал æнцайы. 
— Усай, уый цы ми кæныс? — фæрсы æвдсæрон уæйыг. 
— Мæнæ хъазын дæ удимæ, — дзуры ус. 
— Гъæй, æрра суай, æрра, кæд мæ уд цæджындзы мидæг нæй! 
Ус скуыдта æмæ йæ фæрсы: 
— Ау, уæдæ кæм ис? 
Дæлæ цады мидæг хуы, уый хуылфы сæгуыт, сæгуыты хуылфы тæрхъус, тæрхъусы 
хуылфы лагъз, лагъзы æртæ зæрватыччы. Уыдонæй иу мæ ныфс, аннæ мæ тых, æртыккаг 
та мае уд. 
Уæйыджы дзырдтæ ус рафæзмыдта сауджыны фыртæн. Уый бахъæлдзæг æмæ дзуры: 
— Ныр дын раст загъта!.. Æз æм цæуын агурæг, — æмæ араст. 
Цæуынтæ систа, цæуынтæ, æмæ ныххæццæ ис хуымæ. Хуы æмæ сауджыны фырт 
фесты кæрæдзимæ. Хæцынтæ байдыдтой. Бирæ фæхæцыдаиккой, чысыл фæхæцыдаиккой, чи 
зоны, фæлæ хуы састы бынаты баззад. Хуы мард фæци. Цуанон сагъæс кæны: айгæрдид æй 
æмæ йын сæгуыт куы аирвæза!.. 
Айгæрста йæ æмæ сæгуыты рацахста йæ фæстаг къахæй, куыд фæцæйлыгъди, афтæ. 
Цуанон фæныфсджындæр: «Нал мын аирвæздзæн ныр тæрхъус!» 
Сæгуыты гуыбынæй райста тæрхъус, тæрхъусы гуыбынæй — лагъз, лагъз бафснайдта йæ 
роны æмæ арасти æвдсæрон уæйыджы хæдзармæ. 
Тарф фынæй уыди æвсæрон уæйыг. Цуанон райста лагъз, систа дзы иу зæрватыкк 
уæйыджы ныфс — æмæ йын стыдта йæ къубал. 
Æвдсæрон уæйыг райхъал тарф фынæйæ, бæргæ ауыдта сауджыны фырты, фæлæ нал 
арæхст: асаст йæ ныфс. 
Сауджыны фырт систа лагъзæй дыккаг зæрватыкк — æвдсæрон уæйыджы тых — æмæ та 
стыдта уымæн дæр йæ къубал. 
Асаст уæйыгæн йæ тых. 
— У! Ма мын аскъуын мæ уд: мæ хæдзары хæзнатæ иууылдæр дæу фæуæнт, — дзуры 
æвдсæрон уæйыг. 
-183- 

Кæм байхъуыста сауджыны фырт йæ знагмæ! Райста æртыккаг зæрватыкк уæйыджы 
удимæ æмæ та уый къубал дæр сыскъуыдта. 
Æвдсæрон уæйыг амард, уæдæ цы уыдаид. 
Цæуынц, цæуынц æмæ бахæццæ сты схизæнмæ. Схизæны сæм лæууынц цуаноны дыууæ 
æмбалы. 
Ус дзуры сауджыны фыртмæ: 
— Схиз ды разæй, хæзнатæ дæр сис, стæй мæн дæр сæргъæвдзынæ, намæ дыл сайдæй 
куы рацæуой дæ дыууæ æмбалы. 
— Уый нæ уыдзæн, — загъта сауджыны фырт æмæ сæргъæвта йæ усы æд хæзнатæ. 
Ус æмæ хæзнатæ бафтыдысты дыууæ лæджы къухы, уæдæ цы уыдаид, фæлæ нал 
сæргъæвтой сæ хæрзгæнæджы, мæнгардæй йæ фæсайдтой. 
— Сагъæс æмæ хъынцъымæй мын ницыуал æрцæудзæн, — загъта сауджыны фырт 
йæхицæн. — Исты фæрæз самал хъæуы. 
Араст фæстæмæ æмæ бацыди æвдсæрон уæйыджы хæдзармæ. Æрзылд хæдзары 
къуымты. Кæсы æмæ фæсдуар дыууæ фыры баст. 
Уæд æм иу фыр дзуры: 
— Æрбазгъор, æмæ кæд мæ рахиз сыкъайыл фæхæст уай, уæд дæ сæппардзынæн 
уæлзæхмæ, кæд æмæ мæ галиу сыкъайыл фæхæст уай, уæд та дæ фехсдзынæн дæлзæхмæ. 
Сауджыны фырт базгъордта æмæ фыры галиу сыкъайыл фæхæст: фыр æй æвиппайды 
дæлзæххы балæууын кодта. 
Дæлзæхх арв æмæ зæхх куы кæрæдзийы хостой, куы та-иу раирд сты æмæ-иу хурты 
хурзæрин атылд зæххыл. 
Цæуынтæ байдыдта, цæуынтæ æмæ бахæццæ иу мæсыгмæ. Хъусы æмæ мæсыгæй куы 
худын цæуы, куы кæуын. 
— Ай та цавæр æгъуыстуайы худæг уа, — загъта йæхи нымæр æмæ бараст мидæмæ. 
Мæсыджы кæсы æмæ иу рæсугъд чызг. Уый бадис кодта, лæппуйы фенгæйæ. 
— Цы хуыцау дæ сæрра кодта, — дзуры чызг, — дæхи цæуыл сафыс, æз кæй сæфын, уый 
æгъгъæд нæу? 
— Дæ хуызæн зæды уавæрæн чызг кæм сæфы, уым мæ хуызæн ницæйаг адæймаг куы 
фесæфа, уæд бирæ зиан нæ уыдзæн, — загъта сауджыны фырт. 
Уый фæстæ байдыдта фæрсын чызджы: 
— Ай цавæр диссаг у: куы хур ныккæсы, куы та уарын байдайы? 
— Уый та уымæн у æмæ уæлзæх мæ мады зæрдыл куы ’рбалæууын, уæд кæуын байдайы 
йæ чызджы бонывæрцыл, æмæ уый адыл рауары ацы ран, фæлæ ДЗы куы ’рбайрох вæййын, 
уæд та бахуды æмæ уый адыл ацы ран ракæсы хур. 
— Æмæ уæд уый та цæмæн афтæ у? — бафарста чызджы сауджыны фырт. 
— Цæмæн у куы зæгъай, уæд мах фидæм хъалон залиаг калмæн алы аз дæр, — загъта 
чызг. - Нæ мадæн уыди авд чызджы, æртæ дзы бахордта залиаг калм, ныр та мае рад у. 
Курын дæ, æмæ дæхи бамбæхс: тагъд æй хъæуы ардæм. 
— Нæ, æз нæ фæлидздзынæн ардыгæй, — дзуры сауджыны фырт, — куы фæзына, 
уæдиу æй мæ бар бауадз: ды-иу æнцад лæуу, мацы-иу сдзур. 
Уалынмæ сыстади тыхджын дымгæ. 
— Залиаг калм æрбацæуы, — загъта чызг. — Уый йæ дымгæ у. 
Мæсыгмæ куы ’рбахæстæг залиаг калм, уæд æрбадзырдта: 
— Чызгай, цы фæдæ? 
Чызг æм ницы сдзырдта. Калм æрбахъæр кодта дыккаг хатт æмæ мæсыг нынкъуысыди 
йæ бындзарæй. Уæд æм сауджыны фырт фæцарæхст: лыстæг кæрдæнтæ скодта залиаг 
калмы æмæ дзы цæндтæ-цæндтæ самадта. 
Чысыл фæстæдæр мæсыгмæ фæзындысты чызджы æртæ хойы, мардæй федтой залиаг 
калмы æмæ тынг бацин кодтой. Ссьщысты мæсыгмæ æмæ уым баййæфтой сæ хойы цардæгасæй, 
сауджыны фыртимæ бадгæ. Уый уæлвæд та хъуамæ фæзындаид чызджыты мад уæлзæххæй. 
Цыппар хойы бамбæхстой сауджыны фырты сæ мадæй. Уый уымæн, æмæ йæ 
æвиппайды сæ мад куы ’рбаййæфтаид мæсыджы, хъуыддаг нæ равзаргæйæ, уæд æй ахордтаид. 
-184- 

Æртахти сæ мад цæргæсы хуызы. Бамбæрста цавæрдæр тæф. 
- Чызджытæ цæрой, æнахуыр тæф цæуы нæ хæдзарæй? 
Чызджытæ ницы сæргом кодтой мадæн, стæй сын куы басомы кодта йæ кæстæр хойæ, 
уæд ын радзырдтой хъуыддаг. 
Чызджытæ æрæууæндыдысты сæ мадыл æмæ сауджыны фырт æмбæхст уатæй рацыди 
цæргæсы размæ. 
Сауджыны фырты чызджыты мад фырцинæй куы аныхъуыры, куы та йæ сæппары 
фæстæмæ. 
- Дæ хорздзинад дын цæмæй бафидон, уымæн дын мæ сæрæн ницы хос зонын. Æмæ 
æнцон бафидæн дæр нæу: дæу руаджы мæ цыппар чызджы фервæзтысты залиаг кал мы 
азарæй. Фæлæ дæ уæддæр курын — ма мæ бафсæрмы кæн — зæгъ мын, цы хорз дын 
ракæнон? 
- Арфæйаг фæу дæ цыппар чызгимæ! Мæн ницы хъæуы фосæй, — загъта лæппу, — 
фæлæ дын кæд амал ис, уæд уæлзæх цæмæй сæмбæлон, уымæн мын исты фæрæз сараз. 
- Дæу уæлзæх фæкæнын куыд æнцон у, афтæ æнцон-иу куы уаиккой зындæр кæнæн 
хъуыддæгтæ, — загъта чызджыты мад-цæргæс. — Хъуыддаджы зынæй ис æрмæст фондз 
къамбецы ссарын фæндаггагæн. 
Сауджыны фырт фондз къамбецы æрбатардта фæрссаг хъæутæй. Аргæвстой къамбецтæ: 
цæргæс сæ лалымстыгъд бакодта; донæй байдзаг кодта фондз къамбецы лалымы æмæ сæ 
бавæрдта æд фыдтæ йæхиуыл. 
- Лæппу, тæхæм уæлзæхмæ, фæлæ дын фæдзæхсын: цал хатты хъусай мæ хъæр, уал 
хатты мын фыды хай æппар мæ хъæлæсы, стæй мын доны къæрта. 
Араст сты уæлзæхмæ. Цырд лæууы сауджыны фырт: уæд та фæкæс, æмæ цæргæсы 
дзыхы фыды хай баппары, стæй йын дзы æнæхъæн къæрта дон аскъæры. Зилгæ-зилгæ 
фæтæхынц уæлзæхмæ. Бирæ сæ нал хъæуы, фæлæ сæм нал ис фыд дæр. 
Фæстаг хъæр фæкодта цæргæс. Сауджыны фырт йæ зæнджы хæцъæфтæ æрбалыг кодта 
æмæ сæ цæргæсы дзыхы ацавта, йæхæдæг фидар æрбабаста йæ зæнгтæ, цæмæй нæ рацæуа 
сæ туг. 
Цæргæс цуаноны зæнджы хæцъæфтæ бакодта йæ дæлæвзаг, æмæ уæлзæх иу ран 
æруагъта йæхи. 
Уыцы ран арфæтæ фæкодтой кæрæдзийæн, стæй сæ иу иннæмæ хаты: «Ды раздæр 
араст у». — «Ды раздæр араст у дæ фæндагыл». 
Раздæр араст сауджыны фырт æмæ чиуы. 
Цæргæс æй бафарста: «Цы кодтай, чиугæ куы цæуыс?» 
- Хæринагæй схъуаг стæм, æз мæ хæцъæфтæ фæлыг кодтон æмæ сæ бахæрын кодтон 
дæуæн, — загъта сауджыны фырт. 
Цæргæс ын сæ фелвæста йæ дæлæвзагæй, зæнгтыл сæ авæрдта æмæ зæнгтæ цы 
уыдысты, уымæй авд хатты хуыздæр фестадысты. 
Уый адыл сæ алчи дæр араст йæ фæндагыл: цæргæс — дæлзæхмæ, сауджыны фырт та — 
сæ хæдзармæ. 
Цæуынтæ байдыдта сауджыны фырт, уæдæ цы уыдаид. Цæуы, цæуы, æмæ цавддуртæ 
лæгтæ цы ран фестын кодта, уырдæм бафтыд. Иу хъæуыл дзы акодта йæ фæндаг: кæсы 
æмæ иу хæдзары чындзæхсæв. Разгъордтой йæ размæ æмæ йæ бахуыдтой æмбырдмæ. 
Уазæгæн æгасцуайтæ кæнынц æмбырды адæм, уалынмæ цы дыууæ лæджы фервæзын 
кодта сæ зын ранæй, уыдон дæр æм фæзындысты; сæ иуæн саккаг кодтой усы æмæ уый 
тыххæй сарæзтой чындзæхсæв. 
Нæ базыдтой дыууæ лæджы сауджыны фырты — сæ ирвæзынгæнæджы. Нуазæн радтой 
уазæгмæ. Уазæг райста нуазæн æмæ радзырдта æмбырды адæмæн дыууæ лæджы хæрам 
хъуыддаг, банозта нуазæн, стæй кувы: 
- Хуыцæутты хуыцау, мæхи хуыцау! Кæд æмæ раст не сты мæ ныхæстæ, æмæ сымах 
рæстæй рацыдыстут мæныл, æз та уыл галиуæй, уæд мæнæ ацы фат хæрдмæ дыууæйæ 
фæцæуæд, фæстæмæ иуæй æмæ ныссæдзæд мæ сæры. Намæ кæд мæ ныхæстæ раст сты 
æмæ мыл сымах сайдæй рацыдыстут мæ дзæбæхдзинадмæ, уæд уæ мæ рæстад фыдмæ 
фе-185- 

нæд, æмæ ацы фат хæрдмæ иуæй фæцæуæд, фæстæмæ дыууæйæ æрыздæхæд æмæ уын уæ 
сæрты ныссæдзæд! 
Сауджыны фырт куыд скуывта, афтæ æрцыди. Уый фæстæ баздæхт æмæ æд æфсин 
æмæ æд хæзнатæ æрфардæг сты сæ хæдзармæ. 
Уыцы ран æрцардысты; цæрынтæ систой, хæрынтæ байдыдтой, и! 
Уыдонæй цы нæ федтат, рын-сонæй дæр æндæр мацы фенут. 
(Гæбуты Зинсе Тæтæрийы чызг, ныффыста аргъау Æрыдоны гимназы, 
1918 азы декабри 26-27 боны. Аргъау ракодта Гозымты Гаврил; сæ дыуусе 
дæр кастысты гимназы). 
37. СИДЗÆР ЛÆППУ ЙÆ ФЫДЫ ХÆС КУЫД РАЙСТА 
ÆВДСÆРОН УÆЙЫГÆЙ 
Амарди иу æлдар, йæ усæн райгуырди лæппу. Идæдз ус нал райста йæхи уды царды сæр. 
— Æз мæ сæры хицауæн цы дзырд радтон, уый нæ фæсайдзынæн мæрдтæм, — загъта 
æвзонг чызг-ус æмæ ныббадт йæ иунæг сабийæн, комы комдзæгтæй фæхаста мад æлдары 
фырты. Лæппу бахъомыл. Фат æмæ æрдынæй хъазыныл йæхи хъары, уæд та-иу къутутæ 
скæнын кодтой сæ мадæлтæн сабитæ, æрæвæрдтой-иу сæ æхстбæрцмæ æмæ-иу сæхи 
æвзарынц. Рæстдзæф уыди æлдары фырт: иу къуту дæр нæ ивгъуыдта. Намæ-иу сабитæй искæй 
худ æрæвæрдтой мысанæн. Нæ ивгъуыдта худæй мысан дæр лæппу. 
Æлдары хъæуы царди Къулыбадæг ус; уыди йын чызг. Уый алы райсом æмæ алы изæр 
цыди рæсугъд цъæх хъулæттæ дурыны дон хæссынмæ суадонæй. Æлдары сидзæр лæппу иу 
бон баздæхт æмæ бахъавыд чызджы рæсугъд дурынмæ йæ фатæй. Фехста, уæдæ цы уыдаид. 
Цъæх хъулон дурын базгъæлæнтæ, суадоны рæсуг дон сау зæххыл акалд. 
Иу къорд хатты æлдары фырт бакодта ахæм фыдуагдзинад. 
— Нана, уæ нана, æлдары фыдуаг лæппу мæ дон хæссын нал уадзы суадонæй, йæ арс, 
йæ кæрдо мæ дурын скодта æмæ мын сæ сæтты йæ фатæй, ма дзы байрайа, йæ æмгæрттæй 
фæхъæуа. Нана, бацамон ма мын, куыд ын бафидис кæнон — куы нæуал дзы фæразын. 
— Нана дæ сæрыл хаст фæуа, ницы дын зæгъдзынæн: сидзæр у æлдары æнахъом саби 
æмæ дæ фидисæй фæрисдзæн йæ рæзгæ уд. 
— Нæ дæ ныууадздзынæн, нана, зæгъ мын уымæн йæ фидиссаг. Дзырд дын дæдтын, 
мæ ныййарæг мад, куыд ын нæ бафидис кæндзынæн, фæлæ мæ уæддæр сæ фидис зонын 
афтæ тынг фæнды, афтæ!.. 
— Уæдæ дын æй зæгъдзынæн, нанайы бæдул, ныфс мæ ис — дæ дзырд нæ фæсайдзынæ, 
сидзæр рæзгæ уды нæ бафхæрдзынæ. Иунæг у, иунæг йæ ныййарæгæн, æмæ йыл мæтæй 
исты сæмбæлдзæн, йæ сидзæры йын куы фæриссын кæнай, уæд. Уымæн цæуы йæ къахыл 
сидзæргæс ус. 
— Нана, ма тæрс. 
— Уæдæ уый зон, æмæ йын йæ фыды рагъ уæйыг æртæ хатты ахъаззаг над скодта. 
Лæджы хуызæн лæгæн та ма уымæй уайдзæфдæр, уымæй æгаддæр цы уыдзæн. Нæ æлдар, 
йæ над нæ райсгæйæ, мæрдтæм бацыди. Уæйыг дзæбæхæй цæры ныр дæр ма. 
Уыцы ныхæсты фæстæ къорд боны рацыд. Къулыбадæг чызг та суадонæй рæсуг дон 
систа йæ цъæх хъулон нарæгхъуыр дурыны æмæ фæуайы сæ хæдзармæ. 
— Нæ йæ фæхæсдзынæ, — дзуры чызгмæ æлдары лæппу. Фатæй фæхъавыд æмæ та 
дурын лыстæг муртæ баци. Чызг иу цъусдуг акатай кодта, фырмæстæй нал баурæдта йæхи, 
æмæ ахызт йæ мады дзырды сæрты. 
— Уæ, лæппу, кæд уый бæрц арæхсыс фат æмæ ’рдынæй, уæд баздæх æмæ дын дæ фыды 
æгкой хæрæджы æгкойау чи ныххоста, уымæн исты бакæн. Æз дын ницы гæнæг дæн, дæ 
тых дæр мыл ма ’взар, хæсджын уæ нæ мæ фыд уыди, нæ мæ мад! 
-186- 

Карды цæф нæу фидис, нæ топпы цæф, фæлæ тынгдæр риссын кæны уды, тынгдæр 
ссудзы зæрдæ. 
Ноджы ма йæм ис иу хъуыддаг: дарæс цæмæйдæриддæр сахуырса, счъизи уа, уæд дон 
йæ хос, — цæхс æй æмæ ссæудзæн, с ’ирд уыдзæн, фæлæ фидисæй ахуырст, фидисæй 
чъизийæн цæхсæн нæй, ницæмæй цæуы. 
Æлдары лæппуйыл хурты хурзæрин баталынг, йæ зæрдæ тынг с ’архайдта, чысыл ма йæ 
бахъуыди бауадзыгмæ. Фидиссаг фæци амæй фæстæмæ сидзæр лæппу йе ’мгæртты астæу, 
цы цæсгом ма равдисдзæн йæ хъазæгой æмбæлттæм, хæлæрттæм. Сæ зæрдæ йыл с 
’ивдзысты йæ хæлар æмгæрттæ, фыдуаг лæппутæ йæ мæстæй мардзысты. 
— Нана, уæ нана, уæдæ нæ уæлдай кæмæ ис, мæ фыды мын чи бафхæрдта, чи? 
Къулыбадæг усы чызг мын цæмæн бафидис кодта? 
— Махæй уæлдай никæмæ ис, стæй нæ хæс дæр ничи дгры. Уый дзырдтæм дæр хъусыс, 
мæ цæсты рухс, мæ ахсджиаг. Стæй мæ исчи исты куы дара, уæддæр дын нырма цы афон у? 
Байрæз уал мын, стæй уæд агурдзыстæм нæ уæлдæйттæ, уæд исдзыстæм нæ хæстæ. 
— Нана, рæзгæ уд дæн, уый бæлвырд у, фæлæ афтæмæй рæзынмæ нал хъавын, æмæ 
мын æдзух мæ цæстмæ дарой мæ фидиссаг. Æлдары фырт дæн, стæй йæ мæхи æгъдауæй 
дæр нæ бахæсдзынæн мæ сæрмæ. Фидиссаджы, æгады царды бæсты, нана, æз нæ цæрын. 
— Хуыцау ын æгъгъæд фæуæд уæдæ, дæумæ уый бæрц фыдзæрдæ чи равдыста, дæуæн 
дæ рæзгæ уд æнаккаг фидисæй чи фæрæхуыста, цыргъагæй рæхойæгау. Дæ фыдæн дын, мæ 
ахсджиаг бæдул, мæ зæрдæдарæн, батых кодта уæйыг. 
— Мæ ныййарæг, уæдæ мæ фыдæн куыннæ баззадаид бæх, хæцæнгæрзтæ? 
— Скъæты йæ æрттиваг сгуыхт бæх, цæгæр барцæй, цæгæр дымæгæй джиуы, фаджысы 
йæ уæрджытæм афардæг. Дæ фыды хæцæнгæрзтæ — хæцæнгарздоны рагъæнтыл цъæх арт, 
цъæх фæздæг уадзынц хæцынмондагæй. 
Нал хъазы фатæй сидзæр лæппу, æввахс нал цæуы йæ хъазæгой æмбæлттæм. Цæгæр 
барц, цæгæр дымæг бæхы йæ куыст скодта. Хæссын æй байдыдта, зилын æм байдыдта, 
хуссары тыхджын сысджы йын уæгъдæй дæдты, доны рæсугæй йæ найгæ. 
Йæ бæрæгон æрттывд та скодта æлдары сгуыхт бæх. Цадæггай йыл рог бадтæй абады. 
Æлдары фырт æвзарын байдыдта бæхы уайынмæ дæр. Уад ын не ’ййæфта йæ згъорд. 
Цуаны-иу лæппу уæлбæхæй тæрхъус рацахста йæ дыууæ къахæй, намæ йæ даргъ хъустæй. 
— Нана, абон раст кæнын балцы. Уæйыджы цæрæнтæ бацагурдзынæн, стæй, хуыцауы 
фæндонæй, мæ фыды хæс дæр кæд райсин исты амалæй. 
Фæндараст ын загъта йæ ныййарæг мад, йæ хъæбысы йæ ныккодта. 
Хæтын байдыдта лæппу, сбæрæг кодта уæйыджы цæрæн бæстæ. Цас бафæстиат, чи 
зоны, фæлæ иу ахæмы æрбаздæхт йæ мадмæ. 
— Нана, базыдтон мæ фыды знагæн йæ цæрæн бæстæ. Фæнд мæм ис — нæ хæс дзы куыд 
райсон, къæмдзæстыгæй цæмæй нал цæуон, фидиссаг цæмæй нал уа мæ фыд мæрдты бæсты. 
7 Бантысæд дын, бантысæд, нана дæ сæрыл хаст фæуа, — загъта мад. 
Йæ бæх, йæ фыды гæрзтæ ныууагъта æлдары фырт сæ хæдзары. Цæуын байдыдта æмæ 
уæйыджы зæхмæ æввахс иу хъæумæ бараст. Фæцæуы уынджы æмæ хъæр кæны: 
— Фос хизынмæ фыййау кæй хъæуы? 
Иу кæртæй ракаст иу чызг, фехъуыста лæппуйы дзурын æмæ уайтагъд базгъордта сæ 
хæдзармæ. 
— Дада, фыййау куы агуырдтай дæ фосы къордæн — уынджы иу лæппу йæхи хъары. 
— Азгъор æмæ йæ æрбахон, — загъта чызджы фыд. 
Лæппу бацыд мидæмæ. 
— Æгас нæм цу, уазæг. 
— Æгас фæцæр, — загъта лæппу. 
— Уазæг, иу фосы къорд мæм ис, æмæ сын фыййау агурын, ды та фыййау цæуыс. 
Дæуæй хуыздæр мæ нæ хъæуы. Фыййау дæ баххуырсдзынæн, фæлæ уæд мызд та цас 
бацагурдзынæ? 
— Хорз лæг, мыздыл бирæ фæлтæрæнтæ нæ фæкæндзынæн: мызд мын — мæ куыстмæ 
гæсгæ. 
-187- 

Сразы хæдзары хицау. Суазæг кодта æлдары фырты. Райсомæй сæударæй дзуры 
лæппумæ: 
— Мæнæ дын уый мæ фосы къорд, мæнæ дын уый та бодзол, сæ раздзог сæгъ. Хизæнтæ, 
сæрвæттæ хорз зоны бодзол, ды æрмæст цу йæ фæдыл æмæ дæ разæй скъæр фысты къорд. 
Лæппу фыййауы хызын æрæфтыдта æд фæндаггаг, лæдзæг райста æмæ аскъæрдта фос, 
уæдæ цы уыдаид. Бодзол цæуы фосы разæй: хизгæ бараст сты уæйыджы зæххы размæ. 
Уыцы ран хиз астæумæ, заманайы сойджын кæрдæг, дымгæ йæ улæнтæ кæны. Бодзол 
уæйыджы арæнтæм бахæстæг, фæлæ арæныл нæ хизы, фæстæмæ раздæхы. 
Фыййау кæсы бодзолы ахастмæ, стæй йæм дзуры: 
— Бодзол, уыцы хорз хизæнмæ цæуылнæ цæуыс, ацы ран дæндаг цы стона, уый куы нæ 
ис, уæ бырынчъытæ зæххыл куы хафут. 
~ Уый уæйыджы зæхх у, уырдæм нæй цæуæн, æндæра мах дæр æнæфæндгæ нæу уый 
хуызæн кæрдæджы ахизын, — æмбарын кæны фыййауæн бодзол. 
~ Бодзол, арæныл бахиз, æз фос дæ фæдыл баскъæрдзынæн, — дзуры йæм æлдары фырт. 
Бодзол йе стыр сыкъатæ батилы æмæ нæ комы, тæрсы уæйыгæй, стæй йын фæдзæхст 
уыд хæдзары хицауæй 
Æлдары фырт фыййау лæдзæгыл фидар æрхæцыд æмæ дзы бодзолы рагъæн иу 
æллæвæрдта. 
- Цæугæ дын куы зæгъын, уæйыджимæ æз бафидаудзынæн, хæдзары хицауæн дæр 
дзуапп æз ратдзынæн, дæ хъуыддагæй дзы ницы ис, æфсæрм мæммæ ис, дæумæ нæй. 
Бодзол йæ сæр тилгæ-тилгæ бафардæг уæйыджы зæхмæ, уæдæ ма цы фæрæз уыди, 
фыййауы цæф æгæр риссаг у. Йæ фæдыл бараст вæййынц фосы къорд дæр. 
Æхситтæй зары æлдары фырт, йæ цæсты зул дары фосы къордмæ. Бирæ дзы нæма 
фесты, афтæ фосæн се ’хсыр лæдæрсын байдыдта æмæ уадидæгæн дæр сæ уæрджытæм 
улæнтæ байдыдта урс-урсид æхсыр. 
Æризæр, афтæ сæ æрбатардта сæ хæдзармæ. 
- Ай цыдæр у, — загътой хæдзары бинонтæ, — «мызд куыстмæ гæсгæ» дзæгъæлы нæ 
дзырдта нæ; ныфс æм кæй ис, уый бæрæг у. Нæ фос ахæм гуыбынтæ никуыма æрбахастой, 
уый бæрц æхсыр никуыма æруагътой. 
Аскъæрдта та йæ фосы къорд дыккаг бон — уайтагъддæр уæйыджы зæххыл апырх сты 
астæумæ хизæны. 
Уалынмæ кæсы æлдары фырт æмæ мæнæ уæйыг абухгæ æрбацæуы. 
~ Мæ зæххы сæрты маргъ куы нæ тæхы тæссæй, уæд мæм куыд æрбахастай дæ ныфс, 
хæххон дзигло? 
Уый адыл дын йæхи ма ныццæва фыййауыл, хъæрццыгъа цъиутыл куыд ныццæва, 
афтæ. Хæцынтæ байдыдтой, хæцынтæ, дыууæ дæр сфæлмæцыдысты, фæлæ сæ ничи баззад 
састы бынаты. Уæд дын æвдсæрон уæйыг дзуры, лæф-лæфгæнгæ: 
- Багъæц, хæххон дзигло, райсоммæ нæ фæстаг æмгъуыд. Райсом æз мисыны лалым 
рахæсдзынæн æмæ æвæдза фæллайын, афтæ мисынæй саходдзынæн, æмæ дын уæд цы 
хъæуа, уый бакæндзынæн. 
~ Æртхъирæнæй лæг нæ мæлы. Дадамæ ис зæрин зæрватыкк, уый бодзолы сыкъайы 
бацæудзæн, ронг æмæ мын хæринаг рахæсдзæн, æмæ ды мисынæй хытъын куы кæнай, 
уæд мын зæрватыкк сыкъайæ дыууæ ронджы аназын кæндзæн, иу къорд комдзаджы мын 
авæрдзæн, æмæ та мæнæн дæр мæ тых йæ бынаты сбаддзæн. 
Изæрæй та фосы къорд æхсырвæд гæнгæ ссардтой сæ хæдзар. Лæдæрсы се ’хсыр дадайы 
кæрты. Сæ фадгуытæ сæ уæрджытæм скодтой, афтæмæй æрдыгътой сæ фосы къорд бинонтæ. 
Дада фæрсы бодзолы: 
~ Цавæр хабар у уый? 
— Уæйыджы зæххыл нæ хизы ныр дыууæ боны. Куыд мын фæдзæхст уыди, уый фæдыл 
æз нæ хызтæн уæйыджы арæнтыл, фæлæ мын нæ ног фыййау йæ лæдзæгæй ахæм риуыгъд 
æркодта, æмæ базыр-зыр кодтой мæ фидар зæнгтæ, атартæ сты мæ сыгъдæг цæстытæ. Фæлæ 
йæ ницæмæуал æрдардтон мæ цæф: кæй уарзын, уыдон дæр куы фæуиккой мах ран. 
Никуы фæзынд знон хытъынджын æвдсæрон уæйыг. Абон йæ хъæрæй бæстæ ныццарыдта. 
-188- 

Нæ разы æрбалæууыд æмæ бирæ хъуырдухæн фæкодта нæ фыййауимæ, фæлæ йын ницы 
тых ссардта. 
Хæст фесты, афтæ дын уæйыг: «Райсом лалымы дзаг мисын рахæсдзынæн æмæ уæд 
фендзыстæм, кæддæра ма дæ цы аззаид, хæххон дзигло». 
Фыййау ын ахæм дзуапп: «Дадайы зæрин зæрватыкк бодзолы сыкъайы бацæудзæн, 
ронг æмæ хæринаг рахæсдзæн. Дыууæ нуазæны мын зæрин зæрватыкк аназын кæндзæн, 
хæринагæй мын дзæбæх комдзæгтæ авæрдзæн æмæ уæд фенд зоны». 
Дада ницы бамбæрста фыййауы ныхæстæй. 
Райсомæй дада дзуры йæ чызгмæ: 
— Ронгæн йæ карзæй, стæй æртæ мыдамæсты айс, бодзолы сыкъайы бацу æмæ абон дæ 
цæст фæдар нæ фыййауы митæм. Зæрин зæрватыкк дæу хоны, дæу, нæ фыййау. 
Фосы разæй фæцæуы бодзол уæйыджы зæхмæ, Йæ даргъ боцъотæ тилы. Маразæгъай, 
фосæй ма кæд исчи йæ бырынкъ дæр хафы зæххыл, кæрдæджы цъупп дæр стона дадайы 
хизæнты: уыцы иу цæфæй уæйыджы зæххы балæууыдысты. Хизынц. Фыййау æхситтæй 
зары, кæсы æнхъæлмæ хытъынджынмæ. 
Æд лалым æрбафсæрста уæйыг дæр уалынмæ. 
Хæцын та райдыдтой. Хæцынц, хæцынц заманайы дзæух кæрдæгыл. Сæ къæхтæй 
кæрдæг ссæндынц, æмæ угæрдæны рыг сæ сæрмæ мигъау къуыбылæйттæ кæны. 
- Нæ улæфт суадзæм, - дзуры хытъынджын, — мисын аназон. 
Уæйыг мисыныл куыд фæци, афтæ зæрин зæрватыкк дыууæ аназын кодта фыййауæн, 
æртæ комдзаджы йын авæрдта. 
Уæйыг ма йæ лалымыл сым-сым кæны, лæппу дын æм йæхи байсгæйæ, афтæ: — Гъæ, 
мисынгуыбын, бæрæг дæм уыдзæн! 
Уый адыл йæхи уыцы иу цæф фæкодта уæйыгыл, йæ быны йæ ракусарт кодта, йæ 
уæрагæй йын йæ зæрдæсæрыл æрынцад æмæ уæйыджы хъæлæсæй мисыны æхсæрдзæн 
цæджындзау ныллæууыди. Уый фæстæ йын йæ авд сæры ракодта, æмæ йæ уыцы ран 
мардæй ныууагъта. 
Æрбатардта йæ фос æлдары фырт дадайы кæртмæ, уæдæ цы уыдаид. 
Бæстыл айхъуысти уæйыджы хабар, адæм сулæфыдысты, хорз уацхъуыд фехъусгæйæ. 
Зæхгæстæ стауынц сæхи дзыллæйы æмбырды мидæг. 
— Уæйыджы уын амардтам, зæхх уын суæгъд ис: исты хорз нын фæут. 
Дада сын афтæ: 
— Уæйыджы кæд сымах амардтат, уæд уæм исты нысан уыдзæн, æмæ æрдарут нæ 
размæ, цы уыл æмбæлы, уый дæр бафæраздзыстæм. 
Цы равдыстаиккой зæхгæстæ. 
Уæд дада радзырдта: 
- Мæнæ адæм, уæйыджы марæг у мæ фыййау, зæхх дæр уый руаджы баци мах. Кæд 
искæуыл æмбæлы нæ хорзæх, нæ арфæ, уæд мæ фыййауыл, мах уæйыджы уæззау уаргъы 
бынæй кæй руаджы ирвæзæм. 
- Мæнæ цытджын дзыллæ, мæн уæйыджы бынтæй ницы хъæуы, æз фос кæнынмæ дæр 
нæ рацыдтæн. Мæнæй хæсджын уыди уæйыг æмæ дзы райстон мæ хæс, æз дзы райстон мæ 
фыды æфхæрд. Хайыр уын уæнт фосæй дæр, зæххæй дæр. Æз цæуын мæ бæстæм, мæ 
ныййарæг мадмæ. 
Ссæдз хæргæфсуаргъы æрæмбырд кодтой сызгъæрин æмæ æвзист дзыллæ се ’хсæн. 
Арфæ ракодтой æлдары фыртæн, æмæ йын балæвар кодтой сызгъæрин æмæ æвзист. 
Бацин кодта сидзæргæс: йæ фырт райста йæ фыды хæс, ссардта хъæздыгдзинад, 
ссыгъдæг кодта йæ хæдзар фидисæй. 
(Аргъау ракодта 18 майы 1921 азы æрыдойнаг Адырхаты Увседзыхъо Афæхъойы 
фырт фæндагыл. Æрыдонæй Дзæуджыхъæумæ цсеугæйсе. Цæуы йыл 60 азы бæрц. 
Царди зсеххы куыст æмæ фосы куыстæй). 
(©©) 
-189- 

3& СЫСТ ÆМÆ ÆХСÆНКЪ 
Раджы ма раджы сыст æмæ æхсæнкъ уыди. Цады уыцы фарс хуым бакодтой. 
Атынæджы фæстæ йæ æркарстой, банай йæ кодтой. Хоры кæри сæм æрцыд, фæлæ йын йæ 
байуарыныл нæ фидауынц. Æхсæнкъ хиндæр разынд æмæ загъта: 
— Цæй æмæ цады сæрты чи агæпп кæна, кæри уый фæуæд, иннæмæн та нæмыг æмæ æрдæг. 
— Фæуæд, — загъта сыст дæр. 
Даргъуæнгджын æхсынкъ йæхи фехста æмæ цады уыцы фарс абадт. 
Сыст дæр йæхи æрбацыбыртæ кодта, бæргæ, фæлæ кæм: цады астæу ныллупп кодта. 
— Уæ ме ’рдхорд æхсæнкъ! Фæмæлын! Тагъд мын исты хос!!.. 
Æхсæнкъ дæр йе ’мбалы кæм ныууагътаид: — «Фæдис, фæдис» — хъæргæнгæ уади æмæ 
удаистæй хуымæ балæууыд. 
— Хуы, тагъд ды хъис радт: æз цадæй мæ цæдисон æмбалы сласон! 
Хуы уыцы фæлмæнзæрдæ кæм разынд, æмæ йын загъта: 
— Уæдæ мын тулдзæй гуыркъо æрхæсс... 
Æхсæнкъ уадидæгæн тулдзы раз ма балæууа!.. 
— Тулдз, гуыркъо мын радт: гуыркъо хуы ахæра, хуы хъис авæра, цадæй мæ цæдисон 
æмбалы сласон. 
Тулдз загъта: 
— Уæдæ мыл хъыргъы мауал бадæд. 
Уырдыгæй дын хъыргъымæ фæраст æхсæнкъ. 
— Хъыргъы, ды тулдзыл мауал бад: бæлас гуыркъо радта, гуыркъо хуы ахæра, хуы хъис 
радта, æз цадæй мæ цæдисон æмбалы сласон. 
Хъыргъы загъта: 
— Уæдæ мын карчы цъиу æрхæсс, 
Каркмæ та фæуад æхсæнкъ. 
— Карк, ды цъиу радт: цъиу хъыргъы ахæра, хъыргъы бæласыл мауал бада, бæлас 
гуыркъо радта, гуыркъо хуы ахæра, хуы хъис радта, — æз мæ цæдисон æмбалы сласон. 
Карк загъта: 
— Уæдæ мын еуу æрхæсс. 
Къутумæ дын балæууыд æхсæнкъ. 
— Къуту, ды еуу радт, еуу карк ахæра, карк цъиу авæра, цъиу хъыргъы ахæра, хъыргъы 
бæласыл мауал бада, бæлас гуыркъо авæра, гуыркъо хуы ахæра, хуы хъис авæра, — æз мæ 
цæдисон æмбалы сласон. 
Къуту загъта: 
— Мыст мæ уæдæ мауал хæрæд. 
Мыстмæ дын ныттахти æхсæнкъ. 
— Мыст, ды къуту мауал гæрд, къуту еуу авæра, карк еуу ахæра, карк цъиу авæра, 
цъиуы хъыргъы ахæра, хъыргъы бæласыл мауал бада, бæлас гуыркъо авæра, гуыркъо хуы 
ахæра, хуы хъис авæра, — æз цадæй мæ цæдисон æмбалы сласон. 
Мыст загъта: 
~ Уæдæ мæ гæды мауал ахсæд. 
Гæдыйы бацагуырдта æхсæнкъ. 
— Гæды, ды мыст мауал ахс, мыст къуту мауал гæрда, къуту еуу авæра, еуу карк ахæра, 
карк цъиу авæра, цъиу хъыргъы ахæра, хъыргъы бæласыл мауал бада, бæлас гуыркъо радта, 
гуыркъо хуы ахæра, хуы хъис авæра, — æз мæ цæдисон æмбалы цадæй сласон. 
— Уæдæ мын æхсыр æрхæсс. 
Хъугмæ дын фæцыди æхсæнкъ. 
— Хъуг, ды æхсыр радт, æхсыр гæды астæра, гæды мыст мауал ахса, мыст къуту мауал 
гæрда, къуту еуу авæра, еуу карк ахæра, карк цъиу авæра, цъиу хъыргъы ахæра, хъыргъы 
бæласыл мауал бада, бæлас гуыркъо авæра, гуыркъо хуы ахæра, хуы хъис авæра, — æз цадæй 
мæ цæдисон æмбалы сласон. 
Хъуг загъта: 
-190- 

— Уæдæ мын хос æрхæсс. 
Хосдзауты дæр та ссардта æхсæнкъ æмæ сын балæхстæ кодта. 
— Хосдзаутæ, сымах хос авæрут, хос хъуг ахæра, хъуг æхсыр авæра, æхсыр гæды астæра, 
гæды мысты мауал ахса, мыст къуту мауал гæрда, къуту еуу авæра, еуу карк ауидза, карк 
цъиу авæра, цъиу хъыргъы ахæра, хъыргъы бæласыл мауал бада, бæлас гуыркъо авæра, 
гуыркъо хуы ахæра, хуы хъис радта, — æз цадæй мæ цæдисон æмбалы рафтауон. 
Хосдзаутæ загътой: 
~ Æфсинтæй нын леле-гуыдын схæсс. 
Æфсинтæм фæцыди æхсæнкъ, хъæумæ, нанайæн радзырдта хабар. 
Уæддæр та адæймаджы хуыцау хорзæн скодта, сылгоймаджы та дзыллæйы фидауцæн: 
йæ фæлмæн зæрдæ — бæсты рæсугъд, царды хос... 
Æхсæнкъ куыддæр усæн ской кодта, афтæ ус загъта: 
— Хорз, уый дын мæ быгъдуан. Æрмæст мын мæнæ мæ сывæллон авдæны ауз. 
Æхсæнкъ авдæн ауызта: иу хатг дæр сывæллоны нæ алхыскъ кодта — йæ кæнон нæ бакодта. 
Æфсин гуыдын акодта (хосдзауты гуыдын). Æхсæнкъ æй хосдзаутæм схæццæ кодта, 
хосдзаутæ йын хосы æргъом радтой; хосы æргъом æхсæнкъ хъугæн ныххаста: хъуг æхсыр 
радта, æхсыр гæды астæрдта; гæды мыст нал ахста; мыст къуту нал гæрста; къуту еуу радта, 
еуу карк ахордта, карк цъиу радта; цъиу хъыргъы ахордта; хъыргъы бæласыл нал бадт; бæлас 
гуыркъо радта; гуыркъо хуы ахордта, хуы хъис радта, афтæмæй уыцы хъисæй йæ цæдисон 
æмбалы цадæй сласта. 
Сæ дзырдмæ гæсгæ, кæрийы æхсæнкъ йæхи бакодта. Сысты та фæци æгасæй нæмыг 
æмæ æрдæг. 
39. СЫСТЫ АРГЬАУ 
Сыст кæд тъæпæн у, уæддæр бафиппайдта: æдыхæн æнæхинæй цæрæн нæй: 
«Мæхицæй мæ æдылыдæрты агурын хъæуы», — загъта сыст йæхицæн. 
Нæмыг æмæ æрдæг къæссайы сæвæрдта, йæхæдæг æй ныддымста, йе ’ккой йæ 
баппæрста æмæ æлдары хъæумæ бацыди. 
Кæройнаг кæрты фæмидæг, — къæсса кæрты астæу хъен æрæвæрдта; йæхæдæг 
хæдзармæ бараст хицоны хуызæн. 
Кæрчытæ, уасджытæ кæрты астæу хъен къæсса куы ауыдтой, уæд ыл, исты хор 
æнхъæлæй, къуырцц-къуырццæй ралæууыдысты, æмæ йын йæ тæф рауагътой. 
Сыст хæдзары йæхи дæлæ-уæлæ ныхæстыл афæстиат кодта. Стæй, — «æгæр мын 
барæджы»,-зæгъгæ, рауад кæртмæ. Кæрты, къæсса (тæбæккæй) куы ауыдта, уæд æрдиаг кæны: 
~ Дæдæй, дæдæй! Сæрæй мын мæ хоры къæссайы мæнæ уæ кæрчытæ ахордтой. Уæй, 
цæй царæфтыд мæ бакодтой, уæй, мæгуырæй мæ куыд ныууагътой!.. Мæ хæдзар мын 
æмбойны куы æрбайхæлдтой!» 
— Уæ, мауал æрдиаг кæн: дæ зиан дын баххæст кæндзыстæм, — загъта хæдзары хистæр: — 
Кæцы дæ фæнды, уый равзар мæ кæрчытæй дæ зианмæ. 
Хуыздæр карк равзæрста сыст: æрцахстой йын æй, карк ын йæ къæссайы цæвæрдтой, 
æмæ сыст араст. 
Фæцæуы, фæцæуы сыст, æмæ та æндæр кæрты скуысси. Къæсса æд карк нæл фысты 
астæу фæуагъта, йæхæдæг та хæдзары фæмидæг. Уым та йæхи афæстиат кодта, фæстæмæ та 
рауад. Кæсы, æмæ фыстæ къæссайы æд карк сæ быны æрсæндæг кодтой... 
~ Уæ мæнæ мын уæ фыстæ мæ хæдзар куыд бацарæфтыд кодтой! Кæмæн цардтæн, 
кæмæн хордтон, мæ ис, мæ бон мын куыд фесæфтой! 
— Мауал æрдиаг кæн дæ каркыл: æвзаргæ фысæй дын æй бафиддзыстæм. 
Фысы йæ фæдыл фæласы сыст. Фæцæуы æмæ та иу кæрты фæмидæг. Фысы нард галты 
æхсæн абаста, йæхæдæг хæдзармæ бацыд. Уым та йæхи афæстиат кодта. Рауад: кæсы æмæ 
нард галтæ фысы сæ сыкъатыл систой, ахуынчъытæ, амуртæ йæ кодтой... 
-191- 

— Уæу, уæу-у!.. Мæнæ мын уæ галтæ цы æмбисонды ми бакодтой! 
Аласта та уырдыгæй дæр нарддæр цы гал уыди, йæхæдæг та изæрырдæм фысым æвзары 
æмæ йæ æхсæв æлдараты кæртмæ ныххаста. Йæ гал ын скъæты бабастой, йæхи йын 
уазæгдонмæ бахуыдтой... 
— Ау, æмæ æз ам уазæг дæн?.. Мидæмæ цæуын: æз ам æцæгæлон нæ дæн, фæлæ хицон дæн. 
Æлдарæн авд чызджы уыди амæй ай рæсугъддæр; се ’ппæтыл дæр дари къабатæ, сæ 
къæхтыл сырх стæнхъ басмахътæ, сызгъæрин æгънæджытæ сæ риутыл, фæтæн камаритæ сæ 
астæутыл, æмæ чысыл хъаматæ сæ камаритыл баст. 
Сыст семæ тыччытæй, быныбадджытæй, гæлæмытæй æгас изæр фæхъазыд, стæй йын 
сæ цуры хуыссæн бакодтой, æмæ уадидæгæн æнæмæт, æнæтæригъæд удтау афынæй сты. 
Хъал чызджытæ изæр-хъазты фæстæ куыддæр афынæйтæ сты, сыстæн та уæд йæ архайд 
куыннæ вæййы, — фестад æмæ сындæггай сæ тæккæ рæсугъддæр чызгмæ бахъуызыд; йæ 
кард-хъама йын йæ кæрддзæмæй сындæггай сласта, рацыд æмæ дзы хъомдоны йæ галы 
хурх сæргæвста. Фæстæмæ та бацыд, сындæггай хъама йæ бынаты нытъысты, йæхæдæг та 
йæ хуыссæны, цыма ницы уыди, уыйау йæхи хуыссæг скодта, суанг хуры скæсынмæ. 
Райсомæй та йæхи æрбабæлццон кодта, — кæртмæ рацыд, гал абæрæг кодта æмæ та 
æрдиаг кæныныл схæцыд: 
— Уæу-уу!.. Мæнæ æлдаратæ сæ уазæгæн цы ми бакодтой? Мæ гал, — мæ дарæг, мæ 
уромæджы хурх мын сæ чызджытæй чидæр йæ хъамайæ æрбаргæвста, йæхæдæг æнцад 
йæхицæн схуыссыд. Уадидæгæн сын сæ хъаматæй мæ уд æппæт уадис!.. 
— Ау, уый та куыд? Уый та чердыгон ми бачындæуыди нæ уазæгæн! — загътой æлдар 
æмæ æфсин. — Уыйас æвзæр, уыйас æдзæсгом, худинаг ми чи бакодта нæ чызджытæй 
уазæг-сыстæн, уый йын йæхицæн радтын хъæуы... Фенут ма сын сæ хъаматæ. 
Рабæрæг кодтой, æмæ астæуккаг чызджы, рæсугъд Дудуйы хъама тугæйдзаг разынди. 
— Ахæсс æй дæхицæн! — загътой æлдар æмæ æфсин сыстæн. 
Сыст уадидæгæн рæсугъд Дудуйы къæссайы авæрдта, йæ ’ккой йæ баппæрста, æмæ 
кафгæ-сиргæ æлдараты хъæуæй араст. 
Хъæуы æтте фæци. Фæцæуы, къæсса йæ ’ккой, къæссайы мидæг чызг. Фырцинæй сыст 
йæхи уромын нал бафæрæзта æмæ ныззарыд: 
Нæмыг æмæ æрдæгæй кæркоиæг, 
Кæрконæгсей фыронæг, 
Фыронсегæй гæлонæг, 
Гæлоиæгæй чызгонæг. 
Æрдзæй, Дуду, пгъа! — зæгъгæ чызджы былтæн аба кодта сыст. 
Фæцæуы, фæцæуы сыст æмæ та ныззары: 
Нæмыг семæ æрдсегеей ксерконæг, 
Кæркоиæгæй фыронæг, 
Фыронæгсей гæлонæг, 
Гæлонæгæй чызгонæг... 
Æрдзæй, Дуду, пгъа-а!..» 
Афтæ йæ заргæ-заргæ, кафгæ-симгæ изæрмæ хуыцау фыййæуттæм ныххаста. 
Фыййæуттæ сæ бонтæ æрвитынц уæлвæзтыл, рæсугъд быдыртыл. Æнæнизæй, 
хъæлдзæгæй рæзынц. Бæлццоныл, сæ бон уæвгæйæ, æнæ фæхудгæ, æнæ ахъазгæ нæ вæййынц... 
Сыстæн кусарт акодтой, схуыссын æй кодтой лæгдоны, каудуар ыл сæвæрдтой, 
сæхуыддæг ын йæ рæсугъд Дуду-чызджы сметой къæссайæ, куыдзы хъæвдын дзы цæвæрдтой, 
æмæ йæ райсомæй раджы уæтæрæй афæндараст кодтой. 
Сыст та стыр фæндагмæ куы ’рхæццæ, уæд та ныззарыди: 
Нæмыг æмæ æрдæгæй кæрконæг, 
Кæркоиæгæй фыронсег, 
Фыронæгæй гæлоисег, 
Гæлонæгæй чызгонæг... 
Æрдзæй, Дуду, пгъа-а! — зæгъгæ йын хъæвдын — гъæм! — æмæ йæ хæмхудтæ атыдта. 
Гæдыйы къах цыбыр у. 
-192- 

[ИРОН АРГЬÆУТТÆ 
|| Чиныг сараеэта, комментармтæ йын ныффыста 
II Джыккайты Шамил 
НЫВГÆНÆГ 
II ДЖЫККАЙТЫ 
МУРАТ 
Ц ЧИНЫГУАДЗÆЧ «ИРи 
ОРДЖОНИКИДЗЕ * 1981 
1 
, у 
1\ Т #|Ч^^у -ш\1 
_ ИРОН 
ÆМБАЛТЫ 
ЦОЦКО 
ЧИНЫГ САРÆЗТА, II 
РАЗДЗЫРД ÆМÆ ИЫН ФИППАИНÆГТÆ ЫЫФФЫСТА 11 
ЦÆЛЛАТТЫ ВЛАДИМИР II 
ДЭÆУДЖЫХЪЖУ .НР» 1991 1 
ГÆ 
ЧННЫГУАДЗÆН «ИР* • ОРДЖОНИКИДЗЕ * 1989 
13ÆмбалтыЦоцко 

40. ХÆРЗГÆНÆГ ХОРЗ НÆ АРЫ 
Пиллон арт суагътой быдыртæ. Сыгъд цыди бæстыл. Удгоймагæй цыдæриддæр змæлыд 
бæстыл, уыдон лыгъдысты. Иу барæг тæргæ бæхæй фæцæйцыд сыгъдæй, баййæфта калмы. 
— У, дæ хорзæхæй, — загъта калм, — фервæзын мæ кæн, иу боны сæрæн дын феххуыс 
уыдзынæн. 
Калмы йæ роны бавæрдта лæг æмæ фæцæуы дарддæр. Сыгъдæй аирвæзт иудзæвгар, 
æмæ йæм калм дзуры: 
— Дæ хорзæх мæ уæд, æмæ мæ дæ сæрмæ æввахс искуы æрæвæр: æнуд кæнын дæ роны. 
Лæг систа калмы, суагъта йæ сæры ’рдæм, æмæ куыддæр æгъдауæй калм лæджы хъуыры 
аирвæзт æмæ лæджы ахсæны æрбынат кодта. 
Æдас ранмæ ахызтысты. Лæг баурæдта йæ бæх æмæ дзуры: 
— Сыгъдæй тас нал у, ралæс æдтæмæ. 
— Уайтагъд дын куыд нæ алæсдзынæн ардыгæй! Хæрзгæнæг хорз кæм ссардта, уырдæм 
мæ фæхæсс æмæ уæд рабырдзынæн. 
Дунетыл фæзылди лæг, удгоймагæй кæй нæ бафарста, иу ахæм нал баззад, фæлæ 
хæрзгæнæг хорз кæм ссардта, уый ничи зонгæ кодта, ничи хъусгæ фæкодта. 
Гæды ма баззад æнæфарст. 
— Цæй, æххæст ма бафæрсон гæдыйы дæр, — загъта тыхст лæг, — цæмæй мауал æхсайа 
уымæ дæр мæ зæрдæ. 
— Хæрзгæнæг хорз кæм ссардта, уый æз зонын, уæдæ ма гæды цæмæн дæн. 
— Кæм уæддæр? — бафарста йæ калм. 
— Лæг æй бамбардзæн, — дзуры гæды, — дæ сæр радар лæджы дзыхæй æмæ дын æй 
зæгъон сусæгæй. 
Калм дын йæ сæр ма радара! Гæды калмы сæр йæ дзыхы акодта, лæджы хъæлæсæй йæ 
радавта, æмæ дæ фыдгул афтæ: калмæн йæ пырх акалдта уыцы ран. 
Уæдæй фæстæмæ хæларæй цæрын байдыдта гæды адæймагимæ. 
(Йæ радзурсег бæрæг нсеу. Ныффыста йæ Æмбалты Цоцко. 
«Ирон адæмы сфæлдыстад», 2-аг чиныг Орджоникидзе, 1961 аз). 
41. МАГУСАТÆ 
Æлдар æмæ йæ фæрсаг лæг араст сты балцы. Фæндагыл фæрсаг лæгæн йæ бæх ныззади. 
Æлдар дын афтæ: 
— Байраг мæн у, мæ бæх æй ныззади. 
— Хуыцауæй куыннæ тæрсыс?! Искуы ма уый æрцыди æмæ дын нæл бæх та ма байраг 
ныззайа?! 
— Байраг мæн у, уый дын зайа æмæ нæ зайа! — загъта æлдар. 
Йæ хъаст бахаста фæрсаг лæг тæрхоны лæгмæ. Тæрхоны лæг йæ хæдзары нæ разынд, 
фæлæ сæм рацыди йæ чызг. 
Фæрсаг лæг чызгæн ракодта йæ хъаст, йæ маст æмæ йæ фæрсы: 
— Уæдæ кæдæм ацыдаид дæ фыд æмæ тагъд æрбаздæхдзæн? 
— Мæ фыд, — загъта чызг, — ацыди уæлхох быдырмæ. Нæ мæнæутæм нын денджызæй 
кæфтæ фæцагъуыдысты æмæ сæ байсæфтой. Хъахъхъæнынмæ ацыд мæ фыд нæ мæнæуты. 
— Дæ уынд æмæ конды фæхъау æрбауай, мæнæ чызг! Искуы ма уый æрцыд æмæ кæфтæ 
денджызæй уæлхох быдырмæ цæуой мæнæу хæрынмæ?! 
— Æлдар цæра, мæ дзырд дæм афтæ диссаг, афтæ æнæууылд дзырд ма фæзынæд, — 
загъта чызг. — Кæд æмæ нæл бæхтæ байрæгтæ зайын байдыдтой, уæд кæфтæн денджызæй 
уæлхох быдырмæ цæуын цас диссаг хоныс? 
Æлдар фефсæрмы, радта байраг фæрсаг лæгæн æмæ араст кодтой сæ фæндагыл. 
-194- 

Тæрхоны лæг фæзынди йæ хæдзармæ, фæрсы чызджы: 
— Мыййаг мæ исчи агуырдта? 
Чызг ын радзырдта æлдар æмæ фæрсаг лæджы хъуыддаг, тæрхоны кой дæр ын ракодта. 
— Дæ тæрхонмæ дау ничи æрхæсдзæн: раст тæрхон у. Фæлæ æлдар æмæ фæрсаг лæджы 
раз фæкъæмдзæстыг кодтай, бафхæрдтай дæ фыды. 
— Баба мын цæра, æмæ уæд куыд æгъдауæй? — бафарста йæ чызг. 
— Дæ фыды хуымгæсæй хуыздæр цы схуыдтаис, уый не ’рцахста дæ зонд. Нæ дын æй 
бахатыр кæндзынæн адзалы бонмæ дæр, стæй дын цы æмбæла, уый кæнгæ дæр бакæндзынæн. 
Тæрхоны лæг æрбасидт адæммæ æмæ тæрхоны æрбадт йæ чызгæн. 
— Мæ чызг йæ фыды кæй рафаудта, хуымгæс æй кæй скодта, уый тыххæй йын кæнын 
ахæм тæрхон: дунейыл æвзæрдæр чи разына, уымæ чындзы куыд фæцæуа, афтæ. Иу къорд 
лæджы уæ сæ бæхтыл сбадæнт æмæ дунейыл æвзæрдæр чи разына, уый мæм ардæм æрбахонут. 
Сæ бæхтыл сбадтысты иу къордæй. Цæуынтæ байдыдтой, цæуынтæ, æвзæры агурæг. 
Чысыл кæм федтаиккой æгуыдзæг, æнæсæрæн адæм нæ дунейыл, фæлæ цы хуызæн 
агуырдтой, ахæмыл нæма æмбæлынц. Уалынмæ иу ранмæ бацыдысты. Кæсынц æмæ иу лæг 
фæткъуы бæласы бын комхæлиуæй уæлгоммæ хуыссы. Бæласы къалиутæ æлæмау æртасыдысты 
фыр задæй, рæгъæд фæткъуытæ згъæлынц зæхмæ. Лæг уыцы хуыстæй хуыссы, кæсы 
æнхъæлмæ, кæд æмæ рæгъæд фæткъуы æрхауид йæ дзыхмæ, хаттæй-хатт сдзуры: 
— Мæлын сыдæй! 
Барджытæ æрынцадысты йæ цуры, кæсынц æм æмæ йæм дзурынц: 
— Рæгъæд фæткъуытæ дæ алыварс, дæ къух фезмæлын кæн, рауидз дзы æмæ бафсад дæхи. 
— Уæ хъал мыл куы нæ каликкат, мæгуыр лæг уæ хуымы кæрæтты дæр никуы ауад, 
æвæццæгæн, — загъта лæг, — æмæ мын уыцы зын уæ цæст цæмæн уарзы — кæд æмæ иу 
фæткъуы æрхауид мæ дзыхмæ. 
— Ай кæй агурæм, ахæм разынди, куыд æм кæсæм, афтæмæй, — загътой барджытæ, 
хорз ыл æрцыдысты сæ йæхсытæй æмæ йæ ракодтой семæ. 
Цæуынц æмæ бахæццæ сты доны былмæ. Дон фæсаджил æмæ саджилы сакъадахыл 
хуыссы лæг. Йæ алыфарс дон, афтæмæй хъæр кæны: 
— Дойныйæ мæлын! 
Дисыл дис чындæуы! Барджытæ фæдис кодтой. Хæстæг æм бацыдысты æмæ лæгмæ 
низæй æрду бæрц дæр нæй. 
— Дæ хуыздæрты ма фенай, цы лæг дæ! Дон дæ алыфарс бæстæ ласы, ды та «дон, дон!» 
кæныс! Уæлæмæ сыст æмæ дзы баназ. 
— Æмæ мын чи сты уæлæмæ, уый та кæй бон у. Ныууадзут мæ мæ мæгуырыл. Айсут 
уæхи. 
— Ай дын дыккаг æвзæр, — загътой барджытæ. Фестын æй кодтой йæхсытæй æмæ та 
уый дæр айстой семæ. 
Ацыдысты донæй, бахæццæ сты хуымтæм. О, марадз! Адæм уыцы архайд кæнынц, сæ 
мæнæутæ кæрдыныл архайынц. 
Уæд фæкастысты æмæ хуымы хуыссы иу лæг: куырис йæ нывæрзæн, куырис йæ 
къæхтæм, дыууæ куырисы йæ фæрстæм. Зад хуым æнæкарстæй лæууы. 
— Цы ми кæныс, лæгай, цы дыл æрцыд, цæуылнæ кæрдыс дæ мæнæу? — фæрсынц æй 
барджытæ. 
Нæ сæм дзуры хуымон зивæджы адæргæй. 
— Дæу куы фæрсæм, къуырма дæ Хуыцау бакодта? 
Хуымон сæм кæсы, фæлæ сæм нæ дзуры: зивæг кæны. 
— Афтæмæй дæ нæ ныууадздзыстæм, — загътой барджытæ, — мах дæ сдзурын 
кæндзыстæм, — æмæ йыл æллæууыдысты йæхсытæй. 
Лæг фæсæррæтт кодта, уæдæ цы уыдаид. 
— Мæ бон нæу кæрдын, ай æнтæфы мын чи архайы. Æнцад мæ куы ныууадзиккат мæ 
хуыссæны. 
Барджытæ хуымоны дæр аластой сæ фæдыл æмæ æртæйы дæр бакодтой тæрхоны лæгмæ. 
Куыд уагæй сæ базыдтой, уыдон ын радзырдтой, стæй йын загътой: 
-195- 

— Адонæй æвзæрдæр чи у, уый раиртасын мах бон нæ баци, тæрхоны лæг куы дæ: 
æрбакодтам сæ дæхимæ, цæмæй сын равзарай се ’взæрдæры дæхæдæг. 
Бæласы бын та йæхи æруагъта сæ иу хæлиудзыхæй, рæгъæд фæткъуытæ згъæлынц, 
фæлæ лæг хъæр кæны: «Сыдæй мæлын! Иу уæ æрхауæд мæ дзыхмæ». 
Аннæ доны был схуыссыд æмæ хъæр кæны: «Мæлын дойныйæ!» 
Уæд сæм æртыккаг дзуры: «Цавæр диссаджы адæм стут, зивæг куыд нæ кæнут 
дзурынмæ?» 
Тæрхоны лæг хъуыддаг равзæрста æмæ тæрхон рахаста: 
— Дзурынмæ зивæг чи кæны, уый се ’взæрдæр. Мæ чызг йæ хай фæуæд. 
Магуса æмæ чызг цæрынтæ байдыдтой. Мæнæугæрдæны æхсырф райста лæг æмæ 
хуыммæ ацыди. Цыппар куырисы ракарста, хуыссæн æркодта йæхицæн æмæ йыл афæлдæхти. 
Ус сагъæсы бацыд: «Охай, мае лæг йæ æбæрæгон хъуыддаг куы нæ ныууадза, уæд 
сæфæм: нæ хуым æнæкарстæй баззайдзæн æмæ уæд амæлдзыстæм æнæ хæринагæй». 
Уыйадыл йæхи алы ахорæнтæй сахуырста æмæ араст хуымты. Сæ хуыммæ баввахс уыдаид, афтæ 
хъæр кæны: 
— Магусаты удхæссæг фæцæуы! Æз дæн, æз магусаты удхæссæг! 
Мæлæты лæгау фæсæррæтт кодта магуса. Бирæгъау фæлæбурдта хуыммæ æмæ йæ 
ракарста, мæкъуылтæ йæ æрбацамадта. 
Изæрæй сæ хæдзармæ æрцыд хæстулæфтгæнгæ æмæ дзуры: 
— Усай, мæ сæрæн дын нал дæн, бафæлладтæн, лæг куыд бафæллайы, афтæ, фæлæ нæ 
хуым дæр карст фæци. 
— Æмæ уæд цæй тагъд? — бафарста ус. 
— Абон хуымтыл зылдис магусаты удисæг. Куыддæр ын йæ хъæр айхъуыстон, мæ уд 
мын исдзæн, зæгъгæ, нардуатæй æрлæууыдтæн нæ хуымæн йæ иу кæрон æмæ аннæ 
кæронæй акастæн. Чысылтыл ма дын фервæзтдæн. 
Уæдæй ардæм æмбисондæн баззад нæ Ирыстоны: «Æвзæр йæ удæн тæрсы». 
(Æмбалты Цоцко «Уацмыстсе», Дзæуджыхъæу, 1991 аз). 
42. КАНАНАЙЫ АРГЬАУ 
Ус æмæ лæгæн уыди лæппу æмæ чызг. Фæхъомыл сты уыдон, афтæ сæ мад фæрынчын 
æмæ ахъаззаг нал уыди. Йæ мæлæт базыдта ус, æрбасидт йæ сæрыхицаумæ æмæ дзуры: 
Лæгай, ацал-ауал азы иумæ фæцардыстæм, кæрæдзийы зæрдæхудт никуы райстам. Ныр 
дын мæнæй пайда нал ис: мæ мæлæт æрлæууыдис мæ уæлхъус. Сыджыт рохгæнаг у — 
уадидæгæн дæ байрох уыдзынæн; дæхицæн та сылгоймаджы фæрæз кæндзынæ, — æнусмæ 
сау кæм дардзынæ, — æмæ дын фæдзæхсын, æз мæнг дунейæ æцæг дунемæ цæуын æмæ дæ 
курын, дæхицæн бинойнаг куы агурай, уæд-иу бурхил, цъæхдзаст æмæ скъуыдчъил ма 
бацагурай — мæ сабиты мын аргæвддзæн!.. Дæ уазæг фонт хуыцауæй фæстæмæ!.. 
Уыйадыл ус амард, æмæ лæг сидзæр сабитимæ баззад. Бирæ нæма рацыд, афтæ лæг 
тыхсын байдыдта иунæгæй. Хæдзар сæфтмæ цыди — сидзæртæ æвæгæсæг: хуыйæг, 
æмпъузæг нал ис бинонты, иннæ ахæм — æфснайæг, кæрдзын скæнæг. 
Рахъуыды-бахъуьщы фæкодта лæг, сагъæсы бацыд: «Бирæ бадон, чысыл бадон, уæддæр 
мын ус æнæ ракурын нæй, — æдзар фæдæн, бирæ дæр нæма рацыд мæ зианыл, афтæмæй; 
æнæ ’фсинæй ма куы ацæрон дарддæр, уæд бынтон бынысæфт кæнын.» 
Æмæ араст иу бон усгур. Бафтыд иу стыр хъæумæ; уынджы фæцæйцыд, æмæ йæ 
размæиу ус. 
— Дæ бон хорз, лæгай! 
— Дæ зæрдæ фæрайа, усай! 
— Кæдæм кæ, лæгай? 
-196- 

— Ус курынмæ. 
— Мæнæ дын æз ус. 
— Уый нæ уыдзæн, — загъта лæг. — Мæ ус куы марди, уæд мын бафæдзæхста, бурхил, 
цъæхдзаст æмæ скъуыдчъил куыннæ ’рхæссон. 
Ус ницыуал загъта æмæ афардæг. Лæг йæ цыды кой кæны, агуры. Ус баздæхт æмæ 
азгъордта йæ хæдзармæ, ацахуырста йæ цæстытæ, йæ сæры хил, йæ къахы скъуыдты хыссæ 
анадта æмæ та лæджы раз фестад. 
— Лæгай, дæ фæндаг раст! 
— Амондджын у, хорз ус! 
— Кæдæм цæуыс, лæгай? 
— Усгур бæргæ цæуын. 
— Мæнæ мæн ракур. 
Лæг æм бакаст: сау сæры хил æмæ хæрзаив къæхтæ. Уæлдай нал загъта лæг æмæ усы 
æрхуыдта йæ хæдзармæ. 
Ног сасир къулыл дыууæ боны, хуыцау дын ахæм авæра: йæ ноджы бонты хæдзары 
зилæнтæ систа, узæлæнтæ кæны сабитыл — Уари æмæ Кананайыл, цинтæ, мондæгтæ. Адæм 
ыл сæ цæст æрæвæрдтой, лæгмæ хæлæг байдыдтой сыхæгтæ, алчи йæ сылгоймаджы домын 
байдыдта ног æрхаст усы хорздзинæдтыл. 
Фæлæ кæронмæ нæ ахаста ус йæ хорздзинæдтæ. Дзырд даргъ ацайдагъ вæййы, фæлæ 
усы ахуырстытæ цадæггай цæуын байдыдтой, æмæ иу ахæмы бынтондæр цы уыди, уый 
фестад: сæры хил бур-бурид адардта, цæсгомæй дыууæ цъæх цæсты сæрттывтой, дымгæ 
къуыззитт кæнын байдыдта чъилты скъуыдты. 
Цæваг галæй, хæцаг куыдзæй алчи дæр йæхи куыд ласа, афтæ дард ласын байдыдтой 
сыхæгтæ, хæстæг-æввахс лæджы хæдзарæй, йæ дуары къæсæрæй дæр ничиуал касти. Ног 
æфсины ахаст тагъд фæбæрæг сидзæртыл дæр — Канана æмæ Уарийыл: фыддзæф, 
фыдæлгъыст, тыхтæрæнты сæ тæргæ, иу дзырдæй сын сæ дзыхмæ комдзаг, сæ цæстмæ æхсидав, 
стæй сæ ууыл дæр нæ ныууагъта. 
— Удхæссæг мын басгуыхтысты дæ хъæбултæ, — дзуры ус лæгæн, — æз дæм уымæн нæ 
фæцыддæн цардагур, æмæ уыдонмæ кæсынæн, — афтидæй сæ аззайай, — дæ хæдзары 
куыстæй мæн рачъи-рагъ скæнай, мæ уд, мæ буар мын бахæрой. 
Ницы йæм сдзырдта лæг. Ус йæ азар, йæ хъомыс сидзæр сабиты скодта. Æрвылбон ус 
нал æнцад æмæ нал бинонты æргæвдынæй. Лæг нал уыд йæ сæрæн загъд æмæ мастæй. 
Æмæ фæстагмæ — нывæрзæн здахаг у — стырзæрдæ байдьщта йæ хъæбултыл — чызг æмæ 
лæппуйыл. 
Æмæ сфæнд кодта фыдус. Сфæнд кодта сидзæрты бахæрын. Сæ къухтыл сын фæйнæ 
дæс къæртайы бакодта æмæ сæм дзуры: 
— Уайгæут, дон æрбаскъæфут, — азæр сылбикъ æмæ нæлбикъ æргæвдæм, сымахæн та 
дзы сгуытæ! 
Уари æмæ Канана фæйнæ дæс къæртаимæ фезгъорынц заргæ-заргæ донмæ. 
— Цæуыл цин кæнут, уый бæрц дон уæ цæмæн бахъуыд афтæ æхсызгон? — фæрсы сæ 
Къулыбадæг ус фæндагыл. 
— Изæры нана æмæ баба сылбикъ æмæ нæлбикъ æргæвддзысты, мах та дзы сгуытæ 
фæуыдзæн! 
— Гъей-гъи! Уæ мады мæрдæй куы аззаиккат фæлтау. «Фыды ус — фыдрын» — мæнгæй 
нæ бакæнынц. Хорз фæнд не скодта уæ нана: æргæвды уæ ахсæв, сылбикъ æмæ нæлбикъ 
сымах хоны, сымах. Фехсут уæ къæртатæ æмæ лидзгæут, уæ сæр æфснайыны куыст 
бакæнут, намæ уæ бахордта. Лидзгæ-лидзын сымах дойныйæ фæлмæцдзыстут, фæлæ уæ ма 
байрох уæд: фæндагыл уæ хизын бахъæудзæн тæрхъусты доныл, сæгуытты доныл, сагты 
доныл. Ма-иу баназут уыцы дæдтæй: дауджыты фæдзæхст — чи дзы баназа, уый тæрхъус, 
сæгуыт, намæ саджы род фестдзæн. 
Арфæтæ ракодтой сабитæ сæ зæды хай Къулыбадæг усæн, фехстой сæ къæртатæ æмæ 
лидзынтæ байдыдтой сæ фыды усæй. Цæй бæрц фæлыгъдысты, чи зоны, фæлæ мæнæ 
тæрхъусты дон дæр. 
-197- 

— Ма баназ, ма баназ, мæ иунæг мады зæнæг, тæрхъус мын фестдзынæ. Бабыхс ма иу 
чысыл, тагъд дзæбæх донмæ бахæццæ уыдзыстæм. 
Зын уыди чысыл Уарийæн йæхи бауромын, фæлæ уæддæр бакаст Кананайы коммæ 
нæ банозта тæрхъусты донæй. 
Цæуынц, цæуынц æмæ та сæгуытты доны был дæр бастадысты. 
— Канана, мæ ком бахус, дойныйæ фæмæлын, ацы донæй нуазын! 
— У, ма баназ, хма, мæ уды лæууæн! Сæгуыт мын фестдзынæ. Ма тæрс, хорз дон дæр 
мæрдты бæсты нæй, тагъд нæм æрбазындзæн. 
Уари нæ банозта сæгуытты донæй дæр æмæ та дарддæр сæ фæндаг дарынц. Дыууæ 
сидзæр сабийы тыхсынц æнтæфæй, фæллайынц сæ чысыл къæхтæ, сур кæны сæ ком. 
Уалынмæ дын мæнæ уый та сагты дон... 
Нал баурæдта мæнкъæй Уари йæхи, — æгæр сфæлмæцыд дойныйæ, æгæр сыгъди йæ 
хъуыр, æмæ сагты донæй иу æлвæс скодта, дыккаг дæр, æртыккаг дæр... Йæ дойны бæргæ 
суагъта, фæлæ мæгуыр сидзæр саджы род фестад. 
— Цы бакодтай, куы мæ бацарæфтыд кодтай! Дæ хойы зæрдæ дын аскъуына... 
Ныккуыдта Канана судзаг куыдæй, фæлæ ма йын кæуынæй дæр цы рауайдзæн. 
Ныфс авæрдта йæхицæн, араст æнамонд донæй, йæ фæдыл уади мæнкъæй Уарийы 
бæсты хъæлзæнг саджы род. 
Цæуы, цæуы, уæдæ куыд уыдаид, æмæ сыл уалынмæ æризæр. Канана бæласыл бабаста 
саджы род зæлдаг синагæй, йæхæдæг схызт бæласы сæрмæ, æмæ уыцы ран æхсæвиуат 
бакодтой... 
Сæударæй æлдары адæм цуаны рацыдысты, бафтыдысты сабитыл, баздæхтысты 
фæстæмæ æмæ дзурынц: 
— Æлдар, æлдар, де зæд, де зæд, дæ фарны стæн. Уайтагъд кæй фæзындыстæм, уый 
диссаг нæу, фæлæ дæм мах æрбацыдыстæм диссаг радзурынмæ. 
— Дзургæут, хъусын уæм. 
— Быдыры бæласы сæрæй æрттивы хуры хурау иу чызг: зæххон адæймаг нæ уыдзæни, 
уый æнæмæнг уыдзæни уæларвон зæд, кæнæ дзуар. Бæласæн йæ быны саджы род, — бает 
зæлдаг синагæй. Чызг кæуы судзаг куыдæй, саджы роды размæ цæссыг згъæлы ставд 
æртахæй, зæхх æнхъизы æмæ налхъуыт-намас фæрдыг абузы.. 
— Куыд мæм æрбахастат ахæм мæнг уацхъуыд, æнаккæгтæ, — загъта æлдар. — Æлдары 
куыд сайдæуы сæумæрайсом, уый уын æз бацамондзынæн ацы сахат. 
Æмæ уый адыл цуанонтæ æфхæрд баййæфтой се ’лдарæй. 
Цуанонты дыккаг бал арвыста æлдар. Бирæ нæма рацыдаид сæ арастыл, афтæ та уыдон 
дæр æрбаздæхтысты фæстæмæ. 
— Æлдар цæра, цы нæ кæнай, уый нæ кæн, — мах де уазæг, — фæлæ хъуыддаг æцæг у. 
Цы уыд æмæ цы ис, уый радзырдтой цуанæттæ ай агъоммæ. 
Æмæ араст æлдар йæ адæмы разæй быдырмæ, бæласы раз æрлæууыд, æрхызт йæ бæхæй 
æмæ дзуры бæласы сæр чызгмæ: 
— Табу, табу! Цы зæд, цы дуаг дæ, рæстмæ нæм ракæс. 
— Æлдар цæра, зæд дæр нæ дæн, дуаг дæр: зæххон адæймаг дæн, лидзæг адæймаг, дæ 
разы бæласыл бает та саджы род - уый у мæнæн мæ мады зæнæг, мæ иунæг æфсымæр. 
— Уæдæ саккаг кæн æмæ дæхи æруадз бæласæй, фысым дын уыдзынæн, куы мыл 
барвæссай, уæд: лидзæг адæймагæн фысым уыдысты мæ фыдæлтæ, стæй фысым мæхæдæг 
дæр. Мæ бæстæм кæм æрбаирвæзтæ де ’фсымæримæ, уым дын тас нал у знагæй, цалынмæ 
мæ цæст æрттива, уалынмæ; мæ уазæг стут амæй фæстæмæ. 
Æрхызти чызг бæласы сæрæй; арфæ ракодта æлдарæн, райхæлдта саджы род æмæ 
фысыммæ бацыдысты æлдары галуантæм. 
Куыд вæййы, цы вæййы, фæлæ æлдар ракуырдта чызджы æмæ цæрын байдыдтой лæг 
æмæ усæй. Канана-рæсугъд амондджын уыдаид алцæмæй дæр, фæлæ йæ зæрдæ рухс-рухс 
нæ уыди мæнкъæй Уарийы тыххæй — æнкъард хаста, йе ’фсымæрмæ саджы хуызы 
кæсгæйæ. 
Æлдары фарсмæ царди къулыбадæг ус, уыдис ын цæгæрсæр чызг, куыд зонут, ахæм 
-198- 

хъаруты хицау, фыдуынд, фыдцъылыс. Рагæй хъардта æлдарæн ус йæ чызджы, фæлæ 
хъуыддагæй ницыма рацыд, афтæ æлдарæн амонд æрхаста Кананайы. 
Мæстæй хæлдысты цæгæрсæр чызг æмæ йæ мад, хæлæгæй тыппыр кодтой Кананамæ. 
Æхсæв нал хуыссы, бон нал бады къулыбадæг ус, — сагъæсы бацыд: цы фæрæз ссара 
Кананайы байсафынæн æмæ æлдары фыццаг ц ’амалæй скæна йæ цæгæрсæр чызджы?.. 
Иу ахæмы æлдар цыди балцы. Æвæдза, ныр араст уа, афтæ æрбадзырдта 
Канана-рæсугъдмæ æмæ ныхас кæны: 
— Раст кæнын балцы, мыййаг дæ мæ сæр куы бахъæуа, уæд мæм-иу адзур, æмæ дыл 
æмбæлдзынæн: мæ бæх зондджын бæх у, фехъусдзæн. 
Æлдар араст, уæдæ цы уыдаид, фæлæ йын йæ ныхæстæ къулбадæг ус фехъуыста æмæ 
бæхы хъусты къæрмæджытæ акодта. Канана баззад иунæгæй æцæгæлон адæмы æхсæн. 
Иу къорд афоны рацыдаид, къулыбадæг усы цæгæрсæр чызг дзуры æлдары усæн: 
— Канана-рæсугъд, цом-ма нæхи анайæм æхсыры цады, уыййас дард дæр нæу, стæй 
иучысыл дæхи дæр аирхæфсай: хъыг нæ кæныс къуымы бадынæй? 
Ком нæ радта Канана-рæсугъд цæгæрсæр чызгæн. Чи зоны, цас та рацыдаид, афтæ 
къулыбадæг усы чызг баййардта Кананайы: 
— Чи зона, цавæр дæ, цавæр, м ’артыл дон акæла! Цом и, æмæ нæхи анайæм æхсыры 
цады. А зæр æлдары ардæм хъæуы æмæ йын хиды тæф куы скæнай мыййаг. Æлгъин, 
фæхудцзæн дыл йæ зæрдæ. 
Æхсыры цадмæ ацыдысты Канана-рæсугъд æмæ цæгæрсæр чызг. Раластой сæ дарæстæ. 
Æлдары ус æхсыры цады был æрлæууыд. 
— Фæлæуу, ме ’хсин, æз дыл фæхæцон, — загъта къулыбадæг чызг æмæ Кананайы 
нысхуыста арф цады. Афардæг æлдары мæгуыр ус арф цады бынмæ, уæдæ цы уыдаид; 
цæгæрсæр чызг ын æрбатымбыл кодта йæ дарæстæ æмæ сæ йæ мадмæ бахаста. 
Базылд къулыбадæг ус йæ чызгмæ, Кананайы дарæстæ йыл скодта, уый аивтæ куыд 
уыдаид, афтæ йыл байархайдта, стæй йæ бахуыдта æлдары галуантæм, Кананайы хæрзаив 
æфснайд уатмæ. 
Мад æмæ чызг фырцинæй сæхи дæр нал æмбæрстой; сæ цæсты сындз Кананайыл 
фæради сæ зæрдæ, æрмæст ма исты саразын хъæуы, цæмæй байсæфа саджы род — мæнкъæй 
Уари — Кананайы мады зæнæг. Æмæ ус æмæ чызг дзырд радтой æлдары адæмæн, цæмæй 
саджы род аргæвдой. 
Саджы род ацыд æхсыры цадмæ, слæууыд йæ былыл, калы цадмæ йæ цæссыг æмæ 
дзурын байдайы кæуын хъæлæсæй: 
— Уæ Канана, Канана, цæй ми ныл æрцыди, цæ! Ды æхсыры цады бын удхар кæныс, 
мæн та ахсæв мад æмæ чызджы фæндæй æргæвдынмæ хъавынц: кæрдтæ цыргъ, каутæ 
æвæрд, цæджджинæгтæ рафыцынмæ æввахс... 
— Нæ сæртæ цы баййæфтой, цы, мæ иунæг мады зæнæг?! — дзуры Канана цады бынæй 
мæнкъæй Уаримæ. — Дæ хойы бон ма дын истытæ куы уаид, уæд ын йæ къуыбыр риутæ нæ 
дæиккой уæртджын хæфсытæ, уæд ын сау кæлмытæ йæ урс дæллагхъуырты не 
’ртыхсиккой, йæ сау хъуымбыл дзыккуты ахстæттæ нæ кæниккой, цъулбертæ йын йæ хъамбул 
уæраджы сырх туг нæ цъириккой... 
Æлдар фæзынди балцæй йæ хæдзармæ. Æрхызт йæ бæхæй æмæ бацыд йæ уатмæ. 
Цинтæгæнæг ыл скодта къулбадæг усы чызг йæхи. Æлдар нæ раиртæста хабар, бадынц, цинтæ, 
мондæгтæ кæнынц. 
Уалынмæ дын кæцæйдæр фæзынд иу цъиу, рудзынгыл ныццавта йæхи æмæ бауасы 
уатмæ: 
— Цæгæра къоппа, кæй бадæны бадыс? Хехиа къоппа, кæй цæуæнты цæуыс? Цæгæра 
къоппа, кæй хуыссæны хуыссыс? 
Иу къорд фæлтæры бауасыди цъиу æлдары уатмæ. Мæстæй ссыгъди цæгæрсæр æхсин. 
Дзырд радта æмæ цъиуы æрбамардтой. 
Цас рацыдаид, чи зоны, æмæ мæнг æхсины йæ сæр схордта. Уый фæлæбурдта йæ 
цæгæр сæрмæ æмæ йæ схыртт-хыртт кодта... 
~ Уый та цавæр уа? — фæрсы æлдар. 
-199- 

— Уый мыстытæ хыбар-хыбур кæнынц цары, — загъта цæгæрсæр мæнг æхсин. 
Æлдар ницыуал загъта, сагъæсыл фæци: «Ай у æмæ дын цъиуы уасын, аннæрдыгæй 
уыцы хыртт-хыртт. Ноджы, йæ удæй фылдæр уарзта саджы роды ме ’фсин, йæ мады зæнæг 
æй хуыдта. Ныр мæм æрбахастой дзырд — æргæвдынмæ йæ хъавынц. Цыма фынтæ уынын, 
уыйау мæм зыны. Цавæр хъуыддаг уа цымæ ацы хъуыддаг?» 
Æмæ æлдар кæртмæ рацыди æмæ фæрсы: 
— Саджы род кæм и? 
— Саджы род æхсыры цадмæ ацыди, слæууыд йæ былыл, цадмæ калы йæ цæссыг, богътæ 
кæны, мара-зæгъай, кæд ма уырдыгæй тæрын комы, стæй хæринаг нал хæры. 
Æлдар араст цады былмæ, æркаст æууæлтæм æмæ сысхуыста йæ зæрдæ. 
— Тагъд асинтæ, бæндæнтæ рахæссут — цыдæр у, уæддæр нæ саджы роды бафтыдæуыд 
цавæрдæр фыдбылызы. 
Рахастой асинтæ, бæндæнтæ, ауагътой сæ æхсыры цады æмæ Кананайы уырдыгæй 
удæгасæй сластой. 
Саджы род баппæрста йæхи Кананамæ æмæ та цы уыд, уый фестад фырцинæй... 
Æмæ æлдар, Канана, стæй мæнкъæй Уари бацыдысты сæ хæдзармæ... 
Æлдар дыууæ æнæдомд уырсы æрцахсын кодта йæ бæхрæгъауæй, къулбадæг ус æмæ 
чызджы бæхы дымджытыл бабастой, æмæ сæ къуыппи-къуыпп, дзыхъхъи-дзыхъ бакодтой. 
Сæ рыг сын æрæмбырд кодтой æмæ йæ дымгæмæ сдардтой. 
Хурмæ ногуард митыл ферттив-ферттив цы фæкæны, уый у мад æмæ чызджы рыг. 
Канана-рæсугъд, æлдар æмæ мæнкъæй Уари абон дæр ма цæрынц-хæрынц дзæбæхæй. 
Уыдон фендмæ сымах дæр амондимæ цæрут. 
(Æмбалты Цоцко «Уацмыстæ», Дзееуджыхъæу, 1991 аз). 
43. БАЗЫРГАНТÆ 
Цы ран уыди, чи йæ зоны, кæцон уыдис, уымæн дæр ницы бæрæг^ис. 
Иу хатт тæгæр бæласы бын хуыссыдис иу мæгуыр лæджы фырт. Йæ тарф фынæйыл куы 
уыди уый, афтæ йыл æрбафтыдысты кæцæйдæр Базыргантæ æртæйæ. 
Уыдонæй сæ иу æваст фæхъæр ласта: 
— Мæнæ нын маринаг лæг! 
Уыцы æбуалгъ хъæрмæ мæгуыр лæджы фырт райхъал, асæрфта йæ цæстытæ æмæ йæ 
хæд раз æртæ лæджы æд гæрзтæ куы федта, уæд сæм дзуры: 
— Цы ракодтон, цы хæсджын уæ дæн, маргæ мæ цæй фæдыл кæнут, уыдæттæй уæ нал 
бафæрсдзынæн, фæлæ ма уæ уыцы бар курын æмæ мæм æртæ дзырдмæ байхъусут. 
— Дзургæ! Æрмæст тагъддæр, — загътой æртæ Базырганы. 
Мæгуыр лæджы фырт йæ алы фæрстæм ахъахъхъæдта, хъæлæкк, æмæ дзуры: 
— Тæгæр бæлас, ды — ме ’вдисæн, хурты хурзæрин, ды — мæ комдзог, дунейы фарн, ды 
та — мæ тæригъæдхæссæг. 
Уый фæстæ æртæ Базырганы сæ быны æркодтой мæгуыр лæджы фырты æмæ йæ 
хурхæргæвст акодтой, сæхуыддæг тæгæр бæласы бынæй сæхи айстой. 
Иу фыййау йæ фос фæцæйскъæрдта тæгæр бæласы бынты, федта дзы мардæй мæгуыр 
лæджы фырты, хъæумæ фæдисхъæргæнæг фæуад. Хъæубæсты адæм рацыдысты, марды 
сынтыл сæвæрдтой, уæлмæрдмæ йæ бахастой æмæ йæ уыцы ран йе ’нусон бынаты бавæрдтой. 
Афæдз рацыд мæгуыр лæджы фырты мардыл. Афæдзы хист ын кæнынц йæ кæрты. 
Хъæубæстæ хисты бадынц. 
Раст гъе уыцы сахат дунейы фарн ныддæлæ-уæлæ кодта æмæ мæгуыр лæджы фырты чи 
амардта, уыцы æртæ Базырганы ууылты æрбауагъта. 
— Уазджытæ, æрбаздæхут нæм, рухсаг зæгъут. 
-200- 

Дзыллæ æртæ Базырганы хистмæ бахуыдтой, хибарæй сын фынг æрцарæзтой. Сæ 
уырдыгыстæг сын дзагдармæ бацыд. Дзагдар сын къæрта бæгæны дзагæй сæвгæдта, 
уырдыгыстæгмæ йæ радта æмæ уый уазджыты уæлхъус æрлæууыд. Нуазæн сау бæгæныйæ байдзаг 
кодта æмæ йæ уазджыты хистæрмæ балæвæрдта. Барзыргантæ сæ дзыхмæ дæр нæма 
схастой нуазæнтæ, афтæ кæцæйдæр æрбадымдта; æрбадымдта æмæ дымгæ тæгæры сыфтæ 
æрбахаста, сыфтæ нуазæнты ныххаудысты. Тæгæры сыфтæй нуазæнтæ асыгъдæг кæнынц, хæрз 
дзаг та сæ бакæнынц; æмæ сæм уæд та хуры тынтæ судзгæ æваст ныккæсынц; сатæгсау 
бæгæны нуазæнты афыцы æмæ фынкæй зæххы хай бавæййы. 
Уæд Базырганты хистæр фæрсы сæ лæууæджы: 
- Хæрнæг кæмæн кæнынц, уый цавæр мард уыди æмæ кæд амард? 
Лæууæг сын радзырдта: 
— Иæ афæдз аивгъуыдта, афтæ мæгуыр лæджы фырты тæгæр бæласы бын быдыры 
амардæуыд; йæ марджытæ не сбæрæг сты, афæдзы хист уымæн кæнынц. 
Уæд Базыргантæ кæрæдзимæ бакастысты æмæ хъуыддаг сæ зæрдыл æрлæууыд йæ 
сæрæй йæ кæронмæ. Дзурыныл схæцыдысты уыцы ран хатиагау æмæ радзырдтой се ’вирхъау 
ми; радзырдтой, мæгуыр лæджы фырт тæгæр бæласы æвдисæн куыд амыдта, æрттиваг 
хурыкомдзог, дунейы фарн — тæригъæдхæссæг. 
Уазджыты уырдыгыстæг хатиагау æмбæрста æмæ сын сæ ныхас куы фехъуыста, уæд 
баздæхт æмæ адæмæн базонын кодта: æртæ уазæджы разындысты мæгуыр лæджы фырты 
марджытæ, сæхуыддæг æй фынджы уæлхъус радзырдтой хатиагау. 
Хисты адæм сæм фæлæбурдтой, рацахстой сæ. Хистæртæ сын уыцы ран тæрхон 
скодтой. Уый фæстæ сæ дзаджы цурмæ баластой, мардæн сæ ныффæлдыстой, стæй сæ 
уæлмæрдтæм акодтой æмæ сæ мæгуыр лæджы фыртæн йæ ингæны уæлхъус ныммардтой. 
(Ирон адæмои таурсегътсем гсесгсе йæ ныффыста Æмбалты Цоцко. Ацы сюжет 
арæх æмбæлы ирон таурæгъты. Мыхуыры уыд 1935 азы журнал «Мах дуг»-ы. 
Æмбалты Цоцко. «Уацмыстæ», Дзæуджыхъæу, 1991 аз). 
44. МЫСТ ÆМÆ ЦЪИУЫ АРГЪАУ 
Мыст æмæ цъиу уыди. Мыст æмæ цъиу куы уыдис, уæд сфæнд кодтой мæнæу 
бакæнын. Дзырд сын уыди, сæ фæллой дыууæ æмбисы куыд бакæной. 
Хуым афæлдæхтой, байтыдтой йæ, адæгæй йæ баластой. Куы равзæрд, уæд иу бон 
бадынц æмæ бадзырдтой, хуымы уал цъиу куыд хъахъхъæна, мыст та уал хизынмæ куыд 
фæцæуа. 
Мыст хизынмæ абалц кодта, цъиу мæнæуы хуым хъахъхъæны. 
Мæнæу сфардæг, забад кæнын байдыдта, тугыл аскъуыд, хъуыдыды фæци, уæдмæ йæ 
цъиу фæхъахъхъæдта, уалынмæ мыст дæр æрбалæууыд хизынæй. 
— Мыст, нæ мæнæуы бирæ нал хъæуы сцæттæмæ, ныр та йæ ды фæхъахъхъæн, æз дæр 
ма ахизон иу чысыл, йæ кæрдынмæ мæ фæллад куыд æрцæуа, намæ мæ сæрæн нал дæн. 
Мыст хъахъхъæнæг баззад, цъиу хизынмæ атахт. 
Кæсы мыст æмæ куыддæр, æвæдза, мæнæу хъæбæр хъуыдыды фæци, афтæ дын хуымы 
къубалдзагъд кæны æмæ йæ æфснайы йæ хуынчъыты, æвæрæнтæ кæны. 
Цъиу фæзынд, кæсы хуыммæ, æмæ никуыуал æмæ ницы: иунæг æфсир дæр нал баззад 
сæ иумæйаг хуымы. Уыйадыл сын загъд бацайдагъ, кæрæдзийыл сæхи ныццавтой, æмæ 
дыууæйæн дæр сæ пырх акалд. 
Цъиу мæстджынæй фæцыд хъæстгæнæг мæргъты паддзах — цæргæсмæ, мыст та 
франчы уазæг бакодта йæхи. 
Фæзындысты мæргъты паддзах цæргæс æмæ франк, æрбадтысты тæрхоны, цъиу дзуры: 
- Иумæ мæнæу бакодтам, мыст уадидæгæн йæхи фæласта кæдæмдæр, æз хуым 
фæхъахъхъæдтон: æгæр мæгуыр æм маргъ нæ, фæлæ йæм гæлæбу батæхæг дæр нæ бауагътон. Мæ 
-201- 

уд æрдуйæ нарæгдæр сси. Мæ рæстдзинадмæ мын æркæсут, цы мыл æмбæлы, уый мын 
саккаг кæнут. 
- Æз хай бакæнинаг уæд уыдаин, æмæ цъиу тæккæ хуымгæрдæнты куыстæй йæхи куы 
нæ фæластаид. Æвæдза, æз афойнадыл нæ бавнæлдтон кæрдынмæ, афтæ хуым 
кæрдиппæрд фæуыдаид, бынтондæр азгъæлдаид, зæххы хай бацадаид æмæ уæд хæрзсæфт кодтон 
æд лæппынтæ. Цæмæй цардаин зымæг-зымæджы дæргъы. Стæй йын хай дæр бакодтаин, 
фæлæ йын уæд кæдæм? Нæ йын хæдзар, кæй загъдæуы, нæ йын къона. Дзæгъæл хæтæг! 
- Дзырд цæуыл уыдыстут, уыцы хай йын бакæн, намæ дын дзæгъæл баззайдзысты дæ 
æвæрæнтæ æд лæппынтæ, цы фæуыдзынæ, уый нал сбæрæг уыдзæн, дымды фæуыдзынæ, 
загъта цæргæс. 
- Уый та дын цавæр æвзаджы хатт у? — загъта франк. — Æртхъирæнæй никуыма ничи 
амард, стæй æз мысты æфхæрын нæ бауадздзынæн. 
Франк æмæ цæргæсæн хъуыддаг загъдмæ атыхст. Франк фæмæсты, фæлæбурдта 
цæргæсмæ æмæ йын йæ базыртæ бамуртæ кодта, иуварс æй фехста, йæхæдæг уырдыгæй йæхи 
айста. 
- Мæ рæстад уæ фæдыл æфтыд фод, — загъта ма цъиу æмæ атахт. 
Мæнæу мысты баци æмæ афæдзæй-афæдзмæ минас фæкодта æд лæппынтæ. 
Иу мæгуыр лæг цуаны уыди уыцы бон. Рахæт-бахæт фæкодта, ницæуыл сæмбæлд æмæ 
изæрырдæм йæ хæдзармæ фæцæйцыд. Цæргæс дуры бын йæхи бамбæхста. Цуанон æй куы 
ауыдта, уæд æм топп куы иуырдыгæй, куы иннæрдыгæй фæдары, фæлæ йæм хорз нæ 
арæхсы. Уæд æм цæргæс дзуры: 
- Мæ уды хæрамы ма бацу, æнæуый дæр мардæй уæлдай нæ дæн — франк мын мæ 
базыртæ бамуртæ кодта, мæ сæрæн нал дæн бынтон. Курын дæ, æз де уазæг, æххормагæй 
дæр мæлын, исты мын бахæрын кæн, бавæр мæ, куы фæдзæбæх уон, уæд дæ хорз мæхиуыл 
нæ ныууадздзынæн. 
Цуанон йæ кæрдзыны чъирийæн йе ’мбис цæргæсæн радта, стæй йæ ахуыдта йæ 
хæдзармæ. Хæдзары æфсинмæ цæргæс-уазæджы æууæлтæ кæд æмæ уый бæрц зæрдæдзæугæ 
нæ фæзындысты, уæддæр ма йын цы фæрæз уыд зилынæй дарддæр. Ноджы йын йæ 
сæрыхицау радзырдта, цæргæс ын зæрдæ кæй сæвæрдта хорз фæуынæй. 
Цæргæс мæгуыр лæджы хæдзары иу дзæвгар куы ацард, уæд хъуыртхъом фæци æмæ 
уадидæгæн дæр йæхи равдыста. Хъаст кæнын байдыдтой устытæ, цыдæр сын сæ карчы 
цъиутæ хæрын байдыдта. Цæргæсыл сгуырысхо сты, уынæг дæр æй фæци, цъиутæ куыд 
ахста æмæ сæ куыд хордта. 
- Лæгай, нæ уазæджы æууæлтæ зæрдæмæ бацæуинаг не сты: нæ сыхæгты карчы 
цъиутæ нын хæры, устытæн сæ хъуыр-хъуыр цæуы æмæ нæм зулмæ кæсын байдыдтой, æнæ 
сыхаг та цæрæн нæй. 
Цуанон топп радавта æмæ йæ æнæифтыгъдæй цæргæсмæ æруагъта. 
- Уый дæ хорзæхæй, ма мæ байсаф, дæхи фæсмойнаг ма фæкæн, нал бавналдзынæн. 
Къуыри нæма рацыдаид цæргæсы фæсмоныл, афтæ та сыхæгты кæрчытæ æмæ 
бабызтæй хъæуын байдыдта, цæргæс сыл сахуыр. 
Ус та уайдзæфтæ кæны йæ лæгæн: «Цавæр хъан нын у ай, дæ хорзæхæй, нæ сыхæгтимæ 
нæ куы уары, сæ карк, сæ бабыз сын куы хæры». 
Лæг ифтыгъд топпы хъус ахгæдта æмæ йæ цæргæсмæ фæцарæзта. Къæпп! Фæлæ топп 
не схæцыд. 
- Ма мæ амар! Нал бакæндзынæн, стæй дæхицæн дæр хуыздæр нæ уыдзæн. 
Цæргæс иу дзæвгар рæстæг знаггад нал ракодта. Фæлæ та иу ахæмы хъæугæрæттæй 
уæрыччытæ, далыстæ сæфын байдыдтой. Изгард кæнын систой адæм мæгуыр лæгмæ. Ус та 
уæд баздæхт йæ лæгмæ: 
- Туджджын æмæ нæ тугагур скæндзæн дæ уазæг нæ сыхæгтæ æмæ нæ 
хъæубæстæимæ. Ацы ран нын нæ мæгуыр къуымы цæрæн куынæуал уа, уæд ма нæ уый хæрзтæ дæр 
кæцæй ракæндзысты. Афойнадыл æй кæцæй æрхуыдтай, уырдæм фæхон, намæ нæм стыр 
фыдбылыз кæсы, стæй дын æм æз дæр афтæ нал фæкæсдзынæн. 
Цуанон æнæифтыгъд топпы хъусы топпыхос авгæдта, æркъæпп æй ласта, топп 
фæ-202- 

къæпп кодта, цæргæс уæлгоммæ ахауд, тæссæй йæ зæрдæ бахъарм. Куы æрчъицыдта, уæд 
лæгъзтæмæ фæци: 
— Дæ хорзæх мæ уæд, ацы хатт ма мын ныббар. Ард дын хæрын, æууæнк дын дæттын, 
куыд знаггад никæмæнуал ракæндзынæн, стæй дын зæрдæ цæмæй сæвæрдтон, уый дæр 
дын сæххæст кæндзынæн. 
Æрсабыр сты. Уырдыгæй фæстæмæ цæргæс æцæг нал бавнæлдта ницæмæ, знаггад нал 
ракодта никæмæн. Иу дзæвгар ма куы ацард, уæд йæ фысымтæн хæрзбон загъта, арфæ сын 
ракодта, стæй сын зæрдæ бавæрдта, йæ хæрзгæнæгмæ кæй фæзындзæн æмæ йæ кæй 
ахондзæн йæ бæстæмæ. 
Иу рæстæджы цæргæс дардгомау хъæуæй кæмдæр æрынцад, йæ бæстæм нæма хæссы 
йæ ныфс. Раздæхт æмæ хъомрæгъæуттыл, бæхрæгъæуттыл фæцагъуыд, æмæ галтæ, бæхтæ 
хæрын байдыдта. Хаттæй-хатт æвзары йæ базырты тых, афæлвары дæрдтыл, бæрзæндтыл 
атæхын. 
Ныхæсты та уæд хъæубæстæ ныхас æрæфтауынц цуаноныл: 
— Æрцæуинаг æм уыдис цæргæс, зæрдæтæ йын æвæрдта, фæлæ куыд кæсæм, афтæмæй 
йæ цæхджын сайд фæкодта. 
Йæхи хæдзары йын йæ ус йæ цæстмæ дары цæргæсы хъуыддаг: 
— Мигъæй дын мæсгуытæ фæцамадта, ныр сæ дымгæ кæдæмдæр фæхаста. Хæрзгæнæг 
хорз кæм ары. 
Дызæрдыг нæ кæны уæддæр цуанон. Уырны йæ, цæргæс æм иу ахæмы фæзындзæн, нæ 
йæ фæсайдзæн. 
Æмæ цæргæс йæ тых æмæ йæ ныфсыл йæ зæрдæ куы фæдардта, уæд батахт цуанонмæ 
æмæ йæ ахуыдта йæ бæстæм. 
Цæргæс тæхы, цуанон цæуы. Цæй бæрц фæцыдаиккой хæхтыл, кæмтты, чи зоны, фæлæ 
дард балцæй цуанон фæлмæцын байдыдта, дызæрдыг кæны мидзæрды: «Ныр цымæ æнцад 
цæуылнæ бадтæн мæ къонайыл, ныр мын цæргæс уæддæр цы хæрзтæ фæуыдзæн, цы 
ныййарц дæн йæ фæдыл, куы нæ йæ зонгæ кæнын, чи у, куы нæ кæм цæры, уый бæрæг 
дæр куы нæ ис». 
Цæргæс ын йæ сагъæстæ фембæрста æмæ йæм дзуры: 
— Цæуыл сагъæс кæныс? 
— Цæуыл сагъæс куы зæгъай, уæд дын зæгъдзынæн, фистæгæй сфæлмæцыдтæн, стæй 
мæ балцæй дæр мæ зæрдæ уый бæрц рухс нал кæны. 
— Æрбабад ме рагъыл æмæ дæм уæд нæ балц афтæ зын нал фæкæсдзæн. 
Цуанон цæргæсы рагъыл бабадт, æмæ уæд уый бæрзæндты систа йæхи æмæ тæхынтæ 
байдайынц. Сау зæхх, хæхтæ сæ фæстæ фæуагътой, денджызмæ бахæццæ сты. Тæхынц 
денджызы сæрты. Æваст дын цæргæс цуаноны денджызмæ равзылдта. Лæгæн денджызы 
йæ тъæпп фæцыд. Астæумæ дзы ангъуылд, афтæ йæ фæстæмæ донæй фелвæста цæргæс 
æмæ йæм дзуры: 
— Уый дын, æнæифтыгъд топп мæм куы фæкъæпп кодтай, уыцы тарстмæ. 
Цуанонæн йæ уд йæ къæхты бынæй ауад. 
Йæ тахты кой та кæны цæргæс æмæ та цуаноны раппæрста денджызмæ; цуанон дзы йæ 
риумæ аныгъуылд, цæргæс æм йæхи æруадзы, фелвасы йæ æмæ йæм дзуры: 
— Ай та дын ифтыгъд топпæн йæ хъус æхгæд куы уыди, æмæ мæм æй афтæмæй куы 
руагътай, уымæ. 
Тæхынц, тæхынц, æмæ та æртыккаг хатт йæ тьæпп доны фæцыд цуанонæн. Сæфынæй 
тынг фæтарст цуанон, фæлæ та йæм цæргæс фæцырд ис, фелвæста йæ донæй æмæ дзуры: 
— Æнæифтыгъд топпæн йæ хъусы куы авгæдтай топпыхос, уый мæм куы фæкъæпп 
ластай, ай та дын уымæ; ныр хæсджын нал стæм кæрæдзийæ. 
Уый фæстæ цæргæсы бæстæмæ батахтсты. Кæсы цуанон, æмæ бæстæ уæд,^змæлæгæй 
йыл цыдæриддæр уыдис, уыдон сеппæт дæр тар хуызы мидæг сатæгсау дарынц. Йæ 
цæрæнты куы æрынцад, дзыллæ куы базыдтой цæргæсы æрбацыд, уæд æваст цы уыдысты, уымæй 
иууылдæр урс-урсид адардтой. 
Цуанон фæрсы: 
-203- 

— Цавæр диссаг у, куы ’рбацыдыстæм, уæд бæстæ уыцы тар куы уыди, зæрдæ дзы 
æнкъард куы кодта, ныр та урс-урсид куы адардта, зæрдæ дзы куы срухс? 
— Мæ паддзахадмæ æрæгмæ куы зындтæн, уæд мæ банымадтой мардыл æмæ мыл сау 
дардтой; фæлæ æгас куы разындтæн, уæд сæ хъыгдзинад цинмæ раздæхт. 
Тынг буц скодтой дзыллæ сæ паддзах-цæргæсы ирвæзынгæнæджы. Цуанон сæм 
иудзæвгар ацард хъæлдзæгæй, стæй цæуын сфæнд кодта фæстæмæ. Цæргæс æм дзуры: 
— Хъусыс, куы раст кæнай ардыгæй, уæд дын алцыппæт дæр дæтдзысты. Лæвæрттæ дын 
кæндзысты, фæлæ мацы баком, æрмæст-иу ракур мæ фæсдуар иу чырыны зæронд. 
Баууæнд мыл, нæ фæрæдийдзынæ. 
Иттæг стыр арфæтæ фæкодтой цуанонæн дзыллæ, алы лæвæрттæ йын кодтой, фæлæ 
уый ницы комы лæвæрттæй, æрмæст сын зæгъы: 
— Кæд мæ æнæ лæвар нæ уадзут, уæхицæн æй аккаг нæ кæнут, уæд уæртæ цæргæсы 
фæсдуар иу чырыны хæррæгъ, уый мын раттут. Адæмы куыйтæ мын мæ къонайæ мæ 
кæрдзынтæ хæссынц, уыцы ран-иу сæ афснайдзынæн, кæд мын æдас уаиккой куыйтæй. 
Чырын раттын дзыллæмæ зын фæкасти, фæлæ йæ уазæг йæхи дзыхæй кæм ракуырдта, 
уым ма йын æнæ раттын дæр цы амал уыди. 
Цæргæс цуаноны денджызы сæрты бахаста, сур зæххыл æй æрæвæрдта æмæ йын 
фæдзæхсы: «Цалынмæ дæ хæдзарыл сæмбæлай, уалынмæ чырын ма сыгом кæн», — уыйадыл 
хæрзбон загъта цуанонæн, бæрзонд систа йæхи æмæ йæ бæстæм атахт. 
Цуанон цæуынтæ байдайы æд чырын. Цæй бæрц фæцыдаид, чи йæ зоны, фæлæ та 
фæлмæцын байдыдта, чырынмæ йæ зæрдæ ахсайдта. «Кæд мыййаг мыл цæргæс сайдæй 
рацыд. Лæвæрттæ мын кодтой алцыппæт: бæхрæгъæуттæ, галрæгъæуттæ, фæлæ мын ницы 
бауагъта райсын. Чи зоны, кæд мын йæ цæст нæ бауарзта, æмæ мын ацы чырыны хæррæгъ 
мæ ныхты ныссагъта. Нæ хъæубæстæй, нæ бинонтæй æфсæрмы, худинаг». 
Нал баурæдта йæхи, æрбадт иу ран, чырыны сæр сриуыгъта. Сриуыгъта цы!.. Чырыны 
дуар фегом æмæ уырдыгæй — бæхрæгъæуттæ, хъомрæгъæуттæ, фысфос — кæрон сын нал 
ис. Цуанон фæрохст, катайтыл фæци, фæрæз сын нал ары фæстæмæ чырынмæ. Уыцы 
тыхстæй йыл дæлимонтæй иу йæхи æрбасæрфта æмæ йæм дзуры: 
— Æз дын сын амал скæнин, иу хъуыддагæй мын зæрдæ куы бавæрис, уæд. 
— Æмæ уæд цæмæй? 
— Дæ хæдзары дæу æнæзонгæ цы ис, уый мын ратт. 
Цуанон ахъуыды кодта: «Уæдæ мæ хæдзары ме ’нæзонгæ цы уыдзæни? Иу къуда хъуг, 
куыдз æмæ гæды, æндæр ницы». 
— Лæвар дын фод, — загъта цуанон хæйрæгæн. 
Хæйрæг иу къæцæлæй чырыны къултæ хойын байдыдта, цæй фæдыл бæхрæгъæуттæ, 
хъомрæгъæуттæ, фысфос æд бæхгæстæ, хъомгæстæ, фыййæуттæ чырыны фæстæмæ 
фестадысты. 
— Ай дын мæнæ къæцæл, мыййаг та дæ искуы куы бахъæуа; стæй хæрзбон, иу ахæмы 
дæм æз дæр зындзынæн мæ лæвармæ. 
Цуанон чырыны хæррæгъ йе ккой акодта æмæ зæрдæхъæлдзæгæй сæ хъæумæ 
бафардæг. Сæ хæдзармæ куы бараст, уæд дын мæнæ йæ ус йæ размæ фæци, иу сывæллоны 
къухтыл хæцы, афтæмæй. Лæг мардауæй баззади, йæ хæзна чырын дæр æй нал æндæвта. 
Йе ’фсинæн йæ фæстæ лæппу райгуырд æмæ йын æй хæйрæг фæсайдта. 
~ Дæ хуыз куы афæлывтай, стæй цæмæн афтæ æрæнкъард дæ? Дæ хæдзар куыд 
ныууагътай, афтæмæй йæ æрбаййæфтай, ноджы дын дæ фæстæ лæппу æгæр хорз схъомыл 
кодтон? — загъта ус. 
— Фыдбылыз знаджы хай фод; хæйрæг мын мæ лæппуйы асайдта. Цæргæсы лæварыл 
фæгуырысхо дæн, йæ сæр ын фегом кодтон æмæ уырдыгæй, гъæйда-гъа! — бæхрæгъæуттæ 
æд гæстæ, хъомрæгъæуттæ æд хъомгæстæ, фысвос æд фыййæуттæ сызмæлыдысты... 
Быдырты бацæуæн нал уьщис. Стыхстæн мæхи нымæры, уæдæ ма сæ фæстæмæ чырыны куыд 
бакæнон, зæгъгæ. Уайсахат хæйрæг мæ уæлхъус фестад æмæ дзуры: «Æз дын сæ фæстæмæ 
баздахдзынæн чырынмæ, æрмæст дæ хæдзары кæй нæ зоныс, уый мын балæвар кæн». Æз 
цæмæй хæйрæг уыдтæн: нæ хæдзары ныууагътон къуда хъуг, куыдз æмæ гæды. Ноггуырд 
-204- 

нæ хæдзары равзæрд, уый æнхъæл та чи уыди! Уый адыл дзырд бафæрæзтон хæйрæгæн, 
æмæ лæппу ныр мах нал у. 
- Дæхи мауал æргæвд сагъæсæй; лæппумæ дæр кæд исты амонд кæсы, уæд хъуамæ 
фыдбылызæй аирвæздзæн. 
Цæрынтæ байдыдтой. Хъуаг ницæмæй уал уыдысты цæргæсы руаджы. Цæргæс сæ 
сыхбæсты, сæ хъæубæсты зиан кæмæн ракодта карчы цъиуæй, каркæй, бабызæй æмæ æндæр 
маргъæй, стæй цыппæркъахыг фосæй, уыдон дæр уæлдайджынтæй бафыстой. 
Цæй бæрц рацыдаид, чи зоны, фæлæ иу рæстæджы хæйрæг фæзынди æмæ дзуры 
лæгæн: 
- Мæ лæвармæ æрбацыдтæн. 
Фыдгулы зæрдæ уый кæнæд, мад æмæ фыды зæрдæ цы кодтой. Цыма сæ иунæг 
хъæбулы ныгæдтой, уыйау сæм зынди. Фæлæ та ныр дæр мад фæзæрдæджындæр æмæ ныфсытæ 
æвæры йæ сæрыхицауæн: 
- Ма йын тæрс, йæ амонд конд у, чи зоны, цы фарн æм кæсы. Стæй ма стыр 
хуцыцаумæ стыр хæрзтæй фылдæр цы ис, кæд нын, мыййаг, хуыздæрæн фæуид? 
Хæйрæг саби лæппуйы йæ хæдзармæ ахуыдта. Дæлимоны хæдзар цы ран, цы бæсты 
уыди, майрæм йæ артæны зоны, фæлæ йын дзы уыди авд чызджы, сæ иу иннæмæй 
рæсугъддæр, уыдон дæр, адæмæй кæй фæсайдта, ахæмтæ. Саби лæппу дзы иу къорд заманы ацард 
æмæ бахъомыл. Бахъомыл, уæдæ куыд уыдаид. Æмæ кæстæр чызджимæ кæрæдзийæн 
фæадджын сты, стæй æмуд цæуын дæр байдыдтой. 
Хæйрæг ма уæдæ цæмæй хæйрæг вæййы, ахæм хабæрттæ^дзы куы ирвæза, куы 
ивгъуыйа, уæд: уайтагъд лæппу æмæ чызджы хъуыддаг базыдта. Йæ мæстыйæн нал уыд 
бæрæг бæрц æмæ сыл сфæнд кодта. 
Иу бон куы уыди, уæд æрбасидти лæппумæ æмæ йын дзуры: 
- Ацал-ауал азы мае хæдзары цæрыс, фæлæ цы хъаруты хицау дæ, уымæн ницыма 
æмбарын, фæндгæ та мæ кæны базонын, хуыздæр цæмæ арæхсыс уæддæр? Иу хъуыддагæй 
уал дæ æвзарынмæ хъавын. Уæлæ нæ сæрмæ цы хохы цъупп ис, уый нæм райсомæй 
афойнадыл хур æрбакæсын нæ уадзы. Райсоммæ уый йæ бынаты цæмæй нал уа, хур нæм лæгъз 
быдырмæ цы афоны æрбакæсы, уыцы афон куыд æрбакæса, намæ дæм цы кæсы, уый дын 
хъæр нæу. 
Лæппу мæстджынæй, тасимæ чызгмæ бацыди. 
- Цæй æнкъард дæ? — чызг æй фæрсы. 
- Цæй æнкъард дæн? Æнкъард дæр куыд нæ уон? Хæйрæг мын афтæ зæгъы: 
«Райсоммæ уæлæ уыцы хох йæ бынаты куыд нал уа, намæ дын хорз нæ рауайдзæн». Æмæ уæд 
цы бакæнинаг дæн æз уыцы уæйыг хохæн? 
- Уымæй нын тас нæу. Мæнæ дын мæ кæлмæрзæн. Хохыл æй æрывæр, стæй йæ 
иннæрдæм фæфæлдах, дæхæдæг-иу фæстæмæ дæр мауал фæкæс, фæлæ-иу дæ хæдзар агур. 
Бахсæв, афтæ лæппу чызджы кæлмæрзæн райста, хохыл æй æрæвæрдта, иннæрдæм дæр 
æй афæлдæхта, йæхæдæг чызджы уатмæ араст. 
Æваст дун-дунетыл уæйыгæй æмæ йегуыппелтæй цасдæриддæр уыдис, уыдон хохыл 
амбырд сты æмæ йæ фæйнæрдæм ныппырх кодтой, хох дзы уыди, нæ уыди, уый бæрæг дæр 
дзы нал уыди. 
Райсомæй хур быдыры цы рæстæджы æрбакæсы, хæйрæджы хæдзармæ дæр уыцы 
рæстæджы бакаст. 
- Лæппу, цы дын бафæдзæхстон, уый сæххæст кодтай, æнæхъару кæй нæ разындтæ, 
уый сбæрæг ис; фæлæ мын ныр та баздæх, æмæ мæнæ ацы тъæпæнтæ, — æнæ уынгæ сæ нæ 
дæ, - афтæ бакæн æмæ райсомы бонмæ уыдон фæлдæхт куыд æрцæуой, мæнæу дзы куыд 
байтауай, мæнæу куыд сцæттæ уа, найгонд, куыройы ссад куыд æрцæуа, æмæ дзы сом 
райсрм мæнæуы дзул фыхæй куыд æрбахæссай. 
Йæ уарзонмæ та æнкъардæй бацыд лæппу æмæ дзуры: 
- Сæумæрайсоммæ тъæпæнты хуым куыд бакæнон, мæнæуæй тыд куыд æрцæуа, 
мæнæу кæрдынæн куыд сбæзза, карст дæр, найгонд дæр куыд фæуа, куыройы ссад цæмæй 
æрцæуа æмæ дзы хæйрæгæн дзул куыд бахæссон. 
-205- 

— Уый тыххæй дæ сæр дæр ма сриссæд. Мæнæ ацы кæлмæрзæн ахæсс, зæххыл æй 
æрытау, иннæрдæм-иу æй фæкæн, дæхæдæг-иу ардæм рацу. 
Лæппу кæлмæрзæн ахаста, зæххыл æй æрæвæрдта, рафæлдæхта йæ, йæхæдæг та чызгмæ 
бараст. 
Дунейы уæйгуытæ æмæ йегуыппелтæ уыцы ран февзæрдысты. Иутæ, гъæйдæ-гъа, хуым 
фæлдахынц, аннæтæ мæнæу - таугæ; мæнæу уайтагъд равзæрд, уайтагъд кæрдинаг сси; 
фæлæбурдтой йæм уæйгуытæ æмæ йегуыппелтæ; ракарстой йæ, анай йæ кодтой, мæнæу 
асыгъдæг кодтой, куыроймæ йæ ахастой, рассадтой йæ, дзултæ дзы ракодтой æмæ сæ 
афыхтой. Райсомæй лæппу урс-урсид, хæрзад донгонд дзултæ хæйрæгæн бахаста. 
— Цы дын загътон, уый сæххæст кодтай, — дзуры хæйрæг, — куыд дæм кæсын, 
афтæмæй æнæ миниуæг нæ дæ. Фæлæ та-иу мæм аизæр фæзын, æндæр куыст дын дæ бар 
бакæнон. 
Уæнтæхъилæй, сæргуыбырæй лæппу чызгмæ куы баздæхт, уæд æй уый фæрсы: 
— Цы та дын загъта хæйрæг? 
— Аизæр дам ма-иу фæзын, æндæр куыст дын дæ бар бакæндзынæн. 
Куы æризæр, уæд хæйрæг лæппуйæн дзуры: 
— Сом райсоммæ фурдыл хид цæттæ куыд уа, афтæ. Æз фурды иннæ фарсмæ 
ацæудзынæн æмæ уыцы ран дæ конд дзулæй саходдзынæн. 
Æнкъард лæппу та йæ хъаст, йæ маст чызгæн ракодта. 
— Тæссагæй дзы нырма мур дæр ницы ис. Ай дын мæнæ мæ кæлмæрзæн, ахæсс æй 
æмæ йæ фурды был æрцæв, стæй йæ иннæрдæм фæфæлдах, дæхæдæг-иу ардæм рацу. 
Лæппу айста кæлмæрзæн, фурды был æй æрцавта, иннæрдæм æй фæфæлдæхта, 
йæхæдæг та чызгмæ бафардæг. 
Фурды был уæйгуытæй, йегуыппелтæй азмæлæнтæ дæр нал уыди. Сæудар кæнын 
байдыдта, афтæ фурдыл хид сцæттæ, адæм ыл дыууæрдæм цыдысты. 
Райсомæй хæйрæг ракаст фурдмæ, фурдыл диссаджы фидар, уæрæх æмæ хæрзаив хид. 
Æмæ та дзуры лæппумæ: 
— Куыд æнхъæл нæ уыдтæн, ахæм хъаруты хицау басгуыхтæ. Фурдыл хид саразын дæ 
бон баци иунæг æхсæв, фæлæ ма дæ фæлварынмæ хъавын дарддæр. Изæры та мæм-иу 
фæзын. 
Хæйрæгмæ куы фæзынд лæппу изæрыгон, уæд ын раныхас кодта: 
— Лæппу, байраг ахуыр кæнинаг мæм ис æмæ мын æй куыд сахуыр кæнай, афтæ. Не 
скъæт зоныс, уыцы ран дын ифтонгæй æд саргъ лæудзæн. Сбад-иу ыл æмæ йæ ацахуыртæ 
кæн, 
— Цæмæ та дæм басидт? — бафарста йæ чызг. 
— Не скъæты, дам, байраг уыдзæн ифтонгæй, æмæ дам-иу æй ацахуыр кæн. Уый ахуыр 
мын æнцон у, бæргæ, — загъта лæппу. 
Уыцы ныхæстæм чызг йæхи фæтар кодта æмæ дзуры: 
— Ды йын куыд æнхъæлыс, ахæм байраг æй ма схон, ма. Цыдæр, уæддæр нæ уый 
хæрынвæнд скодта, æмæ алы æфсæнттæ аразы. Байраг æм уæвгæ дæр никуы уыди, фæлæ 
байраг фестын кæндзæн йæхи, архайдзæн, цæмæй дæ ныппырх кæна. Фæлæ дын ай мæ 
фæнд. Ссæдз æфсæн къоболаджын лæдзæджы тæбынджы хуызæттæ куырдадзы ацараз. 
Байрагыл бадт куы бафæразай, уæд æм мауал кæс — цырд фæлæуу, уыцы къоболаджын æфсæн 
лæдзджытæй йын йæ сæр нæмынæй мауал æнцай, 
Фидар-иу бад. Чи зоны, исты амалæй æнæ фыдбылызæй баззаис. 
Лæппу февнæлдта, куырдадзы ссæдз æфсæн лæдзæджы ацарæзта, скъæтæй байраг 
раласта, йæхи йыл баппæрста. Фыдуаг байраг куы уæларвмæ йæхи фехсы, куы мигъæй 
æврагъы астæу фæзыны. Лæппу саргъыл зæгæлау нæ цуды, не змæлы бæхы рагъæй. 
Байраджы сæр æфсæн лæдзджытæй нæмын байдыдта, æмæ — ды дæр ма уым куы фæцадаис! 
Байраджы сæрæн йæ туджы пырхæнтæ хæссын байдайы^уаддымгæ. Уæ хæраммæ 
бæллæгыл уый бон куы бакæнид, байрагыл цы бон бакодта. Иæ тых æй кæдмæ хаста, уæдмæ 
арвы кæрæттыл уыцы иу зылд кодта. Фæлæ фæстагмæ æрсабыр, зæхмæ йæхи æруагъта. 
Уæддæр барæг не ’нцайы, йæ куыст кæны: нудæс æфсæн къоболайы байраджы сæрыл 
-206- 

ныппырх кодта, ссæдзæмæй бавнæлдта. Нал цæст, нал хъусбæрæг уыд бæхы сæрæй. 
Фæстагмæ ма тыххæй цыди йæ къæхтыл, афтæ бастади. Уæд æй лæппу скъæтмæ баласта æмæ 
йæ уыцы ран ныууагъта. 
Æризæр, афтæ айхъуыст: хæйрæг фæрынчын, уатон рынчын. Æризæр, уæдæ цы 
уыдаид, фæлæ та уæддæр йæ хуыссæн уатмæ лæппумæ басидт æмæ йæм дзуры: 
— Æз мæ авд чызджы авд байраджы фестын кæндзынæн, æмхуызон байрæгтæ, æмæ 
кæд ды дæхионы уыдоны æхсæн базонай, уæд дын хæлар уæд. 
— Цы та дын загъта? 
— Авд чызджы, дам, авд æмхуызон байраджы фестын кæндзынæн, æмæ, дам, кæд æмæ 
дæхионы базонай, уæд дæ амонд фод. 
— Мæ галиу хъус фезмæлын кæндзынæн æмæ-иу мæ уымæй базон. 
Авд байраджы, амæй ай рæсугъддæр, лæууыдысты лæппуйы раз. Уый сæм куы 
иуырдыгæй, куы иннæрдыгæй бакæсы æмæ загъта, иу байрагмæ амонгæйæ: 
~ Кæд æмæ нæ рæдийын, уæд мæнæ ацы байраг у мæхион. 
— Базыдтай йæ, — загъта хæйрæг, — фæлæ ма мæм-иу фæзын изæры та. 
Изæры хæйрæг ныхас кæны лæппуйæн: 
Цæмæйдæриддæр дæ фæлвæрдтон, уыдонæй цæмæ нæ сарæхстæ, ахæмæй дын дзы 
ницыуал баззади. Ныр у æмæ дын де ’взæрст чызг хайыр уæд, амæй фæстæмæ дæ ницæмæй 
уал фæлварын, цæугæ, сом бон та фендзыстæм кæрæдзийы. 
Лæппу куы ’рбаздæхт чызгмæ, уæд дзуры: 
— Хуыцауæй бузныг. Хæйрæг мæ ницæмæйуал фæлвары, бар мын дæтты, куыд æм 
цардтæн, афтæ цæрын æм куыд байдайон райсомæй фæстæмæ. 
— Гъе-гъи! — загъта чызг. — Лидзын нæ хъæуы æвæстиатæй, намæ нæ райсом куы 
’рбаййафа, уæд нæ йæ мæстытæ сисдзæн, бафхæрдзæн нæ. 
Цæуыныл куы систы, уæд чызг сæ уаты æртæ туйы ныккодта, сæхæдæг сæхи айстой 
уырдыгæй æмæ лидзын байдыдтой сæ бæстæм. 
Райсомæй хур куы ’рбакаст хæйрæджы галуантæм, уæд хæйрæг сидын кæны лæппумæ. 
Хойынц, лæппуйы дуар, фæлæ зынæг нæй. 
— Йæ дуар æхгæд у, зынæг дзы нæй, ничи нæм дзы дзуры, — загътой хæйрæгæн йæ 
кæстæриуæггæнджытæ. 
Æнæфæразонæй фестад йæ хуыссæнæй хæйрæг, бахоста уаты дуар: 
~ Цы фæдæ? Рацу-ма, хъæуыс мæ æхсызгон! 
Чызджы фыццаг ту йæм фæстæмæ дзуры: 
— Ныртæккæ! 
Хæйрæг афæстиат, æнхъæлмæ кæсы, фæлæ уатæй зынæг нæй. 
— Цы фæдæ? Ма та бафынæй у. 
Дыккаг ту радзырдта: 
— Фæсайдтой дæ! 
Иу дзæвгар та афæстиат хæйрæг, æмæ куы нæ æмæ куы нæ зынд, уæд та бадзырдта: 
— Æгас ма дæ æви мард дæ? 
Чызджы æртыккаг ту дзуры: 
— Фæлидзынц! 
Хæйрæг ай-уый нал, фæлæ дуар басаста, уаты ничиуал æмæ ницы, бынтон афтид 
разынд. 
— Цыдæр у, уæддæр^лæппу æд ус сæ фыдыбæстæм фæлидзы, — дзуры хæйрæг йæ 
кæстæриуæггæнджытæн. - Йæ фæд-фæд цæугæут фæдисы, куы сæ баййафат, уæд сæ 
æрбаздахут фæстæмæ æмæ сæ æз мæ мæстытæ сисон. 
Фæлæ уæ рох ма кæнæд: хин æмæ кæлæн сты, сæхи æндæр хуызы æвдисдзысты, фæлæ 
сымах кæуылдæриддæр æмбæлат, уыдоныл-иу хæцут æмæ сæ мæнмæ æрбалæууын кæнут. 
Фæдис сурын байдыдтой. Лæппу æмæ чызг сæ лыгъды кой кæнынц. Уæд дын чызг 
лæппумæ дзуры: 
~ Акæс-ма фæстæмæ, ничи дæм зыны мыййаг? 
— Дард, арвгæрон иу урс мигъы цъупп фæзынд, — загъта лæппу. 
-207- 

— Уый нæ æрбасурынц хæйрæджы фæдисæттæ, фæлæ тæрсгæ ма фæкæн. Æз мæхи 
дыууæ гæбæр сæгъы фестын кæндзынæн, дæу та зæронд, хæрз зæронд фыййау. Фæдис куы 
æрбахæстæг уой, уæд сæгътæ хæмпæлы рауай-бауай кæндзысты, фæлæ-иу ды сæ фæдыл 
æнцад мауал кæн. Куы дæ-иу фæрсой, уæд-иу сын зæгъ: «Лæппу ма куы уыдтæн, уæдæй 
ардæм ауылты цæуæг нæ федтон». 
Фæдис æрбахæццæ сты. Кæсынц, æмæ змæлæг нæй. Æрмæст иу зæронд фыййау дыууæ 
гæбæр сæгъы фæдыл рауай-бауай кæны, сындз ын йæ бызгъуыртæ тоны. 
— Лæппу æмæ чызг лидзгæ цы федтаис? — фæрсынц фæдисæттæ фыййауы. 
— Цы загътат? Лæппу æмæ чызг зæгъут? Чызг æмæ лæппу нæ, фæлæ бирæ азтæй 
фæстæмæ цъиу атæхæг дæр нæ федтон а бæстыл. 
Фæдисæттæ аздæхтысты, хæйрæг сæ фæрсы йæ хуыссæн уатæй: 
— Нæ сæ баййæфтат? Æппын ницы федтат? 
— Цъиу атæхæг дæр нæ федтам. 
— Гæр, уæддæр? 
— Ницы. Æрмæст иу ран иу зæронд фыййау йæ дыууæ гæбæр сæгъы расур-басур кодта 
сындзы æмæ йæ туджы пырхæнтæ зæхмæ калдысты. Загъта нын, йæ лæппуйы бонтæй 
ардæм уыцы бæстыл маргъ тæхæг дæр нæ федта. 
— Цæугæут тагъд фæстæмæ, кæд ма сæ уыцы хуызы баййафат, уæд сæ уæ фыццаг 
æрбатæрут: уыдон уыдысты æнæмæнг нæ чызг æмæ нæ лæппу; æвæдза, æндæр исты куы 
фенат, уæд уыдоныл дæр æрхæцут. 
Фæдис та абалц кодтой. Сæ сырды кой кæнынц тæргæ бæхæй. Æмæ та чызг дзуры 
лæппумæ: 
— Акæс та ма, æппын дæ цæст ницæуыл хæцы? 
— Арвгæронæй та дард урс мигъы къуымбил фæзынд. 
— Уыдон нæ сурджытæ сты, хæйрæджы фæдисæттæ. Æз зæронд аргъуан фестдзынæн, 
ды та — сауджын. Куы дæ фæрсой, уæд-иу сын ахæм дзуапп ратт: «Мæ лæппуйы бонтæй 
фæстæмæ никуыуал цæуæг, никуыуал бадæг федтон а бæсты». 
Фæдис æрбахæццæ сты. Кæсынц, æмæ зæронд аргъуаны къултыл хъуына схæцыди. 
Зæронд сауджын йæ будсудзæн аргъуаны къуымты атил-атил кæны. Йæ урс зачъетæ-йæ 
ронбастмæ, йæ уæлæ цъолобийæ пæлæз. 
— Чызг æмæ лæппу лидзгæ нæ федтат, зæронд? 
Сауджын сын йæ будсудзæн тилгæ дзуры: 
— Лæппу ма уыдтæн, афтæ иттæг бирæ бæлццæттæ цыди ацы фæндагыл, фæлæ ма ацы 
сахат æрмæст йæ фæдæй чысылтæ зыны, змæлæг ыл нал ис. 
Фæдис та фæстæмæ хæйрæджы хæдзары балæууыдысты æмæ йын загътой: 
— Уыцы æнтъæрд фæкодтам нæ бæхтæн, нæхицæн, нæ сæрæн нал стæм бынтондæр, 
фæлæ, марадз зæгъай, кæд фæндагыл дæр, фæсфæдты дæр цъиу атæхæг дæр федтам. Æцæг 
дард иу ран зæронд аргъуан, хъуына йыл фæзынд, зæронд сауджын дзы, зокъо сси йæ 
цæсгом, цъолоби пæлæзы, йæ будсудзæн атил-атил кодта афтид аргъуаны æмæ нын загъта, 
рагæй ардæм цæуæг кæй нал ис уыцы бæсты. 
— Куыд кæсын, афтæмæй сымахæй мард рухсаг нæ фæуыдзæн: уыдон чызг æмæ лæппу 
уыдысты. Фæдисы цæуын хъæуы мæхи, æндæр амал нал ис, кæд æмæ рынчын дæн, 
уæддæр. Мæ маст нæ райстон, уæд уæлхъæдæй бахус уыдзынæн, мæт-мард фæуыдзынæн. 
Джихæй йæм баззадысты фæдисæттæ. 
Æмæ та чызг дзуры йæ къаймæ: 
— Нæхион, акæс та ма фæстæмæ, кæд та нæ сурæг ис: тæрсын, хæйрæг нæ куы расура 
йæхæдæг, кæд æмæ дæ нады фæстæ фæсæрæн ис, уæд. 
— Сатæгсау, марджы хуызæн мигъ арвгæронæй æрбазынд, — дзуры йæм лæппу. 
-Гъе-гъе! Бæрæг нæм уыдзæн: уый хæйрæг у йæхæдæг. Нæ лидзыны кой кæнæм, кæд 
æмæ нæ фыдæлты арæнæй бахизын бафæразиккам. Уым нын тас нал у: ницыуал тых 
бакæндзысты уыцы ран нæдæр хæйрæг йæхæдæг, нæдæр йæ кæлæнтæ. 
Уыцы хуызæнæй сæ уадыл бафтыдтой, ныр сæ, æвæдза, хæйрæг æрбацæйæййафы, афтæ 
чызг æмæ лæппу хæйрæджы арæнтæй сæ фыдæлты бæстæмæ æрбагæпп ластой. 
Хæйрæг зæххыл йæхи нытътъупп ласта. 
-208- 

— Нæ уыл æмбæлд мæн ныууадзын мæлгæ-мæлын; чызг æмæ лæппумæ цы зæрдæ 
дардæуы, уыцы зæрдæ уæм фæдардтон, мæхи хъæбулты хуызæн уæ схъомыл кодтон, 
бындарыл уæ нымадтон мæхицæн. Ма фæлидзут, аккаг æй ма скæнут уæхицæн, раздæхут 
фæстæмæ, фæсмонгонд нæ уыдзыстут. 
Хæйрæджы коммæ нал бакастысты, уыцы иу цæфæй лæппуйы ныййарджыты хæдзары 
балæууыдысты. Йæ мад æмæ фыд фыр зæрондæй зокъо рафтыдтой. Сæ чындз баздæхт æмæ 
сæ цавæрдæр донæй æрыхсадта æмæ та чызг-ус æмæ лæппулæг фестадысты. 
Уыдонæй цы нæ федтат, сонæй дæр æндæр мацы фенут. 
(Радзырдта йæ Капоты Зауырбег. ЦИГСИИ-ы архив. Фольклор 60, ф. 45-46. 
1935 азы мыхуыргонд уыд «Мах дуджы». 
Æмбапты Цоцко, «Уацмыстæ», Дзæуджыхъæу, 1991 аз). 
45. САГГАТЫ УÆЙГУЫТЫ ФЫНÆЙ 
Æмæ Саггатæй, хохы бæсты цæргæйæ, иу адæймаг хатти (цыди) фыййауæй. Дарæны 
уыдысты йæ фос. Иу ахæмы сæ аскъæрдта хизынмæ. Хизынц йæ фос, уæдæ цы кодтаиккой. 
Уалынмæ хъусы æмæ йæм хуссары фыййау ныууасыди: 
— Саггаты фыййау, цырд лæуу — дыууæ тыхгæнæджы, дыууæ уæйыджы дæм уазæгуаты 
фæцæуынц а-изæр. Исты фыдбылыз дын куы скæной, уымæй тæссаг у. 
— Хуссары фыййау, дæ хорзæх мæ уæд, — фæстæмæ йæм ныууасыди Саггаты фыййау, 
— цы бакæнон, фыдбылызæй куыд баиргъæвон мæхи? 
Хуссары фыййау уасы: 
— Дæ фосы астæу стыр нæл сæгъ, дыууæ уæйыгæн æй æхсæвæрæн аргæвд, стæй та 
мæм-иу ныууас, уыдон сæ хæрдыл куыд уой, афтæ. 
Æрыскъæрдта Саггаты фыййау йæ фос дарæнмæ, бафснайдта сæ лæгæты, йæхæдæг йæ 
бынаты архайы, зилæнтæ кæны. Уалынмæ йæм дыууæ уæйыджы фæзындысты. 
— Дæ фос бирæ, фыййау, — загътой уæйгуытæ. 
— Уазджытæ, æгас цæут, фысым уын уыдзынæн, суазæг уæ кæндзынæн. 
— Арфæгонд у, фæлæ мах дæр фæцæуинаг нал стæм ардыгæй æнафоны. 
Саггаты фыййау дзуджы астæуæй йæ нæл сæгъ æрбаласта ’мæ йæ сæргæвста; арт 
бандзæрста, фыдтæ уæларт аджы бафтыдта ’мæ хсæвæр фыцы. Уæйгуытæ бадынц, дзырдтыл 
сæхи дарынц. 
Фыдтæ куы сфыхтысты, уæд фыййау арынг ацарæзта ’мæ нæл сæгъы мард æрæвæрдта 
йæ дыууæ уазæгæн, йæхæдæг та уадындз райста ’мæ уасы: 
— Хуссары фыййау, куыд загътай, афтæ бакодтон: мæ уазджытæ фынгыл бадынц æмæ 
нал ауæрдынц хæрынæй. Цы ма мын амоныс? 
Хуссары фыййау уасы: 
— Хæрды фæстæ дæ бас агурдзысты. Фæлæ ды баздæх æмæ сын бас куы фæцæйхæссай, 
уæд-иу гъе кæлгæ фæкæн, гъе чиугæ, цæмæй акæла дæ бас хæрз калд. Стæй хъуыддаг афтæ 
сараз, цæмæй дыууæ уæйыджы феной, дæ бас æнæбары кæй акалди. 
Уæд уæйгуытæ дзурынц: 
— Фыййау, бас нын, бас! Фыд хохы цъуппыл дæр ис. 
Бас хæсгæ-хæссын акалди ’мæ дыууæ уæйыджы нал фæхъæстæ сты басæй. 
Саггаты фыййау уасы: 
— Басæй нал сахуыстой, фæлæ дарддæр цы ми кæнон? 
Хуссары фыййау: 
~ Схуыссын сæ кæн, стæй райсом сæ бæрæг сæхицæй. 
Уæйгуытæ сæхинымæр загътой: 
~ Хæрдхъуаг нал стæм ахсæв, фыййауы райсоммæ уадзæм, — аходæнæн нын сбæздзæн! 
Сæ хуыссæнты ’рхуыссыдысты ’мæ уайтагъд сæ хуыр-хуыр ссыди. 
14ÆмбалтыЦоцко 
-209- 

Райсомæй Саггаты фыййау йæ цæсты зул дары йæ уазджытæм, — уæдæ цы фæуой, 
зæгъгæ. Хъусы ’мæ сæ хуыр-хуыр нал цæуы, сæ улæфт дæр бæрæг нал у. Фестад фыййау, 
бацыди хæстæгдæр уæйгуытæм, дзуры сæм, фæлæ уыдон нал фехъуыстой фыййауы 
дзурын, бынтондæр бафынæй сты. 
Уый адыл баззади æмбисонд: — «Саггаты уæйгуыты фынæй баисты». 
(Уасил Хаситы. Дзæуджыхъæу. Тъæнджы мæйы 17 бон. 1923 аз. 
«Ирон таурæгыпæ», Орджоникидзе, 1989 аз). 
(©<§) 
46. БИРÆГЬ ÆМÆ ХЪÆДХОЙ 
Бирæгъ хъæды сыллынк-сыллыкгæнгæ фæцæйуади. Æвиппайды хъæр йæ хъустыл 
сæмбæлди æмæ бирæгъ фæтарсти. Дзыхълæуд иу ран фæкодта, йæ къæрц хъустæ схъил кодта 
æмæ йæ алы фæрстæм хъахъхъæны — никуы æмæ ницы! Уалынмæ бæласы сæрмæ скасти — 
æмæ хъæдхой дынджыр тæрс бæлас, дзæбугæй хойæгау, хойы. 
— Дæ хуыздæр амæла, мæ уд æппæт мын куы ауайын кодтай! — бирæгъ хъæдхоймæ 
дзуры. — Цæрынæй хæрынмæ уыцы къуырцц-къуырцц кæныс æмæ дын æппын иу 
хæдзары къуым никуы ис! 
— Дæ бинонтæй иу дæр мауал баззайæд, — хъæдхой йæм фæстæмæ дзуры, — ды дæр 
«фос-фос» дæ чысылæй дæ зæронды бонмæ кæныс æмæ ма акæс: дæлæ быдыры дæ фосы 
кондæй цæст æрæвæрæн нал ис. 
Сæтти Бæдтийыл худти, Бæдти та — Сæттийыл. 
(Æмбалты Цоцко, «Уацмыстæ», Дзæуджыхъæу, 1991 аз). 
47. РУВАС ÆМÆ ТАХЫНÆГ 
Рувас хъæдбыны тахынæг ссардта. Цинæй йыл марди, хъазын дзы байдыдта, куы йæ 
размæ, куы йæ хæрдмæ æппары. «Дæуæй та цы бахæрон!..Йе нард нæ дæ, йе дыл бырц куы 
нæ ис, цæхх хъуаг дæр куы дæ, комыдæттæ дæр дæм куы нæ уайынц!..» 
Фыр цинæй йæ иу хатт афтæ тынг сæппæрста хæрдмæ, æмæ тахынæг бæласыл 
ацауындзæг. Куынæуал хауди, уæд æм дзуры рувас хæрдмæ: 
«Рахау, мæ хур, рахау! Бырц дæр дыл ис, хъæдындзы смаг дæр кæныс, нард дæр дæ, 
цæхх хъуаг дæр нал дæ!..» 
Тахынæг бæласыл ауыгъдæй баззад. Рувас мæстæй мæлгæйæ алыгъди, уæдæ ма цы 
кодтаид!.. 
Къухы цы уа, уый цæсты нæ ахады. 
(Æмбалты Цоцко, «Уацмыстæ», Дзæуджыхъæу, 1991 аз). 
48. БУР ГАЛЫ АРГЬАУ 
Раджыма-раджы цардысты мæгуыр лæг æмæ мæгуыр ус. Уыдис сын иунæг лæппу. Иу 
афон ус фæрынчын, æртарф, басидт йæ лæгмæ æмæ дзуры: 
— Мæ адзал мæм кæсын байдыдта, бирæ цæрæнбон мын нал ис. Фæдзæхсын дын: куы 
амæлон æмæ ус куы курай, уæд-иу цъæхдзаст, бурхил æмæ скъуыдчъил ма ракур; стæй дын 
-210- 

мæнæ дзабыр, ай та дын къухдарæн. Дзабыр кæй къахæн нæ бæзза, къухдарæн кæй 
æнгуылдзыл нæ цæуа, уый дæр-иу ма ракур. 
Цал боны ма ахаста рынчын, чи зоны, фæлæ иу бон амард æмæ йæ баныгæдтой. 
Сидзæр лæппу æмæ хæдзары арæзтыл фæзынди усы амард: хæдзар æфснайæг нал уыди, 
сидзæр лæппуйы — рæвдауæг. 
Цæрынц, цæрынц фыд æмæ фырт, æмæ дзуры иу ахæмы мæгуыр лæг: 
— Цон æмæ искуы ус ракурон, намæ æнæ хæдзар кæнын æнæ æфсинæй. 
Араст усгур, иу хъæуы куыд фæцæйцыд, афтæ сæмбæлдысты иу усимæ. 
Ус æй фæрсы: 
— Кæдæм цæуыс? 
— Ус курынмæ. 
— Мæнæ дын ус! 
— Æмæ мын мæ ус афтæ нæ загъта. 
— Куыд дын загъта? 
— Цъæхдзаст, бурхил æмæ скъуыдчъил ма ракур; стæй мæнæ ацы дзабыр æмæ 
къухдарæн кæмæн нæ бæззой, уый дæр мын ракурæн нæй мæ усы фæдзæхстæй. 
Ус фæцыдæр: æндæр хуызæттæ йæхи ацарæзта; цæстытæ, сæры хил ацахуырста, къахы 
скъуыдтæ рацамадта, ралæгъзытæ сæ кодта, къухтæм дæр базылд, сæрдæны хъæстæ сæ 
фæкодта. Уыцы хуызы та мæгуыр лæджы разы фестад. 
— Кæдæм цæуыс? 
— Ус курынмæ. 
— Мæнæ дын æз ус. 
— Кæсын æмæ дын дæ уындмæ ницы дау хæссын, фæлæ ма дын мæнæ ацы дзабыр æмæ 
къухдарæн бабæззой, уæд нæ хъуыддаг рæвдз у. 
Дзабыр дæр, къухдарæн дæр амалтæй сбæззын кодта йæхицæн фыдæбойнаджы ус. 
Уый фæдыл усы рахуыдта лæг йæ хæдзармæ æмæ цæрынтæ байдыдтой. Цæй бæрц 
ацардаиккой, уый уын дунейы фарн дæр нæ зæгъдзæн, фæлæ фыды ус сидзæр лæппуйæ йæ 
удхæссæг федта, уæнгæлмæ куыд кæсай, афтæ йæм касти. 
Иу ахæмы ус баздæхт æмæ рынчын æфсон скодта йæхи. Нал стади хуссæнæй — нæты, 
хъæрзы. Уæд дын иу хатт куы уыди, уæд дын фæныфсджын кодта йæхи, фæкъæйных æмæ 
дзуры: 
— Нал мын ис фервæзæн, дæ лæппуйы игæрæй физонæг куы нæ бахæрон, уæд. 
Ницы ком лæвæрдта лæг усæн иу къорд хæттыты. Æппынфæстаг йæ сæрæн нал уыд йæ 
усæй æмæ тасын байдыдта. Æндæр хуыздæр амал ын, æвæдза, нал ис йæ фыдсылæй, афтæ 
сфæнд кодта йæ лæппуйыл. 
Сæ кæрты сигæц уыди, уыцы сигæцыл фыд, йæ цæссыг калгæйæ, сæ къулгард цыргъ 
кæны. Лæппу бакаст фыдмæ, федта, уый йæ цæссыг сигæцыл куыд калы æмæ йыл къулгард 
куыд цыргъ кæны. 
— Цы ми кæныс, дада? 
— Ахсæв нæ бур галы æргæвдæм. 
Хорзау нал фæци лæппу — бирæ уарзта сæ бур галы, зилгæ дæр æм зæрдиагæй кодта, йæ 
къæбæртæ йын æнæвгъау лæвæрдта, бон-иу æй æртæ хатты донæй æфсæста. 
— Уæдæ ма йын дон куы авæрин, — загъта лæппу æмæ бур галы дондæттæны балæууын 
кодта. 
Гал дон анозта. Лæппу ма йæм хаты: 
— Баназ, баназ, бур гал, бецау, ахсæв дæ дада æргæвдгæ кæны. Баназ ахъаззаг, — æмæ 
лæппу ныккæуы. 
Уæд дын æм бур гал дзуры: 
— Мæн куы ’ргæвдид дæ дада, уæд уый афтæ æбуалгъ нæ уаид; æз æргæвдынæн дæн, 
фæлæ дæ дада æмæ дæ нана дæу æргæвдынц ахсæв. Баздæхæм æмæ лидзæм, намæ дæ 
хъуыдцаг иууыл хæрзтæй нæу. Æрбабад мæнæ мæ сыкъаты ’хсæн. 
Сидзæр лæппу сбадт бур галы сыкъаты ’хсæн æмæ лидзын байдыдтой дондарæнæй. 
Цæй бæрц фæлыгъдаиккой, чи зоны, фæлæ сидзæр лæппуйы бур гал дард кæмдæр Ебыры 
-211- 

бур мæсыгмæ фæхаста. Уыцы ран æрынцадысты. Æхсæвиуат дзы æркодтой. Райсомæй бур 
гал дзуры: 
— Лæппу, мæнæ мæ сыкъа сие, уыцы ран дын алы хæринаг, алы нуазинаг; уыдонæй 
дæхицæн бафснай бур мæсыджы. Ай дын мæнæ ноджы зарыны уадындз æмæ кæуыны 
уадындз; зарыны уадындзæй-иу уас. Æз цæуын мæ æммадæлон æфсымæрмæ хæхбæстæм 
хизынмæ. Кæмдæриддæр уон, дæ зард мæм хъуысдзæн, æнцад мæхицæн хиздзынæн, мæ 
зæрдæ дæм не ’хсайдзæн æмæ нард кæндзынæн. Истæмæй, мыййаг, куы тыхсай, уæд та-иу 
кæуыны уадындзæй ныууас æмæ дæ цуры фестдзынæн. Куы нæ уасай, уæд дæм мæ зæрдæ 
æхсайдзæн, мæ цард мын ад нал кæндзæн. 
Афардæг гал йæ æммадæлонмæ. Лæппу Ебыры бур мæсыджы æрцард. Цæры æмæ хæры, 
зарыны уадындзæй уасы. Æмæ дзы уасгæ дæр афтæ нæ кодта, æмæ йæм уæле сгъалытæ 
хъуыстой, дæле - сур зæхх. Ноджы йæм æгас дуне дæр уыдысты хъусæг. Æндæр дис нал 
уыд, Ебыры бур мæсыджы сæр сидзæр лæппуйы уасты дисы йеттæмæ. 
Ебыры бур мæсыгмæ хæстæг иу æлдар царди. Æлдарæн бирæ адæм уыди йæ къухы, 
коммæгæс, уисæнгæнаг. Фæлæ куыддæр Ебыры бур мæсыджы сæрæй сидзæр лæппу уасын 
систа йæ зарæн уадындзæй, афтæ-иу йæ адæм уисæн нал кодтой, йæ коммæ нал кастысты. 
Æмæ загъта æлдар: 
— Уыцы фыдбылызы лæппуйы мын удæгасæй мæ къухы чи бафтын кæна, уымæн бирæ 
фæллой ратдзынæн. 
Къуылбадæг ус загъта: 
— Æлдар, æлдар, дæ хорзхæхæй, дæ фарныстæн: æз дын æй дæ хай бакæндзынæн. 
Æртæ чъирийы, ронджы дурын æмæ сæныкк айста къулыбадæг ус æмæ Ебыры бур 
мæсыджы бын æрынцад. Лæппу куы ныууасыд, уæд къулыбадæг ус кард фелвæста æмæ дзы 
сæныччы куы иу ран, куы иннæ ран фæрæхойы. Сæныкк нырдиаг кæны уынгæг 
хъæлæсæй, ныууасы. Сидзæр лæппу фосуарзаг, фосæн тæригъæдгæнаг, Ебыры мæсыгæй æркæсы, 
уæдæ уый цавæр уа, зæгъгæ. Кæсы æмæ иу зæронд ус, кард йæ къухы æмæ дзы мæгуыр 
сæныччы барæхойы: сæныкк ныууасы, йæ гæндзæхтæ бацæгъды. 
— Уæ, цы ми кæныс, цæмæн æй удхарæй марыс? — дзуры лæппу усмæ. 
— Бур мæсыджы бынмæ мын куывд амынд ис æмæ мæнæ мæ сæныкк æргæвдын. 
— Æмæ ма исчи афтæ фергæвды? 
— Уæдæ куыд? 
~ Кардæй йын йæ хурх аргæвд. 
Ус та сæныччы фарс барæхуыста. 
Лæппу уæд нал фæлæууыд сæныччы тæригъæдмæ, рахызт Ебыры бур мæсыгæй. 
Къулыбадæг усæй кард райста æмæ дзы сæныччы æрбакусарт кодта, физонджытæ дзы акодта. 
Куы акуывта къулыбадæг ус кувинæгтæ: чъиритæ, физонæг æмæ ронджы дурын, уæд 
ахордтой, анозтой. 
Æмæ ус дзуры: 
— Уæ дæ нывонд æрбауон, уæ дæ сæрыл хаст фæуон, цæй дзæбæх лæппу дæ, дæ ныййарæг 
сызгъæрин талатæ суадза. Мæнæ уал мæ уæрагыл æркъул кæн æмæ иучысыл афынæй уай. 
Лæппу йæ сæр усы уæрагыл æрæвæрдта æмæ афынæй. Къулыбадæг ус æлдарæн 
фехъусын кодта. 
Æлдар йæ адæмы рарвыста, лæппуйы аластой, æлдармæ йæ бахуыдтой. Уый йæ авд 
дуары фæстæ иу уатмæ бакæнын кодта, стæй йыл авд дуары сæхгæнын кодта. 
Адæмы хъæр, адæмы ныхас нал хъуысы лæппумæ. Иæ зарæн кæнæ йæ кæуæн уадындз 
æй уæддæр куы уаиккой. Фæлæ йын уыдон та уыдысты Ебыры бур мæсыджы сæр. 
Цымæ бур гал афонмæ цы фæуыдаид? Мæтæй йыл фыд нал æрхæцдзæн. 
Уæд йæ сæрты халон ратæхы. 
— Уæ дæ хорзæхæй, халон, Ебыры мæсыгæй мын мæ кæуыны уадындз æрбахæсс, 
зарыны уадындз дæхицæн ныууадз. Мадæн дæр дæу зондзынæн, фыдæн дæр дæу. 
~ Уæдæ мын цы кæнай: фаджыстыл бабадын мæ никуы бауагътай, уæд та-иу мæ дурæй 
кæнæ дæ фатæй фехстай. 
Халон стахт æмæ кæмдæр фæаууон. 
-212- 

Уæд та дын зæрватыкк ратахт йæ сæрты. 
- Дæ хорзæхæй, зæрватыкк: Ебыры мæсыгæй мын — мæ кæуыны уадындз, зарыны 
уадындз дæу фæуæд. Мадæн дæр мын ды уыдзынæ, фыдæн дæр. 
— Уæ, бецау лæппу, бæгуыдæр дын сæ æрбахæсдзынæн. Уæлыгæсæй-иу хæхбæсты дæ 
уæркотæ куы хызтай, уыцы ран-иу куы хъазыдтæ, æмæ дын-иу æз дæ худыл куы сбадтæн, 
цъыбар-цъыбур кæнын-иу куы байдыдтон, уæд мын-иу ды «уыссиу» куы никуы загътай. 
Зæрватыкк дын уадидæгæн Ебыры бур мæсыгæй зарыны уадындз дæр æмæ кæуыны 
уадындз дæр æрбахæццæ кодта æмæ сæ лæппумæ хуынкъæй ныллæвæрдта. 
Æмæ уæд сидзæр лæппу ныууасыд кæуыны уадындзæй. Ныууасыд, уæдæ куыд уыдаид. 
Æлдары адæм стырæй чысылæй куы фехъуыстой, уæд афтæ æрæнкъард сты, цыма сæ фæйнæ 
амард. Лæппуйы тæригъæдæй къæдзæх хæлди. 
Галы хъустыл æрцыди кæуыны уадындзы уасын. Æрцыд, уæдæ æндæр куыд уыдаид, 
æмæ уайынтæ систа, уайынтæ. Æлдары хъæумæ фæдисæй фæуад æмæ...дуæрттæ сæтгæ, 
дуæрттæ сæтгæ. Æхсæз дуары дзы ныммур кодта, æвдæм дуар басаста, фæлæ æфсæн дуарæй 
схъис фæхауд, галы сæры фæныхст æмæ бур гал лæппуйы цур мардæй æрхауд. 
Лæппу хъарджытæ кæнын байдыдта. Кæуыны уадындз райсы æмæ дзы 
зæрдæуынгæгæй ныууасы. Куы дзы ныууасы, уæд æгас дуне уый тæригъæдæй сау хъулон афæлдæхы... 
Суанг стъалытæ æмæ мæй дæр, ирдцæсгом хур афтæ стыхсынц, æмæ ирдцæсгом хур 
басиды халонмæ æмæ йын дзуры: 
- Тæхгæ æмæ базон, уый цавæр фыдзаман у, йæ тæригъæдæй дур куы скъуыйы. 
Халон ратахт, ратахт æмæ кæмдæр фаджысы рагъыл æрбадт. Халон фæстæмæ куы нæ 
зынд, уæд æй хур ралгъыста: 
— Дæ уынд — уæнгæл, дæ уаст — æнæад адæмы зæрдæтæн. 
Стæй æрбасидт зæрватыкмæ: 
— Цæугæ æмæ базон, ахæм æнахуыр зæрдæхалæн маст чи кæны æмæ уый цæй фæдыл? 
Зæрватыкк йæхи уæларвæй рауадзы æмæ лæппумæ балæууы: 
— Хуры фæнды базонын, цæмæн афтæ æнкъард уаст кæныс? 
- Мадæн дæр, фыдæн дæр зыдтон мæнæ ацы бур галы. Æлдар мæ ацы ран æндарæны 
куы бакодта, уæд хъуыддаг бамбæрста мæ хъахъхъæнæг бур гал, фæдисы фæуад мæн 
фервæзынмæ. Авд дуары басаста, æвдæм дуарæй æсхъис бауад йæ сæры, йæ гæндзæхтæ 
бацагъта æмæ ацы ран мæ разы фæмард. Кæуын, дзыназын уый фæдыл. 
Зæрватыкк уæларвмæ фæтахт, ирддзæсгом хурæн радзырдта лæппу æмæ бур галы хъуыддаг. 
Хур дзуры зæрватыкмæ: 
- Дæ бырынкъ байгом кæн, æз дын дзы удæгасгæнæн тых бауадзон, æмæ фæстæмæ 
тæхгæ, галы сæрæй æфсæн схъис рафтауæд лæппу æмæ-иу дзы уыцы тых бафу кæн, уæд 
бур гал райгас уыдзæнис. 
Зæрватыкк удхос йæ бырынчъы æрхаста лæппумæ. Лæппу бур галы сæрæй æфсæн схъис 
рафтыдта, зæрватыкк та сæры хъæдгомы удхос баулæфыд, æмæ бур гал райгас. Райгас, 
уæдæ куыд уыдаид, æмæ лæппуйы йæ дыууæ сыкъайы æхсæн сбадын кодта, стæй йæ 
Ебыры бур мæсыджы сæр æд уадындзтæ сæвæрдта, йæхæдæг та баздæхт æмæ йе ’ммадæлонмæ 
афардæг хæхбæстæм хизынмæ. 
Лæппу цæргæйæ баззад Ебыры бур мæсыджы саер. Æмæ уыцы ран зарæн уадындзæй 
уасын куы байдайы, уæд бур гал æнцад фæхизы æмæ йæ цармы дзаг свæййы, адæм дæр æм 
хъусынтæм фæвæййынц, схъæлдзæг вæййынц. 
Кæуыны уадындзæй куы ныууасы, уæд бур гал фыд нал февæры, адæм сагъæсы 
бацæуынц, сæ бонтæ тыхстæй æрвитынц. 
Уыдонæй цы нæ федтат, рын, сонæй дæр æндæр мацы фенут, мæ ^ры чысылтæ. 
(Æмбалты Цоцко, «Уацмыстæ», Дзæуджыхъсеу», 1991 аз). 
-213- 

49. ЦÆХДЖЫН ХОЙРАДЖЫ АРГЪ 
Цардис мæгуыр лæг йæ фыртимæ. Иу бон мæгуыр лæг йæ фыртмæ фæдзырдта æмæ 
йын афтæ зæгъы: 
— Цалынмæ ма удæгас дæн, уæдмæ фæцу мæ рагон хæлармæ æмæ дзы мæ хæс дæр 
æрхæсс. Дæ фæндаг дард уыдзæн, æмæ дын фæдзæхсын: фæндагыл уа, бынаты, уæддæр 
кæрдзын иунæгæй макуы бахæр. 
Сцæттæ кодтой лæппуйæн фæндаггаг, æмæ ацыд балцы, уæдæ цы уыдаид. Цас 
фæцыдаид, чи йæ зоны, фæлæ бахæццæ иу суадонмæ. 
Суадоны цур бады иу зæронд лæг, хæринаг æм ницы, йæ фæллад уадзы. Мæгуыр 
лæджы фырт систа йæ фæндаггаг æмæ дзуры зæронд лæгмæ: 
— Барвæсс, зæронд лæг, мæ хус къæбæрыл, цæхджын хойраг адæмæн æмхуызон у. 
Зæронд лæг арфæ ракодта лæппуйæн, æмæ бахордтой аходæн. Цæуынтæ райдыдтой 
æмæ изæры бахæццæ сты, лæппу цы хъæумæ цыди, уырдæм. Зæронд лæг хъæугæрон 
фæдæлдзæх ис, æмæ лæппу иунæгæй бацыд йæ фысымтæм. 
Хорз суазæг кодтой лæппуйы йæ фыды хæлæрттæ. Радтой йын хæсы æхца, скодтой йын 
хорз фæндаггæгтæ, æмæ та дыккаг бон лæппу рараст йæ фыды хæдзармæ. 
Иудзæвгар куы рауад хъæуæй, уæд та кæсы, æмæ уæртæ зæронд лæг фæцæуы. 
- Аипп ма уæд, ме ’мбæлццон, фæлæ кæй фæхицæн дæ, уый мын хъыг уыди. Мæ 
фысым нæ дыууæйы дæр суазæг кодтаид. 
- Афтæ у, лæппу, фæлæ æз дæр дæ фысыммæ уыдтæн. 
- Ау, уæдæ дæ æз куыд нæ федтон? 
- Лæг нæ дæн æз, — загъта зæронд, — удхæссæг дæн æз æмæ дæ фысымы уд исынмæ 
уыдтæн. Ныронг дæр æм цыдаин, фæлæ йын хатыр уыд: афтæ куывта, хуыцау, хæсджынæй 
мæ ма амар, зæгъгæ. 
Лæппу фæхъыг кодта йæ фысымы зианыл, фæлæ ма дзы цы рауадаид. 
Аходæн афон куы ’рцыди, уæд та кæрдзын иумæ бахордтой, æмæ уæд лæппу фæрсы: 
— Уæдæ мын мæ уд хæссынмæ та кæд æрцæудзынæ? 
- Лæппу, хуыздæр уаид, уымæй мæ куы нæ фæрсис, уæд. Дæ зæрдæ йемæ дзурдзæн, 
æмæ дын зын уыдзæн. 
— Кæм фембæлдыстæм, уым уæлдай нал у, зæгъ мын æй. 
— Ус куы ракурай æмæ йæ куы ’рхæссай, уæд ног чындзы сæрзæдыл куыддæр 
бафæдзæхсой, афтæ æрцæудзынæн дæ уд хæссынмæ. 
Лæппуйæн йæ ускурæн афон æрцыди, фæлæ ма кæм куымдта ус курын. Хæстæгæй — 
хицонæй йæм æрхатыдысты, æмæ йын гæнæн куы нал уыд, уæд сразы. Удхæссæг ын куыд 
загъта, уый зæгъын та йæ сæрмæ нæ хаста. 
Æрхаста ус, уæдæ цы уыдаид. Ног чындзы сæрзæдыл куыддæриддæр бафæдзæхстой, 
афтæ удхæссæг лæппуйы уæлхъус февзæрд. 
- Æххæст ма мæ фыдимæ аныхас кæнон, — зæгъгæ, лæппу бар ракуырдта удхæссæгæй 
æмæ йæ фыдмæ бацыд. Радзырдта йын, удхæссæг æм кæй æрцыд, уый. 
— Æнхъæлдæн, лæппу, цы дын фæдзæхстон, уый дæ зæрдыл нæ бадардтай. 
- Мæ хуыцау ме ’вдисæн, дыууæ хатты фембæлдтæн ацы зæронд лæгыл, æмæ дыууæ 
хатты дæр иумæ бахордтам кæрдзын. 
— Уæдæ йæм бацу æмæ йын зæгъ: «Цæхджын хойрагæн ницы аргъ кæныс?» 
Лæппу бацыд æмæ загъта удхæссæгæн, йæ фыд ын куыд бацамыдта, афтæ. Удхæссæг 
уымæн дзуапп радтын нæ бафæрæзта æмæ фæцыд мæрдты бæсты æмæ хуыцауы тæрхоны 
лæгтæм. Иннæ абонæй иннæ абонмæ фæтæрхон кодтой æмæ нæ бафæрæзтой с ’аргъ кæнын 
цæхджын хойрагæн, уыйбæрц зынаргъ сæм фæкаст цæхджын хойраг. 
Уыйадыл ногусджын удæгасæй баззад. 
(«Ирон адæмон сфæлдыстад». Хрестомати. Дзæуджыхъсеу, 1949 
аз. «Ирон аргъæуттæ», Орджоникидзе, 1983 аз). 
-214- 

50. АДÆЙМАДЖЫ ТÆРИГЪÆДТÆ 
Зæронд уæлмæрдты 1922 азы июны 12 бон ныгæдтой Томайты Аслæнбеджы мад 
Сахары. Зæронд усыл цыдаид 100 азæй фылдæр. Мардмæ уыд Реуазты Быдзыго. Уый 
мын раныхас кодта. 
Иу лæг рæстæй фæцарди уæлæуыл. Фæлæ куы мард, уæд æм тæригъæдтæ разынди — 
уыдысты галы мисындзæджы дзаг. 
Галы мисындзæджы йæ тæригъæдтæ айста æмæ фæцæуы мæрдтæм. Фæндагыл кæуы, 
æрдиаг кæны, йæхи мары. 
— Рæстæй куы фæцардтæн, мæ аууонæй куы тарстæн, фысы комæй хал куы никуы 
раластон, уæд мæм ацы тæригъæдтæ кæцæй разындысты? 
Уалынмæ йæ иу лæг æрæййæфта дзоныгъы бадгæйæ. Дзоныгъы — дыууæ галы ифтыгъд. 
Ласы стыр лалым — гæбæт. 
— Дæ фæндаг раст. 
— Дæ хъуыддаг раст. 
— Уыцы куыд цæуыл кæныс? 
— Куыд нæ кæуон — мæхи фæхъахъхъæдтон тæригъæдæй, мæ мæрдтæмвæндаг 
хъахъхъæнгæйæ, ныр мæм уæддæр мæнæ ацы мисындзæджы дзаг разынди тæригъæдтæ. 
— Æри сæ ардæм, мæнæн уæлдай нал у: кæсыс мæнæ ацы лалыммæ, мæ дыууæ галы йæ 
тыххæй ласынц. Уыдон сты мæ тæригъæдтæ. 
Радта йæ мисындзæг, лæг æй йæ дзоныгъыл баппæрста, æмæ дарддæр араст сты. 
Бахæццæ сты тæрхондонмæ. Мæрдтæ дзы гуылфæнтæ кæнынц, алчи дзы йæ 
лалымимæ æнхъæлмæ кæсы барæнмæ. Уалынмæ дзоныгъæй райстой лалым æмæ йæ тæразыл 
æрæвæрдтой. Куыддæрты мисындзæг тæразæй æрхауд. 
— Кæй сты ацы тæригъæдтæ? — дзурынц, чи барста, уыдон. 
— Иу лæгæй сæ райстон, — загъта дзоныгъы хицау, — тынг сыл тыхсти æмæ йын æз 
фæтæригъæд кодтон. 
— Цæмæн сæ радтай дæ тæригъæдтæ? Уый йæ бирæ тæригъæдтыл куы лæууыди, уæд 
сыл ды цæуылнæ лæууыдтæ? Стæй куыд батардта дæ зæрдæ, уыцы адæймагæн йæ уæззау 
уаргъ ноджыдæр куыд фестырдæр уа, уый? 
Æмæ уыцы ран стæрхон кодтой, лалымы дзаг тæригъæдтæ дæр, йæ чысыл тæригъæдтыл 
чи нæ лæууыди, уый хай куыд фæуой, афтæ. 
Уый бæрц фæцæргæйæ зæххыл куыд баззадис æнæ тæригъæдæй? 
(«Ирон таурæгътæ», Орджоникидзе, 1989 аз). 
#© 
51. ФЫДЫ УС ÆМÆ ДЫУУÆ ’ФСЫМÆРЫ 
Цардысты лæг æмæ ус Нарты хъæуы, рацыд сын зæнæг. Иу рæстæджы сабитæн амард 
сæ мад æмæ сидзæрæй баззадысты. Лæг дыккаг ус æрхаста æмæ сидзæртæ цæрынгæйттæй 
хъазын байдыдтой сæ фыды усимæ. 
Сабитæ фæхъомыл сты, куыстхъом фесты. Уалынмæ сæ фыд дæр амарди. Сæ фыд сæ 
куыст ахуыр куыд скодта, уымæ гæсгæ лæппутæ цудын ницæмæй бауагътой хæдзар, фæлæ 
сæ цæрæн фадæттæ хуыздæрæй хуыздæр кодтой, сæ исыл фылдæр æфдыд. 
Цæрынц, цæрынц æмæ сæ фыды усимæ лæгъз нæ цæуы сæ хъуыддаг; нал фидауынц, 
загъд кæнынц алы бон. Уæд фыды ус ныхъхъуыды кодта !мæ загъта йæхицæн: 
«Цæй æмæ сын афтæ бакæнон, цæмæй сæ быны бындуртæ бахæрой, фыр мæгуырæй 
азмæлын дæр куыд нал фæразой». 
Спарахат кодта хæдзары ис фыды ус, фæстæмæ ницæуылуал хæцы, нал ауæрды, 
æвæрæн нал кæны. Алы бон дæр лæппутæн — хорз хæринаг, хорз нозт. 
~ Ахæрут, мæ хуртæ, уæ нана уæ сæрыл хаст фæуæд! Дунейы цард дыууæ боны: цы 
-215- 

адарæм, цы ахæрæм, уый нæхи, иннæ кæйфæнды уæд. — Ахæм лæгъз æвзагæй дзурын 
байдыдта фыды ус. Уымæ гæсгæ тагъд ницыуал баззайдзæни сидзæрты хæдзары, афтид арм 
фестдзысты. 
Фæлæ усы фæнд фæмæнг ис: фыддæр æнхъæл сын хуыздæрæн фæци. Цæй бæрц 
хуыздæр хордтой, цæй бæрц сæм хуыздæр касти гуыбыны хардзæй фыды ус, уый бæрц 
æнæзивæгдæр, тыхджындæр кусын байдыдтой сидзæртæ æмæ бæрæг фæхъæздыгдæр сты. 
— Амæй ницы, — загъта фыды ус: чидæр йæ гацца былæй аппæрста æмæ йын рувас 
æрцахста, уыййау фæци мæ фæнд дæр. Цон æмæ къулыбадæг усы бафæрсон, кæд мын 
бацамонид уый хуыздæр фæнд. 
Къулыбадæг ус ын загъта: 
— Нæ фæмæгуыр уыдзысты ницæй тыххæй, цалынмæ хорз хæрой, минас кæной, 
цалынмæ сæ тых сæхимæ уа уыцы куыстуарзон фæсивæдæн, уалынмæ. 
— Уæдæ? 
— Уæдæ ма сын цъенга къуымæл æмæ цъæгъгъæст кæрдзын дæтт: сæ тых рафтдзæн 
уадидæгæн дæр, кусын сæ бон нал уыдзæн. Кусынæн куы нал уой, уæд мæгуыр кæй 
уыдзысты, уый бамбарын æвæццæгæн æмæ дæ бон дæр бауыдзæн. 
Фыды ус уырдыгæй фæстæмæ сидзæрты хæссын байдыдта цъенга къуымæл æмæ 
цъæгъгъæст кæрдзынæй. Лæппутæн бæлвырдæй дæр сæ хъару асаст: нал фæрæзтой кусын, стæй 
афтæ смæгуыр сты, ’мæ сæ къух сæ дзыхмæ схæссынхъом нал уыдысты. 
(Ныхасы фехъуыстон Æрыдоны, нæ зонын, кæмсей. Цоцко). 
(©@) 
52. ХУЫЗДÆР ДЗАУМА СÆ КÆЦЫ УЫДИ? 
(Лгуыбечыр — Саламты Тæтæрийы фырт. Цæудзæн ыл иу 52 азы. Сæ дуармæ бады декабри 5 бон 1922 
азы Æрыдоны. 
— Уый та ни уыди демæ? — фæрсы мсе. 
— Уый Дзагуырты Дзабойы фырт Хъуыбады, не скъолаты хицау; уыдыстæм Реуазты Быдзыгомæ. Уый 
баздæхт дзыллæйы мбырдмæ, æз та цæуын нæ жедзармæ. 
— Æрбад ам, æз дын аргъау ракæнон, — дзуры Агуыбечыр. 
Æрбадтæн, æмæ байдыдта дзурын.) 
— Цардысты ’мæ уыдысты ус æмæ лæг. Уыдис сын иу чызг. Чызг уыди ахæм рæсугъд, 
æмæ йæм уыцы иу рæстæджы æрбацыдысты курæг æртæ æлдары фырты. 
Чызггурты суазæг кодтой, хорз сæ федтой. Æркастысты сæм чызг дæр, чызджы фыд 
дæр æмæ сдызæрдыг сты: æртæ дæр уыдысты афтæ зæрдæмæдзæугæ, æмæ катайыл сси чызг 
дæр æмæ фыд дæр. 
Уæд фыд рацыди æртæ æлдары фыртмæ æмæ сын дзуры: 
— Æмхуызон адджын стут уе ’ртæ дæр мæхицæн дæр, мæ чызгæн дæр. Сымахæй искæй 
рафауын, йе уæ искæмæй уæлдай раппæлын — стыр тæригъæд уыдзæн, мах æй нæхимæ нæ 
исæм. Фæлæ мæ уазджытæ стут, аргъ мын кæнут, хæстæгæн мæ агурут, Хуыцау ме ’вдисæн 
— æз дæр сымахæй хуыздæр хæстæг н ’агурын. Мæ сæрæн зонын иу хос, цæмæй мæ сæр 
тæригъæдджын ма фæуа. 
Мæнæ уын фæйнæ сæдæ туманы, уыдонæй балхæнут фæйнæ дзаумайы, æрбахæссут сæ 
ардæм æмæ уæ хуыздæр дзаума балхæнын кæмæн бантыса, уымæн сразы уыдзæн мæ иунæг 
чызг. 
Æртæ æлдары фырты, усгуртæ, араст сты. Куыд нæ бахъардтаиккой сæхи. Балхæдтой 
дзауматæ: сæ иу балхæдта гауыз, аннæ айдæн, æртыккаг агуывзæ. 
Кæм баиу сты фæстæмæ цæугæйæ, чи зоны, фæлæ дзурынц сæ кæрæдзимæ: 
— Алчидæр нæ балхæдта иу дзаума, чызджы фыд нын куыд фæдзæхста, афтæмæй, 
фæлæ ’взæр нæ уаид, куы радзуриккам ацы ран, цы миниуæг ис не ’лхæд дзауматæм. 
-216- 

Уæд гауызы хицау загъта: 
— А-гауызыл бадт бафæрæзтай, уæд дæ цæсты фæныкъуылдмæ арвы кæрон фестын 
кæндзæн. 
Айдæны хицау дзуры: 
— Арвы цыппар къабазы кæдæм ацыдысты, уыдонæй ацы айдæнæй кæдæм акæсай, 
уыцы ран дзы, цы дæ фæнда, уый фендзынæ. 
Æртыккаг, агуывзæйы хицау, дзуры: 
— Адæймаг æвæдза йæ уд исыныл сси, хицæн кæны ацы рухс дунейæ, уæд ын ацы 
нуазæнæй исты нозт ауагътай йæ хъуыры, афтæ йæ мад куыд ныййардта, уыйау фестдзæн. 
Уæд та дзурынц: 
— Цæй-ма, уæдæ, акæсæм нæ айдæнæй æмæ базонæм, кæдцæра цы ми кæны, кæй 
курæм, уыцы чызг. 
Акастысты айдæнæй. Чызг фæсæйгæ рынчын æмæ йæ уд исыныл сси. 
Æртæ лæппуйы абадтысты гауызыл æмæ уайтагъд чызджы уæлхъус балæууыдысты. 
Нуазæны хицау радта мæлæтдзаг рынчынæн цавæрдæр нозт йæ нуазæнæй, æмæ чызг 
уайтагъд саджы хуызæн æнæниз сси. 
Тæрхоны ’рбадтысты ’мæ взарынц, кæуыл æмбæлы чызг, кæцы хуыздæр дзаума разынд 
чызджы фервæзынæн. 
Айдæн нæ уыди, уæд рынчыны хабар нæ базыдтаиккой; гауыз нæ уьщи, уæд афойнадыл 
нал сæмбæлдаиккой рынчыныл; нуазæн куы нæ уыдаид, уæд дæр ын нæ уьщи æнæ мæлгæ. 
Бадынц тæрхоны ныр дæр ма, æвзарынц ныр дæр ма, фæлæ нæ фæразынц равзарын, 
хуыздæр дзаума дзы кæцы уыди. 
(«Ирон адæмы сфæлдыстад», 2-аг чиныг, Орджоникидзе, 1961 аз). 
-217- 

Æмбалты ЦоцкоÆрыдоны 1912-1937 азты цы хæдзары цардис, уый. 
Æрыдоны Æмбалты Цоцкойы хæдзары 
къулыл конд мемориалон фæйнæг. 
-218- 

& 
АДÆМОН КАДЦЖЫТÆ 
1. ИУНÆДЖЫ КАДÆГ 
Уæдæ афтæ. Раджы, чи зоны кæд æмæ кæд уыди, иу хъæуы царди æмæ уыди Иунæг. Иу 
райсом сыстад Иунæг йæ хуыссæнуатæй æмæ дзуры йæ зæронд мадмæ: 
— О æна, фын дын федтон, фын дысон, диссаджы фын. 
— Дæхи уал ахс, æна дæ сæрыл хаст æрбауа, æмæ мын æй уæд радзурдзынæ, — загъта йæ 
зæронд мад. 
— Сагты рæгъау ралыгъдысты нæ хъæуыл; лæджы хуызæн лæгæй чи уыди хъæубæсты, 
уыдон фесты сæ фæдыл, фæлæ сæм ничи сарæхсти. Мæн дæр хæрз æрæджиау хуыцау 
фæдисы ауагъта, адæм здæхтысты, худæгæй мыл мардысты. 
Сурынтæ систон сагты рæгъау, баййæфтон сæ, цæгъдынтæ сæ байдыдтон, ба, æмæ сæ 
иудадзыг дæр ныссæрфтон. Цагъды мæрдтау Терчы атагъайы адаргъ сты сæрджын саджы 
мæрдтæ. 
Мæ фæндаг сыл ракодтон фæстæмæ, сæ сыкъатæ сын æфтауын. Уыцы хуызæнæй æппæты 
разæй цы саг афæлдæхтон мæ фатæй, уымæ æрбахæццæ дæн. Мæхи йæм фæфистæг 
кодтон, фæлæ мын сæрджын саг мæ артæнтæ срæхуыста йæ калм марæнæй. Уыйадыл райхъал 
дæн, æмæ мæ хид мæ къæхты бынæй акалди. 
Бирæ рацыд, чысыл рацыд рæстæг, чи у йæ зонæг, фæлæ та иу райсом раджы лæппу 
фын дзурынмæ хъавы йæ мадæн. 
— О, æна дын амæла, уый дын цавæр æгъдау у, дæхи нæма цæхсыс, афтæ аргъæуттæ 
дзурыныл фæвæййыс. Нæ дæм байхъусдзынæн, цалынмæ дæхи цæхсай, уæдмæ. 
— Нæ хъæубæсты къобор галтæ цы уыдысты, уымæй нæ кæрты байдзаг сты, сæрыхъуын 
уырдыг стади сæ богътæм. Уæд сæм рацыди нæ зæронд хъуг дæр, æрлæууыди сæ астæу; 
æмæ уый дæр нал æнцади уасынæй. 
Æрбадымдта цæгатæй, æрхъуынтъыз арв, нал æрттивы æнусы цъити хурзæрины рухсмæ. 
Æмæ та иу ахæмы райсом раджы арты фарсмæ æрбадти Иунæг æмæ та дзуры йæ мадæн: 
— Фын та федтон, æна, фын. Цыма дыууæ æхсинæджы æртахтысты нæ кæртмæ, 
æфтуанхъæдыл æруагътой сæхи, баздæхтысты кæрæдзимæ æмæ царм-буар нал ныууагътой сæ уæлæ; 
ногуард митау нæ кæрт урс-урсид адардта сæ пакъуыйæ. Ноджы нæм æрбацыдысты, 
хъæубæсты лæгæй чи уыди, уыдон. Скъæтæй мын раластой мае саулохы, алвыдтой йын йæ барц 
æмæ йæ дымæг. 
О, æна, ацы æнахуыр фынтæ цæмæ цæуынц, уый мын куы нæ радзурай, уæд дæ нæ 
ныууадздзынæн. 
Исдугмæ ком нæ лæвæрдта зæронд ус Иунæгæн. Куынæуал æй уагъта æмæ куынæуал, 
уæд ын æна байдыдта дзурын: 
— Хуыцауы уазæг, зæдтæ æмæ дауджыты уазæг Иунæджы сæр! Хорз фынтæ нæ федтай, 
мæ хъæбул, мæ иунæг æнхъæлцау, ацы рухс дунейыл ма мæ къæхтыл кæмæн цæуын. 
Мæнг сæ хуыцау фæкæнæд. 
-219- 

Хъазхъуымыхъ æмæ Солы æрбабырсдзысты иу ахæмы нæ хъæумæ; дæ иунæг æрдхорд 
Агуындæ-рæсугъды дын тыххæй ахæсдзысты. Нæ хъæубæстæ фæдисы ацæудзысты, фæлæ 
куыд ацæуой, афтæ фæстæмæ дæр æрбаздæхдзысты; Агуындæ-рæсугъды нæ байсдзысты 
знæгтæй. 
Хæрз æрæджиау дæ саулохыл, уастæн макуы фæуа йæ бындыр, дæхи баппардзынæ æмæ 
сурынтæ байдайдзынæ тыхгæнджыты, фæдисæттæ дыл фæндагыл иугай-дыгай 
æмбæлдзысты, худæгæй дыл мæлдзысты, фæстæмæ дæ здахдзысты, фæлæ дæ цыды кой кæндзынæ ды 
дæ тæргæ бæхыл. Тыхгæнджыты баййафдзынæ Терчы атагъайы, цæгъдгæ сæ ацæудзынæ 
размæ, Агуындæ-рæсугъды сын байсдзынæ, стæй сыл сæ хотыхтæ исгæ рацæудзынæ. Æппæты 
разæй кæй фæцæф кодтай, уымæ æрбахæццæ уыдзынæ; æмæ йын йæ хотыхтæ исынмæ куы 
фæуай, афтæ дæ фыдызнаг барæхойдзæн йæ сау хъамайæ. 
Бацæуæнтæ нал уыдзæн нæ кæрты, хъæубæстæй ничиуал баззайдзæн фæсфæд, дæ 
хæлар, де ’мгар адæм æрцæудзысты, æз дæр, дæ зæронд мад, сæ астæумæ рацæудзынæн æмæ 
ма арвæн иргъæвæн уыдзæн, фæлæ баиргъæвæн нал уыдзæн махæн кæуынæй æмæ 
дзыназынæй. 
Гъе уый дын дæ фыццаг фын. 
Дæ дыууæ æфсымæр хойы дæм æрцæудзысты, царм-буар нал ныууадздзысты сæхиуыл, 
сæ кæрæдзийы сæры хил тондзысты. Уыдон тæригъæдæй дур аскъуыйдзæн, арвыл хур 
баталынг уыдзæн. 
Уый та дын дæ дыккаг фын. 
Дæ номыл нæ хæдзары цы сылгоймаг цæры, мæ иунæг чындз, уый дæ ингæны уæлхъусмæ 
ахондзысты, æртæ хатты йæ æрзилын кæндзысты ингæны алыварс, болат хæсгардæй йын 
ралыг кæндзысты йæ даргъ дзыккутæ æмæ дын сæ дæ табæты бавæрдзысты. 
Уый та дын дæ фæстаг фын. 
Иу ахæмы Солы æмæ Хъазхъуымыхъхъы тыхгæнджытæ хъæумæ æрбалæбурдтой, 
Агуындæ-рæсугъды ахастой. Хъæубæстæ змæлд сси, дзыллæ фæдисы цæуынц. Иунæджы зæронд 
мад æрыхъал, фестад, йæ дарæстæ акодта, йæ хъус дары æддæмæ æмæ бамбæрста хабар. 
— Æлгъыстаг фæуыдзæн мæ зæронд сæр, уыцы æвирхъау фынтæ цæудзысты мæ 
Иунæджы сæрыл, мæ хæдзар хæлы. 
Рауади кæртмæ, арвмæ сдардта йæ риу æмæ кувы: «Хуыцауты хуыцау, мæхи хуыцау, 
изæрдалынгты стъалытæ арвыл куыд арæзт вæййынц, уыцы хуызы амæй бонмæ куыд нæ 
фезмæлой сæ бынатæй, уый дæ курын, мæ куывд мын айс, мæ Иунæджы зынг мын ма 
бахуыссын кæн». 
Стъалытæ æрлæууыдысты арвыл, изæрыгон цы рæтты фæлæууынц, уыцы рæтты. 
Уалынмæ æрбадзырдæуыд: 
— Уæлæмæ, Иунæг, де ’рдхорд Агуындæ-рæсугъды дын Солы фæхæссынц! 
Иунæг фестад -йæ хуыссæнæй, рауад кæртмæ, кæрты мад фæци йæ размæ æмæ дзуры: 
— Дæ хуысты кой уал кæн, æна дæ фæхъау фæуа, исчи дæ хъазгæ кæны, æвæццæгæн, 
нырма тыхгæнæн афон нæу, уæлæ ма скæс арвмæ, изæр куы у нырма. Ацафон цавæр 
тыхгæнджытæ æрбацæудзысты хъæубæстæм. 
Афынæй та Иунæг. Уалынмæ та: 
— Уæлæмæ, адæм фæдисы фæцæуынц, тыхгæнджытæ дын фæхæссынц де ’рдхорд 
Агуындæ-рæсугъды. 
Нæ та йæ ауагъта мад. 
Уалынмæ йæм æрбадзырдæуыд æртыккаг хатт. Стъалытæ сæ лæудæй лæууынц, 
изæрдалынгты цы рæтты фæлæууынц, уыцы рæтты. Фæлæ бамбæрста Иунæг, Агуындæ-рæсугъд 
хасты кæй фæци бæлвырдæй, фæдисы йæ кæй нæ уадзы йæ мад. 
— Бæсты худинаг, мыггагмæйы худинаг фæдæн, — загъта Иунæг, барæвдзытæ кодта 
йæхи, абадт йæ бæхыл æмæ уыцы тæргæбæхæй сурын байдыдта тыхгæнджыты. 
Бирæ нæ ауад, афтæ йыл æрбабон, стæй, куыд дарддæр кæны, афтæ йыл фæдисæттæ 
æмбæлын байдыдтой, худынц ыл, здахынц æй фæстæмæ. 
Тыхгæнджытæн Терчы атагъайы сæ фæдыл бафтыд Иунæг. Хурыскæсæнырдæм 
фæхæссы фæд йæ саулохыл. Уайы, уайы æмæ сæ æрбахæстæджытæ кодта. 
-220- 

- Нал æй фæхæсдзыстут, нал, мæ мад, мæ фыдыстæн! — загъта Иунæг. Цæгъдын сæ 
байдыдта тыхгæнджыты. Фæлæ фыдбоны фынтæ ма æрцæуæнт мæ Иунæджы сæрыл! 
Мæлæтдзаг цæф уыди, афтæмæй ма Агуындæ-рæсугъдимæ æрбахæццæ Иунæг йæ 
райгуырæн къонамæ. 
Бирæ нал ахаста. Солиаг сау хъамайы цæфæй йе ’нусон хæс бафыста æмæ мæнг дунейæ 
æцæг дунемæ афардæг. 
Уæларвæй æхсидав куы æрхаудаид, уæд зæхмæ не ’рхæццæ уыдаид, уый бæрц адæм 
æрæмбырд сты Иунæджы мардмæ. Нал æнцайынц сæ сæртæ хойынæй Иунæджы æмгæрттæ, 
нал æнцайы кæуынæй Иунæджы мад, хъисыны фаг æртыдтой кæрæдзийы сæры хилтæй йæ 
дыууæ хойы. Болат хæсгардæй ракодтой Иунæджы усæн йæ даргъ дзыккутæ æмæ сæ марды 
роны бавæрдтой. 
— Уæ, Иунæг, цæй мæгуыр дæ, цæ? Хъæды халæттæм дæр дæуæй мæгуырдæр куы нæ 
разындзæн, — загъта ма Теса; фæндыры тæнтæ æруагъта æмæ йæ æд цæгъдæн лæппумæ 
радта. 
(«Ирон адсемон таурæгътæ, кадджытæ æмæ аргыеуттæ», 
3-аг чиныг, Дзæуджыхъæу, 1928 аз). 
2. КУЫРТТАТЫ КАДÆГ 
Уырысы паддзахад Кавказы арæнтæм æвналын байдыдта Екатеринæйы рæстæджы. 
Куырттаты коммæ барвыстой хицæуттæ: 
— Фæнды нæ, Уæрæсейы паддзахимæ хæларæй, фидыдæй куыд цæрат, афтæ. Паддзахад 
уын алы аз дæр дæтдзæн топпыхос, зды, хъуымац, цæхх æмæ æфсæйнаг. 
Иу къорд азты райстой Куырттатæ хицæуттæй, кæй сын загътой, уыдон. Стæй иу авд 
азы нал ацыдысты исынмæ æмæ нал райстой. 
Иу ахæмы Куырттаты устытæ баиу сты уæлмæрды æмæ се ’хсæн ныхас рауади: 
— Ныронг нæ дзыллæ хайджын кодтой сæхи хъуымацæй, цæххæй, лæвар сын кодта 
уырысы паддзах. Мах лæгтæ, æвæццæгæн æмæ, сæ фыдæлтæй æнæхъарудæр сты, уый 
йеддæмæ сын сæ фыдæлтæн цы лæвæрдтой, уый сын куыд нæ раттиккой сæхицæн? 
Зæгъæм нæ лæгтæн: «Кæд лæгтæ стут, уæд æнæ хæлаф, æнæ хæдон цæмæн стæм? Куы 
нæ ацæуой æмæ сæ хай куы нæ схæссой, уæд сын мах хъуамæ кæрдзын мауал кæнæм. Ацы 
ныхас алчи дæр йæ лæгæн куыд зæгъа, афтæ». 
Сæ хæдзæртты устытæ фехъусын кодтой сæ лæгтæн уыцы тæрхон. 
Агъуыст-ныхасы, Тотыраты раз, Дæллаг хъæуы æрæмбырд сты Куырттаты лæгтæ 
дыккаг бон. 
— Нæ устытæ нын кæрдзын дæттынмæ нал хъавынц, нæ фыдæлты хай уырысы 
паддзахæй авд азы нал сластам. Худинаг нын у. Фæцæуæм æмæ йæ сласæм, йе мæлгæ акæнæм. 
Равзæрстой æхсарджын, æдзонд лæгтæ, æмгъуыд скодтой: æмгъуыды бонмæ комы 
дымæгмæ, Уæрахъхъаты хосгæрстмæ куыд æрæмбырд уой æмæ уырдыгæй куыд араст уой 
Уæрæсемæ. 
Уалынмæ паддзахæй ссыди чиныг — хъулон гæххæтт. Куырттаты нæ разынд ахæм лæг, 
уый чи банымадтаид. 
Куырттатæ дыууæ лæгæй арвыстой хъулон гæххæтт Нармæ, Мамиаты Хъарадзаумæ — 
уый зыдта кæсын хъулон гæххæтты. 
Хъарадзау бакаст хъулон гæххæтты Куырттаты минæвæрттæн. Гæххæтты уырысы 
хицæуттæ фыстой: 
— «Куырттатæ, цы фестут, цæуылнæ цæут уæ фыдæлты улупамæ?» 
Минæвæрттæ Куырттатæн фехъусын кодтой гæххæтты фыст. 
Бауынаффæ кодтой Куырттатæ: 
-221- 

— Æвзаг зонæг мах астæу нæй æмæ та нæ дæлæ дæр бахъæудзæн Мамиайы фырты сæр. 
Ракурæм дзы, махимæ балцы куыд ацæуа, афтæ. 
Æртæ барæджы йæм арвыстой æмæ сæм æрцыди. 
Æмбырды та загътой: 
— Абон майрæмбон, иннæ майрæмбоны æвзæрст адæм Уæрахъхъаты хосгæрсты куыд 
æрæмбырд уой, афтæ. 
Æвзæрст лæгтæ: Тотыраты Гузæ, Куыдзиаты Дзагъло, Цæлыккаты Ладе, Къæбысаты 
Хъылци. Æдæппæт уьщаиккой дыууиссæдз барæджы. Калманты Адæмæз æмгъуыдмæ нæ 
фæзынд. Арвыстой йæм дыууæ барæджы. Бафæдзæхстой сын: 
— Æфсон уын кæндзæн: «Хæлаф, хæдон цæттæ ницæмæй дæн, куы æвзæрстат лæгтæ, 
уæд мын цæуылнæ фехъусын кодтат», фæлæ йæ ма ныууадзут, зæгъут ын-иу: «Алцæмæй 
дæр цæттæ стæм, с ’ифтонг дæ кæндзыстæм æппæтæй дæр». 
— Хуыцау уын æй ма ныббарæд, фæцæуин æмæ цæттæ ницæмæй дæн, нæ цæуин æмæ 
сыл исты фыдбылыз куы ’рцæуа, уæд æз ацы ран устытимæ куыд баззайон, уый та мæ 
сæрмæ нæ хæссын. Искæй дарæстæ дæр мæ нæ хъæуынц. 
Ацæмæз царди Хидыхъусы (ныр дæр ма бæрæг у йæ хæдзар). 
— Райсом уæ сæударæй Уæрахъхъаты хосгæрсты аййафдзынæн. 
Æрбадти æмæ æмбисæхсæвмæ нæмгуытæ фæуагъта, топпыхос барæнбæрцæй сбарста, 
ныккодта йæ бæрцыты, бæрцытæн сæ дзыхы нæмгуытæ ’мæ пысултæ нытътъыста. 
Æмбисæхсæвты абалц кодта æмæ сæударæй Уæрахъхъаты хосгæрстмæ æрхæццæ. 
— Уæ фæндаг раст, хорз Куырттатæ, — загъта Ацæмæз. 
— Иумæ фæндараст нæ Уастырджи фæкæнæд. 
Æмæ араст сты. 
Стъараполмæ цалдæр бонмæ ныххæццæ сты. Уыцы рæстæджы та Екатеринæ-паддзах 
уыди Стъараполы. 
Паддзахы хæдзарæн йæ дуармæ æрхызтысты æмæ уым æрæнцадысты. Фæрсынц сæ: 
— Чи стут, цавæр стут? 
Мамиайы фырт загъта: 
— Куырттатæ стæм, нæ авд азы улупа æнæ ист у æмæ уымæ æрцыдыстæм. 
Хицæуттæ æркастысты, æмæ сæм бирæ фæзынди авд азы улупа, æмæ æфсон скодтой: 
— Паддзах Боржомы ис æмæ афæдзы æмбисмæ не ’рцæудзæн, мах та æнæ уый хъуыддаг 
нæ бакæндзыстæм. 
Куырттатæ загътой: 
— Паддзах ам ма уæд, фæлæ йæ бæсты ам хъуамæ исчи уа. Уый кæд нæй, уæд цавæр 
паддзахад у. Стæй мах ай онг кæм æрцыдыстæм, уым паддзахы æнæ бабæрæг нæ 
ныууадздзыстæм, бацæудзыстæм нæхуыддæг йæ размæ. 
Уыйадыл бараст сты æмæ фæцæуынц паддзахы бадæнмæ. 
— Басабыр ут, паддзах ам куы уа, уæд æй ардзыстæм, цы зæгъа, уый уын хъусын 
кæндзыстæм, — загътой хицæуттæ. 
Æмæ паддзахмæ бацыдысты. 
— Ахæм æмæ ахæм адæм æрцыдысты, сæхи Куырттатæ хонынц, тыххæй бырсынц дæу 
уынынмæ. 
Паддзах сын загъта: 
— Адæут æмæ сын бынæттæ скæнут сæхицæн дæр, сæ бæхтæн дæр. Хæринаг сын 
раттут. Райсом баныхас кæндзыстæм семæ. 
Райсомы сæ паддзахмæ бакодтой, уый сын «æгас цæуат» загъта, барæвдыдта сæ, стæй 
сын афтæ: 
— Цæуылнæ мæм фæзындыстут авд азы, цы уæм цæуы, уый дæр цæуылнæ айстат? 
Куырттатæ арфæ ракодтой цытджын паддзахæн æмæ загътой: 
— Фыдрæстæг скодта æмæ нæ не ’вдæлди, уый йеттæмæ нæ фæндыди дæу фенын. 
Куырттатæ иу-дыууæ мæйы бафæстиат сты. Паддзах сын раттын кодта, авд азы сæм цы 
цыди, уыдон алцæмæй дæр. 
Дыууиссæдз хъæдын уæрдоны сарæзтой уыцы ран Куырттатæ. Сæ хæзна бафснайдтой, 
-222- 

уæрдæттæ байдзаг кодтой, фарастыссæдз галы сын балæвар кодта паддзах. Куырттатæ арфæ 
ракодтой, хæрзбон загътой æмæ рараст сты. 
Цæуын байдыдтой Куырттатæ. Фæсарыхъмæ схæццæ сты. Уыди сын кæсгон хицон, 
фæндагыл сын тых кæнын чи нæ уагъта, чи сæ хъаггæдта, ахæм хæрзгæнæг. Фæсарыхъмæ 
сæ размæ ацыди сæ хæрзгæнæг кæсгон æмæ сын загъта: 
— Биаслантæ бирæ сты, — хъæды хих æмæ кæрдæджы æлгъзæнг цæй бæрц сты, уый 
бæрц. Уыдысты Хиу æмæ Хады комы. Уырдыгæй рахастой гутонтæ, бирæ фос, бирæ адæм 
ракодтой, куы уыл сæмбæлой, уæд батых кæндзысты сымахæн дæр. Чысыл адæм стут æмæ 
уæхи бафæсфæд кæнут. 
Куырттатæ иу æрдузы хъæды астæу сæхи бафæсфæд кодтой, суагътой сæ уæрдæттæ. 
Уæд Куыдзиаты Дзагъло дзуры: 
— Гъе, уæууæй, Куырттатæ! Сæрæй уæ устыты фарсмæ уæ зæрдæтæ куы ныууагътат. 
Цæмæн æмбæхсæм ацы ран, цы хуыссæм хæмпæлты, мах дæр нæ комæй лæгтæн куы 
рацыдыстæм! 
— Сæрмæ бахæссинаг нæу Куыдзийы фырты ныхас. Ау, æмæ ды махæй хуыздæр 
сарæхсдзынæ? Ифтындзгæут, лæппутæ! 
Уайтагъд аифтыгътой сæ уæрдæттæ æмæ араст сты. Цæуынтæ байдыдтой æмæ Дурын 
Худмæ æрхæццæ сты, Цæлыччы быдыры (ныртæккæ дæр ма Бæтæхъойыхъæуы уæллаг фарс 
худы хуызæн дур ис). 
Раст уыцы ранмæ кæсæг дæр æд хотыхтæ, æд уацайрæгтæ æрхæццæ сты. Биаслантæ 
æрурæдтой Куырттаты æмæ сæ фæрсынц: 
— Чи стут? Цавæр адæм стут? 
Уыдон загътой: 
— Куырттатæ стæм. 
— Кæм уыдыстут? 
— Паддзахмæ. Авд азы нæ улупа исынмæ нæ уыдыстæм æмæ йæ ныр ласæм. 
Биаслантæ загътой: 
— Уæдæ æмбæлæггаг махæн дæр. 
Куырттатæ афтæ зæгъынц: 
— Æгъдауæй нæ куы курат, уæд уын ратдзыстæм, æнæгъдауæй уын нæ ратдзыстæм. 
Кæсæгæн сæ минæвар асиаг, Айдаболтæй, ирон æвзагæй чи зыдта, ахæм. 
Айдаболыфырт дзырд хаста кæсæг æмæ Куырттаты астæу. Ныхæстæ арæзта галиуырдæм: 
Куырттатæиу цы нæ загътой, ахæм ныхæстæ-иу радзырдта Биаслантæн, Биаслантæ цы нæ загътой, 
ахæм ныхæстæ та Куырттатæн кодта. Дыууæрдыгæй дæр нæ бамбæрстой Айдаболы фырты, 
æмæ сæ сардыдта кæрæдзиуыл. 
Фараст хатты барвыстой минæвæрттæ Куырттатæм. Алы хатт дæр Биаслантæ сæ 
минæвæрттыл лæг уæлдай æйфтыдтой. Куырттатæ бамбæрстой, Биаслантæ сæ цæгъдынмæ 
кæй хъавынц. 
Уæд Калманы фырт Ацæмæз дзуры: 
— Куырттатæ, Биаслантæ нæ нал ныууадздзысты æмæ мын бар раттут, æз ацы 
згъæрджын æмæ сарыгондæй иу-дыууæйы амарон æмæ мæ маст ссæуа, нæ туг дæр сæ раздæр 
райсæм. 
Куырттатæй иуæй-иутæ загътой: 
— Ма ныццæв, ма фесаф, Ацæмæз. Махæн дзы бирæтæн ис хъантæ, æмцеччытæ æмæ 
уыдоны руаджы аирвæздзыстæм. 
Ацæмæз афтæ: 
— Хуыцау уын ма ныббарæд, цæгъдын нæ кæнут, уый бæрæг у. Мæнæн дзы хъан дæр 
нæй, æмцег дæр. Мæнæн мæ иу фырт Сыбайы сыхырнатæ кæны, иннæ фырт Бæлтайы 
хистытæ хæры. Мæнæн мæ туг райсæг дæр нæ уыдзæн. 
Биаслантæ дæр тæрхон кодтой æмæ фæдыууæ дихы сты: сæ иутæ загътой: 
— Ауадзæм сæ, æмцеччытæ нын дзы ис. 
Аннæтæ загътой: 
— Нæй сын ауадзæн. Æлдарæй æлдар хуыздæртæ нæ рагæй фæцагътой. 
-223- 

Биаслантæ цæгъдыныл ныллæуыдысты. 
Фараст лæджы æрбарвыстой Куырттатæм. Адайболы фырт дæр семæ. Минæвар зæгъы: 
— Уæ фос ныууадзут, уæхуыддæг уæхи айсут уæ бæстæм. 
Уыйадыл минæвæрттæ сæхимæ рараст сты. Асиаг минæвар фæстæмæ топп фехста йæ 
уæхсчы сæрæй. 
Калманы фырт Ацæмæз загъта: 
— Хуыцау уын æй ма ныббарæд, Куырттатæ, гъе уый хæст у, гъе. Ныр баздæхут æмæ 
кæрт æркæнут уæ уæрдæттæй æмæ уæхи барæвдзытæ кæнут. 
Иу лæнчы мидæг, Дурын Худы сæ уæрдæттæ æрзылдтой, кæрт æркодтой, сæ фос 
астæуæй фæкодтой, сæхуыддæг дæр бацыдысты астæумæ. Уæлæдарæн нымæттыл сæ 
топпыхостæ, сæ нæмгуытæ æркалдтой, æмæ хæст стынг и. 
Кæсæг тигътыл æрæнцадысты. Хæцыдысты фæттæй. Куырттатæ хæцыдысты топпытæй. 
Куырттатæ-иу тигъмæ кæй фехстой, уый-иу лæнкмæ æртылди сæ размæ. 
Иу дзæвгар фæхæцыдысты, кæсæгæй иу къорд мард фæци, Куырттатæй ничи ма. Æмæ 
уæд Куырттатæй иу чидæр загъта: 
— Хуыцауы куы бафæнда, уæд нæ алы фарс быру кæндзыстæм уæ мæрдтæй æмæ уæ 
уый аууонæй цæгъддзыстæм. 
Уæд Мамиайы фырт Хъарадзау бадзырдта: 
— Цæмæн загътай ахæм стыр ныхас? Хуыцаумæ дын хъыг фæкæсдзæн. 
Куырттаты сæрмæ мигъы къуымбил фæзынд æмæ сыл зæгъы сыг ныккалдта. Сæ 
топпыхос схуылыдз, æмæ нал хæцыдысты сæ хæцæнгæрзтæ. 
Кæсæг сæ цæгъдын байдыдтой фатæй. 
Уæд Куырттатæ загътой: 
— Худинаг уыдзæн нæ фæстæгтæн, ацы ран нæ уæрдæтты бын куы фæмæрдтæ уæм, 
уæд. Цæй æмæ сæм кардæй хæстмæ бацæуæм. 
Сæхи сæм бацæттæ кодтой. 
Уæд сæм кæсæгæй иу барæг æртардта йæ бæх, йæ уæлæ згъæр, æмæ сæ фæцæфтæ кодта. 
Ацæмæз ма йæ фехстытæ кодта, фæлæ-иу нæмыгæн йæ пырх скалди. 
Æмæ дзурынц Калманы фыртмæ: 
— Æфсæн лæг у — згъæр ыл ис, йæ къæбут кæнæ йын йæ уæрагмæ хъав. 
Фехста йын йæ уæраг, æмæ нæмыг уæраджы суади æмæ бæхы астæуыстæг ахаста. Бæх 
æмæ лæг сæ размæ æртылдысты. Кæсгоны хъаматæй схъуынчъытæ кодтой. 
Уый фæстæ кардæй бацыдысты хæцынмæ. Сæмхæццæ сты Биаслантимæ æмæ 
кæрæдзийы цæгъдын байдыдтой. Биаслантæ кардæй нæ арæхстысты, хæцыдысты фатæй. 
Уæрдæтты астæу баззад æрмæст Къаболаты Хъылыц. 
Гуыриаты Ахмæт уыди хæрз æрыгон лæппу, рацу-бацу кодта хæцæг адæмы æхсæн. 
Гуыриаты хъан базыдта лæппуйы, авæрдта йæ бæхы фæсарцы æмæ йæ Цæлыччы быдыры 
фæсфæдмæ рахаста, бæласы сæрмæ йæ сæргъæвта. 
Хæстæй хъуысти Ахмæтмæ: 
— Мæнæ нын æхсары бон скодта, — дзырдта Калманы фырт, — цæвут сæ, ма сыл 
ауæрдут. 
Куырттатæй ма раирвæзт æрмæст Ахмæт Гуыриаты. 
Иу къорд азы, Дурын Худы раз туг кæм акалди, уым нал æрзад кæрдæг. 
Куырттатæй, стæй алы кæмттæй фæдисы рацыдсты, мæрдтæ баластой сæхимæ æмæ сæ 
бавæрдтой. Сæ кæсгон хицон сын æрæмбырд кодта сæ дзаумæттæ æмæ сæ алкæмæн йæ 
хæстæгæн радта. 
(Радзырдта йæ Мырзаганты Тепсарыхъо Тошырбеджы фырт, 60 аздзыд. 
Фехъуыста йæ фыдыфсымæрæй Тицойæ, цыди йыл 140 азы. Ныффыстпа йæ Æмбалты 
Цоцко, Хæрисджын, 30 январь, 1923 аз. 
ЦИГСИИ-ы архив, фольк. № 30-12. П 73). 
-224- 

ТÆЛМАЦТÆ 
Г.Х. Андерсены аргъæуттæй 
МАД 
(Цоцкойы къухфыстмæ гæсгæ мыхуыргонд цæуы фыццаг хатт) 
1. 
Бадти мад авдæны раз. Уым хуыссыди йæ саби. Куыд сагъæс кодта, куыд тарсти, куы 
йын амæла мыййаг! Ныффæлурс сывæллоны мæнкъæй цæсгом бынтондæр, цæстæй нал 
касти, мæнгулæфт ма кодта. Хаттæй-хатт та ма-иу афтæ хæстулæфт уыди уымæн йæ улæфт, 
цыма фенуд, уыййау... 
Æмæ мæнкъæй сфæлмæцæджы уындæй хæлди мады зæрдæ. 
Дуар æрбахостæуыд æвиппайды, æмæ уатмæ бацыди иу зæронд лæг, цæйдæр мидæг 
тыхтæй, бæхæмбæрзæны хуызæн: уый хъарм дарæд æмæ бæхæмбæрзæн дæр фод! Уыди 
хъызт зымæг, кæрты ницыуал зынди мит æмæ ихæй, дымгæ уыимæ хуынчъытæ кодта 
адæймаджы цæсгом. 
Мад куы федта, зæронд лæг ихæнæй куыд ризы, сывæллон та иуцъусдуг кæй афынæй, 
уæд авдæны разæй систа йæхи, бæгæны рахаста къусы æмæ йæ æрæвæрдта пецыл, цæмæй 
иучысыл бахъарм уа. Уалынмæ зæронд æрбадт авдæны раз æмæ узын байдыдта сывæллоны. 
Мад бандоныл æруагъта йæхи сæ фарсмæ, бакаст рынчын сабимæ, байхъуыста йын йæ 
хæстулæфтмæ æмæ йын райста йæ гыццыл къух. 
- Кæд дзы фыдæнхъæл нæ фæуин, куыд дæм кæсы? — загъта мад. — Хуыцауы цæст 
мын æй кæд бауарзид! 
2. 
Зæронд — уый кæд уыди Удхæссæг — йæ сæрæн æнахуыр æнкъуыст бакодта куыддæр: 
сæры æнкъуыстæй уый цыма иу æрдыгæй «о» зæгъынмæ хъавыди, иннæрдыгæй та — «нæ», 
зынди афтæ. Мад æруагъта йæ сæр æмæ цæссыг згъорын байдыдта уымæн йæ рустыл... 
Уайтагъддæр æруæззау йæ сæр, — æртæ боны æмæ æртæ æхсæвы, мæгуырæг, цæст цæстыл 
не ’рывæрдта... хуыссæг æй æрцахста æмæ афынæй — æрмæст иу цъусдуг, стæй фестъæлфыд 
æмæ ихæнæй срызти. 
— Цы мыл æрцыд? — фæхъæр кодта мад, алырдæм акæсгæйæ: зæронд цыдæр фæци, 
саби дæр уым нал: зæронд æй фæхаста. Цъæкк-цъæкк кæны зæронд сахат къулыл, уæззау 
здыгир æрхæццæ зæхмæ... Гуыпп!.. — æмæ уый адыл сахат банцад йæ цæуынæй. 
Мæгуыр мад хæдзарæй разгъордта, сиды хъæрæй йæ сабимæ. 
Иу ус бады митыл даргъ сау дарæсты æмæ дзуры мадмæ: 
— Дæ хæдзар дын басгæрста Удисæг, æз æй федтон, дæ сывæллоны дын куыд 
фæцæйхаста. Уый уадæй тагъддæр у, æмæ иу хатт кæй ахæсса, уый фæстæмæ нал дæдты. 
~ Зæгъ ма мын æрмæст, кæуылты акодта уый йæ фæндаг? — бафарста мад. — Фæндаг 
мын бацамон æрмæст, æз æй ссардзынæн. 
15 Æмбалты Цоцко 
-225- 

— Зонын æй, кæдæм ацыди, фæлæ дын æй нæ зæгъдзынæн, цалынмæ мын дæ 
сывæллонæн цы зарджытæ кодтай, уыдон иууылдæр азарай, уалынмæ! — загъта саударæсджын ус. 
Бирæ дын уарзтон уыцы зарджытæ, чысыл цæм нæ фæхъуыстон; уый зон, æмæ æз Æхсæв 
дæн Æхсæв, — æмæ дæ-иу уыдтон, куыд куыдтай заргæ-зарын! 
— Æз дын цæ азардзынæн сеппæт дæр, сеппæт! — дзуапп радта мад. — Фæлæ мæ 
фæстиат ма бакæн ацы сахат: мæн хъæуы Удисæджы баййафын, мæ хъæбулы ссарон! 
3. 
Æхсæв ныхъхъус кодта йæхи; уæд мад ныззарыди зæрдæсасты судзаг цæссыг калгæйæ. 
Бирæ фæзарыди мад, уымæй фылдæр та цæссыг фæкалдта. Æмæ уæд мæнæ Æхсæв сныхас 
кодта: 
— Цæугæ рахис фæрсты, раст тар нæзы хъæдмæ, уырдæм сарæзта Удхæссæг йæхи дæ 
хъæбулимæ. 
Хъæдæн йæ тæккæ тарфы фæндаг фæсаджил, мад уырдæм бахæццæ æмæ фæлæууыд: 
чердæм цыдæуа? Дыууæ фæндаджы кæм баиу сты, уым зади бæгънæгæй сындзы къутæр, — 
æнæ иу сыф, æнæ иу дидинæг: хъызт зымæг кæд уыди мыййаг! Сындзы къутæр цы уыди, 
уымæй иууылдæр ныддæвдæг ихæй. 
— Удисæг ауылты нæ фæцæйцыди мæ сывæллонимæ мыййаг? 
— Фæцæйцыди, - загъта сындзы къутæр. — Фæлæ кæдæм ацыди, уый дын нæ 
зæгъдзынæн, дæ зæрдæмæ хæстæг мæ дæ риуыл куы нæ схъарм кæнай, уæд. Æз сæлын æмæ тагъд 
ихы къæртт фестдзынæн иудадзыгдæр. 
Уæд æй мад уыцы æлвæст æрбакодта. Цыргъ судзинтæ арф бафардæг сты буары æмæ 
мады риуæй рахъарыд ставд туджы æртæхтæ... Фæлæ уый адыл сындз къутæр цъæх-цъæхид 
адардта æмæ цы уыд, уымæй дидинæг ракалдта, зымæгон æхсæв кæд иттæг уазал уыди, 
уæддæр — афтæ хъарм вæййы сагъæсгæнæг мады зæрдæ. 
Фæндаг ын бацамыдта сындзы къутæр. 
4. 
Фæндаг æй бахаста иу стыр цадмæ; уыцы ран никуы зынди нæдæр нау, нæдæр бæлæгъ. 
Доны сæрыл фæхæцыди тæнæг их; уый ахæм их нæ уыди, фистæг адæймаджы чи баурома, 
фæлæ йæ цæуынмæ дардтаид хъыг, ноджы ма уыимæ дон уыди арф. Фæлæ мадæн уæддæр 
амал нæ уыди цадыл æнæ ахизгæ, йæ сывæллоны ссарын æй кæм фæндыди, уым. Æмæ 
мæнæ цадыл фæдæлгоммæ мад, цæмæй йæ уыцы иу æлвæцæй аназа; уымæн та адæймаг 
ницы бафæраздзæн, фæлæ йæ æрæййæфта æнамонд мады ахæм диссаг дæр. 
— Нæ, уымæй дын ницы рауайдзæн! — загъта цад. — Фæлтау баныхас кæнæм — хуыздæр 
уыдзæн. Æз æмбырд кæнын зынаргъ дуртæ; дæ дыууæ цæсты хуызæн сыгъдæг æмæ ирд 
дур та уынгæ дæр нæма фæкодтон. Кæд сразы уыдзынæ, цæмæй дын фыркуыдæй æрхауой 
мæ донмæ, уæд дæ бахæсдзынæн уыцы фарсмæ, стыр хъæрмустгæнæнмæ, Удисæг йæ 
динæг, йæ бæлас кæм аразы: уыдонæй алы зайæгой дæр у адæймаджы цард. 
— Æмæ æз цæуыл не сразы уыдзынæн мæ хъæбулы ссарæггаг! — загъта мад æмæ уый 
адыл кæуынтæ байдыдта афтæ тынг, æмæ мæнæ йæ дыууæ цæсты ныххаудысты цады бынмæ 
æмæ уыцы ран зынаргъ дуртæ фестадысты. Цад æй байста йæхимæ æмæ мад, цыма 
херыйыл бадти, уыйау иу схуыстæн доны фаллаг фарс фæци — диссагæн дзуринаг иттæг стыр 
хæдзар ацы ран лæууыди. Уыцы хъæдзарæн нæ уыди раиртасæн дæр, цавæр уыди, уый: 
афтæ дæм зындаид, æмæ кæд хох у мыййаг — лæгæттæй чи фегæмттæ, пыхсы бын чи 
фæци, аннæмæй та йын уыди бæстыхайы хуыз. Мæгуыр мад æй уæвгæ бынтондæр нæ 
федта — йæ дыууæ цæсты рахаудтой уымæн фыркуыдæй. 
-226- 

5. 
— Уæдæ мæ хъæбул ахæссæг Удисæджы кæм ссарон? — сдзырдта мад. 
— Æмæ куы нæма æрбаздæхти! — загъта Удисæджы хъæрмустгæнæнмæ гæсæг зæронд 
ус. — Фæлæ ма багъæц, æмæ уæд фæндаг та куыд ссардтай ардæм, чи дын баххуыс кодта? 
— Хуыцау йæхæдæг! — дзуапп радта мад. - Уый мын батæригъæд кодта, æртæригъæд 
мын кæн ды дæр! Зæгъ мын, кæм агурон мæ хъæбулы? 
— Æмæ дын æз дæ сывæллоны куы нæ зонын! — загъта ус. — Дæхæдæг та дæ развæндаг 
куы нæ уыныс! Дысон æхсæв баруади бирæ дидинæг, бахус бирæ бæлас, æмæ тагъд Удисæг 
æрбацæудзæн, цæмæй уыдон аива æндæр бынатмæ. Дæхæдæг зоныс, алы удгоймагæн дæр 
ис царды дидинæг, алкæмæн йæхимæ гæсгæ. Уындæй уыдон сты хуымæтæджы халсартæ, 
фæлæ цæ алкæйы мидæг дæр змæлы зæрдæ. Сывæллоны мæнкъæй зæрдæ дæр змæлы; 
æрзил зайæгойтæ сеппæтыл дæр — чи зоны дæ сывæллоны зæрдæ дзы базонай. Фæлæ мын, 
дæ хорзæхæй, ныр дæтгæ та цы ракæндзынæ, дарддæр дæ бакæнын цы хъæуы, уый дын 
куы бацамонон, уæд? 
— Æмæ дæуæн цы бавгъау кæнон, ахæмæй мæнмæ куы ницы ис! — загъта æнамонд 
мад. — Фæлæ дæ кæд мыййаг истæмæн хъæуы, уæд мын зæгъ, æмæ дын арвы кæронмæ 
фæцæудзынæн. 
— Гъей, гъи! Агуринагæй мæнæн ницы баззад уыцы ран, — загъта ус. — Фæлæ ма мын 
æрдав уæртæ дæ даргъ сау дзыккутæ. Уыдон куыд айв сты, уый зоныс дæхæдæг дæр, æз та 
хорз сæрыхил уарзын. Мæ урс сæрыхил дын ивддзаг ратдзынæн — истæмæн дын 
бæздзысты æппыннæйы бæсты. 
— Æндæр ницы? — загъта мад. — Тынг æхсызгонæй дын цæ дæттын. 
Æмæ зæронд усæн ралæвар кодта йæ хæрзаив сау сæрыхил, урс сæрыхил та райста сæ 
ивддзаджы. 
6. 
Уый фæстæ бацыди мад Удисæджы иттæг стыр цæхæрадонмæ, — дидинæгæй, бæласæй 
æхсæнмæ-æхсæнты кæм зарыдысты: ацы ран дидинæг уагътой авджын агъудты буц 
гиацинттæ, ацы ран задысты стыр пионтæ къæбæлдзыгæй, иннæ ран - дойнаг зайæгойтæ, 
сæ иутæ дзы уыдысты ног æмæ æнæниз, аннæтæ — æрдæгæнхъырдтæ, донгæлмытæ сыл 
сбыдтой сæхи, сау рактæ цæ æлхъывтой се ’фсæртæй. Уыди дзы ацы ран иттæг аив 
пальмæтæ, тулдзбæлæстæ æмæ платантæ, уыцы ран зади хъонтхора, стæй хæрздæфгæнаг 
дзеджджын. Уыдонæй алы бæлас, алы дидинæгæн дæр уыдис ном. Уыдонæй алы дидинæг, алы 
мæнкъи бæлас дæр уыди адæймаджы цард, фæлæ адæм сæхуыддæг та уыдысты хæлиу æгас 
дунетыл: уыдонæй царди чи Китайы, чи Гренланды, чи та æндæр ран. Фембæлдаис ацы ран 
дынджыр бæлæстыл, мæнкъæй дурынты чи зади; уыдон уыдысты афтæ тыхст, æмæ чысыл 
ма бахъæуа, сæ дурынтæ фæцæйтоной, фæлæ дзы уыди уый бæрц бирæ мæнкъæй æмæ 
тæригъæддаджы дидинджытæ дæр, сау мæры чи уыди æмæ хъуына кæуыл схæцыди; бæрæг 
уыди, адонмæ зæрдиагæй кæй зылдысты, иттæг цæ кæй рæвдыдтой. Уыдонæн сæ тæккæ 
мæнкъиймæ дæр-иу æркъул кæны æнамонд мад йæ сæр, байхъусы уымæн йæ чысыл 
зæрдæйы риуыгъдмæ, æмæ дзы мин-мины астæу базыдта уый йæхи хъæбулы зæрдæ! 
— Мæнæ ис! — загъта мад æмæ аивæзта йæ къух иу къаннæг æрвхуыз 
крокус-дидинæгмæ, — йæ сæр, мæгуыр, уыцы æнкъардæй æруагъта. 
— Ма æвнал дидинæгмæ! — загъта зæронд ус. — Фæлæ слæуу йæ разы, стæй Удисæг куы 
фæзына, — æнхъæлмæ йæм кæсын, — уæд ын æй ма бауадз аивын æндæр бынатмæ; 
бартхъирæн-иу æм кæн, иннæ дидинджытæ кæй стондзынæ. Удисæг фæтæрсдзæн, уымæн æмæ 
дзуапп дæтты уыдоны тыххæй Хуыцауæн: уый æвастæй хъуамæ иу дидинæг дæр тынд ма 
æрцæуа. 
Æвиппайды цъити-уазал æрбаулæфыд æмæ куырм мад бамбæрста Удисæджы æрбацыд. 
— Ардæм фæндаг куыд ссардтай? — бафарста Удисæг. - Мæ разæй куыд фæдæ ардæм? 
— Æз мад дæн! - загъта та мад. 
-227- 

7. 
Удисæг йæ дæргъæндзæг къух куыд аивæзта мæнкъæй буц дидинæгмæ, афтæ йыл 
уадидæгæн мад арæхстгай æруагъта йæ къухтæ, цæмæй хъыгдард ма ’рцæуа дидинæгæй иу сыф дæр. 
Уæд ын Удисæг баулæфыд йæ къухтыл; Удисæджы улæфт уазалдæр уыди цæгатаг дымгæйæ, 
æмæ мады къухтæ æдыхæй æрхаудысты. 
— Мæнимæ ма равзарай ма дæ тых! — сдзырдта Удисæг. 
— Æмæ Хуыцау та дæуæй тыхджындæр! — загъта та мад. 
— Уый зон, æмæ æз дæр æххæст кæнын æрмæст уый фæндон, — дзуапп радта Удисæг. 
Уымæн æз дæн дыргъбæласдон аразæг. Æз-иу айсин уый дидинджытæй, уый бæлæстæй 
æмæ цæ аивин дзæнæты стыр дыргъбæласдонмæ æнæзонгæ бæсты, фæлæ уыдон куыд 
рæзынц уыцы ран, уый радзурын æз дæуæн нæ бауæнддзынæн. 
— Ратт мын мæ хъæбулы! — сдзынæзта мад, судзаг цæссыг калгæйæ, стæй æвиппайды 
фæхæцыд дыууæ хæрзаив дидинæгыл æмæ фæхъæр ласта: 
— Æз дын дæ дидинджытæ иууылдæр стондзынæн, — уæлдай мын нал у! 
— Ма йæм бавнал! — загъта Удисæг. — Иуæй æнамонд хоныс дæхи, аннæмæй та дæм 
ахæм фæнд ис, цæмæй фенамонд уа дæхи хуызæн æндæр мад... 
— Æндæр мад, зæгъыс!.. — сдзырдта мæгуыр мад дæр. Æмæ уый адыл уайтагъд суагъта 
дидинджытæ йæ къухæй. 
— Ай дын мæнæ дæ цæстытæ! — загъта Удисæг. — Æз дын сæ æрцахстон цады. Уыдон 
хуымæтæджы æрттывдæй не ’рттывтой уыцы ран, фæлæ дæу сты, уый дын нæ зыдтон. Айс 
цæ, гъа! Сæ фыццагонæй фæрухсдæр сты, - æмæ ма ныккæс мæнæ ардæм, мæнæ ацы 
цъаймæ. Æз дын зæгъдзынæн, стонинаг цы дидинджытæ уыдтæ, уыдонæн сæ нæмттæ. 
Фендзынæ уыдонæн сæ фидæн, фендзынæ сын сæ уæлæуыл цард дæр. Ныккæс-ма, 
байсафынмæ дæ къух кæмæ систай, уыдонмæ! 
8. 
Æмæ ныккасти мад цъаймæ: зæрдæ райы иуы амонды уындæй, æппæт дунейæн дæр ма 
уый уыди царды хос, фидауцы хос, зæгъæн нæ уыди уый бæрц амонд, уый бæрц циндзинад 
тагъди уымæн йæ алфæмблайтæм. Ныккасти иннæйы цардмæ дæр: бынтон мает, иудадзыг 
хъуаг, катай æмæ фыдбылызы хай уыди уый цард та! 
— Дыууæ нывæн дæр сæ арæзт у Хуыцауы фæндонæй, — загъта Удисæг. 
— Кæцы дидинæг сæ у æнамонды дидинæг, кæцы дидинæг сæ у амонды дидинæг? — 
бафарста мад. 
— Æз дын уый нæ зæгъдзынæн! — дзуапп радта Удисæг. — Фæлæ уый зон, æмæ уыцы 
дыууæ нывæй иу уыди дæ сывæллоны ныв, фидæны цы бавзаринаг уыди, уьщон æппæтимæ! 
Мады зæрдæ ныккæрзыдта фыртæссæй. 
— Мæ хъæбулмæ цы кæсы, уый мын зæгъ! Фервæзын кæн раст уды. Фервæзын мын кæн 
мæ хъæбулы утæппæт фыдæбæттæй! Айс æй фæлтау. Ахæсс æй Хуыцауы паддзахадмæ! 
Байрох кæн мæ цæссыг, мæ табуафситæ, цыдæриддæр кодтон æмæ дзырдтон, уыдон иууылдæр! 
— Æз дын ницы бамбæрстон! — загъта Удисæг. — Куыд дæ фæнды: дæ сывæллоны дын 
радтон, æви дын æй фæхæссон æнæзонгæ бæстæм? 
Мад катайыл фæци, зоныгыл æрхауд æмæ кувы Хуыцаумæ: 
— Ма-иу мæм байхъус, дæу цы нæ фæнды, ахæмæй дæ исты куы курон, уæд! Ма-иу 
мæм хъус! Ма-иу мæм хъус! 
Æмæ уый адыл æруагъта йæ сæр... 
Удисæг та йын ахаста йæ сывæллоны æнæзонгæ бæстæм. 
(ЦИГСИИ-ы наукой архив. Фонд 30, оп. 1, п. 13). 
-228- 

ЦЪИТИЙЫ ÆХСИН 
(Цоцкойы къухфыстмæ гæсгæ мыхуыргонд цæуы фыццаг хатт) 
1. Мæнкъæй Руди 
Швейцары бæстæй хуыздæр та ма уæдæ цы уыдзæнис? Уымæн йе ’стыр æфцджытæ, 
сыгъдæг урс митæй æмбæрзт, бынæй та цыл худау тæппытæ фыд цъæхцъæхид къæбæлдзыг 
хъæдæй! Бирæ сусæгдзинæдтæ, бирæ сусæг таурæгътæ рагæй æрцыдысты уымæн йæ 
æнæбын ихджын хауæнты, кæмтты. 
— Хъусыс уыцы тæссаг æмæ дардæй цæуæг гуыр-гуырмæ, хæхты куыд азæлы? Уый зæй 
у! Уыцы зæй фезмæлыди хохы бæрзæндæй, æмæ нæй ахæм тых, уый чи баурома! 
Мургæнгæ, сæтгæ, пырхгæнгæ цæуы алцы æппæт уый йæ фæндагыл, цæуылдæриддæр амбæлы, 
уый айсы хауæнтæм, кæмттæм. Хъусыс? Ноджыдæр та хъæр! Ноджыдæр та зæй! 
Кæнæ цъититæ! Уыцы æрттиваг ихын хæхтæ, хурæй ныхæст! Куыд хорз сты уыцы 
цъититæ! Бæлццæттæ дзæгъæлы нæ уарзынц уыдонмæ кæсын, æнæхъæн бæлттæй 
дзæгъæлы нæ тындзынц цъитиджын рæттæм Швейцары бæсты. 
Бæлццæттæ æрæгæй ардæм уарзтой цæуын иу ахæм мæнкъæй сахармæ, Гриндельвальд 
хуыйнгæйæ уый уыди уазæгджын комы лæнкауы Веттерхоры бын. Уыцы ран уыди 
диссагæн дзуринаг дыууæ цъитийы, фæлæ уыдонæн сæ феныны тыххæй хъуыди ссæуын иу 
бæрзонд къæдзæхмæ. Хохмæ уыди æмуырдыг хæххон фæндаг, йæ дыууæ фарс мæнкъæй 
хъæдын фæзауы - къуымтæ. Уыцы хæдзæртты цы адæм цардысты, уыдон æвдæлон 
рæстæджы арæзтой алыхуызон дзауматæ хъæдæй. 
Мæнкъæй сывæллæттæ арæх уыдысты алы хæдзары дæр. Æрвылбон хастой уыцы 
дзауматæ фæндагмæ æмæ-иу уыдонæй цыбæл кодтой бæлццæтты — лæгты æмæ итæг рæсутъд 
сылгоймæгты. Уыдон-иу уæд та барæй æнæхъæн балæй ныккалдысты бæлццоныл æмæ-иу 
кæрæдзийæн рады бар нал лæвæрдтой, афтæмæй цæ алчи дæр йæхи кæнынмæ хъавыд 
æлхæнæджы. 
Фæлæ цы рæстæджы кой кæнæм, уыцы рæстæджы арæх уындæуыд иу мæнкъæй 
лæппуйы иуварс лæугæ. Уый никуы хъардта йæ базайрæгтæ, стæй ма цыл хæцыди афтæ фидар, 
цыма йæм тæригъæд, стыр зын касти уыдонимæ фæхицæн. 
Афтæ æнхъæлдтой, уымæн æмæ-иу лæппуйы стыр цæстытæ кодтой мæсты каст, чи 
йæм-иу фæцæйцыдаид, уыдонæй алкæмæ дæр. Фæлæ афтæ мæнкъæй кæй уыди, стыр 
адæймаджы хуызæн кæй касти, хибарæй кæй лæууыди, уыдон æппæты руаджы хуыздæр нæ 
хъæуы, афтæ-иу фæуæй сты йæ чысыл базайрæгтæ. 
Базар-иу куы фæци лæппу, уæд-иу уайтагъд сфардæг хæхтæм æмуырдыг лæзгъæрыл — 
уыцы ран та лæууыди уымæн йæ дадайы мæнкъæй хæдзар. Афтæ уыди, æмæ мæнкъæй 
Руди — уыцы номæй дзырдтой лæппумæ — уый бæрц нæ уарзта базайраджы хъуыддаг. 
Бирæ хуыздæр касти уымæ къæдзæхтыл йæ сæгътимæ хизын. Æмæ кæд хорз фыййау 
уыцы фыййау у, йæ сæгътæ айнæгдæр, бæрзонддæр къæдзæхтæм чи тæры, уæд Руди уыди 
иттæг хорз фыййау. Уый куыд арæхсти хæхтæм хизынмæ, афтæ иу сæгъ дæр нæ арæхсти! 
Уый иттæг хорз зыдтой сыхаг зылды мæргътæ иууылдæр. Цыфæнды бæрзонд ран-иу не 
сбыдтой уыдон сæ ахстон, уæддæр сæм Руди æдзухдæр ардта фæндаг. 
Æмæ уый диссаг нæу æппындæр, уымæн æмæ уый уыди дадайæн йæ зæронд нæл 
гæдыйы ахуыргонд. 
— Цæй-ма, хæдзары сæрмæ схизæм, — арæх-иу дзырдта уый Рудийæн рæвдауæгау æмæ 
аудгæ фæлмæн, стыртæ чысылтимæ куыд фæдзурынц, афтæ. Æмæ Руди иттæг хорз 
æмбæрста нæл гæдыйы, цыппæркъахыг фосы æвзаг алы сывæллон дæр куыд æнцон æмбары, афтæ. 
— Хизæм хæдзары сæрмæ! — ногæй-иу дзырдта нæл гæды. — Адæм æнхъæл сты æмæ 
хæдзары сæрæй рахаудзынæ, тас у рахауынæй. Уый сыгъдæгæй дæр мысæггаг хъуыддаг у! 
Нæй дын рахауæн, куы нæ дзы тæрсай, уæд. Рахауынæй куы нæ тæрсай, уæд дын нæй 
рахауæн! Рахауынæй ма тæрс, æндæр нæ рахаудзынæ! Уый дын уымæн йæ хуыздæр хос! 
Уый дын уымæн сæйрагдæр фæтк! Æдæрсгæдæр! Дæ иу дзæмбы ардæм! Афтæ! Дæ аннæ та 
афтæ! Уыныс, уымæй та ма æнцондæр цы уыдзæн! Ныр та дарддæр. 
-229- 

Æмæ-иу уыцы хуызæнæй арæх схызтысты хæдзары сæртæм æмæ бæлæстæм. Уый 
руаджы, хуыцауы ардыстæн, мæнкъæй Руди нæл гæдыйæ æвзæрдæр нæ хызт. Уый та уымæй 
бæрæг уыд, æмæ-иу Руди арæх сфардæг ахæм къæдзæхтæм, æмæ-иу нæл гæды йæ фæдыл 
кæдæм нæ бахаста йæ ныфс. 
— Уæлдæр, уæлдæр! — уæд-иу æм дзырдтой хилаг кæрдæджытæ, стæй къутæртæ. 
Æмæиу уæлдæр хызти Руди. Уый-иу тавта хурты хурзæрин, æмæ-иу нозта дзаг риуæй сыгъдæг 
хæххон уддзæф. 
— Мах æмæ сымах! Сымах æмæ мах! — цъыбар-цъыбур кодтой зæрватыччытæ, лæппуйы 
алыварс зилгæ. Уыдон-иу æрбахастой уымæн салæмттæ зæронд дада æмæ зæронд куыдз 
Айолæй; уый уыди ахæм зæронд, æмæ нал фæрæзта цæуын лæппуйы фæдыл. 
Уæд- иу Руди æрæмысыд йæ хæдзары къуым, æмæ-иу балæууыл уыцы ран. Иттæг бирæ 
уарзта уый йæ зæронд дадайы, уарзта уый разы бадын æмæ хъусын уымæн йæ рагон 
таурæгътæм. Уый схъомыл уымæн йæ къухы æмæ арвыста йæ мæнкъæй цард цы уыди, уымæй 
дадаимæ. Уымæн йæ фыд уыди постхæссæг æмæ царди фæсæфцæг Валлис кантоны. 
Амарди, Рудийыл афæдз дæр нæма рацыд, афтæ. Уæд йæ сывæллоны йæ хъæбысы скодта 
Рудийы мад æмæ дыууæ цуанонимæ араст хæхтыл йæ фыды хæдзармæ — ома Руди ацы сахат 
кæмæ царди, уыцы дадамæ — йæ мады фыдмæ. 
Гриндельвальдмæ бахæццæ сты, хъуыди ма æрмæст цъитийы сæрты ахизын. Ногуард 
миты араст кодтой уыдон тындзгæ цыдæй цъитийыл. Фæлæ æвиппайды чызг-ус сабыр рог 
хъæр фæкодта, æмæ кæмдæр ныххауд æнæ иу цъистæй. Хæстæг хъæуæй æххуысгæнджытæ 
куы фæзындысты бæндæнтæ æмæ михтимæ æмæ йæ куы сластой, уæд уый уыди уазал ихы 
хуызæн. Фæлæ ма сывæллон уыди иу чысыл æнхъæлцау, æмæ йæ фервæзын кодтой. Æрмæст 
уæдæй фæстæмæ ничиуал федта сывæллоны худгæ. 
— Цъити æнамонд фæкодта Рудийы æмæ йын байста йе ’взонг дуджы циндзинад, — 
дзырдта-иу уымæй йæ мады фыд: лæппу бафтыд ныр уый хæдзармæ. 
Адæмæй йын йæ æмбаргæ цæсгом чи федта, уыдон та-иу дзырдтой хъус-хъус: 
— Цъитийы æхсин ын аба кодта! 
Фæлæ хъуамæ ницы фехъуыстаис ды Цъитийы æхсинæй — Ихындзæгæй? Уæд хъусгæ! 
Зæгъæн нæй, ахæм стыр æхсарджын у Ихындзæг. Цыма цад цæугæ-цæуын дур фестад, 
уый хуызæн лæууы цъити цæндамадтæй йæ цъæх-цъæхид авджын ихы хъæпæнтимæ. Уыцы 
ихы хъæпæнтæ бадынц кæрæдзийы æккойты, иу дзы иннæйыл æрдзедзыкка. Дымгæ та 
богътæ кæны æмæ уыцы згъордæй згъоры. Уромæг кæй нæ бауромдзæн, ахæм хæрз стыр 
доны сæр уый стæры, уый хæссы уыцы хъæпæнтæ. Уым алы ран дæр айдæн агъуыстытæ, 
лæгæттæ; уыдон диссагæн дзуринаг цъæх-цъæхид къæлæт цартимæ, ихын цæджындзтимæ. 
Мæнæ дын уый та диссаджы авджын паддзаххæдзар! Уым цæры Ихындзæг — Цъитийы æхсин. 
Ихындзæг æрдæгмæ у уддзæфы хъæбул, æрдæгмæ та ныфсхаст бардарæг дæттæм. 
Базырджыны хуызæн, сычъийæ тагъддæр, сфардæг вæййы уый айнæг хæхтæн сæ тæккæ 
бæрзонддæр цъуппытæм; уырдæм уæндæгты уæндæгтæ дæр сæ ныфс нæ хæссынц, цалынмæ 
дзы къахфæндæгтæ саразынц, уалынмæ. 
Уый згъоры назы лыстæг къалиутыл, хæстмаст доны фæйлауæнтыл æмæ йæ митхуыз 
сæрыхил, йæ бæлонхуыз цъæх дарæстæ æрттивынц уæлдæфы, дæттæ Швейцары æнæбын 
цадты куыд æрттивынц, афтæ. 
— Ныцъцъист кæнон! — гуыр-гуыр кæны Ихындзæг. 
— Мæнæн адавтой мæ гыццыл лæппуйы! Батæ йын кодтон æз, фæлæ мын нæ бантыст 
уый мæ батæй амарын. Æмæ та уый цæры адæмы æхсæн. Бæрзонд схизы уый цæхгæр 
къæдзæхтæм йæ сæгътимæ æмæ хъавы аннæтæй бæрзонддæр схизынмæ! Уый мæнæй нæ 
аирвæздзæн, уый мæн у, æз æй æрбаздахдзынæн, æз æй мæхи бакæндзынæн! 
Æмæ Ихындзæг æрбасиды Сæрзилынгæнæгмæ, цæмæй йын йæ фæндон æххæст кæна. 
Уый фæзынд уайтагъддæр йæ бардарæджы цъитимæ. Уый бон алцы дæр у, уымæн бирæ 
хотæ æмæ æфсымæртæ ис, æнæхъæн рæгъау! Сæ иу уа æви æртæйæ уой, уæддæр æххæст 
кæнынц Ихындзæг æхсины фæндон, кæсынц алцæмæй дæр йæ коммæ. Уый амындæй 
уыдон сафынц адæмы, æппарынц сæ сæрсæфæн хауæнтæм æмæ кæмттæм. Æмæ уыдонæй 
никуыдæй фервæздзынæ — уыдон кæм нæ февзæдзысты, ахæм ран нæй! 
-230- 

Уыдон бадынц асины къæхтыл, мæсыджы фæлгуыртыл! Уыдон басайынц мæгуырæг 
нывонды уазæджы къæдзæхты былгæронмæ æмæ йæм фæлæбурынц спруты хуызæн сæ 
тасаг къæхтæй! 
Уыдоны бæрны бакодта Ихындзæг, цæмæй æрцахсой, байсафой Рудийы. 
- Уæдæ! Уайтагъд дæр æй æрцахстай! — фæстæмæ дзуры Сæрзилынгæнæг. - Уыцы 
æлгъыст нæл гæды бацамыдта уымæн йæ хиндзинæдтæ! Уымæ ис цавæрдæр тых æмæ йын 
мæнæн мæ бон ницы бауыдзæн. Цал хатты бабадтæн æз йæ размæ бæрзонд хауæнты был 
уырдæм-иу куы схызти йæ сæгътимæ, уæд. Хауæны сæрмæ-иу куы ’рдзедзыкка бæласы 
къалиуыл, уæд-иу цал хатты загътон мæхи нымæр: «Тæхуды, ныр уымæн йæ дæлæрмттæ 
ахъыдзы кæн!» Мæ сæрæн нал дæн мæхæдæг дæр уыцы лæппуйæ, фæлæ йын æппын мæ 
бон ницы у! 
- Мах æй æрцахсдзыстæм! — гуыр-гуыр кæны Ихындзæг. — Мах æй æрцахсдзыстæм! 
Ды кæнæ æз! Æз кæнæ ды! Æз! Æз! Æз! 
- Никæддæр! Никæд! — мырмырæгты буц хъæры хуызæн айхъуысы хæххон уæлдæфы. 
Уый уыдис кæйдæр дзырд, уый уыдис æрдзы æмзæл зарæг, хуры уарзæгой чызджытæ æмæ 
дауджыты хъæлæс. Уыдон æрвыл изæр сæ рæсугъддзинадимæ рацæуынц хæхты сæрмæ 
бæрзонд арвы хъæбысмæ, сæ сæуæхсидæнгæс мæнкъæй уаз базыртæ цадæгтай арт уадзынц, 
срухс кæнынц бæрзæндтæ сæ сырх рухсæй, æмæ дæм уæд афтæ фæкæсдзæн, цыма хæхтæ 
судзынц цавæрдæр æнахуыр буц зæрæхсидтæй. Уыцы дауджытæ адæм хонынц Альпаг 
пиллæттæ. 
Хур куы афардæг вæййы, уæд бамбæхсынц уыдон хохы митын æмбæрзæны æмæ уыцы 
ран рæдзæ-мæдзæ кæнынц иннæ райсоммæ. Фæлæ сæ райхъал кæны хуры фыццаг тын, 
æмæ та уыдон ногæй февзæрынц бæрзондыл. 
- Никуыдæр æй басæтдзыстут! — зарыдысты дауджытæ æмæ сæ буц фæлмæн хъæлæстæ 
цадæггай зæлланг кодтой изæры уæлдæфы. 
- Гъæ-гъæ! - гуыр-гуыр кодта Ихындзæг. — Уымæй тыхджындæр чи уыди, ахæмты 
дæр басастон æз! 
- Ды йыл фæхæст уыдзынæ, фæлæ йын ницы бафæраздзынæ уромынæн! Никæддæр! 
Никæд! — зæлланг кодтой хъæлæстæ, цадæггай мынæгдæр кæнгæйæ. 
Æмæ-иу алы райсом хуры тынты чызджытæ балæууыдысты зæронд дадайы хæдзары 
æмæ-иу фыййау лæппуйы цæсгомыл ралæууыдысты буц батæй. Уыдон æй уарзтой иттæг 
бирæ, æмæ хъавыдысты, цæмæй батæй ссæуын кæной, Цъитийы æхсины батæй лæппуйы 
удыл цы фæд баззади, уый. 
2. Ног бынаты 
Валлис кантоны, Рудийы райгуырæн бæсты царди уымæн йæ фыды æфсымæр. Уый 
уыди æвзыгъд хорз цуанон æмæ номдзыд фæндагамонæг хæхты. 
Æмæ мæнæ, Руд и астаздзыд куы фæци, уæд йæ фыды æфсымæры бафæндыди уый 
йæхимæ æркæнын. Зæронд дадайæн кæд цыфæнды зын уыди сабийæ ахицæн, иунæгæй 
баззайын, уæддæр хъуамæ сразы уыдаид лæппуйы раттыныл. 
Æмæ æндæр фæрæз дæр нæ уыди — мæнкъæй Руди хъуамæ истæуылты сахуыр уа, йæ 
фыды æфсымæр та ивгъуыды цуаны æтте ма уыди хорз хъæды куыстгæнæг, 
боцкъатæаразæг. 
Æмæ мæнæ æрхæццæ уыцы бон, Руди Гриндельвальд кæд ныууагъта. Уымæй ма 
æнкъарддæр хъуыддаг цы уыдаид, зæрдæнизæн ма æгæр дæр уыди. Зæронд нæл гæды уыцы 
бон райсомæй изæрмæ цыди мæстджынæй, йæ дымæг ныппака кодта дæргъæй уадындзау, 
афынæй, æмæ йæ Руди уымæн хæрзбон зæгъынмæ хъавгæйæ куы систа йæ къухтæм, уæд 
уый тызмæгæй атыдта йæхи æмæ арц абадт йæ хъуын. 
- Ныууадз уыцы буц митæ! Уыдон та дын цавæр буц митæ сты! — загъта нæл гæды. 
Ныр дæ мæ сæр ницæмæнуал хъæуы — байрæзтдæ дæхæдæг дæр. Ахиз хæхтыл æмæ дæ ма 
рох кæнæд: никуы рахаудзынæ хауæнæй, æрмæст ма фæтæрс. Хæрзбон! 
-231- 

Æмæ зæронд гæды алыгъди æмæ афтæ бамбæхст, æмæ йын ницыуал амалæй уыд 
ссарæн. 
Сæгътæ дæр дзыгуырæй æрæмбырд сты Рудийы алфамблай æмæ уынгæг хъæлæсæй 
уасыдысты: — Ме! Ме-ме! Ме! — Æндæр ма цы хъæуы скæуынмæ! 
Ницæмæ æрдардтой Рудийы ацыд æрмæст кæрчытæ. 
— Куыд? Нæ фехъуыстай? Руди фæсхохмæ цæуы! — дзырдта иу карк иннæмæн. 
— Фæндараст фод, уый бæрц ыл нæ тыхсын. Фехъусдзынæ, фендзынæ, кæд искуы йæ 
сæр нæ баззайа. Æмæ чи цы агуры, уый ссардзæн! Æмæ йын æнæхъæугæ дæр нæу! Агургæ 
йæ кæны! 
Уымæй ахицæн кæрчыты ныхас. Уыдон нæ уарзтой лæппуйы. 
Фæлæ зæрватыччытæй цы загъдæуа — уыдон æй дардмæ уæгъд не суагътой æмæ 
æнæбанцайгæйæ цъыбар-цъыбур кодтой: 
— Ци, цви! Цви, ци! 
Руди цыди дыууæ уæйыггонд цуанонимæ. Тас рæтты-иу уыдон адаргъ кодтой 
лæппумæ сæ къухтæ, фæлæ-иу Руди батылдта йæхиуыл æрвæсгæйæ йæ сæр æмæ-иу схызт 
бæрзонддæр. 
Æмæ сæ разы мæнæ Юнгфрау, Менх æмæ Эйгер. Руди ахæм бæрзонд ран никуыма 
уыди. Йæ алфамблай кæдæмдæриддæр нæ акæсай, уæд иудадзыгдæр денджыз митæй: миты 
хъæпæнтæ лæууыдысты кæрæдзийы сæрты цæндамадæй, цыма денджызы фæйлауæнтæ фæих 
сты, уыйау. Мит фыр урсæй афтæ сонт æрттывд кодта, æмæ йæм цæстытæ нæ лæууыдысты. 
Цъититæ та лæууыдысты фæрсæй-фæрстæм æмæ сæ их цæндтæй схъиудтой æмæ-иу 
фæсастысты хуры тынтæ. Ацы ран уыди Ихындзæгæн йе ’цæг падцзахад. Æхсинад кодта 
уый ацы ран иунæг йæхæдæг, нæ йын уыди ныхмæ æллæууæг. 
Бæлццæттæ æхсæвиуат бакодтой иу æдзæрæг дурын агъуысты. Уыцы ран сфыхтой уыдон 
сæхицæн æхсæвæр, æмæ куы бахордтой, уæд сдымдтой сæ лулæтæ, æрбадтысты арты фарсмæ 
æмæ байдыдтой кæнын сабыр ныхас. 
Фæндаг амонджытæ цы сусæг таурæгътæ радзырдтой, ахæмтæ никуыма фехъуыста 
мæнкъæй Руди. Цы-цы! Æмæ кæй кой нæ уыди таурæгъты: диссагæн дзуринаг Альпы 
кæлмытæ, сæ цард уазал хæххон цады бын чи ’рвыста, цæстыл чи фæхъазы, ахæм 
тæрсынгæнæнтæ, стæй зонаг кæй нæ зоны, ахæм сау фыййау. 
Æвиппайды дардæй æрбайхъуыст цавæрдæр гуыв-гуыв. Фæндагамонджытæ 
фестадысты æмæ байдыдтой сæ хъус дарын. Гуыв-гуыв байдыдта хæстæгæй хæстæгдæр, æмæ куыд 
хæстæг кодта, афтæ æнахуыр диссаджы гуыр-гуырмæ здæхт гуыв-гуыв. 
Уый цыди ураган, æвирхъау хæххон ураган, уади фæсхохæй фæзтæм. Мургæнгæ цыди 
уый алцы æппæт дæр йæ фæндагыл, йæ иу баныдзæвдæй бæлæстæ састысты, хæтæлты саста 
æмæ сæ рогæн æхста, æппæрста иу ранæй аннæмæ . 
Сахаты фæстæ æрынцад уады ниуын, уады нæрын. Уад нæ бахъыгдардта бæлццæтты — 
сæ иуфæрсты фæци, æмæ уыдон схуыссыдысты æдасæй. 
Дыккаг райсом ацыдысты дарддæр. Хур та ногæй æрттывта арвыл, æмæ та мит ногæй 
схъиуæггаг рухсæй къахта, риссын кодта цæстытæ. Уалынмæ стæй зынын байдыдтой ног 
адæм, ноджы хæхтæ дæр ивтой сæ хуыз æндæр хуызæй. Уæртæ ма дардæй фæстаг хатт 
ферттывта Гриндельвальдæй цы æфцæг зыны, уый, æмæ фæаууон. Лæппу ныр касти йæ 
ног фыдыбæстæм. 
3. Фыды æфсымæр 
Фыды æфсымæры хæдзары бирæ хуыздæр æмæ дзæбæхдæр уыди раздæры хæдзарæй. 
Уат уыди стырдæр, стæй йын йæ къултæ айв дардтой саджы сыкъатæ æмæ сыгъдæг сæрфт 
æрттиваг топпытæ. Уыдонæй ма рæсугъддæр топпытæ куыд уыдаид. Руди фырцинæй 
улæфын дæр ма нал фæрæзта . 
Дуары сæрмæ та Мады Майрæмы ныв ауыгъд, аив арæзт альпаг розæтæй, йæ разы 
æдзухдæр сыгъди цырагъ сойджын къусы - лампадкæйы.. 
-232- 

Фыды æфсымæр нырма уыди фидар лæг, бæрзонд асæй, бæзæрхыггомау, æнæниз. Йæ 
ус та уый бæрц уыди мæнкъæй, хус, цæрдæг сылгоймаг, даргъкъубалджын. Уый уыди 
французам æмæ уыцы хъуыддаг иттæг адджын уыди фыды æфсымæрæн. 
— Ныры цард æвзæр нæу Валлисы кантоны! — арæх-иу дзырдта фыды æфсымæр. — 
Фæлæ фыццаг ацы ран фыдæвзæр уыди! Æгас бæсты цардысты тæригъæддаг рынчын 
кретинтæ. Фæлæ нæм мæнæ æрбацыдысты французæгтæ, уыдон та сты иттæг дæсны 
доктортæ. Уыдон фесæфтой æрмæст низ нæ, фæлæ ма рынчынтæн сæхи дæр. О, француз 
итгæг арæхсынц марынмæ. Уыдон фазтой къæдзæхтæ æмæ айгæрстой Симплоны фæндаг, 
уый та у ахæм фæндаг, æмæ лæппуйыл æртæ азы рацыди, уæд ыл уый дæр бацæудзæн 
йæхæдæг Италимæ. 
Уыцы ранмæ-иу куы ’рхæццæ фыды æфсымæр, уæд-иу афтæ сцырен æмæ 
дзургæдзурын дзырд нал æфтыд йæ къухы. Æмæ-иу ахæм сахат байдыдта зарын французаг 
зарджытæ æмæ «ура» хъæр кæнын Наполеон Бонапартæн. 
Руди разæй йæ ног хæдзары алцæмæ дæр каст æнахуыр цæстæй. Фæлæ стæй уайтагъд 
фæцахуыр, æмæ дзы алцы дæр иттæг цæуын байдыдта йæ зæрдæмæ. 
Мæнæй дæр ма нæ бацыдтæ йæ зæрдæмæ! Йæ рагон сæнттæ сæххæст сты, — уый 
фæхæст топпыл, æмæ йæ йæ фыды æфсымæр — Валлисы кантоны хуыздæр цуанон — ахуыр 
кæнын байдыдта топпæй æхсын! 
Руди куы фæхъомылдæр, уæд æй фыды æфсымæр кæнын байдыдта цуаны. 
— Тагъд дзы æмбисонды цуанон рауайдзæн! — дзырдта-иу фыды æфсымæр. 
Æмæ ахуыр кодта сывæллоны цуаны алы митыл, хъавдыл, арæхстыл. Уый йын 
лæвæрдта нуазынæн ног мард сычъийы хъарм туг, уымæн æмæ Альпы хæхты чидæриддæр зоны — 
ахæм туг чи нуаза, уымæн сæрзилынæй тас нæу. Ахуыр кодта сывæллоны, хæхты куыд 
бахъуызын хъæуы сычъитæм, куыд нæ фæтæрсой, афтæмæй; куыд базонын хъæуы афон — 
ома цы афон у, уый куыд сбæрæг чындæуыдзæн. Ахуыр æй кодта саха лæсгæ-лæсын куыд 
хъæр кæны, куыд сонт ферттивы хæххон мит. 
Иу хатт Руди уыди цуаны йæ фыды æфсымæримæ. Æвиппайды хохы хæрз цъуппыл 
февзæрди иу чысыл сычъи; уый цæм уыди афтæ дард, æмæ кæм лæууыдысты, уырдыгæй 
нæ уыди амарæн. Къæдзæхмæ та цыди хæрз уынгæг тæрхæггонд былтыл. Тæрхæггонд нæ 
зынд сæлæф митæй, æмæ æнæ адзал мæрдтæм барвыстаид кæйдæриддæр, йæ ныфс чи 
бахастаид ууыл бацæуын. 
Фæлæ ахæмтæ кæй баурæдтаиккой, фыды æфсымæр уыцы цуанонтæй нæ уыд. Ам 
чысыл дурыл хæцгæйæ, уый хизын байдыдта хæрдмæ. Æмæ Руди æвиппайды ауыдта, йæ 
фыды æфсымæры сæрмæ кæй зилы хæрз стыр цæргæс. Уый йын иу цæф куы фæкæна, уæд, 
дæ балгъитæг афтæ, фыды æфсымæр комы абаддзæн! Нал зылди фыртæссæй Рудийы зæрдæ, 
фæлæ уый æрмæст иу цъус дуг. Уый уæлвæд цæсты фæныкъуылдмæ фыды æфсымæр 
æбацарæзта йæ топп æмæ ныхъхъавыди. Цæргæс дæр уыцы тæккæ йæ хæдсæрмæ уыди. Уæд 
æвиппайды фыды æфсымæр фехста сычъи, — топпы гæрахæй фæтарсти цæргæс. Сычъи та 
карст къардиуæй æрхаудта æмæ комы абадти. 
Фыды æфсымæр нал æнцад худынæй, Руди йын куы радзырдта, цы фыдбылыз æм каст, 
уый. Хъæлдзæгæй сæ хæдзармæ куыд фæцæйцыдысты, афтæ æвиппайды сæ сæрмæ фæцыди 
æбуалгъ хъæр. 
— Кæс дæхимæ! Зæй рауайы! Фидар лæуу! — Руди ма куыдцæр цыдæртæй иуырдæм 
фехста йæхи æмæ бæласыл фидар ныххæцыд. Миты хъæпæнтæ æрра скъæрд кодтой сæхи 
уый рæзты, бæлæстæ æмæ къудзитæ пырх кæнгæ сæ фæндагыл. Руди цы бæласыл хæцыд, 
уымæн фæсаст йæ цъупп æмæ йæ зæй иуварс авæрдта. 
Æмæ зæй куы рауад, уæд лæппу бæласы цæнгты астæу ауыдта йæ фыды æфсымæры 
буар муртæй, хъарм ма уыди æрмæст... 
Фыды æфсымæры ус иу цæссыг дæр не ’руагъта йæ цæстæй, стыр æбуалгъ уацхъуыд ын 
фæлурс лæппу тæрсгæ-ризгæйæ куы радзырдта, уæд. Фæлæ æхсæв бонмæ йæ сусæг нæтын 
æмæ æрдиаг уадысты Рудийы хъустыл. 
— Ныр дæумæ кæсы нæ хæдзары дарын! — загъта лæппуйæн идæдз ус, уæлмæрдтæй куы 
’рбаздæхтысты, уæд. Идæдз усы ныхас сæмбæлди Рудийы зæрдæйыл. 
-233- 

4. Бабеттæ 
- Хуыздæр цуанон чи у Валейы кантоны? Уый иттæг зонынц сычъитæ. 
- Дæхи хъахъхъæн, Руди! — фæдзурынц ын цуанæттæ сæхи мидæг. 
- Уæдæ рæсугъддæр цуанон та чи у? - Руди! - æмдзыхæй зæгъынц кантоны чызджытæ 
иууылдæр. Фæлæ йæм уыдон нал бафтаудзысты: — Фæкæс дæхимæ, Руди! 
Æмæ чызгæй-сычъийæ дзырдтой, цы уыди, уый. Ныфсджын æмæ хъæлдзæг лæппу уыди 
Руди! Уындæй саулагъз, йе ’хсæрфæрстæ хурсыгъд, куы-иу бахудти, уæд-иу æрттывтой йæ 
урс-урсид дæндæгтæ æппæт дæр, йæ дыууæ æрттиваг цæсты та уыдысты сау æвзалыйы 
хуызæн. 
Рудийыл цыди ссæдз азы. Уый ленк кодта цъититы доны, уазал циу, уый хъуыды дæр 
нæ кодта. Кæсагау ныгъуылд æмæ зилдух кодта уый цъитийы доны. 
Уымæн йæ буар уыди хæрзаив, бирæгъы норттæй конд. Уый хуызæн ничи арæхст 
нæдæр бырынмæ, хизынмæ, нæдæр гæпп кæнынмæ. Уый хылди дурæй арæзт къултыл, 
айнæджы тигътыл. Мæнæй дæр ма! Кæд æй мыййаг хизын æмæ гæпп кæнын сахуыр кодтой 
раздæр зæронд нæл гæды, стæй та рог сычъитæ. 
Уæд уый кафтæн эшбал та æппын нæ уыди! Чызджытæ сеппæтæн дæр дзæгъæл кодта 
сæ зонд, афтæ бæллыдысты уыимæ акафынмæ. Иу хатт кафгæ-кафын уый аба кодта йемæ 
кафæг чызгæн. 
Бирæ йыл фæхудтысты, бирæ йыл фæдзырдтой. Руди та дыккаг бон байрох кодта 
Аннеты — афтæ хуынди, ба кæмæн акодта, уыцы чызг. Уый нæ уыди нæ уымæн йæ зæрдæйы 
дидинæг. 
Бынæй, Бейы доны былгæрон арф ададжы царди хъæздыг куыройы хицау. Уыцы 
куырой рæсугъдæй та ахæм рæсугъд уыди, æмæ йын алчи дæр хъавыд йæ хуыз сисынмæ. Фæлæ 
æппындæр, фыссæн дæр кæмæн нæ уыди, йæ ныв сисæн дæр, ахæм уыди куыройгæсы 
чызг — Бабеттæ. 
Абоны рæстæг афтæ касти Рудимæ, фæлæ Бабеттæйы хуыз-нывæй хæрз афтид уыди йæ 
зæрдæ. Афтæ фидар афтид, æмæ бынтондæр ницæмæйуал уыди ссарæн ныфсæн. Уыцы 
ныв куыд бахаудта уырдæм, уымæн Руди æппындæр ницы зыдта. Уый æнæнхъæлæджы 
фæзынд уыцы иудадзыгон хъуыддаг! Бæлвырд æрмæст уый уыдис, æмæ æрæгæй ардæм 
Руди кæмдæриддæр хæссын байдыдта йæ зæрдæйы Бабеттæйы сау цæстыты ферттывд. 
Уымæн та Бабеттæ йæхæдæг æппындæр ницы зыдта. 
Уый дæр ма афтæ зиан бæргæ нæу, фæлæ фыдбылыз уый уыди, æмæ куыройы хицау 
тынг хъæздыг уыди, зын уыди уымæ сæххæссын. Гъе ацы ран ын сбæззыдысты, зæронд 
нæл гæды йæ цæуылты ахуыр кодта, уыдон. 
- Рахауынæй ма тæрс, уый йеттæмæ никуы рахаудзынæ. 
Æмæ Руди араст Бемæ. Уым æй уыди цавæрдæр хъуыддаг. 
Хъуыддаг фæци æмæ Руди зилын байдыдта Бейы уынгты, æвæццæгæн æй фæндыдаид 
искæй фенын куыройы цæрджытæй, чи зоны. Зонын æрмæст, уый дзы кæй никæуыл 
сæмбæлд, кæй никæй дзы федта. Уый фæдыл фæхъавыд сæ хæдзармæ. 
Чи йын цы базондзæн, цæй тыххæй араст куыройы цурты: æндæр фæндагыл дæр дзы 
цæуæн куы уыди. Куыроймæ куы бахæццæ, уæд, æвæццæгæн, бафæллад, уый тыххæй æмæ 
æрлæууыд бæласы æнцой æмæ кæсын байдыдта арвы рухсмæ — уый та рухс давта иу 
рудзынгæй. 
Æмæ йæ зæрдæ иуæй куыддæр æнкъард, иннæмæй хъæлдзæг хъæрзт ныккодта, æмæ 
йæм æртахтысты амонд æмæ уарзондзинады хъуыдытæ. Кæдæй кæдмæ фæлæууыд уыцы 
лæудæй æнæ фезмæлгæйæ. 
~ Гъе, ма тæрс! — фæхъæр кодта уый æрæджиау. — Цон æмæ «уе зæр хорз!» зæгъон 
куыройы хицау æмæ Бабеттæйæн. Æмæ уæд цæмæй фæтæрсон! Нæй дын рахауæн, 
хауынæй куы нæ фæтæрсай, уæд! 
Куыройы дуармæ Рудийыл амбæлд иу гæды. Уый ныкъкъæлæт кодта йæ астæу æмæ 
загъта: 
- Мийау! Мийау! 
-234- 

Сывæллон ма куы уыдаид Руди, уæд бамбæрстаид, гæды йын афтæ кæй дзуры: 
— Хæдзары нæй! 
Фæлæ Руди стыр уыди ныр, æмæ уый нал æмбæрста фосы ныхас. Уымæ гæсгæ уый 
ацыд дарддæр. 
— Куыройы хицау нæй хæдзары! — загъта йын æххуырст. — Уый ацыд йæ чызгимæ 
Интерлакенмæ. Уыцы ран сомбон райдайдзæн хъабахъæхсджыты бæрæгбон. Уый уыдзæни 
диссаджы бæрæгбон — иннабонæй иннабонмæ дзы æвзардзыста адæм сæхи. 
Мæгуыр Руди! Æмæ йын цымæ уæд абон æнæ æрбацæугæ хос нæ уыди? Хъуыддаг ма 
йæм иу чысыл бабыхстаид. 
— Бабеттæ Интерлакены, — хъуыды кодта сæхимæ фæцæйцæугæйæ. — Уый ардæм дард 
нæу, æмраст фæндагыл хæхтыл куы ацæуай, уæд. Æмæ æниу Интерлакены уæд цæй 
тыххæй хъуамæ нæ балæууон? Уым бæрæгбон у топпæхсджытæн; æмæ æз дæр, æнхъæлдæн, 
æвзæр куы нæ ’хсын. Фендзыстæм, кæддæра дзы исчи хуыздæр фехса мæнæй. Мæ 
фæндагыл та фездæхдзынæн Гриндельвальдмæ æмæ фендзынæн Стыр цъити. Æз дзы нал 
уыдтæн, дадамæ куы цардтæн, уæдæй ардæм. 
Æмæ дыккаг бон хурыскасты фæцæйцыди уый хæхтыл. Рог æмæ сæрибар уыди уымæн 
йæ улæфт, хъæлдзæг æмæ ныфсджын уыди уымæн йæ зæрдæ! Хæхтæ йæ хастой сæхуыддæг 
сæхи уагæй, æмæ йæ хаттæй-хатт афтæ æндæвта, цыма уыди хъæддаг маргъ, сæрибар æмæ 
тыхджын маргъ. Ахæм ран нæй, уый кæм нæ балæууыдаид. 
Мæнæ адон та Стыр цъитийы цъæх ихты хъæпæнты амайæццæгтæ. Мæнæ уын уый та 
хæххон фæндаг, йæ зырнæйзылд дзауматæ-иу кæм уæй кодта. 
Лæппуты дзыгуыр æй сæ астæу фæкодта æмæ йын хъарынц сæ дзауматæ, исты сæ куыд 
балхæна. Лæппутæй йæм иу бадаргъ кодта альпаг уарди-дидинæг. 
«Ай хорз нысан у!» — ахъуыды кодта Руди æмæ балхæдта уарди-дидинæг. 
Уæртæ уый та дадайы хæдзар, фæлæ ныр уым цардысты æцæгæлон адæм, Руди кæй нæ 
зоны, ахæмтæ. Æмæ Руди иу чысыл æрæнкъард. Мысинæгтæ йыл зæйау ныккалдысты 
æмæ иуцъусдуг уымæн йæ зæрдæйæ расырдтой Бабеттæйы сау цæстытæ дæр. 
Фæлæ æрмæст иуцъусдуг! Мæнæ йæ сæр банкъуыста, цыма мысинæгтæ ауыдта, уыйау, 
æмæ рог ныфсджын цыдæй ацыд дарддæр. 
Фæстаджырдæм мæнæ Интерлакен дæр. Тыннывæндæгау кодтой йæ уынгтæ адæмæй, 
сæ уæлæ алыхуызон хæрзаив дарæстæ. Зырнæйзылды хуызæн мæнкъæй хæдзæрттæ 
фæлыст уыдысты кæрдæджытæй æмæ тырысатæй, æмæ сахар цы уыди, уымæй йын уыди 
хъæлдзæг бæрæгбоны хуыз. Афтæ зынд, æмæ йын цыма хурзæрин йæхæдæг дæр æрвыста 
йæ хъæлдзæгдæр æмæ сæнтæрттивагдæр тынтæ. 
Фæлæ дзы уæддæр хъабахъхъы раз куыд хъæлдзæг уыди, цæй бæрц хъæр цыди, уый 
бæрц иу ран дæр нæ уыди. Топпы гæрæхтæ, хъазæн ныхæстæ, устыты хъæлдзæг худт — 
иууылдæр уыдысты дзолгъо-молгъойы, бæрæгбоны æнæсæрфат гуыв-гуыв-гуыв. 
Фæлæ уыцы лæппу-цуанон та уæд чи уыдзæн, бæрæгбонæн æрмæст йæ дыккаг бон чи 
фæзынд, уый? Раст уыны уый дыууæ цæстæй, фидар у йæ къух. Æнæивгъуыйгæйæ 
æмбæлынц уый æхстытæ хъабахъхъыл. Æхсджытæн сæ тæккæ дæсныдæртæ фæлвæрдтой уыимæ 
бавзарын, фæлæ цын ницы бантыст. Æмæ уый хуыздæр кæй арæхсы, уый у афтæ æргом, 
афтæ зонгæ сеппæтæн дæр, æмæ сæ басаста, уыдон æм хæлæг дæр нæ кæнынц. Æнæхъæн 
сахары уый кой йеттæмæ æндæр кой нал ис. 
— Валлисы кантонæй нæ дæ нæ? — æмæ Бейаг куыройы хицау æруагъта йæ уæззау къух 
лæппу-цуаноны уæхскыл. Куыройы хицауы фæсчъылдымæй та æрттывтой Бабеттæйы 
хинæйдзаг цæстытæ. Æмæ йын куыройы хицау хъæлдзæгæй алхъывта йæ къух. 
Мæнæй дæр ма! Æхсызгон у: дæ фыдæлты кантон амбылдта топп æхсынæй, дæ 
фыдæлты кантонæй хуыздæр нæ разынди! 
— Фæлæ уæддæр ардæм куыд æрбахаудтæ? Цы? Ардæм æмраст æрбацыдтæ хæхтыл? 
Æмæ нæ асастай дæ бæрзæй? 
— Гъе! Нæй дын ахауæн, хауынæй куы нæ тæрсай, уæд. — дзуапп ын радта Руди. 
— Хорз, хорз! - загъта куыройы хицау, — фæлæ ма ацу, мæ хæстæджытимæ дæ базонгæ 
кæнон. 
-235- 

Æмæ мæнæ Руди бады уазæгуаты куыройы хицауы хæстæджытæм. Иу къорд хатты 
ракæны уый йæ хохмæ балцы кой, фæлæ дзы нæ фæллайы, уымæн æмæ уый алы хатт дæр 
уыны Бабеттæйы цæстытæ. Дзурынц, лæмбынæг æм кæй хъусы æмæ йын дис кæй кæны 
йæ ныфсхастыл. Сеппæт дæр нуазынц хуыздæр топпæхсæджы цæрæнбон, æмæ иннæтимæ 
нуазы Бабеттæ дæр. Æмæ хъæлдзæгæй кафы Рудийы зæрдæ уымæн йæ риуы, æмæ дзы 
мæргътæ зарынц хъæлдзæг зарджытæ. 
Стæй иууылдæр фæцæуынц сæхи ирхæфсынмæ, Руди та фæцæуы Бабеттæимæ. Уыдон 
фæцæуынц æмæ иумæ ныхас кæнынц афтæ хорз, афтæ æдæрсгæ, æнæкъæмдзæстыгæй, 
цыма рагæй зыдтой сæ кæрæдзийы. 
Фыццаджыдæр ын Бабеттæ ракодта йæхи кой. Радзырдта, йе ’мдзуарджын мад уымæн 
англисаг номдзыд лæджы ус кæй у, йæхиуыл, ома Бабеттæйыл кæй цæуы æрмæст æстдæс 
азы æмæ ма ноджыдæр, æмæ ма ноджыдæр. 
Уый фæстæ дзурын райдыдта Руди, фæлæ уый кодта бынтондæр æнæсæрфат ныхæстæ: 
арæх кæй цæуы Бемæ, цæмæй фена Бабеттæйы, иу хатт сæм куыроймæ бацæуын дæр кæй 
бахаста йæ ныфс, стæй æрмæст уый тыххæй дæр кæй æрцыд ардæм Интерлакенмæ дæр, 
æмæ ноджыдæр, æмæ ноджыдæр. 
Бабеттæ йын цы загътаид, уымæн ницыуал зыдта, æмæ йын æхсызгон дæр ма уыди, 
хæрзбон зæгъыны рæстæг куы ралæууыд, уæд. 
— Хæрзбон, Бабеттæ! — загъта Руди. — Райсом бон æз цæуын нæ хæдзармæ. 
— Хæрзбон, Руди! — дзуапп ардта Бабеттæ. — Æрцу нæм-иу Бемæ. Бабайæн æхсызгон 
уыдзæн дæ фенд. 
5. Фæстæмæ фæндагыл 
Руди зын фæндагыл цыди фæстæмæ хæхтыл. Уый хаста Интерлакенæй æртæ æвзист 
нуазæны, дыууæ иттæг хорз топпы æмæ ма цын уæлæмхасæнæн æвзист кофедон. Уыцы 
хæзнатæ рамбылдта бæрæгбоны, хъабахъ æхсгæйæ. 
Уый ма хаста ноджыдæр иу приз, фæлæ уыцы приз, уыцы лæвар уый бамбæхста йæ 
зæрдæйы тæккæ бын. 
Рæстæг уыди уарынджын æмæ уазал. Æгас арв дæр сæхгæдта уæззау асæст, æмæ цъæх 
мигъ æрæмбæрзта хæхты, рухсы цъыртт кæм нæ хъары, ахæм æмбæрзæнæй. Иу къорд 
къахдзæфмæ алцы дæр, алы дзаума дæр ивта йæ иртасæн нысантæ æмæ-иу æмгуппар 
систы. 
Æвиппайды Руди ауыдта йæ разы иу æвзонг чызг. Чызг цалынмæ йæ фарсмæ февзæрд, 
уалынмæ йæ нæ федта. Æнахуыр цæстытæ уыди уыцы чызгæн: цæстыты мидæг æрттывта 
цавæрдæр хъæддаг тых, хинæй та уыдысты ахæм хин, æмæ йæ былы бынæй цы дзырдтæ 
схаудаид, уыдонæй иу дæр уырнинаг нæ уыд. 
Фæлæ Руди фыццаджыдæр чызджы уаг не ’мбæрста — уый хъуыды кодта æрмæст йæ 
уарзоны тыххæй. 
— Уарзон дын ис? — бафарста Руди. 
— Нæй! — дзуапп радта чызг æмæ бахудт æнахуыр худтæй. Иу рæстæджы ацыдысты 
æнæ дзургæйæ. 
— Цæмæн зилæм дардыл? — загъта чызг. — Ам ис æмраст фæндаг. Арцæм-ма рацу! 
— О, уырдæм бацу æмæ комы абадæм! — худгæ-худын не сразы Руди. — Уыцы хорз 
зоныс фæндаг! 
Чызджы цæстытæ ферттывтой цавæрдæр уазал рухсæй, æмæ та ногæй фехъуыст 
æнахуыр худын уæлдæфы. 
— Зоныс, ацы ран ис Ихындзæг, Ихын æхсины паддзахад! — дзурын та байдыдта чызг. 
Дзурынц дзы, уый кæй нæ уарзы адæмы æмæ цæ кæй сафы. Ацы бæрзæндтыл æрмæст ууыл 
хъуыды кæнын хъæуы. 
— Æз дзы нæ тæрсын! — не сразы Руди. — Æз уыдтæн йæ ахæсты чысыл сывæллонæй, 
фæлæ мæ бауромын йæ бон нæ баци. 
-236- 

— Æри дæ къух! Æз дын баххуыс кæнон, — загъта чызг æмæ уый æнгуылдзты 
аныдзæвдæй ссыгъди Рудийы къух. Уыцы æнахуыр чызг æй мæсты кæнын байдыдта. 
— Нырма уал мæ æххуыс ницæмæн хъæуы, — мæстджынæй загъта уый æмæ тагъд араст 
размæ. 
Æнахуыр худын фæцыди уымæн йæ фæстæ. Руди ракаст фæстæмæ, фæлæ дзы ничиуал 
уыди. Æрмæст ма тухгæ уад згъордта уæлдæфы æмæ уый ниуыны хъуысти чызджы худын 
æмæ зарын. 
Иу дзæвгар уыдон уæгъд не суагътой Рудийы — уад та-иу æм куы æрбахæстæг, куы адард. 
«Уый æвæццæгæн æмæ Ихындзæг æхсины фæсдзæуинтæй уыдзæн» — хъуыды кодта 
Руди, æмæ тындзгæ цыди размæ... Уый фехъуыста бæлццæттæй, хæхбæсты арæх кæй 
æмбæлынц ахæм æнахуыр диссæгтыл. 
Тухгæ уад та къуыззиттæй зарыд æмæ йемæ хаста мит, фæлæ æппæты бæрзонддæр 
хохмæ куы схызти, уæд арв раирд æмæ дзы ссыгъди дыууæ стъалыйы. Æмæ цæм уыцы 
кастæй касти Руди, æмæ сагъæс кодта Бабеттæйы сау цæстытыл. 
6. Уазæгуаты куыройы хицаумæ 
— Цы амонд дæм æрхаудта, Руди! — дзырдта йæ фыды æфсымæры ус. — Цы хорз 
дзаумæттæ фесты дæ хай! Æруай-ма, æз дын аба кæнон, мæ зынаргъ удлæууæн. 
Æмæ зæронд ус хъæлдзæгæй батæ кота йæ мойы æфсымæры фыртæн. Уый хъуыдытæ та 
уыдысты дард, арф лæнкауы, Бемæ æввахс. 
«Æвæццæгæн æмæ æрбаздæхтаиккой Интерлакенæй, — хъуыды кодта уый. — Цæуын 
хъæуы уырдæм!» Æмæ Руди йæ топп йе ’фцæджы баппæрста æмæ араст уырдæм. 
Ракастысты йæм тынг дзæбæх цæстæй. Æрмæст Бабеттæ, уый зæрдæйæ, æгæр хæцыд 
йæхиуыл: дзырд дзы нæ хаудта, фæлæ йæ бæсты дзырдтой йæ дыууæ цæсты, Рудийæн та 
уый дæр уыди æгъгъæд. 
Фæлæ уый бæрц куыройы хицау уазæгыл уыди æнувыд. Уый сбадын кодта Рудийы йæ 
фарсмæ æмæ йæ изæры дæргъы фæфарста хæхтæй æмæ сычъитыл цуанæй. Куыройы 
хицауы зæрдæмæ тынгдæр бацыди Рудийы таурæгътæй цæргæсы ахстоны таурæгъ. 
Уыцы ахстон арæзт у къæдзæхты фæлгуырты сæрмæ. Ахстоны бын, схизæн кæмæ нæй, 
ахæм уырдыг цæхгæр, стæй нарæг лæзгъæр, цæуы къæдзæхы бынты. Ахстонæй фæзыны 
хаттæй-хатт цæргæсы лæппын. И у англисаг лæвæрдта Рудийæн армыдзаг сызгъæрин, 
цæргæсы лæппын ын куы ’рхастаид, уæд. Фæлæ Руди не сразы: айнæг хохмæ нæй бынтондæр 
схизæн, цыфæнды ныфсæн та ис арæн. Арæн цы ныфсæн нæй, ахæм никуы разындзæн. 
Æхсæвыгон æрæджиау фæцæйцыди Руди куыройæ. Уый ма дзы абадтаид ноджыдæр, 
фæлæ аив нæ уыди. Афтæ та хъуыды кодта уатон гæды фынджы бын бадгæйæ æмæ 
æнувыдæй лæппу-цуаноны ныхæстæм хъусгæйæ. Цуанон куы ацыди, уæд уый уайтагъддæр ауади 
цæлгæнæнмæ æмæ цы фехъуыста, куыд хъуыды кодта, уыдон дзурын байдыдта 
цæлгæнæны гæдыимæ. 
— Чындзæхсæв кæй рæзы, уый зоныс? — загъта уатон гæды цæлгæнæны гæдыйæн. 
Æнæхъæн изæр та-иу Руди ныллæууыди Бабеттæйы къахыл. Уый та у бæрæг нысан. Ома 
сæ дыууæ дæр уарзынц кæрæдзийы. Фæлæ хъуыддаджы иу дызæрдыгдзинад дæр ис 
куыройы хицаумæ, æмæ уый цы зæгъдзæни, куы йæ базона, уæд? 
Гъай-гъай, цы зæгъдзæн зæронд куыройгæс, ууыл фæтæрхон кодта æнæхъæн æхсæв 
Руди. Æмæ йын уыцы хъуыддаг афтæ нал лæвæрдта æнцой, æмæ дыккаг райсом уый 
сарæзта йæхи йæ ног дарæсты æмæ фæцыди куыроймæ. Уый фæндыди куыройы хицауæн 
йæхицæй базонын, цы зæгъдзæни, уый тыххæй. Нырма уал уый цыди хъæлдзæгæй, ныфс 
дзы уыди алцæмæй дæр, æнхъæлцау уыди алы æхсызгондзинæдтæй. Фæлæ йæ цы 
æндавдзæн, фæстæмæ куы раздæха, уæд? 
— Æмæ дын хабæрттæ радзурдзынæн! — дзырдта изæры уатон гæды. — Байхъус мæм. 
Абон та фæзынди Руди. Куыройы хицау бынаты нæ уыд, æмæ райдианы уый æмæ Бабеттæ 
бадтысты дыууæйæ. Фæцъыбар-цъыбур кодтой кæрæдзиимæ, стæй Руди загъта: 
-237- 

— Цæй, æз цæуын куыройы хицаумæ æмæ йын хъуыддаг иууылдæр радзурдзынæн, 
афтæ хуыздæр уыдзæн. 
— Æз дæр демæ! — загъта Бабеттæ. — Уæд уый бæрц нæ тæрсдзынæ. 
— Гъы, уæндонæй æнæуый дæр хъуаг нæ дæн! Фæлæ дæ кæд фæнды, уæд цом. 
Æмæ уый адыл араст сты. Ныр хъуыддагæн бахæццæ стæм йæ тæккæ ранмæ. 
Куыройы хицау райдианы хъуыста æнæдзургæйæ, стæй уыцы иу тъæнг фæкодта 
Рудийыл: 
— Ацу ардыгæй! Уайгæ дæ хæхтæм, уыцы ран æхс дæ сычъитæ æмæ нын æнцад ныууадз 
нæ Бабеттæйы, — фæхъæр кодта уый. 
- Æмæ уыдон та цы? — бафарста цæлгæнæны гæды. 
— «Уыдон»? Уый æргом у! «Æз æй уарзын!» «Уый мæ уарзы!» 
«Æмæ дурыны æхсыр иуæн куы уа, уæд дыууæйы фаг дæр суыдзæн!» 
— Афтæ дæр фод, фæлæ уый æгæр бæрзонд бады, дæ хардз нæу, нæ йæм сæххæсдзынæ! — 
дзуры куыройы хицау. — Уый бæрзонд бады сызгъæрин голлагыл. 
— Ахæм бæрзонд цы уыдзæни, æмæ цæмæ нæ сæххæстæуа. Цæуылдæридцæр фæхæст 
уыдзынæ, æрмæст дæ бафæндæд! - загъта Руди. 
— Æмæ уæд цæргæсы лæппын та? ~ не сразы куыройы хицау. — Дæхæдæг куы дзырдтай 
нæй йын райсæн. Уый зон æмæ мæ Бабеттæ дæр бады бæрзонд цæргæсы лæппынау, стæй 
ма ноджы бæрзонддæр! 
— Хорз! Æз дыууæйыл дæр фæхæст уыдзынæн. Цæргæсы лæппыныл дæр, Бабеттæйыл 
дæр. 
Диссаджы ныфсхаст у ацы Руди! 
— Хорз! Цæргæсы лæппын мын куы æрхæссай, уæд дын Бабеттæйы ратдзынæн. — Æмæ 
куыройы хицау уыцы фидыдыл афтæ худти, æмæ йæ цæстытæ доны разылдта. 
— Ныр уал хæрзбон, Руди, — загъта куыройы хицау. — Бузныг де ’рбацыдæй. Фæлæ нæм 
райсом куы ’рбацæуай, уæд мах нæ хæдзары нæ уыдзыстæм! — Æмæ та куыройы хицау 
худын систа. Бабеттæ та хæрзбон загъта сабыргай æмæ цæсты сыгтæ згъорын байдыдтой 
донау чызджы цæстытæй. 
— Ма ку! — загъта Руди. — Дзырд лæвæрд у, æз та тыхджын æмæ ныфсджын дæн. 
Цæргæсы лæппын æрхæсдзынæн! 
Уый адыл Руди рацыди. 
— Мадыма дæ бæрзæй асæттис! — ахъæр æм кодта куыройы хицау. — Уæд кæд бынтон 
фервæзиккам æмæ нæ нал тыхсын кæнис! 
Æмæ куыройы хицау байдыдта дыууæрдæм рацу-бацу уаты æмæ зарыди гермайнаг 
зарджытæ, Бабеттæ та сбадти къуымы æмæ схæцыд кæуыныл. 
— Уæдæ ма тæригъæддæр цы уыдзæн? — загъта цæлгæнæны гæды, таурæгъмæ куы 
байхъуыста, уæд. 
— Гъери- ха! Бæрæг нæма у, цæуыл банцайдзæн, уый, — не сразы уатон гæды æмæ 
«хæрзæхсæв» зæгъгæйæ сæхи айстой уырдыгæй. 
7. Цæргæсы ахстон 
Хохæй цæуы хъæлдзæг æмæ хъæрæй зарын. Хорз у йæ цард æвæццæгæн уыцы 
адæймагæн, афтæ хъæлдзæг æмæ афтæ хъæрæй кæмæн у йæ зарын. 
Уыцы зæрдæйæ та зары Руди. Уый фæцæуы йæ хæлармæ. 
- Æрбайхъус мæм, Везинанд! — дзуры уый. — Ды æмæ мын Рагли хъуамæ баххуыс 
кæнат. Мæнæн цæргæсы лæппын хъуамæ бафта мæ къухы. 
- Фыццаджыдæр уал мæйы сау тæппытæн исты амал скæн, уый дæр зындæр нæ уыдзæни! — 
загъта Везинанд. — Æнхъæлдæн æмæ хъæлдзæг у дæ уд? 
- Уый афтæ у! Рæхджы аразынмæ хъавын чындзæхсæв: фæлæ уал хъазын фæуадзæм. 
Цы мæ фæнды, уымæ байхъус. 
Æмæ уадидæгæн Везинанд æмæ Рагли бамбæрстой хъуыддаг. 
-238- 

~ Ныфсджын лæппу кæй дæ, уымæй дæм дау нæй, — загътой йын уыдон, - фæлæ дын 
ацы хатт дæ бæрзæй æнæ асæтгæ нæй. 
- Уый никæддæр уыдзæн, куы нæ хъуыды кæнай уый æрцæуыныл, уæд. 
Раст æмбисæхсæв араст сты уыдон сæ фæндагыл, семæ айстой асинтæ æмæ бæндæнтæ. 
Уыдон цыдысты къудзиты астæуты дуртыл æнцой кæнгæйæ бæрзондæй бæрзонддæр 
мæйдар æхсæвы. Бынæй цъитийы дон æрдиаг, бæрзæндтыл та хъæр æмæ ахст кодта тымыгъ, 
арвыл та згъордтой тагъд уæззау асæстытæ. Фæстагмæ схæццæ сты айнæг къæдзæхтæм; ацы 
ран къæдзæхтæ чысыл ма бахъæуа кæрæдзиуыл æмбæлой æмраст, кæмдæр дард 
бæрзæндтыл къæдзæхты зыхъырæй æрттывта бæлонхуыз арвæй иу нарæг уаццаг. Сæ къæхты хæд 
бын йæ дзых ныххæлиу кодта сатæгсау æнæбын хауæн, æмæ цæм хъуысти бынæй 
цæугæдоны хъæр. 
Уыдон æрбадтысты ацы ран дурыл æмæ æнхъæлмæ кæсын байдыдтой хуры скастмæ. 
Уыдон хъуамæ бафæстиат уыдаиккой, цæргæс йæ ахстонæй куы ратæха, уæдмæ, æмæ йæ 
уæд амардзысты. Цалынмæ уый бакодтаиккой, уалынмæ цæргæсы лæппыны æрцахсыны 
кой кæнын дæр нæ хъуыд хинымæр дæр. 
Руди бадт æнæфезмæлгæ, цавд дуры хъуызæн. Уыцы цæттæйæ дардта йæ æргъæвд топп 
æмæ æдзынæг, цæст нæ фæныкъулгæйæ касти, къæдзæхы зыхъыры цæргæсы ахстон кæм 
æрзæбул, уырдæм. Бирæ фæбадтысты цуанонтæ. 
Æвиппайды сæ сæрмæ фæцыди тыхджын хъæр, æмæ иу стыр змæлгæ тъыфыл буар 
бацахста зыхъыр. Уый хъустыл фæцыди дыууæ æхсты. Исдугмæ буар нал змæлыд йæ 
бынатæй, фæлæ уый фæстæ хъæргæнгæ ратылд æнæбын коммæ, къудзитæ æмæ бæласы хихтæ 
мургæнгæ. 
Стæй цуанæттæ бавнæлдтой ног хъуыддагмæ. Уыдон абастой кæрæдзиуыл æртæ даргъ 
асины, адонæй даргъдæр нæ уыдзæн, ахæмтæ, æмæ цæ уыцы хуызæнæй сарæзтой тæккæ 
былгæроны. Фæлæ ма асинтæ дзæвгар нæ хæццæ кодтой ахстонмæ: асины къæхтæн сæ 
тæккæ уæллагдæрæй ма къæдзæхы фæлгуырмæ, цæргæсы ахстон кæй сæрмæ æрдзедзыкка, 
аззади дзæвгар хай, бынтондæр лæгъз, æмæ асин урæдта иунæг къул. 
Цуанонтæ байдыдтой фæнд кæнын. Фæстагмæ ма бæрзондæй хъуамæ рауагътаиккой 
дыууæ асины кæрæдзиуыл бастæй, æмæ цæ бафидар кодтаиккой иннæ æртæ асинимæ, 
бынæй кæй сæвæрдтой, уыдонимæ. 
Стыр зынтимæ сластой асинтæ уыдон бæрзондмæ æмæ цæ фидар бабастой уыцы ран 
бæндæнтæй. Стæй сæ рауагътой зыхъырæй æмæ мæнæ ацауындзæг сты комы сæрмæ. 
Асины къæхтæн сæ тæккæ бинагыл та бадти Руди. 
Уыди иттæг уазал райсом, æмæ цъæх мигъ сцæйбырыд комæй. Руди дзедзыкка кодта 
асиныл уæлдæфы, раст цыма бындз бадти лыстæг хъæмпы халыл, уыйау. Ахæм лыстæг 
хъæмпы хал æрхауы маргъæн ахстон аразгæйæ. Фæлæ иугæр хъæмпы хал рахауы, уæд 
бындз атæхдзæн. Рудийæн та ма йæ бон бауыдаид æрмæст æнæбын коммæ ныххауын. 
Стыр тухитимæ баци уый бон фондз асины дæр кæрæдзийыл сбæттын æмæ уæд уыдон 
карст-барстæй сæххæстысты раст цæргæсы ахстонмæ. Фæлæ ма ныр баззад хъуыддагæн йæ 
тæккæ зындæр кæнинаг. Бырын хъуыди асиныл хæрдмæ, гæдыйау. Руди та уыцы 
хъуыддагмæ уыди иттæг рæвдз. Дзæгъæлы йæ нæ фæцахуыр кодта зæронд нæл гæды. Æмæ уый 
уыцы тагъд байдыдта хизын асинтыл. Йæ фæд-фæд та фæхилы Сæрзилынгæнæг, æмæ йæ 
аивазы йæ уд исæджы хуызæн дзæмбытæй. Фæлæ йын йæ бон ницы баци. 
Мæнæ Руди сбадт асины сæр, йæ тæккæ фæстаг къахыл, фæлæ ацы ран бамбæрста уый, 
ахстонмæ бакæсыны фадат ын кæй нæма ис; уый æххæсти йæ къухтæй æрмæст къалиутæм. 
Уыцы къалиутæ уыдысты ахстоны бынæвæрæн. Уæд уый бафæлвæрдта, къалиутæ цæй бæрц 
фидар сты, уымæй. Фидарæй цæм куы нал æхсайдта йæ зæрдæ, уæд сæм фæлæбурдта йæ 
дыууæ къухæй æмæ цыл йæхи æруагъта, куыд цæм багæпп кодта, афтæ. 
Ныр йæ сæр уыди ахстоны сæрмæ, фæлæ йын ацы ран та тас уыди æндæрæрдыгæй. 
Ахстон йедзаг уыди цæргæс сычъитæй сæрды кæй фæхаста, уыдоны æмбыд хæрæнтæй: 
сычъитæ зæгъай, сæгуыттæй æмæ æдæр сырдтæй. 
Уæд та Сæрзилынгæнæг ногæй бвфæлвæрдта Рудийыл: уый йын баулæфыд йæ 
цæсгоммæ æмбыд тæфгæнаг марг газтæ, цæмæй бауадзыг уыдаид Руди. 
-239- 

Дæлæрдыгæй та, комæн йæ тæккæ хæрз бын, тагъд згъораг доныл бадти Ихындзæг, йæ 
цъæх сæрбæттæн ын фæйлыдта дымгæ, йæ дыууæ цæсты та фыдызнаджы каст кодтой Рудимæ. 
- Ныр дæ бæргæ æрцахстон! 
Ахстоны къуымы бадти стыр æмæ тыхджын цæргæсы лæппын. Уымæн йæ бон нæма 
уыди тæхын. Руди йæ уæз æруагъта йæ галиу цонгыл, рахисæй та баппæрста бæндæн 
цæргæсы лæппыныл æрцахсын æвæрдæй. 
Бæрзондæй æруагъд бæндæнтæ, асинтæ баст кæмæй уыдысты, уыдоныл æнцайгæйæ, 
Руди æрхызти уæллаг асины къахмæ. 
— Фидар хæц! Никуы ахаудзынæ, куы нæ тæрсай, уæд. 
Æмæ Руди фидар хæцыди асины къæхтыл йæ тыхджын къухтæй. Иу цъусдуг ма, стæй 
уый æрлæудзæни айнæг хохыл цардæгас цæргæсы лæппынимæ. 
8. Цы радзырдта ногæй уатон гæды 
— Мæнæ дын ай та, дæ зæрдæ цы агуырдта, уый! — загъта Руди, куыройы хицауы уатмæ 
бацæугæйæ, æмæ æрæвæрдта зæххыл стыр чырвæз. 
Чырвæзы æмбæрзæн куы раппæрста, уæд дзы ракаст дыууæ бур цæсты, сау тæлмытæ сæ 
алы фарс. Уыдон æрттывтой афтæ хæст-маст, цыма асудзынмæ кæнæ тыхджын 
фæхæцынмæ хъавыдысты алкæуыл дæр, кæмæ кастысты, уыдонæй. 
— Цæргæсы лæппын! — фæхъæр кодта куыройы хицау. Бабеттæ та нал уыди дзурынæн 
дæр фыртæссæй, æмæ уыцы æнцадæй куы цæргæсы лæппынмæ бакæсы, куы та Рудимæ. 
— Куыд дæм кæсын, афтæмæй тæппуд нæ дæ, — загъта куыройы хицау. 
— Ныр дæ рад у! — загъта Руди. — Æз сæххæст кодтон мæ дзырд; дæ хорзæхæй, сæххæст 
æй кæн ды дæр. 
— Æмæ уæд бæрзæйсаст цæуылнæ фæдæ? 
— Æз фидар хæцыдтæн, — дзуапп радта Руди. — Афтæ бакæнинаг дæн ныр дæр: фидар 
хæцдзынæн Бабеттæйыл. 
— Фæлæ уый нырма дыууæйыл у, — Бабеттæ дæ хай фæуыдзæн æви нæ! — загъта 
куыройы хицау æмæ ныххудти. Уый уыди хорз нысан. 
— Хорз, фæлæ уал нæм куыд æмбæлы, афтæ куы равдисис дæ цæргæсы лæппыны æмæ 
нын куы радзурис, куыд æй æрцахстай. 
Æмæ Руди иу къорд хатты хъуамæ радзырдтаид лæмбынæгæй таурæгъ кæрæй кæронмæ. 
Куыройы хицауы цæстытæ дзагъыр каст кодтой хъусгæ-хъусын, стæй Руди дзырд куы 
фæци, уæд ын æрцавта йæ уæхск æмæ хъæрæй загъта: 
— Ахæм ныфсимæ ды æртæ усы дæр фæдардзынæ! 
— Зоныс, Руди уæддæр æрхаста цæргæсы лæппыны, — дзырдта изæрæй уаты бадæг 
гæды цæлгæнæны бадæг гæдыйæн. — Æмæ йын куыройы хицау дæтты Бабеттæйы. Абон 
абатæ кодтой йæ разы, уымæй фидыдæй ницы хъауджыдæр ис. Æмæ ныр уыдон сæ дыууæ 
дæр бадынц Бабеттæйы уаты æмæ æнæрынцойæ дзурынц цæуылдæр. Сæ кæрæдзийæн 
дзуринæггæ уыдонæн сты уый бæрц, æмæ сын раст Цыппурсмæ дæр дзырд нæ фæуыдзысты. 
Æмæ гæды раст загъта. Зымæг дæр ма ралæууыдис. Хæхбæсты ниуын систой митын 
зилгæ дымгæтæ, стæй фæразон Ихындзæг ратæх-батæх кодта митын быдырты æмæ хæхты 
бæрзæндтыл. Руди та алы изæр дæр — уæд та фæзыны Бемæ, æмæ уый æнæхъæн даргъ 
изæртæ фервиты куыройы. Уыдоны фæндæй, хъуамæ саргъауой фидæн сæрд. 
— Æмæ цын уæд уыцы бадт та цавæр у, æдзух дæр фæрсæй-фæрстæм, кæрæдзийы 
къухтыл хæцгæйæ? — дзырдта уаты цæрæг гæды. Бафæлладдæн сын сæ сусу-бусутæй. 
9. Ихындзæг æхсин 
Æмæ та мæнæ ногæй ралæууыд уалдзæг. Уый зæххы сарæзта æнгуз æмæ каштан 
бæласы сыфтæртæй уæфт цъæх æмбæрзæны. Куыд буц уыди уыцы æмбæрзæн, куыд рæсугъд 
аууон-иу радардта уый рухс Ронæйы доны! 
-240- 

Уый равзæры цъæхцъæхид цъитийы хæд бынæй раст Ихындзæджы (паддзахы) галуанты 
раз. Уырдыгæй ракæлы уый уыцы хæст-маст сыгивылдæй цъæхцъæхид фæзмæ. Уыцы ран, 
йæ равзæрæны, сæрмагондæй паддзахиуæг кæны Ихындзæг æхсин. Уый схæссын кæны 
йæхи дымгæйæн, амæй бæрзонддæр нæй, ахæм митын бæрзæндтæм æмæ, йæ тасаг уæнгтæ 
араст кæнгæйæ, æруадзы йæхи фæлмæн митын пакъуытыл хуры сæнтрухсгæнæг тынты 
бын. Æмæ хуысгæ-хуыссын уый кæсы арф адæгтæм, фæзтæм, лæнкаутæм, къæдзæхтыл 
куыстуарзонæй кæм змæлынц адæм мæнкъæй мæлдзыджыты хуызæн. 
— Уыдоны хуры чызджытæ хонынц «уды тыхтæ» — дзуры Ихындзæг. — «Уды тыхтæ» 
нæ, фæлæ æнæсæрæн уаллæттæ, æндæр ницы. Хуымæтæджы миты къуыбар хæхтæй 
фæцæйхаугæйæ лыстæг пырх ныккæны уыдонæн сæ хæдзæрттæ, æмæ цын зæххимæ сæмвæз 
кæны сæ сахартæ æмæ сæ хъæутæ. 
Æмæ Ихындзæг систа йæ зынæрвæссон сæр æмæ кæсы йæ алфамблай фæзтæм йæ 
удхæссæг цæстытæй. 
Фæзтæй хъуысы гæрæхты хъæр — пырх кæнынц къæдзæхтæ: адæймаджы къухты куыст 
у уый; уыдон гæрдынц тъунел æфсæйнаг фæндагæн. 
— Уый «уды тыхты» куыст у! — дзуры Ихындзæг. — Уыдон къахынц хæхты бынты 
цæуæнтæ, æмæ уый фæдыл цæуы уыцы къæрццытæ, уыцы гуыппытæ топпы гæрæхты 
хуызæн. Æз мæ галуантæ куы фæивын иу ранæй иннæмæ, уæд тыхджындæр, хъæрдæр 
гуыр фæцæуы! 
Фæзæй цæуы фæздæг æмæ змæлы хæххон уæлдæфы рог вуалы хуызæн. Уый 
локомотивы фæздæг у. Уый тæхы фатау æмæ йæ фæдыл калмау здухгæ уад кæнынц вагæттæ. 
— Уый æлдæрттæ æмæ уæздæттæ сты, бардарджытæй, хицæуттæ уæвынæй хъазынц, — 
фауæн ныхас кæны Ихындзæг. — Фæлæ уал нырма уыдонæн сæхицæн æлдарад кæнынц 
дунеон, æрдзон тыхтæ. Зæххы æцæг бардарджытæ æмæ æлдæрттæ мах стæм! 
Æмæ та ныккæл-кæл кодта, ныззарыди йæ уæлвонг ранæй Ихындзæг. 
— Зæй рацæуы! — фæдзурынц ахæм заман фæзы цæрджытæ. 
Фæлæ мæнæ райдайынц сæ зарджытæ хуры чызджытæ, æмæ уæд уыдоны зарæджы 
зæлланг тынгдæр хъæр фæкæны Ихындзæджы кæл-кæлы хъæрæй. Уыдон фæзарынц, 
адæймаг цæй бæрц фæразон у, цæй бæрц тыхджын у адæймаджы зонд, денджызтыл æфсондз чи 
сæвæрдта, хæхтæ-иу сæ бынатæй æндæр ранмæ чи ахæссы, фæзты дзыллæтæ чи æрцæрын 
кæны. Зарыдысты адæймаджы арф æмæ парахат хъуыдытыл, дунеон тыхтæн æлдарад чи 
кæны... 
Митын денджызыл, Ихындзæг кæм бады, уым фæцæуы иу бæлццæтты бал. 
Бæндæнтæй бает сты уыдон сеппæт дæр кæрæдзимæ, цæмæй фидардæр хæца сæ къах бырынцъаг 
ихыл удисæг кæмтты æмæ сæрсæфæнты сæрмæ. 
— Уæ, æнæсæрæн, æнæбон уаллæттæ! Дунейæн æлдарад кæнджытæ та ма уæдæ цы нæ 
вæййы! — æмæ та дæргъвæтин худт ныккæнгæйæ аздахы бæлццæтты сæхимæ æмæ фæзмæ, 
поезд кæм фезгъоры, уырдæм æнæуынон цæстæй ныккæсы. 
— Дæлæ кæм бадынц, дæлæ, уыцы зондджынтæ! — дзуры Ихындзæг, — Уыдон сæхæдæг 
куы сты дунеон тыхты уацары. Æз уыдонæй алкæй дæр хорз уынын, алчи дæр дзы чи цы у, 
уый хорз зонын. Уæртæ уый иунæгæй бады паддзахы хуызæн, аннæ ран та къордæй 
ныдздзыгуыр сты æмæ сæ фылдæр бафынæй. Стæй уæд æфсæйнаг залиаг калм куы æрлæууы, 
уæд уыдон сегас дæр хизынмæ фæвæййынц æмæ ацæуынц алырдæм, «хъуыдыгæнджытæ» 
апырх вæййынц рухс дунейыл! 
Æмæ та байдыдта худын. 
— Хъусут? Зæй та ратыдта! — фæдзурынц бынæй фæзы уæвджытæ. 
— Махæн ницы бауыдзæн йæ бон! — загътой, артын залиаджы фæсонтыл чи бадт, 
уыдонæй дыууæ адæймаджы. Цыма уыцы иу зæрдæ уыди, афтæ риуыгътой уыдонæн сæ 
зæрдæтæ. Уыдон кæд уыдысты Руди æмæ Бабеттæ. Куыройы хицау дæр уыди семæ. 
— Æз ам æвæццæгæн багажы хуызæн цæуын! — райдыдта куыройгæс хъæлдзæгæй. — 
Раст цыма хæрам хъыгдарæг дæн! 
— Далæ бады дыууæ адæймаджы! — дзуры Инындзæг. — Бирæ сычъитæ бабын кодтон 
æз, мæ улæфтæй мин-мин альпаг уардийы æрмур кодтон æмæ сæ бындзæфхады онг 
баруа16 Æмбалты Цоцко 
-241- 

йын кодтон. — Æз ныцъцъист кæндзынæн, æз скуынæг кæндзынæн далæ уыдоны дæр, 
далæ уыцы «уды тыхтæ»! — æмæ та ныккæл-кæл кодта йæ дзыхы дзаг. 
— Ноджы дæр та зæй раскъуыд хохæй! — дзырдтой бынæй фæзы. 
10. Æмдзуарджын мад 
Женевы цады раз ис иу мæнкъæй сахар — Монтре. Уым царди Бабеттæйы 
æмдзуарджын мад — англисаг номдзыд леди. 
Иу ахæмы куыройы хицау уыди хъуыддæгты фæдыл Монтре-сахары, нал фæхæцыд 
йæхиуыл, бацыд ледимæ æмæ радзырдта, Бабеттæйы кæй радта. Уыимæ йын нал 
бацæуæрста æмæ йын биноныгæй, лæмбынæгæй ракодта Рудийы кой, лæппын цæргæсы кой æмæ 
ма ноджы æнæуи койтæ дæр. 
Ледийы бафæндыд Бабеттæйы æмæ Рудийы фенын, æмæ куыройгæсæн 
ныффæдзæхста, сæ дыууæйы дæр Монтремæ куыд æрбаласа. 
Æмæ мæнæ уыдон се ’ртæ дæр бадынц иу мæнкъæй тæфæйдзæуæг науы, Ронæ-доны 
бынмæ фатау чи згъордта. Бабеттæйы зæрдæ æнæхъæн фæндаг рухс кодта Ронæ-доны 
былгæрæттæй, фæлæ Руди та уыди хъуыдытыл æмæ æнæхъæн фæндаг йæ дзыхæй дзырд не 
схаудта. 
Хуыздæр нал вæййы, афтæ сæ суазæг кодтой. Æмдзуарджын мад йæхæдæг, йæ дыууæ 
чызджы дæр — фырнымд, нарæг æмæ дæргъындзæг англисаг сылтæ, æнувыдæй зылдысты 
Рудимæ. 
Ацы ран ма уыди иу лæппу джентльмен — чызджытæн сæ фыды æфсымæры фырт, се 
’фсымæр. Уый къахæй къухмæ уыди урс дарæсты, стæй йын стыр сырх зачъетæ 
роцъодастæй. Уый та йæ куыст скодта Бабеттæмæ зилын. Æмæ йын уыцы хъуыддаг æппындæр нæ 
цыди Рудийы зæрдæмæ. 
Уымæн ницы бацыд ацы ран йæ зæрдæмæ. Уый ластой сæхимæ сæрибар æмæ дард 
кæмдæр цъæх чи дардта, уыцы хæхтæ. 
Фæцыдысты сеппæт дæр сæхи ирхæфсынмæ Шильоны фидар басгарынмæ. Кастысты 
йæм биноныгæй сæ фæндагамонæджы бæлвырд амындмæ гæсгæ, иунæг мур дæр дзы 
цæмæй æнæуындæй ма баззайа. Уый адыл Руди ноджыдæр æрæнкъарддæр. 
— «Кæддæр адæмæн зынтæ кæм æвзарын кодтой, зынудисæнæй, хъизæмарæй цæ кæм 
цагътой, уый рауын-бауынæй та куыд барухс уа зæрдæ?» — хъуыды кодта Руди. 
Уый бæрц та Бабеттæ касти тынг дзæбæх, тынг хъæлдзæгæй. Иттæг рухс уыди уый 
зæрдæ англисаг чызджыты æфсымæрæй. 
— Амæй ма æххæстдæр гуырд куыд уыдзæн! — загъта-иу Рудийæн. 
— Мæнмæ гæсгæ та уымæй æххæстдæр гуырд хæрæг нæ хæхбæсты дæр нал 
райгуырдзæн! — мæстджын хъæлæсæй загъта Руди.. 
Фæлæ Бабеттæ кæд бакодта æрмæст худгæ æмæ та бараст англисагмæ. Хæрзбон куы 
загътой кæрæдзийæн, уæд ын англисаг балæвар кодта мысынæн чиныг — сæ ирхæфсæн 
балцы тыххæй. Уый уыди «Шильоны ахæст» — Байроны фыст таурæгъ-кадæг. 
— Чи зоны æмæ чиныг хорз у, фæлæ... фæлæ йæ радтæг хæрæг у, — загъта Руди 
чиныгмæ бакæсгæйæ. 
— Раст ссады голлаг æнæ ссадæй, — загъта куыройы хицау, æмæ Руди бынтондæр сразы 
йемæ. Фæлæ Бабеттæ та? 
Монтре-сахары куы уыдысты æмдзуарджын мады курдиатмæ гæсгæ уазæгуаты, уымæй 
иу къорд боны куы рацыд, уæд Руди фæзынд куыроймæ æмæ дзы æрбаййæфта англисаг 
лæппуйы. Рудийæн уатмæ йæ бацæуын, афтæ дын Бабеттæ фæцæйхаста фарел кæсæгтæ 
фыхæй. Уый уыди æвзæр хъуыддаг. Фæлæ ноджыдæр фыддæр та ма уый уыди, æмæ 
Бабеттæ йæхи къухтæй кæсæгтыл байзæрста петрушкæ кæрдæджытæ, цæмæй сæ ад 
фæхуыздæр уа. Рудийы цæсгом æвиппайды атартæ раст æхсæвы хуызæн. Уый иттæг зæрдиагæй 
раппæрстаид англисаджы рудзынгæй, фæлæ афтæ кæнгæ нæ бакодта, æрмæст 
æнæдзургæйæ уаты кæрæй кæронмæ ацыд æмæ иу къуымы сбадт. 
-242- 

Бабеттæйæн та уымæй хуыздæр мацы рардæуæд. Æнахуыр та куыд нæ у! Уый рухс 
дунейы Рудийæ фылдæр никæй уарзта, фылдæр йæ цардæй, фылдæр йæ хуры рухсæй, 
фæлæ йын ацы сахат уымæй æхсызгондæр ницы уыди, æмæ Рудийы амæстæй мара, ахъаза 
дзы æмæ Руди уæд цы ми кæндзæни, уымæ куы бакæсид, уый йæ фæндыд. Барæй-иу 
уымæн тынгдæр систа Бабеттæ англисагимæ хъæлдзæг дзурынтæ. 
Фæстаг-фæстаг Руди нал бабыхста, дуар тыхджын ныггуыпп кодта æмæ рацыд 
куыройæ. Уый куыддæр рацыд, афтæ англисаг айрох Бабеттæйæ, хъуыды циу, уый дæр æй нал 
æркодта. Хæрзæхсæв загъта æмæ араст йæ уатмæ, цæмæй хуыссæны кой бакæна. 
Аглисаджы зæрдæ æрцагуырдта хуыссыны агъоммæ арацу-бацу кæнын. Уый рацыд уатæй 
æмæ байдыдта дыууæрдæм цæуын куыройы ауæдзтыл. Æваст йæ сæры фæзынд 
цыдæрхуызон хъуыдытæ. Бабеттæйы рудзынгæй ма цыди рухс. Рудзынджы тæккæ акомкоммæ та 
уыди сусхъæд бæлас, бæрзонд æмæ зæронд. Бирæ нæ асагъæс кодта англисаг. Схызт 
бæласмæ, сбадт бæласы къалиуыл Бабеттæйы рудзынджы комкоммæ æмæ дын æнувыдæй 
уыджы уаст ма райдайа. Æдылы ми уыди уыцы ми, фæлæ йыл уæдæ Бабеттæ дæр дзæгъæлы 
афтæ æнувыдæй цæмæн узæлыдис? 
Чызг уыцы уаст уатмæ куы фехъуыста, уæд ракаст рудзьшгæй æмæ цавд дурау баззад 
джихæй æмæ мæстæй: уый кæд федга йæ размæ англисаджы сырх-сырхид зачъетæ роцъодастæй. 
Фæлæ Руди уыди куыройы. Стæй ма кæд уыди, англисаг цы бæласыл бадти, уый бын. 
Фырмæстæй йæ къухтæ атымбылтæ сты, йæ цæстытæ цæхæртæ калдтой фырмæстæй. 
— Уый та цавæр уа? Хъæрахст æмæ загъд? Амардзæн æй!- Æмæ Бабеттæ рудзынгæй 
радардта йæ сæр æмæ схъæр кодта Рудийыл, цæмæй уайтæккæ дæр афардæг уа сæхимæ. 
— Куыд? Æз ацæуон? — фæхъæр кодта Руди. — Уæдæ дзырдгонд уыдыстут? Худинаг, 
Бабеттæ, худинаг! 
— Уæнгæлы къалиу, Руди! — хъæрæй дзырдта Бабеттæ. — Ацу ардыгæй, æз дæ нал 
уарзын, æз дæ федтон ме сæфт! 
Руди ацыди. Йæ рустæ сыгъдысты артау, йæ зæрдæ та цыфæнды артæй тынгдæр. 
Бабеттæ та баппæрста хуыссæныл йæхи æмæ судзаг цæссыг згъорын систа йæ рустыл. 
— Æз дын уарзтау уарзт кæнын, Руди, ды та мыл гуырысхо кæныс. Куыд æвзæр кæныс 
ды уымæй! 
Фæлæ бирæ нæ акуыдта. Æнæниз æмæ æвзонджы тарф фынæй йын уадидæгæн дæр 
фæурæдтой йæ цæссыг. 
11. Фыдзæрдæ тыхтæ 
Куыройæ куы рацыди Руди, уæд араст хæхты ’рдæм. Бирæ фæхатти уый уыцы ран, 
бæрзондæй бæрзоддæр цæугæ. Уыди тыхджын уарын, æмæ æгас зылды иу хус ран не 
ссардтаис. 
Руди æваст банкъардта цавæрдæр æнахуыр фæллад. Бафæндыди йæ æрхуыссын, цæмæй 
байрох кодтаид дуне-æппæт. Цавæрдæр низджын æнкъарæнтæ хуынчъытæ кодтой уый буар. 
Йæ алфамблай та уыди æвирхъау уазал, тар мигъ ын æрæмбæрзта йæ алыфæрстæ, уарын та 
калдта къæртайæ калæгау. 
Руди ссыди митджын быдыртæм æмæ раздæхынмæ куыд хъавыди, афтæ кæсы æмæ йæ 
разы чызг. Уый йын æллæууын кодта йæ зæрдыл иуæй Аннетæйы, хъасты кæмæн аба 
кодта, уыцы Аннетæйы, иннæмæй та æндæр чызджы — Интерлакенæй куы ’рбацæйцыди, 
уæд хæхты кæуыл амбæлди, уыцы чызджы. 
— Ацы ран та цы архайыс? — бафарста чызджы. 
- Хизын мæ дзугтæ, — дзуапп радта чызг. 
Руди ныххудт. 
- Æмæ дзуг ацы ран кæм фæхиздзæн? — загъта уый. — Айдагъ мит æмæ бæгънæг 
къæдзæхты уæлæ! 
— Дзæгъæлы дæм кæсы афтæ, - не сразы чызг. - Ацы ран чысыл бындæр ис хизæн. 
Цом, æз дын æй фенын кæнон. 
-243- 

— Æхсыр дæм нæй? — бафарста Руди. — Дойны мын у. 
— Сæн дæ хъæуы? Ис мæм диссаджы сæн, — æмæ йæм чызг сæны авг балæвæрдта. 
Рудийы буар ссыгъди, цы уыди, уымæй, сæнæй куы федта, уæд. Йæ фæллад цыдæр 
æрбаци, æмæ йын æхсидгæ цард тымыгъау сриуыгъта йæ риуы. 
— Аба мын кæн! - дзуры йын чызгæн. 
~ Хорз! Æрмæст уал мын де ’нгуылдзыл цы къухдарæн ис, уый ратт. 
— Куыд зæгъыс? — хъæрæй загъта Руди, æмæ та ахъуыртт кодта сæнæй. 
Цавæрдæр æнахуыр судзаг циндзинад акалди йæ буарыл. «Æгас дуне дæр мæн у!» 
ахъуыды кодта Руди æмæ бакаст чызгмæ. Ныр тынгдæр у Аннетæйы хуызæн, къаддæр та 
Гриндельвальды йæ цæстытыл чи ауади, уый хуызæн. 
— Дзæбæхæй дæм фау нæй, — хъæрæй йæм сдзырдта уый æмæ йæхимæ æрбалвæста 
чызджы, бакастис ын йæ къуырф æмæ ирд цæстытæм. 
Иу цъус дуг бакаст Руди уыцы цæстытæм, фæлæ дзы цы федта, уый радзурын кæй бон 
бауыдзæн! Раст цыма уæларвон бæрзæндты уыдис æви сæрсæфæн цъæх-цъæхид ихæй йæ 
къултæ кæмæн уыдысты, уыцы сæрсæфæны ныххаудта æрфыты арфдæр зындоны. Къултæ 
цъæх ихын авгæй, цъæх ихæй къултæ æмæ сыл хъæргæнгæ згъордта цъитийы ихджын дон. 
Их æрттывта цъæхгомау арты цырены хуызæн. Федта дзы æнæбын æнæкæрон хауæнтæ, 
æрттиваг цъити гулуантæ. Уыдон æппæт уыцы иу цъусдуг ахъазыдысты йæ цæсты раз. 
Уымæн йæ хæд уæлвæд та йын аба кодта чызг йæ былтæн; уыцы байæ Рудийы буары 
ахъардта уазал, цъитийы уазал, мæлæтдзаг хъаймæты уазал. Йæ сæр разылди, ацъынд сты 
йæ цæстытæ, æнуд хъæр ма фæкодта æмæ зæхмæ æрхауд. 
Иу цъус дуджы фæстæ ракаст цæстæй. Чызг уым нал уыди. Йæ алфамблай — тар мигъ. 
Уый ризыди уазал æмæ умæлæй. Йæ къухмæ куы ркасти, уæд федта — йæ фидыды 
къухдарæн — Бабеттæйы лæвар æрбайсæфт. Стæй ацы тых цы уыди? 
Цы бон æм уыди, уымæй йæхи систа æмæ араст сæхимæ. 
Бабеттæ та бадти куыройы æмæ кæуынæй нал æнцад. Æртæ боны дæр аивгъуыдта, Руди 
куынæуал зыны, уæдæй нырмæ. Руди йæ афтæ тыхджын кæм бауарзта, æмæ дзы афтæ чи 
фæзылын. 
12. Куыройы 
Бирæ фæхъуыды кодта Руди, хæхты йыл цы ’рцыди, уый тыххæй. Цы уыдаид цымæ 
уæддæр? Цæстытыл уайаг хуызыдзог æви ризæннизы тæфаг? Фæлæ уый дæр зæгъын хъæуы 
- Руди иу ризæгæй дæр никуы басад. 
Æмæ цæйбæрц фылдæр хъуыды кодта Руди, уый бæрц æй фылдæр æндæвта йæ аххос 
Бабеттæйы раз. Уый аба кодта уыцы хуызæгон чызгæн! Ноджы ма аппæрста фидауæн 
къухдарæн. 
Æмæ уæд Бабеттæ та? Чи йæ ссардтаид уый та аххосджынæй? Руди мысын байдыдта 
уымæн йæ æргом æмæ рухс цæстытæ, йæ хъæлдзæг, йæ рæсугъд худын, уымæн йæ 
роцъойы дзыхъытæ! Æмæ цæй бæрц фылдæр мысыди Руди, уый бæрц фылдæр иста фæсмон. 
Ницы ис аххосагæй Бабеттæмæ. Зылын у æрмæст уый йæхæдæг. 
Æмæ Руди араст куыроймæ. Сæ зæгъинæгтæ зæгъыны агъоммæ уыдон аба кодтой 
кæрæдзийæн, куы фесты, уæд дæр та афтæ. Руди бæлвырдæй дæр афардæг аххосы йæ дыууæ 
хъусмæ, æмæ йын уымæ гæсгæ Бабеттæ рог уайдзæф бакодта. Хорз сарæхсти уый 
уайдзæфмæ, фидыдта йыл, — ноджы дзы барухс йæ зæрдæ йæ уайдзæфракондæй. Уæвгæ дзы 
Руди дæр къаддæр нæ бахъæлдзæг. Фæлæ Бабеттæ дæр иуæй-иу рæтты фæтасыди æмæ 
сразы, англисаг хæрз æнæмбаргæ кæй разынд, ууыл. Раст ма уый онг дæр ахæццæ, æмæ 
рахъавыд уымæн йæ лæвар чиныг басудзынмæ. 
Сæ чындзæхсæвы бон дард нал уыди. Æрмæст ма иу къорд боны баззади уыдонæн сæ 
царды тæккæ амондджындæр бонмæ! Монтре-сахары хъуамæ уыдаид чындзæхсæв: афтæ 
бафæндыд Бабеттæйы æмдзуарджын мады, æмæ куыройы хицау дæр ныллæууыди, цæмæй 
сæххæст уа англисаг ледийы фæндон. 
-244- 

Æмæ ралæууыди мæнæ сæ цæуæны агъоммæйы бон. Руди æмæ Бабеттæ фæстаг хатт 
бадтысты куыройы мойаг æмæ чындзæй. Сырх пиллон арт уагътой Альпы хæхтæ, изæрон 
уæлдæфы цыди дзæнгæрджыты цæгъдын, æмæ хурзæрины чызджытæ кодтой сæ 
цинæйдзаг хъæлдзæг зарæг. 
— Цы хуыздæр у, уый æрцæуæд! 
Уый фæстæ хур æрныгуылд, æмæ скодта мæйдар æхсæв. Арв иугæндзон дæр сасæста 
тар мигътæй, æмæ хуссары африкаг дымгæ скъуыс-къуыс ласта Альпы хæхты сæрмæ. Уый 
апырх кодта æврæгъты, кæрæдзийыл сæ цæндамад скодта, фæлæ уайтагъд æгас арв байдзаг 
æнахуыр нывтæй. 
Бынæй та тындзгæ згъордта тар цæугæдон, æмæ ласта æдкъала бæлæстæ æмæ 
къутæртæ. Рæстæгæй-рæстæгмæ-иу доны сæрыл фæзынди зиллæччытæ. Уый Сæрзилынгæнæг 
хъазыди йæ хотимæ. Разæй та, нæзы æдкъала бæлæстыл бадгæйæ, уади Ихындзæг доны 
дæлæрдæм. 
— Чындзхæсджытæ фæцæуынц! Уазджытæ фæцæуынц чындзæхсæвмæ! — хъæр æмæ 
гуыр-гуыр цыд дон æмæ уæлдæфы. 
Уыцы æхсæв та Бабеттæ федта æвзæр фын. Йæ фыны уый федта, цыма къорд азы рауад, 
Бабеттæ Рудимæ чындзы куы фæцыд, уæдæй ардæм. Руди уыди сычъидзуаны, æмæ йæм 
фæзынди англисаг лæппу йæ сырх зачъетимæ роцъодастæй. Уый кæдæмдæр хуыдта 
Бабеттæйы, æмæ йæ дзырдты уыди ахæм тых, ахæм дзыхы арæхст ын уыди, æмæ Бабеттæ 
æнæбары араст йæ фæдыл. Кæдæй кæдмæ фæцыдаиккой уыдон, Бабеттæйы уд байдыдта 
тыхсын^тынгæй тынгдæр. 
Йæ аххос кæй зыдта, йæхи аххос æй кæй хуыдта, йæхи аххосы кæй дардта, уый йæ 
зынмæ тардта. Æвиппайды фæкаст æмæ ауыдта, хæрз иунæгæй кæй аззад. Сындзы къутæр 
ын ныппырхытæ кодта йæ дарæс, урс-урсид адардтой йæ сæрыхилтæ. Тæрсгæ-ризгæйæ 
касти уый йæ алыфæрстæм , æмæ æвиппайды йæ хæд размæ бæрзонд къæдзæхыл фестади 
Руди. Бабеттæ йæм баивæзта йæ дыууæ къухы, æмæ дзы, æвæдзы, ныр табуафситæй ракура 
хатыр, афтæ кæсы, æмæ Руди нæу, фæлæ Рудийы сюртук æмæ шляпæ лæдзæгыл ауыгъдæй 
Æнæкæрон мастæй байдзаг Бабеттæйы зæрдæ, æмæ хъæрæй сдзырдта: 
— Ох! Цæуылнæ амардтæн мæ чындзæхсæвы бон — мæ цардæн йæ тæккæ хуыздæр, йæ 
тæккæ амондджындæр бон! Уымæй стырдæр амонд нæ уыдаид мæнæн дæр æмæ Рудийæн 
дæр. Ничи зоны йæ фидæны цард! — Æмæ уыцы ныхæстæ кæнгæйæ Бабеттæ сæрсæфæн 
къардиуæй аппæрста йæхи æмæ фехъал. 
Хуры хъарм тынтæ кастысты рудзынгæй мидæмæ æмæ рухс кодтой уаты къуымтæ æппæт. 
Уыдон уадидæгæн æрбайсæфтой Бабеттæйы зæрдæйæ фыдфынты мысинæгтæ. 
Сахаты фæстæ æртæ амондджын адæймаджы фæцæйцыдысты Монтре-сахармæ. Уыдон 
уыдысты амондджын Руди, амондджын Бабеттæ æмæ амондджын куыройы хицау. 
13. Кæрон 
Бирæ ма уыди изæрмæ, афтæ нæ бæлццон адæм уыдысты Вильневы. Уым бацыдысты, 
фыццаджыдæр цы уазæгдонмæ бахæццæ сты, уырдæм, æмæ дзы сæхи хорз федтой. Сихоры 
фæстæ куыройы хицау къæлæтджыныл сбадт биноныгæй лулæимæ æмæ уайтагъддæр 
афынæй. Чызг æмæ лæппу уый руаджы ацыдысты сахары атезгъо кæнынмæ. Уадидæгæн дæр 
сахарæй ахицæн сты æмæ араст сты цады былтыл къæдзæхты астæу. 
Къæдзæхтæй тарæй кастысты Шильоны фидары зæронд къултæ, æмæ цъæх-цъæхид 
къудзитимæ айдæны кæсæгау тар дардтой цады доны уæлцъарыл. Былгæронмæ хæрз 
хæстæг уыди мæнкъæй сакъадах. Сакъадахыл æртæ бæласы — акъаци бæлæстæ, æмæ доны 
астæу уыди дидинджыты басты хуызæн. 
— Уыцы ран æвæццæгæн æмæ тынг рæсугъд у! — загъта Бабеттæ сакъадахмæ амонгæйæ. — 
Æмæ йæм цæй сæрæн хъуамæ нæ бацыдæуæм уырдæм? 
Уый сæххæст кæнын зын нæ уыди, уый тыххæй æмæ былгæрон уыди мæнкъæй 
бæлæгъ. Ай-гъай, былгæрон зынæг нæ уыди, бар кæмæй ракуырдтаиккой, ахæм, цæмæй дзы 
-245- 

сæ хъуыддаг бакæной. Фæлæ æппын фæстаг уыдон сæхæдæг райхæлдтой, бæлæгъ 
былгæронмæ цы бæттæнæй баст уыдис, уый, æмæ æвастæй сбадтысты уый мидæг. 
Руди хорз арæхсти бæлæгътæрæн фыййагæй, æмæ иу цалдæр минуты фæстæ уыдон 
рахызтысты бæлæгъæй сакъадахмæ. Сакъадах уыди бынтондæр хæрз мæнкъæй, Уыдис дзы 
раст уый бæрц бынат, дыууæйæ кæм акафыдаиккой. Руди фæхæцыди Бабеттæйыл æмæ 
цалдæр зылды æркодтой кафгæ-кафын. Уый фæстæ æрбадтысты фæрсæй-фæрстæм æмæ 
кæсын байдыдтой кæрæдзийы цæстытæм. 
Хур æрцæйныгуылди, æмæ йæ сызгъæрин тынтæ æнæвгъау тауæгау кодта алырдæм 
дæр. Хохы зазтæ райстой сырхгомау фиалет хуыз, зазтæ кæм нал уыд, уыцы ран та уыдысты 
бæгънæг къæдзæхтæ. Сæ бакаст кæд карзгомау уыдис, уæддæр ныгуылæг хуры тынтæй 
рæвдыд æййæфтой. Арвы асæстытæ сырх арт уагътой, æмæ-иу цады уæлцъарыл раст сырх 
розæйы хуызæн æндæргтæ ленк кодтой. 
Митæй æмбæрзт Савойы хæхтæ аууон куы адардтой цадмæ, уæд фæтар æмæ ссис 
тарбын бæлонгъуыз. Æр1мæст бæрзæндтæн сæ тæккæ бæрзонддæр цъуппытæ рухс дардтой, 
цыма сырх арт ам и, уыййау. 
Руди æмæ Бабеттæ никуыма федтой ахæм хуры æрныгуылæн. 
— Уый бæрц рæсугъддзинад, уый бæрц амонд ма уыдзæн? — дзырдтой уыдон. 
— Ницыуал мын ратдзæн зæхх амæй фылдæр. Иунæг ахæм изæр у æгас царды йаргъ. 
Арæх-иу æндæвта мæн мæ амонд, раст ацы сахаты хуызæн. Æмæ-иу уæд æз фæдæн 
хъуыдытыл: тæхуды, мæ æппæт цард дæр ахæм рæсугъддзинадыл куы аскъуынид! Куыд рæсугъд 
у дуне! Бон райдайы æмæ фæвæййы, фæлæ дзы ацы бонæй диссаджы рæсугъддæр нæй. 
Куыд æнæкæрон, куыд хæрз рæсугъд у дуне! 
— Куыд хорз у! — хъæрæй цин кодтой дыууæ уарзоны. 
— Мæ рафæлдисæг! Бæлæгъ!.. - æвиппайды йын йæ дзырд айста Бабеттæ. Æцæгæйдæр 
бæлæгъы баст сыхæлди æмæ узæгау фæйлауæнтыл аленк кодта фалейау. 
— Æз æй æрцахсдзынæн, — хъæрæй сдзырдта Руди, фелвæста йæ къурткæ, йæ 
фадыварц, æмæ йæхи баппæрста цадмæ. 
Арф æмæ уазал уыди цады дон. Уый цыди æнусон цъитийæ. Руди арфы бынмæ иу уысм 
куы ныккаст, уæд дзы ауыдта сызгъæрин къухдарæн. Уый фæмынæг-фæмынæггæнгæ 
тылди цады бынты. Рудийы зæрдыл æрбалæууыд йæ фидауæны къухдарæн, сызгъæрин 
къухдарæн. Уый тылдис æмæ ферттив-ферттив кодта, хъазыдис. Уый стырæй стырдæр кодта æмæ 
ссис иттæг стыр цалхы хуызæн, йæ астæуæй та кастис æндæрг. Йæ фæйнæфарс уыдис 
æнæбын сæрсæфæнтæ, æмæ сæм тагъдис дон. 
Руди цæсты фæныкъуылдмæйы бæрц рæстæг цытæ ауыдта, уыдон дзырд тæгъдты нæ 
фæуыдзыстæм: цуанонтæ, ус-цуанонтæ, лæгтæ, устытæ — рагæй æрæгмæ цъитийы 
скъуыдты чи ныххауди æмæ фесæфт, уыдон цардæгасæй, сæ цæстытæ цæхæртæ калгæ. Сæ быны 
та арф кæмдæр цыди дзæнгæрæджы хъæр, зæйтæ кæй фæластой æмæ баныгæдтой, уыцы 
сахартæй чи хъуысти. Кувæг адæм лæууыдысты сæ зонгуытыл, их цыхцырджытæй дзы арæзт 
уыдысты органты уадындзтæ. Бæрзондæй цы æхсæрдзæн хауди, уый та хъазыди органыл. 
Рухс æмæ рæсуг доны бын та бадти Ихындзæг. Уый йæхи систа Рудимæ æмæ йын аба 
кодта йæ къæхтæн. Ихын æмæ мæлæтдзаг рыстæй срыстысты уымæн йæ уæнгтæ. Их дæр 
æмæ арт дæр иумæ, электрон цæфы хуызæн. 
— Мæн у! Мæн у! — зæлланг кодта йæ мидхуылфы æмæ йæ алфамблай. 
— Æз дын аба кодтон дæ былтæн дæ сабибонты! Ныр та дын ба кæнын дæ къæхтæн! 
Ныр бынтондæр мæн дæ! 
Æмæ Руди цыдæр æрбаци, рæсуг бæлонгъуыз доны сыбыртт дæр никæцæйуал цыди, 
дзæнгæрæджы хъæр дæр нал цыди. Бамыр сты йæ фæстаг хъæртæ уымæн, сырх-сырхид 
асæстытæ сæ æрттивынæй куы æрынцадысты, уæд. 
— Ды мæн дæ! — зæлланг кодта малæй. 
— Мæн у! — зæлланг кодтой бæрзондыл. 
— Мæн у! — хъуыстис æнæкæрон дунейы. 
Уымæй та ма рæсугъддæр куыд ис гæнæн, æмæ уыдзæн уарзондзинад! 
Æмæ æнкъард истори у зæгъын куыд бафæраздзынæ? 
-246- 

Мæгуырæг Бабеттæ! Уый фыртæссæй цы кодтаид, уымæн ницыуал зыдта. Бæлæгъ æм 
дардцæрæй дарддæр кодта. Былгæрон ничи зыдта, мойаг æмæ чындзаг сакъадахмæ аленк кодтой, 
уый. Тылынгдæр кæнын байдыдта. Асæстытæ арв æрæмбæрзтой. Тагъд æхсæвмæ хъæуы. 
Чызгæн маст æмæ сагъæсæй байдзаг йæ зæрдæ, афтæмæй иунæгæй лæууыди Бабеттæ мæнкъæй 
сакъадахыл. 
Æрцæйхæстæг кодта фыдрæстæг. Арвы ферттывтытæ æмæ нæрын дихтæ кæнын 
байдыдтой мигъты. Фæрухс-иу кодтой Савойы хæхтæ. Арвы ферттивынмæ-иу афтæ фæрухс, 
æмæ алцыдæр зынди, боны рухсмæ куыд вæййы, афтæ. Фæстагмæ арв æнæбанцайгæ 
æрттивын систа æмæ æнæхъæн арв фестад рухсгæнæг кæлмытæй нывæст къуыбылой. Былгæрон 
бæлæгъты истой цадæй зæхмæ. Удгоймагæй цыдæриддæр ис, уыдон сеппæтдæр сæхи ластой 
аууон ранмæ. 
— Уæдæ кæдæм фесæфтаиккой Руди æмæ Бабеттæ ай хуызæн фыдрæстæджы? — сагъæс 
кодта куыройы хицау. 
Бабеттæ та бадти сакъадахыл сæргуыбыр æмæ уæнтæхъилæй фырмæстæй. 
— Дæлæ уыцы арф доны, — дзырдта уый. — Арф дæлийау, цъитийы бын! 
Æмæ Бабеттæ æрбаймысыд, Руди уымæн куыд дзырдта йæ мады мæлæт, куыд ын дзырдта, 
йæхи дæр ын куыд раскъуыццаг кодтой Ихындзæджы хъæбысæй. 
— Ноджыдæр та уый хай фæци! 
Уæд æвиппайды цад йæхи уæлæмæ систа æрттиваг цъитийы хуызы. Йæ уæлæ лæууыди 
Ихындзæг уыцы саджы фисынтыл арæзтæй, æрттывта фæлурс бæлоны хуыз рухсæй, æмæ 
йæ къæхты раз лæууыди Руди мардæй. 
— Мæн у! — загъта уый. Æмæ та сатæг-сау мæйдар ныцци алырдыгæй дæр, æмæ арвы 
нæрды азæлæнтæ згъордтой хæхтыл. 
— Байсæфтдæн! — хъæрæй нынниудта Бабеттæ. — Цæуылнæ амардтæн нæ амонды боны 
агъоммæ! 
Æмæ æвиппайды йæ зæрдыл æрбалæуыдысты Рудийы ныхæстæ: «Зæххы бон мын 
фылдæр радтын нал у». Фæлæ уæд уыцы ныхæстæ бæрæг кодтой циндзинад æмæ амонды 
бæрæгбон. Ныр та сæ дзырдга æнæкæрон судзгæ мастимæ. Уыцы судзгæ фыд бадти Бабеттæйы 
зæрдæйы æмæ йын æй хордта, æууылдта, фæйнæрдæм тонæгау ын тыдта йæ мæгуыр зæрдæ.. 
(ЦИГСИИ-ы наукон архив. Ф. 10, оп. 1, п. 16). 
МИТЫНÆХСИН 
(Авдсæрон аргъау) 
(Цоцкойы къухфыстмæ гæсгæ мыхуыргонд цæуы фыццаг хатт) 
Фыццаг сæр 
АЦЫ РАН ДЗЫРД ÆРЦÆУДЗÆН АЙДÆН ÆМÆ ЙÆ ЗГЪÆЛÆНТЫ ТЫХХÆЙ 
Аргъау райдыдта. 
Радждыма-раджыма царди æмæ уыди иу фыдзæрдæ кæлæнгæнæг, хæйрæджытæй 
дæлвæд-уæлвæд чи нæ фæлæууыд, раст ахæм! Иу хатт, йæ хъæлдзæг сахат, уый баздæхт æмæ 
сарæзта айдæн. Айдæнмæ уыди æбуалгъ миниуæг: хорздзинадæй цыдæриддæр ис зæххыл, 
уыдон æппæт дæр æвдыста хæрз чысылæй; мæнкъæй аипп, зына-нæзына сахъат та-иу дзы 
рауади тынг стырæй æмæ фыддæрæй, уыимæ сыгъдæг æмæ бæлвырдæй. Иттæг райдзаст 
-247- 

бынæттæм-иу æй сараз, уæд уыдон айдæны истой фæлвых шпинат кæрдæгхуыз, адæмæн та 
дзы сæ рæсугъддæртæ зындысты хæрз фыдуынд, ноджы сæ гуыртæ æрмæст, бынтон 
æнæсæртæй. Цæсгомы хæйттæй чи кæцы уыди, уый раиртасынæн дзы амал ничи ссардтаид. 
Уый хуыздæр кæм уыди, уыцы цæсгом-иу дзы бынтондæр агæрæм, хуызхорæй-иу нал 
зынди. Дзæбæхау касти уый хæйрæгмæ. Адæймаджы сæры-иу æвæдза сæвзæрди исты хорз 
хъуыды, хорз фæнд, уæд-иу афтæ ныггалиутæ айдæны, афтæ, æмæ-иу фырцинæй 
хæйрæджы цæсгом ныррухс 
Хæйрæг дардта скъола йæхи хардзæй, уым ахуыр кодтой кæлæнтæ. Ахуыргæнинæгтæ 
æдзух дæр кодтой диссаджы айдæны дзырд. Уыдон куыд хъуыды кодтой, уымæ гæсгæ ныр 
рабæрæг уыдзæн, айдæны руаджы чи циу, уый. 
Хæтын байдыдтой уыдон рухс дунейыл æд айдæн, ахæм ран, ахæм адæймаг нал баззад, 
аипп, сахъат кæмæ нæ разынди айдæны, фау кæмæ не ’рхастой. 
Уæд сæ фæстагмæ бафæндыди арв дæр басгарын, цæмæй ахъазой зæдтæ æмæ 
дауджытæй, Стыр Хуыцауæн йæхицæй дæр. Цæуынтæ байдыдтой æд айдæн, æмæ бæрзондддæр 
цæй бæрц кодтой, уый бæрц айдæн тынгдæрæй-тынгдæр раздых-баздых кæнын систа йæхи, 
хæцын дæр ма йыл куыннæ уал фæрæзтой, афтæ. Уæд æвиппайды айдæн фыр 
къæдзтæмæдзтæй афтæ срызти афтæ, æмæ феуæгъд сæ къухæй, расхъиудта цын æмæ базгъæлæнтæ 
бынтондæр. 
Фæлæ айдæн кæй асаст, уый хуыздæрæн нæ фæци, уымæн æмæ йе згъæлæнтæй 
иуæйиутæ уыдысты рыгæй лыстæгдæр æмæ уыцы хуызæнæй хæлиу кодтой рухс дунейыл, 
хаудысты адæмы цæстыты, æмæ-иу дзы баззадысты. Згъæлæнтæ кæй цæсты бахаудысты, уыцы 
адæймаг та-иу алцы æппæт дæр уынын байдыдта фисынмæ, зыгъуыммæ, стæй ма алы 
дзаумайæн дæр кæд уыдтой æрмæст йæ сахъат, йæ зиан; уый та уымæн, æмæ алы 
згъæлæны мур дæр уыди хайджын æнæхъæн айдæны миниуæгæй. 
Иуæй-иутæн уыцы згъæлæнтæ афардæг сты сæ зæрдæты, — мæгуыры бон бакодта уыцы 
адæмыл. Аннæ згъæлæнтæй уыди уый йæстæ, æмæ сæ æвæрдтой рудзгуытыл: фæлæ-иу уæ 
хæраммæ бæллæг уырдыгæй (уыдонæй) куы акастаид йæ хæлар адæймагмæ. Уыди дзы 
згæъæлæнтæй, кæсæнцæстытыл кæй æвæрдтой, ахæмтæ дæр... Раны-иу фæци уыцы 
адæймаг, уыдон-иу чи бакодта йæ цæстытыл хуыздæр уынын байдайдзæн æнхъæл, растдæр 
тæрхон кæндзæн æнхъæл! 
Фыдæлгъин хæйрæг, уыдон сеппæт уынгæйæ, тыппыры хæлд кодта худæгæй, æмæ 
бузныг уыди йæхицæй. Згъæлæнтæй ма бирæ тахти ноджыдæр уæлдæфы, æмæ байхъусæм, 
мæ хæлар, уый фæдыл цы ’рцыди, уымæ. 
Дыккаг сæр 
МÆНКЪÆЙ ЛÆППУ ÆМÆ МÆНКЪÆЙ ЧЫЗГ 
Уыди иу стыр сахар. Сахары æнæкæрон бирæ хæдзæрттæ, царди сæ бирæ адæм. Фыр 
æнтъыснæгæй ахæм сахаты искуы иуæн бауыдзæн йæ бон дзæбæх дыргъбæласдон саразын. 
Фылдæрæн сæ къухты бафты, дыргъбæласдонмæ бæлгæ, æрмæст дидинджытæ ныссадзын 
дурыны, æмæ уымæй ирхæфсынц сæхи. Уыцы Сахары царди дыууæ сывæллоны, уыди сын 
цæхæрадон, зына-нæ-зына стылдæр дидинджыты дурынæй. Сывæллæттæ нæ уыдысты хо 
æмæ æфсымæр, фæлæ хо æмæ æфсымæры ад кодтой кæрæдзийæн. Сæ ныййарджытæ 
цардысты фæрсæй-фæрстæм, цары мидæг. Хæдзæртты сæртæ æрбацыдысты хæрз хæстæг 
кæрæдзимæ, сæ астæу уыди, къæвдайы дон кæм згъордта, æрмæст ахæм нук. Царæй иннæ 
цармæ уыди фæйнæ рудзынджы: нучы сæрты бакъахдзæф кæн, уæд-иу бафтыдаис иу 
рудзынгæй аннæмæ. 
Сывæллæтты ныййарджытæ сарæзтой рудзгуыты раз фæйнæ чырыны, сæртæ кæмæн 
нæ уыди, ахæмтæ; байдзаг сæ кодтой сыджытæй, цæй бæрц дзы арæхст, уый бæрц дзы 
ныссагътой алыхуызон халсар; ныссагътой ма дзы ноджы розæ-дидинæджы къудзи; 
къудзийыл зади диссаджы рæсугъд розæтæ. Хæдзары хицæуттæ сæвæрдтой дыууæ чырыны 
-248- 

нучы сæрыл æмæ бацахстой дыууæ рудзынджы æхсæн. Хъæдургæрдæг æмæ розæйы къалиутæ 
схылдысты рудзгуытыл, уæрдæхау сбыдтой кæрæдзийыл сæхи; бакæс цæм, уæд цæ рауади 
раст диссаджы аркæ. Чырынтæ уыдысты бæрзонд, хизын цæм нæ уагътой сывæллæтты, 
фæлæ уыдон нæ лæууыдысты æнæ кæрæдзийы æмæ уый адыл сæ бадт дæр, сæ хъазт дæр 
уыди дидинджыты бын. 
Зымæг цын уыцы фадат нæ уыди, рудзгуытæ-иу баих сты бынтондæр, æмæ-иу уæд 
артмæ æрхуы æхца бахъарм кодтой, их авгыл-иу цæ авæрдтой, — рухсдзыд зиллакк дзы 
февзæрыд, æмæ-иу рухсдзыд зиллаччытæй сæрттывтой сывæллæттæм сæ цæсты гагуытæ. 
Сывæллæтты хуыдтой Кай æмæ Гердæ. Сæрдыгон уыдон хъуыди сæ кæрæдзимæ æрмæст 
фæйнæ къахдзæфы бакæнын, зымæджы та-иу цæмæй иумæ абадой, уый тыххæй цæ 
хъуыди дæрдтыл æрзилын æмуырдыг асинтыл. 
Иу ахæмы миты тъыфылтæ куыд зилдух кодтой, афтæ цæм нана фæкомкоммæ æмæ 
загъта: 
— Кæсут-ма! —Урс мыдыбындзытæ цæуынтæ байдыдтой. 
— Æмæ цын æлдар дæр ис? — бафарста лæппу; уый зыдта, мыдыбындзытæн кæй вæййы 
æлдар. 
— Æлдар цын нæй, фæлæ сын ис æхсин, — загъта нана, — уый æдзухдæр зилы урс 
тъыфылтæн сæ дзыгуырты. Миты тъыфылтæм уымæй стылдæр нæй. Æввахс нæ цæуы зæхмæ, 
фæлæ æдзухдæр тындзы хæрдмæ, сау мигътæм. Зымæгон æхсæв уый арæх фæтæхы сахары 
уынгты, рудзгуытæй фæкæсы хæдзæрттæм, æмæ уæд рудзгуытæ басæлынц æнахуыр 
салдæй, цыма сыл дидинджыты нывтæ исчи бафтыдта, уыйау. 
— Уый та нæхуыддæг нæ федтам, цы! — загътой сывæллæттæ. Уыдоны уырнын 
байдыдтой ныр нанайы дзырдтæ. 
— Æмæ цымæ Митын æхсин не ’рбацæудзæн мæммæ? — бафарста чызг. 
— Æрбацæуæд ма! - загъта лæппу — Æз æй тæвд пецы куыд авæрон æмæ уайтагъд куыд 
æрбатайа! 
Нана æрдаудта лæппуйы сæр æмæ сын байдыдта аргъæуттæ кæнын. 
Иу изæр Кай хуыссынмæ куыд хъавыд, йæ дарæстæ æрдæгласт, афтæ фæгæпп кодта 
бандонмæ æмæ акаст рудзынгæй. Мит уары дуармæ, æмæ мæнæ миты тъыфылтæй иу, сæ 
тæккæ стылдæр, чырыны тигъыл æруагъта йæхи. 
Миты тъыфыл рæзынтæ байдыдта æмæ фæстаг-фæстаг фестади ус, тæнæг кæрдæны 
тыхт, кæрдæн мин-мин стъалыхуыз стъæлфæнтæй конд. Уыцы ус уыди диссаджы хæрзаив, 
æмæ кæд уыди, цæст кæмæ нæ лæууыди, ахæм æрттиваг ихæй, канд уæддæр нæ уыди æнæ 
уд, — уый уыди удæгас уæвæг, цæрæг уд. Æрттывтой йæ цæстытæ стъалытау, 
æнæбанцайгæйæ зылдысты алырдæм. Лæппуйæн акуывта йæ сæрæй, цыдæр ын æмбарын кодта йæ 
къухæй. Фæтарстис лæппу æмæ æргæпп кодта рудзынгæй, уымæ афтæ фæзынди, цыма 
рудзынджы рæзты атахти стыр урс цъиу. 
Уалынмæ даргъ кæнын байдыдтой бонтæ — стæй уайтагъд æрбалæууыд уалдзæг дæр. 
Хур хъæлдзæгæй сæрттывта, мит фæсæлæф, быдыртæ цъæх адардтой, зæрватыкк бавнæлдта 
ахстоныл аразын, байгом кодтой рудзгуытæ, æмæ та сывæллæттæ чысыл цæхæрадоны сæ 
бадт скодтой бæрзонд, хæдзæртты хæд сæрмæ.. 
Уагъылытæ (розæтæ) уыцы сæрд рауагътой диссаджы дидинæг. Мæнкъæй чызг базыдта 
уагъылы-дидинæджы зарæг, стæй уый хынцмæ йæхæдæг дæр мысын байдыдта ног 
зарджытæ. Уыцы зарæг-иу чызг кодта лæппуимæ. Уыдон-иу ныххæцыдысты кæрæдзийы 
къухтыл, батæ-иу систой уагъылыйы дидинджытæн æмæ хъæлдзæгæй кастысты рухс дунемæ. 
Уæвгæйæ та цы хуызæн рæстæг уыди уыцы сæрдыгон бонты! Куыд хорз, куыд 
хъæлдзæг уыди цæхæрадоны бадгæйæ, уагъылы-дидинджытæ æдзухæй дæр дзæгæрæг кæм 
æфтыдтой. 
Кай æмæ Гердæ бадтысты æнæмæтæй æмæ кастысты чиныджы нывтæм, чиныджы та 
нывæфтыдæй уыдысты алы маргъ æмæ алы сырд. Дзæнгæрæгцæгъдæны сахæттæ 
ныццавтой фондз сахаты, афтæ Кай æвиппайды фæхъæр кодта: 
— Уауу, æна! Цыдæр мын фæрæхуыста мæ цæст æмæ мæ зæрдæ. 
Чызг фестад, бакаст лæппуйы цæстмæ, фæлæ дзы ницы раиртæста. 
-249- 

— Куыд мæм кæсы, афтæмæй дзы рыг бакалд, æвæццæгæн, ныр мæ нал хъыгдары, 
загъта лæппу. 
Фæлæ хъуыддаг ууыл нæ банцад. Фыдбоны айдæны згъæлæнтæй лæппуйы цæсты бахауди 
иу згъæлæн. Айдæнмæ та, куыд зонæм, уымæ гæсгæ уыди æвирхъау миниуæг: стыр æмæ 
хорз цыдæриддæр ис, уыдон-иу дзы рауадысты хæрз чысыл æмæ хæрз æвзæр, зына-нæзына 
сахъат та дзы æвдыста хæрз стырæй. 
Гъе ахæм згъæлæн та сæмбæлди мæгуыр Кайæн йæ зæрдæйыл, æмæ уый фæдыл зæрдæ 
уайтагъд ихы къæртт фестади. Фенцадысты сæ риссынæй дæр, фæлæ айдæны згъæлæнтæ 
кæдæм бахаудтой, уым баззадысты. 
— Уыцы куыд цæуыл кæныс? — бафарста лæппу чызджы. — Тынг æвидауц кæныс 
кæугæкæуын. Мæныл нырма ницы æрцыди...Уæуу мæнæ!... — фæкодта лæппу. — Ацы дидинæг 
иудадзыгдæр кæлмхæрд у, аннæ та кæд зайы зылынтæ. Мæнгæй куы нæ зæгъæм, уæд ацы 
дидинджытæ сты иттæг æлгъаг дидинджытæ; ноджы ма цы чырынты зайынц, уыдонæй 
сæхицæй чи фыдуынддæр у, уымæн дæр нæй бæрæг, — æмæ уый адыл чырын скъуырдта йæ 
къахæй, стæй дзы стыдта дыууæ дидинæджы. 
— Цы кæныс, Кай, цы дыл æрцыди? — фæхъæр кодта чызг. Фæлæ лæппу куы бамбæрста 
чызджы тарст, уæд ма ноджыдæр иу дидинæг ратыдта æмæ ныххоста сæ хæдзармæ, æмæ 
зæрдæхæлар мæнкъæй Гердæйы кæугæйæ ныууагъта. 
Æрæджиау æм Гердæ нывтæджын чиныгимæ куы бацыди, уæд Кай стæрхон кодта, 
уыцы чиныг кæй у æрмæст дзидзидай сывæллæттæн бæзгæ. Стæй-иу æвæдза нана аргъæуттæ 
дзурын байдыдта, афтæ-иу Кай бацыди йæ удæй, кæд æмæ исты сахъат ссарид аргъæуттæм. 
Уæд та-иу нанайы кæсæнцæстытæ асадзы йæ фындзыл æмæ фæзмын райдайы. Фæзмынмæ 
та афтæ арæхст, афтæ, æмæ йæм адæм худæгæй тыппыры хæлд кодтой. Уалынмæ иттæг 
рæсугъд сахуыр фæзмын, - сæ сыхæгтæй чи куыд цæуы, чи куыд дзуры; ноджы ма алы 
сахъат, алы аипп афтæ раст, афтæ хорз æвдыста, æмæ йæ чи зыдта, уыцы адæм дзырдтой: 
— Суинаг гуырд у ацы лæппу! 
Фæлæ уыцы фыдуаг митæн та сæ аххосаг уьгди, уымæн йæ зæрдæ æмæ цæсты айдæны 
згъæлæнтæ кæй бахаудысты, уый. Уыдон руаджы-иу уый смæсты кодта мæнкъæй Гердæйы 
дæр, уый та йæ афтæмæй уарзта йæхи уды бæрц. 
Иу афонæй фæстæмæ лæппу йæ бæрæгон фыдуаг митæ ныууагъта: æмбаргæдæр фесты 
йæ хъæзтытæ. Иу зымæгон бон тымыгъ, зилгæ-зилгæ, мит куыд хаста, афтæ Кай райста 
стыргæнæн авг, æттæмæ рауагъта йæ къух æмæ æрцахста иукъорд тъыфылы. 
— Æркæс-ма, Гердæ, мæнæ ацы авгæй, — загъта лæппу. Миты тъыфылтæ зындысты 
стыргæнæн авджы бын бирæ стылдæр, цæй бæрц уыдысты, уымæй, уыимæ-иу уыдысты 
куы рæсугъд дидинæджы хуызæн, куы та дæстигъон стъалыйы хуызæн. 
— Кæсыс æм ацы миты тъыфылмæ, куыд дæсны арæзт у, — загъта Кай. — Бирæ хуыздæр 
æм райы зæрдæ, авгæй йæм куы кæсай, уæд. Стæй дзы чысыл зонд дæр нæ райсдзынæ дæ 
сæрмæ: зынгæ хæрзуынддæр сты миты тъыфылтæ, тайгæ ма куы нæ кæниккой! 
Чысыл фæстæдæр та Кай фæзынди стыр æрмкъухтимæ, мæнкъæй дзоныгъ йе ккой, 
афтæмæй, æмæ дзуры хъус-хъусы: 
~ Æз цæуын Стыр Лæгъзмæ, сывæллæтты хъазæндонмæ, цæмæй дзы ахъазон 
дзоныгъæй; цæугæ та кæнын мæ ныййарджыты фæндонæй. 
Уый адыл аздæхт æмæ уайтагъддæр афардæг хъазынмæ 
Лæгъзы-иу зæрдæджын лæппутæ сæ дзоныгътæ афтыдтой цæуджыты дзоныгътыл 
æмæиу уыцы хуызæнæй дзæвгар абырыдысты сæ фæдыл, мæнкъæй дзоныгъты бадгæ. 
Сывæллæттæм уымæй дзæбæхдæр ницы касти. Фæлæ цæ уый бирæйы къухы не ’фтыди. 
Хъазт æвæдза стынг, афтæ дын кæцæйдæр фæзынди иу стыр урс дзоныгъ. Лæгъзы 
алыварс æрзылди дыууæ хатты. Кай афидар кодта дзоныгъыл йæ дзоныгъ æмæ дын уæртæ 
фæбыры урс дзоныгъы фæдыл. 
Тагъдæй-тагъддæр згъордта стыр дзоныгъ, стæй раздæр цы уынгмæ бахæццæ, уым 
фæзылди. Дзоныгъы чи бадти, уый радта лæппумæ йе ргом æмæ йæм касти ахæм рæвдауæн кастæй, 
цыма рагæй зыдтой кæрæдзийы. Куыддæр-иу æвæдза Кай фæци йæ дзоныгъ уæгъд кæнынмæ, 
афтæ-иу æм фæлмастæй ракаст урс дзоныгъы бадæг æмæ-иу Кай баззад йæ дзоныгъы. 
-250- 

Уалынмæ сахары быру дæр аззад сæ фæстæ. Тымыгъ афтæ стыхджын æмæ лæппу 
ницыуал уыдта дыууæ къахдзæфмæ дæр, фæлæ уæддæр кодта йæ цыды кой размæ. Фæстагмæ 
баздæхт æмæ мæнкъæй дзоныгъы бос уæлдуанæй феппæрста, цæмæй фæхицæн уыдаид 
стыр дзоныгъæй, фæлæ уымæн ницы амал сарæзта: мæнкъæй дзоныгъ бастæй баззад стыр 
дзоныгъмæ, æмæ æнæрынцайгæйæ уадау тахти размæ. Бæргæ ма систа хъæр кæнын, фæлæ 
йæ хъусæг нал фæци. Мит æркалдта тынгдæр, дзоныгъ фатау тахти размæ. Стыр тас бацыди 
лæппуйы, зæдтæ æмæ дауджытыл ма бæргæ хъавыди йæхи бафæдзæхсын, фæлæ куыд хъуыди 
фæдзæхсын, уый дæр дзы байрох. 
Миты тъыфылтæ кодтой стырæй стылдæр æмæ куыдфæстæмæ урс-урсид кæрчыты æмиас 
сысты. Æвиппайды фæсфæндагмæ бæхтæ фехстой сæхи, дзоныгъ æрæнцад æмæ дзы чи 
бадти, уый уыцы æмдæргъæй слæууыди. Йæ кæрц æмæ йæ худ кæд уыдысты сыгъдæг 
митæй, уыцы дарæсты фестади иу ус, — бæрзонд, хæрзконд, цæсты тигътæ йæм нæ 
лæууыдысты, ахæм урс. Уый кæд уыди Митын Æхсин. 
— Æвзæр нæ разгъордтам, — загъта æхсин, — фæлæ ма ахæм хъызт уыдзæн, дæ 
хорзæхæй! Æруай ма ардæм, — æз дæ бахъарм кæнон ме ’рсдзарм кæрцы. 
Лæппуйы æрбайста дзоныгъмæ. Кæрцы йæ æрбатыхта. Каймæ афтæ фæкасти, цыма 
бынтондæр æсфардæг миты хъæпæнты. 
— Уазал ма кæныс, лæппу? — уый бафарста æхсин, стæй йын аба кодта йæ ныхæн. 
Тахтысты уыдон хъæды сæрты, цады сæрты, денджыз æмæ сур зæххы сæрты. Сæ бынмæ 
та хъæр æмæ ахст кодта дымгæ, ниудтой бирæгътæ, æрттывта мит, миты тахтысты сау 
сынтытæ; уыдонæн сеппæты сæрмæ та бæрзондæй æрттывта мæй. Æгас зымæгон æхсæв 
Кай уыцы каст фæкодта мæймæ. 
Æртыккаг сæр 
КÆЛÆНГÆНÆГ ДИДИНÆГДОН 
Ныр та фенæм, кæдцæра цы фæцадаид мæнкъæй Гердæ. Кай сæхимæ куынæуал 
æрбаздæхт, уæд лæппутæ радзырдтой, уыдон куыд федтой, Кай йæ дзоныгъ стыр рæсугъд 
дзоныгъыл кæй абаста, стыр дзоныгъ сахары дуæрттæй кæй афардæг. Уымæй дарддæр ницыуал 
сбæрæг лæппуйæ. Бирæ цæссыг фæцыди уый сæраппонд, фæлæ йыл уæддæр Гердæйæ 
зæрдиагдæрæй ничи фæкуыдта. Мардыл æй бахыгътой æмæ æнхъæл уыдысты: сахармæ ввахс 
цæугæдоны бахаудта. Ныддаргъ æмæ нынкъард сты зымæгон бонтæ уый ныййарджытыл. 
Уалынмæ та ралæууыди уалдзæг дæр, хур тавын байдыдта æмæ рухсдæр сæрттывта. 
- Удæгас нал у Кай, — дзырдта мæнкъæй Гердæ. 
— Уый мæ нæ бауырндзæн, — загъта Хур. 
— Кай амарди æмæ уæлæуыл нал ис ацы ран! — дзырдта мæнкъæй чызг зæрватыччытæн. 
- Уый мах нæ уырны, — цъыбар-цъыбур кодтой зæрватыччытæ. 
— Мæ сырх басмахътæ скæнон. — Кай мын сæ нæма федта, — ацæуон цæугæдонмæ 
æмæ йæ бафæрсон, кæд исты мыййаг зоны Кайы хабæрттæн. 
Тынг раджы ма уыди, афтæ фестад Гердæ, ахъæбыс кодта нанайæн, акодта йæ сырх 
басмахътæ æмæ зыбыты иунæгæй араст сахары фæстæ цæугæдоны былмæ. 
- Ды мын байстай мæ мæнкъæй æмбалы? — бафарста чызг. — Æз дын балæвар 
кæндзынæн мæ сырх басмахъытæ, æрмæст мын-иу мæ хæлары æрбаздах. 
Цыма йын фæйлауæнтæ «о» загътой, уыйау фæзынди чызгмæ. Уый адыл раласта йæ 
дзабыртæ — йæ хæзнатæн сæ тæккæ зынаргъдæр хæзна — æмæ сæ фехста цæугæдонмæ. 
Дзабыртæ æрхаудысты былгæрон æмæ сæ фæйлауæнтæ фæстæмæ æрбахастой чызгæн, — 
цыма доны нæ фæндыди байсын, чызг йæхицæн адджындæрæн цы дзаумæттæ дардта, 
уыдон; тынгдæр та уымæн, æмæ мæнкъæй Кай доны нæ уыди æмæ йын æй фæстæмæ куыд 
радтаид. 
Гердæ ахъуыды кодта: «Дзабыртæ æвæццæгæн æгæр хæстæг баппæрстон». Æмæ уæд 
бахызт бæлæгъмæ, уый та лæууыди хъамылы. Бæлæгъæн бацыди йæ хæрз кæронмæ æмæ та 
-251- 

дзабыртæ фæйлауæнмæ фехста. Бæлæгъ баст нæ разынд, æмæ Гердæ куы фезмæлыд, уæд 
аленк кодта былгæронæй. Чызг фембæрста хъуыддаг, бæргæ ма хъавыд, цæмæй агæпп кæна 
былмæ, фæлæ бæлæгъ æгæр адард æмæ йæ фæйлауæнтæ дон-дон айстой сæ фыццаг. 
Иттæг фæтарсти мæнкъæй Гердæ æмæ кæуын байдыдта, фæлæ йæ хъуыстой æрмæст 
сырддон цъиутæ, уыдон бон та нæ уыди уый бахæссын былгæронмæ; æмæ тæхынтæ систой 
йæ фæдыл доны былтыл, чыр-чыргæнгæ, раст æй цыма рæвдаугæ кодтой, уыйау. Бæлæгъ 
уыцы згъордæй згъордта дон-дон. Мæнкъæй Гердæ айдагъ цъындаты, æнæ дзабырæй, 
сабыр бадти бæлæгъы, — тарсти фезмæлынæй. Йæ фæстæ ленк кодтой йæ сырх дзабыртæ, 
фæлæ бæлæгъы нæ æййæфтой: фатау æй скъæфта дон. 
Тынг рæсугъд уыдысты доны былтæ: йæ алфамблай задысты диссаджы дидинджытæ, 
бæрзонд æмæ зæронд бæлæстæ, къултыл хызтысты фыс-фос æмæ хъуццытæ, фæлæ дзы иу 
адæймаг дæр никуыцæй зынди. 
— Чи зоны, кæд мæ Каймæ ласы ацы дон, — хъуыды кодта Гердæ, æмæ уый адыл 
бахъæлдзæг. Уырдыг сыстади бæлæгъы æмæ кæсын байдыдта доны былтæм, уыдон та уыдысты 
афтæ рæсугъд, дардтой афтæ цъæх-цъæхид æмæ сæм кæсынæй нал æфсæст чызг. Уалынмæ 
бæлæгъ фестади иу стыр балбæласдоны комкоммæ — зади дзы балтæ, й ’астæу та — 
мæнкъæй хæдзар, иуæй сырх, аннæмæй та æрвхуыз æнахуыр рудзгуытæ, хъæмпæй æмбæрзт, 
йæ разы дыууæ хъæдын салдаты, сæ рæзты цæуджытæн æппæтæн дæр кад чи лæвæрдта. 
Гердæмæ фæзындысты удæгас лæгтæ æмæ сæм базгъордта, фæлæ йын уыдон ницы 
дзуапп радтой. Фæйлауæнтæ йæ арæзтой былгæронмæ, æмæ йæм хæрзхæстæг куы бацыд, 
уæд ныхъхъæр кодта йæ дзыхы дзаг. Æмæ хæдзарæй рацыди иттæг зæронд ус. Цыди 
лæдзæджы æнцой, стыр худ йæ сæрыл (хурæй йæ чи хъахъхъæдта). Худ уыди айв арæзт 
рæсугъд дидинджытæй. 
— Уæ, нанайы хур фестай, мæ мæгуыр саби, — загъта зæронд ус, — куыд æгъдауæй 
бафтыдтæ ацы дынджыр æмæ тагъд цæугæдонмæ, æмæ уыцы иунæгæй афтæ дардмæ куыд 
рахæццæ дæ? 
Дзургæ-дзурын бараст зæронд ус доны хæд былмæ, бæлæгъы æрбакодта былгæронмæ 
йæ лæдзæгæй æмæ Гердæйы рафтыдта уырдыгæй. 
Гердæ ма сурыл кæй алæууыд йæ къахы барæй, уый тыххæй иттæг сцин кодта, кæд æмæ 
æнæзонгæ зæронд усæй æдас нæ уыд, уæддæр. 
— Ардæм рауай, нанайы карк, æмæ мын радзур гъе, ардæм куыд æгъдауæй 
æрбафтыдтæ, — загъта зæронд ус. 
Гердæ йын дзурын байдыдта йæ хабæрттæ, зæронд ус та уысмæн тылд кодта йæ сæр, 
æмæ цыдæртæ хъуыр-хъуыр кодта йæхинымæр. 
Чызг йæ ныхæстæ фæкодта усæн. Куы йæ бафарста, — кæд мыййаг федта мæнкъæй 
Кайы, уæд зæронд ус радзырдта: «Никуы йæ федтон мæ цурты æрцæугæ, фæлæ ма тыхс, 
тагъд уый дæр искæцæй зындзæн. Дæ хъынцъым уал фæуадз, — балтæй уал дæ ком суазал 
кæн, дидинджытыл уал дæхи аирхæфс, уыцы дидинджытæ та кæд сты цыфæнды рæсугъд, 
нывтæй дæр хуыздæр, уымæн æмæ уыдонæй алкæцы дидинæг дæр зоны аргъау кæнын». — 
Уый фæстæ йын зæронд ус рахæцыд йæ къухыл, æрбахуыдта йæ хæдзармæ æмæ дуар 
сæхгæдта. 
Мæнкъæй хæдзары рудзгуытæ уыдысты тынг бæрзонд, алыхуызон та сæ æвгтæ: 
сырхытæ, цъæхтæ æмæ буртæ. Æнахуыр хуыз-иу райста боны рухс, алыхуызон æвгты-иу куы 
ацыди, уæд. Фынгыл уыди диссаджы балтæ. Гердæйæн дзы уыди хæрыны бар 
æнауæрдонæй. Æмæ чызг балтæ хæрынмæ куыд бавнæлдта, афтæ йын зæронд ус фасын байдыдта 
сызгъæрин сæрвасæнæй йæ сызгъæринхуыз дзыккутæ; уыдон тыхстысты йæ рæсугъд тымбыл 
цæсгомыл, йæ уадултæ (йæ рустæ) туг æмæ æхсыр куы сæмхæццæ кæнай, уыйау уыдысты. 
— Рагæй хæлæг кодтон æз дæу хуызæн хæрзаив чызгмæ, — загъта зæронд ус. ~ Иумæ 
цы хуызæн цардæй бацæрдзыстæм, уый фендзынæ. 
Цæй бæрц фылдæр фаста зæронд ус Гердæйы сæры хил, уый бæрц тынгдæр рох кæнын 
байдыдта чызг йæ хæлары, Кайы, уый та уымæн, æмæ зæронд ус зыдта кæлæнтæ кæнын. 
Фæлæ кæлæнгæнæгæй фыдзæрдæ кæлæнгæнæг нæ уыди, — рагæй кодта кæлæны куыст йæ 
зæрдæйы дзæбæхæн æмæ ныр архайдта, цæмæй йæм баззайа Гердæ. Уый адыл ацыди 
зæ-252- 

ронд ус дыргъбæласдонмæ, лæдзæгæй æвзыста розæ-дидинджыты сæрмæ, æмæ уыдон 
æвиппайды зæххы бын фесты, сæ фæд дæр нал фæзынд, кæд уый агъоммæ иу цъусдуг раздæр 
æфтыдтой дзæгæрæг æмæ уагътой хорз тæф, уæддæр. Зæрод ус тæссæй бакодта афтæ. Гердæ 
розæ-дидинджыты уындмæ куы æрбаймыса йæхи дидинджытæ, уыдонимæ та куы февзæра 
Кай йæ хъуыдыты мыййаг, уæд чызг алидздзæн, — кæлæнгæнæг та тарсти уымæй. 
Уыдон фæстæ зæронд ус ахуыдта Гердæйы дидинæгдонмæ. Цы хуызæн хорз уыди уыцы 
ран! Цæй хуызон рæсугъд æмæ цæй хуызон хорз тæф! Æгас афæдз, йæ цыппар афоны, ацы 
ран дзæгæрæг æфтыдтой алыхуызон дидинджытæ. Никæцы æдныв чиныг равдыстаид ахæм 
рæсугъдцзинад æмæ уый бæрц алыхуызон ахорæнтæ. Иттæг бахъæлдзæг Гердæйы зæрдæ 
æмæ нæ банцад хъазынæй, цалынмæ хурты хурзæрин нæ фæаууон бæрзонд бæлæсты фæстæ. 
Схуыссын æй кодта æхсæвы рæсугъд сынтæджы; сынтæджы цыллæ базтæ, сæ мидæг 
пакъуыйы бæсты уыди тархуыз цъæх æмæ хорз тæфгæнæг фиалкæ дидинджытæ. Тарф 
фынæй баци Гердæ æмæ федта диссаджы фынтæ, — паддзахы устытæ ма фенынц ахæм фынтæ, 
фæлæ уæддæр сæ ноджы бонты. 
Хурмæ та хъазыд уый дыккаг бон дæр дидинæгдоны, уыцы хуызæнæй йыл аивгъуыдта 
къорд боны. Иууылдæр цæ базыдта Гердæ дидинджыты, æмæ кæд бирæ уыдысты 
дидинджытæ, уæддæр æм касти афтæ, цыма уыдон уыдысты иу дидинæг хъуаг, фæлæ 
дидинджытæй кæцы уыди, уый æрхъуыдыйæн ницы фæрæзта. 
Уæд иу ахæмы бадти уый æмæ касти зæронд усы уæрæхбылтæгонд худмæ, худыл 
нывæфтыдæй уыдысты алы мыггаг дидинджытæ, розæ-дидинæг дæр; зæронд ус байрох кодта 
уыдон сæфтауын худæй, дидинджытæ куы фæдæлдзæх кодта, уæд: рохст адæймагыл цæуаг 
у ахæм митæ. 
— Æмæ уæд уый та куыд уыдзæн, — фæзæлланг кодта Гердæ, — æмæ ай хуьтзæн 
дидинæгдоны ма æрзайа розæ-дидинæг дæр? 
Уый адыл азгъордта чызг агурæг хуымты астæумæ, фæлæ дзы иу розæ-дидинæг дæр нæ 
разынд. Уæд æрбаздæхт æмæ кæуын систа: судзаг цæссыг калын байдыдта раст уырдæм, 
розæйы къудзи кæм фæдæлдзæх. Æмæ цæссыгæй зæхх куыд æрхуылыдз, афтæ та къудзи 
йæ бынаты фестад дзæгæрæг уадзгæйæ йæ бæрæгоны хуызон. Гердæ хъæбыстæ, батæ 
кæнын байдыдта къудзийæн æмæ уымæ гæсгæ æрбаймысыд йæхи дидинджытæ дæр, йæ 
зæрдыл æрбалæууыд мæнкъæй Кай. 
— Ох! Ох! Цæй бадт фæкодтон ацы ран дзæгъæлы! — сдзырдта чызг. — Байрох мæ, Кайы 
агурæг кæй рацыдтæн, уый... Нæ зонут мыййаг, цымæ Кай цы фæцадаид? — бафарста уый 
уагъылы дидинæджы. 
— Нал мæм æрбаздæхдзæн (фæзындзæн)? Æви кæд искуы амардаид мыййаг? 
— Мард нæу, — загътой уагъылы-дидинджытæ, — мах уыдыстæм дæлдзæх, мæрдты 
бæсты, фæлæ дзы Кайы никуы федтам. 
— Стыр бузныг сымахæй, — загъта Гердæ æмæ араст аннæ дидинджытæм. Бакаст-иу 
уыдонæн сæ къусджытæм æмæ сæ-иу бафарста: 
— Нæ зонут мыййаг, уæдæ цы ран уа мæнкъæй Кай? 
Фæлæ дидинджытæ, сæхи хурмæ тавгæ-тавын, кодтой æрмæст сæхи кой, уымæ цæ 
никæй æвдæлди. Бирæ аргъæуттæ, бирæ таурæгътæ фехъуыста Гердæ уыдонæй, фæлæ Кай 
кæм уыди, уымæн сæ ничи ницы зыдта. 
Мæнæ цы радзырдта сырх лилия: 
— Хъусыс бæрæгбоны хъæрмæ: «Бум, бум!» Байхъус ма, байхъус устыты хъарджытæм. 
Хъус ма, хъус браминты аргъуыдмæ! Йæ даргъ сырх хæдоны слæууыди индийаг ус арты 
мидæг, арты цырен æвзæгтæ æрхъазыдысты й’алфамблай æмæ йæ зыдæй стæрын 
байдыдтой удæгасæй, стæй уымæн йæ ног мард мойы буар дæр. Фæлæ ус у, уæлæуыл ын чи зайы, 
æрмæст уый, сагъæсты артæй тынгдæр уый кæй цæстытæ сыгътой, стæй йæ зæрдæйы бынмæ 
уымæн кæй цæстæнгас хъардта. Æмæ уæд арты цырен та уал куыд бамынæг кæна зæрдæйы 
цырен?» 
— Бынтон дзы ницы бамбæрстон, — загъта мæнкъæй Гердæ. 
— Уый уымæн, æмæ аргъауы хатт ахæм у! — загъта лилия. 
Фæлæ мæнæ цы радзырдта къæбæлдзыг дидинæг: 
-253- 

— Иу къæдзæхы сæр, рындзы кæрон уыди æлдары фидар. Уымæн йæ сырх къултыл 
стыхсти хилаг кæрдæг (плющ) æмæ фæбыры фидары бæрзонд тыргъмæ, — уыцы ран лæууы 
иу рæсугъд чызг. Уый йæхи рауагыа тыргъæй æмæ кæсы фæндагмæ. Иу дидинæгæн дæр 
уымæй ногдæр буар нæ разындзæн. Фæткъуы бæласы дидинæг, уæлдæфы чи тæхы, уымæй 
бирæ рогдæр у уый фæзылд, — рогæй та у афтæ рог. Куыд сæр-сæр кæнынц уымæн йæ дари 
дарæстæ! Уыцы кастæй кæсы уый фæндагмæ, кæд æппын æй фенид... 
— Кæй фенид? Кай ма уæд? — бафарста Гердæ. 
— Æз дын кæнын аргъау, æз дын мысын мæ сæнттæ, — дзуапп радта здухгæ дидинæг. 
Малусæг та радзырдта афтæ: 
— Дыууæ бæласы æхсæн ауыгъдæй лæууы бæндæнтыл иу даргъ фæйнæг, — уый кæд у 
херы. Уым дзедзыкка кæнынц дыууæ хæрзаив чызджы митхуыз дарæсты. Даргъ 
кæрдæгхуыз зæлдаг синæгтæ дзедзыкка кæнынц уыдонæн сæ худтæй. Сæ хистæр æфсымæр лæууы 
астæуæй, йæ иу къухæй хæцы бæндæн æмæ къусыл, иннæ къухы та йын ис æлыгæй конд 
лулæ; уыцы лулæйы раз коггатæ (тæппæлттæ) фынкæй. Херы дыууæрдæм кæны, коггатæ 
тæхынц хæрдмæ æмæ тæмæнтæ калынц алы хуызты. Фæстаг когга æрдзедзыкка лулæйы 
фындзыл æмæ йæ дымгæ фæйлауы алырдæм. Херы æнæбанцайгæйæ дыууæрдæм цæуы. 
Иу къæбыла бады йæ фæстæгтыл, кæсы хæрдмæ æмæ йæ фæнды херымæ схизын, бæргæ, 
фæлæ, мæгуыр, фæстæмæ æрхауы æмæ йын ницы æнтысы, мæсты кæны æмæ рæйы. 
Мæстæй йæ марынц сабитæ, коггатæ тæппытæ кæнынц. 
— Дæ таурæгъ чи зоны æмæ хорз у, — загъта Гердæ, — фæлæ дзы мæнкъæй Кайы кой 
æппындæр нæ кæныс, æмæ уанцон нæу. 
Уæд байдыдтой сæ таурæгътæ гиацинттæ: 
— Раджыма-раджыма уыди рæсугъд æртæ хойы, уыдон уыдысты буц æмæ хæрзаив. Сæ 
иуæн уыди сырх дарæс, аннæмæн цъæх-хуыз, æртыккагæн та — урс. Уыдон-иу кафыдысты 
мæйрухс æхсæв, кæрæдзи къухтыл хæцгæ, æнцад цады был. Доны чызджытæ нæ уыдысты 
уыдон, фæлæ уыдысты адæймаджы уавæрæнтæ. Рæсугъд тæф уагъта уæлдæф иудадзыгдæр. 
Раджы фæаууон сты уыцы арæзт чызджытæ. Тæф фæтынгдæр. Хъæды тарфæй фæзынди 
æртæ табæты (марды чырыны) æмæ аленк кодтой цады. Алырдыгæй тахтысты рухсгæнæг 
хъæндилтæ, раст цыма æртытæ радзæгъæл сты, уыйау. Чызджытæ изæрмæ фынæй сты æви 
мард уой? Мард сты дидинджыты тæфмæ гæсгæ, дзæнгæрæджы изæрон æнкъард зæлланг 
дæр æй цыма дзуры, уыйау. 
— Æнкъард таурæгъ у уæ таурæгъ, — загъта Гердæ. — Уæ тыхджын тæф мын уый сарæзта 
æмæ уыцы мард чызджытæ нал цух кæнынц мæ сæрæй. Мæ мæнкъæй Кай дæр цымæ мард 
уа? Уæвгæ розæтæ нæ федтой уый дæлдзæх мæрдты бæсты. 
— Дзинг-дзинг, — зæлланг кодтой гиацинт-дидинджытæ. — Нæ дзæнгæрджытæ дæ 
мæнкъæй Кайыл нæ цæгъдынц, мах дын æй зонгæ дæр нæ кæнæм. Мах кæнæм нæхи зарæг, 
зонæм æрмæст уыцы иунæг зарæг. 
Уæд Гердæ бараст бурсæр-дидинæгмæ, — дидинджыты æхсæн уымæн æрттывта йæ 
кæрдæгхуыз сыфтæр. 
— Хурау æрттивыс, — дзуры йæм Гердæ. — Зæгъ ма мын, нæ зоныс мыййаг, цы бæстæм 
фæцыдаид Кай? 
Бурсæр дидинæг уыцы æрттывдæй æрттивы, уыцы кастæй кæсы Гердæмæ. Цавæр зарæг 
акодтаид уый? Ницы фехъуыста уый дæр Кайы тыххæй. 
Мæнæ уын уый та йæ зарæг: 
— Иттæг тынг æрттывта æмæ тавта хурзæрин уалдзæджы фыццаг бон. Йæ тынтæ 
зæй-гæрзмæ згъордтой мæнкъæй хæдзары къултыл, чысыл кæрты мидæг; фыццаджыдæр 
раргоми бур-дидинæг æмæ сызгъæринау æрттывта хуры тынтæм. Къæлæтджын бандоныл 
кæрты бадти зæронд нана, уымæн йæ фырты чызг нырма ныр æрбаздæхт сæхимæ; чызг 
фæлурс æмæ хæрзаив, кодта кæстæриуæджы куыст. Æмæ батæ кæнын систа уый нанайæн, 
æмæ уыцы амондджын тæхудиаг батæ уыдысты зæрдиаг уарзондзинады сыгъдæг сызгъæрин; 
сызгъæрин йæ былтыл, сызгъæрин йæ зæрдæйы, сызгъæрин уыцы райсомыккон сахаты. 
— Мæгуырæг, мæ нана, — ныуулæфыд Гердæ; — сагъæс мыл кæндзæн æвæццæгæн, 
мæнкъæй Кайыл куыд сагъæс кодта, афтæ. Дзæгъæл фарст фæкодтон дидинджыты: 
уыдо-254- 

нæй алчи дæр зоны æрмæст йæхи зарæг, æмæ мын исты бацамонын, исты баххуыс кæнын нæу 
сæ бон. 
Уый адыл æрбафснайдта йæ дарæс, лидзын ифтонг скодта йæхи. Фæлæ нарцисс-дидинæг, 
куыд фæцæйгæпп кодта, афтæ йын уый ныццавта йæ къух. Чызг фæлæууыди, бакаст 
дидинæгмæ æмæ йæ фæрсы: 
- Ды, æвæццæгæн, исты æмбардзынæ хъуыддагæн, æмæ мын исты зæгъынмæ хъавыс? 
- Æз иттæг хорз уынын мæхи, мæ зæрдæ рухс кæны мæхицæй, — æз не ’фсæдын мæ 
уындæй, — ралæхурдта нарцисс-дидинæг, — ноджы цы хуызæн диссаджы тæф цæуы 
мæнæй! Иу уæладзыджы цары ис мæнкъæй кафаг чызг, йæ дарæстæ йыл æрдæг конд. Слæууы 
куы йæ иу къахыл, куы та йæ дыууæйыл, уымæ гæсгæ стыр хъуыддаг аразы уый йæ кафтæй, 
фæлæ уыдон сты уымæн йæ сæнттæ. Хъуымацы уаццаг уымæн йæ къухы, æмæ йыл уый 
уадзы дон цайданæй. Ай-гъай, уый дæр æнæ хъæугæ нæу: сыгъдæгдзинад пайда у 
æнæниздзинадæн! Къæдзæныл урс дарæс ауыгъд, — уый дæр цайданы донæй æхсад у, сур баци 
хæдзары сæрмæ. Йæ дарæстæ куы скæны, уæд æрбабæтты сæнт бур кæлмæрзæн йæ 
къубалыл, æмæ дарæстæ уый адыл адарынц урсдæр. Ацы сахат уый лæууы йæ иу къахыл; 
дидинæг йæ зæнгыл куыд лæууы! Мæнæн мæ бон у мæхи фенын, æз схъæлдзæг вæййын мæхи 
уындæй! 
- Мæнæн уымæй ницы пайда ис, — загъта Гердæ. — Уыдон хуызæн æнæсæрфат ныхæстæ — 
аккаг не сты дзурынмæ дæр, — уый зæгъгæйæ Гердæ араст цæхæрадоны бырумæ. Мæнкъæй 
дуар разынди æхгæд æмæ йыл хъуыди бирæ бацархайын, цæмæй иуырдæм разылдаиккой йе 
згæ зилæнтæ. Фæстагмæ байгом дуар. Гердæ афардæг бæгъæмвадæй æмæ хæтын байдыдта рухс 
дунейыл. Æртæ хатты ракаст уый фæстæмæ, кæд æй мыййаг исчи суры, фæлæ йæ фæдыл ничи 
зынди. 
Уалынмæ фæлмæстæй нал фæрæзта цæуын, æмæ æрбадт иу стыр дурыл. Алырдæм куы 
акаст, уæд федта, сæрд кæй аивгъуыдта, æрæгвæззæг кæй ралæууыди. Кæлæнгæнæджы 
дыргъбæласдоны уæвгæйæ цæ уæдмæ не ’рцахста йæ цæст. Хур æдзух æрттивы уыцы ран, 
æмæ æнæбанцайгæйæ афæдзæй-афæдзмæ дзæгæрæг æфтауынц дидинджытæ. 
- Хуыцæутты Хуыцау, мæхи Хуыцау! — хъæрæй скуывта Гердæ. — Дзæгъæлы цæй бæрц 
фæбадтæн! Фæлладуадзæн нал у ацы сахат — фæззæг у! 
Æмæ фестад, цæмæй дара йæ фæндаг. Калди уымæн йæ фæллад къæхты пырх, куыд ын 
рыстысты, уый куы зониккат! Йæ алфамблай алцæмæй дæр зæрдæ кодта уазал æмæ 
мæгуыр. Бур дардтой хæрисы даргъ сыфтæ, æртæх цæ калди ставд гагайæ. Иугай згъæлди 
бæлæсты сыфтæр, дыргъæй та ма баззад æрмæст какон, фæлæ каконтæ уыдысты ахæм туаг, 
æмæ сæ адæймаг кодта гуыдыргом. Мæгуыр чызгæн нырхæндæг йæ зæрдæ. 
Цыппæрæм сæр 
ÆЛДАР ÆМÆ ÆХСИН 
Гердæ куыд бафæлмæцыд, уымæ гæсгæ та хъуамæ æрбадтаид, цæмæй суадза йæ 
фæллад. Кæм æрбадт, уый хæрзкомкоммæ гæппытæ кодта иу стыр сынт. Æдзынæг фæкаст 
чызгмæ, банкъуыста йæ сæр æмæ загъта: 
— Хъуахъ, хъуахъ! Дæ райсом хорз уа, дæ райсом хорз уа! 
Халонæн зын æмбарæн уыди йæ ныхас, фæлæ дзæбæх цæстæй ракаст уый чызгмæ, 
фæрсынтæ йæ байдыдта, зыбыты иунæгæй цæй фæдыл хæты дун-дунейыл. Тынг хорз 
бамбæрста Гердæ халоны дзырдтæй — «иунæг», æмæ йæм хъардау хъард бакодтой уыцы 
дзырдæй маст æмæ зындзинадæй цыдæриддæр федта, уыдон. Æмæ радзырдта сынтæн, цы йыл 
æрцыди, уыдон сеппæт, стæй йæ бафарста, кæд мыййаг искуы федтаид Кайы. 
Сагъæсгæнгæ банкъуыста сынт йæ сæр æмæ загъта: 
— Чи зоны, чи зоны!.. 
Уыцы дзырдтæй чызг афтæ бахъæлдзæг, афтæ тыхджын батæ æмæ хъæбыстæ байдыдта 
сынтæн, æмæ йæ, чысыл ма бахъæуа, фæцæйхурх кодта. 
-255- 

— Багъæц, гъы, æдылы ма у, - сдзырдта сынт. — Афтæ æнхъæл дæн, æмæ уый Кай 
уыдаид, æндæр ничи, фæлæ дæ уый æвæццæгæн байрох кодта ацы сахат æхсины руаджы. 
— Ау, æмæ æхсинимæ цæры мæ Кай? — бафарста Гердæ. 
— Афтæ, афтæ, фæлæ мæм хъусгæ бакæн, — загъта сынт. — Стыр зын мын у дæу 
æвзагæй дзурын. Мах æвзагæй куы æмбарис, уæд дын дзæбæхдæр раныхас кæнин. 
— Нæ, æз сымах æвзагæн ницы зонын, — дзуапп радта Гердæ. — Нана дзырдта тынг 
хорз сымах æвзагæй. Кæй йæ нæ базыдтон, уый тыххæй фæсмонæй хæрын æз дæр мæхи! 
— Стыр зианыл банымаинаг хъуыддаг нæу, — загъта сынт. — Куыд сарæхсон, афтæ дын 
раныхас кæндзынæн, кæд æмæ мæ ныхас уый бæрц аив нæ рауайдзæн, уæддæр. 
Æмæ цыдæриддæр зыдта, уыдон иууылдæр радзырдта Гердæйæн. 
— Ацы рæстæджы мах цы паддзахады стæм, уыцы ран царди æмæ уыди диссаджы 
зонынджын æхсин. Рухс дунейыл газетæй цыдæриддæр ис, уыдон касти сеппæт дæр, фæлæ сæ-иу 
уадидæгæн айрох кодта. Зондджын адæймаг куъщ уыди, уымæ гæсгæ! Æрæджы бадти уый 
паддзахы бандоныл, уый та æдзух ахæм бæллиццаг кæм вæййы, æмæ æнæнхъæлæджы 
байдыдта зарæг кæнын. 
— Ныр мæй цæуылнæ скæсы? — ахъуыды кодта æхсин æмæ уыцы сахат сфæнд кодта 
мæй бацагурын йæхицæн. 
Æхсины зæрдæ загъта зондджын адæймаг ссарын, æмбаргæ ныхас кæимæ чынæуа, 
хъæлдзæгæй кæимæ æрвыстаид йæ бонтæ. Æрбахуыдта галуаны устыты сеппæты дæр æмæ 
сын куы радзырдта йæ зæрдæйы фæндон, уæд бацин кодтой: — «Гъе уый дын зæрдæмæ чи 
бацæуа, ахæм хъуыддаг гъе, — дзырдта сæ алчи дæр, — æрæджы ахæм хъуыды мæ сæрмæ 
дæр æрцыди, æхсин цæра!» 
— Баууæнд мыл, — йæ дзырд фæуагъта сынт, — æцæгдзинæдтæ дын дзурын. Мæнæн ис 
усаг. Уый цæры фидæртты æмæ сæрибарæй æрвиты йæ бонтæ паддзахы галуанты; кæй 
радзырдтон, уыдон мын уый раныхас кодта. 
Кæй зæгъын æй хъæуы, сынты усаг дæр уыди сынтыты мыггагæй, уымæн æмæ алчи 
дæр агуры йæхимæ гæсгæ. 
— Дыккаг бон, — йæ дзырд дарддæр кодта сынт, — газеттæ фæзындысты æхсины 
гаккимæ зæрдæйы нывыл арæзт рамæйы, æмæ бакастаид алчи дæр: «Хæрзаив усгур лæппутæй 
ис бар алкæмæн дæр, цæмæй бацæуа паддзахы хæдзармæ æхсинимæ ныхас кæнынмæ. 
Усгуртæй чи нæ фæрохст уа хæдзары рæсугъд æмæ хъæздыг фæлгондзæй, ныхасмæ 
дæсныдæр чи разына, æхсин уыцы адæймаджы равзардзæн йæхицæн мойагæн». 
— Афтæ, афтæ, уырнæд дæ, — дзырдта сынт, — æз ам кæй бадын, уый куыд æцæг у, мæ 
ныхас дæр у афтæ æцæг . 
Бирæ адæм ныххæррæтт кодтой алырдыгæй. Базмæлæнтæ дзы-иу нал уыди усгурæй, 
фæлæ цæ никæй къухы ницы бафтыд раззаг бон дæр æмæ дыккаг бон дæр. Сегас дæр-иу 
рæсугъд ныхас кодтой уынджы, фæлæ-иу галуаны дуарæй куыддæр бакъахдзæф кодтой 
æмæ-иу куы федтой паддзахы хъахъхъæнджыты æвзистæй арæзт дарæсты мидæг, 
кæстæриуæггæнджыты та-иу сызгъæринæй фæлыст асинтыл, куы-иу æркастысты хъæздыг арæзт, 
тынг рухс уæттæм, уæд-иу фырæфсæрмæй фæдзæгъæл сæ зонд; паддзахы бадæнмæ баввахс 
сты, æхсин кæм бады, уырдæм, уæд-иу афтæ разылд сæ сæр, æмæ дзырд нал æфтыд сæ 
дзыхы, æмæ-иу дзурын байдыдтой æхсины фæдыл уымæн йæ ныхæстæ. Ахæм хъуыддаджы 
уавæр та уый бæрц аив куьщ фæкастаид уымæ! Утæппæт дзыллæ тарстысты уый бæрц, æмæ 
ма-иу сæ бауадзыгмæ чысыл хъуыди; амæлттæй ма-иу рацыдысты уынгмæ. Ацы ран та-иу 
уыдонмæ фæзынди дзырдарæхст, æмæ-иу нал æнцадысты дзурынæй. Сахары дуæрттæй 
паддзахы галуантæм лæууыдысты уыдон балтæ-балтæй. Уыддæн дзы мæхæдæг дæр. 
Федтон сæ мæхи дыууæ цæстæй, — æууæндын æй кодта сынт йæ дзырдтыл. — Куыннæ сæм 
цыдаид хæрын дæр æмæ нуазын дæр, фæлæ сын доны къусæй дæр уæздан нæ дзырдтой 
галуаны. 
Æдзонддæр сæ чи уыди, уыдонмæ-иу разынди хæринаг, фæлæ марадз зæгъай æмæ сæ 
сыхæгтæн хай бакæной сæ фæндаджы хардзæй. «Уадз æмæ æххормаг бирæгъы каст кæна, 
алчи дæр сæ хъуыды кодта аннæйы тыххæй хинымæры, — æввахс дæр æм нал æрлæудзæн 
уæд æхсин». 
-256- 

- Æмæ уæд Кай та? — бафарста Гердæ. — Уый та кæд фæзынди? Уыдаид уый дæр балы 
астæу? 
- Тагъд ма кæн, — рох мæ нæу уый дæр. Æртыккаг бон паддзахы сахары фæзынди 
фистæгæй иу чысыл æнахуыр бæлццон. Уый уыди иттæг хъæлдзæг, зæрдæрухс, уыцы 
æмрастæй сарæзта йæ ных паддзахы хæдзармæ. Йæ цæстытæ æрттывтой дæ цæстытау, йæ сæры 
хил даргъ æмæ аив, фæлæ йыл дарæсæй куыдз цы атона, уый дæр нæ, хæрз бæгънæг. 
- Уый Кай йеттæмæ ничи уыдаид, — хъæлдзæгæй сдзырдта Герд. — Ныр æй ссардтон! 
Æмæ уый адыл фырцинæй æрæмдзæгъд кодта йæ къухтæй. 
— Роддзарм уыди уымæн йе ккой, — ныхас кодта сынт. 
— Йæ дзоныгъ уыдаид уый æвæццæгæн, сæ хæдзарæй йæ рахаста, — сдзырдта Гердæ. 
— Хъуамæ уыдаид, — дзуапп радта сынт, — бирæ йæм нæ бакастæн. Фæлæ æз 
фехъуыстон мæ куырд усæй, æнахуыр бæлццон паддзахы хæдзармæ куы бацыди, уæд гæсты 
уындæй нæ фæтарст, æвзист æмæ сызгъæринæй арæзт кæд уыдысты, уæддæр. Чысыл сын 
æркуывта йæ сæрæй æмæ загъта: «Хъыг кæндзыстут æвæццæгæн асинтыл лæууынæй. 
Мидæгæй мæм хуыздæр кæсы мæммæ паддзахы хæдзары. — Залтæ уыдысты тынг рухс, сусæгæй 
фæндгæнджытæ æмæ инæлæрттæ цыдысты сæ къахы фындзтыл æмæ хастой сызгъæрин 
тæбæгътæ: уыди дзы, уыди, адæймаг цæмæйты фæдзæгъæл уыдаид, ахæмтæ. Иугæндзон 
хъинц-хъинц кодтой уымæн йæ цырыхъытæ, фæлæ уый уымæй дæр нæ фефсæрмы. 
— Æнæмæнг уый ничи уыдаид Кай йеттæмæ, — загъта Гердæ. — Æз ын сæ зонын, 
уымæн ног цырыхъытæ уыди, æмæ куыд хъинц-хъинц кодтой, уый та фехъуыстон æз 
нанайы уаты. 
— Гъо, дзæвгар уыди сæ хъинц-хъинц, — дзырдта сынт. — Фæлæ тæрын (æвзонг 
лæппулæгау) хъæлдзæгæй бараст æдæрсгæ æмраст æхсинмæ: æхсин бадти зынаргъ дурыл, 
хъуыт-налмасы уавæрæн, асæй та уыцы дур уыди пирæны йас. Æхсины алфамблай 
лæууыдысты галуаны кадджын устытæ æд фæсдзæуинтæ. Фæсдзæуин устытæн дæр ма 
фæсдзæуинтæ; стæй галуаны лæгтæ-кавалертæ сæ кусджытæ æмæ сæ кусæджы кусджытимæ. Уыдонæй 
чи куыд хæстæгдæр лæууыдаид дуармæ, афтæ уыди дæлдæр æмæ зынæрвæссондæр. 
Туфлиты рауай-бауай чи кодта, кусджытæн сæ тæккæ ныллæгдæр, уымæ та бакæсын 
дæр ничи уæндыд æдасæй. 
- Тас бацæудзæн уыдон сеппæт дæр æвæццæгæн! — загъта Гердæ. - Фæлæ уæддæр Кай 
хъуамæ ракура? 
— Сынт куы уыдаид, уæд æй æз ракуырдтаин мæхицæн, куырдуаты мæм кæд бадтæуы, 
уæддæр, — загъта сынт. — Фæлæ тæрон — лæппу æнæдзырдарæхст дæр нæ уыди мæнæй, æз 
нæхи æвзагæй куыд дзырдарæхст дæн, уымæй. Ноджы уыди иттæг уарзæгой æмæ тынг 
хъæлдзæг. Ус курыны сагъæс дæр æй уый бæрц нæ уыди. Уымæн йæ цыды сæр тынгдæр 
уыди, цæмæй сбæлвырд кæна, цæй бæрц зонды хицау уыдаид æхсин, æмæ цæмæй баныхас 
кодтаид йемæ. Æхсин бацыди йæ зæрдæмæ, лæппу та æхсины зæрдæмæ. 
- Уый Кай уыдаид æнæмæнг, — загъта Гердæ. — Уый стыр зонды хицау у — хинымæр 
хынцынмæ дæр ма арæхсы иттæг рæвдз, ноджы ма хæйттæй хынцын дæр зоны, æнæхъæнтæ 
ныууадз, фæлæ. Нæ мæ фæхонис уымæ паддзахы хæдзармæ? 
- Уый æнцондæр у зæгъынæн, фæлæ уый бæрц æнцон нæу йæ бакæнын, — загъта 
сынт. — Бауынаффæ кæнын хъæуы уый тыххæй мæ усагимæ. Фæлæ дын уый дæр ма 
зæгъдзынæн æмæ дæу хуызæн мæнкъæй чызгæн фæндаг нæй паддзахы хæдзармæ. 
— Афтæ дæр фод, фæлæ Кай куы базона, æз ацы ран кæй дæн, уый, уæд мæм уайтагъд 
фæзындзæн ардæм, стæй мæ ахондзæн йемæ уырдæм. 
- Фæфæстиат мæм у ацы ран быруйы раз, — загъта сынт, уый адыл ын акуывта йæ 
сæрæй æмæ атахт. 
Æрталынггæрæттæ ис, афтæ сынт фæстæмæ æрбаздæхт. 
- Мæ куырд ус дын салæмттæ æрвиты, — загъта сынт. — Мæнæ дын уый та гуыл, 
рахаста мын æй цæлгæнæнæй мæ къайаг, — æнæхъуаджы бирæ дзы ис ахæмтæ; ды та 
æвæццæгæн æмæ сæххормаг уыдаис. 
— Кулдуарыл фæндаг нæ уыдзæн паддзахы хæдзармæ дæ бæгъæмвады тыххæй: 
хъахъхъæнджытæ æмæ дæ кæстæриуæггæнджытæ нæ бауадздзысты. Фæлæ цæугæ хæдзармæ. 
17ÆмбалтыЦоцко 
-257- 

Мæ къайаг зоны сусæг асин æхсины хуыссæнуатмæ, стæй ма исты амал кæндзæн дæгъæлæн 
дæр. 
Дыргъбæласдонмæ бацыдысты, уыцы стыр аллейы бафæсфæд кодтой сæхи, æмæ 
галуаны æртытæ куы ссыгъдысты, уæд Гердæйы бакодта сынт-кусæг дуармæ; дуар æхгæд нæ 
уыди. 
Мæт æмæ тæссæй куыд гуыпп- гуыпп кодта Гердæйы зæрдæ! Цыма исты æвзæрдзинад 
кодта, уыйау æм зынди, афтæмæй та мæгуыр уый фæндыди æрмæст Кайы бынат базонын. 
— Уый дуармæ Кай уыдзæн! — Æмæ уайтагъд чызджы сæры фестадысты Кайы æдзонд 
дыууæ цæсты, стæй йæ даргъ сæрыхил; уый йæ уыдта худгæ-худын, иумæ-иу сæ хæдзары 
уагъылы-къудзийы бын куыд бадтысты, афтæмæй. Куыддæр æй фена, афтæ йыл, 
æвæццæгæн æмæ фæцинтæ кæндзæн, стæй ма ноджы куы базона, дард фæндагыл æм кæй 
фæцыди, сæ хæдзары йыл куыд мæт кодтой, фæстæмæ куы нæуал æрбаздæхт, уæд. 
Фæстагмæ фестадысты иу асиныл. Уый рухс кодта иу чысыл лампадæйæ; лампадæйы 
рухсмæ Гердæ федта æрмахуыр сыл сынты, уыцы ран сæм чи касти æнхъæлмæ. Алырдæм 
тылдта уый йæ сæр æмæ æдзынæг кастæй касти Гердæмæ, уый та йын æркуывта йæ 
зоныгыл, нана йæ куыд ахуыр кодта, афтæ. 
— Мæ мойаг дæ раппæлыди, мæ уарзон хорз чызг! — дзырдта æрмахуыр халон. 
— Дæ царды нывмæ фæтасдзæн зæрдæ. Лампæ райс, æз цæудзынæн разæй. Ма тæрс, 
ничи ныл амбæлдзæн. 
— Мæнæй афтæ, чидæр нæ фæдыл цæуы, — загъта Гердæ; бæлвырд сæ рæзты цыдæр 
æрбарттывта. Аууонау къултыл бырыдысты бæхы сурæттæ, фæйлаугæ барцытæ сын, куы 
цуанонтæ, куы та лæг æмæ ус-барджыты нывтæ. 
— Уыдон фынтæ сты, — загъта æрмахуыр сынт. — Ардæм та æрбацæуынц, тыххæй 
цæмæй ахоной паддзахмæ æввахс адæмы хъуыдытæ. Къуылымпыйы хос нæу уый мах 
фынтæн: дзæбæхдæр нæм æркæсдзæн хъусгæйæ. 
Ныфс мæ ис, бæрзонд бынат куы бацахсай паддзахы раз, уæд базондзынæ махæн дæр 
арфæ ракæнын, кæй дын баххуыс кодтам, уымæ гæсгæ. 
— Дзæп>æлы цæй бæрц дзырдтæ лæууы уый тыххæй! — загъта хъæддаг сынт. 
Бацыдысты раззаг уатмæ, сырх атласæй астæрд йæ къултæ, атлас дидинæгфыст. Ам 
фынтæ згъордтой афтæ тагъд, æмæ дзы Гердæйы бон нал баци гуыппырсартæй искæй 
фенын. Иу уат дзы аннæтæй уыди хъæздыгдæр арæзт, стæй иттæг хорз аив, сæр дзы дзæгъæлтæ 
куыд кодта. Фæстагмæ бацыдысты хуыссæн уатмæ. Уый цар уыди пальмæ бæласы хуызæн 
арæзт, йæ сыфтæ рæсугъд авгæй, уаты астæу ставд сызгъæрин зæнгыл дыууæ сынтæджы 
ауыгъд, лили-дидинджыты хуызæн. Уыдонæй æхсин кæм хуыссыди, уый уыди урс, аннæ 
сынтæг та сырх. Гердæмæ гæсгæ уыцы ран хъуамæ хуыссыдаид Кай. Æмæ Гердæ иуырдæм 
атасын кодта сырх сыф æмæ дзы ауыдта саулагъз къубал. 
— Кай у! — хъæрæй загъта чызг æмæ лампæ бæрзонд систа, рухс адардта хуыссæг 
адæймаджы комкоммæ. Уалынмæ фынтæ дæр æрбатахтысты хуыссæнуатмæ фæстæмæ. Хуыссæг 
райхъал, раздæхта йе ргом — æмæ Кай нæ разынд. 
Æлдар нæ уыди лæппу-лæг, хæрзуынд, фæлæ йæм Кайы хуызæнæй уыди æрмæст йæ 
къæбут. Æхсин дæр ракаст йæ дидинæгхуыз урс сынтæгæй, æмæ бафарста, цы рцыди, уымæй. 
Мæнкъæй Гердæ ныккуыдта, радзырдта сын йæ таурæгъ, стæй сын загъта, сынтытæ йын 
цæй бæрц æххуыс бакодтой, уый дæр. 
— Мæгуыр саби! — загътой æлдар æмæ æхсин. 
Стæй раппæлыдысты сынтытæй, бамбарын сын кодтой, мæсты сæм кæй нæ сысты, 
фæлæ сын бафæдзæхстой, æндæр хатт афтæ куыннæуал бакæной, ныры сахат та сын 
ратдзысты хæрзиуæг. 
— Кæд уæ сæрибарæй тæхын фæнды, — фарста сæ æхсин, — æви уæ кæд паддзахы 
хæдзары иудадзыг бынат бацахсын фæнды, цæлгæнæны уæлдæйттæ сымах хай куыд уой, 
афтæ. 
Ныллæг бакуывтой дыууæ сынты æмæ ракуырдтой сæхицæн иудадзыг бынат, уыдон 
асагъæс кодтой сæ зæронды бонтыл æмæ стæрхон кодтой, æдыхст æмæ æнæмæт цардæй 
хуыздæр кæй нæ ис. 
-258- 

Æлдар саккаг кодта Гердæйæн сынтæг — уымæй фылдæр ын ацы сахат ницы бауыдаид 
йæ бон. Чызг йæ мæнкъæй къухтæ æрæвæрдта йæ риуыл æмæ ахъуыды кодта: «Цæй 
зæрдæхæлар сты иуæй-иу адæймæгтæ æмæ иуæй-иу мæргътæ, фосы мыггаг», — æрцъынд кодта 
æмæ тарф фынæй баци. 
Уæд та æрбатахтысты фынтæ: уыдысты хуызæй уæларвон зæдты хуызæн. Уыдон кæд 
фæцæйластой мæнкъæй дзоныгъ, бадти дзы Кай. Фæлæ уыдон разындысты æрмæст фыны 
сæнттæ, æмæ цыдæр æрбаисты, Гердæ куы райхъал, уæд. 
Куы сбон, уæд æй сфæлыстой даритæ æмæ хъæдабæйæ къахæй къухмæ. Хатын æм 
байдыдтой, паддзахы галуаны йæ зæрдæйы дзæбæхæн куыд баззайа цæргæйæ, фæлæ Гердæ 
кæд ракуырдта æрмæст бæх æмæ уæрдон, цæмæй араст уыдаид Кайы агурæг. 
Балæвар ын кодтой дзабыртæ, фæлæ йæ уыдоныл дæр нæ ныууагътой: ноджыдæр ма йæ 
сбуц кодтой ног дарæстæй, стæй ма йын схуын кодтой муфтæ дæр. Фæндагмæ куы адардта 
Гердæ йæ хъус, уæд æм дуармæ лæууыди ног каретæ, сыгъдæг сызгъæринæй, уыди йыл 
æфтыд æлдар æмæ æхсины гакк (герб). Бæхтæрæг, кæстæриуæггæнджытæ æмæ 
форейтортаен (æцæг уын зæгъын — форейтортæн) уыди сызгъæрин худтæ. Æлдар æмæ æхсин сæ 
уазæджы сбадын кодтой каретæйы æмæ йæ афæндараст кодтой. Хъæддаг сынт (уый дæр 
ныр аргъуыд уыди йæ сылимæ) Гердæимæ рацыди æртæ мили, йæ къай лæууыди хæдзары 
дуармæ æмæ кодта æмдзæгъд йæ базыртæй. Амал ын не сси иудзæвгар ауайын Гердæимæ, 
уымæн æмæ иудадзыг бынат ахсгæйæ уый уыдис гуыбынæфсис æмæ йæ уый адыл арæх 
хъыгдæрдта сæрниз. Мидæгæй каретæ уыди астæрд адджын гуылтæй, йæ бадæнты та 
бакæнæн нæ уыди алы дыргъ æмæ мыдамæстæй. Сæ уазæгæн «фæндараст, фæндараст» кодтой 
æлдар æмæ æхсин. 
Мæнкъæй Гердæ скуыдта, суынгæг йæ зæрдæ, зæрдæхæлар æлдар æмæ æхсинæй куы 
хицæн кодта, уæд. Иудзæвгар ауадысты, афтæ йын «фæндараст» загъта сынт дæр. Ноджы 
зындæр та уый уыди йæ зæрдæйæн. Сонтæй атахти бæласмæ æмæ сбадт уыцы ран, æмæ 
хойын байдыдта йæ базыртæ, цалынмæ каретæ нæ фæаууон хурау æрттивгæйæ, уалынмæ. 
Фæндзæм сæр 
МÆНКЪÆЙ АБЫРÆГ ЧЫЗГ 
Гердæйы фæндаг цыди тар хъæдыл, каретæ, тæмæнтæ калгæ, зынди дардмæ. 
Абырджыты цæст æй æрцахста, тарфæй рацыдысты йæ размæ, идоны рохтыл æрхæцыдысты æмæ 
баурæдтой бæхты, форейторты, бæхтæрæджы æмæ кæстæриуæггæнæджы, стæй æристой 
каретæйæ мæнкъæй Гердæйы дæр. 
— Ахæм ма нард чызг уыдзæн! Æнгузæй йæ хастой æвæццæгæн, — загъта зæронд 
усабырæг, пыхцыл даргъ зачъетæ йын æмæ хъуынджын æрфыг. — Уæрыччы фыдæй æнаддæр 
нæ уыдзæн амæн дæр йæ фыд. Фенын æй хъæуы, кæддæра цы ад кæны. 
Уыцы ныхæстæ кæнгæйæ уый фелвæста æрттиваг къулгард, цæстытæ йæм нæ 
лæууыдысты, ахæм, Гердæйы æргæвдынмæ. 
— Уау-уау! — фæхъæр кодта абырæг-ус. Зæронд усы æккой бадти уымæн йæ мæнкъæй 
чызг, уый дæндагæй тынг фæхæцыди усы хъусыл. 
— Куыд бауæндыдтæ мæ хъусмæ, æнаккаг? — фæцъæхахст кодта йæ мад, Гердæйы 
фæуадзгæйæ. 
— Уый мын хъазæг æмбал, — фæхъæр кодта мæнкъæй абырæг чызг. — Мæн фонт йæ 
муфтæ æмæ йæ дарæстæ, йæхæдæг та хуысдзæн мæнимæ, мæ сынтæджы. 
Æмæ та ноджыдæр афтæ фæхæцыди йæ мады хъусыл, æмæ зæронд ус хæрдмæ фæхауд 
æмæ ссыди йе рдиаг. Абырджытæ худæгæй се рагъы нуæрттыл атылтысты æмæ дзырдтой: 
~ Нæ кæсут æм нæ, - нана кафы фыдуаджимæ. 
— Къареты бадын! — загъта мæнкъæй абырæг-чызг æмæ сæххæст кодтой йæ фæндон, 
уымæн æмæ уый уыди иттæг буц æмæ иттæг хивæнд сывæллон. 
Фæрсæй-фæрстæм сбадтысты Гердæимæ æмæ арф бацыдысты хъæды, схъиудта сæ 
каретæ дуртæ æмæ бындзæфхæдтыл. Абырæг-чызг уыди Гердæйы æмиас, фæлæ уымæй 
тых-259- 

джындæр, бæзæрхыгдæр æмæ саулагъздæр. Сатæгсау æрттывтой уымæн йæ æнкъард 
цæстытæ. Гердæйы бакодта йæ хъæбысы æмæ йын загъта: 
— Марын дæ нал бауадздзынæн, цалынмæ æз смæсты уон, уалынмæ. Ды, æвæццæгæн, 
æхсин уыдзынæ. 
— Нæ, — дзуапп ын радта Гердæ, стæй йын райдыдта дзурын йæ хъаст, йæ маст, ноджы 
ма йын радзырдта, Кайы дæр кæй уарзы. 
Мæнкъæй чызг-абырæг æм бакодта стыр адæймаджы каст, йæ сæр æртылдта дæлæмæ 
æмæ загъта: 
— Марын дæ нал бауадздзынæн, куы дæм рамæсты уон, уæддæр. Мæхæдæг дæ 
амардзынæн фæлтау. — Уый адыл асæрфта Гердæйы цæссыг æмæ йын фæлмæн æмæ хъарм 
муфтæйы бакодта йæ дыууæ къухы. 
Уалынмæ каретæ æрынцади абырджыты фидарæн йæ кæрты астæу. Фидары зыхъыр 
къултæй сæрæй бынмæ касти рухс, бирæ уыг æмæ бирæ халон тахти уырдыгæй, кæрты 
згъордтой стыр къуыдыр куыйтæ, уыдонæй адæймаг хæрынæй тарсти йæхицæн. Фæлæ 
куыйтæ рæйын нæ уæндыдысты, уымæн æмæ сын лæвæрд нæ уыди рæйыны бар. 
Дурæй астæрд хæдзары сыгъди стыр арт. Хæдзар — фæздæгдзыд. Царыл йæхи цавта 
фæздæг æмæ хæдзары сисбынтæй калди алырдæм. Стыр аджы дзы фыхти хъæрмхуыпп, 
физонæг кодтой уæхстыл тæрхъустæ æмæ кроликтæ. 
— Ахсæв мæнимæ хуысдзынæ æмæ мæ уарзон мæнкъæй сырдтимæ, — загъта мæнкъæй 
чызг-абырæг. 
Бахордтой, банозтой сывæллæттæ, стæй æрхуыссыдысты къуымы гауызтæй æмбæрзт 
лыстæныл. Цары бын æфтауæн хъæдыл бадти бирæ бæлæттæ — фондзыссæдзмæ ввахс, 
уыдон кодтой сæ хуысты кой, фæлæ чызджыты дзурынмæ базмæлыдысты. 
— Мæ бæлæттæ сты уыдон сеппæт дæр, — загъта мæнкъæй чызг-абырæг . Хæстæгдæр 
æм цы бæлон бадт, уый къæхтыл фæхæцыд, афтæ тынг æй стылдта, æмæ бæлон йæ базыртæ 
цæгъдыныл ныллæууыди. 
— Аба йын кæн, — загъта мæнкъæй чызг, бæлон Гердæмæ бадаргæйæ. 
— Уæлæ мын уыцы ран та хъæддаг бæлæттæ бады, — ныхас кодта мæнкъæй чызг, бирæ 
æфтуанхъæдтæм амонгæйæ: 
— Ацы дыууæ бæлоны мæ дарын хъæуы æдзухдæр дуарæхгæдæй, намæ атæхдзысты. 
Мæнæ дын ай та мæ уарзон зæронд, йæ ном Бе, — æмæ уый адыл схæцыд цæгатон сагыл 
йæ сыкъатæй. Йæ бæрзæйыл уыди æрттиваг æрхуы цæг æд рæхыс, рæхысы кæрон 
фидаргонд цæджындзмæ. 
— Ады саджы дæр дарын хъæуы бастæй, науæд алидздзæн, — ныхас кодта мæнкъæй 
чызг. — Алы изæр ын хъыдзы-хъыдзы кæнын цыргъ кардæй йæ бæрзæй, фыртæссæй нал 
фæзоны, цы акæна. — Æмæ мæнкъæй чызг райста къулы скъуыдæй даргъ кард æмæ йæ 
рауадз-бауадз кæнын систа алырдæм саджы бæрзæйыл. Мæгуыр æгомыг фос фыртæссæй 
чъыллиппытæ райдыдта, чызг-абырæг та худæгæй нал æнцад. Æрæджиау иумæ 
схуыссыдысты Гердæимæ. 
— Хуысгæ дæр æд кард фæкæныс? — бафарста йæ Гердæ тæрсгæйæ 
— Æз æнæ кардæй никуы схуыссын. Цы æрцæудзæн, уымæн ничи ницы базондзæн, 
фæлæ баздæх æмæ та мын радзур мæнкъæй Кайы тыххæй, стæй цæй фæдыл байдыдтай 
рухс дунейыл хæтын. 
Иу таурæгъ дзурыныл схæцыди Гердæ, сæ сæрмæ хъæддаг бæлæттæ къуы-р-р-къуы-р-р 
кодтой ахстæтты, аннæтæ та фынæй баисты. Чызг-абырæг йæ иу къух аскъæрдта Гердæйы 
хъуыры, аннæмæй та хæцыди кардыл æмæ йæ хуыр-хуыр ссыди афтæмæй. 
Тæссæй Гердæ æгас æхсæв кæрæдзиуыл нæ авæрдта йæ цæстытæ, уымæн æмæ йын 
ницы æмбæрста — æргæвст æрцæудзæн æви æгас баззайдзæн. Абырджытæ бадтысты арты 
алфамблай, нозтой æмæ зарыдысты, зæронд ус-абырæг та сын кодта кæстæриуæг. Мæгуыр 
Гердæйы зæрдæ катайыл сси сæ уындæй. 
Уæд æваст хъæддаг бæлæттæ байдыдтой къуыр-къуыр кæнын: 
— Хъуыр-хъуыр! Мах федтам мæнкъæй Кайы. Урс карк хаста, хаста уымæн йæ чысыл 
дзоныгъ, Кай йæхæдæг та бадти Митын æхсины дзоныгъы, фæцæйцыдысты хъæды 
астæу-260- 

ты, мах нæ ахстæтты куыд бадтыстæм, афтæ. Митын æхсин æрбаулæфыд махмæ — æрмæст 
ма аззадыстæм дыууæйæ, аннæтæ æрбамардысты. 
— Мæнæ цытæ дзуры! — цин кодта Гердæ. — Æмæ Митын æхсин кæдæм ацыдаид? 
Стæй мын ницыуал радзурис Кайы тыххæй? 
— Æвæццæгæн æмæ Митын æхсин афардæг Лапланды бæстæм, уымæн æмæ уый у 
æнусон мит æмæ æнусон цъити-их, — дзуапп ын радтой бæлæттæ. — Бафæрс цæгатаг 
саджы, ацы ран бастæй куы ’рвиты уый йæ бонтæ. 
— Бæлвырд уый у æнусон мит æмæ æнусон цъитийы бæстæ, — загъта цæгатаг саг, — 
уымæй диссагдæр æмæ бæллиццагдæр бæстæ никуы уыдзæни. Уыцы ран сæрибарæй 
хаттæн дынджыр кæритæ митæй чи æрттывта, ахæм цъитиджын кæмтты. Уыцы ран ис Митын 
æхсинæн йæ сæрдыгон мусонг, йæ паддзахы галуантæ, цæгатаг полюсмæ ввахс 
Шпицбергены сакъадах. 
— Ох! Ох! Кай, мæ уарзон Кай! — ныуулæфыд Гердæ. 
— Æнцад хуысс! — фæхъæр ласта мæнкъæй чызг-абырæг, — намæ дæ мæ кардæй рæхойын. 
Райсомæй йын Гердæ радзырдта хъæддаг бæлæтты ныхæстæ, æмæ уый фæдыл 
мæнкъæй чызг-абырæг сагъæсы бацыди: 
— Æмæ Лапланды бæстæ цы ран ис, уый зоныс? — бафарста цæгатаг саджы 
чызгабырæг. 
— Æмæ йæ уæд мæнæй хуыздæр та ма чи зоны! — дзуапп радта саг æмæ цæхæртæ 
акалдтой йæ цæстытæ. — Æз гуыргæ дæр уыцы ран ракодтон, рæзгæ дæр уым куы 
сырæзыдтæн. Бархийæ æз уыцы бæсты хаттæн митæй æмбæрзт быдырты... 
— Æрбайхъус ма мæм, - загъта мæнкъæй чызг-абырæг Гердæйæн. - Нæлгоймæгтæ 
ацыдысты иууылдæр, мæ мад ма баззади ацы ран æрмæст, уый æдзухдæр ам уыдзæн. 
Аходæны фæстæ кæддæриддæр уый аназы цавæрдæр нозт дынджыр авгæй æмæ уый адыл 
уайтагъд бафынæй вæййы. Мæ къухы дын уæд исты бафтдзæн. 
Æмæ дзургæ-дзурын фæлиуырдта хуыссæнæй, йæ мады хъуыры ныттыхсти, йæ зачъетæ 
йын систа ивазын æмæ фæцъæхахст кодта: 
— Дæ райсом хорз, мæ уарзæгой, мæ зынаргъ дæркъ! 
Мад ын ахæм дзæхст баласта, нæ, æмæ чызджы фындз сырх хъулон æрхæм афæлдæхт. 
Афтæ цин кодтой мад æмæ чызг кæдзийыл. 
Мад дынджыр авгæй куы ахуыпп кодта, уæд рæдзæ-мæдзæйыл сси, мæнкъæй 
чызгабырæг та бацыди цæгатаг сагмæ æмæ йын загъта: 
— Мæн ма бæргæ фæнды дæ бæрзæй адауын цыргъ кардæй, фæлæ фод афтæ — æз дын 
баххуыс кæндзынæн, дæ бæндæн дын дæ хъуырæй феппардзынæн æмæ уæд — лидзгæ 
Лапланды бæстæм, мæнæ ацы чызджы дæр Митын æхсины хæдзармæ фæхæццæ 
кæндзынæ, уыцы ран ис уымæн йæ хъазæгой æмбал. Æвæццæгæн æмæ фехъуыстай ацы 
чызджы таурæгъ, хъæрæй йæ дзырдта, ды та уарзыс искæмæ байхъусын аивæй, сусæгæй. 
Мидбынаты скафыди сæрджын саг фырцинæй. Чызг-абырæг сагыл сæвæрдта Гердæйы, 
фидар æй бабаста, исты фьщбылыз ыл куы ’рцæуа фæндагыл, уымæй тæрсгæйæ, стæй йын 
баз йæ быны бакодта. Балæвар ын кодта ноджы цармæй конд цырыхъытæ, цæмæй ма 
сыдаиккой йæ къæхтæ. Фæлæ йын нал радта йæ муфтæ: тынг бацыд йæ зæрдæмæ, фæлæ 
йын уый хыгъд радта йæ мады æрмкъухтæ, цæмæй йæм ма хъара уазал, æрмкъухтæ йын 
уыдысты раст йæ рæмбыныкъæдзтæм. 
— Дæ къухтæ ныр мæ мады къухты хуызæн сты, — загъта мæнкъæй чызг-абырæг. 
Гердæ кæуын байдыдта фырцинæй. 
— Мæ удхæссæг кæуынæй уынын, — фæхъæр кодта чызг-абырæг. — Дæуæй æндæр 
æнцад нал кæнид фырцинæй. Мæнæ фæндаггаг дыууæ дзулы æмæ суанг æвдасарм. 
Цæгыл æрбаста чызг фæндаггаг, байгом кодта дуар, кæртмæ басайдта куыйты, саджы 
бæттæн фæлыг кодта æмæ йын загъта: 
— Ныр дæ хъару æмæ дæхæдæг. Згъоргæ!.. Фæлæ дæ Гердæ ма байрох уæд, 
бахъахъхъæн-иу æй. 
Дынджыр æрмкъухтæ Гердæ адаргъ кодта мæнкъæй чызг-абырæгмæ йæ къухты, 
зæрдиагæй йын загъта хæрзбон, æмæ сæрджын саг байдыдта фатау тæхын размæ — 
бындзæф-261- 

хæдтæ, къудзитæ, тар хъæд, туацъæтæ æмæ быдыртыл. Ниудтой бирæгътæ, уасыдысты 
сынтытæ, дард кæцæйдæр цыди сабыр къæрццытæ, рухсы тынтæ æрттывтой алырдыгæй. 
— Мæн тыххæй сты уыдон æппæт дæр, цæгатон æрттивæн дæр, — дзырдта саг. — 
Кæсыс, куыд рухс у! 
Æмæ ноджы тагъддæр згъорын байдыдта размæ, æхсæв уа бон нæ хыгъта. Йæ дзул хæрд 
фæци, йæ цæхджын фыд дæр, афтæ уый дæр фæстагмæ балæууыд Лапланды бæсты. 
Æхсæзæм сæр 
ЛАПЛАНДАГ УС ÆМÆ ФИННАГ УС 
Æрынцадысты уыдон, зæрдæ дзы мæгуыр кодта, ахæм æнæуд чысыл хæдзары раз. Зæхмæ 
æрхæццæ хæдзары æмбæрзæн, йæ бацæуæн дуар уыди афтæ ныллæг, æмæ хъуыди дæ 
цыппæртыл балæсын. Уыцы ран уыди æрмæст иу лапландаг ус, лæууыди лампæйы раз æмæ 
кодта кæсаг физонæг. Сæрджын саг ын радзырдта разæй йæхи таурæгъ, уымæн æмæ йæм 
йæхион зынаргъдæр касти, стæй та мæнкъæй Гердæйы таурæгъ дæр. Мæнкъæй саби афтæ 
баргъæвст уазалæй, æмæ нал арæхст дзурынмæ. 
— Цæй мæгуыры бонтæ уыл бакодта! — загъта лапландаг ус. — Гъей-гъи! Дард стут 
нырма, кæдæм тындзут, уырдыгæй. Сæдæ верстæй ма уæ фылдæр бахъæудзæн Финланды 
бæсты фæцæуын. Митын æхсины сæрдыгон хæдзар ссардзыстут уыцы ран, — æхсины 
фæндонæй алы-зæр дæр судзынц цъæх цырæгътæ. Гæххæтт мæм нæй æмæ уын æз хус кæсагыл 
афысдзынæн иу къорд дзырды. Кæсаджы ратдзыстут финнаг усмæ, уый бон фылдæр 
бауыдзæн саразын сымахæн. 
Гердæ куы бахъарм, йе стонг, йе’ххормаг куы басаста, уæд лапландаг ус иу къорд 
дзырды ныффыста хус кæсагыл-трескайыл, æмæ бафæдзæхста Гердæйæн, фидар ран æй куыд 
бафснайа. 
Уый дæр та бабаста чызг цæгатаг сагыл, æмæ саг абалц кодта дарддæр. 
Къæрццытæ цæуын байдыдта уæлдæфæй, æнæхъæн æхсæв фæрухс кодта цæгатон 
æрттивæн, уыцы хуызæнæй кæд æмæ кæд ныфтыдысты бæлццæттæ Финланды бæстæм финнаг 
усы хæдзары размæ. 
Хæдзарæн дуар дæр нæ уыди. Мидæгæй хæдзары къултæ уыдысты афтæ хъарм, æмæ 
дзы финнаг ус бадти мидæггаг хæдоны. Асæй ус уыди хæрз мæнкъæй, стæй хæрз чъизи. 
Зæрдæхæлар ус уайтагъд абæгънæг кодта Гердæйы, фелвæста йын йæ дзабыртæ, 
æрмкъухтæ, цæгатаг сагæн та авæрдта йæ дыууæ сыкъайы астæу ихы къæртт, уымæн æмæ 
уыди æбуалгъы æнтæф. Стæй байдыдта кæсын кæсагыл фыстытæ. Æртæ хатты сæ бакасти 
æмæ сæ зæрдаивæй куы базыдта, уæд баздæхт æмæ кæсаг уæларт басы дурыны ныппæрста. 
Кæсаг хæринагæн бæзгæ у, финнаг æлгъин усæй та ницы сæфти дзæгъæлы. 
Уый фæстæ йын сæрджын саг радзырдта разæй йæхи, стæй чызджы таурæгъ. Финнаг ус 
тъæбæртт-тъæбæртт кодта йæ цæстытæй æмæ иу дзырд дæр не ссыди йæ дзыхæй. 
— Ды дæ стыр зонды хицау, — дзурын байдыдта сæрджын саг. — Æз та нæ дæн 
æнæзонгæ, дæу бон у дунейы дымгæтæ бабæттын иунæг халæй. Уыцы халы æлхынцъытæй иу 
æлхыцъ куы райхалы наутæрæг, уæд ын ракæны æххуысгæнæг уаддымгæ, дыккаг куы 
райхалы, уæд фæтынгдæр вæййы дымгæ, æртыккаг æмæ цыппæрæм æлхынцъ куы райхала, 
уæд та сæнкъуысы тымыгъ-уад. Дæ хорзæхыл æмбæлд куы фæуæм, уæд дæ бафæнддзæн 
æмæ ацы чызгæн ратдзынæ ды ахæм нуазинаг, æмæ уымæ февзæрдзæн дыууадæс 
уæйыджы тых, цæй фæдыл уый бафæраздзæн Митын æхсины басæттын. 
— Гердæйæн уый бирæ пайда нæ фæуыдзæн, — загъта финнаг ус. Æмæ уыдæттæ 
дзургæдзурын бараст тæрхæгмæ, райста дзы стыр царм тыхтæй. Куы йæ райхæлдта, уæд царм 
разынд дамгъæтæй фыст, æнахуыр дамгъæтæй. Кæсын цæ байдыдта финнаг ус афтæ 
æнувыдæй, æмæ ставд хиды гагатæ фæзындысты йæ ныхыл. 
Цæгатаг саг тæнзæрдæ куырдæй афтæ байдыдта лæгъстæ кæнын Гердæйы тыххæй, Гердæ 
-262- 

та ахæм тæригъæддаг æмæ кæуындзастæй касти усмæ, æмæ сын фæтасыди уымæн йæ 
зæрдæ. Иуырдæм ацыди сæрджын сагмæ æмæ йын бадзырдта йæ хъусы: 
— Мæнкъæй Кай бæлвырдæй дæр ис Митын æхсинмæ æмæ иттæг разы у йæ цардæй. 
Уый уымæн æмæ йæ зæрдæ æмæ йæ цæсты бахаудта фыдæбоны айдæны згъæлæнтæй. 
Цалынмæ згъæлæнтæ уыцы рæттæй исчердæм нæ фæуой, уалынмæ Митын æхсины 
къухтæй нæ фервæздзæн, стæй адæмы æмрæнхъ дæр нæ ацæудзæн. 
— Нæ дæм разынид исты хос, Гердæйæн ахæм ныфс, ахæм хъару чи радта, цæмæй 
басæтта знаджы тыхтæ, цæмæй фæуæлахиздæр уа знаджы тыхтыл, басæтта сæ? 
— Цы тых æмæ йæм цы ныфс ис, уыдонæй йын фылдæр раттын мæ бон нæу. Нæ 
кæсыс, цæйбæрц стыр ныфс у уыцы ныфс? Нæ уыныс, куыд æххуыс ын кæнынц адæм 
дæр, фос дæр, бæгъæмвадæй фæцыди уый бæрц дард балцы. Уыцы тых, уыцы ныфс ын мах 
нæ радтам: уыдон сæвзæрынц æмæ рæзынц сабийæн йæхи зæрдæйы мидæг дыууæ уидагау. 
Уый йæхæдæг куы нæ ссара фæндаг Уазалы галуантæм, йæхæдæг куы нæ райса фыдæбоны 
згъæлæнтæ Кайы цæст æмæ зæрдæйæ, уæд ын мах æххуысæй ницы æрцæудзæн. Ардыгæй 
ма ацæудзыстут дыууæ милы æмæ уæд бахæццæ уыдзыстут Уазалы дыргъбæласдонмæ. 
Гердæйы уырдæм бахæццæ кæн; уыцы ран миты астæу иу къудзи, сырх æрыскъæфæй æлæмы 
хуызæн, æмæ-иу æй уымæ ввахс æрæвæр. Бирæ дзы-иу ма бафæстиат у дæхæдæг, фæлæ 
батагъд кæн дæ хæдзармæ. 
Уыцы ныхæстæ дзургæ-дзурын финнаг ус бавæрдта чызджы сæрджын сагыл, æмæ саг 
асхуыста цыппæрвадыгæй. 
— Уæу-уа! Мæ дзабыртæ, мæ æрмкъухтæ кæнын ма уæддæр куы бафæрæзтаин, — 
сдзырдта Гердæ, æлхысчъытæгæнæг уазал æм куы бахъардта, уæд. 
Фæлæ цæгатаг саг тæрсы фæстиатæй æмæ тахти размæ, цалынмæ нæ бахæццæ сырх 
æрыскъæфджын къудзимæ. Куыддæр бахæццæ, афтæ æрæргъæвта Гердæйы, аба йын кодта 
йæ былтæн, æмæ та цæссыг ставд гагатæй æркалди, стæй уайтагъд афардæг фæстæмæ. 
Мæгуыр сабы æрызади зыбыты иунæгæй, æнæ дзабырæй, æнæ æрмкъухтæй уазал хъызт 
æмæ зынвадат Финланды астæу. Чызгæн цæй бæрц æнтысти, уымæй йæ тых-йæ бонæй 
згъордта размæ. Æваст йæ алфамблай фæзынди иттæг бирæ миты тъыфылтæ, арвæй нæ 
хаудысты уыдон, иу мигъы цъупп дæр ыл нæ уыди, ноджы ма рухс кодта цæгатон 
æрттивæн. Тъыфылтæ тахтысты зæхмæ хæстæг. Гердæ æрбаймысыд, куыд стыр æмæ йæм куыд 
рæсугъд зындысты уыцы тъыфылтæ, стыргæнæн авгæй сæм куы касти, уæд, — фæлæ йæм 
ацы сахат зындысты æнæхъæн къæдзæхтæ, зæрдæ сæ куыд тарст, афтæ ноджы кæд 
уыдысты цардæгас уæвджыты хуызæн. Уыдон уыдысты Митын æхсинæн йæ раззаг æфсæдтæ. 
Тъыфылты уынд уыди иттæг æнæхуыз уынд. Иутæ дзы фыдуынд сырдты хуызæн, аннæтæ 
кæлмыты тыхтоны хуызæн, тыхтонæй æрзæбултæ сты калмы сæртæ, æрттивæгтæ та — раст 
хъуынтъыз æмæ ставд арсы лæппынтæ. Фæлæ тæмæнтæ калдтой сеппæт дæр фыр урсæй, 
æнæуый миты тъыфылтæ куыд фæкалынц, афтæ. 
Мæнкъæй Гердæ нал уыди йæ сæрæн фыр тыхстæй æмæ байдыдта кæуынтæ. Уыд ахæм 
хъызт, æмæ йæ комы тæф кодта мигъау бæзджынæй бæзджындæр æмæ дзы æвзæрын 
байдыдтой мæнкъæй урс дауджытæ. Дауджытæ-иу æвæдза куыддæр аныдзæвдысты зæххыл, 
уæд-иу стырæй-стырдæр фестадысты. Сæ сæртыл — æндон худтæ, сæ къухты дзы уыдонæй 
алкæмæн дæр арц æмæ уарт. Дауджыты нымæц кодта фылдæрæй фылдæр, æмæ Гердæйы 
кувыны фæуынмæ уый бæрц баисты дауджытæ уый алфамблай, æмæ сын нал уыди нымæц. 
Уыдон рæхуыстой æрцытæй миты тъыфылтæ æмæ-иу фæпырх сты, æмæ Гердæ æдæрсгæ 
цыди размæ. 
Дауджытæ йын хъарм кодтой йæ къухтæ, йæ къæхтæ, — уазал æм пæмæй нал хъара, 
æмæ уыцы згъордæй згъоры размæ Митын æхсины галуанмæ. 
* * * 
Ныр та æркæсæм, кæддæра цытæ арæзтаид Кай. Уымæн мæнкъæй Гердæ нал уыди йæ 
фæсоны æрхæджы дæр, стæй йæм афтæ æввахс ис, уый дæр нæ уыд йæ хъуыдыйы. 
-263- 

Æвдæм сæр 
ЦЫ РЦЫДИ МИТЫНÆХСИНЫ ХÆДЗАРЫ РАЗÆЙ, 
СТÆЙ ДЗЫ ЦЫ ТЦЫДИ ФÆСТАГМÆ 
Хæдзары къултæ уыдысты ихы цæндтæй арæзт, рудзгуытæ æмæ дзы дуæрттæ та скодтой 
тымыгътæ. Уыди дзы иу сæдæмæ ввахс залтæ, сæ арæзтмæ гæсгæ цыма уыдон миты 
тымыгътæ æрæвæрдтой, зынди уыйау; сæ тæккæ стылдæр залы дæргъ та уыдаид иу къорд 
милы бæрц. Рухс кодта уæттæ сеппæт дæр æрттивæн сæуæхсиды рухсæй, уыдысты иттæг 
уазал, афтид, фæлæ хæрзарæзт. Уыдоны мидæг иу бæрæгбон никуы сарæзтой, æгæр 
мæгуыр æрсыты мæнкъæй куывд дæр-иу дзы никуы уыди. Уадындзæй уасыны бæсты дзы 
тымыгъы къуыззитт кæм ацыдаид, сæхи кæм равдыстаиккой урс æрсытæ, сæ фæстаг 
дзæмбытыл лæугæйæ. 
Хъæлдзæгдзинадæй дзы никуы ницы æрцыди, хъазгæ дæр дзы нæ кодтой, æгæр 
стæмæй дзы рувæстæ, урс рувæстæ дæр никуы æрбадтысты тæрхоны. 
Уагъд, æдзæрæг æмæ уазал уыди Митын æхсины хæдзар. Цæгатон æрттивæн кодта раст 
уый бæрц рухс, æмæ йæм раиртæстаис æрмæст æхсæв бонæй. Æдзæрæг стыр залæйы астæу 
уыди салд цад. Цады их лыстæг фыст, фæлæ фыстытæ уыдысты иттæг æмхуызон, стæй уый 
бæрц дæсны арæзт, æмæ баззадысты диссагæн дзурынæн. Цады астæу-иу бадти Митын 
æхсин æдзух, сæ хæдзары уæвгæйæ, æмæ-иу дзырдта, зонды айдæныл кæй бады æмæ æгас 
дунейы айдæнтæй уымæй хуыздæр айдæн кæй нæ ис. 
Мæнкъæй Кай ныцъцъæх уазалæй. Сатæг сауæндар сау афæлдæхт, фæлæ ницыуал 
æмбæрста уый йæхицæн, уымæн æмæ йæм Митын æхсины батæй нал хъардта уазал, йæ 
зæрдæ та раджы фестад уымæн ихы къæртт. Дзæгъæлы нæ бадти Кай: уый хоста тъæпæн 
æмæ цыргъ ихы хæйттæ æмæ сæ алы хуызæнæй амадта кæрæдзийыл уыцы иу нывыл, 
къæцæлтæ кæрæдзийыл куыд æвæрай, раст уыйау. Ахæм куыст ма фæхонынц Китайаг 
хъазт. Афтæ кусгæ-кусын Кай самадта диссаджы фигурæтæ; уый уыди зонды уазал хъазт. 
Æмæ уый адыл фигурæтæ уыдысты аив, рæсугъд, стæй иттæг зынаргъ, иттæг кадджын 
уыдысты адæмы цæсты. 
Кай рæдыди айдæны згъæлæнты аххосагæй, кæддæр уый цæсты чи бахаудта. Фигурæтæ 
уый æвæрдта кæрæдзийыл, æмæ сæ-иу афтæмæй рауади дзырдтæ, фæлæ кæд цыфæнды 
архайд нæ кодта, уæддæр ын дзы иу дзырд рæстмæ никуы рацыд, уыцы дзырды ном та 
уыди - ÆНУСМÆ. Уымæн загъта Митын æхсин: 
— Уыцы дзырд сæвæрын куыддæр базонай, афтæ дæ сæр дæ бар, æз та дын балæвар 
кæндзынæн æгас дуне, стæй ма дыууæйы фæлыст къахдзоныгътæ уæлæмхасæн. 
Фæлæ йын уæддæр уыцы дзырд «ÆНУСМÆ» сæвæрын не ’фтыд йæ къухы. 
— Ацы сахат æз цæуын хъарм бæстæм, — загъта Митын æхсин. — Æз басгардзынæн мæ 
сау цурынтæ. 
Йæ сау дурынтæ та уымæн уыдысты дыууæ вулканы: Этнæ æмæ Везувий 
— Чъырæй сцæгъдынмæ сæ хъавын, уый, дам, æххуыс кæны лимонтæ æмæ сæнæфсиры 
рæзынæн. 
Митын æхсин атахти, Кай иунæгæй æрызад стыр æмæ æдзæрæг ихын залы, уыцы 
ракæс-бакæс фæкодта ихы цæндтæм æмæ цыл уый бæрц фæхъуыды кодта, æмæ хæрз æдылы 
сси. Кæм бадт, уыцы ран бадгæйæ баззади, раст цавддурау; афтæ дæм фæзындаид æмæ 
ныссалд уазалæй. 
Раст уыцы афон паддзахы хæдзармæ бараст мæнкъæй Гердæ стыр дуæрттыл. Уазал 
дымгæтæ йыл сыстадысты, фæлæ уый байдьщта архайын, æмæ басабыр сты дымгæтæ. 
Гердæ бацыди æдзæрæг уазал стыр залмæ. Уайтагъд федта Кайы, базыдта йæ, баппæрста 
йыл йæхи æмæ йын байдыдта хъæбыстæ кæнын. 
— Кай, мæ уарзон, мæ зынаргъ Кай, ссардтон дæ æппын фæстаг, — дзырдта чызг. 
Кай йæ бынатæй змæлгæ дæр нæ фæкодта, фæлæ бадти æргъæвст мæхъхъылы бадтæй. 
Уæд судзаг цæссыг калын байдьщта мæнкъæй саби, судзаг цæссыг донау згъордта Кайы 
риуыл, бахъардта йын йæ зæрдæмæ, атайын кодта ихы къæртт, æрбайсæфта айдæны 
мæн-264- 

къæй згъæлæн. Уæд æм Кай бакаст, Гердæ та ныззарыди йæ рагон зарæг — дидинджыты 
зарæг. 
Уый адыл Кай ныккуыдта, æмæ фæкуыдта афтæ бирæ, ахæм судзаг куыдæй, æмæ 
цæссыджимæ рахаудта цæстæй айдæны згъæлæн. Кай базыдта йе ’мгары æмæ хъæлдзæгæй 
сдзырдта: 
— Гердæ! Мæ уарзæгой, мæ зынаргъ Гердæ, уæдæй-уæдмæ кæм уыдтæ, стæй цы ран 
фæдæн мæхæдæг дæр? 
Æмæ уый адыл ракæстытæ кодта йæ алы фæрстæм. 
— Куыд уазал, куыд талынг æмæ куыд æдзæрæг у ацы ран! 
Ахъæбыс кодта Гердæйæн, æмæ фырцинæй дыууæйæ дæр байдыдтой кæугæ-худгæ. 
Уыдонæй ма дзæбæхдæр цæмæ бакастæуыдаид! Ихы цæндтæ дæр ма скафыдысты сæ алыфарс. 
Стæй куы банцадысты сæ кафынæй, уæд æруагътой сæхи æмæ цæ рауади уыцы дзырд, 
Митын æхсин кæй тыххæй дзырдта — ÆНУСМÆ; ома йæ Кай куы сæвæра, уæд æм 
бархъомыс нал дардзæн æхсин, хицау суыдзæн йæхицæн, ноджы йын лæварæн ратдзæн 
дыууæйы фæлыст къахдзоныгътæ, — уый та йын уæлæмхасæн. 
Аба кодта Гердæ Кайы рустæн, æмæ сырх-сырхид фестадысты; аба кодта уый цæстытæн 
æмæ сæрттывтой раст йæхионты хуызæн; аба йын кодта йæ къухтæ æмæ йæ къæхтæн æмæ 
Кай сынæниз æмæ суæнгрог. Ныр Митын æхсин æрыздæхæд — Кай дзы нал тæрсы, уымæн 
æмæ уый сси сæрибар, йæ сæрибары фыст уыди æрттиваг ихыл. 
Кæрæдзийы къухтыл хæцгæйæ Кай æмæ Гердæ рацыдысты паддзахы хæдзарæй. Кодтой 
æдзухдæр нана æмæ сæ дидинджыты кой. Кæдæм-иу бахæццæ сты, уыцы ран-иу дымгæ 
фæсабыр æмæ дзы-иу ракасти хур. Сырх æрыскъæфты къудзимæ куы бахæццæ сты, уæд 
сæм уыцы ран æнхъæлмæ касти сæрджын саг æд хъæуаз, æхсырæй дзаг йæ фæздон. Хорз 
сæ федта хъарм æхсырæй æмæ сын аба кодта сæ былтæн. Стæй сæ дыууæ цады аластой 
раздæр финнаг усмæ, уый хъарм хæдзары батавтой уыдон сæхи æмæ йæ æрфарстой сæ 
фæндагæй. Уый адыл араст сты уыдон лапландаг усмæ; уыцы ус сын бахуыдта ног дарæстæ 
æмæ сын базылд сæ дзоныгъмæ. 
Æд сагтæ сæ ахæццæ кодта ус йæ зæххы арæнтæм чызг æмæ лæппуйы; уыцы ран сабитæ 
хæрзбон загътой сагтæ æмæ лапландаг усæн, стæй араст кодтой дарддæр. 
Уалынмæ ссыди мæнкъæй цъиуты цъыбар-цъыбур, къуыбар фæзынди бæлæстыл, 
рæсугъд бæхыл бадгæйæ хъæдæй рацæйцыди иу æвзонг чызг, сырх худы мидæг, дамбаца йæ 
сины сагъд. Гердæ сæ базыдта: бæх ивтыгъд уыди сызгъæрин къареты — принцы лæвар, 
чызг та кæд разынд мæнкъæй чызг-абырæг. Уый сфæлмæцыд йæ хæдзары бадынæй æмæ 
сфæнд кодта балцы Цæгаты ’рдæм, стæй дарддæр, кæд ма йæ бафæнда, уæд. 
Чызджытæ кæрæдзийы базыдтой уайтагъд, фæцинтæ кодтой кæрæдзийыл. 
— Балцы хæтын диссаджы уарзт бакодтай, Кай, — загъта чызг-абырæг. — Фæнды мæ 
базонын, мæ мад мæ фыды стæн, æмæ уæд уый аргъ дæ æмæ дæ фæд-дæ фæд агурæг 
згъорой арвы кæронмæ? 
Гердæ йын ахъыдзы кодта йæ рус, стæй йæ афарста принц æмæ йæ усæй. 
— Æцæгæлон бæстæм афардæг сты балцы, — загъта чызг-абырæг. 
— Уæд сынт та цы фæци? - бафарста Гердæ. 
— Хъæддагон сынт амарди, — загъта чызг, — фæлæ йæ ус — æрмахуыр сынт — цæргæйæ 
баззади æлдары хæдзары идæдзæй; сау дарыны тыххæй хæссы сау уаццаг йæ къахыл. Æдзух 
хъаст кæны йæ цард- йæ бонæй, нæты, стæй йыл дзæгъæлдзырд бахæцыд. Ныр та мын ды 
радзур дæ царды æууæлтæ, стæй куыд ссардтай дæ Кайы? 
Гердæ æмæ Кай радыгай дзурын систой сæ таурæгъ. 
— Ныр хæрзбон! — загъта чызг-абырæг æмæ сын радта дзырд, искуы сæ бæстæм куы 
бафта, уæд сæм фысым кæй æркæндзæн. Уый фæстæ сабитæ ацыдысты дарддæр. 
Кæрæдзи къухтыл хæцгæйæ Кай æмæ Гердæ сæ цыды кой кодтой размæ, æмæ 
цалынмæ уыдон сæ фæндагыл цыдысты, уалынмæ уыди рæсугъд уалдзæг, дидинæгджын æмæ 
кæрдæгджын. Сæ бæстæм куы бахæццæ сты, уæд фехъуыстой дзæнгæрæджы хъæр, æмæ 
базыдтой сæ сахары бæрзонд дзæнгæрæгцæгъдæнтæ. Бацыдысты сахармæ æмæ уайтагъд 
нанайы кæрты фестадысты. Асиныл схызтысты æмæ бацыдысты уатмæ; уат куыд 
ныууагъ-265- 

той, афтæмæй йæ баййæфтой: иу дзаума дæр дзы нæ фезмæлыд йæ бынатæй. Сæ кæнон 
кодтой сахæттæ: тик-так, æмæ сахаты фат уыцы зылдæй зылди циферблатыл. Иу ныхасæй 
дзы æндæрхуызон ницы баци. Фæлæ айдæны рæзты куы фæцæйцыдысты, уæд дзы ауыдтой 
сæхи, æмæ бæрæг уыди, сывæллæттæ кæй нал сты сæхуыддæг, æмæ ас адæм кæй сысты. 
Розæтæ дидинæг æфтыдтой рудзынджы бын, сæ сывæллоны чысыл бадæнтæ 
лæууыдысты сæ рагон бынæтты, кæрæдзийы къухтыл хæцгæйæ сбадтысты уыдон сæ бадæнтыл. 
Байрох сæ Митын æхсины хæдзары уазал æмæ æдзæрæг рæсугъддзинад, адæймагæй 
пъæззыйы бадт куыд байрох уа, афтæ. 
Хуры тынтæм йæхи тавгæйæ нана касти библии хъæрæй: «Зæрдæйæ сывæллæтты 
хуызæн куы нæ уат, уæд нæ бацæудзыстут Уæларвон Паддзахадмæ». 
Кай æмæ Гердæ бадтысты кæрæдзийы къухтыл хæцгæйæ, ныр дынджыртæ уыдысты 
дыууæ дæр, сæ асмæ, сæ кармæ бацыдысты дыууæйæ дæр, фæлæ сын уыди сыгъдæг, 
æнæхæлд сывæллоны зæрдæ. 
Уыди сæрд, хъарм æмæ царддæттæг сæрд. 
(Дзсеуджыхъæу. 1923 азы 7-æм июль. 
ЦИГСИИ-ы наукон архив. Фонд 10. (лит), оп. 1, п. 15). 
БУЛÆМÆРГЪ 
(Фыццаг хатт мыхуыргонд æрцыд 1912 азы Дзæуджыхъæуы З.И. Шуваловы типографийы) 
Дæхæдæг дæр æй зоныс, Китайæн сæ паддзах китайаг у, йе ’ххуысгæнджытæ дæр 
китайаг сты. Рагон таурæгъ у ацы таурæгъ æмæ, цалынмæ рохуаты нæма баззад, уалынмæ 
йæм æмбæлы байхъусын. 
Паддзахы хæдзарæй хуыздæр хæдзар æгас дунейыл дæр нæ уыди: тæнæг æмæ зынаргъ 
фарфорæй конд. Фарфор тæссонд, бавналын дæр æм нæ уыд. Йæ цæхæрадоны задысты 
диссаджы дидинджытæ, сæ тæккæ рæсугъддæртыл æвзист мырмырæгтæ ауыгъд: уыдон 
зыланг кодтой, цæмæй сæ алчи дæр уыдтаид. 
Хин арæзт уыди алцы æппæт дæр паддзахы цæхæрадоны. 
Стырæй та афтæ стыр уыди, æмæ йын цæхæрадонгæс дæр йæ кæрон нæ зыдта. 
Цæуынтæ дзы-иу баидай, уæд бахæццæ уыдаис рæсугъд хъæдмæ: хъæды - бæрзонд бæлæстæ 
æмæ арф цадтæ. Йæ кæрон — арф цъæх денджыз: стыр наутæ хæццæ кодтой раст бæлæстæм. 
Бæлæстæй иуыл йæхицæн ахстон сбыдта булæмæргъ; зарыди афтæ хорз, æмæ йæм 
хъусынæй ничи æфсæсти. 
Мæгуыр кæсагахсæг-иу цыди булæмæргъы рæзты йæ хыз исынмæ, æмæ-иу, æвæдза, 
куыддæр цъиуы зарæг йæ хъустыл æрцыди, афтæ-иу æрлæууыд æмæ æнæвдæлонæй 
хъуыста диссаджы зарæгмæ. «Мæ рафæлдисæг, цæй диссаг у, цæ!» — сдзырдта-иу кæсагахсæг 
æмæ-иу араст, йæ куыст-иу йæ зæрдыл куы æрбалæууыд, уæд. Фæстæмæ цæугæйæ дæр та 
афтæ: «Мæ рафæлдисæг, куыд диссаг у, куыд!» — дзырдта кæсагахсæг, æмæ-иу æй йæ къах 
нал хаста зарæгмæ хъусынæй. 
Паддзахы сахармæ алырдыгæй цыдысты бæлццæттæ æмæ дис кодтой сахар, хæдзар æмæ 
цæхæрадоныл. Фæлæ-иу булæмæргъы зард чи фехъуыста, уый дзырдта: «Амæй хуыздæр 
ацы бæсты ницы ис!» 
Бæлццæттæ-иу фæстæмæ аздæхтысты æмæ дзырдтой, цы федтой, цы фехъуыстой: 
ахуыргонд адæм бирæ фыстой сахар, цæхæрадон æмæ хæдзарыл, фæлæ булæмæргъ дæр рохуаты 
нæ зади: уымæй фылдæр никæй стыдтой; кадæггæнджытæ мысыдысты булæмæргъыл 
рæсугъд зарджытæ, йæ цæрæндон сау хъæды, арф денджызы былыл кæмæн уыди. 
Чингуытæ хæлиу кодтой бæстæтыл æмæ дзы иуæй-иутæ бафтыдысты паддзахы къухмæ. 
Бадти уый йæ сызгъæрин бадæныл æмæ чиныгæй йæ сæр нал иста, фæлæ æдзухæй каст 
æмæ каст; уысмæн тылд кодта йæ сæр, уымæн æмæ чингуыты иттæг рæсугъд фыстой йæ 
-266- 

сахар, йæ хæдзар æмæ йæ цæхæрадоны тыххæй. «Фæлæ сеппæтæй хуыздæр булæмæргъ!» 
фыст уыди чингуыты. 
— Уый та куыд! — загъта паддзах, — мæ паддзахады, мæхи цæхæрадоны цæры ахæм 
маргъ æмæ йæ кой дæр мæ хъустыл никуы æруади, æрмæст чингуыты руаджы æз базыдтон 
ныр уый хабар. 
Æмæ æрбасидын кодта камергермæ. Уый та уыди ахæм адæймаджы мыггаг, æмæ йæм 
йæхицæй кæстæр куы бауæндыдаид хорзæхæй аныхас кæнын кæнæ истæмæй бафæрсын, 
уæд ын дзуапп раттын йæ сæрмæ нæ хаста. 
— Куыд дзурынц, афтæмæй нæ бæстыл ис диссаджы маргъ, йæ ном булæмæргъ, — 
загъта паддзах. — Дзурынц ма ноджыдæр: уымæй диссагдæр мæ паддзахады ницы ис. 
Цæуылнæ йын фехъуыстон æз искуы йæ кой? 
— Хъусгæ дæр никуы фæкодтон булæмæргъы кой, ~ загъта камергер. — Дæ размæ 
хуынд никуы уыди, стæй æмбæлгæ дæр никуы скодта паддзахы хæдзарыл. 
— Аизæр ам куыд уа æмæ мæ разы куыд зара, афтæ, — загъта паддзах. — Æгас дуне дæр 
ма зонынц, мæ ис, мæ бис, æрмæст æй иунæг мæхæдæг нæ зонын. 
— Йæ ном дæр ын никуы фехъуыстон, — сдзырдта та камергер. — Кæд бæстыл уа, уæд 
æй ардзынæн. 
Фæлæ йæ аргæ дæр кæм чындæуа? Камергер асинтыл уæлæмæ-хæрдмæ кодта; 
хæдзæрттыл, тыргътыл æрзылд, фæлæ кæуыл æмбæлди, уыдонæй иу дæр никуы фехъуыста 
булæмæргъы кой. Æмæ та бацыди паддзахмæ æмæ загъта: 
— Æвæццæгæн, мæнг хабар у, чиныгфысджытæ кæй æрæмысыдысты, ахæм. Де 
стырдзинад, чиныджы фыстыл æууæндын нæ хъæуы. Уыдон иууылдæр мысæггаг хъуыддæгтæ 
сты, хин æмæ кæлæны уавæр. 
— Булæмæргъы кой цы чиныджы бакастæн, уый мын æрбарвыста Японы тыхджын 
паддзах æмæ, уымæ гæсгæ, уым мæнг хабар нæ уыдзæни. Фæнды мæ булæмæргъмæ 
байхъусын. Изæры ам куыд уа, афтæ; æз уын æнæвгъау кæнын мæ зæрдæйы хæлардзинад, 
фæлæ, æвæдза, булæмæргъ нæ фæзынди, уæд фæсахсæвæр м’алыфарс адæмæн сæ 
гуыбынтæн фæйнæ лæдзæджы цæфы. 
— Тзинг-пе! Бамбæрстон! — загъта камергер æмæ та байдыдта дыууæрдæм уайын, йемæ 
æнцад нал кодтой аннæ адæм дæр: æхсæвæры фæстæ лæдзæджы цæф кæй зæрдæ агуры? 
Алырдыгæй фæрсынтæ байдыдтой булæмæргъæй; фæлæ æгас дуне дæр цы булæмæргъы 
зыдтой, уый паддзахмæ æввахс адæмæй иу зонæг дæр нæ фæци. 
Фæстагмæ цæлгæнæны ссардтой иу мæгуыр чысыл чызджы. Уый загъта: 
— Уæууат! Булæмæргъы куыннæ зонын! Йæ зарынмæ хъусынæй куы не ’фсæдын. Уæй 
кæнынц мæнæн сихоры уæлдæйттæй; æз уыцы къæбæртæ алы изæр хæссын мæ мæгуыр 
мадæн; уый цæры денджызы былыл; æмæ куы ’рбацæйздæхын, уæд хъæды æрбадын æмæ, 
мæ фæллад уадзгæйæ, хъусын булæмæргъы зарынмæ. Мæ цæссыг уайын байдайы мæ 
рустыл æмæ мæ нана цыма рæвдаугæ фæкæны, уыйау мæм фæкæсы. 
— Саби, — загъта камергер, — æз дын цæлгæнæны иудадзыг бынат скæндзынæн, стæй 
алы бон паддзахы сихор хæргæйæ куыд уынай, уыцы бар дын ратдзынæн, булæмæргъмæ 
нæ куы бакæнай, уæд: ацы изæр уый ардæм хуынд у. 
Хъæдмæ араст сты; паддзахы хæдзары адæмæн се ’мбис абалц кодта булæмæргъы 
агурæг. Иу дзæвгар куы ауадысты, уæд фехъуыстой æвиппайды хъуджы уасын. 
— Охх! — фæхъæр кодтой галуаны хъал адæм. — Гъе ныр ыл фæхæст стæм, гъе! Дæ 
хуыцауы тыххæй, ныхы сæры йас, афтæмæй йыл хъуыры ханты базад! Фæлæ нæ кæд нæ 
фын нæ сайы, уæд ма йæ кæддæр фехъуыстам. 
— Уый булæмæргъ нæу, — хъуг уасы! — загъта мæнкъæй кæрдзынгæнæг. - Ныр ма йæм 
дард стæм. 
Уалынмæ та цъыфдзастæй хæфсытæ схъуахъ-хъуахъ кодтой. 
— Хуыцау, табу дæуæн! Ахæм диссаг ма уыдзæни! Æрдхæрæнтæ, æрдхæрæнтæ, — загъта 
паддзахы динамонæг, — ныр æй æз дæр хъусын. Раст аргъуаны дзæнгæрджытæ. 
— Уыдон хæфсытæ уасынц, — загъта чызг, — фæлæ æнхъæл дæн, тагъд фехъусдзыстæм 
булæмæргъы зарын дæр. 
-267- 

Уайтагъд булæмæргъ бæлвырд ныззарыди. 
~ Гъе уый та уын булæмæргъ, гъе! — загъта чысыл чызг. — Дзæбæх-ма йæм байхъусут, 
дзæбæх. Уæлæ уын уый та йæхæдæг. 
Æмæ сын ацамыдта хæрз чысыл цъиу; бадти сæрдзаг къалиуыл. 
— Уый та куыд уыдзæн! — загъта камергер. — Æз ын исты æнхъæл куы уыдтæн. Цы 
фыдцъылыз у! Иæ хуыз афæлывта, æвæццæгæн, уый бæрц гуыппырсартæ куы федта уæд 
— Булæмæргъ, — хъæрæй загъта чызг. — Нæ хорз зæрдæджын паддзахы бафæндыди, йæ 
разы иу чысыл куыд азарай, афтæ. 
— Тынг разыйæ! — дзуапп радта булæмæргъ, æмæ афтæ ныззарыди, æмæ йæм зæрдæйы 
уидæгтæ æнкъуысыдысты, сæры хъуын уырдыг стади. 
— Раст авджын мырмырæгтæ! — загъта камергер. — Кæсгæ ма йæм кæнут, кæсгæ, — йæ 
чысыл хъуыр цы архайд кæны! Диссагæн дзуринаг... Фæлæ йæ мах куыд никуы 
фехъуыстам... Стыр цыт ын уыдзæн паддзахы раз. 
— Фæнды ма паддзахы зарынмæ хъусын? — бафарста булæмæргъ, уый зæрдæйæ паддзах 
йæ разы ис. 
— Цытджын æмæ намысджын булæмæргъ, — загъта камергер, — мæ бæрны ис дæу азæр 
паддзахы циндзинадмæ бахонын: фадат дын æрцыди дæ диссаджы зардæй уымæн йæ 
зæрдæйы хорзæх ссарын. 
— Сау хъæды зарын зæрдæ хуыздæр агуры, — загъта булæмæргъ, фæлæ араст сæ фæдыл, 
паддзахы фæндон куы базыдта, уæд. 
Арæзт куыннæ уыдаид паддзахы хæдзар бæрæг æхсæвмæ. Къорд мин цырагъы рухсмæ 
æрттывтой фарфорæй къултæ, фарфорæй конд хæдзары бын. Диссаджы рæсугъд 
дидинджытæ, сæ уæлæ мырмырæгтæ, афтæмæй æвæрд уыдысты тыргътыл. Дыууæрдыгæй 
дымгæмæ, адæмы рацу-бацумæ мырмырæгтæ афтæ зæланг кодтой, æмæ къахдзæфмæ дзырд нæ 
хъуысти. 
Стыр хатæны астæу, паддзах кæм бадти, уым сарæзтой сызгъæрин лæдзæг — 
булæмæргъæн бадæн. Паддзахы хæдзары адæмæй фæсвæд ничиуал уыди, чысыл кæрдзынгæнæг 
чызджы дæр фæсдуармæ бауагътой; ныр уый дæр нымад уыди паддзахы 
хæринаггæнджытыл. Адæм сæ хуыздæр дзаумæтты сæхи сарæзтой æмæ кастысты сеппæт дæр мæнкъæй 
цъæх цъиумæ. Паддзах ын йæ сæрæй акуывта. 
Булæмæргъ ныззарыди. Æмæ заргæ дæр афтæ нæ ныккодта, нæ, æмæ йæм паддзах йæ 
цæстытæ доны разылдта æмæ цæссыг уайын байдыдта рустыл; уыйадыл булæмæргъ йæ зард 
фæтынгдæр кодта. Иттæг разыйæ баззади паддзах булæмæргъæй æмæ йын хъавыди 
хъуырыл дарынмæ йæ сызгъæрин дзабыр балæвар кæнын; булæмæргъ арфæ ракодта паддзахæн, 
фæлæ лæвар нæ айста. 
— Æз федтон, паддзах йæ цæстытæ доны куыд разылдта, — загъта булæмæргъ. — Уымæй 
стырдæр лæвар мæ зæрдæйæн нæй! Зынаргъ у иттæг паддзахæн йæ цæссыг. Хуыцау ме 
’вдисæн, æгæр дæр ма мын у лæварæн, — æмæ та ныззарыди йæ фæлмæн диссаг хъæлæсæй. 
— Амæй рæсугъддæр адæймаг йæхи нал равдисдзæн! — загътой паддзахы хæдзайраг 
æхсинтæ æмæ дон схуыпп кодтой, цæмæй дзургæйæ кæл-кæл кæна сæ хъæлæс. 
Сæ зæрдæйæ, уæд уыдон дæр булæмæргътæ фестдзысты. 
Кæстæриуæггæнæг адæмы зæрдæмæ дæр ма, — усæй, лæгæй, — бацыд! Уый та къухы 
бафтын æнцон нæу, уымæн æмæ стæммæ хъуыддаг æмæ стæммæ адæймаг цæуы уыдон 
зæрдæмæ. Иу дзырдæй, паддзахы галуаны æндæр кой нал уыди. 
Сфæнд кодтой, булæмæргъ паддзахы хæдзары куыд цардаид, афтæ; радтой йын къалати 
сæрмагонд йæхицæн; бар ын уыди æддæмæ тæхын бон дыууæ хатты, æхсæв иу хатт. Йæ 
фæдыл цыдысты æдзухæй дæр дыууадæс фæсдзæуины; сæ къухæй уæгъд нæ уагътой дари 
хæцъил, бает уыди йæ къахыл. Цанæбæрæджы рухс кодтаид йæ зæрдæ ахæм цардæй. 
Æгас сахары дæр диссаджы дзырд йеддæмæ æндæр дзырд нал уыди. Дыууæ адæймаджы 
амбæлдысты, зæгъгæ, уæд сæ иу байдыдтаид: «булæ», аннæ та «маргъ», зæгъгæ, фæкодтаид, 
дзырд айсгæйæ; æмæ сæ къæхты бынæй улæфыдысты дыууæ дæр уыцы сахат, æмæ 
æмбæрстой, цæуыл уыди сæ улæфты сæр. Уыцы дуджы дыууадæс ноггуырд сывæллоныл 
булæмæргъы ном сæвæрдтой, кæд дзы хорз хъæлæсæй иуæн дæр тас нæ уыди, уæддæр. 
-268- 

Иу хатт паддзахмæ æрбахастæуыд стыр тыхтон. Тыхтоныл фыст «Булæмæргъ». 
— Ног чиныг нæ диссаджы маргъы тыххæй! — загъта паддзах. 
Фæлæ тыхтоны чиныг нæ разынди: уым уыди чырынгонд, йæ мидæг диссагæн 
дзуринаг дæсны арæзт чысыл булæмæргъ, æцæг булæмæргъæй дæлвæд-уæлвæд нæ фæуыдаид, 
ахæм, налхъуыт-налмасæй æмæ алы зынаргъ дурæй аив астæрд. Куы-иу æй сарæзтой, уæд 
зарыди æцæг булæмæргъы зарджытæй иу зарæг. Заргæ-зарыны-иу йæ дымæг куы хæрдмæ 
схъил кодта, куы дæлæмæ æруагъта. Сызгъæринæй æмæ æвзистæй æрттывта йæ хъуырыл 
хæцъил баст, хæцъилыл фыст: «Японы паддзахы булæмæргъ Китайы паддзахы 
булæмæргъæн йæ рыджы дæр нæ фæзындзæн». 
— Иттæг хорз! - загътой иууылдæр: цъиу æрбахæссæгæн та радтой хорзæх, йæ бар ын 
бакодтой, булæмæргъæй паддзах цух куыд нæ зайа. 
— Иумæ азарæнт! — дзырд радта паддзах. — Адæймаг сæм, æвæццæгæн, хъусынæй нæ 
бафсæддзæн, иумæ куы зарой, уæд. 
Иумæ зарын хъæлæкк байдыдтой, фæлæ сæ зард уыйас рæвдз нæ уыди. Булæмæргъæн 
зарын хуыцауæй курдиат уыди, æмæ зарыди йæ зæрдæмæ гæсгæ; конд булæмæргъ та 
архайдта хъандзалтæм гæсгæ. 
— Уымæй азимаг нæу — загъта зардамонæг. — Заргæ-зарын уый æххæст кæны мæ 
зæрды уаг. 
Æмæ уыйадыл кæнгæ булæмæргъ иунæгæй зарын байдыдта. Йæ зарды руаджы йын 
æцæг булæмæргъæй къаддæр аргъ нæ кодтой, уындæй та дзы уыди рæсугъддæр — стъалытау 
æрттывтой йæ зынаргъ дуртæ. 
Æртындæс æмæ ссæдз хатты азарыди уыцы иу зарæг, æнæбафæлмæцгæ ма йæм 
хъуыстаиккой ноджыдæр, паддзахы æцæг булæмæргъмæ байхъусын куы нæ бафæндыдаид, уæд. 
Фæлæ булæмæргъ цыдæр æрбаци. Ничиуал æрхъуыды кодта, гом рудзынгыл куыд атахти 
йæ цъæх-цъæхид хъæдмæ. 
— Уый та куыд æгъдау у? — загъта паддзах æмæ йæ алыфарс адæм булæмæргъы фауын 
байдыдтой. 
— Æгайтма уæддæр хуыздæр цъиу баззади, — зæрдæтæ æвæрдтой кæрæдзийæн, æмæ та 
конд булæмæргъ хъуамæ зарыдаид йæ зарæг. 
Ныр æм адæм хъуыстой цыппæрдæс æмæ ссæдзæм хатт. Фæлæ зарæг ничи базыдта, 
уый тыххæй æмæ тынг зын зонæн уыди. Зардамонæг нал æнцади цъиуы стауынæй æмæ йæ 
хуыдта æцæг булæмæргъæй бирæ хуыздæр уындæй дæр, хъаруйæ дæр. 
— Æркæсут-ма, не стыр паддзах, æмæ сымах дæр, хорз æмæ цытджын адæм! Æцæг 
булæмæргъ кæд зардзæн æмæ цы зарæг кæндзæн, уымæн ничи ницы базондзæн раздæр. 
Конд булæмæргъæн та й ’алы хъуыддаг дæр æргом у. Куы дæ бафæнда, уæд æй 
равзардзынæ, схæйттæ йæ кæндзынæ, бамбардзынæ йын йæ цæлхыты арæзт, сæ архайд, сæ зылд. 
— Афтæ æнхъæл дæн æз дæр! — дзырдта алчидæр йæ алыфарс адæмæй. 
Зардамонæг та хуыцаубоны хъуамæ адæмæн булæмæргъы равдыстаид. 
— Уадз æмæ йæм адæм дæр байхъусой! — загъта паддзах. 
— Адæм булæмæргъы зарынмæ афтæ схъæлдзæг сты, цайы нуæзтæй цыма фæрасыг сты, 
уыйау: китайæн сæ нозт цай у. Сеппæт дæр æмхуызонæй дзырдтой «о», сæ амонæн 
æнгуылдзтæ хæрдмæ сдардтой æмæ тылдтой сæ сæртæ. 
Фæлæ мæгуыр кæсагахсджытæм, æцæг булæмæргъы зарын чи фехъуыста, уыдонмæ 
ныхас уыди: 
— Раст зæгъын хъæуы, заргæ æвзæр нæ кæны, йæ зарæджы здæхтытæ булæмæргъы 
зарæджы здæхтыты æнгас, фæлæ ма йæ уæддæр цæмæйдæр нæ æййафы. 
Булæмæргъ паддзахады арæнтæй сырд æрцыди. 
Конд булæмæргъæн паддзахы хуыссæнуаты дари базыл бынат сарæзтой: йæ лæвæрттæ 
- сызгъæринæй, зынаргъ дурæй — уыдысты йæ алыфарс, йæхицæн ын радтой хорзæх: 
«Паддзахы фынджы уæлхъус зарæг». Хорзæхты нымады фыст æрцыдис галиуырдыгæй 
разæй, уый уымæн, æмæ зæрдæйы ’рдыгæй фарс паддзах аннæ фæрстæй цытджындæр кодта. 
Стæй алчи дæр зоны: паддзахы зæрдæйæн, иннæ адæмы хъауджыдæр, хицæн бынат нæй, — 
галиу фарс уымæн дæр йæ зæрдæйы бынат. 
-269- 

Зардамонæг кæнгæ булæмæргъыл ныффыста фондз æмæ ссæдз чиныджы, уыдон уыдысты 
афтæ даргъ, сæ фыст уыди ахæм зын æмбарæн китайаг дзырдтæй, æмæ паддзахы 
алфамблай адæм сæхицæй æппæлыдысты кæмдæриддæр, чингуыты кæрæй-кæронмæ кæй 
бакастысты æмæ сæ кæй æмбæрстой: æмæ сын сæхи æнæ афтæ даргæ дæр кæнæн хос нæ уыди, 
æдылыйы ном сыл сбадтаид, стæй ма сæ гуыбынтæ дæр лæдзæгæй над æрцыдаиккой. 
Афæдз аивгъуыдта. Паддзах, йæ алыфарс адæм, Китайы дзыллæ сеппæт дæр кæнгæ 
булæмæргъы зард кæрæй-кæронмæ базыдтой. Уый тыххæй сæ зæрдæмæ хуыздæр цæуын 
байдыдта. Хъырнын дæр ын зыдтой æмæ зæрдæ рухс кодта уымæй дæр. 
Уынгты лæппутæ зарыдысты: «ци-ци-цик, клук-клук-клу». Паддзах дæр æй зарыди. 
Стыр циндзинад уыди алкæмæн дæр. 
Иу изæр кæнгæ булæмæргъ иттæг рæсугъд куыд зарыди, паддзах æм йæ хуыссæн уатæй 
куыд хъуыста, афтæ æвиппайды цъиуы хуылфы цыдæр сдыгъал-мыгъул кодта; йæ сыр-сыр 
ссыди, цæлхытæ æмхуызонæй сзылдысты æмæ цъиу йæ зарынæй банцади. 
Паддзах йæ хуыссæнæй тагъд фестади æмæ йæ дохтырмæ арвыста; фæлæ йын дохтыр 
цы хос скодтаид? Арвыстой сахат кæнæгмæ; бирæ ныхæсты, бирæ фæракæс-бакæсы фæстæ 
йæ уый амалтæй бацарæзта. Стæй сын бафæдзæхста, куыд æй хъахъхъæной, уымæн æмæ 
цалхы дæндæгтæ баихсыдысты; фыццагон зард цæмæй кæна, уый тыххæй та й’ын хъæуы йæ 
цæлхытæ аивын, фæлæ уый йæ къухы нæй. Мастæн чысыл куыд уыдаид! 
Ныр конд булæмæргъ зарыди афæдзæй-афæдзмæ иунæг хатт, æмæ йын уæддæр сæ уд 
уади, исты фыдбылыз ыл куы ’рцæуа æгæр арæх зардæй. 
Паддзахы зардамонæг уæд загъта сæрæмбæрзт ныхас зынæмбарæн дзырдтæй; йæ 
ныхасы сæр уый уыди, цæмæй адæмы уырна, хъуыддæгтæ сеппæт дæр сæ рагон нывтыл кæй 
баззадысты, иу дæр сæ йæ бынатæй кæй нæма фезмæлди ныры онг. Æмæ адæм бæлвырд сæ 
зæрдæмæ айстой, алы хъуыддаг дæр йæ фыццагон æгъдауыл кæй баззади æмæ мисхалы 
бæрц дæр йæ хуыз æмæ йæ уаг кæй нæма аивта, уый. 
Афæдз та аивгъуыдта, афтæ дзыллæ стыр сагъæсы бацыдысты: тынг бирæ уарзтой Китай сæ 
паддзахы æмæ сын фæрынчын и; æгас баззайын æнхъæл ын ничиуал уыди, афтæ. Ног паддзах 
сæвзæрстой, фæлæ уæддæр адæм æмбырдтæ кодтой уынджы æмæ фарстой камергеры: 
- Куыд у паддзах? 
- Гъы! - зæгъгæ-иу фæкодта уый йæ сæр тилгæйæ. 
Фæлурсæй, уазалæй хуыссыди паддзах йе стыр зынаргъ хуыссæнтыл; йæ алыфарс адæм 
æй мæрдтыл бахыгътой, æмæ æз раздæр фæуонæй сæхи хæстæг ластой ног паддзахмæ. 
Кусджытæ, ног хабæрттæ фехъусын æнхъæл, сæхи истой паддзахы уæлхъусæй. Æхсинтæ 
æмбырдтæ кодтой, цымдтой цай. Алы ран паддзахы хæдзары сгæллад гауызтæ байтыдтой, 
сыбыртт дæр дзы куыннæ хъуыстаид, æмæ хæдзар хаст хъæуæй уæлдай нал уыди. 
Фæлæ паддзах нæма амарди. Фæлурсæй, æнæзмæлгæйæ хуыссыди йæ зынаргъ 
хуыссæнтыл, сæ даргъ хъæдабæ æмбæрзæнтæ сызгъæрин уæззау цупæлттимæ, гом рудзгуытæй 
мæй касти паддзах æмæ конд булæмæргъмæ. 
Чысыл ма улæфыди паддзах, куыройы фыдтæ йын цыма йæ риуыл сæвæрди, уыйау 
уыди йæ хъуыддаг. Йæ цæстытæй скаст æмæ йæм зыны: удисæг бады йæ риуыл; паддзахы 
сызгъæрин худ æркодта ^йæ сæрыл, йæ иу къухы сызгъæрин æхсаргард, аннæмæй та хæцыд 
диссаджы тырысайыл. Йæ алыфæрстæй — замманайы зынаргъ æмбæрзæны дыдæгътæй — 
кастысты æнахуыр сæртæ: иутæ дзы диссаджы фыдуынд, аннæтæ та иттæг рæсугъд æмæ 
фæлмаст. Уыдон уыдысты паддзахæн йæ хорз æмæ йе ’взæр хъуыддæгтæ; сæ цæстытæ дзы 
нал истой. 
- Дæ зæрдыл ма лæууын? — сыбар-сыбур кодтой кæрæдзийы фæдыл, удисæг та уымæн 
йæ риуыл бадти. Паддзах цыдæриддæр бакодта хорзæй, фыдæй — иууылдæр йæ цæстытыл 
уадысты, зæрдæйæ нал цух кодтой. 
- Уый æнхъæл та чи уыди! — сабыргомау сдзырдта паддзах. 
- Цы фестут! —ныхъхъæр кодта паддзах, — ныххойæнт Китайы стыр барабан. Дайран 
уадындзтæй, уадындзтæй уасæнт æмæ сын сæ ныхас мауал хъусон... Мæ сæрæн нал дæн! 
Фæлæ йæ хорз æмæ æвзæр хъуыддæгтæн фæсабыры амал нал уыди; удисæг та раст 
цыма китайаг уыди, сæ ныхасмæ йæ сæр тилы, ома сæ ныхас раст у, зæгъгæ. 
-270- 

— Уадындзтæ цы фесты! — хъæр кодта паддзах. — Дæ сæр мæ бахъуыди, мæ сызгъæрин 
цъиу, заргæ! Æппын дын куы ницы бавгъау кодтон сызгъæринæй, зынаргъ дурæй; мæ 
сызгъæрин дзабыр дæр ма дыл-иу æрцауыгътон!.. Азар, азар! 
Цъиу кæм зары: æввахс æм ничи фæци, чи йæ сарæзтаид, æнæ уый та йын зарæн нæ уыди. 
Удисæг та йе стыр афтид æмæ къуырф цæстытæ паддзахмæ æдзынæг сарæзта; йæ алыфарс афтæ 
æнцад уыди, æмæ зæрдæйы стыр тас цыди. 
Уæд æвиппайды рудзынгæй æрбайхъуысти диссаджы зарын. Уый зарыди йæ бæстæй 
тард булæмæргъ, бадти бæласы къалиуыл. Паддзахы рынчын куы фехъуыста, уæд 
æрбатахти æмæ йын зарынтæ байдыдта, цæмæй йæ зæрдæ иу чысыл барухс уа. Зарæгмæ паддзахы 
цæстытыл рынæй-сонæй цы уади, уыдон тары кæнын байдыдтой; йе ’нæхъару уæнгты туг 
тагъддæр зилын систа; удисæг дæр ма йæм хъусынтыл фæци æмæ лæгъстæ кодта: 
— Дæ зарын ма ныууадз, булæмæргъ, курын дæ! 
— Хорз, фæлæ мын сызгъæрин æхсаргард балæвар кæндзынæ? Ратдзынæ мын фæлыст 
тырыса æмæ паддзахы худ? 
Æмæ удисæг зардæн хæзна лæвæрдта. Булæмæргъ та зарынæй нал æнцади æмæ нал; 
уый зарыд мæрдты бæсты зарæг, урс дидинджытæ кæм зайынц, сæ хорз тæф парахатæй 
кæм пырх кæны, ног кæрдæгыл æгæсты цæссыгæй æртæх кæм æрæвæры. 
Удисæг йæ бæстæйыл тыхсын байдыдта æмæ, уазал урс миты хуызы, атахти рудзынгæй. 
— Арфæ дын кæнын, уæларвон чысыл маргъ!— загъта паддзах.— Дæ зæрдæйы хатт дын 
базыдтон! Æз дæ фыдызнагау фæсырдтон мæ паддзахадæй; ды мын уымæ не ’ркастæ æмæ 
удисæджы лидзæг фæкодтай мæ зæрдæйæ. Цæмæй дын бафиддзынæн уыцы хорз? 
— Мæныл ис дæ дзæбæхтæй! — загъта булæмæргъ. — Фыццаг хатт дæм куы зарыдтæн, уæд 
дæ цæстытæ доны разылдтай, уый мæнæй никæд байрох уыдзæни. Мæ зæрдæ цæссыгæй куыд 
срухс уа, афтæ дунейы исбонæй дæр не срухс уыдзæн. Ныр у æмæ та бафынæй у, цæмæй 
уæнгрогæй хъæлдзæгæй райхъал уай райсом дæ хуыссæнуаты. Æз мæ зарды кой кæндзынæн. 
Булæмæргъы зарынмæ паддзах тарф фынæй баци. Йæ хуыст уыди æнцад, æнæниз. 
Хур касти рудзынгæй, паддзах куы райхъал, уæд; низæй йæм ницыуал аззад, 
дзыхъхъынног фестади. Кусджытæй иу зынæг нæй, уыдон æй нымадтой мардыл. Булæмæргъ ма 
бады бæласы къалиуыл æмæ зары рудзынджы комкоммæ. 
— Хъуамæ иудадзыг дæр мæнимæ цæрай, — загъта паддзах, — куы дæ-иу æрфæнда, 
уæд зар. Кæнгæ булæмæргъы лыстæг мур ныккæндзынæн. 
— Ма бакæн! — загъта булæмæргъ. — Уый дын куыста йæ хъарумæ гæсгæ. Уадз æй 
дæхимæ ныронджы хуызæн. Мæнæн мæ бон нæу паддзахы хæдзары ахстон сбийын æмæ 
уым цæрын, фæлæ мын бар ратт: зарын мæм куы ’рцæуа, уæд-иу дæм куыд æрбатæхон, 
афтæ. Æз-иу сбаддзынæн бæласы къалиуыл, сагъæс дын уадздзынæн дæ зæрдæйы. 
Зардзынæн дын æз фæрныг адæмы тыххæй, æз зардзынæн, йæ райгуырынæй йæ амæлæты онг 
маст, удхар æмæ фыдбон йеддæмæ чи ницы федта, уыдон тыххæй. Æз дын зардзынæн 
хорздзинад æмæ æвзæрдзинады тыххæй, д ’алфамблай ахстон куы сбийой æмæ сæ куы нæ 
уынай, уæд. Чысыл зарæггæнæг цы ран нæ балæудзæн, кæм нæ басгардзæн! Мæгуыр 
кæсагахсæджы хæдзар уæд, хуымгæнæджы къона уæд, æмæ кæм зæгъай æмæ йæ цæст кæуыл нæ 
рахæсдзæн, дæумæ дард чи цæры, сæ дзырд дæумæ кæмæн нæ хъуысы, уыдонæй. Мæнæн дæ 
зæрдæйæ зынаргъдæр паддзахы худ дæр нæу, кæд уый дæр фарны тæфагæй æнæ хай нæу, 
уæддæр... Тæхдзынæн дæм, зардзынæн дын... Æрмæст мын иу хъуыддагæй зæрдæ сæвæр... 
— Æппæтæй дæр! — загъта паддзах, слæууыди афтæмæй; уыцы сахат паддзахы дарæстæ 
уыдысты йæ уæлæ — йæхæдæг сæ скодта, йæ уæззау æхсаргард та æрбалвæста йæ зæрдæмæ. 
— Курын дæ иу хъуыддаг: алцы æппæт дын чи дзуры, ахæм чысыл маргъ дæм ис, уый 
макæмæн ской кæн: фæсмон нæ фæкæндзынæ. 
Æмæ булæмæргъ атахти. 
Кусджытæ бацыдысты мардмæ бакæсын æнхъæл æмæ сагъдау баззадысты. 
Паддзах та сын загъта: «Уæ райсом хорз»! 
(Æмбалты Цоцко «Уацмыстæ», Дзееуджыхъсеу, 1991аз). 
-11\- 

ФУДУ.НД 
Б А I ЙИ’" 11 I I 
Лндёрс&’т; Щ 
Жж’тиг 
Щ Æп0&~ 
ВЯАДИКАВКАЗЪ. 
Эл**тгопеч*т** П К ГРИГОРЬЕВА. 
1907 азы Владикавказы П.К. Григорьевы 
электропечатняйы Г.Х. Андерсенæн Æмбалты Цоцкойы тæлмацæй 
цы чиныг рацыд - «Фыдуынд бабызы цъиу» -уый 
æгтаг цъар. 
Г.Х. Андерсены радзырд-аргъау «Булæмæргъ» 
Æмбалты Цоцкойы тæлмацæй цы чиныджы рацыд 
1912 азы, уый æтгаг цъар* 
-2?2- 
Уе^ у ^ 
«•» 
9 
>о соозооозоооооос-ооо о ее» с 
ЩМЁ: 
ОФ&&о^е0ФФоеоое>еФФф&ФбО4»& 
!Ёяк 
БУЛÆМÆРЬ 
Л удержи у 
--ЛрЬауч№<цп 
ш 
ф 
1 
«- 
ВЛАДИКАВКАЗ Ъ. 
б^г 
т^Ь. 
Ф 
5» 
ф 

ФЫДУЫНД БАБЫЗЫ ЦЪИУ 
(Фыццагхатт мыхуыры рацыд 1907 азы Владикавказы П.К.Григорьевы электропечатняйы.) 
Сахары фæстæ уыди иттæг райдзаст хъæу. Скодта сæрдыгон бон; быдыры бур кодта 
хъæбæрхор æмæ цъæх-цъæхид дардта сысджы. Уыгæрдæны лæууыдысты ногкарст хосы 
цъынатæ; кæсаглас рацу-бацу кодта йæ зæрдæйы дзæбæхæн, цыдæртæ дзырдта египетаг 
æвзагыл, — йæ мад æй сахуыр кодта египетагау. Быдыры алфамблай хъæдтæ арвыл 
æмбæлдысты, сæ астæу — цадтæ. Тынг хъæлдзæг уыди сахармæ æввахс хъæу. 
Быдыры астæу лæууыди æлдары зæронд хæдзар, йæ алыварс къанæуттæ; хæдзармæ 
кастысты хъарм хуры тынтæ; быруйæ донмæ зади ахæм сындзы къудзитæ, æмæ ранæй-рæтты 
уыдысты сывæллоны æмбæрц. Сындз уыди тар, сау хъæды хуызæн. 
Сындзæн йæ астæу къуыртты бадти бабыз. Уый хъынцъым кодта, æмæ куыннæ 
кодтаид, иуæй йæ цъиутæ куыд æй фæндыди, афтæ тагъд нæ цыдысты æйчытæй, дыккагæй йæ 
аннæ бабызтæ, йæ зæрдæ куыд загъта, афтæ арæх не сгæрстой, уыдонмæ сындзы бадынæй, 
дзæгъæлы дзурынæй къанауы ленк кæнын хуыздæр касти. 
Фæстагмæ æйчытæ кæрæдзийы фæдыл къæртт кæнын байдыдтой. «Хъип-хъип» сси 
бæстæ, æмæ алы айчы хусæй дæр фæйнæ цъиуы равзæрди. 
— Цырддæр, цырддæр! — дзырдта бабыз, æмæ чысыл цъиутæ тагъдгомау бырыдысты 
айчы хустæй æмæ алырдæм кастысты. Сæ мад сын «ма кæ» нæ загъта, цæмæйдæриддæр 
кæрдæджы хуыз цæстытæн зиан нæу. 
— Цæй стыр у рухс дуне! — ныддис кодтой чысыл цъиутæ; уыдонмæ айчы хъузгæй 
лæгъз быдыр бирæ уæрæхдæр фæкасти. 
— Æгас дуне федтам æнхъæл уыдзыстут, — загъта сын сæ мад. — Кой дæр æй ма кæнут, 
мæ цæсты гагуытæ, - дуне кæуылты у: уый нæ цæхæрадонæй нæ, фæлæ сауджыны кæртæй 
дæр бирæ стырдæр у; уымæй дарддæр уæвгæ мæхæдæг дæр никуы уыдтæн... 
— Сæрæй цыд фесты, — сдзырдта ма сæ мад æмæ цъиутимæ слæууыди. — Уæу-уа! Нæма 
фесты: сæ тæккæ стырдæр айк фæстейы баззад! Чи зоны, кæдмæ ма баддзынæн ацы ран? 
Мæ сæрæн нал дæн!.. 
Æмæ та къуырттыл фæстæмæ æрбадти. 
— Цы ног хабæрттæ дæм ис? — бафарста йæ зæронд бабыз, сгарæг æм бауади. 
— Иу айк ма мын дзы баззади, — дзуапп ын радта лæппын бабыз. — Фæлæ ма акæс, дæ 
хорзæхæй, аннæ цъиутæм — уыдонæй рæсугъддæр æмæ дзæбæхдæр ма цæмæ бакæсай, стæй 
се ’гас дæр сæ фыды цæрмыстыгъд бакодтой. 
— Æрдар-ма, æрæгмæ дын цы айк цæуы, уый, æз æй фенон, — айста йын йæ ныхас 
зæронд бабыз. — Æмæ сæрæй гогызы айк куы у! Баууæнд мыл, иу хатт мæныл дæр ахæм 
сайд æрцыди æмæ цы ныффæрæзтон уыцы гогызы цъиуимæ! Гогызтæ донмæ æввахс нæ 
цæуынц, стæй ленк кæнын дæр нæ зонынц. Æдзухæй донмæ хауди æмæ йæ хъахъхъæнын 
нал фæрæзтон. Иу хатт ма йæм куы бакæсин! Цы зæгъын æй хъæуы, гогызы айк у. Уадз 
æмæ уал лæууа, дæхæдæг та аннæ лæппынты ленк кæнын ацахуыр кæн. 
— Чысыл ма йыл абадон, — загъта лæппын бабыз. — Уый бæрц кæм фæбадтæн, уым ма 
иу чысыл бафæраздзынæн. 
— Куыд дæ фæнды, афтæ бакæн, — загъта йын зæронд бабыз, йæхæдæг араст и. 
Йæ уæлвæд айк фæкъæртт и, æмæ хъузгæй хæрз фыдуынд бабызы цъиу схъипп-хъипп 
кодта. Мад æм фæкасти, фæдис кодта æмæ загъта: 
— Цæй фыдуынд у! Иннæты хуызæнæй йæм мисхал дæр нæй. Цымæ гогызы лæппын 
уа? Иттæг хорз, тагъд æй базондзынæн. Доны йæ бавзарон, уæд бæрæг уыдзæн. 
Дыккаг бон диссаджы хорз рæстæг скодта. Хур хъæлдзæгæй æрттывта цъæх сындзы 
сæрмæ. Лæппын бабыз æд бинонтæ ацыди къанаумæ æмæ доны багæпп кодта. 
Уыдон доны ныгъуылдтытæ, æмбæхстытæ самадтой, стæй та-иу доны сæр фæзындысты 
æмæ хъæлдзæгæй ленк кодтой къанауы; семæ ленк кодта фыдуынд бабызы цъиу дæр. 
— Гогызы цъиу нæу! — загъта йæ мад. — Йæ къæхты арæзтæй дæр бæрæг у, стæй цы 
рæсугъд фидауы доны сæр! Нæ, уый мæхи хъæбул у! Стæй уый бæрц æвзæр дæр нæу, 
18Æмбалты Цоцко 
-273- 

лыстæг æм куы æркæсай, уæд. Хъипп-хъипп! Мæ хъæбултæ, цомут мемæ, æз уын цъиуты 
кæрт фенын кæнон. Æрмæст дзæгъæлгаст ма ут, мæнæй дардмæ ма ленк кæнут æмæ 
гæдыйæ уæхи хъахъхъæнут. 
Цъиуты кæртмæ уайтагъд баленк кодтой; кæрты — хъæр æмæ ахст: дыууæ бабызы æд 
сывæллæттæ кæсаджы сæрыл нæ фидыдтой æмæ фæстагмæ кæсаджы сæр гæдыйы баци. 
— Нæ кæсут, дунейы цард куыд у, — загъта бабыз, æмæ йæ сæр зæхмæ æруагъта, уый 
тыххæй æмæ кæсаджы сæрмæ йæхицæн йæ комы дæттæ уадысты. 
— Ныр кæртыл æрзилут. Ма уæ ферох уæд — уартæ уыцы зæронд бабызæн дзæбæх 
бакувут. Уымæй уæздандæр ацы кæрты нæй: уымæн йæ туг испайнаг туг у - нæ кæсут, цы 
ставд æмæ цы стыр у? Уынут, йæ къæхтыл цы сырх тæлмытæ ис? Уыдонæй стырдæр цинтæ 
бабызы мыггагмæ нæй. Уыдон фæрцы бабызæн фæивддзаг кæнæн нæй, æмæ адæмæн дæр, 
фосæн дæр хæс у уый хъахъхъæнын. Ныр цæугæут тагъддæр, æрмæст уæ къæхтæ 
мидæджырдæм ма дарут. Хæрзæгъдау бабызтæ сæ дарынц æддæрмæ, сæ мад, сæ фыды хуызæн, 
мæнæ гъе афтæ. 
Ныр уæ сæртæ фæныллæг кæнут æмæ зæгъут: «хъип-хъип». 
Бабызы цъиутæ, сæ мад сын кæй бафæдзæхста, уыдон кæд сæххæст кодтой, уæддæр 
сæм аннæ бабызтæ зулмæ ракастысты æмæ дзырдтой: «Уыдон дæр ма нæ хъуыдысты, сæ 
хъуымыз сæ донгæмттæй кæлгæ, цыма нæхуыдтæг чысыл стæм... Уæд уыцы æвзæр та ма 
цавæр у? Ницæй тыххæй йæ æрбауадздзыстæм нæ астæумæ». 
Æмæ йыл уыцы сахат иу бабыз йæхи ныццавта: цъиуæн, мæгуыр, йæ бумбули акалди. 
— Йæ мæгуырыл ма йæ ныууадзут! Куы ницы уæ хъыгдары, — сдзырдта йæ мад. 
— Æгæр стыр кæй у, уый йын нæ ныббардзыстæм, — загъта иу бабыз. 
~ Æвзæр цот дын нæ рацыди, æрмæст ацы цъиу æнæгъдау фыдуынд у; æвгъау уыдзæн, 
афтæмæй куы баззайа, уæд, — загъта сырх тæлмджын уæздан бабыз 
— Ме ’хсин, раст загътай — уый иттæг рæсугъд нæу, фæлæ уый бæрц йæ зæрдæ хорз у, 
ленк та иннæтæй хуыздæр йеддæмæ æвзæрдæр нæ кæны, — загъта йæ мад. — Стæй афтæ 
æнхъæл дæн, æмæ куыд фæстæмæ срæсугъд уыдзæн: æрæгмæ кæй рацыди хъузгæй, уый 
тыххæй афтæ фыдконд у. 
Уыцы ныхæстæ куыд кодта, афтæ цъиуы фæсонтæ йæ бырынкъæй адаудта æмæ йын йæ 
бумбулитæ алæгъз кодта, стæй ма загъта: 
— Мæ хъæбул нæл бабыз у, нæл, æмæ йæ рæсугъд уый бæрц нæ хъæуы: сыл бабыз, 
мыййаг, нæу. Уый хъаруджын уыдзæн æмæ йæ хъаруйы фæрцы йæхицæн фæндаг 
ссардзæн. 
— О, о, фæлæ уый бæрц дæ иннæ цъиутæ тынг аив рацыдысты. Мæ хъæбултæ, ныр у 
æмæ ам - уæхи хæдзары хуызæн, æмæ искуы кæсаджы сæр куы ссарат, уæд æй тагъд 
мæнмæ хæццæ кæнут, — загъта зæронд уæздан бабыз. 
Афтæ сæ суазæг кодтой фыццаг хатт цъиуты кæрты. 
Бирæ мает федта уыцы бон фыдуынд цъиу; мæгуырæн се ’фхæрды хай кодтой бабызтæ 
сеппæт; æгæр-мæгуыр, кæрчытæ дæр ма йæ тыдтой æмæ йæ схуыстытæ кодтой. 
Цъиутæ дзы се сæфты хай федтой æмæ дзырдгой: «Нæ йæм кæсут, кæуылты ныннæрсти!» 
Уыцы ран ма лæууыди иу гогыз; уымæн æрдзæй уыди сыкъатæ йæ къæхтыл æмæ цыма 
мæргътæн сæ падцзах уыди, уыйау йæхи дардга. Науы пæлæзты хуызæн йæхи ныддымста, бацыди 
бабызы цъиумæ æмæ афтæ ныхъ-хъыр-хъыр кодга, æмæ йæ сæры туг абадги. 
Мæгуыр цъиу цы фæцадаид, уый нал зыдта æмæ сагъæс кодта йæ фыдкондыл. 
Афтæ арвыста йæ фыццаг бон уый цъиуты кæрты; худынæй йыл нæ банцадысты 
дыккаг бон дæр. Цъиутæ йæ сегас дæр æфхæрдтой, йе ’фсымæртæ æмæ йæ хотæ дæр ма 
дзырдтой: «Цымæ дæ гæды кæд бахæрдзæни, удхæссæджы къалиу!» 
Æгæр-мæгуыр ма йæ мад дæр дзырдта: «Тæхуды мæ дæ афтидæй куы аззаин»! 
Бабызтæ йæ къуырц-къуырц кодтой, кæрчытæ йæ тыдтой, чызг та йæ, цъиутæн холлаг 
даргæйæ, йæ къахæй скъуырдта. 
Уæд мæгуыр бабызы цъиу алыгъди æмæ быруйы сæрты атахти. Къудзитыл бадтысты 
цъиутæ, æмæ йæ куы федтой, уæд фæйнæрдæм фæхæлиу сты. 
-274- 

~ Мæ фыдкондæй ацы ран дæр фæтарстысты, — загъта бабызы лæппын, йæхи фæцъынд 
кодта æмæ дарддæр атахти. 
Фæстагмæ æртахти иу стыр цъыфдзастмæ; уым цардысты хъæддаг бабызтæ, æхсæв бонмæ 
уым фæхуыссыди фæлладæй, мæстджынæй. 
Райсомæй бабызтæ куы райхъал сты, уæд федтой æнахуыр уазæджы. 
— Бафæрсын аипп ма уæд, фæлæ чи дæ, кæцæй дæ? 
Мæгуыр цъиу дзурын нал бафæрæзта, æрмæст ма æнарæхстæй алырдæм куывта, йæ 
удæй цыди, аивдæр сын салам куыд радта, ууыл. 
— Цы фыдуынд дæ! — загътой йын хъæддаг бабызтæ. — Уæвгæ махæн хъауджыдæр нæу: 
дæу йæ бинонтæм æввахс чи уадзы. 
Мæгуыр цъиу иунæгæй кæй баззади, уый тыххæй чысыл нæ фæцин кодта æмæ ма 
цъыфдзасты дыууæ боны фæхуыссыди. 
Уæд кæцæйдæр цъыфдзастмæ æвиппайды æртахти дыууæ хъæддаг хъазы, уыдон ма 
уыдысты лæппынгомау æмæ уымæ гæсгæ æдæрсгæ бацыдысты бабызы цъиумæ æмæ загътой: 
— Нæ хæлар, æрбайхъус нæм, — зæрдæмæ иттæг бацыдтæ, кæд фыдуынд дæ, уæддæр. 
Ардæм æввахс цæрынц дыууæ рæсугъд сыл хъазы, атæхæм уыдонмæ, чи зоны, æмæ сæ 
зæрдæмæ бацæуис... 
«Дæнг, дæнг!» - æмæ æвиппайды дыууæ лæппын хъазы цъыфдзастмæ æрхаудысты æмæ 
сæ алыфарс хъарм тугæй ахъулон ис. 
«Дæнг, дæнг!» — сси алырдыгæй æмæ бæлттæ-бæлттæ хъæддаг хъазтæ æмæ бабызтæ 
сæхи истой цъыфдзасты сæрмæ æмæ зилдух кодтой уæлдæфы. 
Топпы гæрæхтæ нал æнцадысты. Уыдон цуанæтты гæрæхтæ уыдысты. Цуанæттæ 
цъыфдзасты алыфарс æрзылдысты, къудзиты бын, бæлæсты сæр рындзыл æрбадтысты. Топпы 
хосы фæздæг къуыбылæйттæ кодта цъыфдзасты сæрмæ æмæ мигъау йæхи хæрдмæ систа. 
Æрбазгъордтой куыйтæ æмæ цъыфдзасты зилын байдыдтой, цæф мæргъты æмбырд 
кæнгæйæ. Мæгуыр цъиуы чысыл тас нæ бацыди. 
Йæ сæр схъил кодта æмæ йæ базыры бын амбæхсынмæ куыд хъавыди, афтæ куыдз йæ 
разы фестади, йæ дзых хæлиуæй. Йæ амонд уыди æмæ йæм куыдз нæ бавнæлдта. 
— Хуыцау, дæуæй бузныг! — сцин кодта бабызы цъиу, йæ зæрдæ йе ’муд куы ’рцыди, 
уæд. — Æз афтæ фыдуынд дæн, æмæ мæм куыдз дæр нæ бавнæлдта. 
Куыд бадти, афтæмæй бадгæйæ баззади цъыфдзасты, цалынмæ топпы хъæртæ 
банцадысты æмæ цуанæттæ æд куыйтæ ацыдысты, уалынмæ. 
Иу-дыууæ сахаты ма дзы афæстиат и, йæхиуыл схæцыди; йæ алыфæрстæм 
ахъахъхъæдта æмæ афардæг и цъыфдзастæй, йæ къæхтæ йæ кæдæм хастой, уырдæм; тыхджын 
дымгæйы ницæмæ æрдардта, кæд ын йе згъорд хъыгдардта, уæддæр. 
Æризæр и, афтæ иу чысыл хæдзармæ бахæццæ; хæдзар уыди зæронд æмæ ныр акæлон, 
уæд акæлоныл сси, фæлæ ма куыддæртæй йæхиуыл хæцыди. Скодта тыхджын дымгæ; 
бабызы цъиу, цæмæй йæ дымгæ искуыдæм нæ фæхæсса, уый тыххæй зæххыл фæтъæпæн. 
Тымыгъ нал æнцади, бабызы цъиу цы фæуыдаид, уымæн йæ сæрæн ницыуал хос ардта. 
Уалынмæ хæдзары дуармæ фæкомкоммæ æмæ дзы ауыдта зыхъхъыр (дуар тарвазмæ æнгом 
нæ цыди). Бабызы цъиу ай-уый нал фæкодта, фæлæ дуары зыхъхъырыл хæдзары смидæг и. 
Чысыл хæдзары царди зæрдæхæлар зæронд ус, уыди йæм гæды æмæ карк. Гæды, йæ 
хъæбул кæй хуыдта, уый æнæминиуæг нæ уыди, уый зыдта аргъæуттæ кæнын, йæ астæу 
къæлæт кæнын, йæ хъуын та-иу калдта цæхæртæ, дызгъуын1мæ йæ талынджы куы 
адаудтаис, уæд. Æфтаугæ каркæн уыди цыбыр къæхтæ æмæ йæ уый тыххæй фæкодтой 
«цыбыркъах». Зæронд ус сæ уарзта йæ хъæбулты хуызæн. 
Райсомæй зæронд усæн йæ фыццаг каст фæци бабызы цъиумæ. Гæды аргъæуттыл 
схæцыди, карк та байдыдта хъуыдатт кæнын. 
— Ай та нын кæцы хуыцау æрхаста? — сцин кодта зæронд ус. Фæлæ, цæстæй хорз нæ 
уæвгæйæ, бабызы цъиуы нæ раиртæста æмæ афтæ æнхъæлдта æмæ йæм нард бабыз 
æрбатахти. — Ай дын стæммæ арæггаг, гъе! - загъта зæронд ус. — Ныр бабызы æйчытæ махмæ 
дæр уыдзæн, кæд нæл нæ разына, уæд. 
Бабызы цъиуы ныууагъта йæхимæ. Къуыри рацыди, фæлæ айкæн йæ кой дæр нæма 
уыди. Гæды, хæдзары хицауад чи кодта, æмæ карк, æфсинад йæ къухы кæмæн уыди, уыдон 
-275- 

сæхи схъæл дардтой бабызы цъиуы цæстмæ æмæ æдзухæй дæр дзырдтой: «Мах стæм бæсты 
бикъ æмæ комы дæгъæл», - цыма уыдонæй хуыздæр æгас дунейы нæ уыди, уыйау. Бабызы 
цъиу уыди æмæ иу хаттæй-хатт фæлвæрдта сæрмагондæй йæхи зонд равдисын. 
Фæлæ йын уыцы хъуыддаг карчы зæрдæмæ æппын нæ цыди. 
- Фæлæуу-ма, бафæрсон дæ, æйчытæ æфтауын зоныс? 
- Нæ зонын. 
- Уæдæ де ’взагыл æнцад хæц. 
Гæды дæр æй æнцад кæм уагъта. 
- Аргъæуттæ кæнын зоныс, дæ фæсонтæ къæлæт кæнын зоныс? Дæ хъуын цæхæртæ 
фæкалы, мыййаг? 
- Нæ! 
- Уæдæ дæм дæхи зонд хорз ма кæсæд, ма, фæлæ зондджын адæммæ хъус. 
Талынг къуымы-иу æнкъардæй сбадти бабызы цъиу æмæ йæхицæн хъуыдытæ кодта: 
«Цæй тæхудиаг сты, йæ сæр йæ бар кæмæн у ацы рухс дунейыл». 
Æмæ йæм ленк кæнын афтæ тынг æрцыди æмæ, йæхи нал бауромгæйæ, йæ зæрдæйы 
фæндон каркæн радзырдта. 
- Цы та дæ бафæндыди? — бафарста йæ карк. — Дзæгъæл бадт кæныс бон-изæрмæ æмæ 
дæ дæ сæр дзæгъæлты хæссы. Мæнау æйчытæ куы ’фтауис, кæнæ гæдыйау хъуыр-хъуыр 
куы кæнис, уæд уыцы ницæйаг хъуыдытæ дæ сæрмæ æввахс дæр не ’рцæуиккой. 
- Уæ мæ хæлар «цыбыркъах», ленк кæнын зæрдæйæн куыд æхсызгон у, куыд 
æхсызгон у доны ныгъуылын — гъе уый куы зонис! — дзуапп ын радта бабызы цъиу. 
- Уый бæрц сæры хицау нæ дæн, фæлæ дæ ныхæстæ уæддæр бамбардзынæн, — загъта 
йын карк худгæйæ. — Куыд бафиппайдтон, афтæмæй, æнхъæл дæн, дæ сæры æппындæр 
ницы ис. Гæдыйы-ма бафæрс, — уымæй зондджындæрыл æз никуыма амбæлдтæн, — 
кæддæра афтæ бæллиццаг хъуыддаг у доны ныгъуылын. Мæхи тыххæй дын цы зæгъон: хицæй 
æппæлæгау уыдзæн; фæлæ дын нæ хæдзары хицау дæр зæгъдзæн, уымæй зондджындæр та 
æгас дунейыл дæр хъуамæ ма уа, кæддæра ды куыд æнхъæлыс, уый бæрц æхсызгондзинад у 
доны ленк кæнын? 
- Уынгæджы куыд фæдæн сымахимæ, — загъта бабызы цъиу, — сымах мæ нæ 
бамбардзыстут, нæ. 
~ Дæхимæ стыр исты кæсдзынæ! Æмæ дæ кæд мах нæ бамбардзыстæм, уæд ма дæ чи 
бамбардзæни! Мæн ныууадзæм, фæлæ зæронд ус кæнæ гæдыйы зондмæ ма дæ бирæ 
цыдæртæ хъæуы. 
Уæвгæ, адæймагæн йæ къухы цы уа, уый йæм æгад кæсы; дæуæй æндæр æрвылбон 
хуыцауæн лæгъстæ кæнид, ахæм цард ын кæй ис. Хъарм агъуысты дæ бынат хорз бинонты 
астæу, дæ зæрдæмæ исты хорздзинæдтæ кæмæй райсай. Дæ сæр æцæг афтид у, æцæг; дзургæ 
дæр дæм æнæбары кæнын. Æмæ кæд хаттæй-хатт дæ зæрдæйæн æхсызгон чи нæ у, ахæм 
ныхæстæ мæ сирвæзы, уæд уый бамбар æмæ дæ фыдгул нæ дæн. Ахуыр кæн æйчытæ 
æфтауын, хъуыр-хъуыр кæнын, йе цæхæртæ калын. 
- Мæ бон нæ бауыдзæн, уый бæсты цон æмæ рухс дунейыл хæтон, — загъта бабызы цъиу. 
- Фæндараст, тыхст дыл не стæм; мæнгæй нæ бакæнынц: «Мæлдзыгæн йе сæфт куы 
ралæууы, уæд ыл базыртæ базайы», — схъæр кодта «цыбыркъах». 
Бабызы цъиу араст и чысыл хæдзарæй. Уый ленк кодта доны мидæг, ныгъуылдтытæ 
дзы самадта, йæ зæрдæ цас загъта, уыйас, æрмæст дзы цъиутæ сæхи дардмæ ластой æмæ 
йын худтысты йæ фыдкондыл. 
Фæззæг ралæууыди. Хъæды сыфтæр фæбур и æмæ дымгæйæ зæхмæ згъæлди. Уазал 
кæнын байдыдта. Сау мигътæ арв æрбамбæрзтой; сынт, кауыл бадгæйæ, ихæнæй уасыди: 
«Хъуахъ, хъуахъ!» Куыд нæ суазал уыдаид ахæм рæстæджы мæгуыр бабызы цъиу. 
Иу хатт изæрыдæм — хур йæ бынатмæ куы æрцæйцыди, уæд хъæдæй ратахти рæсугъд 
æнахуыр цъиуты бал; уыдон разындысты митхуыз денджызы хъазтæ, хæрзконд даргъ 
къубæлттæ сын. Æнахуыр хъæр ныккæнгæйæ, се стыр базыртæ фæйнæрдæм фæхастой æмæ 
атахтысты уазал ранæй хъарм бæстæм, стыр денджызтæм. Цæсты фæныкъуылдмæ уыдон 
сæхи афтæ бæрзонд систой, æмæ мæгуыр бабызы цъиуæн уыдон фæдыл кæсынæй йæ сæр 
разылди. 
-276- 

Уыцы рæсугъд мæргъты фендæй мæгуыр бабызы цъиуыл цыдæр æрцыди: уый доны 
цалхау зилдух кæнын байдыдта, аивæзта йæ даргъ хъуыр æмæ ахæм æнахуыр хъæр 
ныккодта, æмæ йыл йæхæдæг дæр ма фæдис кодта. Йæ зæрдæ рæсугъд мæргыимæ баззади, 
æмæ сæ куы нал уыдта, уæд донæн йæ тæккæ бынмæ аныгъуылди; кæдæй-кæдмæ нал 
зынди доны сæр, цыма иудадзыг дæр доны бын бацæрынмæ хъавыди, уыйау. 
Бабызы лæппын мæргътæ кæдæм атахтысты, уый нæ зыдта, нæ зыдта сын сæ нæмттæ, 
фæлæ йæ зæрдæмæ афтæ бацыдысты, æмæ сæ йæхи уды йас бауарзта. Хæлæг, мыййаг, сæм 
нæ кодта, уый тыххæй æмæ уыдон рæсугъддзинады хуызæн ма зæххыл разындзæн, уый йæ 
нæ бауырныдтаид. Уый-иу цинæй марди, бабызтæ йæ сæ астæумæ куы уагътой уæд, 
денджызы хъазтимæ балымæн уыдзæн, уый та мидзæрды зæгъын дæр нæ бауæндыдаид. 
Зымæг æрхæццæ æмæ схъызыди. Бабызы цъиу, ныссæлынæй тæрсгæйæ, æнцад нал 
бадти — æдзухæй дæр ленк кодта. Фæлæ бонæй-бонмæ доны арæнтæ кæрæдзимæ хæстæг 
цæуын байдыдтой; æмæ кæд тынг æнæзивæгæй архайдта йæ чысыл къæхтæй, уæддæр 
фæстагмæ йæ азмæлæнтæ йæ бар нал уыдысты æмæ ихыл ныссалди. 
Райсомæй рацыди иу кусæг лæг æмæ фæкомкоммæ мæгуыр цъиумæ. 
Æркарста их, бабызы цъиуы систа йæ къухмæ æмæ йæ ахаста йæ усæн. Кусæг лæджы 
хæдзары бабызы цъиу æрæгас и. 
Сывæллæттæ йæм базгъордтой — йемæ ахъазын æфсон. Мæгуыр цъиу фæтарсти, 
алыгъди æмæ æхсыры дурыны скуыси; афæлдæхта дурын, æхсыр зæххыл ныккалди. Æфсин йæ 
къухтæ сцагъта, бабызы цъиу тæссæй æхсыры цъæртты дурын акалдта, уырдыгæй ссады 
мигæнæны балæууыди. Ссадæй иу хуызæнæй рацыди æмæ йæм зæрдæ бакæсын нал куымдта. 
Æфсин æй йæ уæлныхты лæдзæгимæ айста, сывæллæттæ худгæйæ згъордтой йæ фæдыл 
— æрцахсын æнхъæл; йæ амондмæ гæсгæ дуар гом уыди, æмæ мæгуыр бабызы цъиу, йæ 
сæр — йæ кой, афтæмæй аирвæзти кæртмæ æмæ миты бахауди. Уайтагъд æй уыцы ран 
сывæллæттæ ссардтой. 
Аминонæн дзуринаг сты, мæгуыр бабызы цъиу кæй бавзæрста æфхæрдæй, мастæй æгас 
зымæг. Фæлæ та уалдзæг куы ралæууыди, хур та куы сæрттывта цъæх арвыл æмæ дыгоппон 
зарын куы байдыдта, уæд та нæ бабызы цъиу донмарæны сæр бацарди. 
Æппæты фыццаг ацы ран араст кодта уый йæ базыртæ, æмæ бамбæрста, уыдон кæй 
райрæзтысты æмæ кæй сфидар сты, уый. Æмæ йæхинымæр хъуыдытыл куыд уыди, афтæ иу 
стыр цæхæрадоны фестади; цæхæрадоны бæлæстæ дидинæг рафтыдтой, кæрдæджы 
дидинæгæй дзы бацæуæнтæ дæр нæ уыди; рæсугъд къанæутты дзы алырдæм цыди сыгъдæг дон. 
Тынг рæсугъд, тынг райдзаст уыди цæхæрадоны!.. 
Уалынмæ фæкаст, æмæ йæ разы æртæ рæсугъд денджызы хъазы; базыдта сæ 
уайтагъддæр: уыдон разындысты, фæззæджы дис кæуыл кодта, уыцы мæргътæ. 
«Цæй æмæ сæм батæхон, — æнкъардæй ахъуыды кодта бабызы цъиу. — Мард мæ 
бафæразæнт мæ фыдуынды тыххæй: бирæ хуыздæр мæм кæсы уыдон цæфтæй мæрдтæм 
бацæуын, цæй нæ фæлтау мын кæрчытæ æмæ бабызтæ алы бон се ’фхæрды хай кæной». 
Æмæ батахти рæсугъд денджызы хъазтæм; уыдон æй куы федтой, уæд уайтагъд сæ даргъ 
рæсугъд хъуыртæ раивæзтой. 
— Амарут мæ! - сабыргомауæй загъта бабызы цъиу æмæ тæссæй йæ сæр æруагъта, 
мæлæтмæ æнхъæлмæ кæсгæйæ. 
«Ай та цавæр диссаг уа», — йæхинымæры сдзырдта бабызы цъиу, донмæ йæхимæ куы 
фæкомкоммæ, уæд: доны уый федта йæхи урс-урсид рæсугъд цъиуы хуызы. Цы ма йын 
базонын хъуыди уæд — нæ фыдуынд бабызы цъиу рæсугъд денджызы хъаз кæй уыди, уый. 
Æрмæст ныр бамбæрста, бирæ фыдæбæттæ бавзарыны фæстæ йæм цы амонд касти, 
уый; æрмæст ныр саргъ кодта, рæсугъдæй райгуырын стыр куырдиат кæй у, уымæн. 
Денджызы хъазтæ йæм хæстæг баленк кодтой æмæ йын байдыдтой йæ систæ дзæбæхтæ 
кæнын, рæвдауын. Уалынмæ цæхæрадонмæ æрбазгъордтой сывæллæттæ æмæ хъазтæн 
кæрдзыны къæбæртæ æппарын систой, сæ кæстæр та схъæр кодта: 
— Уæу, мæнæ ма сын иу ног æмбал! 
— Æцæг, æцæг! Иу ма сыл бафтыди! — схъæр кодтой аннæ сывæллæттæ, æрымдзæгъд 
кодтой, скафыдысты æмæ сæ мад æмæ сæ фыдмæ базгъордтой. 
-277- 

Къæбицæй ма рахастой дзулы къæбæртæ æмæ сеппæт дæр æмдзыхæй загътой: 
— Ног сегасæй рæсугъддæр æмæ хæрзконддæр у! 
Денджызы хъазтæ сæ сæртæ æруагътой, цыма сывæллæтты ныхасыл сразы сты, уыйау. 
Лæппын денджызы хъаз фефсæрмы æмæ йæ сæр йæ базыры аууон бакодта. Уый тынг 
амондджын уыди, фæлæ уæддæр йæхиуыл нæ фервæссыди, уый тыххæй æмæ хорз 
зæрдæйы хицау уыди, стæй бирæ хъизæмæрттæ бавзæрста. Йæ зæрдыл дардта, бирæ фыдбонтæ 
кæй федта, уый, цалынмæ йын йæ рæсугъддзинадæн аргъ скодтой, уалынмæ. 
Лулæ-дидинджытæ сæ сæртæ æркъул кодтой доны сæрмæ, хур фыццагæй тынгдæр 
сæрттывта. Лæппын денджызы хъаз йæ базыртæ араст кодта, йæ даргъ аив хъуыр аивæзта æмæ 
фыр цинæй ахъуыды кодта: 
«Ныр дæр мæ нæма уырны, ахæм амонд мæм æрхаудзæн, уый... Афтæмæй та æвзæр 
бабызы лæппын уыдтæн, уый кæй бауырндзæн». 
(Æмбалты Цоцко. «Уацмыстæ», Дзæуджыхъæу, 1991 аз). 
(©<§) 
А.С. Пушкин 
ТЫМЫГЬ 
Бæхтæ згъорынц къуыбыртыл, 
Ссæндынц мит сæ быны... 
Уартæ иуварс быдыры 
Кувæндон куы зыны. 
Алварс сыстад уад æваст, 
Мит тъыфылгай калы. 
Сау сынт дзоныгъæн уæд раст 
Кæд ше сæрты зилы, 
Зонынджынæн та йæ хъæрзт 
Сиды, сиды ныр хъыгаг! 
Цæрдæг бæхтæн — хъил сæ барц, — 
Талынг дардмæ у сæ каст... 
Жуковский 
1811 азы кæрон, махæн зæрдылдаринаг дуджы, йæ бæстыхайы Ненарадовæйы цардис 
зæрдæхæлар Гаврила Гаврилович Р. Æнæхъæн зылды хъуыстис йæ кадджын кой, уазæг кæй 
уарзта æмæ цингæнаг кæй уыди, уый тыххæй. Æдзух æм цыдысты йæ сыхæгтæ хæрынмæ, 
нуазынмæ, суаригай бостонæй ахъазынмæ уымæн йæ усимæ, иуæй-иутæ та уый тыххæй, 
цæмæй сын феной сæ хæрзконд, фæлурсдзæсгом æвддæсаздзыд чызг Мария 
Гавриловнæйы. Нымадтой йæ мойгæнæг хъæздыг чызгыл æмæ йæ бирæтæ хъавыдысты курынмæ — 
чи йæхицæн, чи та йæ фыртæн. 
Мария Гавриловнæ схъомыл ис францусаг романтыл, æмæ уымæ гæсгæ уарзты ахæсты 
уыд. Йæхицæн кæй равзæрста, уый уыдис мæгуыр прапорщик, рæстæгмæ уагъд æфсадæй 
йæ фæллад суадзынмæ æмæ цард йæ хъæуы. Цы зонын æй хъæуы, лæппулæгæн дæр йæ 
уарзондзинад къаддæр пиллон арт нæ уагъта чызгмæ, уый чызджы ныййарджытæ куы 
бафиппайдтой, - кæрæдзиуыл æнувыд сты, уый куы базыдтой, уæд загътой сæ чызгæн, уый 
йæ фæсонæрхæджы дæр куыд нал уа, лæппулæгмæ та адардтой, йæ куыст чи ныууагъта, 
ахæм тæрхоныбадæгмæ цы цæстæнгас фæдарынц, уымæй дæр фыддæр цæстæнгас. 
Нæ уарзæттæ фыстой кæрæдзимæ, æрвылбон æмбæлдысты хибарæй нæзыджын къохы 
кæнæ зæронд кувæндоны раз. Уыцы ран уыдон ард хордтой, æнусмæ кæй уарздзысты 
-278- 

А.5. Ри$КШ 
КАУ2ÆК8Т РК02Æ 
С Ш:Ж1 1«У5Т0»У «лилНОАО-1937 
А. Пушкины «Равзæрст уацмыстæ» ирон фысджыты 
тæлмацæй 1937 азы мы чиныджы рацыдысты, 
уый æттаг цъар. 
А. Пушкины «Тымыгъ» Æмбалты Цоцкойы тæлмацæй 
рацыд 1937 азы «Æвзæрст уацмысты». 
Къамы уынут тæлмацгонд уацауы фыццаг фарс. 
ТУМУН. 
Вдеэ хЬогуос кЬиуЬугЫ. 
Киуæпйоп киу гупу. 
д, * 
А1уаг5 $увЫ иа<| «V***, 
МК 1Ъу?у1$щ Ыу. 
5аа шуп1 бгопуНхп ц*с! гтЛ 
Кæ^ |« *жг*у гПу, 
Зоауж&уаæп 1а ;«е я»г2*1 
5*<1у, ату оуг цу%а%1 
Схт&æ$ Ьæх1æп—д|| 5« Ьагс,— 
Та!уаф сЬгс!тзе о шш ка&и 
2 и к о V х к 11.1) 
1811 агу кæгоп, тахæп гæгс1у1сЬппл§ 
4иAгу, ]æ Ьæ51уда|у Непагас1оуæ)у сагсИз 
гæг4æхæ1агОаугПа Отт1о\1сI?... Æпщяп хуШу 
,<|иу$Й$ ]æ касШуп ко], иагæ^ к«] н’*****’ 
æгпæ еп1&æпа§ кж] иусН, иу| *уххф. ÆаШ 
æт сус!у51у ]æ ьухæ^æ хæгупжæ, 
тшуп’) V. А. 2«к<пг»к1|]Г <1733 1*>. Кши/КнЬмв****1"’ 
||Щ **»уг**1к1*у*.*; ш. Асу гр|«г-Г Ю« ЙИЙ 
¦.;;¦ ^8** Цйплс **-$«. 
В 
279- 

кæрæдзийы, хъаст кодтой сæ хъысмæтæй, стæй алыхуызон фæндтæ арæзтой. Уыцы 
хуызæнæй, кæрæдзимæ фысгæйæ, дзургæйæ, уыдон (диссагæй дзы ницы ис) æрцыдысты ахæм 
тæрхонмæ: кæд æмæ мах улæфын дæр нæ фæразæм æнæ кæрæдзийы, хъæбæрзæрдæ 
ныййарджыты фæндон та махæн нæ дзæбæхдзинады размæ цæлхдуртæ кæд æвæры, уæд цымæ 
афтæ бакæнæн нæ уаид, цæмæй нæ хъуыддаг арæзт æрцæуа æнæ уыцы фæндон? Æнцон 
базонæн у, ацы амондджын хъуыды раздæр сæвзæрыд лæппуйы сæры, иннæмæй та иттæг 
хорз фæкасти Мария Гавриловнæйы романтикой нывæцадмæ дæр. 
Уалынмæ зымæг ралæууыд æмæ сын кæрон скодта сæ æмбæлдтытæн, фæлæ уый бæрц 
сæ фыст цырддæр фæцис. Владимир Николаевич ын алы фыстæджы дæр лæгъстæ кодта, 
йæхи йын куыд саккаг кæна, сусæгæй куыд саргъауой, рæстæгмæ сæхи куыд бафæсфæд 
кæной, уый фæстæ ныййарджыты къæхтæм зоныгуыл куыд æркæной, уæд фæстагмæ 
уыдонæн сæ зæрдæ фæтасдзæн уарзæтты æнæкæрон иузæрдион æмæ æнамонддзинадæй æмæ 
сын зæгъдзысты æнæмæнг: «Сабитæ, нæ хъæбысмæ уæхи æрбайсут!» 
Мария Гавриловнам кæдæй-кæдмæ фæракæ-бакæ кодта, лидзыны фæндтæй бирæтæ йæ 
зæрдæмæ нæ бацыдысты. Фæстагмæ сразы ис: æмгъуыды бон уый æхсæвæр нæ бахæрдзæн, 
йæ уатмæ ацæудзæн йæ сæр риссыны æфсон. Фæнды уыдис йæ фæсдзæуин чызг дæр, сæ 
дыууæ дæр хъуамæ ацæуой цæхæрадонмæ фæстаг тыргъыл, цæхæрадоны фæстæ ссардзысты 
ифтонг дзоныгъ, уым сбаддзысты æмæ ацæудзысты фондз версты Ненарадовайæ 
Жадринохъæумæ, æмраст аргъуанмæ, уыцы ран æм æнхъæлмæ кæсдзæн Владимир. 
Æмгъуыды бонæн йæ размæ Мария Гавриловнæ æнæхъæн æхсæв нæ бафынæй, уый 
уыдис æфснайыныл, баста йæ мидæггаг дарæстæ, йе ’ддæгтæ, ныффыста даргъ писмо йæ 
хæлар æнкъараг æхсин-чызгмæ, иннæ та йæ ныййарджытæм. Уый сын хæрзбон дзырдта 
иттæг зæрдæмæбæлгæ дзырдтæй, йæ аххос раст кодта, бауромæн кæмæн нæ уыд, ахæм 
уарзондзинадæй, æмæ кæрон кодта йæ писмойæн, зæгъгæ, йæ царды тæхудиагдæр 
минутыл нымайдзæн уыцы минут, бар лæвæрд ын куы æрцæуа, цæмæй йæхи æрæппара йæ 
зынаргъ ныййарджыты къæхты размæ. Дыууæ писмойы дæр сæхгæдта тулайаг мыхуырæй, 
кæцыйыл нывгонд уыдысты пиллон уадзæг дыууæ зæрдæйы, цы хуызæн æмбæлдис, ахæм 
аккаг фыст сæ уæлæ, афтæмæй, стæй уæд йæхи баппæрста хуыссæнмæ раст боны цъæхы 
хæд размæ æмæ арæдзæ-мæдзæ кодта, фæлæ йæ уæддæр æбуалгъ сæнттæ уысмæн хъал 
кодтой. Куы йæм касти афтæ, цыма дзоныгъы цы минут бадти, цæмæй араст уыдаид 
аргъауынмæ, уыцы минут æй æрурæдта йæ фыд, æбуалгъ тагъд æй дæргъæй ласта митыл æмæ 
йæ æппæрста талынг, æнæбын ныккæндмæ... æмæ уый уыцы тахтæй тахтис, зæгъæн 
кæмæн нæй, ахæм зæрдæнизимæ; куы та йæ цæстыл уадис Владимир, кæрдæгыл хуысгæйæ, 
фæлурс æмæ тугæйдзагæй. Уый мардис, лæгъстæ йын кодта цъæхснаг хъæлæсæй, цæмæй 
батагъд кæна аргъауынмæ цæуыныл... Ноджы æндæр æнæуынд, æдылы цæстылуайæнтæ 
згъордтой кæрæдзийы фæдыл. Фæстагмæ сыстадис, цы фæлурс-иу уыдис, уымæй дæр 
фæлурсдæрæй, рыстис йæ сæр, æфсоны рыст нæ, фæлæ æцæг рыст. Фыд æмæ мад ын 
бафиппайдтой йæ тыхст; уыдонæн сæ буц койтæ, сæ æнæбанцайгæ фæрстытæ: 
— Цы кæныс, Машæ? Рынчын дæ, мыййаг, Машæ? — тыдтой фæйнæрдæм чызджы 
зæрдæ. Уый та нæ ауæрста йæхиуыл, цæмæй сæ басабыр кæна, цæмæй зына хъæлдзæгдæр, 
фæлæ йын не ’нтыстис. 
Æризæр ис. Фæстаг хатт йæ бинонты æхсæн йæ бон кæй æрвиты, уыцы хъуыды йын 
уынгæг кодта йæ зæрдæ. Удмидæг ма уыдис тыхтæ æмæ амалтæй, йæхинымæры уый 
хæрзбон дзырдта, йæ алфамблай чидæриддæр æмæ цыдæриддæр уыди, уыдонæн. Уалынмæ 
æхсæвæр рахастой, Машæйæн йæ зæрдæ тынг сысхуыста æмæ загъта ризгæ хъæлæсæй, зæгъгæ, 
йæм æхсæвæр хæрын нæ цæуы, стæй хæрзæхсæв загъта йæ фыд æмæ йæ мадæн. Уыдон ын 
апъатæ кодтой, сæ алкæды арфæтæ йын ракодтой: уый, чысыл ма бахъæуа, сцæйкуыдта. 
Куы бацыдис йæ уатмæ, уæд йæхи баппæрста къæлæтджыны æмæ йæ цæссыг фемæхстис. 
Йæ фæсдзæуин чызг æм хатынтæ байдыдта, куыд басабыр уа, йæхи ныфсджындæр куыд 
фæкæна. Сифтонг сты алцæмæй дæр. Сахаты æрдæгмæ Машæ хъуамæ ныууадза 
бынтондæр йæ ныййарджыты хæдзар, йæ уат, æнцад чызгон цард... 
Дуармæ уыдис тымыгъ, дымгæ ниудта, рудзгуыты фæрсæгтæ змæлыдысты æмæ сæхи 
хостой, алцы æппæт дæр æм касти æртхъирæнау æмæ æнкъарддзинады нысанау. 
Уадидæ-280- 

гæн, хæдзары цыдæриддæр уыдис, уыдон иууылдæр æрынцадысты, бафынæй сты. Машæ 
кæлмæрзæны йæхи æрбатыхта, хъарм капот йæ уæлæ скодта, йæ шкатулкæ райста æмæ 
рацыд фæстаг тыргъмæ. Фæсдзæуин чызг ын йæ фæдыл хаста дыууæ басты. Æрхызтысты 
цæхæрадонмæ. Тымыгъ не ’нцад, дымгæ дымдта сæ ныхмæ, цыма йæхи хъардта æвзонг 
æхсин-чызджы рæдыдæй бауромыныл, уыйау. Амалтæй ахæццæ сты цæхæрадоны кæронмæ. 
Фæндагыл сæм æнхъæлмæ кастис дзоныгъ. Бæхты уазал бацыдис æмæ иу ран нæ 
лæууыдысты, Владимиры бæхтæрæг рацу-бацу кодта рæтæнæгъдты размæ æмæ урæдта знæт 
бæхты. Уый сбадын кодта æхсин-чызг æмæ йæ фæсдзæуины, фæкасти сæм сæ бæстытæ æмæ 
сæ шкатулкæ сæвæрынмæ, райста бози, æмæ бæхтæ ацагайдтой. Ныр уал, æхсин-чызджы 
йæ хъæсмæты æмæ бæхтæрæг Терешкæйы арæхстадыл бафæдзæхсгæйæ, не ’ргом аздахæм 
нæ æрыгон уарзонмæ. 
Бонсауизæрмæ Владимир æнцой не ’ркодта. Райсомæй уыдис Жадрино-хъæуы 
сауджынмæ, тыхамалтæй бафидыдта йемæ, уый фæстæ араст, цæмæй йæ сыхаг зæхджынтæй 
ссардтаид æвдисæнтæ. Æппæты разæй кæмæ балæууыд, уый уыдис æфсадæй уæгъдгонд 
корнет Дравин, дыууиссæдзаздзыд, уый йын уайтагъд сразы ис. Куыд дзырдта, афтæмæй 
йын уыцы хъуыддаг йæ зæрдыл лæууын кодта ивгъуыд афонтæ æмæ гусарты фыдуаг митæ. 
Уый ракуырдта Владимирæй, сихор хæрынмæ йæм куыд ныллæууа, стæй йын ныфс 
бавæрдта, иннæ дыууæ æвдисæны тыххæй хъуыддаг кæй нæ бакъуылымпы уыдзæн. Æмæ 
бæлвырддæр, сихор хæрды хæд фæстæ уайтагъд фæзындысты иу зæхбарæг Шмидт, рихитæ 
æмæ йын шпорæтæ, стæй капитан-исправничы фырт, æхсæрдæсаздзыд лæппу, æрæджы 
уланты æфсæддон службæйы ныллæууæг. Уыдон ын разы дæр сысты, стæй ма йын æууæнк 
дæр лæвæрдтой, цæттæ кæй сты йæ сæрыл сæ цард снывонд кæныныл. Владимир сæ 
ныхъхъæбыстæ кодта фыр цинæй æмæ афардæг йæ хæдзармæ рæвдзытæ кæнынмæ. 
Рагæй байдыдта изæрдалынгтæ кæнын. Владимир арвыста, йæ зæрдæ кæуыл дардта, 
уыцы Терешкæйы йæ æртæбæхоныл, бæлвырд ын бафæдзæхста, цы бакæнын æй хъуыдис, 
уыдæттæ. Йæхицæн срæвдз кæнын кодта иубæхыг дзоныгъ æмæ иунæгæй æнæ бæхтæрæг 
араст Жадриномæ, уырдæм иу-дыууæ сахаты фæстæ хъуамæ æрбацæуа Мария Гавриловнæ 
дæр. Фæндаг зыдта уырдæм, æдæппæт æм уыдис ссæдз минуты цыд. 
Фæлæ куыддæр Владимир хъæугæрон фæцис, афтæ дымгæ сыстад æмæ скодта ахæм 
тымыгъ, æмæ бынтондæр ницыуал уыдта... Минутмæ фæндаг æрæмбæрзта. Алфамблай 
бæстæ цыдæр æрбацис лакъон æмæ бургомау мигъы, æрмæст ма мигъы æхсæнты тахтысты 
миты урс тъыфылтæ, арв æмæ зæхх кæрæдзиуыл банцадысты. Владимир фестад быдыры 
æмæ ма дзæгъæлы фæнд кодта фæндагмæ бафтын, бæх цыдис зæрдаивæй æмæ-иу 
тæй-минутмæ куы миты хъæпæны скуыси ис, куы та-иу дзыхъхъы ныххауд, уысмæн 
фæлдæхт кодта дзоныгъ. Владимир ма архайдта æрмæст, рæстырдæм куыд уыдаид йæ цыды 
арæзт. Фæлæ йæм зындис афтæ, цыма сахаты æрдæгæй фылдæр рацыдаид, афтæмæй та 
Жадринойы къохмæ дæр нæма бахæццæ. Рацыдаид ма дæс минуты бæрц, къох нæ зыны 
æмæ нæ. Владимир цыдис быдырыл, быдыры дихтæ кодтой арф адæгтæ цæхгæрмæ. 
Тымыгъ не ’нцад, арв нæ ирд кодта. Бæх стайын байдыдта, йæхицæн их уарæгау калдис йæ 
хид, кæд минутæй-минутмæ мит йæ астæумæ хæццæ кодта, уæддæр. 
Фæстагмæ уый федта, кæдæм хъæуы, уыцырдæм кæй нæ цæуы. Владимир æрурæдта: 
байдыдта хъуыдытæ кæнын, мысын, тæрхæттæ кæнын æмæ загъта йæхицæн, зæгъгæ, йæ 
цæуын хъуыди рахизмæ. Æмæ рахизырдæм араст ис. Бæх ма кодта иугай къахдзæфтæ. 
Сахатæй фылдæр бафæстиат ис фæндагыл. Жадрино-хъæумæ дард хъуамæ мауал уыдаид. 
Фæлæ уыцы цыдæй цыдис, быдырæн та йæ кæрон нæма зынди. Æдзухæй миты хъæпæнтæ, 
адæгтæ: минутæн фæлдæхт кодта дзоныгъ, минутæн ист æй кодта фæстæмæ. Рæстæг 
ивгъуыдта, Владимир тынгæй-тынгдæр байдыдта сагъæс кæнын. 
Æппынфæстаг цыдæр сау дарын байдыдта иуварсæй. Владимир аздæхт уыцырдæм. Куы 
йæм бахæстæг, уæд кæсы, æмæ къох. Хуыцауæй бузныг, ныр хæстæг у, ахъуыды кодта уый. 
Араст ис къохы цурты, уый æнхъæл уыдис, æмæ уайтагъд йæ зонгæ фæндагмæ бафтдзæн кæнæ 
та æрзилдзæн къохыл: Жадрино уыдис йæ хæд фæстæ. Уадидæгæн фæндаг ссардта æмæ бараст 
ис, зымæг кæй сбæгънæг кодта, уыцы бæлæсты тармæ. Дымгæ ацы ран афтæ æбуалгъ тыхджын 
нæ уыди, фæндаг уыдис лæгъз, бæх фæцæрдæг, æмæ Владимиры зæрдæ фæсабыр. 
-281- 

Фæлæ цæуынтæ байдыдта, цæуынтæ, Жадринойæн та йæ кой дæр нæма уыдис, къохæн 
нæй æмæ нæй кæрон. Владимир, иттæг фæтæрсгæйæ, федта, æнæзонгæ хъæдмæ кæй 
бафтыдис. Адæргæй цы акодтаид, уымæн ницыуал зыдта. Ныццæфтæ кодта бæхы, мæгуыр 
хайуан бæргæ асæпп ласта, фæлæ уайтагъд йæ сæпп къаддæр кæнын байдыдта, стæй ма 
сахаты цыппæрæм хайы фæстæ змæлыд размæ æрмæст къахдзæфтæгæнгæ, кæд æмæ 
æнамонд Владимир нæ ауæрста йæхиуыл, уæддæр. 
Цадæггай-цадæггай бæлæстæ иугай кæнын байдыдтой, æмæ Владимир хъæдæй рахызт. 
Жадрино никуыма зындис. Уыдаид æмбисæхсæвмæ æввахс. Цæссыг æргæр-гæр кодта йæ 
цæстытæй, уый араст ис зæрдаивæй. Боныхъæд фæсабыр, мигътæ фæйнæрдæм исын 
байдыдтой сæхи, йæ размæ лæгъз быдыр, тыд ыл уыдис урс фæйлауæнтæхуыз гауыз. Æхсæв 
уыдис зынгæ ирд. Хæстæгмæ ауыдта иу чысыл хъæу, уыдаид дзы цыппар кæнæ фондз 
кæрты. Владимир бацыд хъæумæ. Фыццаг чысыл хæдзары цур расæррæтт ласта дзоныгъæй, 
базгъордта рудзынгмæ æмæ йæ байдыдта хойын. Цалдæр минуты фæстæ хъæдын фæрсаг 
хæрдмæ ссыд æмæ дзы иу зæронд йæ урс зачъе радардта. 
«Цы дæ хъæуы?» 
«Дард ма у Жадрино?» — «Жадрино ма дард у, зæгъыс?» — «О, о, дард ма у?» — «Дард 
нал у, иу-дæс версты ма йæм уыдзæн». Уыцы дзуапмæ Владимир йæ сæрыхъуынтæм 
фæлæбурдта æмæ сагъдæй баззадис, мæлæты тæрхон кæмæн счындæуыд, ахæм адæймагау. 
«Æмæ уæд цæугæ та кæцæй кæныс?» — йæ дзырд кодта зæронд. Владимирмæ уый бæрц 
ныфс нал уыд æмæ фæрстытæн дзуапп дæттыныл сбада. «Бæхтæ мын не ссарис 
Жадриномæ, зæронд?» — загъта уый. 
«Махмæ та^цæй бæхтæ ис», — дзуапп радта музуккаг. «Уæд та фæндагамонæгыл куы 
фæхæст уаин. Йæ дзыхæй цæй бæрц ракура, уый бæрц ын ратдзынæн». — «Багъæц, — загъта 
зæронд фæрсаг æруадзгæйæ, — мæ фырты дын фервитын, уый дæ ахондзæн». Владимир 
байдыдта æнхъæлмæ кæсын. Минут нæма рацыдаид, афтæ та хойын райдыдта. Фæрсаг 
хæрдмæ фæцыд, зачъе разынд. — «Цы дæ хъæуы?» — «Цы ми кæны дæ фырт?» — 
«Ныртæккæ рацæудзæн, йæ фадыварц рæвдз кæны. Кæд суазал дæ, мыййаг? Мидæмæ рацу, 
дæхи атав». — «Бузныг, тагъддæр рарвит дæ фырты». 
Кулдуары хъыррыст фæцыдис, лæппу фæзынд, стыр лæдзæг йæ къухы, афтæмæй йæхи 
аразæй кодта, æмæ куы фæндаг амыдта, куы та-иу æй агургæ кодта, — дымгæ йæм миты 
хъæпæнтæ фæхаста. «Цал сахаты у?» — бафарста йæ Владимир. «Тагъд сбон уыдзæн», — 
дзуапп радта æрыгон музуккаг. Владимиры дзыхæй дзырд нал хауд. 
Кæрчытæ уасыдысты, бон æрбарухс, афтæ бахæццæ сты Жадриномæ. Аргъуан уыдис 
æхгæд. Владимир бафыста фæндагамонæгæн æмæ араст сауджыны кæртмæ. Кæрты йæ 
æртæбæхон нал уыдис. Цавæр хабар æм цымæ кастаид æнхъæлмæ! 
Фæлæ раздæхæм Ненарадовæйы зæрдæхæлар бинонтæм æмæ бакæсæм, кæддæра 
уыдонмæ та уæд цы митæ кодтаиккой. 
Ницы. 
Зæрæдтæ райхъал сты æмæ уазæгдонмæ рацыдысты, Гаврилæ Гаврилович хуыссæн худы 
æмæ байкæ цыбыр курткæйы, Просковья Петровнæ та бæмбæджджын хуыссæн куырæты. 
Самавар æрбахастой, æмæ Гаврилæ Гаврилович арвыста фæсдзæуин чызджы, цæмæй уый 
базыдтаид Мария Гариловнæйæ, æнæниз у, стæй йæ хуыст куыд уыдис. Фæсдзæуин чызг 
æрбаздæхт æмæ раныхас кодта, ома æхсин-чызджы хуыст æвзæр кæй уыдис, фæлæ 
æнцойдæр кæй у æмæ ацы хатт кæй æрбацæудзæн уазæгдонмæ. Æмæ бæлвырд, дуар байгом, æмæ 
Мария Гавриловнæ бараст уазæгдонмæ йæ буцæн даринаг фыд æмæ мадæн салам 
раттынмæ. 
«Дæ сæр куыд у, Машæ?» — бафарста Гаврилæ Гаврилович. «Дзæбæхдæр у, мæ зынаргъ 
фыд», - дзуапп ын радта Машæ. «Æвæццæгæн дæ, Машæ, пец æрцахста знон», — загъта 
Просковья Петровнæ. «Хъуамæ уыдаид, мæ зынаргъ мад», — дзуапп радта Машæ. 
Бон сыл дзæбæх аивгъуыдта, фæлæ куы бахсæв, уæд Машæ фенæфæразгæ ис. Арвыстой 
горæтмæ дохтырмæ. Уый, куы æризæр, уæд æрцыдис æмæ рынчыны сæнттæ цæгъдгæ 
æрбаййæфта. Фæзынд ыл тæвдниз æмæ мæгуыр рынчын дыууæ къуырийы дæргъы ингæны 
дуармæ кастис. 
-282- 

Лидзыны фæндæн хæдзары ничи ницы базыдта. Знон цы гтисмотæ ныффыста, уыдон 
сыгъд æрцыдысты, йæ лæггадгæнæг чызг никæмæн ницы хъæр кодта йæ хицæуттæй 
тæрсгæйæ. Сауджын, æфсадæй уæгъдгонд корнет, рихиджын зæхбарæг æмæ чысыл улан 
уыдысты хиуылхæцгæ, æмæ дзæгъæлы дæр нæ уыдысты. Бæхтæрæг Терешкæйæ уæлдай никуы 
ницы сирвæзт, суанг ма нозтджынæй дæр. Уыцы хуызæнæй сусæгдзинад нæ раргом, кæд 
æмæ дзы æхсæз адæймагæй фылдæр уыдис, уæддæр. Фæлæ Мария Гавриловнам йæхæдæг, 
æдзух сæнттæ цæгъдгæйæ, æргом кодта йæ сусæгдзинад. Æрмæст йæ дзырдтæ уыдысты 
афтæ æнæхъола, æмæ сæ йæ мад дæр ма, — уымæн йæ хуыссæнуатæй къахдзæф дæр чи нæ 
кодта, — æмбæрста æрмæст уый, йæ чызг иттæг тыхджын кæй уарзта Владимир 
Николаевичи æмæ, æвæццæгæн, уарзондзинад уыдаид йæ чызгæн йæ низы аххосаг. Уый фæндтæ 
кодта йæ моимæ, йæ сыхæгтæй иуæй-иутимæ; фæстагмæ уыцы иу хъæлæсæй сеппæтдæр 
стæрхон кодтой: æвæццæгæн Мария Гариловнæйæн уый йæ хъысмæты уыдис, æрцæуинаг 
цы уа, уымæн æнæ ’рцæугæ хос нæй, мæгуырдзинад сахъат нæу, хъæздыгдзинадимæ нæ 
цардæуы, фæлæ адæймагимæ, æмæ ноджы ахæмтæ. Четарон æмбисæндтæ диссаджы хорз 
вæййынц ахæм рæтгы, мах нæхицæн сраст кæныны тыххæй кæм ницы фæразæм æрæмысын. 
Æхсин-чызг дзæбæх кæнын байдыдта. Владимир рагæй нал бæрæг кодта Гаврилæ 
Гавриловичы хæдзар. Цы цæстæнгас æм дардтой, уымæй дзы тас бацыдис. Фæнд сæм 
æрцыдис, куыд æм арвитой æмæ йын куыд раргом кæной æнæнхъæлгæ амонд: разы йын сты сæ 
чызджы раттыныл. Фæлæ цæй дис фæкодтой ненарадоваг бинонтæ, дзуаппæн дзы 
æрдæгсонт фыстæг куы райстой, уæд! Уый сын хъусын кодта, сæ хæдзары къæсæрæй кæсгæ дæр 
кæй никæд уал бакæндзæн, стæй сæ куырдта, цæмæй ферох кæной æнамонды, йæ иунæг 
æнхъæлцау ма æрмæст мæлæт кæмæн у. Иу къорд бонты фæстæ уыдон базыдтой, 
Владимир кæй ацыд æфсадмæ. Уый уыдис 1812 азы. 
Фæстинон Машæйæн уыцы хабар бирæ рæстæджы зæгъын нæ уæндыдысты. 
Владимиры кой уый никæд скодта. Цалдæр мæйы фæстæ уымæн йæ ном, чи фесгуыхти æмæ 
Бородинойы уæззау цæф чи фæци, уыдон æхсæн куы ссардта, уæд бауадзыг ис, æмæ тарстысты, 
тæвдниз та йыл, мыййаг, куы фæзына. Фæлæ, хуыцауæй бузныг, уадзыг ын ницы 
фыдбылыз æрхаста. 
Басгæрста йæ æндæр хъыгдзинад: Гаврила Гаврилович амарди, цы бынтæ йæм уыдис, 
уыдон ын ныууагъта. Фæлæ йын бынтæ зæрдæнцойæн ницы æххуыс уыдысты, зæрдиагæй 
уый уыдис хайджын мæгуыр Прасковья Петровнæйы хъыгæй, æмæ сомы кодта, куыд æй 
никæд ныууадздзæн иунгæгæй. Уый фæстæ сæ дыууæ дæр фестырзæрдæ сты хъыгаг 
мысинæгты бынат Ненарадовæйыл, æмæ ацыдысты цæрынмæ, Н... сын цы бæстыхай уыдис, уырдæм. 
Ацы ран дæр усгуртæ зилдух кодтой зæрдæдзæугæ æмæ хъæздыг чындздзон чызджы 
алыфарс, фæлæ уый никæмæн ницы ныфс лæвæрдта. Уæд та-иу æм йæ мад хатыд, 
йæхицæн æмбал куыд равзара, Мария Гавриловнам тылдта йæ сæр æмæ-иу хъуыдытыл фæци. 
Владимир æгас нал уыд: амард Мæскуыйы, французæгтæ йæм цы бон бацыдысты, уый 
размæ бон. Йæ кой Машæмæ кастис зынаргъ; уый йын цыдæриддæр йæ зæрдыл лæууын 
кодта, уыдон сеппæт дæр æфснайд дардта æвæрæны: кæддæр цы чингуытæ бакаст, уыдон, 
йæхи конд нывтæ, Машæйæн йæхицæн кæй рафыста, уыцы æмдзæвгæтæ æмæ нотæтæ. 
Сыхæгтæ, æппæт базонгæйæ, дис кодтой уымæн йæ иузæрдиондзинадыл æмæ цымыдисæй 
æнхъæлмæ кастысты, уæдæ фæстагмæ цавæр хъайтар фæуæлахиз уыдзæн уыцы 
Артемизæйы æнæивгæдзинадыл. 
Уалынмæ хæст фæцис кадимæ. Полчъытæ здæхтысты фæсарæнтæй. Адæм згъордтой сæ 
размæ. Музыкæ цагъта, кæй райстой, уыцы зарджытæ: «Æгас цæуæд Генрих Цыппæрæм!» — 
тиролаг вальсытæ æмæ аритæ «Жокондæй». Лæппулæгæй хæстмæ цы афицертæ ацыдысты, 
уыдон ныр здæхтысты, æфсæддон уæлдæфы слæгтæ уæвгæйæ, сæ риутыл хæрзиуджытæ 
ауыгъд. Салдæттæ хъæлдзæг ныхас кодтой кæрæдзимæ, хъæуа-нæхъæуа сæ ныхасы 
немыцаг æмæ французаг дзырдтæ фæкæнгæйæ. Байрох кæмæн нæй, уыцы рæстæг! Кад æмæ 
райды рæстæг! Куыд тыхджын цавта уырыссаг зæрдæ, куы-иу фехъуыста дзырд — 
фыдыбæстæ! Куыд адджын уыдысты сæмбæлдты цæссыгтæ! Куыд æмзæрдæйæ бастам мах адæмы 
хъалдзинад æмæ паддзахмæ уарзондзинады æнкъарæнтæ! Уымæн йæхицæн та уæд цæй 
хуызæн рæстæг уыдис! 
-283- 

Сылгоймæгтæн, уырыссаг сылгоймæгтæн æмбал уæд нæ уыдис. Се ’бæрæгон 
уазаладæн йæ кой дæр нал уыдис. Сæ райд æцæгдæр уыдис диссагæн дзуринаг, сгуыхт 
æфсæддон адæмыл куы æмбæлдысты æмæ ура куы хъæр кодтой, уæд! «Сæ худтæ уæлдæфмæ 
æппæрстой». 
Уæды афицертæй чи нæ басæтдзæн æмæ хæсджын йæхи чи нæ схондзæн, хуыздæр æмæ 
йын зынаргъдæр хæрзиуæг кæй ралæвар кодта уырыссаг сылгоймаг, уый тыххæй? 
Уыцы æрттиваг рæстæджы Мария Гавриловнæ йæ мадимæ цардис Н... губернийы, æмæ 
уый нæ федта, цавæр бæрæгбон сарæзтой дыууæ сæйраг сахары æфсæдты æрбаздæхыны 
охыл. Фæлæ уезды æмæ хъæуты æппæт дзыллæйы циндзинад, чи зоны, уыдаид 
тыхджындæр. Ацы рæтты афицеры фæзынд уыдис æцæг циндзинады бæрæгбон, æмæ, фрак чи 
дардта, уыцы усгурæн уый раз йæ хъуыддаг хорз нæ уыд. 
Мах дзырдтам раздæр, — кæд æмæ йæхи уазал дардта, уæддæр та фыццаджы хуызæн 
Мария Гавриловнæйы алфамблай зилдух кодтой усгуртæ. Фæлæ уыдон се’ппæт дæр сæхи 
хъуамæ айстаиккой, уымæн йæ галуаны куы фæзындис, хæсты чи фæцæф ис, иу ахæм 
гусар, булкъон Бурмин, йæ риуыл «Георги», уыимæ зæрдæмæдзæугæ фæлурс, — афтæ 
дзырдтой уыцырдыгон æхсин-чызджытæ. Цыдаид ыл æхсæз æмæ ссæдз азы. Æмгъуыдмæ йæ 
рауагътой йæ хъæумæ, уый та уыдис Мария Гавриловнæйы хъæумæ хæстæг. Уыцы 
адæймаджы Мария Гавриловнæ иттæг иртæста. Уый раз-иу йæ сагъæс, йæ хъуыдытæ фæуагъта 
æмæ-иу фæцæрдæг. Афтæ зæгъæн дæр нæ уыдис, æмæ кокетдзинад кæны йемæ, фæлæ 
уæддæр, йæхи куыд дардта, уый фенгæйæ, поэт загътаид: 
- Уарзт кæд нæу ай, уæд циу? 
Бурмин, æцæгдæр, уыдис зæрдæмæдзæугæ лæппулæг. Уый уыдис раст ахæм зонды 
хицау, сылгоймæгты зæрдæмæ чи цæуы: æфсармджын æмæ цæстдараг зонд, йæхи стыр нæ 
кодта, æнæсагъæсæй, худæджы дзæкъул. Мария Гавриловнæимæ дардта йæхи хæдæфсарм 
æмæ æдæрсгæ, фæлæ, чызг цыдæриддæр нæ загътаид кæнæ нæ бакодтаид, йæ уд, йæ цæст 
уыцы зылд кодтой уымæн йæ фæдыл. Уагæй зындис сабыр, æфсæрмыгæнаг, афтæмæй та, 
куыд дзырдтой, уымæ гæсгæ, уыдис рог митæм æгæнон, фæлæ йын ацы хъуыддаг зиан нæ 
кодта Мария Гавриловнæйы цæсты, уый (иннæ æрыгон дамæтæн сеппæты хуызæн) 
разæнгардæй барста ахæм фыдуагдзинæдтæ, уæндондзинад æмæ уарзæгой зæрдæйы хатт бæрæг 
кæмæй кæнынц. 
Фæлæ æппæтæй фылдæр... (йæ буцдзинадæй фылдæр, йе ’хсызгон ныхасæй фылдæр, 
йæ фæлурс цæсгомæй фылдæр, йæ баст къухæй фылдæр) æрыгон гусары мадзура æппæтæй 
фылдæр цырен кодта уымæн йæ цымыдисад æмæ йæ нывæцад. Уый йæхæдæг дæр 
æнæуынгæ нæ уыдис, Бурмины зæрдæмæ иттæг кæй цыдис, æвæццæгæн æмæ уый дæр йæ зонд 
æмæ фæлтæрдады руаджы бафиппайдтаид, чызг æй кæй иртæста: уæдæ йæ цымæ ныронг 
куыд æгъдауæй нæ федта йæ къæхты раз зоныгыл, æмæ дзы цæмæ гæсгæ нæма фехъуыста, 
кæй йæ уарзы, уый кой? Цы йæ урæдта? Нæуæндондзинад, зынæрвæссон æви хинæйдзаг 
зæрдæхоры кокетмитæ? Ацы æлхынцъ чызгæн уыдис райхалинаг. Дзæбæх ахъуыды 
кæныны фæстæ уый стæрхон кодта, нæуæндондзинад кæй уыдис гусарæн йæ иунæг аххосаг, 
æмæ йæм фæнд æрцыдис уый фæуæндондæр кæнын, иуæй æнувыд ыл кæй у, уый 
равдисгæйæ, иннæмæй та, фадæттæм гæсгæ, буц митæй. Уый архайдта, цæмæй æлхынцъ 
райхæлдтаид æнæнхъæлгæ æмæ æдыхсгæйæ, æнхъæлмæ каст романтикой æгъдауыл зæрдæйы дуар 
байгом кæныны минутмæ. Сусæгад, цыфæнды куы феста, уæддæр уæз кæны сылгоймаджы 
зæрдæйæн. Чызджы æфсæддон архæйдтытæй рауадис фæндон æнтыстад: æппын нæ, 
уæддæр Бурмин бафтыд ахæм сагъæсы, йæ сау цæстытæ-иу ахæм зынгæй андæгъдысты Мария 
Гавриловнæйыл, æмæ зынди афтæ, цыма цæхгæр лыггæнæг минут дард нал уыдис. 
Сыхæгтæ байдыдтой чындзæхсæвы кой, хъуыддаг цыма арæзт фæцис, уыйау, хæларзæрдæ 
Прасковья Петровнæ та бацыд цины, йæ чызг æппынфæстаг йæхицæн аккаг мойаг кæй 
ссардта, уый тыххæй. 
И у хатт зæронд ус иунæгæй бадтис уазæгдоны, гран-пасьянс куыд равæрдта, афтæ 
уатмæ бацыд Бурмин æмæ уайтагъд афарста Мария Гавриловнæйы. 
«Цæхæрадоны ис, - дзуапп радта зæронд ус. — Цæугæ йæм, æз уæм ацы ран æнхъæлмæ 
кæсдзынæн». Бурмин ацыдис, зæронд ус та дзуар бафтыдта йæхиуыл æмæ ахъуыды кодта: 
хъуыддаг кæд, мыййаг, абон ахицæн уаид. 
-284- 

Бурмин Мария Гавриловнæйы баййæфта ауæзты раз, хæрис бæласы бын, йæ къухы 
чиныг, урс дарæсты, романы кæй фæфыссынц, раст ахæм чызг-геройы хуызы. Фыццаг 
фæрстыты фæстæ Мария Гавриловнæ барæй архайдта, цамхмæй сæ ныхас рæвдз кæна, уый 
фæдыл хъуамæ тынгдæр кодтаид сæ дыууæйы тыхстдзинад, уымæй та фервæзæн уыдис 
æрмæст æваст æмæ цæхгæр зæрдæты раргомæй. Æмæ æцæгдæр афтæ рауадис: Бурмин, зын 
раны кæй бафтыд, уый æмбаргæйæ, загъта, зæгъгæ, рагæй агуырдта фадат йам зæрдæ раргом 
кæнынæн, æмæ дзы домдта, иу минут æм йам хъус куыд æрдара. Мария Гавриловнæ чиныг 
æрфæлдæхта æмæ йæ цæстытæ дæлæмæ æруагъта разыйы нысанæн. 
«Æз дæ уарзын, — загъта Бурмин,— æз дæ уарзын мæ зæрдæйы бынæй». Мария 
Гавриловнам фæсырх ис æмæ дæлдæр æруагъта йам сæр. «Раст нæ бакодтон, зæрдæйы фамдыл кæй 
ацыдтæн, кæй фæцахуыр дæн дæу уыныныл æмæ дæ ныхас хъусыныл алы бон...» (Мария 
Гавриловнæйы зæрдыл æрбалæууыд Ст. Прексы фыццаг писмо). «Ныр мын байрæджы ис 
мæ хъысмæты ныхмæ лæууынæн. Дæу мысын, дæ зæрдæдзæугæ, æнæмбал сурæт ардыгæй 
фæстæмæ уыдзæн мæнæн мæ хъизæмар æмæ мæ царды циндзинад, фæлæ ма мæныл æмбæлы 
сæххæст кæнын уæззау хæс: раргом кæнын дæуæн æвирхъау сусæгдзинад æмæ æрæвæрын 
нæ дыууæйы æхсæн, ахизæн кæуыл нæй, ахæм гæрæн...» «Уый уыдис кæддæриддæр, — йæ 
дзырд ын цырд айста Мария Гавриловнам, — æз дæ ус цæмæй суыдаин, уымæн гæнæн 
никæд уыдис...» «Зонын, — æнцад ын дзуапп радта Бурмин, — зонын, кæддæр ды кæй 
уарзтай, фæлæ мæлæт æмæ æртæ азы сагъæс... Хæларзæрдæ, уарзты аккаг Мария 
Гавриловнам! Ма хъар дæхи мæн фæстаг циндзинадæй фæцух кæныныл: ды сразы уыдаис мæ 
амонд саразыныл, зæгъгæ, уыцы хъуыды... банцай, хуыцауы тыххæй банцай! Удхар мæ 
кæнын кæныс... О, æз зонын, æз æнкъарын, ды мæн кæй бацадаис, фæлæ æз дæн иттæг 
æнамонд... æз усджын дæн!» 
Мария Гариловнæ йæм бакаст, дистæ кæнгæйæ. 
«Æз усджын дæн, — йæ дзырд кодта Бурмин, — мæнæн ус цыппæрæм аз ис, фæлæ нæ 
зонын, чи у мæ ус, æмæ цы ран ис, стæй ма йыл искуы сæмбæлдзынæн æви нæ!» 
«Цытæ дзурыс? — фæхъæр кодта Мария Гавриловнам, — диссаг у уый! Дам дзырд камн, амз 
фамстамдамр радзурдзынамн... фамлам дам дзырды кой дамн, дам хорзæхæй!» 
«1812 азамн йам райдианы, — дзурын байдыдта Бурмин, — амз тагъд кодтон Вилнаммам, 
уыцы ран уыдис нам полкъ. Иу хатт бафтыдтамн иу станцаммам амрамгизамры аммам бадомдтон, 
тагъддамр мын бамхтам куыд аифтындзой. Æвиппайды скодта амбуалгъ тымыгъ. Станцамйы 
хицау, бамхтамрджытам дамр мын дзырдтой, иу чысыл куыд бафамстиат уыдаин. Æз самм 
байхъуыстон, фамлам мыл амнамбамбаргам амнамнцойад фамуамлахиз, афтам зынди, цыма мам исчи 
схуыста размам. Тымыгъ нам сабыр кодта, амз нал багæдзæ кодтон, бадомдтон, бæхтæ мын 
куыд арамвдз камной аммам араст дамн тымыгъамн йам тамккам тынджы. Бамхтамрамджы бафамндыд 
дон-дон ацамуын, цаммамй фамндаг амртам версты фамцыбырдамр уыдаид. Доныбылтам миты 
бын фесты, бамхтамрамг афардамг, фамндагмам цы ран ахизынц, уый рамзты аммам уыцы 
хуызамнамй фестадыстамм мах иу амнамзонгам бынаты. Тымыгъ не ’нцад, амз ауыдтон рухс, аммам 
бадомдтон бамхтамрамгамй, уыцы ранмам куыд сараза йам ных. Бафтыдыстамм иу хъамумам, 
хъамдамй арамзт аргъуаны уыдис рухс. Йам дуар гом, быруйы фамстам - иу цалдамр дзоныгъы, 
паперты рацу-бацу кодтой адамм. «Ардамм, ардамм! — фамхъамр кодтой цалдамр хъамламсы. 
Бамхтамрамгамй загътон, уырдамм куыд баздамха. «Дам хорзамхамй, камм бафамстиат дам?» — загъта 
мын иу чидамр. «Чындз бауадзыг, сауджын цы камна, уый нал зоны, нам замрды уыдис 
фамстаммам аздамхын. Тагъддамр рацу!» Æз æнæдзургæйæ рагампп кодтон дзоныгъамй аммам 
бацыдтамн аргъуанмам — гæзæмам рухс дзы кодтой дыууам амви амртам цырагъы. Чызг бадтис 
бандоныл аргъуанамн йам иу къуымы, иннам чызг ын самрфта йам къаммисамнтам. «Хуыцауамй 
бузныг, — загъта уый, — тыххæй-фыдæй ма фамзындтам. Чысыл ма бахъамуа, амхсин-чызджы 
фамцамй мардтай». Замронд сауджын мамм амрбацыдис фамрсамг: «Байдайамм аргъауын?» 
«Байдай, байдай, мам фыд», — дзуапп ын радтон, дзамгъамлгаст кæнгæйæ. Чызджы сламууын 
кодтой. Фыдуынд мамм нам фамкаст... Æнæмбаргæ, ныббарæн каммамн нами, ахамм рогдзинад... 
æз йæ фарсмæ æрлæууыдтæн налойы раз. Сауджын тагъд кæныныл нам ауамрста, амртам 
лæджы аммам фамсдзамуин чызг хамцыдысты чындзыл аммам амрмамст кодтой уый сагъамс. 
Саргъуыдтой ныл. «Апъа камнут», — загътой нын. Мам ус мамм амрбаздамхта йам фамлурс цамсгом. 
-285- 

Апъа кæнынмæ йын хъавыдтæн. Уый дын фæхъæр кодта: «Уау, уый нæу! Уый нæу!» 
æмæ æрхауди уадзыгæй. Æвдисæнтæ мæм фездæхтой сæ тарст цæстытæ. 
Æз фездæхтæн, рацыдтæн аргъуанæй æнæкъуылымпыйæ, басæррæтт ластон дзоныгъмæ 
æмæ фæхъæр кодтон: «Тæргæ!» 
—Уæ мæ рафæлдисæг! — фæхъæр кодта Мария Гавриловнам, — æмæ уæдæ нæ зоныс, цы 
фæцадаид дæ мæгуыр ус?» 
«Нæ зонын, — дзуапп ын радта Бурмин. — Нæ зонын, кæм аргъуыдтам, уыцы хъæуы 
ном, мæ зæрдыл нал лæууы, кæцы станцæйæ ацыдтæн. Уыцы рæстæджы æз ме ’взæр 
фыдми ницæмæ æрдардтон, æмæ аргъуанæй куы араст дæн, уæд афынæй дæн æмæ райхъал 
дæн дыккаг бон райсомæй, æртыккаг станцæйы. Уæд мемæ цы лæггадгæнæг уыдис, уый 
хæсты фæмарди, афтæмæй мæ ныфс дæр нал ис, искуы ма ссардзынæн уыцы 
сылгоймаджы, афтæ хъæбæр зæрдæйæ кæмæй ахъазыдтæн, æмæ ныр афтæ æнæхатырæй йæ маст ист 
кæмæн æрцыд». 
«Уæ хуыцау, мæ хуыцау! — загъта Мария Гавриловнæ, Бурминæн йæ къухтæм 
фæлæбургæйæ. — Уæдæ уый ды уыдтæ! Афтæмæй мæ уæдæ нал зоныс?» 
Бурмин афæлурс... Æмæ йын йæ къæхтæм йæхи æрæппæрста. 
(А.С. Пушкин. «Равзæрст прозæ». Цæгат Ирыстоны рауагъдад — 
1937 аз, Орджоникидзе). 
М. Ю. Лермонтов 
АШИК-КЕРИБ 
(Туркаг аргъау) 
Раджыма-раджыма царди æмæ уыди Калачы иу хъæздыг туркаг. Бирæ сызгъæрин ын радта 
Хуыцау, фæлæ сызгъæринæй зынаргъдæр уымæн уыди йæ иунæг чызг Магул-Мегери. Хорз 
сты стъалытæ арвыл, фæлæ стъалыты фæстæ цæрынц зæдтæ, уыдон та сты ноджыдæр хуыздæр, 
афтæ Магул-Мегери дæр уыди Калачы чызджытæн сæ тæккæ хуыздæр. 
Царди ма Калачы иу мæгуыр, Ашик-Кериб. Ницы бахай кодта уымæн пахуымпар 
фосæй; фæлæ уый уыди бæрзонд зæрдæйы хицау æмæ йын уацмысы курдиат уыди лæвæрд. 
Саазæй цæгъдгæ, Туркестаны сгуыхт адæмы кадджытæ кæнгæ, уый зылди чындзæхсæвтыл 
æмæ хъæлдзæг дардта фæрныг адæмы. 
Иу чындзæхсæвы уый æмæ Магул-Мегери фемдзаст сты æмæ кæрæдзийы бауарзтой. 
Фæлæ Магул-Мегери йæ къухы бафтдзæн, уымæй йæхицæн уый бæрц зæрдæ не ’вæрдта 
æмæ æрæнкъард, зымæгон арвау. 
Иу хатт хуыссыди уый цæхæрадоны, сæнæфсиры бын, æмæ афынæй. Уыцы сахат йæ 
рæзты фæцæйцыди Магул-Мегери йе ’мгæрттимæ; уыдонæй иу ауыдта фынæй ашикы 
(фæндырдзæгъдæджы), фæфæстиат æмæ йæ уæлхъус алæууыди. 
- Цы хуыстæй хуыссыс сæнæфсиры бын, — ныззарыди чызг, — уæлæмæ, æнæзонд, дæ 
зæрдæйы уидаг дæ рæзты рацæуы. 
Ашик-Кериб æрыхъал, фæлæ чызг маргъау атахт. Магул-Мегери фехъуыста чызджы 
зарын æмæ йын рауайдзæф кодта. 
— Кæмæн зарыдтæн, уый куы зонис, уæд ма мæ бузныг дæр фæуис: уый кæд уыди дæ 
Ашик-Кериб. 
— Цом-ма йæм уæдæ! — загъта Магул-Мегери, æмæ араст сты. 
Магул-Мегери уымæн йæ æнкъард цæсгоммæ куы бакаст, уæд æй фæрсынтæ байдыдта, 
зæрдæтæ йын æвæрдта. 
-286- 

— Æмæ æнкъард дæр куыд нæ кæнон, — загъта Ашик-Кериб, — фыццаг хатт дæ куы 
федтон, уæдæй ардæм мын дæуæй фæстæмæ никуыуал ницы ис, афтæмæй та мæ хай 
фæуыдзынæ, уымæй мæ зæрдæ рухс нæу. 
— Мæ фыдмæ сминæвар кæн, уый чындзæхсæв сараздзæн йæхи хардзæй, стæй нæ 
дыууæ дæр цæмæй цæрæм, уый бæрц нын ратдзæн. 
— Хорз, фæуæд афтæ дæр, — загъта Ашик-Кериб. — Цы зæгъын æй хъæуы, дæ фыд кæй 
ницы бацауæрдцзæн йæ иунæг чызгæн, фæлæ мын, чи зоны, искуы мæ мæгуырдзинад куы 
дарай мæ цæстмæ, кæнæ мын уайдзæф куы бафæразай, мæ руаджы цæрыс, зæгъгæ. Æз уый 
мæ сæрмæ æрхæссинаг нæ дæн, мæ хуры хай Магул-Мегери. Уаргъ сæвæрдтон мæхиуыл, 
дзырд радтон — авд азы дунейыл куыд фæхæтон, хъæздыгдзинад куыд ссарон; на уый нæй, 
уæд та иу æдзæрæг ран куыд фесæфон, афтæ. Бар дæ ис: кæд разы дæ, уæд мæм бад. 
Чызг бадыныл сразы, фæлæ ма загъта: 
— Æвæдза, æмгъуыды бонмæ нæ зыныс, уæд Хуршуд-Бекмæ фæцæудзынæн, уый дæр 
мыл рагæй дзуры. 
Ашик-Кериб æрцыди йæ мадмæ, уый йæ балцмæ пахуымпарыл, зæдтæ æмæ дауджытыл 
бафæдзæхста; йæ чысыл хойы ахъæбыс кодта, хызын æрæфтыдта, райста лæдзæг æмæ 
арасти Калакæй. 
Уалынмæ йæ мæнæ иу барæг раййафы, кæсы, æмæ Хуршуд-Бек. 
— Дæ фæндаг раст! — дзуры йæм Бек. — Кæдæмдæриддæр цæуай, бæлццон, æз де ’мбал. 
Йе ’мбалæй ницы уыйас барухс йæ зæрдæ, фæлæ ма йын цы фæрæз уыди. Бирæ 
фæцыдысты иумæ; фæстагмæ бахæццæ сты иу цæугæдонмæ. Доныл нæ хид, нæ дзы донуайæн. 
— Баленк дзы кæн, — загъта Хуршуд-Бек, — æз дæр фæцæуын дæ фæдыл. 
Ашик йæ дарæстæ феппæрста æмæ фæленк кæны. Иннæ фарс фæци, афтæ фæстæмæ 
фæкаст æмæ сагъдау аззад: уæ, нæ раттæг Хуыцау! Хуршуд-Бек ын йæ дарæстæ фелвæста 
æмæ фæстæмæ Калакмæ ныххоста, æрмæст ма йæ бæхы рыг калмау зынди лæгъз быдыры. 
Калакмæ йе ’рхæццæ, афтæ Ашик-Керибы дарæстæ уымæн йæ зæронд мадмæ бахаста 
æмæ загъта: 
—Рухсаг уæд, дæ фырты дын арф дон фæласта, мæнæ йæ дарæстæ. 
Æрхауди мад йæ уарзон хъæбулы дарæстыл æмæ сыл судзаг цæссыг калын байдыдта; 
стæй сæ систа, Магул-Мегеримæ сæ бахаста æмæ дзуры: 
— Мæ фырт доны бахауд, Хуршуд-Бек ын æрбахаста йæ дарæстæ: амæй фæстæмæ дæ 
махæй хицæнгонд. 
Магул-Мегери йæ мидбыл бахудт æмæ загъта: 
— Уыдон сты иууылдæр Хуршуд-Бечы хиндзинæдтæ. Авд азы æз мой скæнинаг нæ дæн. 
Райста къулæй сааз æмæ байдыдта кæнын Ашик-Керибы уарзон цагъд. 
Бæлццон бæгънæг, бæгъæввадæй бафтыди иу хъæумæ. Хорз адæм æй бацарæзтой, 
бафсæстой; Ашик-Кериб та сын фæкодта йæ диссаджы зарджытæй. 
Уыцы хуызæнæй хатти уый хъæуæй-хъæумæ, сахарæй-сахармæ æмæ дардыл айхъуыст 
йæ кад. Æрæджиау æй Хуыцау Галафы сахармæ бахаста. 
Бараст та уым дæр кофецымæнмæ, сааз ракуырдта æмæ байдыдта зарын. 
Галафы уыцы рæстæджы царди иу паша, кадæггæнджытæн стыр аргъ чи кодта, ахæм. 
Уымæ чысыл нæ фæкодтой зарæггæнджыты, фæлæ дзы иу дæр нæ бацыд йæ зæрдæмæ. 
Йæ кусджытæ сæ сæрæн нал уыдысты сахарыл зилынæй. Æрæджиау, кофецымæны 
рæзты куыд фæцæйцыдысты, афтæ айхъуыстой диссаджы хъæлæсы хатт. Смидæг дзы сты 
æмæ фæхъæр кодтой: 
— Цом махимæ стыр пашамæ, намæ æдас нæ баззайдзынæ. Ашик сын дзуапп радта: 
— Æз дæн сæрибар адæймаг, Калачы сахарæй: фæнда мæ æмæ ацæудзынæн, нæ мæ 
бафæнда — æмæ н ’ацæудзынæн. Заргæ та æрмæст уæд фæкæнын, мæ зæрдæ мæм дзурын 
куы байдайы... Уæ паша мæнмæ ницы бар-хъомыс дары, ме ’лдар нæу. 
Уыдæттæм ын нал æркастысты, фæлæ йæ пашамæ балæууын кодтой. 
— Заргæ! — загъта паша, æмæ Ашик ныззарыди. 
Йæ зарæджы уый сдыдта, ацы рухс дунейыл уымæн зынаргъдæр чи уыди, уыцы 
МагулМегерийы. Зарæг пашайы зæрдæмæ афтæ бацыди, æмæ Ашик-Керибы баурæдта йæхимæ. 
-287- 

Æвзист æмæ йыл сызгъæрин кæлын байдыдтой, сæрттывтой йыл зынаргъ дарæстæ. 
Амондимæ хъæлдзæгæй æрвыста йæ цард Ашик-Кериб пашайы хæдзары; кæрон нал уьщи 
йæ исæн. 
Рох дзы фæци Магул-Мегери æви нæ, чи зоны, æрмæст æмгъуыды бон дард нал уыд. 
Фæстаг аз ивгъуыдта, афтæмæй та цæуыны кой йæ зæрды нæма ’фты. 
• Рæсугъд Магул-Мегери тыхсын байдыдта. Калакæй уыцы рæстæджы араст балцы иу 
сæудæджер дыууиссæдз теуайыл, цыппарыссæдз цагъаримæ. Магул-Мегери сæудæджермæ 
æрбасидт æмæ йæм дæтты сызгъæрин тæбæгъ: 
— Ацы тæбæгъ ахæсс демæ, æмæ цы бæстæм бафтай, уым-иу æй бахъар, æмæ йын кæд 
хицау бæлвырдæй разына, уæд тæбæгъ дæр уый, стæй ма йе ’муæз сызгъæрин дæр. 
Араст сæудæджер, алы ран дæр æххæст кæны Магул-Мегерийы ныстуан, фæлæ 
тæбæгъæн хицау нæ зыны. Йæ фос фæуæймæ æввахс æрынцад Галафы. Ныстуан хæс у: 
фехъусын та кодта ацы ран дæр Магул-Мегерийы фæдзæхст. 
Ашик-Кериб хабар куы айхъуыста, уæд караван-сарайы балæууыд, йæ цæст ахаста 
сызгъæрин тæбæгъыл калакаг сæудæджеры дуканийы æмæ загъта: 
— Ацы тæбæгъ мæ тæбæгъ у, — æмæ йæм æрывнæлдта. 
Сæудæджер ын дзуапп радта: 
— Дæу у бæгуыдæр! Æз дæ базыдтон. Ашик-Кериб. Цæугæ тагъд Калакмæ: æрвиты дæм 
Магул-Мегерти, æмгъуыд æрхæстæг, афоныл куы нæ сæмбæлай, уæд мой скæндзæн. 
Сагъдау баззад Ашик-Кериб: фыдæбоны æмгъуыдмæ ма кæд уыд æрмæст æртæ боны. 
Фæлæ йæхи баппæрста уæддæр бæхы рагъмæ, айста сызгъæрин æхца хордзены дзаг æмæ 
уайынтæ байдыдта тæргæ бæхæй. 
Уалынмæ фæллад дугъон Арзинйанæй Арзерумы æхсæн Арзинган хохыл æрхауди æмæ 
йæ уд систа. Цы ма кодтаид? 
Арзинйанæй Калакмæ ис дыууæ мæйы цыд, æмгъуыдмæ та ма уыди дыууæ боны! 
— Хуыцæутты хуыцау! — сдзынæзта Ашик, — кæд ма мын ды нæ баххуыс кæнай, уæд 
мæнæн нал ис бирæ цæрæнбон. 
Æмæ йæ зæрды æрбафтыд йæхи раппарын бæрзонд къæдзæхæй. Уалынмæ фæкаст æмæ 
уыны: хохы бын иу лæг урс бæхыл бады æмæ хъæрæй дзуры: 
— Лæппу, уый цы фæнд аразыс? 
— Мæхи амарын, — дзуапп ын радта Ашик. 
— Кæд афтæ у, уæд ардæм æрхиз — æз дæ амардзынæн. 
Æрхызти амалтæй Ашик къæдзæхæй. 
— Цу мæ фæдыл, — загъта барæг тызмæгæй. 
— Уый та куыд, — дзуапп ын радта Ашик, — дымгæйы тахт куы кæны дæ бæх, мæнæн 
та ме ’ккой дзаг хордзен? 
— Раст у. Æрцауындз æй мæ саргъыл, дæхæдæг уайгæ мæ фæстæ. 
Баззади Ашик-Кериб, кæд йæхиуыл нæ ауæрста, уæддæр. 
— Цæмæн зайыс? — фæрсы йæ барæг. 
— Де ’мдзу куыд кæнон? Дæ бæх уадæй тагъддæр, æз та фæллад дæн. 
— Раст дзурыс. Æрбабад мæ фæсарц æмæ мын зæгъ æцæг, кæдæм дарыс дæ фæндаг. 
— Арзерумы уæддæр куы сæмбæлин абон, — загъта Ашик. 
— Бацъынц кæн. 
Бацъынц кодта. 
— Ныр ракæс. 
Кæсы Ашик æмæ уыны: йæ размæ урс-урсид дарынц Арзерумы къултæ æмæ 
æрттивынц йæ хæрзконд азанхъæргæнæнтæ. 
— Бахатыр кæн, ага, — загъта Ашик, — фæрæдыдтæн, мæн зæгъын хъуыди Хъарсы онг. 
— Кæсут æм! - сдзырдта барæг, — зæгъгæ дын куы кодтон, де ’цæг мын куыд базонын 
кæнай, афтæ. Бацъынд кæн. Ракæс. 
Ашик нал æууæнды йæхиуыл: Хъарс фестад йæ разы. Уæд йæ зонгуытыл æрхауд æмæ 
дзуры: 
-288- 

— Зылын дæн, ага, дæ разы, æртæ хатты фæзылын дæуæй дæ цагъар Ашик-Кериб; 
фæлæ æнæзонгæ нæ дæ, — адæймаг, æвæдза, райсомæй райдыдта фæливын, уæд æй изæрмæ 
хæссы. Æнæмæнгæй æз цæуын Калакмæ. 
— Гъе уый дын гъе! Ахæм æнæдзырд ма уыдзæн! — мæстыйæ загъта барæг, — Фæлæ ма 
цы гæнæн ис, барст дын уæд. 
— Бацъынд кæн. Ныр ракæс, — загъта цæст фæныкъуылды фæстæ барæг. 
Ашик фыр цинæй схъæр кодта: уыдон фестадысты Калачы дуæрттæм. 
Зæрдиаг арфæ ракодта уый барæгæн, райста йæ хордзен æмæ йын загъта: 
— Ага, мæныл ис дæуæй стыр хорздзинад, фæлæ ма дæм стырдæр хорздзинадмæ 
æнхъæлмæ кæсын ноджыдæр. Арзинйанæй Калакмæ иу бон æрбахæццæ дæн, уый куы 
дзурон, уæд кæй бауырндзæн? Исты нысайнаг мын ратт. 
— Дæхи æргуыбыр кæн, — загъта йын барæг, мидбылты худгæйæ, — Сис бæхы 
сæфтæджы бынæй сыджыты къуыбар, бавæр æй дæ роны, æмæ дын, æвæдза, не ’ууæндынц дæ 
дзырдты æцæгдзинадыл, уæд æрбахонын кæн, авд азы куырмæй чи цæуы, ахæм 
сылгоймаджы, байсæрд ын йæ цæстытæ сыджыты змæстæй æмæ ракæсдзæн. 
Ашик урс бæхы сæфтæджы бынæй систа сыджыты къуыбар; фæлæ йæхи куыд сраст 
кодта, афтæ барæг фæаууон. Йæ зæрдæ фæсæххæтт кодта: йе ’ххуысгæнæг сызгъæрин 
Уастырджи кæй уыд, уый йæ зæрдæмæ æцæгæн райста. 
Æрмæст æрæджиау, хæрз изæрæй ссардта Ашик-Кериб йæ хæдзар. Ризгæ къухæй уый 
хоста сæ хæдзары дуар æмæ дзырдта: 
— Нана, уæ нана, дуар мын бакæн! Уазæг — æххормаг уазæг, уазал уазæг; бахатыр кæн, 
дæ бæлццон фырты тыххæй мын фысым фæу. 
Зæронд усы æдых хъæлæс ын дзуапп радта: 
— Фысыммæ цæуынц тыхджынты ’мæ фæрныджыты хæдзæрттæм; азæр сахары ис 
чындзæхсæвтæ, уырдæм дæхи балас æмæ хъæлдзæгæй арвитай де ’хсæв. 
— Нана, мæнæн а бæсты зонгæ нæй, æмæ дæ курын, дæ бæлццон фырты хатыр бакæн — 
уазæг мæ скæн. 
Уæд йæ хо дзуры йæ мадмæ: 
— Нана, æз сыстдзынæн æмæ йын дуар бакæндзынæн. 
— Налат! — сдзырдта йæ мад, — дæ фæндиаг лæппутæ æдзух куы бадиккой нæ хæдзары, 
минасы уæлхъус: авд азы цæуы, кæдæй ардæм дын мæ цæстæй нал кæсын!.. 
Фæлæ чызг мады уайдзæфтæм нал фæкаст, фестад æмæ дуар байгом кодта 
Ашик-Керибæн. Уый сын салам радта, æрбадт, æмæ йæ зæрдæ куыд суынгæг, уымæ гæсгæ алырдæм 
хъахъхъæны æмæ уыны къулыл ауыгъд йæ адджын хъæргæнаг сааз: рыг æрбадт йæ агъудыл. 
Æмæ фæрсы йæ мады: 
— Уый та дæ къулыл цы ауыгъд и? 
— Хынцфарст уазæг дæ, — дзуапп ын радта ус. — Æгъгъæд дын уæд, кæрдзыны къæбæр 
нæм куы ссарай æмæ дæ сæрæгасæй райсом куы афæндараст кæнæм. 
Уазæг æм дзуры фæстæмæ: 
— Æз дын куы загътон, ды мæ ныййарæг мад дæ, мæ ныййарæг, мæнæ уый та ме 
’фсымæр-хо у, ме ’фсымæр, уымæ гæсгæ мын бамбарын кæн, уый цавæр у дæ къулыл? 
— Уый сааз, сааз, — загъта зæронд ус, нæ йыл æууæнды, афтæмæй. 
— Æмæ сааз та цавæр у, дæ хорзæхæй? 
— Сааз та у ахæм дзаума, æмæ дзы цæгъдынц æмæ дзы зарджытæ кæнынц. 
Уæд дзы Ашик-Кериб куры бар, йæ хо сааз куыд райса къулæй æмæ йæ куыд равдиса 
уымæ. 
— Ницæй тыххæй, — зæгъы зæронд ус: уый у ме ’намонд фырты сааз. Авд азы 
аивгъуыдта, кæдæй ардæм уый къулæй нæма фезмæлыди, æмæ йыл йæ къух дæр ничима 
асæрфта. 
Фæлæ чызг сыстади, райста къулæй сааз æмæ йæ балæвæрдта уазæгмæ. 
Уæд уазæг йе ’ргом радта арвмæ æмæ кувы. 
— Ме сфæлдисæг Хуыцау! Кæд æмæ кæмæ бæллын, уыимæ нын нæ ныв иу скодтай, 
уæд мæ авдтæнон сааз разындзæн афтæ хæрзарæзт, фæстаг хатт дзы куыд цагътон. 
19 Æмбалты Цоцко 
-289- 

Æмæ æрхуы тæнтыл йæ уырзтæ æруагъта, тæнтæ сдзырдтой хæрзæнгом, иу мады 
фырттау, æмæ байдыдта зарын. 
— Æз дæн мæгуыр Кериб (ома бæлццон), мæ ныхас дæр мæгуыр; фæлæ мын сызгъæрин 
Уастырджи баххуыс кодта, æмæ æз айнæг къæдзæхæй фæзмæ мæхи æруагътон. Фæлæ кæд 
æмæ мæгуыр дæн, ме ’взаг дæр къуымых у, мæ зонд дæр цыбыр, уæддæр дæ бауырнæд, ба, 
мæ мад, æз дæ иунæг фырт, дæ бæлццон хъæбул кæй дæн, уый!.. 
Уæд мад ныккуыдта æмæ йæ фæрсы: 
— Дæ ном та цы хуыйны, уазæг? 
— Рашвд (ома хæларзæрдæ), — загъта уазæг. 
— Уæдæ иу у, æмæ дæ ныхас дæр ма уадз, стæй мæм дæ хъус дæр дар, Рашид, — загъта 
йæ мад. — Дæ дзырдтæй мын мæ зæрдæ лыстæг кæрдæнтæ скодтай. Дысон цыма фыны мæ 
сæры хил урс-урсид адардта. Авд азы цæуы, кæуынæй арвы рухс куы нæ уал уынын мæ 
дыууæ цæстæй. Зæгъ мын, дæ хорзæхæй, йæ хъæлæсы хатт мæ иунæджы хъæлæсы хаттимæ 
ивддзаг кæмæн фæуыдзæн, кæд æрбацæудзæн мæ фырт? 
Дыууæ хатты йæ кæугæйæ бафарста зæронд ус. Бæргæ йын дзырдта, йæ фырт кæй у, 
фæлæ йæ кæм уырны. Уæд дзы чысыл фæстæдæр куры: 
— Куыд фехъуыстон, уымæ гæсгæ, ардæм æввахс ис чындзæхсæв; бар мын ратт, æд 
фæндыр уырдæм куыд бацæуон, мæ хо та мын хицон куыд фæуа. Æз дзы фæзардзынæн, 
фæхъаздзынæн æмæ кæй бакусон, уый та нын дыууæ ’мбисы. 
— Нæ ратдзынæн, — дзуапп радта зæронд ус. — Мæ фырт кæдæй нал ис, уæдæй 
фæстæмæ йæ сааз нæ хæдзары къæсæрæй дæр нæма ахызт. 
Ашик ард хордта, сомы кодта, иунæг тæн дæр дзы кæй нæ фæзиан кæндзæн. 
— Кæд æмæ йыл исты зиан æрцæуа, уæд мæ ис — мæ бон сымах. 
Зæронд ус ын йæ хордзен æрысгæрста, æмæ хордзен сызгъæринæй йæ былтæм куы 
разынди, уæд ын сааз радта. Чындзхонты хъæр æрвнæрæгау цы хæдзарæй хъуысти, уырдæм 
æй йæ хо бакодта; бацыд уазæг мидæмæ, хо йæхи æрурæдта дуармæ æмæ хъахъхъæны йæ 
уазæджы митæм. 
Уыцы хæдзары царди Магул-Мегери, уый цыди Хуршуд-Бекмæ чындзы. Хуршуд-Бек 
æд хæстæг, æд æввахс хъæлдзæгæй минас кодтой чындзæхсæвы; Магул-Мегери та бадти 
чадрайы фæстæ йе ’мгæрттимæ, йæ иу къухы марджы къус, иннæйы та цыргъ хъама; уый 
ард бафæрæзта, Хуршуд-Бечы хуыссæнуатмæ йæхи удæгасæй кæй нæ æруадздзæн, уый 
тыххæй. Уалынмæ йæм чадрайы фæстæмæ æрбайхъуыст æнахуыр уазæджы дзурын: 
— Салам алекум! Хорз адæм, сымах минас кæнут ацы ран, мæнæ уын æз та мæгуыр 
уазæг, хынцинаг уазæг, сбадын мæ кæнут уе ’мвынг, æз та уæ хъæлдзæг бакæндзынæн иу 
чысыл мæ фæндырæй. 
— Уазæг — хуыцауы уазæг, — загъта Хуршуд-Бек. — Дæ хорзæхæй, æрбад, хъуамæ 
ардæм дуар гом уа кафджытæ ’мæ зарджытæн, чындзæхсæв дзы куы ис. Азар, азар, ашик 
(фæндырдзæгъдæг) æмæ дæ æз дзагармæй арвитон. 
Стæй йæ фæрсы Хуршуд-Бек: 
— Дæ ном та цы хуыйны, уазæг? 
— Шинди-Герусез (ома тагъд æй базондзыстут). 
— Уый та цавæр ном у? — хъæрæй бахудт Хуршуд-Бек. — Уый бæрц фæцардтæн, фæлæ 
ахæм ном нæма фехъуыстон. 
— Гуыбыны ма куы уыдтæн, мæ мад аргæ-аргæ куы тыхст, уæд-иу бирæтæ нæ 
сыхæгтæй нæ дуармæ æрбалæууыдысты фæрсынмæ: «Чызг æви лæппу радта Хуыцау?» Æмæ 
сыниу дзуапп радтой: «Шинди Герусез», — ома тагъд æй базондзыстут. Уымæ гæсгæ мæныл 
сæвæрдтой мæ гуырæны сахат ахæм ном. 
Стæй сааз райста æмæ зарынтæ байдыдта: 
— Галаф сахары нуæзтон мысираг сæн, фæлæ мын Хуыцау базыртæ радта æмæ æртæ 
бонмæ æрхæццæ дæн ардæм. 
Хуршуд-Бечы зондхъуаг æфсымæр хъама фелвæста æмæ фæхъæр кодта: 
— Мæнг дзурыс! Уый та куыд æмæ Галафæй ардæм æртæ бонмæ æруайай?! 
-290- 

~ Маргæ мæ цæуыл кæныс, — загъта Ашик-Кериб.- Арвы цыппар фарсæй бæрæг ранмæ 
сæмбырд вæййынц кадæггæнджытæ; ницы уæ агурын - бар уæ ис: кæд уæ фæнды, бауырнæд 
уæ, кæд уæ нæ фæнды — ма уæ бауырнæд. 
— Ма ма йæ хъыгдар, уадз æмæ зара, — загъта сиахс, æмæ та Ашид-Кериб ныззарыди. 
— Мæ райсомы намаз скодтон Арзинйаны лæнкауы, сихоры намаз — Арзерумы, мæ 
йечынды уыдис Хъарсы, ме ’зæры намаз та — Калачы. Хуыцауы бафæндæд, мæ уд нывонд куыд феста 
урс бæхæн; уый уади бæндæныл кафæджы хуызæн: хохæй - коммæ, комæй — хохмæ. Нæ кæнæг 
Хуыцау базыртæ радта Ашикæн æмæ æртахти уый Магул-Мегерийы чындзæхсæвмæ. 
Магул-Мегери уымæн бæлвырдæй куы раиртæса йæ хъæлæс, уæд марг иуырдæм фехста, 
хъама та аннæрдæм. 
— Дæ ард цæй хорз сæххæст кодтай, — загъта йын йе ’мгар. — Ахсæв Хуршуд-Бечы хай 
кæй бадæ, уый гуырысхойаг нал у. 
— Сымах ницы бамбæрстат, фæлæ æз базыдтон мæ уарзоны йæ зардæй, — дзуапп радта 
Магул-Мегери; хæсгард райста æмæ дзы чадра дыууæ ахауын кодта. 
Куы ракаст, бæлвырдæй куы базыдта, Ашик-Кериб кæй у уый, уæд фæхъæр ласта, йæ 
хъуырыл æртыхсти æмæ дыууæ дæр фæуадзгуытæ сты. 
Хуршуд-Бечы æфсымæр сæ уæлхъус хъамалвæстæй фестад æмæ сæм куыд æрхъавыди, 
афтæ йыл Хуршуд-Бек фæхæцыд æмæ загъта: 
— Фæсабыр у æмæ уый бамбар, адæймагæн йæ райгуырæны сахат йæ ныхыл фыст цы 
’рцæуа, уымæн ын нæй æнæ бавзарæн. 
Куы æрчъицыдта Магул-Мегери, уæд æфсæрмæй сырх- хъулон афæлдæхти, йæ 
къухтæй амбæрзта йæ цæсгом æмæ чадрайы фæстæ амбæхсти. 
— Ныр Ашик-Кериб кæй дæ, уый бæлвырд у, — загъта сиахс, — фæлæ ма нын радзур, 
дæ хорзæхæй, уый бæрц дард фæндагыл афтæ тагъд куыд æруадтæ? 
— Раст кæй сты мæ дзырдтæ, уымæ гæсгæ мæ кард дур дыууæ дихы фæкæндзæн; кæд 
æмæ мæ ныхæстæ мæнг сты, уæд мæ къубал тæбыны халæй нарæгдæр фестæд. Фæлæ 
сеппæтæй хуыздæр — баздæхут æмæ мæм æрбахонут, авд азы йæ къахфæндаг чи нал уыны, 
ахæм сылгоймаджы æмæ йæ æз ракæсын кæндзынæн. 
Ашик-Керибы хо лæууыди фæсдуар æмæ уыцы ныхас куы айхъуыста, уæд азгъордта йæ 
мадмæ. 
— Нана!— зæгъгæ, йæ дзыхы дзаг фæхъæр кодта. — Уый бæлвырдæй дæр ме ’фсымæр 
æмæ дæ хъæбул у, Аршик-Кериб! — йæ къухыл ын фæхæцыди æмæ йæ чындзæхсæвы 
балæууын кодта. 
Уæд Ашик райста йæ ронæй сыджыты къуыбар, донимæ йæ азмæста, куырм усы 
цæстытæ дзы айсæрста æмæ ма загъта: 
— Бауырнæд уæ алкæй дæр, мæнæ хорз адæм, цæй бæрц барджын æмæ стыр у 
сызгъæрин Уастырджи! — æмæ йæ мад уынын байдыдта арвы рухс. 
Уый фæстæ ма кæй нæ бауырныдтаид йæ дзырдты æцæгдзинад: Хуршуд-Бек та йын 
радта йæ рæсугъд Магул-Мегерийы. 
Уæд æм Ашик-Кериб дзуры хъæлдзæгæй: 
— Æрбайхъус мæм, Хуршуд-Бек, — æз дын дæ зæрдæ срухс кæнон. Мæ хо, фидыд цы 
чызгимæ уыдтæ, уыцы чызгæй мæгуыраудæр нæу, æз дæр, хуыцауæй бузныг, мæгуыр нал 
дæн; мæ хомæ æвзист æмæ сызгъæрин къаддæр нæ разындзæн: бафидаут æмæ хаир ут 
кæрæдзийæн, æз æмæ Магул-Мегерийы хуызæн. 
(Æмбалты Цоцко, «Уацмыстæ», Дзсеуджыхъæу, 1991 аз). 
(®@) 
-291- 

Н. М. Языков 
ДЕНДЖЫЗ 
Тар, тызмæг хæссы нæ денджыз, 
Хъæр кæны æхсæв уæд бон; 
Бирæ адæм уым фыдбылыз 
Ссардтой... дæлдзæх уæд йæ дон. 
Æйтт, фæсивæд, æз мæ пæлæз 
Раст фæндагыл сарæзтон... 
Атæхæд-иу рог нæ бæлæгъ, 
Скæнæд махæн рухс цæсгом. 
Мигътæ денджызæн йæ сæрмæ 
Згъорынц, дымгæ тынг кæны... 
Тох ыскæндзыстæм æдæрсгæ, — 
Сау дон бæлæгъмæ кæлы. 
Гъæйтт, фæсивæд, арв ныннæрдзæн, 
Сфыодзæн фæйлауæн дзæбæх; 
Тар фæйлауæн арвмæ тындздзæн, 
Ранæй-ран та сзындзæн зæхх. 
Дард, фыдбонты фæстæ, уартæ 
Ис бæлвырд дзæнæты ран: 
Арвæй рухсдæр, уым ис бартæ, 
Уарзон царды уым ис фарн. 
Сахъ йæ удæй, рæвдз йæ зондæй 
Ары уырдæм тагъд фæрæз... 
Цырд!.. Фæсивæд! Дзаг æхсарæй, 
Фидар, раст у мах пæлæз. 
(Æмбалты Цоцко, «Уацмыстæ», Дзæуджыхъæу, 1991 аз). 
Л. Н. Толстой 
ДУНЕЙÆН ИУ ХУЫЦАУ ИС 
Иу индиаг сахар Сураты уыди къофецымæн. Уырдæм алы бæстæтæй æмбырд кодтой 
бæлццæттæ æмæ-иу арæх ныхас кодтой. 
Иухатт уырдæм иу персиаг ахуыргонд æрцыди. Уый æдзух йæхи хъардта хуыцауы уавæр 
бамбарыныл, касти æмæ фыста чингуытæ уый тыххæй, — бирæ хъуыды кодта æмæ йæ 
фæстагмæ хуыцау нал уырныдта. 
Уыцы хъуыдцаг ын раргом, æмæ йæ падцзах йæ бæстæй фæсырдта. 
Дуне фыццаджыдæр цæй фæрцы равзæрди, уый уыди æдзухæй уыцы адæймагæн йæ 
сагъæсы сæр. Хъуыды кодта æмæ фырхъуыдыйæ йæ зонд фæдзæгъæл, зонд æм кæй нал 
баззади, уый бамбарын йæ бон нал уыди, æмæ байдыдта хъуыды кæнын: «Дуне чи дары 
æмæ уромы, ахæм стыр зонд нæй». 
-292- 

Ахуыргондæн уыди африкайнаг кусæг, кæмдæриддæр йæ фæдыл чи хатти. 
Ахуыргонд къофецымæнмæ куыд бацыди, афтæ африкайнаг кæрты дуары раз 
æрынцади æмæ хурмæ дурыл æрбадти — бады æмæ йæ бындзытæ суры. 
Ахуыргонд йæхи диваныл æруагъта æмæ опиумы агуывзæ ракуырдта. Агуывзæ куы 
банызта, æмæ опиумæй йæ сæры магъз куы базмæлыд, уæд йæ цагъармæ дзуры: 
— Æнаккаг, зæгъ-ма мын, куыд æнхъæл дæ: хуыцау ис, æви нæй? 
— Табу йæхицæн! Бæлвырд ис, — загъта цагъар æмæ уайтагъд йæ ронæй хъæдæйконд 
чысыл гуымиры фелвæста. — Мæнæ, рухс дуне куы федтон, мæн уæдæй ардæм чи 
хъахъхъæны, уыцы хуыцау. Конд у куывддон бæласы цонгæй ацы хуыцау, бæласæн та кувынц 
æгас дзыллæ нæ бæсты. 
Ахуыргонд æмæ цагъары ныхас фехъуыстой къофецымæны адæм æмæ фæдис кодтой. 
Диссаг сæм фæкасти æлдары бафарст, ноджы диссагдæр та кусæджы дзуапп. 
Уæд цагъары дзырдтæ чи фехъуыста, иу ахæм брамин баздæхти уымæ æмæ йын загъта: 
— Цæй æнамонд æрра дæ! Исчи ма афтæ хъуыды кæны æмæ хуыцау адæймаджы роны 
бада? Ис иунæг хуыцау Брама. Уыцы Брама стырдæр у æгас дунейæ, уымæн æмæ уый 
сфæлдыста дуне æппæты. Брама у иунæг стыр хуыцау, Гангес-доны былтыл йæ 
кувæндæттæ кæмæн сты, уыцы хуыцау, браминтæ фæллой кæмæн кæнынц. Æрмæст уыцы 
дзуары лæгтæ зонынц æцæг хуыцауы. Ссæдз мин азы аивгъуыдта, дуне бирæ фæлтæрæнтæ 
бавзæрста, фæлæ уæддæр дзуары лæгтæ цы æгъдауыл лæуд уыдысты, уыцы æгъдауыл 
лæугæйæ баззадысты, уымæн æмæ иунæг æцæг хуыцау Брама — уыдоныл йæ арм дары. 
Афтæ загъта брамин. Уый æнхъæл уыди æмæ адæм йæ дзырдыл уæлдай нал 
зæгъдзысты. Фæлæ уым чи уыди, иу ахæм дзуттаг уыимæ не сразы æмæ раныхас кодта: 
— Афтæ нæу! Æцæг хуыцауы кувæндон Индийы нæй!.. Стæй, æцæг хуыцау браминтыл 
йæ арм ницы дары! Æцæг хуыцау браминты хуыцау дæр нæу. Уый у Аврамы, Исахъы æмæ 
Якобы хуыцау. Йæ арм та дары æцæг хуыцау æрмæст йæхи адæм — Израилы адæмыл. 
Хуыцау райдианæй байдианмæ æнæбанцайгæйæ уарзта æмæ уарзы æрмæст мах 
адæмы. Æмæ кæд нæ адæм пырхгонд сты дунейы, уæддæр уый фыдæхæн нæу, фæлæ 
фæлварыны тыххæй; æмæ та хуыцау, зæрдæ куыд сæвæрдта, уымæ гæсгæйæ йæ адæмы 
Иерусалиммæ æрæмбырд кæндзæн, цæмæй ногæй сараза Иерусалимы кувæндон, - фыдæлтæн 
диссагæй чи баззад, — æмæ Израилы адæмы дунейы сæр скæндзæн. 
Афтæ радзургæйæ, дзуттаг йæ цæстытæ доны разылдта. Дзурынмæ ма хъавыди, фæлæ 
йын италиаг йæ дзырд айста. 
— Раст нæ дзурыс, — загъта италиаг дзуттагæн. — Ды хуыцауыл мæнг дау кæныс. 
Хуыцау иу адæмы аннæтæй фылдæр куыд бауарздзæн? Уый дзутты адæмыл йæ арм дардта 1800 
азы размæ, фæлæ сыл уый фæстæ йæхи атигъ кодта, сæ уæвындзинадæн сын кæрон скодта, 
ныххæлиу кодта уыцы адæмы дунейы æмæ сæ дин дæр сæфын байдыдта, — ранæй-рæтты 
ма ис æрмæст йæ кой. Хуыцау адæмтæй хъулон уарзт никæйы кæны, фæлæ сиды, ирвæзын 
кæй фæнды, уыдонмæ сеппæтмæ дæр, цæмæй райсой ромаг дин: уыцы диныл чи нæ 
ныллæууа, уый нæ фервæздзæн. 
Афтæ загъта италиаг. Фæлæ уым чи уыди, иу ахæм протестайнаг сауджын ныффæлурс 
и, афтæмæй дзуапп радта ромаг динамонæгæн: 
— Ирвæзындзинад æрмæст сымах динæй ссардæуыдзæн, уый зæгъын дын не ’мбæлди. 
Уый зон, æмæ дзæнæтмæ бацæудзысты, евангелимæ гæсгæ чи кусы хуыцауæн удæй æмæ 
рæстæй, уыдон, — чырыстон дин куыд амоны. 
Уæд иу туркаг, Сураты арæнты чи куыста, æппæт дзыллæты чи ницæмæ дардта, уый 
лулæ дымгæйæ баздæхти дыууæ чырыстонмæ æмæ сын загъта: 
— Уæхицæн дзæгъæлы зæрдæ ма æвæрут. Уæ дин ивд куы æрцыди, уæдæй ардæм цæуы 
æхсæзфондзыссæдз азы; æцæг динæй йæ раивта Мæхæмæт-пахуымпар. Æмæ уæхæдæг дæр 
æнæ уынгæ не стут, — Мæхæмæты раст дин фылдæрæй- фылдæр хæлиу кæны Европæйы, 
Азийы, суанг ма ахуыргонд Китайы дæр. Сымах зонут, дзуттытæм хуыцау йе ’ргом нал 
дары, — дзыллæты цæсты кæй нал ахадынц, сæ дин кæй нал хæлиу кæны, уый та у амæн 
йæ нысан, уæ дзырдтæм гæсгæйæ. Уæдæ Мæхæмæтæн йæ дины æцæгдзинад уæ зæрдæмæ 
айсут, уымæн æмæ стырады ис æмæ æнæбанцайгæйæ хæлиу кæны. Ирвæзгæ та 
фæкæн-293- 

дзысты, Мæхæмæт-пахуымпар кæй уырна, æрмæст уыдон, — уый уыди æппæты фæстаг 
пахуымпар. Æмæ уыдонæй дæр дзæнæт сæхи бакæндзысты Алийы фæдонтæ нæ, фæлæ 
Омары, уымæн æмæ Алийы фæдонтæ джиауыртæ сты. 
Уыцы ныхæстæ хъусгæйæ, персиаг ахуыргонд, Алийы фæдонтæй, дзуапп раттынмæ 
хъавыди. Фæлæ къофецымæны уыцы сахат ныхас стынг и динты тыххæй. Уым уыдысты 
абиссинаг чырыстæттæ, индиаг ламатæ, Измаилы фæдонтæ æмæ артæнкувджытæ. 
Сеппæтæн дæр сæ быцæуы сæр уыди хуыцауы уавæрыл, æмæ йын цыт куыд дæттын 
хъæуы, ууыл. Алчи дæр тыхджынæй дзырдта, æцæг хуыцау чи у, куыд ын кувын æмбæлы, 
уый æрмæст уыдоны бæсты йеддæмæ кæй никуы зонынц, уый тыххæй. 
Сеппæт дæр «мæ дзырд фæхистæр уа» кодтой хъæрæй. Æрмæст уым чи уыди, иу ахæм 
китайаг, Конфуцийы фæдон, къуымы æнцад бадти æмæ дзырд йæхимæ нæ иста, уый цымдта 
цай, хъуыста ныхасмæ, фæлæ йæхæдæг нæ дзырдта. 
Туркаг æм ныхасы тымыгъыл фæкасти æмæ йын загъта: 
- Уæд та мæ фарс ды фæу, зæрдæхæлар китайаг. Дæуæн дæ дзыхæй дзырд нæ хауы, 
фæлæ дæ куы бафæндид, уæд исты зæгъис мæ фарс. Ацы рæстæджы сымахмæ, Китайы, алы 
динтæ кæй ис, уый зонын; уæ сæудæджертæ мын дзырдтой: «Нæ адæмæн пысылмон 
динæй тынгдæр сæ зæрдæмæ иу дин дæр нæ цæуы» æмæ йыл разæнгардæй лæууынц. Мæ 
фарс фæу, æмæ æцæг хуыцауы, стæй йæ пахуымпар Мæхæмæты тыххæй дæ зонд цы ахсы, 
уый радзур. 
- Æцæг-æцæг, ды та цы зæгъинаг дæ? — æрыздæхтысты йæм аннæтæ дæр. 
Конфуцийы фæдон китайаг æрцъынд кодта йæ цæстытæ, ахъуыды кодта, стæй ракасти, 
йæ къухтæ йæ риуыл авæрдта æмæ дзурын байдыдта сабыр æмæ æнцад хъæлæсæй. 
— Хорз адæм, — байдыдта дзурын китайаг, — æз куыд æмбарын, уымæ гæсгæ, адæм 
диныл бафидауиккой, хиуарзондзинад сæ тынгæй-тынгдæр къуылымпы куы нæ кæнид, 
уæд. Æмæ уæхицæн уый бæрц зын куы скæнат, куы мæм æрбайхъусат, уæд уын ацы 
хъуыддаджы дымæгмæ æз таурæгъ ракæндзынæн. 
Æз рацыдтæн Китайæ Суратмæ англисаг науы. Нау æрзылди зæххы алфамблай. 
Фæндагыл мах дон исынмæ æрæнцадыстæм сакъадах Суматрæйы хурыскæсæйнаг былыл. 
Æмбисбон рахызтыстæм зæхмæ, рабадтыстæм денджызы былыл, кокос пальмæты аууон, 
сакъадахыл чи царди, уыдоны хъæумæ æввахс. Бадтыстæм къордæй алы бæстаг адæм. 
Бадæм... Уалынмæ ныл иу куырм æрбафтыди. Æрæджиау мах базыдтам: уыцы лæг 
бакуырм уымæн, æмæ æгæр бирæ, æгæр æдзынæг фæкасти хурмæ, кæсгæ та йæм кодта уый 
тыххæй, цæмæй бамбара хуры уавæр. Йæ базонын та йæ уымæн фæндыди, цæмæй хуры 
рухсыл фæхæст уа. 
Бирæ фæхъиамæт кодта, фæархайдта алы ахуырады фæрцы: фæндыди йæ хуры тынтæй 
иу къорд æрцахсын, цæмæй сæ авджы сæхгæна. 
Бирæ тухи фæкодта, æдзухдæр касти хурмæ æмæ йæ къухы ницы бафтыди, фæлæ 
хурæй йæ цæстытæ низ ссардтой, æмæ лæг бакуырм. 
Уæд уый йæхинымæр æрсагъæс кодта: 
«Хуры рухс дон нæу, уымæн æмæ дон куы уаид, уæд ын истæйы мидæг ныккæнæн 
уаид, стæй змæлид дымгæйæ донау. Хуры рухс зынг дæр нæу, уымæн æмæ уæд хуыссид 
донæй. Рухс уд дæр нæу, уымæн æмæ йæ цæст уыны; буар дæр нæу, уымæн æмæ йæ нæ 
фенкъуысын кæндзынæ. Æмæ кæд хуры рухс дон дæр нæу, арт дæр нæу, уд дæр, буар дæр, 
уæд уый æппындæр ницы у». 
Ахæм тæрхон скодта, æмæ иу рæстæг æдзух хурмæ кæсынæй æмæ хурыл тæрхон 
кæнынæй йæ цæсты рухс батар æмæ йæ сæры зонд фæлыгъди. Бынтон куы бакуырм, уæд 
иудадзыгдæр йæ зæрдæмæ райста: хур нæй. 
Куырмæн уыди кусæг. Уый йæ хицауы сбадын кодта кокос бæласы аууон, систа 
зæххæй кокосы æнгуз æмæ дзы байдыдта цырагъ аразын. Сарæзта рухсгæнæн кокосы 
фæскъæуттæй, æрлæмæрста сой æнгузæй хъузгмæ, æмæ дзы атылдта рухсгæнæн. 
Кусæг йæ рухс кæныныл куыд архайдта, афтæ куырм æрулæфыд æмæ загъта: 
— Нæ дын-иу дзырдтон, нæ, мæ цагъар, хур нæй, зæгъгæ? Нæ кæсыс куыд мæйдар у. 
Афтæмæй адæм æдзухдæр хур сæ дзыхы дарынц... Æниу цавæр у хур? 
-294- 

— Æз хуры уавæрæн ницы зонын, — загъта кусæг, — мæн уый сагъæс нæй. Фæлæ рухс 
æмбарын. Мæнæ æз сараздзынæн цырагъ: æмæ мын уыдзæни рухс, дæуæн дзы лæггад 
бакæндзынæн, мусонджы дæр мæ цы бахъæуа, уый ссардзынæн. 
Кусæг хъузг йæ къухы райста æмæ дзуры: 
— Мæнæ дын — мæ хур. 
Уыцы ран ма бадти иу къуылых æд лæдзæг. Уый фехъуыста ныхас æмæ бахудти. 
— Ды æрдзæй куырм дæ, æвæццæгæн, — загъта куырмæн, — æндæра хур цы уавæр у, 
уый куыннæ зонис. Æз дын æй зæгъдзынæн хуры уавæр... Хур у артын къори, уыцы къори 
алыбон ссæуы денджызæй æмæ алы изæр æрныгуылы нæ сакъадахы хæхты æхсæн — уый 
мах не ’ппæт дæр уынæм. Фенис æй ды дæр, цæстджын куы уаис, уæд. 
Уым бадæг кæсагахсæг фехъуыста уыцы ныхæстæ æмæ загъта къуылыхæн: 
— Зыны дыл, дæ сакъадахæй дарддæр кæй никуы уыдтæ. Къуылых куы нæ уаис, 
денджызыл куы ахаттаис, уæд ды дæр зонис, хур нæ сакъадæхты хæхты кæй нæ æрныгуылы, 
фæлæ денджызæй куыд скæсы, афтæ та денджызмæ изæрæй кæй ныфты, уый. Мæ ныхас 
æцæг у, уымæн æмæ йæ алы бон дæр уынын мæхи цæстæй. 
Уый фехъуыста индиаг. 
— Диссаг та куыд нæ у, — загъта уый, — æмбаргæ адæймаг та уæдæ ахæм æдылы 
ныхæстæ кæна. Уый та куыд уыдзæн — æмæ артын къори æрныгуыла æмæ нæ ахуысса? Хур 
æппындæр арты къори нæу, хур у хуыцау, уыцы хуыцауы ном Дева. Уый хæты арвыл 
уæрдонæй, иу сызгъæрин къæдзæхы алыварс, йæ ном Сперувиа. 
Хаттæй-хатт фыдзæрдæ кæлмытæ Рагу æмæ Къету фæлæбурынц Девамæ æмæ йæ 
аныхъуырынц. Æмæ уæд дуне баталынг вæййы... Фæлæ нæ дзуары лæгтæ кувынц, цæмæй 
уыцы хуыцау суæгъд уа, æмæ уый суæгъд вæййы. Æрмæст сымах хуызæн талынг адæм, йæ 
сакъадахæй дарддæр чи нæ уыди, æнхъæл сты, хур рухс кæны æрмæст уыдоны сакъадахæн, 
зæгъгæ. 
Уæд дзурын райдыдта уым лæууæг египетаг науы хицау. 
- Нæ, - загъта, — уый дæр раст нæу: хур хуыцау нæу, æмæ канд Индийы æмæ йæ 
сызгъæрин хохы алфамблай нæ хæты. Бирæ фæленк кодтон æз Сау денджызы, Аравийы 
былтыл æмæ хур рухс кæны алы ран дæр, канд Индийы нæ, фæлæ; уый иу къæдзæхы 
алфамбылай нæ зилы, фæлæ скæсы Японы былтæй, — цæмæ гæсгæ уыцы сакъадæхтæ 
хуыйнынц Иапен, ома хуры гуырæн уыдоны æвзагæй, — æмæ æрныгуылы дард, тынг дард 
хурныгуылæны, — Англисы сакъадæхты фæстæ. Уый æз хорз зонын, уый тыххæй æмæ 
мæхæдæг дæр бирæ федтон, мæ фыдыфыдæй дæр бирæ фехъуыстон. Мæ фыды фыд та 
суанг денджызæн йæ тæккæ кæронмæ дæр ма ахæццæ. 
Дзурынмæ ма хъавыди, фæлæ йын иу англисаг матрос йæ дзырд айста. 
— Англисæй хуыздæр цы бæсты зонынц, хур куыд зилы, уый хабæрттæ, ахæм бæстæ 
нæй. Хур никуы кæсгæ скæны, никуы ныгуылгæ, — уый Англисы мах не ’ппæт дæр зонæм. 
Уый æдзух дæр хæты зæххы алфамбылай. Уый мах хорз зонæм, уымæн æмæ нырма ныр 
æрзылдыстæм зæххæн йæ алыварс, æмæ хурыл ныхæй-ныхмæ никуы сæмбæлдыстæм. Ацы 
бæсты хуызæн хур алы ран дæр райсомæй фæзыны æмæ изæрæй фæаууон вæййы. 
Æмæ англисаг райста лæдзæг, змисыл зиллакк æрхахх кодта æмæ дзурын райдыдта, хур 
зæххы алфамбылай цы æгъдауæй зилы. Фæлæ йæ дзæбæх радзурын нæ базыдта, æмæ йæм 
чи хъуыста, уыдонæн бацамыдта нау аразæгмæ æмæ загъта: 
— Уый мæнæй ахуыргонддæр у æмæ уын алцы дæр хуыздæр радзурдзæн. 
Науаразæг æдзонд адæймаг уыди, уый æнцад хъуыста ныхасмæ, цалынмæ йæ 
бафарстой, уæдмæ. Фæлæ йæм куы бахатыдтой, уæд радзырдта: 
— Сымах уе ’ппæт дæр сайут кæрæдзийы. Стæй сайд цæуы уæ алкæуыл дæр. Хур зæххы 
алыварс нæ зилы, фæлæ зæхх йæхæдæг зилы хуры алфамбылай, стæй ма цалхау æрзилы 
йæхи алыварс 24 сахатмæ. Уыцы зилгæ-зилын 24 сахатмæ уый баздахы хурмæ Японы, 
Филиппины сакъадæхты, мæнæ ныр кæм бадæм, уыцы Суматрайы, Африкæйы, Азийы 
æмæ ноджы æндæр бирæ бæстæты фæрстырдыгæй. Хур канд иу сакъадахæн, иу 
къæдзæхæн, иу денджызæн, канд иу зæххæн нæ рухс кæны, фæлæ уый æрвиты йæ рухс бирæ 
планеттæн, нæ зæххы хуызæн чи сты, ахæмтæн. Уыдон бамбарын уæ алкæй бон дæр бауид; 
-295- 

æмбаргæ та сæ уымæн нæ кæнут æмæ уæ каст арвмæ нæу, фæлæ уæ къæхты бынмæ; не 
’мбарут, уымæн æмæ уæ алчи дæр хъуыды кæны: «Хур рухс кæны сæрмагондæй уæ иуы, 
кæнæ сымахæй искæйы бæсты тыххæй», — хай дзы никæмæн кæны. 
Афтæ радзырдта зондджын науаразæг, бирæ дунейыл чи фæхатти æмæ бирæ уæларвмæ 
чи фæкасти. 
- Цы зæгъын æй хъæуы, дины тыххæй кæй рæдийынц, дины сæраппонд кæй нæ 
фидауынц, уымæн йæ аххосаг у хиуарзондзинад, — йæ дзырд кодта дарддæр китайаг, 
Конфуцийы фæдон. — Хуры хъуыддагмæ гæсгæ у хуыцауы хъуыддаг дæр. 
Алкæй дæр, хицæн хуыцау куы уаид, уый йæ фæнды, на уый нæй, уæд та йæ 
фыдыбæстæн хицæн хуыцау. Алы дзыллæйы дæр фæнды, æгас дунейы чи нæ цæуы, уый йæ 
кувæндоны бакæнын. Æмæ кæй кувæндон разындзæн, хуыцау цы кувæндон сарæзта, уый 
хуызæн, цæмæй дзы дуне æппæты сиу кæна иу динæй, иу уагæй?! 
Дзыллæты кувæндæттæ сеппæт дæр арæзт сты кувæндоны нывыл; ацы кувæндон та у 
рухс дуне. Кувæндæттæн сеппæты дæр ис найæнтæ, агъуысты сæртæ, рухсгæнæнтæ, нывтæ, 
фыстытæ, æгъдæутты чингуытæ, нывæндтæ æмæ дзуары лæгтæ. Фæлæ иу кувæндоны дæр 
не ссардзыстут океаны хуызæн найæн, арвы хуызæн агъуысты сæр, хур, мæй æмæ 
стъалыты хуызæн рухсгæнæнтæ; нæ разындзæн никуы адæмы хуызæн кæрæдзийы уарзæг, 
кæрæдзийæн æххуысгæнæг сурæттæ. 
Æмæ хуыцау дзыллæйы амондæн цы хорздзинæдтæ ныххæлиу кодта алы ран, нæ 
цæстæй кæй уынæм, не *ппæт кæй æмбарæм æнцонæй, кæм ссардзынæ ахæм фыстытæ 
хуыцауы хорздзинады тыххæй? Нæ разындзæн никуы, алкæмæн дæр йæ зæрдæйыл æргом цы 
æгъдауы чиныг фыст ис, ахæм. Æмæ йæхи адæмы сæрыл нывондæн чи æрхæссы, уымæ 
гæсгæ нывонд кæм разындзæн æмæ чи æрхæсдзæн? 
Æмæ хæлар зæрдæйы нывонд куыд барст у хуыцауæн, афтæ барст ма йын кæцы алтары 
нывонд у! 
Адæймаг цæй бæрц бæрзонддæр, сыгъдæгдæр æмбара хуыцауы, уый бæрц æй хуыздæр 
базондзæн. Цас та хуыздæр зона хуыцауы, уыйас æм кæндзæн хæстæгдæр, фæзмдзæн æй 
алцæмæй дæр: адæмæн хорз кæнын куыд хъæуы, тæригъæд сын кæй æмбæлы æмæ сæ 
уарзын куыд хъæуы — уыдон æппæтæй. 
Æмæ уæдæ æгас дунейы цы хуры рухс дзаг кæны, уый æххæстæй чи æмбары, чи уыны, 
уый зынæрвæссон ма кæнæд уыцы мæнгуырнæг адæймагыл, йæ гуымирыйы мидæг хуры 
рухсæй иу тын ис, зæгъгæ, чи æнхъæлы, ма худæд уыцы æнæ диныл дæр, бынтон чи нæ 
уал уыны. 
Ахæм ныхас ракодта китайаг, Конфуцийы фæдон, æмæ къофецымæны цы адæм 
уыдысты, уыдон сеппæт дæр байхъуыстой, æмæ дины сæрыл быцæу нал кодтой. 
(Æмбалты Цоцко, «Уацмыстæ», Дзæуджыхъæу, 1991 аз). 
А. М. Хирьяков 
СТЫР ТОХ 
1. Зæххы цот 
Хæст куы банцади, арвы нæрын куы ныхъхъус, арвæрттивæн куы фæтар æмæ 
уæйгуытæ, састы бынаты баззайгæйæ, дæлзæхмæ тард куы фесты, уæд ма уæлæуыл баззади æрмæст 
Прометей, Апъеты фырт, Зæххы фырт. Æнусон хуыцæуттæ уæйгуыты кæй басастой, уый 
тыххæй Олимпы сæр стыр куывд скодтой. Прометей та иунæгæй бадти айнæг къæдзæхыл 
æмæ æнкъард цæстæнгасæй фæлгæсыд йе ’фсымæртæм, й ’алфамблай. 
-296- 

Йæ сæрты тахтысты хъæргæнаг мæргътæ, гуыв-гуыв кодтой мыды бындзытæ мыды 
дидинджытæ агургæйæ, æввахс æм згъордтой аууонау рог къæдзсыкъа сычъитæ, уæззау, 
æфсæргæ цыд кодта домбай пыл, кæрдæджы фæцæйхылд калм æмæ кæрдæг чысылгай 
бар-сыбур кодта, хъæр кодтой суадæттæ, сыф-сыф — бæласы сыфтæ, цард йæ былтæй калд 
алы ран дæр, иунæг æмæ æгомыг уыди æрмæст Прометей. Æнкъард хъуыдытæ уырынгтæ 
кодтой уымæн йæ ных арф æнцъылдтæй. 
Æрæджиау йæхи систа Прометей æмæ араст денджызы былмæ: уыцы ран сæ фæллад 
уагътой хъæлдзæг улæнтæ, дард ранæй æрбазгъоргæйæ, уыдон æмбæрзтой былгæроны змис 
урс-урсид фынкæй, хъазыдысты, гæппытæ кодтой, бæрзонд къæдзæхты сæ урс хъæбысты 
кæнгæ. Æмæ ныдздзырдта Прометей, райдианы фыццаг чи уыди, уыцы зæронд 
Донбеттырмæ, цæмæй йын уый радта малы быны диссаджы æлыгæй, æгас чи у æмæ улæфгæ чи 
кæны, уыдон сеппæт конд кæмæй уыдысты. 
Æмæ æнусон зæронд Донбеттыры дзырдæй фæйнæрдæм дард фæлыгъдысты хъæлдзæг 
фæйлауæнтæ, сзынд малы бын, æмæ Прометей йæ домбай къухты былмæ рахаста стыр 
къуыбар, райдианы сфæлдыст чи уыди, уыцы диссаджы æлыгæй æмæ байдыдта аразын, чи 
нæма уыд, ахæм «зæххы цот». 
Æнуд æлыджы амæстæй æвзæрын байдыдтой домбай гуыртæ, фидар къухтæ æмæ 
хæрзконд зæнгтæ, стæй рæсугъдхил, аив сæртæ; кæрæдзийы фæдыл æвзæрдысты æнæуд 
буæрттæ, мæйтæ æмæ сæ хуртæ касти, ахæм рæсугъд. Æмæ уæд Прометей сдзырдта царддæттæг 
Зевсмæ — уæйгуыты басæттæгмæ, цæмæй уый баулæфа царды тæф æнæуд буæртты. 
Рафæлгæсыд Олимпы сæрæй Арвнæрынгæнæг æмæ йæ цæсгом фæтар. 
— Уæ Апъеты фырт, чысыл дæм куы нæ ис арс æмæ пылæй, домбай æмæ фæранкæй, 
хъæддаг хуы æмæ хъæухъуазтæй, уæд ног мыггаг та ма цы сфæлдыстай? Ноджы сæ 
хуыздæлзæхх чи фæци, уыцы уæйгуыты хуызæн... 
Сдзырдта Прометей: 
— Царддæттæг! Мах æмварсæй схæцыдыстæм, чи никæй ницæмæ дардта, уыцы 
æхсарджын уæйгуытимæ, æмæ сæ мæ руаджы басастай. Баххуыс мын кæн мæ фæллойæн æмæ 
уæд фендзынæ, ацы ног æвзæрд зæххы зæнæг раззæгты хуызæн кæй нæ уыдзысты, уый. 
Фендзынæ, уыдон дæ фæдон кæй разындзысты, мин кувæндоны дæ номыл фæздæг кæй 
суадздзысты æмæ нывæндты хус смаг дæумæ куыд ссæудзæн раст Олимпы сæрмæ. 
Чысыл та фæтар Арвнæрынгæнæджы ных æмæ та уайтагъд фæирд, æмæ загъта Зевс. 
— Фод уæдæ, дæу куыд фæнды, афтæ! 
Ныннæрыди арв, æрбадымдта стыр тымыгъ, æртасыдысты зæхмæ бæрзонд бæлæстæ. 
Стыр æврагъ æрбацыди, иу цъусдуг æрæмбæрзта, Прометей кæй сфæлдыста, уыцы зæххы 
ног зæнæджы, стæй айста йæхи æмæ фесæфт. Апъеты фырты раз та уыди рæсугъд æмæ 
домбай адæмы къорд, уыдон дисгæнгæ кастысты дунемæ æмæ сæ рафæлдисæгмæ. 
Зæххы ног сывæллæттæ уыдысты домбай æмæ рæсугъд, тæвд Туг сæ буæртты згъордта: 
цардуарзон сын дымста сæ фындзы базыртæ, цæхæр сын калын кодта сæ цæстытæй. 
Хъæлдзæгæй, æппæт бæстæ систой сæ сæрыл хъæр æмæ ахстæй, афтæмæй згъордтой 
уыдон, байрæгтау быдырты æмæ хъæдты; сæхицæн хæринаг, зæрдæхъæлдзæгдзинад æмæ 
æнцойад агур зылдысты. 
— Æз кæй агуырдтон, уый нæй, — загъта Прометей. — Хинæй мыл рацыдтæ, Кроносы 
фырт. Æз дæ куырдтон, цæмæй сын радтаис уæларвон цæхæр, æз дæ куырдтон, цæмæй сæ 
бауагътаис хуыцауон тæф, ды та сын радтай, гал, бирæгъ æмæ бæлон цы цардæй цæрынц, 
уыцы цард, стуры цард. Фæуæнт домбай, арсæй тыхджындæр, рувасæй хиндæр æмæ 
уырдæй зондджындæр, фæлæ дæ æз цы куырдтон, уый нæй. Æз дæ куырдтон хуыцауон тæф, 
ды та сын радтай стуры цард. Кроносы фырт, цы дæ куырдтон, уый мын сæххæст кæн! 
Дзæгъæлы уыдысты Прометейы дзырдтæ. Олимпы цъупп урс мигътæй нал зынди; 
уырдыгæй хъуысыди æрмæст хъæлдзæг хъæртæ æмæ æнæмæлгæ уæларвы цæрджыты худын, 
минасыл бадгæйæ се стыр куывды. Хур æркъул ис ныгуылæнмæ, сызгъæрин хуыз адардтой 
асæсты дзыгуыртæ, уæдмæ Прометей исты дзуапмæ дзæгъæлы касти æнхъæлмæ. 
— Кæд афтæ у, уæд мæхæдæг райсдзынæн, — загъта Прометей, — рæстдзинадæй мын 
цы æмбæлы, тæссæй мын Зевсы зыддзинад кæй нæ бауарзта, уый. 
-297- 

Къæдзæхы скъуыдæй стыр нæзы бæлас стыдта домбай æхсарджын Прометей, ссыди 
стыр хохы сæрмæ, æнусон пиллон арт кæцæй калди, æмæ артын хуынчъы ауагъта нæзы 
бæласы цъупп, зыд кæсаглас цъыфдзасты йæ даргъ бырынкъ хæфсæнхъæл афтæ ауадзы. 
Апъеты фырт куы систа хуынкъæй йæ нæзы, уæд бæлас йегас дæр уæларвон æрттывд кодта. 
Æмæ æрбамбырд кодта йæхимæ зæххон цоты, бапырх сæ кодта уæларвон пиллон артæй 
æмæ алы домбай риуы дæр бауагъта хуыцауон тæф. Афтæ фæрныг æфснайы зынаргъ 
лагъзы йæ хуыздæр хæзнатæ. Зæххыл ссыгъдысты æртытæ, адæмы зæрдæты та — хуыцауон арты 
пиллон. 
Бæстæ фæхъус. Фæсабыр дымгæ, фемыр сты къохтæ, цыма цы æрцыд, уымæй 
фæтарстысты, уыйау, бамбæхстысты хъæды зæдтæ æмæ дауджытæ, донычызджытæ сдардтой 
донæй сæ сæртæ æмæ тас каст кодтой Олимпы цъупмæ. Стыр тасы бацыди дуне. Нæ тарст 
æрмæст Прометей, уый тыххæй æмæ уымæн йе ’хсар уыди схон æмæ мрамор дурæй 
фидардæр, уымæн æмæ уый зыдта, цæй бæрц зындзинæдтæ баййафдзæни йæ сæр. 
II. Фыдæх ард 
Кæрон нал уыди Арвнæрынгæнæджы мастæн. Уый арвыста йæ кусджыты. Тых æмæ 
хинæй, се ’лдары фæндонæй уыдон рацахстой Прометейы, акодтой йæ зæххæн йæ тæккæ 
кæронмæ, æнæбын денджызы был Кавказы хæхтæ цæндамадæй арвыл кæм банцадысты, 
уырдæм. Æмæ уыцы ран къуылых Куырдалæгон, Прометейы æрдхорд, Зевсы фæндæй йе 
’рдхорды хъадамантæй къæдзæхмæ ныффидар кодта æмæ йын цыргъ æфсæйнагæй 
фæрæхуыста йæ риу. Куырдалæгоны къухтæ рызтысты, фыртæссæй нæ уæндыди 
хъиамæтгæнæджы цæсгоммæ скæсын, йе ’рдхорды уæздан туг калгæйæ. 
— Ныббар мын, Прометей, — хъуыр-хъуыр кодтой Куырдалæгоны ризгæ былтæ. — 
Мæнæн мæ бон нæу, арв æмæ зæхмæ бар чи дары, уый фæндон нæ сæххæст кæнын. Æз 
зонын уымæн йæ мæсты. Æнæвзæрст мын нæу. Ныббар мын. Æз куы нæ сразы уыдаин, 
уæддæр зон, æмæ мæлæт кæмæн нæй, уыдонæй исчи сæххæст кодтаид уый фæндон. 
Бахатыр кæн. Ды зоныс, куыд зын мын у, уый... 
Банцади къуылых æмæ лæууыди хъиамæтгæнæджы раз, афтæ фæлæууы зылын 
тæрхонгæнæджы раз, æмæ æнхъæлмæ касти дзуапмæ, фæлæ нал бафæрæзта, кæсын æм йæ 
цæсгом нал бахъæцыд, афтæмæй сабыргай айста йæхи æмæ уайтагъд йæ къæхты хъæр нал 
хъуысти. 
Прометейæ хуры ’хсæн цавæрдæр аууон фæтар, хъаруджын базырты хъæр фæцыди æмæ 
хæстмаст цæргæс йæхи æруагъта хъиамæтгæнæджы риуыл, йæ цыргъ ныхтæ йын йæ буары 
ныссагъта, атыдта йын йæ царм, сæргом кодта фæрсчытæ æмæ йын зыд бырынкъæй тонын 
байдыдта йæ игæр. Æрæджиау, куы бафсæсти, уæд фæйнæрдæм фæхаста йæ базыртæ æмæ 
атахти, цæмæй та йæм æрбатæха дыккаг бон, æртыккаг дæр, æгас афæдз, дæсгай азтæ, 
æнусмæ! 
Уæд арвгæрон фæзынди стыр мигъ. Уый рæзыди, хæстæг кодта, арвы ’рдæг æрцахста, 
æрæмбæрзта Кавказы хæхтæ æмæ апырх дæлæмæ хохы фæрстыл, тар мигъæй разынди 
саджы фисынтыл арæзтæй Арвнæрынгæнæджы хуыз, уый уæзданы лæуд æркодта бает 
Прометейы раз. 
— Цы зæгъыс, Апъеты фырт, — дзуры Зевс, — фæсмон дæм нæма æрцыди? Куы ницы 
дзурыс... Игæры бæсты дын цæргæс де ’взаг ма ныттонæд?.. Æви зæрдæ æвæрыс дæхицæн 
Зæххы зæнæгæй, баххуыс дын кæндзысты, зæгъгæ. Фæрæдидзынæ, мæ хæлар. Уыдон 
аразынц мæнæн кувæндæттæ, хæссынц мын нывæндтæ, уый тыххæй æмæ уыдон мæн сты, 
уымæн æмæ сын æз радтон царды тых. 
— Мæн сты, — ныннæрыди Прометей, — уый тыххæй æмæ сын æз радтон хуыцауон 
зонд, хуыцауон тæф. 
— Мæн сты, — ноджыдæр та мæстджынæй загъта Кроносы фырт, — уымæн æмæ æз 
скæндзынæн зонды цардæн цагъар. Мæ лæвæрд царды тых пиллон артуадзæг зондæй 
тыхджындæр у, æмæ æлдарад царды кæндзæн тых, зонд та — кусгæ. 
-298- 

— Мæн сты, - дзуапп радта Апъеты фырт, — уымæн æмæ дæ лæвар — царды тыхæн ис 
кæрон, фæлæ æнæкæрон у хуыцауон зонды тæф! Уый уадзы арт, рæзы æмæ басудздзæн 
дæу дæр, Олимпы дæр. 
— Байхъус мæм, Апъеты фырт, — загъта Арвнæрынгæнæг æмæ йæ хъуынджын 
æрфгуытæ фæтар сты, йе ставд тугдадзинтæ бæндæнтау адæнгæл сты йæ ныхыл фырмæстæй. — 
Байхъус. Ды бавзæрстай мæ фыдæх, мæ мæсты, ды бамбæрстай, мæ бон цытæ бауыдзæн, 
уый. Бар дæ ис мæ хатырдзинад бавзарынæй дæр. Дæуæн æргом сты фидæны 
сусæгдзинæдтæ. Ды зоныс, мæ сæфт цæмæй уыдзæн. Раргом мын кæн уыцы сусæгдзинад æмæ дæ 
рæхыстæ хæлуарæджы тынæй мæнгæфсондæр фестдзысты, хæстмаст цæргæс та йæ 
гуыбыны цъарыл бырдзæн дæ къæхты бын, куыдз хатыр куы агура, уыйау. Раргом кæн дæ 
сусæгдзинад, Апъеты зонынджын фырт, æмæ дæм бархъомыс ничиуал дардзæн. 
— Уый нæ уыдзæни. 
~ Апъеты фырт, æз дын цы зындзинæдтæ бавзарын кæндзынæн, æз дын цы хъомыл 
бауыдзынæн, уыдон дæ фæсонæрхæджы дæр нæ уайынц. Апъеты фырт, зæгъ мын, мæ 
адзал цæмæй уыдзæн, науæд дын дæ уд æрдуйæ нарæгдæр скæндзынæн, цæргæсы ныхтæ 
дæм мады дзидзи куыд фæкæсой, ахæм митæ дын бакæндзынæн. Раргом мын кæн, мæ 
адзал цæмæй æрцæудзæн?! 
— Уый нæ уыдзæни! 
— Апъеты фырт, зæгъ мын, мæ адзал цæмæй уыдзæни, уый, кæннод дын дæ уд 
сыскъуындзынæн. Дун-дуне нырриздзæн мæ иу цæстæнгасæй. Мæн куы бафæнда, уæд дæ кой циу, 
уый дæр фæстагæтты зæрдæйæ куыд фæцух уа, афтæ дын бакæндзынæн. Æз дæ ницы 
фестын кæндзынæн. 
— Æгас дуне ризгæ цæуæд дæ цæстæнгасæй, фæлæ нæй ахæм тых, æмæ цы уыди, уый 
ницы чи скæна. Мæн фесафын дæ бон нæу. Мæнæн мæлæт нæй. 
— Апъеты фырт, фæстаг хатт дæ курын, — загъта Арвнæрынгæнæг, æмæ йæ хъæлæс 
арвау нæрыди, — раргом мын кæн, мæ адзал цæмæй уыдзæн, æмæ дын ахæм лæвар 
ракæндзынæн, Олимпы цæрджытæ фыр дисæй куыд багомыг уой. Зæгъ мын дæ сусæгдзинад 
æмæ дæ мæхицæн æфсымæр скæндзынæн, мæ фарсмæ дæ ’рбадын кæндзынæн æмæ 
дунейæн иумæ уынаффæ кæндзыстæм, æлдарад кæндзынæ адæмæн æмæ хуыцæуттæн... 
— Нæ уыдзæнис. 
— Фесæф уæдæ! — стыдта Кроносы фырт фырмæстæй бæрзонд къæдзæхы цъупп, 
ныццавта йæ Прометейыл, ныппырх ын кодта йæ буар æд рæхыстæ, æд къæдзæх, æмæ 
æвирхъау цæфæй ныррызтысты Кавказы хæхтæ. Тæссæй фестъæлфыд денджыз, фæдих æмæ 
фæхаста фæйлауæнты фынк уæйыджы тугæй ахуырстæй. 
Ногæй та къуыбылæйттæ кодта стыр æврагъ, нæргæ æмæ æрттивгæ ахаста 
Арвнæрынгæнæджы Олимпы сæрмæ. Уыцы ран бадти уый тарзæрдæ æмæ мастимæ; йæхицæй 
фæбузныг, йе ’хæс кæй райста, йе знаджы кæй ныппырх кодта, уый мысгæйæ. 
Æваст айхъуыста уый уæле, дæле, фæстæрдыгæй æмæ разæй, хæрз хæстæг æмæ 
æргомæй, кæй зыдта, ахæм хъæлæс. 
~ Кроносы фырт, ды ныппырх кодтай мæ хъадамантæ, ды фехæлдтай мæ ахæстоны 
къултæ, фæлæ мæн амарын дæ бон нæ баци. Хуыцауы тæф кæмæ хæццæ кæны, уымæн 
мæлæт нæй. Ныр дæн æз ам дæ разы дæр, стæй денджызы фæйлауæнтæ Кавказы хæхтыл 
сæхи кæм хойынц, уым дæр, ноджы ма райдианы разæй чи уыди, уыцы Океан фæллад 
Хуры æнцойад кæм хъахъхъæны, уыцы ран дæр. Ды мæн амарын нæ бафæраздзынæ, 
Кроносы фырт, уымæн æмæ мæнæн мæлæт нæй. 
Æмæ фыццаг хатт бамбæрста Арвнæрынгæнæг, фыр тæссæй йе уæнгтæ ихæнриз кæй 
кодтой, йæ домбай нуæрттæ кæй фæлæмæгъ сты. Æрбалвæста йæ рахиз къухæй арвнæрыны 
фæттæ, куыд ын æрцæйхаудысты афтæ, æмæ йæ тых йæ бонæй йæхи ныхъхъæбæр кодта, 
афтæмæй æнкъардæй дзурын байдыдта Кроносы фырт, чи йын райгас, уыцы знагимæ. 
— Фод афтæ дæр, дæуæн мæ бон мацы бауæд. Барасытыры аууонау ралидз-балидз кæн 
алырдæм, цæфмæ дæ цæмæй не ’рыййафон, фæлæ уæддæр уый зон, æмæ нæ тох нæма 
ахицæн. Де сконд зæххы зæнæгæй мин-мины цæрынц далæ уыцы ран бынæй. Уыдон куыд 
адджын сты дæ зæрдæйæн, уый зонын, æмæ мæ маст æппæт уыдонæй сисдзынæн. Мах тох 
-299- 

нæма ахицæн. Æз уыдоныл скæндзынæн стыр стонг рæстæг, æфсымæртæ туджджын æмæ 
тугагур кæмæй суой, фыды зæнæгæн чи хæрын кæна, мадæн йæ хъæбулы. Æз сыл 
скæндзынæн ахæм стонг, æмæ фыр тæссæй нынниудзысты хъæддаг сырдтау. 
— Æз та сын бацамондзынæн, хæринаг цæмæй арой, ахæм фадæттæ. Нæ тох кæй нæма 
ахицæн, Кроносы фырт, уымæй раст дæ. Нæ тох нырма ныр байдыдта, фæлæ æз уынын, 
искуы дæ кувæндæттæ кæрæдзи фæдыл кæ# сæфдзысты, уый æмæ хæлынбыттыртæ, 
кæлмытæ сæ цæрæндæттæ дæ хæлддзаг кувæндæтты кæй скæндзысты, уый. 
— Дардмæ уыныс ды, Апъеты фырт, — загъта Арвнæрынгæнæг, æмæ йæ хъæлæсы 
фыццагон тых зæланг кодта, — ды хъуамæ зонай, мин уагыл кад дæтдзысты Кроносы фыртæн 
æмæ мин номæй сиддзысты уымæ! Нæ тох нæма фæци!.. 
— Æз дæ дæ алы хуызы дæр зондзынæн, Кроносы фырт, æмæ дын дæ гæдыдзинад дæ 
цæстытыл кæндзынæн. 
III. Æнæзынгæ 
Уыди иу лæппулæг Главкон, æлдыгъгæнæг Зеноны фырт Сиракузæй. Йæ хъæздыг фыд 
æй арвыста Афины сахармæ зонд ссарынмæ, ахуыр кæнынмæ. Куы раст кодта Главкон, 
уæд ын йæ хæлæрттæй иу загъта: 
- Афины бирæ зондджын адæм ис, фæлæ дæхи бахъар, цæмæй базонай Софрониксы 
фырт Сократы зонд. Æз фехъуыстон, уымæй зондджындæр адæймаг мады гуыбынæй нæма 
райгуырди. 
Главкон цы науы бадти, уый Афинмæ куы ’рбахæццæ, уæд лæппулæг æрхызти былмæ 
æмæ фæрсын байдыдта, Софрониксы фырт Сократ кæм цæры, ахуыргæнæггаг зынаргъ 
исы æви нæ, уымæй. 
Фæлæ кæй фарста, уыдонæй йын иу дæр дзуапп нæ радта. Иутæ-иу сæ къух ауигъгæ 
араст сты, аннæтæ худгæйæ дзырдтой, Сократ аннæ зондджын адæмы хуызæн кæй нæу 
æмæ йын ахуыргæнæггаг маргæй кæй фидынц, уый. 
Æрæджиау иу сахайраг базыдта, Главкон æндæрбæстаг кæй у, уый æмæ йын загъта: 
- Софрониксы фырт бады ахæстоны æмæ йын райсом æнæ мæлгæ нæй, уымæн æмæ 
уый хъуамæ бануаза марджы къус, тæрхонгонд ын куыд у, уымæ гæсгæ. 
- Æмæ йын цæмæн стæрхон кодтой? — фæдис кодта Главкон. — Æз куыд фехъуыстон, 
уымæ гæсгæ Сократæй зондджындæр адæмæй нæма уыди æмæ бæллыдтæн уымæй зонд 
райсынмæ. Ау, æмæ зонд ахæм дзаума у æмæ адæмы фæстагмæ зындзинæдтæ æмæ марг 
нуазынмæ тæры? 
- Уымæн дын мæ бон дзуапп раттын нæу, — загъта сахайраг, — фæлæ мæ хъустыл 
æрцыди, уый хуыцæутты кæй нæ нымайы, кæй сæ ницæмæ дары, фæсивæды фыдахуыр 
кæй кæны, уыдæтты тыххæй; афтæмæй та йæ ахуыргæнинæгтæ куыд дзурынц, уымæ гæсгæ 
уыдон мæнг ныхæстæ сты; фæлæ бæлвырд уымæй зондджындæр дунейыл нæй. 
Главкон базыдта, ахæстон кæм ис, уый, ацыди уырдæм, куырдта ахæстонгæсæй, 
цæмæй йæ бауагътаид Сократмæ. 
Ахæстонгæс ын загъта, æгæр æрæджы кæй баци, йæ ахуыргæнинæгтæ кæй ацыдысты, 
бæрæг афонæй фæстæмæ ахæстонмæ кæй нæ уадзынц. Фæлæ Главконы зæрдыл 
æрбалæууыди йæ фыды ныхас, сызгъæрин дæгъæлæй алы дуар дæр кæй гом кæны, æмæ 
ахæстонгæсæн радта æхца: ахæстоны дуæрттæ уайтагъд байтом сты æмæ лæппулæг бацыди, 
Софрониксы фырт цы ран бадти, уырдæм. 
Сократ нæма хуыссыди, æмæ йын Главкон, Афинмæ йæ цыды сæр цæмæн уыди, 
раздæр кæй нæ сæмбæлд, фæсмон куыд кæны, — уыдон куы бамбарын кодта, уæд æй 
Софрониксы фырт бафарста: 
- Цы базонын дæ фæнды мæнæй? 
- Мæ фыд мæ зонд ссарынмæ рарвыста, фæнды мæ, зондджын цæмæйты свæййы лæг, 
уыдон базонын. 
- Цæрмттæн æлдыгъ хуыздæр куыд скæнын хъæуы, уый базонын дæ фæнды? 
-300- 

— Уый нæ. Мæ фыдмæ ис иу дæсны, уый тынг арæхсы ахæм куыстмæ, фæлæ йæ 
зондджын ничи хоны. 
— Уæдæ кæд дæ зæрдæ зæгъы, мыййаг, базонын стæгсаст дзæбæх кæнын, æлвæст 
æвæрын, намæ стъалытæм гæсгæ науы фæндаг аразын, кæнæ уадындзæй уасын базонын? 
— Уый дæр нæ, уымæн æмæ мæ фыдмæ ис иу кусæг — тынг дæсны у стæджы хъæнтæн, 
фæлæ аннæ кусджытæй зондджындæр нæу, цы науы æрбацыдтæн, уый аразæг та мæм 
уыйас æмбаргæ адæймаг нæ фæкасти; уадындзæй уасын æмæ фæндырæй цæгъдын 
адæймаджы зондджын не скæндзысты. 
— Мæ хæлар Главкон, тæрсын; куыстытæ нымайыныл куы суæм, уæд дзы зонд кæм 
хъæуы, ахæм тагъд куы нæ ссарæм, уымæй, нæ рæстæг та уый бæрц нæ амоны. Баххуыс 
кæнын та мæ фæнды дæуæн. Дæ фыды куысты хъуыддаг аразæг зондджындæртæ сты æви 
æдылыдæртæ? 
— Цы зæгъын æй хъæуы, зондджындæртæ. 
— Уæдæ рынчындæтты та зондджындæр дзæбæхгæнæджы фæндæй хостæ кæнынц æви 
æнæзонддæры? 
— Цы зæгъын æй хъæуы, зондджындæры. 
— Афтæ, æвæццæгæн, науы дæр: зонд къаддæр кæмæ ис, уыдон зондджындæрты коммæ 
кæсынц. Æви, дæумæ гæсгæ, афтæ нæу? 
— Нæ, ды куыд зæгъыс, æз дæр афтæ хъуыды кæнын. 
~ Уæдæ зон, адæмæн уынаффæ кæнын куы арæхсай, уæд уый кад у, Главкон. 
— Мæнмæ гæсгæ, афтæ у, Сократ. 
— Æмæ уæдæ бæхтæрæг ма æмбара йæ бæхты зæрдæйы уаг, науаразæг ма зона науы 
æууæлтæ, йæ тых æмæ наутæрджыты зæрдæйы уаг? 
— Афтæ мæм зыны æмæ дæ ныхæстæ раст сты. 
— Уæдæ уыдæтгæм гæсгæ адæмы чи бамбара, чи базона, уый зондджын нæ уыдзæни, нæ? 
— Афтæ æнхъæл дæн æмæ уыдзæн. 
— Фæдзурынц ма: адæм цæрынц хуыцæутты арæзтæй. Уæд ныл не ’мбæлы, нæ, адæмы 
бамбарыны тыххæй хуыцæутты дæр базонын? 
— Мæт мæ бацыди, Сократ, рæдыды къахыл æрлæууынæй. Куыд дзурынц, афтæмæй 
дæу хуыцæутты исдзинад нæ уырны. 
— Куыд бауæнддзынæ, мæ хæлар, абон Персы паддзахы хæдзары сæрты стыр мигъ нæ 
ацыди, уый зæгъын? 
— Ай-гъай нæ зæгъдзынæн. 
— Æмæ уæндгæ та, æвæццæгæн, уый тыххæй нæ бакæндзынæ, æмæ Персы нæ уыдтæ, 
падцзахы хæдзар нæ федтай, фæлæ ды абоны бон арвыстай Афины. Афтæ нæу? 
— Афтæ у. 
— Уæдæ мæнæн мæ бон куыд бауыдзæн хуыцæуттæ нæй зæгъын; куыд дзурынц, 
афтæмæй уыдон цæрынц кæмдæр Олимпы цъуппыл, æз та Олимпы никуы уыдтæн. Фæлæ, 
æвæццæгæн, ды Персы паддзахы хæдзары сæрты мигъы ацыды бæлвырд куыннæ 
зæгъдзынæ, æз та афтæ нæ зæгъдзынæн хуыцæутты исдзинады бæлвырд; тынг нæ 
ныллæудзынæн ууыл; уæлдайдæр сын сæ кой куыд хъусын, уымæ гæсгæ уый мае бон нæу. 
— Нæ, Сократ, уый дын мæ зæрдæмæ нæ цæуы. Зевс кæй ис, уый алчи дæр зоны. Уый 
зонынæн бирæ æмбарын дæр нæ хъæуы. 
— Хорз у, ды йæ кæй зоныс уый. Зæгъ-ма мын уæдæ, цы хуызæн у? Æвæццæгæн, уый 
тынг фæразон хуыцау уыдзæн? 
— Ай-гъай у. Уымæй фæразондæр нæй. Уый цы нæ сараздзæн, ахæмæй æппын ницы 
ис. Уый æппæтфæразæг у. Æмæ уыдæттæ æниу дæхæдæг нæ зоныс? 
— Цымæ йæхицæй стырдæр æмæ фæразондæр чи уаид, ахæмы скæнын йæ бон нæ 
бауид? 
— Бæгуыдæр бауид. Уымæн алцы дæр йæ бон у. 
— Æмæ уæдæ уымæй стырдæр æмæ фæразондæр чи у, кæд ахæмæн ис скæнæн, уæд уый 
æппæт фæразон куыд уыдзæни? 
— Раст загътай, æвæццæгæн æмæ уый йæ бон нæ бауыдзæни. 
-301- 

— Æмæ кæд уый йæ бон нæ бауыдзæн, уæд æппæтфæразæг дæр нæу. Афтæ, гъе, мæ 
хæлар Главкон. Цымæ нырма цы æрцыди, уыдон цæмæй нæ уой, уымæн дæр исты бакæнид? 
— Бакæндзæн зæгъыныл цæхгæр нæ лæууын, фæлæ мæм афтæ зыны, цыма уый 
скæнын дæр йæ бон нæу, уыйау. 
— Цымæ зиллаччы цы квадрат бацæуа, уый зиллаккæй стырдæр куыд фæуа, уый 
бакæнын дæр бафæраздзæн? 
— Мæнмæ гæсгæ, уый дæр йæ къухы нæ бафтдзæн. 
— Мæ хæлар Главкон, тæрсын, рæстæг нын бирæ нал ис, æмæ куы байдайæм зæронд 
æмбисæндтæ хъуыды кæнын æмæ дзурын, Зевс æмæ аннæ хуыцæуттæ цы митæ кодтой, 
уæд хорздзинадæн нæ зæрдæмæ цы райсæм, ахæм хъуыддæгтæ бирæ нæ разындзæн уыдон 
царды мидæг. 
— Цавæр у, Сократ, æмæ дæхæдæг куы загътай, адæм сæ хъуыддæгтæ, сæ алы къахдзæф 
дæр хуыцæутты арæзтæй кæнынц. Æмæ нын кæд нæ зæрдæты уыдон нæ бафтауынц хорз 
хъуыддæгтæ, æвзæр хъуыддæгтæй та нæ кæд уыдон нæ хизынц, уæд чи сты нæ 
хъахъхъæнджытæ, нæ аразджытæ? 
— Æз дын загътон, мæ хæлар Главкон, цы нæ зонон, уымæй дын «нæй» нæ 
зæгъдзынæн. Мæ зондæн ис бæрæг арæнтæ æмæ уыцы арæнтæй дарддæр цы ис, уымæн æз мæхи 
тæрхонгæнæг нæ кæнын. Æз дын хуыцауы тыххæй ницы зæгъинаг дæн, уымæн æмæ сын 
ницы зонын, нæ сæ федтон, фæлæ сæ кæй дзурынц, уыдонмæ гæсгæ мæ цæсты уæлдай 
кадджын не суыдзысты. Хуыцауы тæфаг та мæнмæ æнæ хъаргæ нæу. Æз хъусын хъæлæс, 
уыцы хъæлæс разæнгард кæны мæн хорз хъуыддæгтæм, стæй мæ хизы æвзæртæй. Уыцы 
хъæлæсæй фæстæмæ æз ницы зонын, уый та у мæнæн ме ’мбал, мæ аразæг. 
Рæстæг цæуы, мæ хæлар Главкон, тагъд та бануазын хъæуы мæн мæ ирвæзынгæнæг 
марджы къус æмæ дæ, уымæ гæсгæ, фæрсгæ нал кæнын, фæлæ дын æргом зæгъын, мæ 
хуыцауыхай мын мæ зæрдæйы цы ’фтауы, уый. 
— Хъусын дæм, Софрониксы фырт. 
— Уæдæ афтæ, хуыцæутты тыххæй мах хъусæм алы ныхас, уыдонæй кæнынц алы дзырд, 
æмæ ма нæ кæд фæнды уыдонæн кад дæттын, уыдон нымайын, уæд хъуамæ, цы сæ 
дзурынц, уыдонæй зæрдæмæ исинаг чи у, уый райсæм, аннæтæ та хъуамæ аппарæм, мæнг 
куыд сты, уымæ гæсгæ. Æмæ æвзаргæ та цæмæ гæсгæ ракæндзыстæм мах раст æмæ зылын? 
Цы зæгъын æй хъæуы, æрмæст нæ сæры зондæй. Стæй нæ куы бафæнды адæмы бамбарын 
æмæ сын куы байдайæм сæ зæрдæйы уаг æвзарын, иуты фыдзæрдæ хонгæ, аннæты 
хæларзæрдæ, уæд та цæмæй фæкусæм адæмы дихгæнгæ? Цы зонын æй хъæуы, æрмæст нæ 
зондæй. Æмæ дæ уæдæ кæд фæнды зондджын суæвын, уæд алцыппæт дæр æвзар дæхи зондæй. 
Уымæй растдæр, фидардæр æмæ æнæмæнгдæр фæндаг не ссардзынæ базонынмæ. Фæлæ 
никуы бафиппайдтай, Главкон, растæн дæ зæрдæмæ цы тæрхæттæ хастай, уыдон-иу куыд 
фæстæмæ рæдыд разындысты, уый? Æвæццæгæн, бафиппайдтай, уый тыххæй æмæ чи нæ 
рæдийы, ахæм нæй, рæдийын фæтк у адæмæн сеппæтæн дæр. Цы зæгъын æй хъæуы, нæ 
зондæн йæхи дæр хъæуы сгарын, фæлварын растæй, зылынæй. Хырхæй æмæ фæрæтæй 
кусæг стæмæй-стæммæ куыд аразы, куыд рæвдз кæны йæ кусæн дзаума, афтæ зондæй 
кусæг дæр хъуамæ хъахъхъæна йæхи, араза йæхæдæг йæхи. 
«Дæхæдæг дæхи базон, адæймаг»,— загъта фыдæлты рæстæджы, йæ ном кæмæн нæ 
баззад, ахæм зондджын æмæ уыцы ныхæстæ сты стыр æмæ уæлвонг зонды ныхæстæ, 
Главкон. Æрмæст хи базонгæ, хи бамбаргæ, адæймаг сахуыр уыдзæн, адæмы æмæ хуыцæутты 
рæстдзинад куыд æмбарын æмбæлы, ууыл. Хи базонын æнцон нæу, фæлæ н ’амондмæ 
гæсгæ нæ уды мидæг зæланг кæны цавæрдæр уæларвон хъæлæс, уыцы хъæлæс æххуыс 
кæны махæн æмбарынæн, базонынæн, хизы нæ æвзæрдзинадæй, сиды нæм хорздзинад 
æмæ рæстдзинадмæ. Æз зонын, уыцы хъæлæс дунейы бæрзонддæр чи у, стырдæр чи у, 
адæмы чи уарзы, уый хъæлæс у. Æмæ хуыцæутты тыххæй цы фехъуыстон, уыдон мысын 
куы байдайын, уæд мæ дæлæвзаг уайы æрмæст иу ном: мæ уды мидæг афтæ бæрзонд 
зæланг чи кæны, уыцы ном иу кæны хуыцæутты нæмттимæ. 
~ Кæй ном у уыцы уæларвон ном, Сократ? 
-302- 

— Мæнмæ гæсгæ, уыцы хъæлæс, кæд æнæ бæрзондыл бадæджы хъæлæс у, уæд уыдзæн 
æрмæст... 
— Зæгъ æй, зæгъ, Софрониксы фырт. 
— Прометейы! 
— Уый та куыд? Зевс кæй раппæрста, уыцы уæйыджы? Арт раскъæфæджы ном? 
— О, Главкон, гъе уыцы стыр хъиамæтгæнæджы, адæмы зæрдæты уæларвон арт чи 
ссыгъта... Мæн æндавы, æз уынын, мæ риуы Прометейы уæларвон артæй стъæлфæн судзы, æз 
хъусын уый æхсарджын хъæлæс мæ уды мидæг, æнæтæрсгæ æнхъæлмæ кæсын мæ мæлæтмæ, ныфс 
мæ ис, мæлæт мæ сиу кæндзæн ме ’нæуынгæ ахуыргæнæг фыдимæ. 
Дыккаг бон Сократ бануæзта марджы къус æмæ йæ зæххон буарæй фæхицæн. Æхсæвы 
та æвирхъау къæвда арвы нæрынимæ æрцыди. Дзыгъуыр мигъты тугæрхæмхуыз 
арвæрттивæнтæй ауæдзтæ фæлдæхтой, стыр дымгæ ниудта, денджыз сонт цæф кодта къæдзæхтыл 
йæ рог фæйлауæнтæ, æвирхъау арвы нæрын цыма нæрыди: 
— Нæ тох нæма фæци, Апъеты фырт! 
— Нæма ахицæн нæ быцæу, Кроносы фырт, — ниудта дымгæ. 
— Æмæ Апъеты фырт мард куы фæци, хуыцæуттæ куы фæтыхджындæр сты. 
— Додой тыхгæнджыты къонайæн! — богътæ кодта тымыгъ. 
(Æмбалты Цоцко, «Уацмыстæ», Дзæуджыхъæу, 1991 аз). 
<§# 
В. В. Вересаев 
СТЪАЛЫ 
(Хурыскæсæнырдыгон аргъау) 
(Фыццаг хатт æй мыхуыры рауагъта Хъараты Æнхъæл 1907 азы Владикавказы, 
П.К.Григорьевы электропечатняйы) 
Уый уыди иттæг раджы, дард æнæзонгæ бæсты. 
Уыцы бæсты æлдарад кодта æнусон мæйдар æхсæв; низхæссæг мигътæ бадтысты æдзух 
цъымараджын зæххыл æмæ арвæй рухсы цъыртт нæ уагътой; адæм гуырдысты, рæзыдысты, 
уарзтой æмæ мардысты уымæл мæйдары. Фæлæ-иу хаттæй-хатт дымгæйы уддзæф фæхаста 
зæххы æнуд тæф, æмæ-иу уæд дард арвæй адæммæ кастысты рухс стъалытæ. Уæд-иу 
ралæууыди алкæмæн дæр бæрæгбон. Адæм-иу, иугæйттæй цы ныггæндты хуызæн хæдзæртты 
цардысты, уырдыгæй рацыдысты, ныхасы-иу æрæмбырд сты æмæ кадджытæ кодтой арвæн, 
фыдæлтæ амыдтой стъалытæм æмæ ахуыр кодтой: адæймаг цардамонд ссардзæн æрмæст 
уыдонмæ тындзгæйæ. Лæппутæ æмæ чызджытæ зыд каст кодтой арвмæ, сæ уд сæ хаста 
уырдæм зæххы мæйдарæй. Стъалытæн куывтой дæснытæ, стъалытæн кадджытæ кодтой 
кадæггæнджытæ; ахуыргæндтæ ахуыр кодтой стъалыты фæндæгтæ, сæ нымæц, сæ ас æмæ 
раргом кодтой стыр сусæгдзинад: сбæлвырд — стъалытæ æнæбанцайгæйæ хæстæг кæнынц 
зæхмæ; дæс мин азы размæ, æнæгуырысхойаг æвдисæндзинæдтæ куыд амыдтой, уымæ 
гæсгæ, зын уыди къахдзæф æмæ æрдæгмæ сывæллоны худын раиртасын; ныры рæстæджы 
та йæ алчи дæр æртæ къахдзæфмæ иртасы. Мин-мин азы фæстæ арв кæй сæрттивдзæн рухс 
æртытæй, зæххыл кæй ралæудзæни æнусон рухсдзинады паддзахад, уый бæлвырд уыди 
æнæмæнгæй. Æмæ æппæт адæм, сæ уæззау уаргъ се ’ккой, афтæмæй æнхъæлмæ кастысты 
уыцы тæхудиаг цардмæ æмæ мардысты, сæ зæрдæ ууыл даргæйæ. 
Афтæ адæм æрвыстой се ’нцой æмæ æнæсагъæс царды даргъ азтæ æмæ стъалыты 
уырнындзинадæй сæ цард сæхицæн адджын кодтой. 
Иу хатт стъалытæ æваст срухс кодтой арвыл. Адæм гуылфæнтæ кодтой ныхасы, æмæ сæ 
дзыхæй дзырд нæ цæугæйæ, тындзыдтой сæ удæй æнусон рухсмæ. Уæд æвиппайды 
æмбырдæй иу чидæр байдыдта дзурын: 
-зоз- 

— Ме ’фсымæртæ! Цæй рухс æмæ цæй райдзаст у бæрзонд уæларвон фæзтыл, махмæ та, 
ацы ран, цæй æнтъыснæг æмæ цæй мæйдар у! Мæ зæрдæ суынгæг мæ риуы, ницы 
цардбон уыны ацы æнусон талынджы. Мин-мин азы фæстæ, нæ фæстагæттæн æнæбанцайгæ 
рухсæй сæ цард срухс уыдзæни, махæн уымæй бирæ пайда нæй. Нæ, хъуамæ уыцы рухсæй 
мах дæр хайджын уæм, хъуамæ нæ цард æппæтæй дæр парахатдæр уа, хъуамæ мах дæр 
мады æмæ уарзоны рæвдыд арæхдæр æййафæм. Чи зоны, хъуамæ ис фæндаг стъалытæм, 
хъуамæ нæ бон бауыдзæн арвæй стъалы раскъæфын, цæмæй йæ нæ астæу, ацы ран 
æрцаразæм зæххы циндзинадæн! Цомут, уæд уыцы фæндаг бацагурæм, цомут æмæ царды рухс 
ссарæм! 
Æмбырд фегуыппæг ис. 
— Уый чи дзырдта? — хъус-хъус фарстой адæм кæрæдзийы. 
— Уый — Адеил, æрра сæры хицау, æрмæст йæ зæрдæйы фæндоныл чи цæуы, уыцы 
лæппу. 
Æмæ та иу цъусдуг ноджыдæр фæхъус сты. 
— Мæ хæлар лæппу! - æрæджиау дзурын байдыдта Тсур, зондджынты ахуыргæнæг 
æмæ ахуырады рухс. - Не ’ппæт дæр æмбарæм дæ сагъæс, - йæ рæстæджы нæ уыцы низæй 
рынчын чи нæ уыди? Фæлæ арвæй стъалы раскъæфын адæймаджы бон нæу: зæххæн йæ 
кæрон ис арф хауæнтæ, æнæбын кæмттæ, сæ фæстæ — айнæг къæдзæхтæ, уыдоныл нæй 
фæндаг стъалытæм. Афтæ дзуры фæлтæрдад æмæ зонындзинад. 
— Семтæ, æз сымахырдæм нæ дзурын, — загъта Адеил. — Сымахæн фæлтæрдад уæ 
цæстытыл хæрв æрæвæрдта æмæ уæ зонындзинад куырм кæны сымах. Фæсивæд, æз 
дзурын сымахмæ, зæрдæйæ æхсарджынтæм, хæррæгъ зонындзинадæй чи нæма сæнæхъару! 
Æмæ æнхъæлмæ касти дзуапмæ. 
Уæд иутæ загътой: 
— Цингæнгæйæ ацæуиккам, фæлæ мах стæм нæ ныййарджытæн сæ цæсты рухс, сæ 
циндзинад, æмæ мах нæ фæнды уыдонæн маст скæнын. 
Аннæтæ загътой: 
— Ацæуыныл сразы уаиккам, фæлæ мах байдыдтам хæдзæрттæ кæнын, æмæ нæ хъæуы 
фыццаг уыдон саразын. 
Æртыккæгтæ загътой: 
— Нæ зæрдæйы хæлардзинад демæ, Адеил! Мах цæуæм дæ фæдыл. 
Æмæ сæнкъуысыдысты бирæ лæппутæ æмæ чызджытæ æмæ ацыдысты Адеилимæ, 
ацыдысты талынг, тас ранмæ æмæ сæ мæйдар фæаууон кодта. 
* * * 
Бирæ афон аивгъуыдта. Бæлццæттæй хабар нæ уыди. Мадæлтæ фæкуыдтой се ’нахъом 
сывæллæтты сæфтыл, æмæ та цæрын байдыдтой сæ фыццагон цардæй. Уымæл мæйдары та 
адæм гуырдысты, рæзыдысты, уарзтой æмæ мардысты; æнхъæл уыдысты — мин сæдæ азы 
фæстæ рухс æрцæудзæн зæхмæ. 
Фæлæ мæнæ иу хатт талынг арвгæроны сæрмæ чысылгай рухс кæнын байдыдта. 
— Уый цавæр у? — дис кæнгæйæ фарстой адæм уынгты æмæ ныхæсты кæрæдзийы. 
Арвгæрон сахатæй-сахатмæ рухсдæр кодта; æхсинхуыз тынтæ згъордтой мигътыл, 
хъазыдысты асæстыты æмæ фæтæн рухсæй ныррухс кодтой арвы фæзтæ. Зæрдæ 
мæгуыргæнæг æнкъард мигътæ, тæрсгæйæ, къуыбылæйттæ кæнгæйæ, сæ кæрæдзийы схойгæйæ, 
тасимæ дардмæ лыгъдысты; рухсæй-рухсдæр та кодтой хъæлдзæг тынтæ, арвыл хæлиу 
кæнгæйæ, æмæ циндзинадæй байдзаг зæхх йæ иу кæронæй иннæмæ. 
— Афтæ рухс кæны æрмæст æнусон уæларвон стъалы, — хъуыды кæнгæйæ загъта 
зæронд дæсны Сатдзой. 
— Ау, æмæ уый зæхмæ куыд æгъдауæй æрхæццæ ис? — не сразы Тсур, зондджынты 
ахуыргæнæг æмæ ахуырады рухс.— Махæн стъалытæм нæй фæндаг, уыдонæн та махмæ. 
Арв та рухс кодта тынгæй-тынгдæр æмæ æваст дардæй, арвгæрон фæзынди иттæг рухс 
стъæлфæн. 
-304- 

— Стъалы! Стъалы æрцæуы! — цингæнгæ дзырдтой сахары, æмæ адæм згъордтой, 
дардæй рухс цы стъалы кодта, уый размæ. 
Боны хуызæн рухс тынтæ сырдтой сæ разæй низхæссæг мигъты пырхытæй, 
хъуынтъызтæй; мигътæ æнцад нал кодтой, зæхмæ æрхæццæ сты; тынтæ сæ хостой, надтой, тылдтой 
æмæ сæ зæххы бын фæкодтой. Раирд и, ныррухс и зæхх дардыл, æмæ федтой адæм — куыд 
уæрæх, куыд парахат æмæ куыд æнæкæрон у зæхх алырдæм дæр, цæй бирæ адæм цæры 
уыдон алфамблай. 
Æмæ тагъд кодтой, цы стъалы сæм æрцæйхæстæг кодта, уый размæ. 
Фæндагыл сындæг æрцæйцыди Адеил æмæ бæрзонд дардта, арвæй цы стъалы 
раскъæфта, уый. Уый уыди иунæг йæхæдæг. 
— Иннæтæ кæм сты? — бафарстой йæ. 
— Иу дæр сæ нал баззади, — дзуапп радта уый, хæстулæфт кæнгæйæ. — Фесæфтысты 
хауæнты æмæ æнæбын кæмтты, арвмæ фæндаг куы арæзтой, уæд. 
Фыр цинæй стъалыхæссæгыл адæм æрæмбырд сты. Чызджытæ йыл дидинджытæ 
æнæвгъау калдтой, алырдыгæй хъæлдзæгæй дзырдтой: 
— Цыт æмæ кад Адеилæн! Кад æмæ цыт рухс æрхæссæгæн! 
Адеил бацыди сахармæ æмæ æрынцади ныхасы; æрттивгæ стъалы бæрзонд дардта йæ 
къухы. Сахары циндзинадæн нал уыди кæрон. 
* * * 
Ацыдысты афонтæ. Фыццаджы хуызæн Адеилы къухы стъалы рухс æрттывта ныхасы. 
Фæлæ цин рагæй нал кодтой сахары. Адæм цыдысты мæстыйæ, æмырæй; кæрæдзимæ сæ 
зæрдæ нал куымдта бакæсын. Ныхасы рæзты-иу куы фæцæйцыдысты, уæд-иу Адеилы 
фенгæйæ, сæ зæрдæ фыр мæстæй ссыгъди. Зарын никæй зæрдæ загъта, кувгæ ма чи кодта! 
Стъалы цы низхæссæг мигътæ фæсырдта, уыдон бæсты сахары сæрмæ, æнæуынгæ мигъау, 
æмбырдтæ кодта саузæрдæ, æрхæндæггæнæг маст, æмбырд кодта, рæзтис æмæ йæ уæззау 
уаргъы бын адæм сфæлмæцыдысты. 
Æмæ мæнæ, цъæхахст кæнгæйæ, ныхасмæ разгъордта иу лæг; цæхæртæ калдтой йæ 
цæстытæ, ныззылын йæ цæсгом фыр мæстæй. 
— Тары фод стъалы! Тары фод хуыцауæй æлгъыст стъалыхæссæг! Ме ’фсымæртæ, уе 
’ппæты зондæй нæ дзурын, нæ, сæфты хай фод стъалы, фæсурæм рухсы! Уый нæ цардæй 
æмæ циндзинадæй æнæ хай фæкодта. Æнцад, æнæсагъæсæй цардыстæм нæхицæн 
мæйдары, уарзтам нæ райгуырæн къуымтæ, нæ фæлмаст цард. Кæм ма ис ныр цард-бон? Æрцыди 
рухс, æмæ зæрдæ ницæмæй уал райы. Хъæнтæ, сахъаттæ сбæрæг сты. Чъизи æмæ фыдуынд 
дзыгуыртæй кæрæдзийы тыхсын кæнынц хæдзæрттæ, бæласы сыфтæр — фæлурс æмæ лæгъз, 
хæфсы гуыбыны цъарау. Акæсут-ма зæхмæ: уый разынди æгасæй дæр тугæйдзаг цъыфæй 
æмбæрзт. Чи йæ зоны, кæцæй æрцыди уыцы туг. Уый хæцы къухтыл, йæ тæф æнæнцой 
кæны мах фынджы рагъыл æмæ нæ хуыссæнуатыл; нæ удты нын марг бауагъта æмæ 
стъалытæм зæрдиагæй кувын нæ бон нал у. Кæдæм ма дзы фервæзæм уыцы алы ран уæвæг 
рухсæй, уымæн нæ сæрæн ницыуал хос арæм! Уый нын æнæфсæрмæй бырсы нæ 
хæдзæрттæм æмæ дзы мах уынæм: уыдон сты цъыфæй ахуырст, цъыф сын хæры сæ къултæ, 
æрбадти рудзгуытыл, кæритæ-кæритæ лæууы сæ къуымты æмæ уырдыгæй йе смаг цæуы. Нæ 
уарзæттæм бакæсын нæ зæрдæ нал зæгъы: Адеилы стьалыйы рухсмæ уыдон ингæны 
къуыдыр калмæй æлгъагдæр фестадысты, фæлурс сæ цæсгæмттæ, сæ лæмæгъ хъулон буæрттыл 
хъуына схæцыди. Кæрæдзимæ бакæсын ма кæй зæрдæ комы! Адæймаджы хуызæн адæймаг 
чъири куывдæй дæр нал ссардзынæ, фæлæ æнаккаг хайуантæй, æдзæсгом цъаммæрттæй 
анкъуысæнтæ нал ис. Сусæгæй нæ къах кæм æрæвæрæм, нæ алы æмбæхст фезмæлд нын хæссы хурмæ 
уыцы æнæзæрдæ рухс. Нал ис цæрæн! Дæлдзæх фод стьалыхæссæг, фесæфæд рухс! 
— Дæлдзæх фод! — схъæр кодтой адæм. — Бирæ нын фæцæрæд мæйдар! Маст æмæ 
фыдбылыз йеддæмæ адæмæн ницы хайыр фенын кодта стъалыйы рухс... Марын хъæуы 
стъалыхæссæджы. 
20 Æмбалты Цоцко 
-305- 

Адæм мæсты змæлд бакодтой æмæ æрра, сонт хъæрæй сæхи срасыг кæнынмæ 
хъавыдысты, цæмæй фервæзой, сæ зæрдæты рухс бафаугæйæ цы стыр тас бацыди, уымæй, æмæ 
бауырдыг сты Адеилмæ. Фæлæ стъалы афтæ диссаг рухс кодта стъалыхæссæджы къухы, 
æмæ йæм адæм хæстæг бацæуын сæ ныфс нæ бахастой. 
— Ме ’фсымæртæ, фæсабыр ут, — æвиппайды дзурын байдыдта зæронд дæсны Сатдзой. 
— Рухс æлгъитгæйæ стыр тæригъæд исут уæхимæ! Махæн нæ куывд дæр рухсмæ куы у, нæ 
цард дæр рухсæй куы у, уæд цы кæнут? Фæлæ ды дæр, мæ кæстæр, къаддæр тæригъæд нæ 
ракодтай, арвæй стъалы æрхæсгæйæ. Раст у ай-гъай, бæрзонд Брама загъта: «Тухудиаг у 
стъалытæм тындзæг». Фæлæ сæ зонындзинадæй сæхиуыл чи фервæссыди, уыдон раст нæ 
бамбæрстой, æппæт дзыллæ кад кæмæн кæнынц, уый дзырд. Иæ ахуыргæнинæгты 
ахуыргæнинæгтæ бамбарын кодтой иууылзонынджыны сæрæмбæрзт дзырдæн йе ’цæг нысан: 
адæймагыл стъалытæм тындзын æмбæлы æрмæст йæ хъуыдытæй, ацы мæнг дунейыл та 
мæйдар у афтæ фæрнджын, куыд рухс уæларвыл. Æмæ ды уыцы æцæгдзинад, дæ зондæй 
дæхиуыл фервæсгæйæ, ницæмæуал æрдардтай. Фæсмон фæкæн, аппар стъалы, æмæ та 
зæххыл æлдарад кæна фыццагау æнцойад. 
— Æмæ куыд æнхъæлыс ды, æз æй куы аппарон, уæд, дæ зæрдæйæ нал фесæфдзæн 
æнцойад мыггагмæ? — бафарста йæ Адеил, йæ мидбылты худгæйæ. 
Æмæ, сæ зæрдæты стыр тас бацæугæйæ, бамбæрстой адæм. Адеил рæстдзинад кæй 
загъта, уый, цæмæйдæриддæр фыццагон æнцойад никуыуал æрцæудзæн. 
Уæд размæ рацыди Тсур, зондджынты ахуыргæнæг æмæ ахуырады рухс. 
— Æнæзонд хъуыддаг бакодтай. Адеил, æмæ дæхæдæг дæр æнæуынгæ нæ уыдзынæ дæ 
æдылы хъуыддаджы дыргътæ, - загъта уый. - Дунейы æгъдæутты фæрцы сындæггай арæзы 
цард æмæ сындæггай дард стъалытæ хæстæг кæнынц цардмæ. Цадæггай уыдон рухс 
æрæввахс кæны, æмæ уыцы рухсмæ цадæггай ног арæзы цард. Фæлæ ды нæ банхъæлмæ кастæ, 
дæхи уды хъæппæрисагæй арвæй стъалы раскъæфтай, æмæ дзы цы рацыди? Царды 
хъæдгæмттæ сеппæт дæр рахъилтæ сты æмæ йæ чъизидзинад, йæ фыдуынддзинад æмæ йæ 
цъаммардзинæдты уындæй зæрдæ æлгъ кæны. Багъæц, æмæ мах раздæр не ’мбæрстам уыцы 
сахъаттæ, багъæц, æмæ нæ хъавд æрмæст уымæ уыди? Арвæй стъалы раскъæфын æмæ дзы 
царды аиппытæ срухс кæнынæн стыр дæсныдзинад нæ хъæуы. Нæ фæлæ ма дæхи 
бауырдыг кæн сау, уæззау куыстмæ, цард ног æгъдæуттыл саразыны тыххæй, уæд фендзынæ, 
кæддæра цардыл фыдæй-фыртмæ цы цъыф æрбадти, уый ссыгъдæг кæнын æнцон у, 
кæддæра уыцы цъыф цæхсынæн денджызы бæрц рухсæй дæр исты амал æрцæуид. Царды 
æгъдæуттæ æмæ æууæлтæ чи нæ æмбары, уыцы адæймаг бакæндзæн ахæм æнæмбаргæ 
сывæллоны ми. Ныр у, æмæ циндзинады бæсты зæхмæ ’рхастай сагъæс, æнцойады бæсты - загъд 
æмæ замана. Дæуæн та, цы зæгъын æй хъæуы, цардæн пайда æрхæссын дæ бон бауид: 
стъалы ныппырх кæн, райс дзы иу æрхъис æмæ уыцы æрхъис, царды фæткыл 
бацархайынæн цас хъæуы, уый бæрц рухс кæндзæн. 
— Раст загътай, Тсур! — дзуапп радта Адеил. — Стъалы ардæм циндзинады бæсты 
æрхаста мæт, æнцойады бæсты — хæст æмæ загъд. Уый æнхъæл нæ уыдтæн, мæ цыппæртыл 
айнæг къæдзæхтыл стъалытæм куы бырыдтæн, мæ алывæрсты ме ’мбæлттæ æнæбын 
кæмттæм куы хаудысты, уæд... Æз æнхъæл уыдтæн, иуы къухы нæ уæддæр бафтдзæн, цæмæ 
тындзæм, уый æмæ нæ исчи зæхмæ стъалы æрхæсдзæн, кæцыйы рухсмæ зæххыл 
ралæудзæн рæсугъд, сыгъдæг цард. Фæлæ æз ныхасы куы æрынцадтæн, æрвон стъалыйы рухсмæ 
куы федтон уæ цард, уæд бамбæрстон, мæ фæндтæ дзæгъæл кæй уыдысты, уый; уæд 
бамбæрстон: сымах хъуыди рухс дардмæ, бæрзонд арвыл, цæмæй йын зоныгыл кæнат уæ 
царды хъæлдзæг сахаты. Зæххыл та сымахæн мæйдарæй зынаргъдæр ницы ис: мæйдары сымах 
уæ кæрæдзийæ æмбæхсут уæхи, ноджыдæр фыдбылыз та, — разы стут уæхицæй, уæ талынг 
хъуынахæрд цардæй. Фæлæ тынгдæр мæ зæрдæ айста йæхимæ: ахæм царды бæсты мæлæт 
хъуыздæр у, цард йæ алы тугæйдзаг цъыфы пырхæнæй, йæ алы уымæл хъуына 
стъæлфæнæй æнæбанцайгæйæ дзыназы арвмæ... Уæвгæ уæ зæрдæ фидар уæд: бирæ нал фæрухс 
кæндзæн ме стъалы. Нæ сæрмæ, уалæ уым, бæрзонд арвыл ныхæст сты рухс стъалытæ; 
уыдон рухс кæнынц сæхи рухсæй; фæлæ арвæй кæй раскъæфтой, зæхмæ кæй æрхастой, 
уыцы стъалы рухс уыдзæн æрмæст, чи йыл хæцы, уый туг нуазгæйæ. Æз æмбарын: мæ 
-306- 

æмæ уæд мæ цард æгасæй дæр басудздзæн, æмæ нæм, стъалы кæмæ радтон, ахæм нæй; уый 
мынæг кæны йæ хæссæджы цардимæ æмæ хæс у алкæмæн дæр йæ уды номыл ног стъалы 
æрхæссын. Сымахмæ мæхи здахын, зæрдæйæ раст æмæ æхсарджынтæ, ныфс мæ сымахæй 
ис: сымах, рухсы ад базонгæйæ, нал сразы уыдзыстут мæйдары цæрыныл. Цæугæут дард 
балцы æмæ æрбахæссут ардæм ног стъалытæ. Дард æмæ зын фæндаг у, фæлæ уын уæддæр 
фæрогдæр уыдзæни махæй, фыццаджыдæр ыл йæ туг чи ныккалдта: къахвæндæгтæ цæттæ сты, 
æнæуый фæндæгтæ нысангонд. Сымах раздæхдзыстут стъалытимæ æмæ зæххыл рухс нал 
сихсидзæн: се ’нæсихсигæ рухсмæ та ныры хуызæн цардæн бынат нал уыдзæн; цъымаратæ бахус 
уыдзысты, фесæфдзысты сау мигътæ, цъæх-цъæхид адардзысты бæлæстæ, æмæ, ныр сæ фыр 
мæстæй стъалытæм чи лæбуры, уыдон бар-æнæбары, цард ног æгъдæуттыл саразыныл сæхи 
сифтындздзысты; чи нæ йæ зоны, — сæ фыдмаст уый тыххæй у, æмæ сын рухсмæ сæ 
фыццаджы боны рад нал уыдзæн. Цард суыдзæн бæрзонд æмæ сыгъдæг; срæсугъд уыдзæн, нæ туг нын 
цы стъалытæ нуазой, уыдон рухсмæ. Фæстагмæ та стъалыджын арв зæхмæ йæхи куы æруадза 
æмæ куы ныррухс кæна цард, уæд æй æрæййафдзæн рухсы аккаг куыд уа, афтæмæй, æмæ уæд 
нæ туг æнæбанцайгæ рухс цæмæй уа, уымæн нал бахъæудзæн. 
Бамыр Адеилы хъæлæс: йæ фæлурс цæсгомы ма цы туджы æртæхтæ уыди, уыдон 
алыгъдысты. Фæтасыдысты йæ уæрджытæ æмæ æрхауди; йæ уæлæ æрхауди стъалы дæр, æрхауди, 
бацъыс-цъыс кодта тугæйдзаг цъыфы æмæ ахуыссыди. 
Æмæ алырдыгæй æрбакалди сау мæйдар æмæ æрбахгæдта стъалыйы сæрмæ; мигътæ та 
ногæй фæзындысты зæххы бынæй æмæ арвыл сæхи къуыбылæйттæ кæнын байдыдтой. 
Куыд зоныс, ахæм рухс ма кодтой мигъæй дард арвыл дард, æдых æмæ æдас стъалытæ. 
* * * 
Афæдзтæ та аивгъуыдтой. Фыццаджы хуызæн та уымæл мæйдары адæм гуырдысты, 
рæзыдысты, — уарзтой æмæ мардысты; фыццаджы хуызæн сæм зынди, цыма цард уыди 
æнцой æмæ сабыр. Фæлæ йæ цардæй разы ничиуал уыди. Нал сæ рох кодтой, стъалы 
æвиппайды цы сахъæттæ фæрухс кодта, уыдон. Æнад систы фыццаджы циндзинæдтæ, æппын 
кæрон нал уыди гæдыдзинадæн. Зæрдæсастæй дард стъалымæ лæгъстæ кæнгæйæ, сагъæс 
адæймаджы æнцой нал уагъта: «Цы уыдзыстæм, иу æнæзонд та куы фæзына æмæ нæм 
стъалы куы æрхæсса, уæд?» Æмæ-иу æвзаг комы нал хатти, кувын-иу зæрдæ нал загъта, 
фæлæ-иу адæймаг фыртæссæй ризын систа. Фыд фырты ахуыр кодта: стъалытæм тындзын 
адæймаджы цардамонд у, æмæ та-иу фæстæмæ зæрдæ фæкъæпп кодта: «Ныр мæ фырты 
зæрды æцæг куы бафта стъалыты рухсмæ тындзын, æмæ, Адеилы хуызæн, куы абæлццон уа 
стъалымæ æмæ йæ зæхмæ куы æрхæсса?» Æмæ уыцы сахат йæ фыртæн æмбарын кодта: «Цы 
зæгъын æй хъæуы, рухс хорз кæй у, уый, фæлæ æнæзонд хъуыддаг у рухс зæхмæ 
æрхæссыныл фæлварын; ахæм адæм дæр уыди, фæлæ æгады мардæй фесæфтысты, цардæн нæ 
феххуыс уæвгæйæ». 
Афтæ ахуыр кодтой дæснытæ адæмы, уыцы зонд раст кодтой ахуыргæндтæ дæр. Фæлæ сæ 
ахуырдзинад бæсты нал цыди: фæкæс, æмæ та-иу кой айхъуысти, — ахæм æмæ ахæм лæппу 
кæнæ чызг йæ райгуырæн къонайæ йæхи айста, бæрæг нæй, кæдæм, кæд Адеилы фæндагыл нæ 
ацыди, уæд? Æмæ тæрсгæ-ризгæйæ адæм бамбæрстой: иу хатт ма зæххыл рухс куы ферттива, 
уæд бар-æнæбары байдайын хъæудзæн стыр куыст — цард ног æгъдæуттыл саразын — æмæ дзы 
хи фæласын къухы нал бафтдзæн. Зæрдæ æнцад нал уыди, дард талынггæронмæ сæ каст 
скодтой æмæ сæм афтæ касти, цыма стъалытæ хæстæгæй хæстæгдæр кæнынц æмæ сæ рухс хæстæг 
æрттивын байдыдта. 
(Æмбалты Цоцко «Уацмыстæ», Дзсеуджыхъсеу, 1991 аз). 
-307- 

Арази 
ХУР 
(Аргъау) 
Хъусгæ мæм бакæн, хорз лæг, фæлæуу, æз дын мæ ныхас ракæнон сæрæй-бынмæ: 
ныхас йæ сæрæй куы нæ ракæнай, уæд цæмæ цæуы, уый зын бамбарæн у... Куы фæцæуыс!.. 
Уæдæ хорз, æз мæ ныхас ракæндзынæн дидинджытæн, кæрдæджытæн. Рæсугъд 
дидинджытæ! Дзæбæх мæм байхъусут, æз уын ракæндзынæн хуры аргъау. 
Мæ чызг уыди рынчын; рох уæ ма кæнæд, уый дæр уыди рæсугъд дидинæг; урс-урсид 
цæсгом ын, йæ дзыккутæ æрттывтой сызгъæринау. Дохтыр нæм уæладзыгæй йæхи 
æруагъта, уый уыди æнкъард... цымæ цæй тыххæй уыдаид?... Багъæц, æрхъуыды йæ кодтон... Уый 
нæ уарзта дæлуадзгуыты, йæхи ласта уыдонæй дард. 
Федта рынчын чызджы, уаты къултæм бакаст æмæ загъта: 
— Уымæл ран у уæ ран, æндæр уатмæ аивут, хур арæхдæр кæдæм кæса, ахæм уатмæ. 
Зæнæг дын бирæ ис? 
— Æртæ мын уыди æмæ сæ афтидæй баззадтæн, иу ма сæ быныл баззади... Дохтыр! Мæ 
чызджы мын фервæзын кæн, уый у нæ хæдзары уд, æгас бинонты зæрдæйы лæууæн! 
Цавæрдæр хостæ афыста рынчынæн æмæ ацыди æнкъардæй. 
— Баба, цы хос мын бацамыдта дохтыр? — бафарста чызг. 
— Хур дын бацамыдта, хур, хосæн, мæ зæрдæйы лæууæн, цæмæй дæ барæвдауа, батава 
æмæ адзæбæх уай. 
Мæ хуры хай дидинджытæ, сымах стут хуры зæнæг, цымæ хуыздæр нæ уыдаид, мæ 
сызгъæринхил чызджы сымахмæ куы ’рбахастаин, уæд?.. 
Нæ уыдаид, нæ, сымах-иу ын хæринаг нæ радтаиккат. 
Æмæ æз фæцыдтæн хур агурæг дард ранмæ æмæ фæстагмæ ссардтон, хуры тынтæ арæх 
кæдæм тæхынц, ахæм бæстыхай... 
Хъусут мæм, хъусут, дзырд нæма фæдæн. Дыккаг райсом хæссынмæ хъавыдтæн æз 
мемæ чызджы хуры хæдзармæ, фæлæ бон куы æрбарухс, уæд мæм басидти, мæ къух мын 
айста æмæ уыцы уагыл æгæстимæ нымад нал уыди. 
Уый фæстæ æцæгæлон адæм æрбацыдысты æмæ йæ ахастой. Мах æй нæ уагътам, фæлæ 
уæддæр хаст æрцыди уæлмæрдмæ ныгæнынмæ. 
Æмæ, æвæдза, мæ сызгъæринхил чызг куы адард и, уæд нæ бинонты уд дæр йемæ 
ахаста. 
Мах уæлхъæдæй бахус стæм кæуынæй, æмæ уырдыгæй фæстæмæ æз сæнттæ цæгъдын 
байдыдтон, «хур-хур» кодтон, æдзухдæр цыдтæн мæ чызджы ингæнмæ æмæ-иу уыцы ран 
кастæн æнхъæлмæ хуры скæсынмæ. 
Æз æдзухдæр уыдтон мæ чызджы, хур йæ хъæбысы, афтæмæй, йæ сызгъæрин дзыккутæ 
пырхæй хурыл æруагъта, афтæмæй. Æмæ цы федтон, уый куы дзырдтон мæ мадæн, ме 
’фсинæн, уæд сæ нæ уырныдта æмæ сагъæсыл сысты, мæ сæры зонд кæй фæцыди, ууыл. 
Фæлæ уæддæр иу хатт балæууыдтæн хуры хæдзары. 
— Хурты хурзæрин! — загътон æз, — мæ зæрдæ дыл иттæг худы: цæмæн бахæлæг кодтай 
дæ сызгъæрин тынтæй иу тын мæ рынчын чызгæн? Цæмæн амардтай, цæмæн мын ахастой 
мæ сызгъæринхил чызджы? 
Хур æрæнкъард, фæтар æмæ загъта: 
— Ацу æмæ фехъусын кæн æгас дунейæн æмæ радзур: уæлуадзгуытæ сæхи бакодтой 
хуры тынтæ, аууон адардтой дæлуадзгуытæм æмæ амардтой сызгъæринхил чызджы. 
(Æмбопты Цоцко «Уацмыстæ», Дзæуджыхъæу, 1991 аз). 
-308- 

В. Г. Короленко 
МАКЪАРЫ ФЫН 
Ацы фын федта мæгуыр Макъар, — гъæ уыцы Макъар, чидæр йæ мады мард дон-дон 
куы агуырдта, уыйау йæ родтæ дард, æнтъыснæг бæстæм чи фæтардта, æдзухдæр æфхæрды 
бынаты чи зади хуыцауы рæстæй. 
Йæ райгуырæн бæстæ уымæн уыди иу фæсфæд хъæу - Чалган йæ ном; фæдзæгъæл 
уыцы хъæу дард, якутаг тайгайы. Макъары фыдæлтæ раскъуыддзаг кодтой тайгайæ салд 
зæххы гæппæл, æмæ кæд сæ алфамблай лæууыди æнтъыснæг тæрф, знаджы æфсæдты 
хуызæн, уæддæр мæгуыр нæ кодта сæ зæрдæ. Æхсæст æрдузы арындз сты бырутæ, 
фæзындысты дзы хор æмæ хосы цъынатæ, фылдæрæй фылдæр дзы кодтой мæнкъæй æмæ 
фæздæггæнæг хæдзары къуымтæ. Стæй, раст æхсары тырысайау, тыппырыл, хъæуы астæу арвмæ 
ныхъхъавыди дзæнгæрæгдзæгъдæн. Чалган сси афтæмæйты стыр хъæу. 
Фæлæ цалынмæ Макъары фыдæлтæ тайгаимæ хæцыдысты, цалынмæ йæ артæй 
сыгътой, æфсæйнагæй йæ цагътой, — уалынмæ сæхуыдтæг дæр, æнæзынгæйæ, хъæддаг кæнын 
байдыдтой. Хастой якутаг чызджытæ, истой сын се ’взаг, сæ уаг. Ихсыдысты, сæфтысты 
уырысы стыр мыггаджы иртæсæн нысæнттæ. 
Дзырд дард ацæуы, фæлæ Макъар Чалганы бындурон зæхкуыстгæнджытæй кæй уыди, 
уый дзы уæддæр никæд рох кодта. Уый гуыргæ дæр а бæсты ракодта, цæргæ дæр ацы ран 
кодта, мæлынмæ дæр хъавыди ацы ран. Макъар тынг æппæлыди йæхицæй, йæ 
адæмыхаттæй, — никæй уагъта йæхи хуызæн æмæ-иу хаттæй-хатт аннæтæн фидис кодта: «æвзæр 
якут», — кæд æмæ йæхæдæг дæр, раст куы зæгъæм, уæд дæлвæд-уæлвæд нæ фæцадаид 
якутагæй, нæдæр æгъдауæй, нæдæр царды уагæй. Бирæ нæ зыдта уырыссагау, дзырдта 
æвзæр. Дарæс кодта сырддзæрмттæй, йæ фадыварц — тарбаса, йæ хæринаг — хъæбæр 
кæрдзын æмæ хъалмыхъаг цай; бæрæгбон кæнæ-иу ахæм стæм рæстæджы (цины кæнæ зианы 
сахат) хордта царв, фынгыл цæй бæрц ссардтаид, уый бæрц. Æнæбæрæгдæр нæ уыди — хорз 
арæхст галтыл бæхбадт кæнынмæ; йæ рынчыны бонты йæм зылди саман. Саман-иу 
рынчынмæ лæбурæг скодта йæхи, сонт лæбурæг, къæс-къæс-иу байдыдта, цæмæй фæтæрса 
æмæ тары фæуа Макъары низ. 
Æнцой йын нæ уыди фыргуыстæй, хаста мæгуыр хъæд, арæх æвзæрста стонг æмæ 
уазал, æнæбанцайгæ сагъæс кодта цай æмæ кæрдзыны къæбæрыл; уыдаид ма йæм цымæ 
исты хъуыдытæ, исты сагъæстæ? Уыди, ай-гъай. 
Куы-иу банызта, уæд-иу кæуын байдыдта æмæ-иу дзырдта: «Цæй цард у нæ цард, мæ 
рафæлдисæг хуыцау!» Ноджы ма-иу дзырдта хаттæй-хатт, кæй йæ фæфæнды бавдисæн 
кæнын æгас дунейыл æмæ фæцæуын «хохмæ». Уыцы ран уый нæ уыдзæн нæдæр хуым 
кæныны æфсæрм, нæдæр тауыны, æгæрмæгуыр æй нал бахъæудзæн æрмгуыройæ ссын дæр. 
Кусдзæн æрмæст йæ уды ирвæзыны тыххæй. Уыцы хох цавæр хох у, цы ран ис, уымæн йæ 
бæлвырдæн ницы зыдта; зыдта æрмæст, — фыццаджыдæр, кæй ис ахæм хох, дыккаджы, 
уый кæмдæр дард кæй ис, — афтæ дард, афтæ, æмæ нал бафтид уырдыгæй тайон 
исправничы къухы дæр... 
Æвронгæй-иу æм нал уыдысты уыцы фæндтæ, æвæццæгæн-иу æмбæрста, — ахæм 
диссаджы хохæн кæй нæ ис ссарæн, фæлæ-иу æм нозтджынæй ныфс фæзынди. Уæд та-иу 
сагъæсы бацыд, æцæг хох куы нæ ссара, мыййаг, æмæ æндæр хохмæ куы бафта. «Уæд 
байсæфтæн», — дзырдта-иу Макъар, фæлæ-иу рахъавыди уæддæр цæуынмæ, æмæ кæд йæ фæнд 
не ’ххæст кодта, уæд æрмæст, æвæдзы, уый тыххæй, æмæ йын Сыбырмæ æрвыст тæтæр 
уæй кодтой æвзæр арахъ тамакойыл æнтыд — карздæрæн; уыцы нозтæй-иу уайтагъд асаст 
йæ хъару æмæ-иу фæрынчын. 
Хъуыддаг уыди цыппурс изæр; Макъар зыдта, сом стыр бæрæгбон кæй у. Бæрæгбоны 
уый фæндыди бануазын, фæлæ нозт цæмæй балхæдтаид, уый йæм нæ уыди: йæ хор 
фæуынмæ æввахс, ноджы фæхæсджын хъæуы сæудæджертæ æмæ тæтæрæй. Афтæмæй сом 
стыр бæрæгбон, — кусын дæр нæ фæччы, цы архайдзæн, куы нæ баназа, уæд? Уыцы 
сагъæ-309- 

сы фæдыл Макъар æнамондыл банымадта йæхи. Цæй цард у йæ цард! Æгæрмæгуыр, ай 
хуызæн зымæгон бæрæгбон иу арахъы авг ма бануаз! 
Уæд йæ сæры февзæрди бæллиццаг фæнд. Макъар сыстади æмæ скодта йе скъуыдтæ 
сона. Макъары ус уыди фидар æмæ нуарджын адæймаг, æмбисонды домбай æмæ æнæгъдау 
фыдуынд. Ус æмбæрста йæ лæджы æнæхин хъуыдытæ сеппæт дæр æмæ ныр дæр базыдта 
Макъары фæнд. 
— Кæдæм, кæ, мæ хæйрæджы хай! Иунæгæй та хъавыс арахъ нуазынмæ? 
— Æнцад у! Иу авг балхæндзынæн. Райсом æй иумæ бануаздзыстæм. 
Æмæ йын афтæ тыхджын æрцавта йе уæхск, æмæ ус бадзой-дзой кодта; уый фæстæ ма 
йæм æрныкъуылдта йæ цæст, хинæйдзаг ныкъуылд. Фæтæрсынæн сылгоймаджы 
зæрдæйæн уыйас бирæ нæ хъæуы, — афтæ у йæ арæзт! Ус зыдта æнæмæнг, Макъар æй кæй 
фæсайдзæн, фæлæ йæ лæджы рæвдыдæй бафæлмæн йæ зæрдæ. 
Æмæ рацыди, аласы æрцахста, зæронд Лисанкайы (йæ бæхы ном), дзоныгъмæ йæ баласта 
йæ барцæй, ифтындзын æй байдыдта. Лисанка уайтагъд дуары æдде фæкодта йæ хицауы. 
Ацы ран уый æрлæууыди, фæстæмæ раздæхта йæ сæр, æмæ фæрсæгау бакаст Макъармæ: 
Макъар асагъæс кодта, стæй галиу рох ’рбасхуыста æмæ хъæугæронмæ сарæзта йæ бæх. 
Хъæуæн йæ хæд кæрон уыди иу мæнкъæй хæдзар. Уыцы ран пецæй цыди фæздæг; 
цыди бæрзонд, хæрз бæрзонд, аннæ хæдзæрттæй куыд цыд, афтæ фæздæг урс фæйлаугæ 
дзыгуыртæй аууон дардта уазал стъалытæ æмæ сæнт-рухс мæймæ. Арт хъæлдзæгæй 
мæнтæ калдта, фæздæгхуыз ихтæй схъиудта йæ рухс. Кæрт уыди æдзæм æнцад. 
Ацы ран цардысты æцæгæлон, дард бæстæй æрыфтæггаг адæм. Уыдон ардæм куыд 
æрхаудысты, цавæр фыдбоны тымыгъ сæ рахаста ахæм дард бæстæм, уымæн Макъар ницы 
æмбæрста, хъæугæ дæр æй нæ кодта, фæлæ хъуыддаг кæнын уарзта семæ: хъыг æй нæ 
дардтой, стæй фæлтæрæнгæнæг дæр нæ уыдысты аргъыл. 
Хæдзары дуарæй фæмидæг, афтæ бараст пецмæ æмæ артмæ бадардта йæ æргъæвст къухтæ. 
— Ча! — загъта Макъар, цыма уымæй æмбарын кодта, кæй суазал уый. 
Æцæгæлон адæм сæ хæдзары уыдысты. Цырагъ сыгъди сæ фынгыл, кæд ницы 
архайдтой, уæддæр. Сæ иу хуыссыди йæ хуыссæнуаты, тамакойы фæздæгæй уагъта цæгтæ-цæгтæ 
æмæ хъахъхъæдта, фæздæг куыд къæдзтæ кодта, уымæ; æвæдзы, уыдоныл баста уый йæ 
сагъæсы даргъ цæгтæ. Аннæ бадти арты фарсмæ æмæ сагъæсджын кастæй касти уый дæр, 
арты цырын куыд згъордта судзгæ сугтыл, уымæ. 
Дзурæг æм кæй нæ уыди, уый фæдыл батыхст Макъар йæхинымæры, æмæ цæмæй йæ 
тыхстæн иу кæрон скодтаид. уый тыххæй загъта: 
— Дзæбæх ут! 
Цæмæй зыдта уый, цавæр мает уыди æцæгæлон адæмы зæрдæты, сæхи цавæр 
мысинæгтæ уылæнтæ кодтой уыдон сæрты уыцы изæр, цавæр нывтæ уадысты, диссаджы уадæй, 
уыдон цæстытыл арт æмæ фæздæджы гакъæтты. Стæй æнæсагъæс нæ уыд уый йæхæдæг дæр. 
Арты фарсмæ цы лæппулæг бадти, уый хæрдмæ систа йæ сæр, бакаст æнæхъал кастæй 
Макъармæ, цыма йæ нæ базыдта, уыйау. Стæй банкъуыста йæ сæр æмæ æваст фестади 
бандонæй. 
— Æгас цæуай, æгас, Макъар. Цæй хорз бакодтай... Цай нæ цымыс махимæ? 
Хорз фæкаст Макъармæ сæ уæздандзинад. 
— Цай, зæгъыс? — бафарста Макъар. — Гъе уый дын мае зæрдæмæ цæуы. Уый хорз, 
æфсымæр, хорз — ивгъуыд хорз! 
Уайтагъд фистæг кæнын байдыдта йæхи. Æмæ куыддæр раласта йæ кæрц, систа йæ худ, 
афтæ фæныфсджындæр, стæй ма судзгæ æвзалытæ самовары куы федта, уæд баздæхт 
лæппу-лæгмæ æмæ байдыдта дзурын мæлгъæвзагæй: 
— Æз уæ уарзын, ме ’цæгæй зæгъын... Афтæ уæ уарзын, афтæ!.. Æхсæв дæр нæ хуыссын. 
Æцæгæлон адæймаг йæхи фездæхта иуырдæм æмæ æнæбары бахудти мидбылты. 
— Æ, уарзыс? — загъта уый. — Мыййаг дæ исты хъæуы? 
Макъар фæджих. 
— Хъуыддаг мæ ис, — дзуапп ын радта. — Æмæ йæ ды та уæд цæмæй базыдтай? Хорз. 
Мæнæ уал цай бацымон, стæй уын æй зæгъдзынæн. 
-310- 

Цайæ уæздан сæхуыдтæг кæм загътой хæдзары хицæуттæ, уым Макъар аккаг скодта 
йæхицæн фалдæр ацæуын. 
- Физонæг уæм цы уа? Æз уарзын, — загъта уый. 
- Нæй. 
- Цæй, ницы кæны, - загъта Макъар зæрдæ æрынцойæн, — æндæр хатт уæм 
бахæрдзынæн... Раст у? Æндæр хатт? — ноджы та бафарста. 
- Хорз. 
Ныр æцæгæлон адæммæ Макъарæн уыди хæс, физонæджы хæс, — уымæй та ахæм 
хæстæ дзæгъæлы нæ сæфти. Сахат рацыди, афтæ Макъар бабадт йæ дзоныгъы. Уый фæхæст 
æнæхъæн сомыл; уыцы сомы аргъмæ уый хъуамæ радтаид фондз сардзины суг; уыцы 
бæсты аргъæй сын æвзæр аргъ нæ уыди. О, уый иуæй сомытæ, æрдтæ хордта, абон уыцы æхца 
кæй нæ бануаздзæн, аннæмæй та йæм фæнд уыди, уыдон ануазын уайтагъд. Æмæ дын 
мæтæй марди, о! Æвзаринаг æхсызгонад фæуæлахиздæр æфсæрмыл. Ницæмæ уал æрдардта 
— хинæй кæй рацыд йæ усыл, стæй йын зæронд ус фыднад кæй скæндзæн расыгæй. 
- Кæдæм, кæ, Макъар? — худгæйæ сдзырдта æцæгæлон адæймаг, куы федта, Макар 
æмраст кæй нæ цæуы, фæлæ галиумæ, тæтæры ’рдæм кæй фездæхы. 
- Тр-ру-у!.. Тпру-у! Кæсыс æм, — ай хуызæн ма æлгъыст хайуан уыдзæн... чердæм 
цæуы! — йæхи раст кодта Макъар, галиу рох ивазгæйæ, рахизæй та аивæй йæ бæх нæмгæйæ. 
Æмбаргæ бæх, уайдзæфгæнæгау, йæ дымæг тилгæ, сабыргай акъахдзæфтæ кодта, 
кæдæм хъуыди, уыцырдæм, æмæ уайтагъддæр дзоныгъы хъыс-хъыс тæтæры дуармæ ссыди. 
* * * 
Тæтæры дуармæ лæууыди бастæй иу къорд бæхы, сæ уæлæ якутаг бæрзонд сæргътæ. 
Уынгæг хæдзары уыди æнуд. Тамакойы карз фæздæг дзы бадти мигъау, æмæ йæ пец 
цадæггай æлвæста йæхимæ. Фынджы алыфарс даргъ бандæттыл бадтысты якутаг уазджытæ; 
фынгыл нуазæнтæ æд арахъ; ранæй-ран къордгæйттæй хъазыдысты къамтæй. Сæ цæсгæмттæ 
уыдысты хид æмæ сырх. Къамæйхъазджытæ сырддзастæй хъахъхъæдтой къамтæм. Уæд 
таиу æхцатæ фæзындысты, стæй сæ-иу уайтагъд амбæхстой сæ дзыппыты. Къуымы дзы 
хъæмпыл дзой-дзой кæны бадгæ-бадын иу расыг якутаг æмæ кæны æнæкæрон зарæг. Йæ 
хъæлæсæй цыди хъæддаг æмæ хъыррыстгæнаг хъæртæ, æмæ алы уагæй кодта уыцы иу дзырд, — 
райсом стыр бæрæгбон кæй у, абон та расыг кæй фæци. 
Макъар балæвæрдта йе ’хца æмæ райста иу авг. Авг роны афснайдта, йæхæдæг, аивæй, 
аннæты цæст ыл куыннæ æрхæца, афтæмæй талынг къуыммæ байста йæхи. Уым нуазæн 
нуазæны фæстæ уадзгæ авгæй æмæ фæд-фæдыл нуазгæ. Арахъ уыди маст, бамхæццæ йæ 
кодтой бæрæгбонмæ, — йе ’ртæ цыппæрæм хайæ фылдæр уыдаид дон. Фæлæ йæм уый бæрц 
тамакойæ фæкастысты. Макъар-иу алы анозтæн дæр иу цъусдуг фенуд, æмæ-иу тугхуыз 
зиллæччытæ ахъазыдысты йæ цæстытыл. 
Уайтагъддæр фæрасыг. Хъæмпыл æруагъта йæхи, стæй ныххæцыди йæ уæрджытыл æмæ 
сыл æрæвæрдта йæ сæр. Æмæ уый хъæлæсæй дæр сæхуыдтæг сæхиадыл згъорын сметой 
уыцы æнæсæрфат æмæ хъыррыстгæнаг хъæртæ. Уый зарыди — райсом бæрæгбон кæй у, 
абон та фондз суджы уæрдоны нозт кæй фесты. 
Уалынмæ хæдзар уынгæгæй-уынгæгдæр кæнын байдыдта. Мидæмæ гуылфæнтæ 
кодтой ног уазджытæ якутæгтæ, уыдон ардæм æрбацыдысты бакувынмæ æмæ тæтæры арахъ 
нуазынмæ. Хæдзары хицау бамбæрста, — тагъд дзы сеппæтæн бынат нал уыдзæн. Уый 
фæдыл сыстади фынджы уæлхъусæй, æмбырдыл рахаста йæ цæст. Фæкомкоммæ талынг 
къуыммæ æмæ дзы ауыдта якутаг æмæ Макъары. Бацыди якутагмæ, йе ’фцæгготыл ын 
ныххæцыди æмæ йæ фехста хæдзарæй. Уый фæстæ Макъармæ баласта йæхи. Уымæн 
тæйраг скодта уæлдай кад, хъæуккаг куыд уыди3 уымæ гæсгæ. Дуар уæрæх байгом кодта 
æмæ йын фæстæрдыгæй ахæм цæф фæласта йæ къахæй, æмæ Макъар уыцы иу тахт аласта 
хæдзарæй, æмæ миты хъæпæнмæ æрхаста йæ фындз. 
Зын зæгъæн у — уыцы хъуыддаг æфхæрдæн бахастаид йæ зæрдæмæ æви нæ. Уый æндæвта, 
-311- 

мит кæй бакалд йæ дысты, йæ цæсгом дæр миты кæй ис. Амалтæй ма сыстади миты 
хъæпæнæй æмæ бахылди йæ Лисанкамæ. 
Мæй бæрзонд сфардæг. Фисынмæдзæуджытæ сæ дымæг æрцæйуагътой уырдыгмæ. 
Тынгæй-тынгдæр хъызыди. Цæгатварсæй æрдынхуыз æврагъы фæстæ сцæйцыдысты, 
уæнгмардхъастгæнгæ, судзгæ куыристæ цæгаты æрттивæнæй. 
Лисанка, æвæдзы, æмбæрста йæ хицауы æууæлтæ, æмæ арæхстгай уыцы уæззау цыдæй 
араст сæ хæдзармæ. Макъар дзойдзойгæнгæ бады дзоныгъы æмæ нæ уадзы йæ зард. Уый 
зарыди, фондз суджы уæрдоны кæй банызта, йæ зæронд æфсин æй кæй нæмдзæн. Йæ 
хъæлæсæй-иу цы хъæртæ сирвæзтысты, уыдон уыдысты афтæ æнкъард, афтæ æнтъыснæг, 
ниудтой ахæм ниудæй изæры уæлдæфы, æмæ æцæгæлон адæймагæн Макъары зарæгмæ йæ 
зæрдæ цы мæгуыр уыди, уымæй ма тынгдæр ныммæгуыр, хæдзары сæрмæ пец 
æмбæрзынмæ куыд фæцæйцыди, афтæ. Мит сонт æрттывдæй æрттывта мæйы рухсмæ. Цыма-иу 
рæстæгæй-рæстæгмæ атади мæйы рухс, мит-иу фæтар æмæ йыл-иу уайтагъд схъазыди 
цæгатон æрттивæны схъиуæццаг рухс. Æмæ-иу уæд зынди афтæ, цыма къуылдымтæ æд тайга 
æрбавæййынц^куы хæстæгдæр, куы та айсынц дарддæр сæхи. Тайгайы хæд бынæй 
Макъармæ зынди Йамалахы къуылдымыл митын цъар; цъары фæстæ уымæн уыди 
къæппæджытæ арæзт, алыхуызон сырд, алыхуызон маргъ ахсынæн. 
Уый йын йæ хъуъщыты арæзт иннæрдæм аздæхта. Макъар ныззарыди, йæ къæппæг 
рувас кæй æрцахста, райсом ын йæ царм кæй ауæй кæндзæн, зæронд ус дæр æй кæй нал 
фæнæмдзæн. 
Дзæнгæрæджы раззаг цæф æрбайхъуыст уæлдæфы, афтæ Макъар дæр бахæццæ сæ 
хæдзармæ. Йæ къæппæг рувас æрцахста, уый йæ фыццаг дзырд фæци зæронд усæн. 
Бынтондæр æй байрох, зæронд ус арахъ уынгæ дæр кæй нæ фæкодта æмæ чысыл дисы нæ бацыди, 
зæронд ус ын уый бæрц цины уацхъуыдмæ кæй нæ æркасти, фæлæ йын фыддзæф кæй 
ныккодта. Стæй ма ууыл дæр нæ баззад. Цалынмæ хуыссæнуатмæ хауди, уалынмæ дæр ма 
Макъары фæсонтыл æруади тымбыл къухы цæф. 
Бæрæгбоны цагъд хъуысти Чалганы сæрмæ æмæ азæлыди дардыл, иттæг дардыл. 
* * * 
Макъар хуыссыди йæ хуыссæнуаты. Арт уагъта йæ сæр. Хуылф сыгъдау сыгъд кодта. 
Тамакойыл стад арахъ дыууæрдæм æнхъæвзта тугдадзинты. Цæсгомыл згъордтой тад миты 
уазал сыгтæ; уыдон хуызæн сыгтæ уадысты йæ фæсонтыл дæр. 
Зæронд усы зæрдæйæ, бафынæй. Фæлæ фынæй нæ уыд. Рувас йæ сæрæй нал цух кæны 
æмæ нал. Рувас къæппæджы кæй бахаудта, уый йæ бауырныдта, раст кæцы къæппæджы 
бахауд, уый дæр ма зыдта. Макъар уыдта, бæлвырдæй уыдта, уæззау къæппæг рувасы куыд 
ныцъцъист кодта, мит йæ дзæмбытæй куыд къахы æмæ лидзыныл куыд архайы. Мæйы 
тынтæ, тæрфы хъаргæйæ, рувасы сызгъæрин хилыл хъазыдысты. Сырды цæстытæ 
æрттывтой йæ размæ. 
Макъар нал баурæдта йæхи, сыстади хуыссæнæй æмæ уæртæ фæцæуы йæ уарзон 
Лисанкамæ — сфæнд кодта тайгамæ. 
Ох-хай! Ай цавæр диссаг уа? Макæ-ма, зæронд усы тыхджын къухтæ йын ма фæхæст 
уой йæ сонайы æфцæгготыл, æмæ та фæстæмæ ма феста йæ хуыссæнуаты? 
Уый нæ уыдзæн, мæнæ хъæугæронмæ куы рахæццæ. Чалган фæстиау аззади. 
Уырдыгæй хъуысы аргъуаны циндзинады цагъд; æрвгæроны, тар хаххы сæрмæ та рухс арвыл 
фæзынынц æнæхъæн бæлттæй якутаг барджыты сау æндæргтæ бæрзонд цъупп худты 
мидæг. Якутæгты арæзт уыди аргъуанмæ. 
Уалынмæ мæй æруагъта йæхи, уæлвонг та арвæн йæ бæрæг астæу февзæрыди урсгомау 
асæст; уый сæрттывта фæйлаугæ фосфоры æрттывдæй. Стæй цыма куыддæр фæдихтæ, аивæзт, 
æрыхснырста æмæ дзы уайтагъд æрдаргъ сты фæйнæрдæм алыхуызон арты тæлмытæ, 
æрдынхуыз тар асæст та ноджы фæтардæр цæгаты. Асæст ныссау, тайгайæ дæр саудæр. Макъар 
кæдæм фæцæйцыди, уыцы тайгайæ. 
-312- 

Фæндаг зилдух кодта тар пыхсы астæу. Рахиз фарс сæхи бæрзонд дардтой къуылдымтæ, 
галиу фарс дæр афтæ. Бæлæстæ куъщ дарддæр, афтæ — бæрзонддæр. Тайга кодта тарфдæр. 
Уый лæууыди æдзæм лæудæй æмæ дзаг уыди сусæгдзинæдтæй. Сыфтæрджын бæласы 
бæгънæг хихтæ зæрст уыдысты æвзистхуыз халасæй. Цæгатаг фæлмæн рухс, уыдонæн сæ 
сæртыл быргæйæ, гæрста тайгайы, æмæ-иу рухсмæ фæзындысты куы мит æрдуз, куы та, чи 
ныппырх, уыцы гуыппырсар бæлæсты калд мæрдтæ, митæй зæрст... Фæкæс, æмæ та-иу 
цæст цыдæриддæр ахста, уыдон иууылдæр аныгуылдысты мæйдары, æгомыг æмæ 
сусæгдзинадæй дзаг мæйдары. 
Макъар æрлæууыди. Ацы ран, раст фæндагæн йæ хæд цур, уыди сæ райдиан алыхуызон 
къæппæджытæн. Рухсмæ уымæ бæлвырд зынди, бæрзонд нæ уыд, ахæм бругонд, кæлддзаг 
цæнгтæй арæзт; уыдта ма уый раззаг къæппæджы дæр, — æртæ уæззау даргъ хъæды, 
быцæугонд иу æмуырдыг сæртмихмæ, хъæдтæ лæууыдысты хинарæзт мæцъистыл, мæцъистыл 
сæхъхъис синæгтæ. 
Раст зæгъын хъæуы, къæппæджытæ кæйдæр уыдысты, фæлæ ницы кæны, — рувасæн 
хъауджыдæр нæу: кæйдæр къæппæджы дæр смидæг вæййы. Тагъдгомау рахызти дзоныгъæй 
Макъар, æмбаргæ Лисанкайы фæндагыл фæуагъта, йæхæдæг æдзынæг ныхъхъуыста. 
Сыбыртт дæр нæ цæуы тайгайæ. Хъæу адард, нал æм зынди, æрмæст ма дзы фыццаджы 
хуызæн хъуысти бæрæгбоны цагъд. 
Тæссагæй дзы уанæбæрæг ницы уыди. Къæппæджытæ уыдысты чалгайнаг Лексайы. 
Макъары сыхаг æмæ йæ фыдызнаг. Уый, æвæдзы, афонмæ уыдаид аргъуаны. Иу фæд дæр 
нæ зыны ног уард миты лæгъз сæрыл. 
Уæд дын йæхи баласта тæрфмæ, — уым дæр нæй змæлæг. Мит хъыррыст кæны къæхты 
бын. Сармадзантæ рæнхъытæй куыд фæлæууынц, æнхъæлмæгæсæгау гомдзыхæй, афтæ 
лæууыдысты къæппæджытæ. 
Фæлæ... Уый та цавæр уа! Цæйдæр сæр-сæр... Тайгайы фæзынди сырхæндар хил, 
ныртæккæ кæм фæрухс, уыцы ран, хæрз хæстæг. Уалынмæ цыдæр æрбаци бæлæсты æхсæн. 
Макъары къæппæджыты ’рдыгæй, æмæ уадидæгæн хъæды фæцыди æмыр, фæлæ тыхджын гуыпп. 
Райдианы уыцы гуыпп фæзæлланг кодта сæртæг æмæ æмуд зæлланг, фæлæ стæй цыма даргъ 
азæлдæй ныййазæлыди тайгайы агъуысты бын æмæ цадæггай бамыр иу дард ададжы. 
Макъары зæрдæ сысхуыста. Уый йæ къæппæджы гуыпп уыди. 
Макъар бацагайдта æмæ тæрфыл фæцæуы. Уазал хихтæ цавтой уымæн йæ цæстытæ, 
мит ын калдтой йæ цæсгомыл. Уæд та-иу фæцудыдта, æрбахгæдта-иу йæ риу. 
Мæнæ æрбазгъордта иу цагъд æрдузмæ, цæгъдгæ дæр æй йæхæдæг æркодта кæддæр. 
Дыууæрдыгæй дзы лæууыдысты халасæй урсгонд бæлæстæ; дæлæрдыгæй та дзы зыны иу 
чысыл фæндаг, уый куыд фæстæмæ ацыди лыстæггæнгæ, фæндаг кæм фæци, уым 
комхæлиуæй хъахъхъæны иу стыр къæппæг... Хæстæг у... 
Фæлæ уæртæ чысыл фæндагыл, къæппæджы раз фæзынди цæйдæр ныв, — февзæрыди 
æмæ та фæаууон. Макъарæн цы хъуыди базонын чалгайнаг Лексайы: кæд ма исты зоны, уæд 
ын федта йæ чысылгомау, йæ бæзæрхыг гуырыконд, размæ йын æркъæлæт, арсы цыд йæ 
цыд. Макъармæ афтæ фæзынд, цыма Лексайы цæсгом цы тар уыди, уымæй фæтардæр; йе 
стыр дæндæгтæ фæзыхъхъыр сты, уый агъоммæ-иу куыд фæзыхъхъыр сты, уымæй тынгдæр. 
Мает бахъардта Макъары зæрдæмæ. «Ахæм æнаккаг ма уыдзæн! Кæд мын сгары мæ 
къæппæджытæ». Раст зæгъын хъæуы, Макъар ай сахат асгæрста йæхæдæг дæр Лексайы 
къæппæджытæ, фæлæ дыууæ хъуыддаджы иртæсынц кæрæдзийæ. Иртæсынц уымæй, æмæ 
йæхæдæг куы сгæрста искæй къæппæджытæ, уæд уыди тæссаг ран: куы сæргом уа, мыййаг; 
фæлæ йын исчи куы зила уымæн йæхионтыл, уæд ын уый та у мает йæ зæрдæйæн, уый 
фæдыл æй фæндыди, цæмæй баййафа уыцы адæймаджы, уымæн йæ бартæ чи кайы. 
Æмæ цы къæппæг æрхаудта, уымæ фæдæргæвст фæкæны. Лекса дæр, арсы цыдгæнгæ, 
уырдæм сарæзта йæ ных. Афтæ бакæнын хъæуы, цæмæй къæппæгмæ раздæр фæуа. 
Уæртæ дын уый та къæппæг дæр. Сырх дары йæ бынæй ахст сырды хил. Рувас къахы 
мит йæ ныхтæй, — уый агъоммæ йæ куыд федта, раст афтæ, — йæ сырх цæстытæ судзынц 
æмæ йæм уыцы кастæй комкоммæ кæсынц. 
- Тытыма (ома ма ’внал)!.. Мæн у! — хъæр кодта Макъар Лексамæ. 
-313- 

— Тытыма! - фæцыди Лексайы хъæр дæр, цыма азæлд уыди, уыйау. — Мæн у! 
Сæ дыууæ дæр уыцы агайд фæкодтой иумæ, æзраздæронæй исын байдыдтой 
къæппæджы сæр, цæмæй рувас суæгъд уа. Къæппæг систой, афтæ рувас дæр фестад. Уый акодта иу 
сæррæтт, стæй фæлæууыди, бакаст дыууæ чалгайнагмæ, цыма сыл худгæ кодта, уыйау. Уый 
фæстæ йæ бырынкъæй астæрдта, къæппæг ын кæм афхæрдта, уыцы ран æмæ хъæлдзæгæй 
азгъордта размæ, рæвдауæгау йæ къæдзил тилгæ. 
Лскса бæргæ азгъордта йæ фæдыл, фæлæ йын Макъар рацахста йæ сонайы фæдджитæ. 
— Тытыма (ма кæ!) — фæхъæр кодта. — Мæн у! — Æмæ уыцы хуызæнæй азгъордта 
рувасы фæдыл. 
— Тытыма! — азæлыди та Макъары хъæр дæр, æмæ Макъар бамбæрста, Лекса дæр ыл 
кæй фæхæст, æмæ уайтагъд кæй фæци йæ разæй. 
Макъар ссыгъди фыр мæстæй. Рувас дæр æй нал æндæвта. Лексайы фæстæ ныййарц, 
Лекса та кодта йæ лидзыны кой. 
Сæ дыууæйæн дæр цæй бæрц æнтысти, уымæй нал ауæрстой уайыныл. Бæласы хих 
æрæппæрста Лексайы худ, фæлæ ма уый худыл кæм уыд. Макъар æй хъæргæнгæ 
æрбаййафы. Фæлæ Лекса рагæй дæр хиндæр уыди Макъарæй. Æвиппайды дзыхълæуд фæласта, 
фездæхт фæстæмæ æмæ фæгуыбыр кодта йæ сæр. Макъар бахаста йæ гуыбын Лексайы 
сæрмæ æмæ асæрбихъуырой кодта митыл. Куыд æрцæйхауди, афтæ йын уыцы æлгъыст 
Лекса йæ сæрæй фелвæста йæ худ æмæ тайгайы амбæхст. 
Макъар сындæггай сыстади. Уæдæ ма уый хуызæн æфхæрд, уый хуызæн æнамонд кæм 
разындзæн. Фыдгулы зæрдæ уый куы кæнид, Макъары зæрдæ цы кодта уыцы сахат. Рувас 
уыди уымæн йæ къухы, ныр та... Афтæ йæм зынди, цыма тæрфы куы ’рбатартæ, уæддæр ма 
иу хатт йæ къæдзил атылдта хынджылæггæнæгау, æмæ уыйадыл бынтондæр фæаууон. 
Æрталынг. Урсгомау æврагъ ма чысылтæ зынди арвы бæрæг астæу. Æврагъ цадæггай 
тайæгау кодта, æмæ дзы куыддæр, фæлладæй, зивæггæнгæ, калдысты æрттивæны тынтæ, 
ныр бынтондæр, æвæдза, æрмынæг уыдзысты, афтæ. 
Макъары судзгæ буарыл згъордтой тад митæй æнæхъæн цыргъ сыгтæ. Мит бакалд уымæн 
йæ дысты, йæ сонайы æфцæгготы, уади йæ фæсонтыл, калди йæ тарбасаты. Мæнгард Лекса 
йын аскъæфта йæ худ. Уайгæ-уайын кæмдæр ахаудысты йе ’рмкъухтæ. 
Хорз нæу хъуыддаг. Макъар зыдта, — æбуалгъ хъызт уазал нæ уарзы хъазын ахæм 
адæймагимæ, æнæ худ æмæ æнæ æрмкъухæй тайгамæ чи бафты. 
Уый цыди рагæй. Уымæ гæсгæ, Йамахалы къуылдымæй раджы хъуамæ рахызтаид æмæ 
йæм æрбазындаид дзæнгæрæгдзæгъдæн, афтæмæй та уый тайгайæ дæр нæма рахызт. Тæрф 
цыма уыди кæлæнтæй дзаг, — нал æмæ йæ нал уæгъд кæны йæ хъæбысæй. Дардæй йæм 
хъуысти бæрæгбоны иувазыг цагъд æнæбанцайгæйæ. Макъарæй афтæ, æмæ йæм æмраст 
цæуы, фæлæ дзæнгæрæджы хъæр кодта уымæй дардæй дарддæр; æмæ цæй бæрц йæ уылæнтæ 
хъуысыдысты æнцадæй-æнцаддæр, уый бæрц Макъары зæрдæ хорзау нал уыди. 
Бафæлмæцыд. Нал уыд йæ сæрæн. Дыдæгътæ кæнынц йæ уæрджытæ. Буар 
ныффæлхор, раст æй цыма фæхты ныххост. Риу æрбахгæны. Къухтæ, къæхтæ мæлынц. Иæ гом сæр 
ын цыма æлвасынц зынг тæлытæй. 
«Сæфдзынæн рæстæй!» — арæхæй-арæхдæр бадын байдыдта йæ хъуыдыты. Фæлæ йæ 
цыды кой кæны уæддæр. 
Тайга æдзæм хъус æрци. Макъарæн уый æхгæнгæ цæуы йæ фæстæ, раст æм цыма 
дардта цавæрдæр æнахуыр хæрамдзинад. Фæндаг ын нал дæтты, ныфс ын ницæмæй уал 
æвæры. 
«Уæуу, ме сæфт ралæууыди!» — иудадзыг дæр сагъæсы бацыд Макъар. 
Уæд бынтондæр бастад. Ныр тала бæлæстæ дæр æргом надтой уымæн йæ цæсгом 
æнæфсæрмæй, худтысты уымæн йæ тухитыл. Иу ран лæнкмæ разгъордта урс тæрхъус, æрбадти 
йæ фæстаг дзæмбытыл, йæ даргъ хъустæ — сау стъæлфытæ сæ кæрæттыл — фезмæлын кодта 
æмæ байдыдта йæхи æхсын, уыимæ алы хуызы æвдисы Макъармæ йæхи, мæстæй йæ мары. 
Тæрхъус ын æмбарын кодта, хорз æй кæй зоны. Макъар кæй у, хинæйдзаг къæппæджытæ 
чи ныццарæзта тайгайы, цæмæй байхæла мæгуыр тæрхъусы къона. Фæлæ йæ ныр раны 
ссардта: худæгæй йыл схæсдзæн йæхи. 
-314- 

Маст æркасти Макъармæ. Тайга та цы уыди, уымæй змæлд сси. Змæлд Макъармæ 
дардта знаггад. Дæрддаг бæлæстæ дæр ивæзтой ныр Макъары фæндагмæ сæ хихтæ, 
лæбурдтой йын йæ сæры хилмæ, надтой йын йæ цæстытæ, йæ цæсгом. Фæзындысты-иу 
саугæрчытæ сæ цæрæнбынæттæй æмæ йæм дзагъыр кодтой сæ цымыдис тымбыл цæстытæ; уыдон 
æхсæнты згъордтой хъæддаг уасджытæ, фæйнæрдæм уагъд сæ дымджытæ, сæ базыртæ 
мæсты дымст, афтæмæй сæ сылтæн кодтой Макъары ныхас, йæ хиндзинæдты кой. Стæй 
маиу дард тæрфытæй æрбазындысты рувасы бырынчъытæ мингæйттæй. Уыдон-иу 
’рбаулæфыдысты уæлдæф сæхимæ æмæ худтысты Макъарыл, сæ сырх хъустæ тилгæ. Тæрхъустæ-иу 
æрлæууыдысты сæ фæстæгтыл йæ разы æмæ-иу сæ зæрдæйы дзæбæхæн кæл-кæл кодтой, 
Макъары зынтыл тæрхонгæнгæйæ. 
Æбуалгъдæр та ма уæдæ цы уыдаид! 
«Сæфдзынæн!» — ахъуыды кодта Макъар æмæ сфæнд кодта, цæмæй тагъддæр фесæфа, 
кæд дзы нал ис æнæсæфгæ. 
Æмæ митыл æруагъта йæхи. 
Хъызыди тыхджындæр. Æрттивæны фæстаг уылæнтæ лæмæгъ рухс дардтой, арвыл-иу 
адаргъ сты æмæ иу тайгайы, бæлæсты зыхъхъыртæй æркастысты Макъармæ. Дзæнгæрæджы 
фæстаг азæлæнтæ ма-иу æрбахæццæ сты дард Чалганæй. 
Æрттивæн ныггуыпп ласта æмæ ахуыссыди. Дзæнгæрæг банцади йæ цæгъдынæй. 
Макъар дæр систа йæ уд. 
* * * 
Хъуыддаг куыд æрцыди, уымæн Макъар ницы бамбæрста. Уымæй афтæ, цыдæр дзы 
хъуамæ рацыдаид, æмæ касти æнхъæлмæ, кæд æмæ дзы уыцы цыдæр рацæуид... Фæлæ дзы 
ницы цыдис. 
Афтæмæй та æмбæрста, кæй амард, цæй фæдыл æнæзмæлгæ ауагъта йæхи; бирæ 
фæлæууыд уый уыцы дæргъæй, афтæ бирæ, æмæ байдыдта фæлмæцын. 
Хæрз талынг æрци, афтæ Макъар бафиппайдта, — чидæр æй схойы йæ къахæй. Уый 
раздæхта йæ цæсгом æмæ ракаст йæ цæстытæй. 
Бæлæстæ ныр лæууыдысты æнцад-æнцойæ, цыма æфсæрмы кодтой сæ раконд 
фыдуагдзинæдтæй. Хъуынаджын зазтæ ивæзтой сæ уæрæх, митæй æмбæрзт дзæмбытæ, æмæ 
змæлыдысты зына-нæзына. Уæд уæлдæфы дæр хаудысты миты мæнкъæй тъыфылтæ афтæ æнцад. 
Рухс æмæ фæлмас стъалытæ æркæс-æркæс кодтой цъæх арвæй тар хихты æхсæнты æмæ 
цыма дзырдтой: 
«Уынут, дæлæ иу мæгуыр лæг амарди?» 
Макъары хæд уæлхъус лæууыди зæронд мæнкъæй сауджын Иван, æмæ йæ къахæй 
схойы. Митæй нæ зынди сауджыны даргъ пæлæз, йæ бергесыл (худыл) дæр мит, мит 
фæсонтыл, стæй ма йæ даргъ зачъетыл. Чысыл дисы нæ бацыди Макъар, Иван-сауджыны 
базонгæйæ, уымæн æмæ уый амардыл рацыд цыппар азы. 
Уый зæрдæхæлар адæймаг уыди. Никуы батыхсын кодта ругайæ (хоры хъалонæй) 
Макъары, никуы дзы бацагуырдта æхца аргъауæггаг: йæхæдæг-иу уыди Макъар мыздæвæрæг 
сывæллæттыл аргъаугæйæ, стæй æнæуый аргъуыдты; æмæ ныр куы ’рбалæууыди йæ 
зæрдыл, — хаттæй-хатт ын чысылгомау кæй фыста, иуæй-иу хатт та æппындæр ницы, — уæд 
бацыди æфсæрмы. Хъастгæнаг нæ уыди Иван-сауджын, бирæтыл нæ домдта: уый агуырдта 
æрмæст, цæмæй йын алыхатт дæр уыдаид фынгыл авджы дзаг арахъ. Намæ та, æвæдза, 
æхца нæй Макъармæ, уæд æлхæдта йæхи хардзæй, нуазгæ та — иумæ. Фыдрасыг-иу фæци 
мæнкъæй сауджын алыхатт дæр, фæлæ загъд стæм хатт кодта расыгæй, уый дæр рог загъд. 
Макъар-иу æгас хæдзар ссарын кодта сæрхъуаг адæймагæн æмæ-иу æй уыцы хуызы 
сауджыны усы æвджид бакодта. 
О, адæймагæй зæрдæхæлар адæймаг бæргæ уыди сауджын, фæлæ хорз мардæй нæ амард. 
Иу ахæмы, — бинонтæй хæдзары куы ничиуал баззади, мæнкъæй сауджын расыгæй куыд 
хуыссыди, афтæ тамако адымын æрцагуырдта уый зæрдæ. Хуыссæнæй сыстади æмæ, 
цуд-315- 

тытæгæнгæ, бараст пецмæ, цæмæй зынг авæра йæ лулæйы. Пецы æхсидæн арт. Уый æгæр 
расыг уыди, фæцудыдта æмæ артмæ бахауди. Сауджынæй ма аззади бинонты 
æрбаздæхынмæ æрмæст йæ къæхтæ. 
Хъыг ракодтой Иван-сауджыныл иууыл адæм, фæлæ... адзалæн амал нал ис. Айдагъ 
дыууæ къахы ма баззад сауджынæй, æмæ йын уыйадыл хосгæнæг хос нал ссардтаид æгас 
дунейыл дæр. Къæхтæ мæрдон сыджыты бавæрдтой, Иван-сауджыны бæсты та æндæр 
сауджын æрлæууыди. Ацы сахат уыцы мæнкъæй сауджын цардбарæгæй лæууыди Макъары 
уæлхъус æмæ йæ къахæй схойы. 
— Уæлæмæ, Макъархафæн, — дзырдта сауджын. — Цом-ма, цом. 
— Æмæ дын уæд кæдæм цон? — мæстджын фарст æй бакодта Макъар. 
Уый зондæй, иугæр кæм «фесæфт», уым дзы хуыссынæй, æнцад хуыссынæй фæстæмæ 
нал ис æндæр æфсæрм; дзæгъæл хъуыддаг у, ноджы тайгайы лæсын æвæндагæй. На уый, 
уæд ма цы сæрæн уыд йæ сæфт? 
— Цом дынджыр тайонмæ. 
— Уæддæр æм цы сæрæн цон? — бафарста Макъар. 
— Тæрхон дын кæндзæн, — загъта мæнкъæй сауджын æнкъард æмæ рæвдаугæ хъæлæсæй. 
Макъары зæрдыл æрбалæууыд, мæлæты фæстæ ма æцæг кæмдæр бастын кæй хъæуы 
тæрхоны, — аргъуаны йæ фехъуыста кæддæр. Сауджынмæ уæдæ ахос нæй. Сыстын хъæуы 
- нæй амал. 
Æмæ Макъар сыстади, бустæ кæны йæхинымæры, æмæ куыннæ! Мæлæты фæстæ дæр 
æнцад нæ уадзынц адæймаджы. 
Мæнкъæй сауджын цыди разæй, Макъар — йæ фæдыл. Цыдысты уыцы æмраст. 
Бæлæстæ фæйнæрдæм истой сæхи æмæ сын лæвæрдтой фæндаг. Цыдысты хурскæсæнмæ. 
Макъар дисгæнгæйæ раиртæста иу хъуыддаг, митыл фæд нæ зади Иван-сауджыны фæстæ: 
æркаст йæхи къæхты бынмæ, фæлæ уым дæр фæд нæй: мит — лæгъз, фынджы хуызæн. 
Æмæ ахъуыды кодта, — хорз фадат ын æрцыди искæй къæппæджытыл азилынмæ; йæ 
фæд ын хæйрæг дæр нал ссардзæн. Фæлæ йын мæнкъæй сауджын бамбæрста, æвæдзы, йæ 
хъуыдытæ; фездæхт æмæ йын загъта: 
— Кабис (ома — ныууадз)! Нæ зоныс, æфхæрд æрцæудзынæ ахæм хъуыдыты тыххæй. 
— Дзеудзæлæй гъе! — сбустæ кодта Макъар. — Хъуыды кæнын дæр мауал уæд дæ бон! 
Æмæ уæд ахæм карз уаг та кæдæй ардæм райстай! Банцаис фæлтау!.. 
Мæнкъæй сауджын банкъуыста йæ сæр æмæ фæцæуы дарддæр. 
— Дард ма нæ хъæуы? — бафарста Макъар. 
— Дард, — загъта мæнкъæй сауджын хъыгджынæй. 
— Æмæ уæд хæргæ та цы кæндзыстæм? — бафарста Макъар, сагъæсгæнгæ. 
— Сæрæй дæ байрох, — загъта мæнкъæй сауджын, Макъармæ йæхи баздахгæйæ, — мард 
кæй дæ, марды хæрын æмæ нуазыны сæр кæй нал фæхъæуы. 
Уыйас кæм бацыдаид Макъары зæрдæмæ ахæм ныхас. Хæринаг нæй, уæд цы чындæуа, 
уый дæр хъуыддаджы цæуы, нæй — дурæй хъæбæрдæр; фæлæ дзы уæд хъуамæ цæуыны 
æфсæрм дæр ма уа: хуысс æнцад дæхицæн, мæлæты фæстæ куыд хуыссыдтæ, афтæ. Намæ 
дзы, æвæдза, æдзæугæ амал нал ис, уыимæ фæндаг даргъ, хæргæ та мацы кæн, — уæд уый 
зондджын хъуыддаг нæ фæкæсдзæн никæмæ. Æмæ та бахъуыр-хъуыр кодта Макъар. 
— Бустæ ма кæн, — загъта мæнкъæй сауджын. 
— Хорз, хорз! — загъта Макъар мæстыйæ, фæлæ хъаст кæнынæй æнцад нæ кæны 
йæхинымæры æмæ хъуыр-хъуыр кодта, æгъдæуггæ рæвдз арæзт кæй нæ уыдысты, уый фæдыл: «Æгъдау 
та ма дзы цы нæ вæййы: адæймаджы æдыхæй цæуын кæн тыхдзæуæджы æмæ йæ буц кæн, — 
хæринаджы сæр, дам, дзы ницæмæн хъæуы... Зæрдæмæ бацæуинаг нæу ахæм æгъдау». 
Сауджыны фæдыл цæуын куы байдыдта, уыдыгæй фæстæмæ разы ницæмæй уыд 
бынтондæр. Цæугæ рагæй кодта. Гъай-гъай, Макъар нæма бафиппайдта, æмæ сыл искуы бон 
æрбацъæх уа, фæлæ цы быдыртæ ауадысты, уыдонмæ гæсгæ æнхъæлдта, — фæцыдаиккой 
æнæхъæн къуыри, сæ фæстæ цæй бæрц комæй æмæ хохæй ныууагътой, цæй бæрц 
цæугæдон æмæ цадæй; кæуылты хъæдтыл, кæуылты фæзтыл ахызтаиккой! Фæстæмæ-иу куы 
фæкаст, уæд-иу Макъар æнкъарын байдыдта, цыма тар тайга уыдонæй йæхæдæг лидзы 
фæс-316- 

тæрдæм, цыма бæрзонд митхæхтæ тадысты æхсæвы мæйдары æмæ-иу уадидæгæн цыдæр 
фесты арвгæроны фæстæ. 
Уыдон цыма цыдысты бæрзондæй-бæрзонддæр. Стъалытæ кодтой стырдæр æмæ 
рухсдæр. Уалынмæ бахæццæ сты иу бæрзондмæ, бæрзонды рагъæй разынди ныгуылд мæйæн 
йæ иу был. Зынди сæм афтæ, — цыма сæ йæхи ласы, фæлæ йæ Макъар æмæ мæнкъæй 
сауджын феййафынц. Фæстагмæ та мæй хæрдмæ цæуын байдыдта арвгæроны сæрмæ. Уыдон 
цыдысты уæлхох тыгъд быдырты. 
Рухс уыди ныр, — æхсæвы райдианы куыд рухс вæййы, уымæй дзæвгар рухсдæр. Уый 
уымæн, æмæ ныр стъалытæм уыдысты зынгæ хæстæгдæр. Стъалытæ сеппæт дæр 
фæткъуыты йæстæ æмæ уыцы æрттывдæй æрттивынц; мæй та раст сызгъæринæй арæзт стыр 
цæхгæры быны йас, — æрттывта хурау, æмæ йæ рухсæй ныррухс бæрзонд тыгъд быдыр 
кæрæйкæронмæ. 
Уæлхох фæзы иттæг бæлвырдæй бæрæг зынди алы миты тъыфыл дæр. Уым уыди æваст 
бирæ фæндæгтæ, се’ппæт дæр цыдысты уыцы иу ранмæ хуырыскæсæнырдыгæй. Фæндагыл 
цыдысты адæм алы дарæсты, алы хуызы, чи фистæгæй, чи бæхыл. 
Уæд дын Макъар æваст æдзынæг ныккаст иу барæгмæ, фездæхт фæсвæндагмæ æмæ 
барæджы фæстæ фезгъоры. 
— Багъæц-ма, багъæц! — хъæр æм кæны мæнкъæй сауджын, фæлæ ма дын Макъар 
бæгуы... хъусгæ дæр нал кæны. Макъар базыдта йæ хæлар тæтæйраджы. Æхсæз азы рацыд, 
афтæ йын аласта йæ хъулон бæхы, фондз азы та цæуы тæтæйраджы мардыл. Ныр тæтæйраг 
бады уыцы хъулон бæхыл. Бæх маргъау тæхы. Миты рыг калы сæфтджыты бынæй æмæ 
мигъау къуыбылæйттæ кæны, стъалыты рухс тынтæй рыг алы хуызы фæйлаугæ æрттивы. 
Макъар дисы бацыди: уый хуызæн уайгæ бæх нæ уыдзæн, афтæмæй йæ фистæгæй 
баййæфта. Уæвгæ тæтæйраг йæхæдæг дæр æрлæууыди разæнгардæй, иу цалдæр къахдзæфмæ Макъары 
фенгæйæ. 
— Цом хъæуыхицаумæ! — фæхъæр ласта Макъар. — Ай мæ бæх у! Йæ рахиз хъус 
саджил... Кæсут æм... Кæйдæр бæхыл сбадæг кодта йæхи, бæхы хицау та фистæгæй лæгæрды 
мæгуыргурау. 
— Тагъд ма бакæн, — дзуры тæтæйраг. — Хъæуыхицау дзы нæ хъæуы. Дæ бæх у, зæгъыс? 
Айс æй, гъа, — амæддаг дын уæд! Ахæм æнæхайыр хайуан нæ уыдзæн! Фæндзæм аз ыл 
цæуын тæргæ бæхæй, афтæмæй та цыма мæ бынатæй дæр нæма фезмæлыдтæн. Фæкæс, 
æмæ та фистæджытæ дæр аразæй вæййынц; лæджы хуызæн тæтæйрагæн ма амæлæт дæр у. 
Æмæ бæхæй æрхизынмæ куыд хъавыд, афтæ сæм мæнкъæй сауджын лæфлæфгæнгæ 
бахæццæ. Макъары цонгыл фæхæст æмæ дзуры: 
— Æнамонд! Уый цы ми кæныс? Тæтæйраг дæ сайынмæ кæй хъавы, уый нæ уыныс? 
— Сайы мæ бæгуыдæр, — хъæрæй дзуры Макъар, йæ къухтæ тилгæ. — Ахæм бæх кæм 
уыд, — хайыр фос хæдзарæн... Æртыккаг кæрдæгмæ ацыд, афтæ мын иста цыппар туманы... 
Нæ, æфсымæр! Бæхы фæсахъат кодтай, уый дын æгъгъæд фод, ныр æй хæрынæн 
аргæвддзынæн, ды та мын сыгъдæг æхцайæ хъуамæ йæ аргъ бафидай. Уæддæр цы ’нхъæлыс, 
тæтæйраг дæ, зæгъгæ, æнцад сбадай дæхицæн? 
Уромæг æй нал урæдта Макъары, — барæй хъæр кæны, цæмæй сыл фылдæр адæм 
æрæмбырд уа, рагæй дæр тæтæрæй тарсти. Фæлæ йæ мæнкъæй сауджын æрсабыр кодта: 
— Сабыр, Макъар, сабыр! Иудадзыг дæ рох кæны, мард кæй дæ, æмæ уанцон нæу... Бæх 
дæ цæмæн хъæуы? Кæсыс, — ды фистæг, тæтæйраг бæхыл, уæддæр дæуæн æнтысы фылдæр. 
Æви дæ уый фæнды, — мин азы бæхыл куыд фæцæуай? 
Уæд Макъар фембæрста, тæтæйраг ын йæ бæх цæмæн лæвæрдта афтæ разæнгардæй. 
«Хинæй та кæм уыдзæн адон хуызæн адæм!» — ахъуыды кодта Макъар æмæ загъта 
тæтæйрагæн: 
— Хорз, хорз, æфсымæр! Цæугæ, цæугæ бæхыл, æз дыл мæ хъаст бахæсдзынæн. 
Тæтæйраг худ арф æркодта мæстджынæй æмæ бæхы æрцавта. Бæх бацагайдта, миты 
дзыгуыртæ скалдысты сæфтджыты бынæй, фæлæ цалынмæ Макъар æмæ сауджын нæма 
фезмæлыдысты, уалынмæ тæтæйрагæн уырзы бæрц дæр нæ бантыст размæ. 
Уæд дын нытту кодта мæсты ту æмæ загъта Макъарæн: 
-317- 

— Æрбайхъус-ма, мæ хæлар, тамакойы сыф дæм цы разына? Иттæг тыхсын тамакойыл, 
мæхион дымд фæци цыппар азы размæ. 
— Мæ куыдз уæд дæ хæлар, — мæстыйæ загъта Макъар. — Нæ йæм кæсут, - цæй бæрц 
хъæцы йæ цæсгом; мæ бæх мын адавта, ноджы ма йын тамако дæр ратт. Уый нæ, фæлæ 
бынтон быны сæфт фæдæ, уæддæр мын хъыг нæ уыдзæн. 
Æмæ уыцы ныхæсты фæстæ дардцæр ацыд Макъар. 
— Дзæгъæлы йын нæ радтай тамакойы сыф, — загъта Иван-сауджын. — Уый тыххæй 
дын тайон сæдæ тæригъæдæй къаддæр нæ бахатыр кодтаид тæрхоны бон. 
— Ау, æмæ мын æй уæд раздæр цæуылнæ загътай, — фелхыскъ æй кодта Макъар. 
— Ахуыр кæнынмæ дын байрæджы. Уый хъуамæ зыдтаис дæ уæлæуыл царды нæ 
сауджынтæй. 
Макъар бамæсты. Хорздзинадæй ницы федта уый сауджынтæй: руга истой дзæбæх, 
фæлæ йын æгæр-мæгуыр нæ бацамыдтой, тæтæйрагæн кæд авæрын хъæуы тамакойы сыф, 
цæмæй дын барст æрцæуой сæдæ тæригъæды. Хъазын не сты: сæдæ тæригъæды... æрмæст 
тамакойы сыфыл. Уыдон æппæт исты сты! 
— Рагъæц-ма, и, — загъта Макъар. — Иу сыф дæр нæ фаг у махæн, цыппар тæтæйрагæн 
радтæм. Æмæ дын уый — цыппар сæдæ тæригъæды. 
— Акæс-ма фæстæмæ, — загъта мæнкъæй сауджын. 
Макъар акает. Сæ фæстæ ма урс дардта тыгъд быдыр æрмæст. Иу цъусдуг ма дардæй 
æрбазыны тæтæйраг. Макъармæ куыд зыны, афтæмæй цыма рыг скæлы хъулоны 
сæфтджыты бынæй, фæлæ уалынджы уый дæр æрбацыдæр. 
— Цæй, цæй! — загъта Макъар. — Кæд ыл æнæ тамакойæ дæр ницы æрцæуид. Нæ йæм 
кæсут, — фæсахъат кодта бæхы, мæнгард! 
— Афтæ нæу, — загъта мæнкъæй сауджын, — дæ бæх дын бæргæ нæ фæсахъат кодта, 
фæлæ бæх давæггаг бæх у. Æмæ æниу зæрæдтæй нæ фехъуыстай дæхæдæг: давæггаг бæхыл 
дард нæ ацæудзынæ? 
Макъар зæрæдтæй æцæг фехъуыста ахæм æмбисонд, фæлæ йæ уæлæуыл царды уый 
уыдта: давæггаг бæхыл-иу тæтæр суанг сахары дæр ма балæууыдысты, æмæ уый фæдыл 
Макъары тынг нæ уырныдтой зæрæдты ныхæстæ. Ныр та федта йæхи цæстæй, — раст 
вæййынц зæрæдты ныхæстæ иуæй-иу хатт. 
Æмæ фæзы разæй кæнын байдыдта иттæг бирæ барджытæй. Уыдон уадысты тагъд, 
раззаг барæджы хуызæн. Бæхтæ тахтысты маргъау, барджытæн калди сæ хид, уæддæр-иу 
Макъар сæ разæй фæци æмæ сæ-иу йæ фæстæ ныууагъта. 
Уыдонæн сæ фылдæр уыдысты тæтæр, фæлæ дзы иу рæбинаг чалгайнæгтæй дæр 
фæцис; а фæстæгтæй сæ иуæй-иутæ бæхбадт кодтой хуыснæггаг галтыл æмæ сæм уисæй 
æвзыстой. 
Макъар тæтæрмæ дардта уазал зæрдæ æмæ-иу бахъуыр-хъуыр кодта, уый дæр ма сын 
æгъгъæд нæу, зæгъгæ. Намæ-иу, æвæдза, амбæлд чалгайнæгтыл, уæд-иу æрлæууыди, 
семæиу ныхасыл схæцыди зæрдиагæй. Худæн ыл нæй, уыдон йæ хæлар адæм уыдысты, 
йæхионтæ, кæд цыфæнды къæрных уыдысты, уæддæр. Аудæг сыл кæй уыди, уый ма сын 
æвдыста афтæ: уæд та-иу фæндагæй уис фелвасы, æмæ сын-иу сæ галтæ кæнæ сæ бæхты æрцæфтæ 
кæны фæстæрдыгæй. Фæлæ æрмæст акæнæд иу къорд къахдзæфы, афтæ барджытæ дæлæ 
фæстиау аззайынц. 
Фæзæн æппындæр цыма кæрон нæ уыди. Фæкæс, æмæ та кæнæ сæ фæстæ фæуагътой 
барджытæ уæд, фистæджытæ уæд, афтæмæй та сæ алфамблай бынтондæр цыма нæ уыди 
змæлæг. Зынди афтæ, цыма иу бæлццонæй аннæйы æхсæн уыдаид иу къорд сæдæ, намæ 
къорд мин версты. 
Бæлццæтты æхсæн разынди, Макъар кæй нæ зыдта, иу ахæм зæронд лæг; чалгайнаг 
уыдаид, æвæдзы. Чалганæй кæй уыд, уый раиртæстаис уымæн йæ цæсгомæй, йæ дарæсæй, 
суанг ма йæ цыдæй дæр, фæлæ Макъары зæрдыл нæ лæууыди — кæм æй федтаид уый 
агъоммæ. Зæрондыл скъуыдтæ сона, стыр хъусджын бергес (худ), уый дæр скъуыд, цармæй 
йыл зæронд хæлаф æмæ роддзармæй скъуыдтæ тарбаса. Фæлæ сеппæтæй фыдæбойнагдæр 
та: йæхæдæг уыцы зæронд уæвгæйæ, хаста йе ’ккой фыдæлтæй баззайгæ ус, - йæ къæхтæ 
-318- 

ласта зæххыл. Зæронд тыхулæфт кодта, чиудта æмæ тыхджын æнцади лæдзæгыл. Макъар 
ын фæтæригъæд кодта æмæ æрлæууыди. Æрлæууыди зæронд дæр. 
- Корее (ома дзургæ), - загъта Макъар аудæгау. 
- Нæ, — дзуапп радта зæронд. 
— Цы фехъуыстай? Цы федтай? 
- Ницы федтон. 
Макъар иу цъусдуг фæхъус, стæй аккаг скодта йæхицæн зæронды бафæрсын, чи у æмæ 
кæцæй хилы. 
Зæронд ын бацамыдта йæхи. Раджы, цал азы рацыд, уый нал хъуыды кæны йæхæдæг 
дæр, афтæ уый ныууагъта Чалган æмæ фæцыди «хохмæ», йæ уды бæстæн бакувынмæ. 
Кусгæ нæ кодта уый уыцы ран, æрмæст хордта æрыскъæфтæ æмæ уидæгтæ. Хуым нæ 
фæлдæхта, нæдæр таугæ кодта, æрмгуыройыл хор не ссадта, хъалон дæр нæ фыста. Куы 
амард, уый фæстæ тайонмæ фæцыди, тæрхоны бастади. Тайон æй бафарста, чи у æмæ цы 
куыста. Уый радзырдта, — «хохмæ» куыд фæцыди, йæ мæрдтæм фæндагыл куыд архайдта. 
«Хорз, — загъта тайон, — æмæ уæд дæ зæронд ус та цы фæци? Цæугæ æмæ дæ зæронд 
усы ардæм æрбахон». Уый араст йæ зæронд æфсинмæ, зæронд ус та хатти йæ мæлæты 
агъоммæ мæгуыргурæй, æмæ йæ нæдæр дарæг уыди, нæ йын хæдзар уыди, нæдæр хъуг, 
нæдæр хор. Зæронд ус сынæхъару æмæ нал фæрæзта йæ къæхтæ айсын. Ныр æй хъуамæ 
тайонмæ бахæсса. 
Зæронд ныккуыдта; ус æй ныццавта йæ къахæй, галы куыд цæвай, афтæ, стæй мæллæг 
æмæ мæсты хъæлæсæй загъта: 
~ Хæсгæ! 
Макъары зæрдæ тынгдæр фæрысти зæрондыл, стæй цин дæр бакодта, «хохмæ» кæй нал 
ацыд. Уый ус кæуылты адæймаг уыди, — уый хæссын та уыдаид ноджыдæр зындæр. Стæй 
ма йын галы над дæр куы кодтаид, уæд, æнæмæнг, марды бæсты дыккаг хатт амардаид. 
Тæригъæд ын куыд кодта, уыйадыл Макъар зæронд усы къæхтæ бæргæ систа, цæмæй 
феххуыс уа йæ дагорæн (лымæнæн), фæлæ куы акъахдзæфтæ кодта, уæд сæ æваст æруагъта 
фæстæмæ, намæ йæ къухты аззадаиккой. Цæсты фæныкъуылдмæ зæронд фæаууон æд уаргъ. 
Фæндагыл дарддæр ахæм диссагæй ницыуал федта, афтæ бæлвырдæй ма цæмæ 
æркастаид. Фæлæ дын мæнæ диссаг: фæцæйцыдысты — уæртæ дын уыдон хуыснæджытæ, 
давæггæгтæй уæргътæ сæ уæлæ, афтæмæй къахдзæфтæ кæнгæ фæцæуынц, уæргъхæссæн фосау; 
уæртæ ставд якутаг тайонты схъиугæ цыд кæнынц, бæрзонд сæргътыл бадгæйæ, мæсыджы 
хуызæн сæ худтæ арвыл æмбæлынц. Сæ фарсмæ уыцы ран згъордтой мæгуыр комночиттæ 
(ома кусджытæ), тæнтъихæг æмæ тæрхъусау рог. Ацы ран фæцæйцыди саузæрдæ марæг, 
нал зыны тугæй, сонт-дзæгъæлгаст ыл бахауди. Уæд та митмæ йæхи фехсы, цæмæй нал 
зыной уымæн йæ туджы хъулæттæ, фæлæ дзæгъæлы у йæ куыст: мит йæ алфамблай 
уайтагъд сырххъулон афæлдæхы, фæлæ та бæлвырд бæрæгдæр адарынц туджы хъулæттæ 
марæгыл æмæ дзы стыр тас кæй ис, йæ зæрдæ катайтыл кæй сси, — уыдæттæ зындысты уымæн 
йæ цæстæнгасыл. Æмæ цæуы уыцы цыдæй, стæй архайы, æмдзаст куыннæ фæуа уымæй 
тæрсджытимæ. 
Уæд та сабиты мæнкъæй удтæ цъиутау февзæрынц уæлдæфы. Уыдон тахтысты 
бæлттæ. Фæлæ сыл Макъар нæ бадис кодта. Æвзæр хæринаг, фытæхсæт, пецты арт, 
дыууæрдыгæй уазал дымгæ хæдзæртты мидæг — уыдон æппæт æрмæст Чалганы сывæллæттæй 
дæр цагътой сæдæгæйттæ. Уыдон-иу марæджы куы баййæфтой, уæд-иу сæ тарст бал иуварс 
дардмæ фехста йæхи, æмæ-иу æрæджиау дæр ма сæ мæнкъæй базырты тыбар-тыбур цыди 
уæлдæфы. 
Макъар бафиппайдта, размæ сын дзæвгар тагъддæр кæй æнтысы аннæтæй, æмæ 
фæбузныг йæхицæй. 
— Байхъус-ма мæм, агабур (ома фыд),— загъта уый,— куыд æнхъæл дæ? Æз-иу мæ 
уæлæуыл царды аназын уарзтон, фæлæ уæддæр æвзæр адæймаг нæ дæн. Хуыцау мæ уарзы. 
Æмæ фæлгъатæгæй бакаст Иван-сауджынмæ. Ракъахынмæ йæ хъавыди: кæд, мыййаг, 
истытæ базонид зæронд сауджынæй. Фæлæ сауджын загъта цыбырæй: 
— Дæхицæй ма ’ппæл. Хæстæг стæм. Тагъд æй базондзынæ дæхæдæг. 
-319- 

Уалынмæ, — Макъарды цæст æй райдианы нæма æрцахста, - афтæ рухс кæнын 
байдыдта фæзы. Раздæр-раздæр цыма оркестры фыццаг цæфтæ фæзыланг кодтой, уыйау 
арвгæронæй раскъæрдтой сæхи иу къорд рухс тыны. Уыдон уыцы згъордæй азгъордтой арвыл 
æмæ ахуыссын кодтой сæнтрухс стъалытæ. Æмæ нал зындысты стъалытæ, мæй дæр 
аныгуылд. Миты фæз дæр фæтар. 
Фæзы сæрмæ мигътæ уæд систой сæхи æмæ йæ алфамблай æрынцадысты, цыма йын 
цыты хъахъхъæнджытæ уыдысты, раст уыйау. 
Æмæ иу ран хурыскæсæны рухсдæр кæнын байдыдтой мигътæ, раст æфсæддон адæмы 
хуызæн, сæ уæлæ сызгъæрин дарæстæ. 
Æмæ мигътæ уый фæстæ базмæлыдысты, сызгъæрин æфсæддон адæм та æркъул кодтой 
дæлæмæ сæхи. 
Æмæ уыдонæн сæ фæстæ ссыди хурты хурзæрин æмæ сын æрлæууыди сæ сызгъæрин 
рæгътыл, стæй фæзыл рахаста йæ цæст. 
Фæз та цы уыди, уымæй сæрттывта æнахуыр рухсæй, цæст æм нæ лæууыди, ахæм 
рухсæй. 
Æмæ мигътæ систой сæхи уыцы бæрæгбонхуызæй, стыр симды къордау, фæхицæнтæ 
сты хурныгуылæны æмæ, сæхи рауадз-бауадзгæнгæ, сфардæг сты хæрдмæ. 
Æмæ Макъармæ зынди афтæ, цыма уый хъустыл уади диссаджы зарæг. Зарæг та цыма 
уыди раст гъе уыцы зарæг, рагæй кæй зарыдысты, æмæ алыхатт дæр зæхх салам кæмæй 
лæвæрдта хурæн. Фæлæ Макъар, куыд æмбæлд, афтæ никуы ницæмæ бадардта йæ хъус 
æмæ нырма ныр бамбæрста, цавæр диссаджы зарæг уыди уыцы зарæг. 
Уый лæууыди æмæ хъуыста, æмæ нал загъта йæ зæрдæ дарддæр цæуын, фæлæ йæ 
æрфæндыди, цæмæй æнусмæ дæр лæууа ацы ран æмæ хъуса... 
Йæ дысмæ йын бавнæлдта Иван-сауджын. 
— Бацæуæм мидæмæ, — загъта уый — æрбахæццæ стæм. 
Макъар уæд федта, уыдон кæй стадысты иу стыр дуары раз, дуар мигътæй нæ зынди 
раздæр. 
Уый нæ фæндыди цæуын бынтондæр, фæлæ уæддæр бакасти коммæ. 
Уыдон бацыдысты иу хорз æмæ стыр хæдзармæ, ардæм æрбацæугæйæ бамбæрста 
Макъар, фæндагыл хъызт кæй уыди. Хæдзары астæу пец, диссагæн дзуринаг, зырнæй зылд, 
сыгъдæг æвзистæй, пецы сыгъди сызгъæрин æхсидæвтæ, уыдонæй цыди уыцы иухуызон 
хъарм, буары æваст иннæрдæм чи хъардта. Уыцы диссаджы пецы арт нæдæр цæст хъыгдæрдта, 
нæдæр буар сыгъта, æрмæст тавта уыцы æмхуызон тавстæй, æмæ та Макъары æрфæндыди, 
цæмæй æнусмæ дæр лæууа ацы ран æмæ дзы тава йæхи. Иван-сауджын дæр йæхи баласта 
пецмæ æмæ йæм бадардта йæ æргъæвст къухтæ. 
Хæдзары цыппар дуары, уыдонæй æрмæст иунæг дуар арæзт уыди æддæрдæм, аннæтыл 
дыууæрдæм цыдысты цавæрдæр адæм, сæ уæлæ урс хæдæттæ. «Æвæццæгæн, а бæсты 
тайоны кусджытæ уыдзысты», — ахъуыды кодта Макъар. Кæд ма исты зоны, уæд сæ кæмдæр 
федта, фæлæ цы ран уыди бæлвырд, уый дзы байрох. Чысыл дисы нæ бацыди Макъар 
кусджытæм кæсгæйæ. Уыдон уæхсчытыл кæд æрзæбултæ сты базыртæ, стыр урс базыртæ. 
Æмæ та ахъуыды кодта: «Æвæдзы ма тайонæн уыдзæн æндæр кусджытæ, намæ уыдон куыд 
арæхстаиккой тайгайы тæрфы уый хуызæн базыртимæ, сугтæ æмæ михтæ кæнгæйæ». 
Уалынмæ кусджытæй иу бацыди пецмæ, йæ фæсонтæ йæм сарæзта æмæ дзурын 
байдыдта Иван-сауджынимæ. 
— Зæгъ! 
— Зæгъинагæй мæм ницы ис, — дзуапп радта мæнкъæй сауджын. 
— Цы фехъуыстай дунейыл? 
— Ницы фехъуыстон. 
— Цы федтай? 
— Ницы федтон. 
Фæхъус сты сæ дыууæ дæр æмæ уæд сауджын загъта: 
— Æрбахуыдтон мæнæ иу адæймаджы. 
— Чалгайнаг у? — бафарста кусæг. 
-320- 

- О, чалгайнаг. 
- Уæдæ дынджыр барæнтæ барæвдз хъæудзæн. 
Æмæ ацыди иу дуарыл, цæмæй бардзырд радта. Макъар та фæрсы сауджыны: «Барæнтæ 
дзы цæмæн хъæуынц, ноджы ма уыимæ дынджыр барæнтæ?» 
- Æмбарыс, — загъта сауджын æфсæрмыгæнæгау, - барæнтæ бахъæудзысты уымæн, 
цæмæй дын сбарой дæ хорздзинæдтæ æмæ де ’взæрдзинæдтæ, дæ цæргæ-цæрæнбонты кæй 
ракодтай. Аннæ адæймæгтæн сæ рæстад æмæ сæ хæрамдзинад ис сбарæн тæразы 
тæбæгътыл, фæлæ чалгайнæгты тæригъæдтæ сты афтæ бирæ, æмæ сын тайон саразын кодта 
сæрмагондæй хицæн тæбæгътæ: тæригъæдтæ барынæн хæрз дынджыр барæн. 
Цыма йын йæ зæрдæ цыргъагæй барæхуыстæуыд, уыйау фæци Макъар уыцы дзырдтæй. 
Тас дзы бацыди. 
Кусджытæ тæраз бахастой æмæ йæ æрæвæрдтой. Тæразы тæбæгътæй сæ иу мæнкъæй, 
сызгъæрин, аннæ та хъæдæй æмæ иууыл дынджыр. Хъæдын тæбæгъы бынмæ æваст 
фестади арф сау уæрм. 
Макъар бацыди тæразмæ, æркаст æм лæмбынæгæй, цæмæй дзы сайдæй мацы разына. 
Сайдæй дзы ницы уыди. Тæбæгътæ лæууыдысты æмвæз, æнæзмæлгæ. 
Раст зæгъын хъæуы, барæнты арæзтæн бæлвырд ницы æмбæрста, æмæ йын фадат ис, 
уæд стыр барæнты бæсты базман равзæрстаид, уымæн æмæ йæ даргъ цæрæнбонты уый 
иттæг хорз сахуыр базманæй æлхæнын дæр æмæ уæй кæнын дæр, стыр пайда йæм дзы 
задаид афтæ. 
- Тайон æрбацæуы, — æваст сдзырдта Иван-сауджын æмæ аивтæ кæнын байдыдта 
тагъдгомау йæ пæлæз. 
Астæуккаг дуар байтом æмæ дзы рацыди зæронд, хæрз зæронд тайон, йæ стыр сæнтсау 
зачъетæ ронбастæй фæдæле сты. Уый уыди иттæг арæзт, Макъар сæ нæ зыдта, ахæм 
цæрмтты æмæ хъуымæцты, хъарм цырыхъхъытæ йæ къæхтыл, сæ уæлæ хъæдабæ хуыд, зæронд 
нывтæ — фыссæгыл ма федта Макъар ахæм цырыхъхъытæ. 
Иу бакастæй базыдта Макъар зæронд тайоны: уый кæд разынд, аргъуаны йæ ныв 
кæмæн федта, уыцы зæронд. Æрмæст ацы ран фырт нæ уыди йемæ; Макъарæй афтæ, уый, 
æвæдзы, исты хъуыддагæн ацыдаид. Фæлæ уатмæ æрбатахт æхсинæг, æрзылди зæронды 
сæрмæ æмæ йын æрбадти йæ уæрджытыл. Æмæ зæронд тайон дауынтæ байдыдта 
æхсинæджы бандоныл бадгæйæ, — бандон арæзт уыди сæрмагонд уымæн йæхицæн. 
Зæрондæн уыди фæлмас цæсгом æмæ-иу, æвæдза, Макъары зæрдæ æгæр бантъыснæг, 
афтæ-иу кæсынтæ байдыдта тайоны фæлмас цæсгоммæ æмæ йын-иу фенцондæр. 
Катайтыл та Макъары зæрдæ уымæн сси, йæ цард цы уыди, уымæй æрбастад йæ 
хъуыдыты: къахдзæф кæм акодта, фæрæты цæф, бæлас кæм акалдта, сайгæ цæй бæрц фæкодта, 
арахъ цал къоппайы банозта — иууылдæр æрбалæууыдысты йæ зæрдыл. 
Æмæ фыр æфсæрмæй, фыр тæссæй бынат нал ардта йæхицæн. Фæлæ зæронд тайоны 
цæсгоммæ куы бакаст, уæд фæцырд. 
Æмæ, æвæдза, фæцырд, афтæ хъуыды кæны, кæд ын басусæг кæнын исты бантысид. 
Зæронд тайон æм бакаст æмæ йæ бафарста, — чи у, кæцон у æмæ йыл цал азы цæуы йæ 
райгуырдæй. 
Макъар радта дзуапп, зæронд тайон æй фæрсы: 
- Цытæ бакуыстай дæ цæргæ-цæрæнбонты? 
- Дæхæдæг сæ зондзынæ, — загъта Макъар, — фыст дæм уой хъуамæ. 
Макъар кæд фæлвæрдта зæронд тайоны, — фæнд æм уыди базонын — æцæг æм сты 
фыст æви нæ. 
- Радзур сæ дæхæдæг, — загъта зæронд тайон. 
Нымайын байдыдта йæ фæллæйттæ æмæ кæд бæлвырд зыдта карст-барстæй й ’алы 
фæрæтдзæф, йæ алы раконд мих, алы ауæдз, дзыбырæй-иу кæй афæлдæхта, — уæддæр сыл-иу 
афтыдта уæлдæйттæ: минтæ-минтæ михтыл, сæдæгæйттæ бæлæстыл, сæдæгæйттæ 
тауинаджы путтыл. 
Куы сæ бахыгъта иууылдæр, уæд зæронд тайон дзуры Иван-сауджынмæ. 
~ Чиныг-ма ардæм рахæсс. 
21 Æмбалты Цоцко 
-321- 

Æмæ уæд Макъар бамбæрста и, Иван-сауджын суруксутæй (фыссæгæй) кæй куыста 
тайонмæ æмæ бамæсты, — сауджын — йæ хæлар, афтæмæй та йын уыцы хабар раздæр не 
схъæр кодта. 
Иван-сауджын дынджыр чиныг рахаста, рафæлдæхта йæ æмæ дзы кæсынтæ байдыдта. 
— Фен-ма, — загъта зæронд тайон, — цал уыдысты михтæ? 
Иван-сауджын бакаст æмæ загъта æнкъардæй: 
— Бафтыдта ма сыл æнæхъæн æртæ мины. 
— Мæнг дзуры! — мæстæй фæхъæр ласта Макъар. — Æвæдзы, фæрæдыди, нуазаг у, 
мæлгæ дæр æвзæр мардæй амарди. 
— Банцай! — сдзырдта зæронд тайон. — Уæлдай дæ иста, мыййаг, сывæллон кæнæ 
чындзыл аргъаугæйæ? 
— Уыдæттæй дзы рахъаст тæригъæд уыдзæн, — загъта Макъар. 
— Уæдæ афтæ, — загъта зæронд тайон, — зонын æй мæхæдæг дæр, — аназын-иу кæй 
уарзта. 
Æмæ зæронд тайон бамæсты. 
— Ныр бавдæл æмæ йын чиныгæй дзур йæ тæригъæдтæ, уымæн æмæ йыл нал 
æууæндын, — загъта зæронд тайон Иван-сауджынæн. 
Æмæ уæд кусджытæ æркалдтой сызгъæрин тæбæгъмæ Макъары михтæ, сугтæ, 
хуымгæнд æмæ йæ куыст æппæт. Æмæ уыдон æййæфтой уый бæрц бирæ, æмæ тæразы 
сызгъæрин тæбæгъ зæххыл абадт, хъæдын тæбæгъ та фæцыди хæрдмæ æмæ йæм нал 
æххæссыдысты къухæй, æмæ йæм хуыцауы æвзонг кусджытæ стахтысты сæ базыртыл, æмæ æнæхъæн 
сæдæйæ бæндæнæй ивæзтой дæлæмæ. 
Уæззау куыст, фыдкуыст уыди чалгайнаджы куыст! 
Æмæ Иван-сауджын байдыдта кæсынтæ, — цал сайды акодта Макъар, æмæ йын баисты 
иу æмæ ссæдз мины, фараст сæдæйы æмæ æртындæс æмæ ссæдз сайды; æмæ байдыдта 
сауджын кæсын, цал арахъхъы авджы банозта Макъар, æмæ йын æййæфтой цыппар сæдæ 
авджы; æмæ сауджын кæсы æмæ кæсы, Макъар та уыны — тæразы хъæдын тæбæгъ ласын 
байдыдта сызгъæрин тæбæгъы, æмæ хъæдын тæбæгъ йæхи æрцæйуагъта дзыхъмæ, æмæ 
цалынмæ сауджын чиныджы касти, уалынмæ тæбæгъ дæр дæлæмæ уагъта йæхи. 
Макъар ахъуыды кодта хинымæры, — хъуыддаг хорз кæй нæ цæуы, — тæразмæ баласта 
йæхи æмæ аивæй фæлвæрдта, цæмæй тæразмæ фæцараза йæ къах. Фæлæ йæ кусджытæй иу 
ауыдта æмæ сын хъæлæбамæ атыхсти. 
— Цы уыл æрцыди? - бафарста зæронд тайон. 
— Мæнæ йæ къах фæцæйбыцæу кодта тæразмæ, — дзуапп радта кусæг. 
Уæд тайон фездæхт Макъармæ æмæ йын загъта тызмæгæй: 
— Куыд дæм кæсын, афтæмæй разындтæ — фæлитой, магуса æмæ расыггæнаг! Æмæ 
сæрæй хъалон дæр куы нæма бафыстай æххæстæй, æмæ дыл сæрæй сауджын дæр дау куы 
кæны рутайы фиддонæй, æмæ уæд исправник дæр тæригъæды куы бацæуы, дæуæн 
фыдæлгъыст кæнгæйæ. 
Æмæ зæронд тайон баздæхта йе ’ргом Иван-сауджынмæ æмæ йæ бафарста: 
— Уæззаудæр чи æвæры Чалганы йæ бæхтыл æмæ сæ тыхджындæр чи æнтъæры? 
Дзуапп радта Иван-сауджын. 
— Аргъуаны трапезник (æргъуангæс, фембырд кæны Сыбыры хорхъалон). Уый-иу 
фæласы почтæ æмæ исправничы. 
Уæд зæронд тайон загъта: 
— Раттут ацы магусайы трапезникмæ бæхæн, уадз æмæ йыл ласа исправничы, цалынмæ 
рафта йæ тых. Стæй та æркæсдзыстæм. 
Æмæ куыддæр уыцы дзырд ссыди тайоны дзыхæй, афтæ дуар байгом æмæ хæдзармæ 
бацыди зæронд тайоны фырт, æмæ æрбадт уымæн йæ рахиз фарс. 
Æмæ загъта фырт: 
— Æз дын фехъуыстон дæ тæрхон... Æз дзæвгар фæцардтæн зæххыл æмæ зонын уымы 
хъуыддæгтæ: зын уыдзæни, зын — мæгуыр лæгæн исправничы ласын. Фæлæ... фод! Æрмæст 
ма, чи зоны, кæд исты загътаид. Дзургæ, барахсан (мæгуырсæр)! 
-322- 

Макъарыл æрцыди уæд æнахуыр æмбисонд. Макъар, цæрынæй-хæрынмæ кæрæдзийы 
фæдыл дæс дзырдæй фылдæр чи никуы сбаста, гъе уыцы Макъар æваст йæхимæ банкъардта 
дзырдарæхсты курдиат. Æмæ дзурын дæр афтæ нæ байдыдта, афтæ, æмæ йыл йæхæдæг дæр 
ма дисы бацыд. Уый цыма фестади дыууæ Макъары: сæ иу ныхас кодта, аннæ хъусгæ, æмæ 
дис кæны. Раст йæхи дыууæ хъусыл дæр нал æууæнды. Уымæн йæ ныхас згъордта 
æнæфæкъæзгæ, лæгъз æмæ зæрдæбынæй; дзырдтæ кæрæдзийы сæрты хаудысты, стæй-иу адаргъ 
сты кæрæдзийы фæдыл аив рæнхъытæй. Тæрсгæ нал кодта. Куы-иу фæкъæзыди, 
уæддæриу уадидæгæн ацарæзта йæ рæдыд, стæй ма-иу дыууæ ахæмы бафтыдта йæ хъæрыл. 
Зынаргъдæрæн та ма уый иртæста, куыд бафиппайдта уымæ гæсгæ, æмæ йæ ныхас уымæн уыди 
уырнинаг ныхас. 
Зæронд тайон райдианы Макъармæ бамæсты йæ уæндоны фæдыл. Стæй æркаст æмæ 
федта, раздæр æм куыд фæзынд, афтæ æдылы нæу Макъар, æмæ йæм хъусынтæ байдыдта 
æнувыдæй. Райдианы ма Иван-сауджын дæр фæтарст, æмæ йын-иу йæ сонайы фæдджи 
æривæзта. Макъар-иу ауыгъта йæ къух æмæ йæ ныхас кодта дарддæр. 
Уый фæстæ нал тарсти мæнкъæй сауджын дæр, æмæ ныррухс кодта йæ цæсгом, куы 
бамбæрста, йæ фæдон æцæгдзинæдтæ кæй дзуры, ноджы йæ рæстдзинæдтæ зæронд тайоны 
зæрдæмæ кæй цæуынц. Суанг ма æвзонг адæм дæр сæ даргъ хæдæтты, сæ урс базыртимæ — 
зæронд тайонмæ æххуырсты куыстæй чи куыста — дуармæ рацыдысты сæ бынæттæй, 
хъуыстой Макъары ныхасмæ, дисгæнгæйæ æмæ кæрæдзийы схойгæйæ сæ рæмбыныкъæдзтæй. 
Райдыдта Макъар уымæй, æмæ йæ кæй нæ фæнды бæхæй бакусын исправникмæ... 
Фæндгæ та йæ уымæн нæ кæны, æмæ мыййаг, уæззау куыстæй фæтæрса, нæ, уыдæттæй 
дзы ницы ис, фæлæ йæ нæ фæнды уымæн, æмæ тæрхон раст тæрхон нæу. Æмæ иугæр 
галиу тæрхон кæм у, уыцы ран æм нæ байхъусдзæн. Къахдзæф дæр æм нæ акæндзæн. Цы 
сæ фæнды, уый бакæнæнт! Хæйрæджытæн æй скæнæнт æнусмæйы комначит (кусæг), 
уæддæр исправничы аласинаг нæу, уымæн æмæ хъуыддаг галиу хъуыддаг у. Сæ зæрдæйы 
кæрон дæр ма æрцæуа, æмæ бæхы фадат афтæ зынвадат у: ай-гъай, исправник бæхы тыхтард 
кæны, фæлæ йæм зилы сысджытæй; уый та уыцы æнтъæрд фæкодтой цæрынæй-хæрынмæ, 
фæлæ сысджыйы хъæстæ никуы фæци. 
— Чи дæ фентъæрдта? — тызмæгæй йæ бафарста зæронд тайон. 
Æмæ йæ уæд æнтъæргæ та чи нæ кодта? Æнтъæрдау æнтъæрд ын кодтой хъæуыхицау, 
зæгъай, тæрхоны бадæг, зæгъай æмæ исправник, хъалон фæлгъаугæйæ. Тардтой йæ 
сауджынтæ, сæ руга исгæйæ; домдтой йæ хъуаг æмæ стонг, домдау домд ын ластой хъызт уазал 
æмæ æнтæф, къæвда æмæ хус рæстæг; домдтой йæ салд зæхх æмæ фыдбоны тайга... Стуры 
куы фескъæрынц размæ, уæд фæкæсы зæхмæ æмæ нæ фембары, кæдæм æй скъæрынц... 
Макъар дæр уый хуызæн. Æмбæрста, мыййаг, цытæ аргъуыдта сауджын æмæ йын цæй 
фæдыл фыста хор? Æмбæрста дын, мыййаг, цæй фæдыл æмæ йын кæдæм фæластой йæ 
хистæр фырты, салдат æй куы истой, уæд? Æниу дын цæмæй зоны, кæм æрцыди уымæн йæ 
мард, æмæ цы бæсты лæууы уымæн йæ мæгуыр стæгдар? 
Ракой ма кæнынц, — арахъ, дам, бирæ нозта. Уый раст у, ай-гъай, фæлæ æндæр амал 
нæ уыди: зæрдæ агуырдта, зæрдæ, арахъ... 
— Цал авджы сæ бакодтат? 
— Цыппар сæдæйы, — дзуапп радта Иван-сауджын, чиныгмæ бакæсгæйæ. 
— Хорз! Æмæ кæй нозта, уый дæр арахъ уыди? Уымæн раст йæ æртæ цыппæрæм хайы 
уыдысты дон, иу хай та ма — арахъ æмæ тамакойы æнтуан. Уæдæ сæ хъуамæ æртæ сæдæ 
авджы ахауой. 
— Раст радзырдта уыдон иууылдæр? — бафарста зæронд тайон Иван-сауджыны, æмæ ма 
бæрæг уыди йæ æууæлтыл, — мæсты ма кодта зæронд тайон. 
— Раст топпы фаты хуызæн! — уайтагъд радта дзуапп сауджын, Макъар та кодта йæ 
ныхас. 
— Гъа, бафтауæд михтыл æртæ мины... 
Фод афтæ дæр! Æмæ кæй ракодта михæй ацал-ауал азы, уыдон бауæнт æрмæст 16 
мины! Ау, æмæ уыдон чысыл сты? Уыимæ дзы дыууæ мины куы кодта, уæд рынчын уыди 
йæ фыццаг ус... Æмæ æрхæндæг уыди уымæн йæ зæрдæ, æмæ йæ фæндыди рынчын усы 
-323- 

раз бадын, фæлæ хъуаг æмæ тыхст сырдтой уый тайгамæ... Æмæ кодта уый тайгайы, æмæ 
йæ цæссыг салди уымæн йæ цæсты хаутыл, æмæ фыр сагъæсæй уазал уымæн хъардта суаг 
йæ зæрдæмæ. Уый та архайдта йæ фæрæтæй. 
Уæд, уый фæстæ, зæронд ус амарди. Бавæрын æй хъуыд йæ сыджытыл, фæлæ йæм æхца 
нæ уыди. Æмæ сугтæ кæнынмæ æххуырсты бацыди, цæмæй зæронд усæн хæдзары бынат 
балхæна мæрдты бæсты. Сæудæджер зыдта уымæн йæ тыхсты æмæ йын уæрдонæн кæд 
лæвæрдта дыгай суаритæ. Æмæ зæронд ус баззад иунæгæй æнæарт салд хæдзары. Макъар 
та, мард йæ уæлсынт, афтæмæй кодта сугтæ æмæ куыдта. Уымæй афтæ æмæ йын алы 
уæрдон уыцы сугтæй банымайой фондз уæрдонмæ, намæ та фылдæрмæ. 
Зæронд тайон доны разылдта йæ цæстытæ, æмæ Макъар фиппайы — тæразы тæбæгътæ 
фефсæрстой æмæ хъæдын тæбæгъ хæрдмæ фæцæуы, сызгъæрин тæбæгъ та æрцæйуадзы 
йæхи. 
Макъар кæны йæ ныхас: уыдонмæ чиныджы фыст у алцы дæр... Уæдæ ма разынæд сæ 
чиныджы: кæмæй зоны, кæмæй, уый рæвдыд ныхас, иу салам кæнæ иу циндзинад? Цы 
фесты уымæн йæ ахсджиаг хъæбултæ? Куы-иу мардысты, уæд-иу рысти уыдоныл йæ зæрдæ, 
судзаг рыстæй; куы-иу фæхъомылтæ сты, уæд-иу ныууагътой сæ фыды, цæмæй зыбыты 
иунæджытæй тох кæной гæныстоны мæгуырдзинадимæ. Йæхæдæг базæронд йæ зæронд 
æфсинимæ æмæ æнæфиппайгæ нæу, куыд рафтдзæн уыдонæн сæ хъару æмæ куыд 
заууатмæ æрцæудзысты фыр зæрондæй. Æмæ баззайдзысты æвæгæсæгæй, иунæгæй: быдыры 
астæу ма баззайынц афтæ дыууæ сидзæйраг зазы, алырдыгæй фыдтымыгътæ уыцы хост 
кæмæн кæнынц. 
— Æцæг дзуры? — ноджы та бафарста зæронд тайон. 
Æмæ сауджын йæ дзуаппыл батагъд кодта. 
— Афтæ, афтæ! Бæлвырд афтæ! 
Æмæ та уæд тæраз ныррызти. Фæлæ зæронд тайон сагъæстыл ахæцыди. 
— Æмæ уый та куыд уыдзæн? — Загъта тайон. — Дæуццаг нæу, — зæххыл мæнæн 
цæрынц æнæгуырысхойаг раст удтæ... Рухс сæ цæстытæ, ирд сæ цæсгæмттæ, тæмæнтæ 
калынц сæ дарæстæ. Хорз зæххау — фæлмæн сæ зæрдæтæ: сæхимæ исынц хорз мыггаг æмæ 
сырæзын кæнынц рæсугъд дидинæг æмæ хорз æвзар, уыдон тæфаг æхсызгон у мæнæн. 
Фæлæ ма æркæс, и — ды дæр дæхимæ... 
Æмæ æваст цы уыдысты, уымæй иууылдæр ныккастысты Макъармæ. Макъар 
ныфсæрмы йæхицæй. Уый бафиппайдта — сыгъдæг нæ уыдысты йæ цæстытæ,^тар уыди, тар йæ 
цæсгом, зачъетæ, сæры хил арц бадынц. Йæ уæлæ — бызгъуыр дарæстæ. Йæ мæлæты 
агъоммæ бæргæ хъавыд цырыхъхъытæм, цæмæй тæрхоны бон баста уый, æцæг 
зæххыкуыстгæнæгæн бастын куыд æмбæлы, афтæ, фæлæ йын нæ бантыст, нæ: цы гæзæмæ муртæ-иу æм 
æрыфтыд æхцайæ, уыдон-иу нозтыл фæци, æмæ ныр, раст фæстагдæр цы якутаг у, уый 
лæуд кæны тайоны раз, иу æвзæр тарбасаты... Бирæ хуыздæр æм фæкастаид, — дæлдзæх 
куы фæцадаид ай фæлтау. 
— Тар у дæ цæсгом, — дзырдта зæронд тайон, — фæздæг дын бахордта дæ цæстытæ, дæ 
сæдæ зæбулы иу æндахыл хæссыс. Сындз æмæ хæмпæлы бын фæци дæ зæрдæ, маст 
кæрдæг ыл æрзади. Гъе уый фæдыл æз уарзын, уарзын мæ раст адæмы æмæ атигъ кæнын мæхи 
дæу хуызæн хæлд æмæ тæригъæдджын адæмæй. 
Æрбампылди Макъары зæрдæ. Фæлтау куы нæ райгуырдаид ай бæсты. Æмæ йæ сæр йæ 
риумæ куыд æрцæйуагъта, афтæ йæ æваст систа фæстæмæ æмæ та байдыдта дзурын. 
Цымæ уæд цавæр рæстыты кой кæна тайон? Кæд æмæ Макъары дуджы зæххыл 
хъæздыг галуантыл чи цард, уыдон кой кæд кæны, - уæд сæ æнæзонгæ нæу... Ирд, дам, сæ 
цæсгæмттæ... Цæуыннæ уой! Уыдон цæстытæй уый бæрц цæссыг нæ фæкалди, Макъары 
цæстытæй цæй бæрц фæкалди — куырой сыл разылдаид. Рухс, дам, сæ цæсгæмттæ... Диссаг 
нæу, уымæн æмæ сæ æхсынц алыхуызон одеколонтæй, уæдæ сæ сыгъдæг дарæстæ та сты 
искæй къухтæй арæзт. 
Фæкуырыг та Макъары сæр, фæлæ та йæ уайтагъд систа уæлæмæ. 
Уæдæ, мачи банхъæла, — ома Макъар нæ уыны, — уый дæр кæй райгуырди, аннæтæ 
куыд райгуырдысты, афтæ: ирд æмæ æргом уыдысты йæ цæстытæ, хуртæ æмæ сæ мæйтæ 
-324- 

сæхи уыдтой. Сыгъдæг уыди йæ зæрдæ, хорздзинадæй цыдæриддæр ис дунейыл, уыдон 
йæхимæ райсын кæй бон бацадаид. Æмæ йæ ныр кæд афтæ æрфæндыд, - дæлдзæх куыд 
фæуа уымæн йæ тар, йæ фидиссаг гуырыконд, уæд æм ацы ран аххосагæй нæй ницы... 
Уæдæ цымæ кæй аххосаг уыдзæн? Уымæн дæр ницы зоны... Уый зоны æрмæст, уромын 
кæй нал фæразы йæ зæрдæйы маст. 
* * * 
Ай-гъай, Макъары бон ма куы уыдаид фенын, уымæн йæ ныхас зæронд тайоны 
зæрдыл куыд æмбæлы, уый бон ма куы уыдаид фенын, йæ алы тызмæг дзырд здыйы æмуæз 
кæй ласта сызгъæрин тæбæгъы, уæд фæурæдтаид йæ зæрдæ. Фæлæ уыдæттæй Макъар ницыуал 
уыдта, уымæн æмæ, йæ зæрдæ ма цæуыл лæууыдаид, уымæй йæм æппын ницыуал уыди, 
ницы. 
Уæд æрбастади уымæн йæ разы йæ тыхст цард кæрæй-кæронмæ... Куыд ныффæрæзта 
хæссын нырмæ уыцы æвирхъау уæззау уаргъ? Уый йæ хаста уымæн, æмæ ма йæм разæй, 
мигъы стьалыйау, ферттив-ферттив кодта ныфс, æнхъæлцау ма уыди цæмæйдæр. Æгас уд 
бонæй-бонмæ дæр æнхъæлмæ кæсы, кæд ма хуыздæр цард бавзарид, мыййаг... Фæлæ ацы 
сахат æрлæууыди былгæрон æмæ æнхъæлцау нал уыд, нал. 
Æмæ уæд æрталынг уымæн йæ уд, æмæ дзы сфæйлыдта маст, къуырма æхсæв тымыгъ 
куыд сфæйлауы тыгъд быдыры. Уымæй байрох и, цы ран ис, кæй раз лæууы, — байрох дзы 
æгас дуне дæр, нæ дзы рох кодта æрмæст йæ маст... 
Фæлæ йæм сдзырдта зæронд тайон: 
- Багъæц и, барахсан! Афтæ мауал æнхъæл у, мауал, æмæ ма зæххыл дæ. Ацы ран 
рæстдзинад дæуæн дæр разындзæн... 
Æмæ Макъар йæ сæрæй йæ къæхтæм ныррызти. Уый бандæвта, тæригъæд ын кæй 
кæнынц, æмæ æрфæлмæн уымæй йæ зæрдæ; стæй ма йæ мæгуыр цард йæ цæсты раз кæй 
стади, кæрæй-кæронмæ, уым афтæ æртæригъæд кодта йæхицæн, æмæ фыр тæригъæдæй 
фæцæй скъуыд уымæн йæ зæрдæ. Æмæ Макъар кæуынтæ байдыдта. 
Куыдта зæронд тайон дæр... Куыдта мæнкъæй зæронд сауджын Иван дæр; сæ цæссыгтæ 
уагътой хуыцауы æвзонг кусджытæ дæр æмæ сæ сæрфтой сæ уæрæх урс дыстæй. 
Барæнтæ æппын нал æнцадысты се змæлынæй æмæ нал, хъæдын тæбæгъ та цыди 
зондæй-бæрзонддæр. 
(Æмбалты Цоцко «Уацмыстæ», Дзæуджыхъæу, 1991 аз). 
(©©) 
АУУÆТТÆ 
(Фантази) 
(Æмбалты Цоцкойы къухфыстмæ гæсгæ ирон æвзагыл мыхуыргонд цæуы фыццаг хатт) 
1. 
Уый уыди мæй æмæ дыууæ боны размæ. Тæрхоны лæгтæ мæлæты тæрхон куы сарæзтой 
философ Сократæн, уымæй, æмæ уый саста, ницæмæ дардта хуыцæуттыл 
æууæндындзинад; уый уыди, Афины адæм мæлæты тæрхоныл куы фæрадысты. 
Сократ Афины адæмæн уыди уыцы хъомыл, дзынга бæхæн цы хъомыл у. Дзынга хæцы 
бæхыл, цæмæй бæх фынæй ма кæна æмæ цырд згъора фæндагыл. Философ дзырдта Афины 
адæмæн: «Æз дæн уæ дзынга, æз уын риссаг ныхæстæй ныххæцын уе ’фсарм, уæ цæсгомыл, 
цæмæй фынæй ма кæнат. Фынæй ма кæнут ма, Афины адæм, æмæ агурут рæстдзинад!» 
-325- 

Æмæ йæм адæм фыдæхард куыд сысты, уый фæдыл цæ бафæндыд, цæмæй фервæзой сæ 
дзынгайæ. «Чи зоны æмæ дыууæ нымудзæджы — Мелит æмæ Анит - раст ма разыной, — 
дзырдтой Афины цæрæг адæм тæрхоны фæстæ, хъазæн лæгъзæй раздæхгæйæ. — Фæлæ нын 
æппын фæстаг ай циу, цавæр у, стæй цæугæ дæр кæдæм кæны? Уый тауы гуырысхо, 
зæрдыг кæны адæмы, сæтты, ницæмæ тæры адæмы хъуыдытæ, бирæ сæдæ азтæм чи 
сфидар, уыцы хъуыдытæ. Уый дзуры, базонын кæй хъæуы, агуринаг циу, ахæм 
хорздзинæдтыл, мах бынтондæр кæмæн ницы æмбарæм. Æгæнон, уымæй афтæ, æмæ хуыцæутты 
зондæй дæр уый зонд стылдæр у!.. 
Нæй, æнцойдæр уыдзыстæм, нæхи та куы раздахæм, хорз кæй зонæм, уыцы 
хуыцæуттæм, нæ зæронд хуыцæуттæм. Кæд æмæ алы хатт раст нæ разынынц, кæд æмæ хаттæй-хатт 
фырмæстæй фæкалынц цæхæртæ, кæд æмæ аннæ хатт сæ зæрдæ æхсайы æнæуаг æхсайдæй 
зæххон адæмы сылгоймæгтæм, уæд цын уыдон æппæт хурмæ хæссын нæ хъæуы! 
Уыдонимæ цæрæг нæ уыдысты нæ махæн нæ фыдæлтæ удæнцой цардæй, уыдон руаджы нæ 
арæзтой нæ сгуыхт хъуыддæгтæ? Фæлæ ацы рæстæджы та Олимпыл цæрджытæн батар сты 
сæ цæстытæ, стæй зæронд хорздзинад, зæронд хорз уаг бындзарæй æнкъусын байдыдтой. 
Хъуыддаг афтæ куы цæуа, уæд ма дарддæр истытæ уындзыстæм. Æмæ цымæ рæвдздæр нæ 
уаид, уыцы иу цæфæй галиу зонындзинæдтæн кæрон скæнын?» 
Ахæм ныхæстæ кодтой кæрæдзийæн Афины дзыллæ, изæрдалынгты хъазæн лæгъзæй 
рацæйцæугæйæ. Уыдон сфæнд кодтой æнæнцой дзынгайы амарын; сæ зæрдæйы та уæд 
хуыцæутты цæсгæмттæ æрттивын байдайдзысты. 
Раст зæгъын хъæуы, адæмы хъуыдыты-иу февзæрд хъазаг философæн йæ фæлмас 
сурæт, мысын-иу байдыдтой, æхсарджынæй, ныфсджынæй уый Потидейы йæ фыдæбоны хай 
кæй кодта, тасы дæр кæй уыди. Мысыдысты, иунæгæй кæй хæцыди уыдонæн сæхи сæрыл 
сæхиимæ, цæмæй ма фæхудинаг уыдаиккой, Аргинузы хæсты знæгты куы басастой, уый 
фæстæ æфсæддон сæрдарты амаргæйæ æнæгъдауæй. Мысыдысты, тирантæ мин æмæ æрдæг 
Афины адæмæй куы ныццагътой, уæд цын зыбыты иунæгæй куыд уайдзæф кодта хъæрæй 
хъазæн лæгъзы, фыййæуттæ æмæ фысты кой æркæнгæйæ: 
«Хорз фыййау уый нæ фæхонынц нæ,- дзырдта Сократ, — йæ дзуг чи сбирæ кæны æмæ 
йæ чи хъахъхъæны? Æви хорз фыййæуттæ уыдон разындзысты æмæ фысты чи скуынæг 
кæна, æмæ цæ хæлиу чи кæна, стæй хорз хицæуттæ дæр уыдон уыдзысты, ахæм куыст чи 
бакæна йæ адæмæн? Равзарæм, Афины дзыллæ, ацы бафарст». Æмæ иунæг æнæгæрстæ 
философæн æрмæст йæ бафарстæй фæлурс кодтой тиранты цæсгæмттæ, фæсивæды 
цæстытæ та-иу ссыгъдысты фырмæстæй æнæуагдзинæдтыл... 
Афинæгтæ адон сеппæт куы мысыдысты тæрхоны фæстæ хъазæн лæгъзæй 
рацæйцæугæйæ, уæд катайыл сысты, æнæсæрфат гуырысхо цын æлвæста сæ сæртæ: 
«Кæд мыййаг Софрониксы фырты цæй бæрц бафхæрдтам, уый бæрц ыл рæстдзинадæй 
не ’мбæлди бафхæрын?» Æмæ-иу уæд зæрдæхæлар афинæгтæ наулæууæн гаванмæ сæхи 
кæсæг скодтой. Изæррухсмæ ма цъæхдарæг Понтæй (Сау денджызæй) æрттывтой, Делосы 
былгæрæттæм чи цыди, уыцы науы сырх-сырхид пæлæзтæ. Нау уыцы изæр араст 
наулæууæнæй æмæ æрбаздæхдзæн æрмæст иу мæймæ, уæдмæ та Афины хъуамæ ма акæла нæдæр 
хæрамы, нæдæр расты туг. Мæй бирæ бонтæ у, сахæттæй та ноджы фылдæр. 
Чи йæ нæу бауадзинаг ахæстонæй алидзын, майдыма кæд æй рæстæй фæзылын кодтой, 
стæй йын йæ бирæ хæлæрттæ хъуамæ се ’ххуысы хай дæр ма бацауæрдой! Афтæ зын куыд 
уыдзæн хъæздыг Платонæн, Эсхил æмæ иннæтæн ахæстгæсты балхæнын, уыдонæн 
гæртам раттын! Уæд æнæнцой дзынга атæхдзæн Афинæй Фессалийы варвартæм, кæнæ 
Пелопонесмæ, намæ та дарддæр, Мысыры бæстæм... Афины нал фехъусдзысты уый къæрцц 
уайдзæфтæ, зæрдæхæлар адæм та сæ зæрдæмæ нал хæсдзысты уымæн йæ мард. Æмæ уый 
адыл алырдыгæй дæр дзæбæх æназымæй баззайдзысты... 
Афтæ сагъæс кодтой бирæтæ уыцы изæр сæхи мидæг, демос æмæ гелиасты зонд 
стаугæйæ, сæ мидзæрды та сæ уыди ныфс — æнæнцой философ афардæг уыдзæн Афинæй, 
варвартæм фæлидздзæн цикутайæ (маргæй), æмæ уымæй фервæзын кæндзæн иуæй йæхи 
дæр, аннæмæй та æвæсмон скæндзæн дзыллæты, раст адæймаг мард кæй нæ æрцыд, 
уымæй. 
-326- 

Дыууадæс æмæ ссæдз хатты уæдæй фæстæмæ хур ссыд океанæй æмæ та-иу дзы 
аныгуылд, фæлæ Афины дзыллæ Сократæн цырт саразын куы с фæнд кодтой, уæдмæ та ма 
баззад дыууадæс æмæ ссæдз бонæй къаддæр. Нау Делосæй æрбаздæхт æмæ лæууы Гаваны. 
Æнкъард æрхаудысты йæ пæлæзтæ, цыма дзы æфсæрм бацыд йæ райгуырæн сахары 
тыххæй. Мæй нæ зынди арвыл, денджыз фæйлыдта уæззау мигъы бын, æмæ ныллæг хæхтыл 
тъæбæртт-тъæбæртт кодтой æртытæ; цыма худинаг искæуыл сæмбæлд, уыйау адæм цъынд 
дардтой сæ цæстытæ. 
Хивæнд Сократ не ’ркаст зæрдæхæлар афинæгты катаймæ, нæ цын фæтасыд йæ зæрдæ. 
«Хæрзбон зæгъæм кæрæдзийæн! Сымах ацæудзыстут уæ къонатæм, æз та фæстæрхон 
цæуын мæлынмæ, — загъта уый тæрхоны лæгтæн фæстæрхон. — Нæ зонут, мæ хæлар адæм, 
хуыздæр хал нæ кæмæн схаудта». 
Науы æрбаздæхыны æмгъуыд куы ’рцæйцыди, уæд æмсахайрæгтæй бирæтæ катайыл 
сысты, мæты бацыдысты. Уæдæ цымæ æцæгæйдæр амæла уыцы хивæнд? Æмæ-иу 
уайдзæфтæ байдыдтой уыдон Эсхилæн, Федонæн æмæ Сократы ахуыргæнинæгтæй æппæтæн, 
стæй йæ хæлæрттæн, хатын цæм-иу систой: «Уый та куыд æрцæудзæн, — дзырдтой-иу 
уыдон, — æмæ сымах уæ ахуыргæнæджы мæлын бауадзат? Намæ иу къорд минайы куыд 
бахæлæг кæндзыстут, цæмæй гæртамæй балхæнат ахæстгæсы?» 
Дзæгъæлы лæгъстæ кодта Критон Сократæн, алидзын куыд сразы уыдаид, æмæ йын 
дзæгъæлы хъаст кодта, адæм сæ азымы кæй дарынц иуæй сæ чъындыйы тыххæй, аннæмæй 
та иузæрдыг кæй сты сæ ахуыргæнæгыл. Хивæнд философ, мидбылты худгæйæ, бавнæлдта 
йæ тæрхойнаджы æлхынцъмæ. 
— Æмæ уæдæ кæд афтæ у, мæ хæлар, уæд мын не ’мбæлы нæ амæлын? Æви мæ сæр 
афтæ слæмæгъ, æмæ раст æлхынцъ скæнын нал æмæ нал у мæ бон?.. Уæд мын сараз мæ 
рæдыд, мæ хорз хæлар, æмæ мын раст фæндаг бацамон мæ рæдыд хъуыдыйæн. 
Ахуыргæнæг пæлæзæй амбæрзта йæ цæсгом æмæ иуырдæм аздæхт. 
— Гей-гъи! О, — загъта уый, — æз ныр уынын, дæуæн æнæмæлгæ нал ис амал. 
Æмæ уыцы талынг изæр, денджыз йæхи раппар-баппар куы кодта, й ’æнуд хъæр мигъы 
бынæй куы хъуысти, стæй алырдæмытыгæнæг дымгæ науы пæлæзтæ куы фæйлыдта, æнкъард 
уайдзæфгæнæгау; Афины дзыллæ уынгты сæмбæлгæйæ кæрæдзийы куы фарстой: 
«Амарди?» — фæлæ та сæ хъæлæсы хаттæй бæрæг куы уыди, уый раст хабар кæй нæ уыдзæн; 
фæсмонгонды раззаг улæфт, тымыгъы фыццаг уацхъуыдхæсæг куы базмæлын кодта 
Афины адæмы зæрдæ; суанг ма хæдзæртты хуыцæутты цæсгæмттæ дæр цыма куы фæтар сты, 
æфсæрмыгæнæгон, — раст гъе уыцы изæр хурныгуылыны фæстæ уыцы æгоммæгæс банозта 
мæлæты къус... 
Тыхджындæр кодта дымгæ, денджызы мигъы кæрдæнæй сахар тарфдæр тухгæйæ, æмæ 
сонт мастимæ хойын систа науы пæлæзтæ, гаванмæ афойнадыл кæмæн нæ бантыст. 
Эриннитæ та зарын байдыдтой сæ тар зарджытæ. Сахары цæрæг адæмы зæрдæты уагътой се стыр 
маст, фæстæдæр Сократы зылындзинæдтæ кæмæй байсæфтысты... Фæлæ ма уыцы сахат 
фæсмоны улæнтæн се змæлд æрдзон нæма уыди. Мæсты ма кодтой сахары цæрджытæ 
тынгдæр Сократмæ, Фессалимæ кæй нæ фæлыгъди æмæ цын уый фæдыл сæ уды катай 
рогдæр кæй нæ фæкодта. Мæсты уыдысты уымæн йæ ахуыргæнинæгтæ, фæстаг бонты тар 
æмæ æнкъардæй чи цыди æмæ се ’нкъарддзинад уайдзæфы бæсты кæмæн æнкъардтой адæм. 
Мæсты та уыдысты тæрхоны лæгтæм, зонд дæр, æхсар дæр кæмæ нæ разынд, цæмæй 
æллæууын бафæразой знæт адæмы æнæмбаргæ сонт мæстыйы ныхмæ. Мæсты та уыдысты 
хуыцæуттæн сæхимæ дæр... «Ацы нывонд сымахæн æрхастам, хуыцæуттæ, - дзырдтой 
бирæтæ, — æмæ ныр цин кæнынæй мауал æрынцайут, æнæфсистæ!» 
«Нæ зонын, хуыздæр хал нæ кæмæн схауди!» — мысыдысты Сократы дзырдтæ, фæстаг 
хатт кæй загъта тæрхоны лæгтæ æмæ адæмæн хъазæн лæгъзы. Ныр уый хуыссыди 
ахæстоны, йæ пæлæзы бын æнцой, æнæзмæлгæ, сахары сæрмæ та ауындзæгæй лæууыдысты 
сагъæс, аххосаг, худинаг... Сахарæн та уый ногæй сси йæ удхаргæнæг, йæхæдæг та фервæзт 
удхарæй. Дзынга мард фæци, фæлæ адæмæн тынгдæр рыст марды хæст... 
— Фынæй ма кæнут, фынæй ма кæнут, Афины адæм, ацы сахат! Ма бафынæй ут, 
уымæн æмæ сымах бакодтат ахæм æбуалгъ æнæрастдзинад, саразынæн хос кæмæн нал ис. 
-327- 

2. 
Уыцы æнкъард бонты Сократы ахуыргæнинæгтæй иу — æфсæддон Ксенофонт уыди 
дард, стæрон балцы, дæс минимæ. Тас рæтты уæвгæйæ уый фæндаг гæрста йæ райгуырæн 
бæстæм. Эсхин, Критон, Критовул, Федон æмæ Аполлодор архайдтой, цæмæй бавæрой сæ 
ахуыргæнæджы мард йе ’нусон сыджытыл; Платоны уаты та сыгъди изæрон цырагъы рухс 
æмæ ахуыргæнинæгтæн сæ хуыздæр пергаментыл фыста уымæн йæ хъуыддæгтæ, йæ дзырдтæ, 
йæ ахуырдзинæдтæ, зонынджыны цард кæуыл æрæнцад цæмæйдæриддæр, стыр уацмыс 
куыд дзуры: 
«Тулдзбыны зад сыфтæр у адæймаджы зæнæгау. Уад цын сæ иутæ хæлиу байтауы, 
аннæтæ ногæй райрæзынц. Райрæзы цъæх сыфтæр ног уалдзæг, байрæзы тагъд. 
Уый хуызæн адæм дæр: иутæ дзы равзæрынц, аннæтæ байсæфынц. Фæлæ хъуыдытæн 
нæй мæлæн, æмæ стыр зонд кæй æрцахста, кæуыл фæхæст, уыцы æцæгдзинад цырагъау 
рухс дары кæстæр фæлтæрты фæндæгтæм». 
Уыди ма ноджы Сократæн иу ахуыргæнинаг Афины фæсивæды æхсæн - рæузæрдæ 
Ктезипп. Уый фæсивæды æхсæн æрæджы дæр ма æвзæрстой хъæлдзæгдæр æмæ 
æнæмæтдæрæн. Уый хуыцауы кувæндоны куывта æрмæст рæсугъд æмæ аивдзинадæн, стæй, йæ 
зонгуытыл лæугæйæ, цыт лæвæрдта Клиниасæн, уымæн æмæ Клиниасы хуызæн аив, 
рæсугъд мад нал ныййардтаид. Ныр æрæгæй ардæм — Сократимæ куы базонгæ, уæдæй 
фæстæмæ — цыдæр фесты уымæн йæ хъæлдзæгдзинад дæр æмæ йе ’нæмæт цард дæр, йæ бынат 
та йын æрцахстой Клиниасы къорды æндæртæ, фæлæ ацы хъуыддаг ницæмæуал æрдардта 
уый. Аив æмæ рæстæвæрд хъуыдытæ, стæй гармони, Сократимæ æххæстæй кæй ссардта, 
уыдон æм зындысты ныр сæдæ хатты зæрдæисгæдæр Клиниасæн йæ хæрзконд гуыр æмæ 
цæсгомы хæххыты гармонийæ. 
Йæ пиллонуарзаг уды тыхтæ сеппæтæй дæр уый сси Сократы фæдон, уымæн æмæ йын 
уый базмæлын кодта йе ’нагайд уды æнцойад, гъе уыцы уды, гуырысхотæн фыццаджыдæр 
йæхи чи байгом кодта. Афтæ байгом кæнынц сæхи тала тулдзы къуыбыртæ сатæг дымгæмæ 
уалдзæджы. 
Ныр ацы уынгæг сахат уый нал ардта никуы æнцойад — нæдæр сæ артдзæсты фарсмæ, 
нæдæр, чи фæсабыр, уыцы сахары уынгты, нæдæр йе ’мзонд хæлæртты æхсæн. Уæнгæл ын 
фестадысты артдзæсты хуыцæуттæ, хæдзæртты хуыцæуттæ, дзыллæйы хуыцæуттæ. «Нæ 
зонын, — загъта, — адæмы æнæнымæц фæлтæртæ буд кæмæн суадзынц, нывæндтæ кæмæн 
хæссынц, уыдонæн сæ хуыздæртæй стут, æви нæ. Фæлæ-иу зонут, æмæ цын 
зæрдæлхæнынæн куырм адæм ахуыссын кодтой диссаджы рухсгæнаг цырагъ, æмæ цын нывондæн 
æрхастой, мæлæт кæмæн ис, уыдонæн сæ хуыздæры». 
Уынгтæ, хъазæн лæгъзытæ, Ктезиппмæ куыд касти, афтæмæй ныр дæр ма не 
’рынцадысты галиу тæрхоны койæ. 
Ацы ран кæддæр Сократ иунæг йæхæдæг бафаудта тæрхоны бадæг адæмæн сæ æбуалгъ 
тæрхон, æмæ дзырдта сау адæмы сонтмасты ныхмæ, Аргинузы сæрдарты мæлæтмæ чи 
лæвæрдта. Ныр та иу адæймаг дæр нæ разынди, уымæн йæхи сæрыл афтæ барджынæй чи 
сдзырдтаид. Уымæй Ктезипп азым хаста йæхимæ дæр, стæй йе ’мбæлтгæм дæр, уый фæдыл 
æй бафæндыд уыцы изæр адæмæй йæхи ахибар кæнын, стæй ма йæхи ахæстæй дæр куыд 
фервæза, цы амал уа, уымæй. 
Æмæ æрцыди денджызмæ. Фæлæ ацы ран тынгдæр катай кæнын байдыдта, афтæ 
зынди, цыма мигъы æмбæрзæнты бын Нерейы æнкъард чызджытæ дзыназгæ сæхи хостой 
былгæроныл. Дзынæзтой Афины хуыздæрыл æмæ йæ куырм мастæй чи ницыуал æмбæрста, 
уыцы сахарæн йæхиуыл. Аргинузы Афины æфсæдтæ сæ фыдызнаджы куы басастой, уæд 
фæсхæст сыстад тыхджын тымыгъ æмæ, æгæстыл сагъæсгæнгæйæ, сæрдартæ куыд æмбæлд, 
афтæ нал бакодтой, мард чи фæци, уыдон кой, æмæ мæрдтæ æнæныгæд баззадысты. Уæд 
афинæгтæ схаттысты се сгуыхт сæрдартыл. Афины мæнгуырнæг адæмы зæрдæты сдзырдта 
маст. Хæсты чи фæмард, уыдоны хæстæджытæ саутæ сæ уæлæ, афтæмæй æмбырдмæ 
бацыдысты æмæ зылын кодтой сæрдарты, уыдон аххосæй æнусмæ дæр хæтæгхауæг кæй фесты 
æнæныгæд мæрдтæ. 
-328- 

Фыдæлты зонды уырныдта, буар æмæ уд кæй нæ фæхицæн вæййынц, фæлæ иумæ кæй 
бацæуынц зæххы хуылфмæ. Сократ иунæг йæхæдæг быцæу кодта тæрхоныл, уымæн æмæ 
уыцы тæрхон арæзт æрцыд мæнгуырнындзинадмæ гæсгæ. 
Æнкъард чызджытæ рафт-бафт кодтой æмæ хостой сæхи доны былтыл, хъарджытæ 
кодтой афинæгтæн сæ хуыздæры мардыл, куыдтой сахарæн йæхиуыл дæр, æррадзинад кæй 
бакуырм кодта. Фæйлауæнтæ тахтысты фæд-фæдыл, фæйлауæнтæ пæллахъ кодтой айнæг 
хæхтæм. Се ’нæбанцайгæ дзыназыны гуылф-гуылф æмæ гуыр-гуыр нал æнцад Ктезиппы 
хъусты, ингæны уæлхъус цыма зарыдысты, уыйау. 
Уæд иннæрдæм аздæхта йæхи æмæ былæй ацыд æмраст, йæ размæ нæ кæсгæйæ, 
фæндаджы сагъæс дæр нæ кæнгæйæ. Тар сагъæс фæталынг кодта уымæн йæ зонд, æмæ-иу ыл сау 
асæстау æруагъта йæхи. Уымæй байрох рæстæг, йæхи уды къоппа дæр ма дзы байрох, æмæ 
цы уыд, уымæй байдзаг зæрдæхалæн сагъæстæй Сократыл... 
«Зноны бон дæр ма уыди, зноны бон дæр ма кодта йæ фæлмаст ныхæстæ. Куыд 
уыдзæн куыд, æмæ абоны бон уый мауал уа? Уæ, æхсæв, уæ сымах дæр — уæйыг хæхтæ, 
асæсты дзыгуырты тыхт. Уæ гуылф-гуылфгæнаг денджыз, йæхæдæг йæхи уагыл чи змæлы! 
Сымах дæр, æнæнцой дымгæтæ, сæ базыртыл æнæкæрон дунейы улæфт чи хæссы! Уæ 
стъалыджын агъуысты цар тæхгæ асæстытæй æмбæрзт! Уæ, æгуыппæг арвы æрттивæнтæ, 
стъалыты æгуыппæг рæнхъытæ кæрæдзийæ чи фæхицæнтæ кæны! Айсут мæ уæхимæ, 
сæргом мын кæнут ацы мæлæтæн йæ сусæгдзинад, кæд æй зонут! Кæд æй нæ зонут, уæд та 
радтут мæ æнæзонынæн, цæмæй æз дæр æнæсагъæсæй кæсын фæразон алцæмæ дæр. 
Айсут и мæнæй ацы удхæрæн бафарстытæ, мæ бон нал у нал уыдон æнæ дзуаппæй мæ 
риуы хæссын. Ноджы мæ ныфс дæр нæй, æмæ цын дзуапп ссарон. Стæй цын дзуапп 
раттын дæр чи бафæраздзæн, иунæг Сократы дзурæн дзых кæм бамыр æнусмæ, йæ 
цæстæнгасыл та æнусон мæйдар кæм æрбадт?» 
Афтæ дзырдта Ктезипп, йæхи нал хатгæйæ, денджызмæ, хæхтæм, æхсæвы мæйдармæ, 
фынæй дунейы сæрмæ йе ’нæуынгæ, йе ’нæбанцайгæ тахтæй чи тæхы, уыцы æхсæвмæ. 
Бирæ сахæттæ раивгъуыдта, цалынмæ Ктезиппы зæрды æрæфтыд æркæсын, кæдæм æй 
æрхастой зонды æвастæй къæхтæ сæхуыддæг. Æмæ куы æркаст, уæд фыр дисæй йæ удæй 
йæ мидæг ницыуал аззади. 
3. 
Цыма æнусон æхсæвы æбæрæг хуыцæуттæ фехъуыстой уыцы æгæр уæндон куывд. 
Ктезипп кæсы æмæ цы ран фестад, уымæн ницы зоны. Сахары æртытæ раджы аныгъуылдысты 
мæйдары, дард кæмдæр ныхъхъус денджызы хъæр, æмæ сабырдæр фæци денджызы мысын. 
Ктезипп тарст уыди. Уæд та ма иу хъæр, иу уынæр: нал хъуысы нæдæр æхсæвыккон маргъы 
хъавгæ арæхстгай хъæр, нæдæр йæ базырты æхситт, нæдæр сыфтæрты сæр- сæр, нæдæр 
æнæхуыссæг хæххон суадæтты æнæбанцайгæ хъуыр-хъуыр, — арф æнцойады нæй æппын 
иу агайæг дæр... Æрмæст-иу копрадзгъуыз дзæгъæл хæтæг æртытæ февзæрдысты 
къæдзæхтыл куы иу ран, куы аннæ ран, стæй та-иу æгуыппæг тæхгæ артын сыгты рухс ферттывта 
æмæ бахуыссыд хæхты цъуппыл мигъы, стæй-иу цыбыр ферттывды фæстæ мæйдар 
фæтынгдæр, сæ мæрдонгъуыз рухсæй-иу уæд та фæирд æдзæрæг бæсты мæрдон хуыз хæххытæ, 
калмау змæлæгау кодтой хæхты дыдæгътæ æмæ къæдзæхтæ цæндамад æмтъерыйæ 
стадысты цæсты раз. 
Зынди афтæ, цыма цъæх тулдзы рухс, зæлланггæнаг суадæттæ æмæ хохы дæгъты цæрæг 
хъæлдзæг хуыцæуттæ бынтон фæлыгъдысты иуылдæр уыцы æдзæрæг ранæй. Æрмæст ма 
иунæг стыр сусæгдзинад æрдзы æмтъерыйæ цырд æмæ фауæг худæндзастæй фа^лгæсыд 
Ктезиппы фæдыл, ницæййаг мæлдзыджы фæдыл, æрæджы дæр ма афтæ уæндонæй чи сидт 
дуне æмæ мæлæты сусæгадмæ. 
Стæй куырм æмæ æнæхъуыдыгæнæг тас æнхъæвзын байдыдта Ктезиппы удмæ, афтæ 
ма æрбанхъæвзы денджызы былгæрон къæдзæхтæм хъæргæнаг донбакæлæн. Уый фын 
уыдаид, æви æцæг уыдаид, кæнæ æнæзынгæ хуыцæутты уаз-æгомиуæг уыди чи зоны, уый 
-329- 

æрмæст Ктезиппы æндæвта, — иу цъусдугмæ рацыди, афтæ царды арæны фаллагфарс 
фæуыдзæн, æмæ уæд атайдзæн йæ уд ай хуызæн æнæкæрон æмæ æнæбын тасы мидæг, уарыны 
æртах куыд атайы мæйдар тымыгъ æхсæв урсдзых океаны фæйлауæны. Фæлæ айцъусдуг 
æрбайхъуыст цыма кæйдæр хъæлæстæ. Цыма сæ зыдта, уыйау æм фæкасти, æмæ йæ 
цæстытæ раиртæстой тæхгæ рухсы сыгтæм адæймаджы сурæттæ. 
4. 
Къæдзæхы къæмбырыл бадти иу адæймаг. Бæрæг уыд йæ бадтыл, тынг кæй тыхсти, 
уæнтæхъил, сæргуыбырæй, йæ сæр пæлæзæй æмбæрзт. Аннæ адæймаг, сабыр къахдзæфтæ 
гæнгæ фæцæйхæстæг кодта къæмбырыл бадæгмæ, хъавгæ-хъавгæ хæрдмæ цæугæйæ уый 
сгæрста фæндаг алы ран, йæ къах кæм æвæрдта. Бадæг аппæрста пæлæзы къабаз йæ 
цæсгомæй æмæ уыцы иу хъæр фæкодта: 
— Кæд ма исты зонын, уæд æз ацы сахат уынын Сократы. Зæрдæхæлар Сократ, уый ды 
цæуыс мæ рæзты, ацы æнтъыснæг ран, - бирæ сахæттæ уыцы бадтæй кæм бадын, бон æмæ 
æхсæв куыд фемхæццæ вæййынц, уый нæ зонгæйæ, дзæгъæлы боны æрбарухсмæ 
æнхъæлмæгæсгæйæ? 
— О, мæ хæлар, о, уый æз дæн. Фæлæ кæд нæ рæдыйын, уæд æнхъæл дæн, æз дæр дæ 
базыдтон. Елпиди нæ дæ, нæ, мæ агъоммæ æртæ боны раздæр чи амард? 
— Гъай-хай дæн Елпиди, Афины æлдыгъгæнджытæн сæ хъæздыгдæр, ныр та цагъарты 
æнамонддæртæн сæ тæккæ æнамонддæр, Æрмæст ацы ран бамбæрстон уацмысы ныхæсты 
æцæгдзинад: Аиды мæйдар зындоны хицæнæй цæрыны бæсты зæххыл цагъайрагæй цæр, 
уæддæр хуыздæр у. 
— Мæ хæлар, æмæ дын ацы ран кæд афтæ зын у, уæд æндæр ранмæ цæуылнæ цæуыс? 
— Нæ, Сократ! Дис дыл кæнын: цы ныфсæй цæуыс ацы æнæрайдзаст мæйдары? Æз та ... 
арф сагъæстимæ бадын ацы ран, æмæ хъарджытæ кæнын мæ цардыл, афтæ тагъд мын чи 
атахт æд циндзинæдтæ. 
~ Мæ хорз хæлар Елпиди, æз дæр дæуау скуысси дæн ацы мæйдары, мæ цæстыты 
зæххон царды рухс куы баталынг, уый фæстæ. Фæлæ мын загъта мæ мидхуылфы хъæлæс: 
«Сократ, дзæгъæлы мауал фæстиат кæн, цæугæ ног фæндагыл», — æмæ æз дæр ацыдтæн. 
— Æмæ уæддæр кæдæм ацыдтæ, Софрониксы фырт? Ацы ран куы нæ ис нæдæр 
фæндаг, нæдæр гермæ, нæдæр цæлхнад, æгæр мæгуыр дзы рухсы цъыртт дæр куы никуыцæй 
зыны. Æрмæст дзы æмтъерытæй лæууынц дуртæ, мæйдар æмæ мигъ. 
— Уый раст у. Фæлæ, мæ хæлар Елпиди, уыцы мæгуырады æцæгдзинад дæ зæрдæмæ 
бахæсгæйæ, дæуыл не ’мбæлди нæ дæхи бафæрсын, тынгдæр та дæ уд цæмæй тыхсы? 
— Цæхгæр ацы мæйдарæй. 
— Афтæ уæдæ, агурын хъæуы рухс. Æвæдзы стыр æгъдау уыдзæн, æмæ мæлæт кæмæн 
ис, уыдон сæхуыддæг хъуамæ агурой фæндаг мæйдарæй рухсы гуырæнтæм. Куыд хъуыды 
кæныс, уый хуыздæр ма разына иу ран бадынæй? Æз бæлвырд афтæ хъуыды кæнын, æмæ 
уый адыл кæнын мæ цыды кой. Хорз байрай. 
— Нæннæ, зæрдæхæлар Сократ, иунæгæй мæ ма ныууадз. Æгъгъæд фидар цæуыс ды 
ацы зындоны æвæндагыл. Дæ пæлæзы къабаз мæм æрдав... 
— Кæд æмæ афтæ хъуыды кæныс, æмæ уый дæуæн дæр хъуыздæр уыдзæн, уæд цæугæ 
мæ фæдыл, мæ хæлар Елпиди. 
Æмæ дыууæ аууоны ацыдысты дарддæр, Ктезиппы уд та, мæлæты фынæй буарæй 
рацæугæйæ, афардæг сæ фæдыл, Сократы бæлвырд ныхæстæм æнувыд хъусгæйæ. 
— Зæрдæхæлар Сократ, ацы ран куы дæ, — хъуысти та афинаг Елпидийы дзурын, - уæд 
цæмæн ныхъус дæ? Фæндаг цыбыр кæны ныхасæй, уыимæ дын Гераклæй ард хæрын, куыд 
ай хуызæн фыддзæуин фæндагыл никуы цыдтæн. 
— Фæрс мæ Елпиди. Зондуарзаг адæймаджы фарст дзуапп сайы æмæ ныхас къахы. 
Елпиди фæхъус, стæй бафарста, йæ хъуыдытæ барæвдзы фæстæ: 
— Мæнæ дын цы зæгъон. Радзур ма мын, мæ мæгуыр Сократ, хорз дæ уæддæр нæ 
баныгæдтой? 
-ззо- 

— Раст куы зæгъон, мæ хæлар Елпиди, уæд дын ацы фарстæн дзуапп радтын нæ 
бауыдзæн мæ бон. 
— Уæ мæгуыр Сократ, æмбарын дæ — дæхи цæмæй растауай, ахæмæй дæм ницы ис. 
Мæнæй цы зæгъай, уый зæгъ! Куыд мæ ныгæдтой, куыд хорз мæ баныгæдтой, уый куы 
зонис, мæ мæгуыр æмбал! Иттæг зæрдиагæй мысын ныр дæр ма уыцы хорз рæстæг...мæ 
мæлæты фæстæ! Райдианы мæ цынадтой, стæй мæ ссой кодтой, байзæрстой хорз 
тæфæгтæй. Уый фæстæ мыл ме’нæсайд Лариссæ скодта, хуыздæр нал æмбæлы, ахæм дарæстæ 
Сахары дæсныдæр хъарæггæнæг устытæ нал баззад, уьтдон мыл куыдтой, стæй мыл 
бындзыггай тыдтой сæ сæры хил, уымæн æмæ сын зæрдæ бавæрдтой хорз лæвæрттæй. 
Мыггаджы зæппадзы мын бавæрдтой мемæ иу амфорæ, иу кратерæ бронзæйæ - рæсугъд 
аивгонд йæ хæцæнтæ, бавæрдтой мын иу фиал, стæй... 
— Багъæц, и, мæ хæлар Елпиди. Мæнырдыгонау дын де’нæсайд Лариссæ йæ 
уарзондзинады фæлтау бахардз кодта иу къорд минайы, æндæр ницы...Фæлæ уæддæр... 
— Карст-барстæй мыл бахардз кодтой дæс минайы æмæ цыппар драхмæйы; уазджытæ 
нозтæй кæй фæхъуыдтой, уыдон нымад не ’рцыдысты, афтæмæй. Æз æнхъæл дæн, 
æлдыгъгæнджыты кой æрæфтыдтам, уæд дзы амæй хъæздыгдæр нал ис, уыдонæй дæр искуы иуæн 
скæндзысты мæ кады хуызæн. Стæй дзы искуы иу раппæлдзæнис йæ фыдæлты удты раз 
мæнау йæ бирæ сызгъæринæй. 
— Уæ, мæ хæлар Елпиди, æмæ уæддæр куыд хъуыды кæныс, цымæ уыцы сызгъæрин 
фылдæр пайда не ’рхастаид уæлейæ Афины мæгуыртæн, дæуæн ацы сахат цæй бæрц пайда 
æрхæсдзæн, уымæй? 
— Уый ды хæлæгæн дзурыс, — йæ масты фæдыл ын загъта Елпиди. —Тæригъæд дын 
кæнын, Сократ, кæд æмæ дæхи мидæг дзургæ, ды цы агуырдтай, уый ссардтай, уæддæр... 
Бирæ хатт дзырдтон æз мæхицæн дæр мæ бинонты æхсæн, кæрон скæнын кæй хъæуы, ды 
цы æнæуагдзинад тауыс, уымæн кæмдæриддæр... 
— Багъæц и, мæ хæлар. Мæнырдыгонау ды хъавыдтæ цавæрдæр хатдзæгтæ скæнынмæ, 
æмæ дын тæрсын, цыма арæдыдтæ раст фæндагæй. Зæгъ ма мын, зæгъ, зæрдæхæлар 
адæймаг, уæддæр чердæм ауырдыг дæ мæллæг хъуыды? 
— Æз зæгъынмæ хъавыдтæн, мæ зæрдæхæларæй дын тæригъæд кæй кæнын. Мæйы 
агъоммæ æз мæхæдæг дæр чысыл нæ фæхъæр кодтон æмбырды, фæлæ, раст зæгъын хъæуы, 
хъæргæнджытæй дæумæ афтæ хæрам ничи уыди, æмæ дын уыйбæрц стыр маст скæна. 
Ныры сахат та уæлдайдæр, баууæнд мыл, ноджы ма дын фылдæр тæригъæд кæнын, 
æнамонд философ... 
— Бузныг, ме ’мбал. Фæлæ мын зæгъ уæддæр: дæ цæстыты ма рухсæй исты ис исты? 
— Йæ кой дæр нал, йæ кой дæр. Ахæм мæйдар æркодта ахæм, æмæ мæхи фæрсыныл 
дæр сдæн: адон мыййаг ма разынæнт Оркы мигъ бæстæ? 
— Уæдæ афтæ, фæндаг мæнæн куыд мæйдар у, дæуæн дæр афтæ мæйдар у. 
— Афтæ у. 
— Стæй кæд нæ рæдийын, уæд ма мын ды хæцыс мæ фæччийы къабазыл дæр. 
— Уый дæр æцæг у. 
— Афтæмæй уæдæ нæ дыууæмæ дæр уыцы иу фарст ис: «Ды уыныс, фыдæлтæ уый бæрц 
нæ тындзынц цин кæнынмæ, уый бæрц нæ райы сæ зæрдæ, дæу хорз кæй баныгæдтой, уый 
коймæ. Ноджы хуыцæуттæ дæр, мæнмæ уый бæрц мæсты кæй сæрыл бадæ, уыдон дæр 
мæныл цæй бæрц сагъæс кæнынц, дæуыл дæр уæлдай сагъæсы нæ цæуынц. Уæдæ ма мын 
зæгъ, мæ хæлар: цы хъауджыдæр ис нæ дыууæйæ? 
— Уæххай, Сократ! Ау, хуыцæуттæ дын дæ зонд уый бæрц баталынг кодтой, æмæ уыцы 
хъауджыдæр бæлвырд нал иртасыс? 
— Мæ хæлар, кæд дæуæн дæ фадат хуыздæр у, уæд мæм æрдав дæ къух, æмæ аразæй 
кæн, ахон мæ, цæмæйдæриддæр дын ард хæрын, суанг мæ куыдзæй, разæй ацæуыны бар 
ды мæнæн дæттыс ай хуызæн мæйдары. 
— Дæ хъазæн ныхæстæ ма ныууадз, Сократ! Дæ хъазын ард хæрын ныууадз æмæ дæхи 
ма бар ахæм адæймагыл, йæхи хуыссæнуатыл чи амарди... 
— Гъе-хи! Ныр дæ æмбарын байдыдтон, æнхъæлдæн... Фæлæ ма мын уæддæр зæгъ, 
Елпиди: искæд ма дæ бахъæудзæн дæ хуыссæнуаты сæр, уымæй ма дæ исты ныфс ис? 
-331- 

— Гъе-хи! Не ’нхъæл дæн. 
— Уæдæ цымæ ахæм афон дæр уыдаид, хуысгæ дæр ыл кæд нæ кодтай? 
— Уыдис, ай-гъай... Æмбис аргъыл æй Агезилайæ цы бон балхæдтон, уый агъоммæ. 
Æмбарыс мæ, хæлар... уыцы Агезилай, мæнгардæй дам йæ уд... æмæ хъуаг нæ уыд 
хиндзинадæй... 
— Ныууадзæм Агезилайы. Чи зоны ацы сахат уый дæ хуыссæнуатыл фæлтæрæн кæны 
де ’фсинимæ, цæмæй йæ балхæна аргъæн йæ цыппæрæм хайæ. Фæлæ дын афтæ куы 
дзырдтон, — хуыссæныл рæстæгмæ цæуы дæ бар, уæд раст нæ дзырдтон нæ? 
— Афтæ у. Разы дæн. 
— Уæдæ æз цы хуысæнуатыл амардтæн, уый дæр рæстæгмæ уыди мæ бар. Радта мын æй 
рæстæгмæ ахæстгæс хорз Протис. 
— Оххай-гъе! Дæ ныхас чердæм здахыс, уый дын куы зыдтаин, уæд дын дзуапп 
лæвæрдтон де ’лгъин бафарстæн! Уæ Геракл, искуы ма фехъуыстæуыд ай хуызæн æнæуагдзинад: 
кæд йæхи бары мæныл. Хъуыддаг уыйбæрцтæм куы æрцæуа, уæд уый зон, æмæ дæ æз 
ницы фестын кæндзынæн æрмæст дыууæ дзырдæй... 
— Зæгъ цæ, зæгъ, Елпиди, æдасæй. Хъауджыдæр мын нал у: цикута мын цы фæци, 
дзырдтæ мын уæлдай нал фæуыдзысты. 
— Гъе!.. Гъе уый зæгъынмæ дын хъавыдтæн æз дæр. Æнамонд, дæуæн дæ мард 
тæрхондоны куы ’рцыди цикутайæ. 
— Мæ хæлар! Уый зыдтон æз, раст цы бон амардтæн, уырдыгæй фæстæмæ, стæй уый 
агъоммæ дæр. Фæлæ ды та цæмæй, мæ амондджын Елпиди? Зæгъ ма йæ, зæгъ! 
— Гъей, мæнæн мæ хъуыддаг бынтон æндæр у. Мæнæн мæ хуылфы фæзынди донниз. 
Коринфæй мæм æрбахуыдтой стыр аргъæй дæсны дохтыр, быгъдыуанæй мæм байдыдта 
зилын, бафидыдтам дыууæ минайыл, се ’мбис ын радтам раздæр... Тас мæ ис, Лариссæ 
фæлтæрд нæу ахæм хъуыддæгтыл, æмæ йын сæ иннæ æмбис дæр куы радта... 
— Уый раст у. Æмæ уæдæ бæлвырдæй дæ мæлæт доннизæй æрцыди? 
— Ох, Сократ, бауырнæд дæ, — уыцы сæфты низ мыл с’архайдта æртæ хатты хурх 
кæныныл, стæй мæ æнцад нал æруагъта, — цалынмæ мын н’ахуыссын кодта мæ царды зынг!.. 
— Зæгъ ма мын уæдæ: дæ мæлæт доннизæй кæй æрцыд, уымæй тынг барухс дæ зæрдæ? 
— Уæ, саузæрдæ Сократ, ма мыл худ, ма. Куы дын загътон: хурх мæ кодта æртæ хатты... 
Æмæ æз нал æнцадтæн богътæ кæнынæй, цы гал фергæвдынц, уыцы галау. Æмæ куывтон 
Паркæн, цæмæй мын аскъуыдздзаг кæна мæ хал, æз бает цы халæй уыдтæн цардыл. 
— Дис мæм нæ кæсы. Фæлæ дæ уæд бафæрсон, уæ хорз Елпиди: цæмæй зоныс æмæ 
донниз хуыздæр бакæндзæн йæ куыст цикутайæ, мæн уыцы иу цæфæн чи фæци? 
— Куыд кæсын, афтæмæй та мæ ды къæппæгæй æрцахстай, уæ хинæйдзаг 
æнæхуыцауыхай. Нал дзурын демæ, сыгъдæг æгъдæуттæ чи халы, намæ хуыцæутты фыдæхард 
баййафдзынæн. 
Æмæ дыууæ дæр банцадысты, сыбыртт дæр нал цыди. Фæлæ та чысыл фæстæдæр 
Елпиди ныхас кæнын байдыдта: 
— Цæй тыххæй ныхъхъус дæ, хорз Сократ? 
— Мæ хæлар, дæхæдæг мæ нæ куырдтай, цæмæй мауал дзурон? 
— Æз зынæрвæссон нæ дæн, — æз мæхицæй фыддæр чи сты, уыдонмæ дæр хæссын мæ 
сæр. Ныууадзæм нæ быцæу. 
— Æз быцæу нæ кодтон, мæ хæлар Елпиди, æмæ дæ бауырнæд, мает дын скæнон, 
уымæ нæ дæр хъавыдтæн. Мæнæн мæ уды конды фæци, алыхуызон дзаумæттæ цæмæй 
æмхуызон сты, кæрæдзийæ цæмæй иртæсынц, уый æвзарын. Æз ацы сахат цы фадаты дæн, 
уый мæ зонд бæрæг нæ иртасы. Дæумæ дæхи фадат хуыздæр кæсы; æмхуызон нын уаид 
базонын, уæддæр дæм афтæ цæмæн кæсы. Дарддæр дæуæн дæхицæн дæр, чи зоны æмæ 
уый бæрц уæлдай нæ уаид æцæгдзинад базонын, цыфæнды куы фæуа, уæддæр. 
— Цæй, æгъгъæд, ныууадзæм æй!.. Фæлæ ма зæгъ: нæ тæрсыс? 
— Афтæ æнхъæл дæн, æмæ тæрсын, ацы сахат кæй фиппайын, уый цыма тасы æндæвд нæу. 
— Æз та уæдæ, тас цы фæхонынц, уый æнкъарын. Раст куы зæгъæм, уæд мæнæй 
хуыцæутты астæу уый бæрц ницы ис загъдагæй, дæуæй уыдоны æхсæн цас ис. Фæлæ дæм 
-332- 

мыййаг афтæ нæ кæсы, цыма нæ фыдæнхъæл фæкодтой нæ хуыцæуттæ, мах ацы ран 
иунæгæй ныууадзгæйæ, æрмæст нæхи тыхтæ æмæ æмтъерыйы æвджид? 
— Уый та, чи цæм цы æнхъæлмæ кæса, уый фæдыл бает у... Æмæ цæм уæд цы ’нхъæлмæ 
кастæ, мæ хæлар Елпиди? 
— Цы ’нхъæлмæ кастæ, цы ’нхъæлмæ кастæ!.. Уанцон нæу, Сократ, - æнахуыр 
фæрстытæ мæ кæныс!.. Цæрынæй хæрынмæ адæймаг нывæндтæ куы фæхæсса, хорз уагыл куы 
амæла, йæхи мæлæтæй, йæ ныгæнæн бон æгъдæуттæ иууылдæр куы сæххæст кæной, уæд, 
æнхъæлдæн, æмæ йын бæргæ æмбæлди искæй рарвитын йæ размæ...кæд æмæ Гермес 
æнæвдæлон уыд стырдæр хъуыддæгтæй, уæд та рарвыстаиккой æндæр искæйы фæндагамонæг 
къаддæр хуыцæуттæй. Уæвгæ мæнмæ дæр фæсмойнагæй ис иу цыдæр... Зæгъдзынæн дын 
æй: æз-иу бирæ хатт зæрдæ сæвæрдтон Гермесæн род- нывондæй, мæ цæрмтты базар мын 
рæстмæ цæмæй фæкæна, æмæ... 
— Нæ дын-иу фæрæстмæ? 
— Рæстмæ-иу бæргæ фæрæстмæ, хорз Сократ, фæлæ... 
— Æмбарын, — фæлæ дæм-иу род нæ разынд. 
— Уæууа, Сократ, уый та дын чердыгон дзырд у!..Мæ хуызæн хъæздыг 
æлдыгъгæнæгмæ та ма дын иу ахæм род ма уыдаид? 
— Ныр дæ æмбарын: базар рæстмæ дæр кодта, род дæр-иу уыдаид, фæлæ цæ-иу 
дæхицæн ныууагътай, Гермес та дзы-иу фыдæнхъæл фæци. 
— Зондджын адæймаг кæй дæ, уый-иу дзырдтон æз бирæ хатт...Фæлæ ма цы чындæуа? 
Æз-иу дæс хатты зæрдæ куы сæвæрдтон нывондæй, уæд-иу æй æртæ хаттæй фылдæр 
никуы сæххæст кодтон. Стæй Гермесæн куыд уыдтæн, аннæ хуыцæуттæн дæр уæлдай кад нæ 
лæвæрдтон. Æмæ кæд, куыд æнхъæл дæн, афтæмæй дæ митæ дæр мæ миты хуызæн 
уыдысты, уæд иунæгæй кæй баззадыстæм, уымæн йæ аххосаг агурын нал хъæуы... Уæвгæ æз 
Лариссæйæн бафæдзæхстон, мæ мæлæты фæстæ мын æнæхъæн декатомбæ куыд ныццæгъда... 
— Гъе-гъи, æмæ уый Лариссæ ныццæгъдзæн, дзырд та йын ды лæвæрдтай. 
— Уый раст у, раст... Æмæ уæд ды та, Сократ? Уый ма кæй бауырндзæн, æмæ ды, 
хуыцау кæмæн нæй, уый хуыцæуттæн хуыздæр хайыртæ фенын кæна мæнæй, хуыцæуттæй 
чи тæрсы, уыцы æлдыгъгæнæгæй? 
— Уæ мæ хæлар! Нæ зонут, хуыздæр цæ мысыдтæн, æви фыддæр. Райдианы æз хастон 
нывæндтæ, зæрдæ-иу не ’вæрдтон, афтæмæй. Фæстагмæ та нæ зæрдæ ’вæрдтон, нæдæр 
род-нывæндтæ хастон... 
~ Æнамонд, иу род-нывонд дæр нал? 
~ Нæ, мæ хæлар, нæ, æмæ æвæдза Гермæн мæ нывæндтæй æндæр хæринаг нал ис, уæд 
тынг куы смæллæг уа, уымæй у фæллойаг. 
— Æмбарын! Ды стыр фосы сæудæджер нæ уыдтæ, æмæ йын нывæндтæ хастай 
æвæццæгæн æндæр исты фæллойæ. Чи зоны дæ ахуыргæнинæгтæй цы мызд истай, уымæй-иу 
ын мина кæнæ фылдæр æрхастай нывондæн? 
— Мæ хæлар, ды зоныс, мызд кæй нæ истон мæ ахуыргæнинæгтæй, цы куыст кодтон, 
уымæй та æфсадынхъом дæр нæ уыдтæн мæхи. Æмæ æвæдза хуыцæуттæ, дауджытæ мæ 
кадавар хæринаджы уæлдæйтты æвджид баззадысты, уæд минасæй тъæпп н’ахаудтаиккой. 
— Уæ, æнамонд! Сыгъдæгдзинадæй дæхи хуызæн кæй нæ дæн, уымæй мæнæн дæр ма 
бауыдзæн мæ бон мæхицæй раппæлын. Нæ йæм кæсут, хуыцæуттæ, цы хуызæн у ацы 
адæймаг! Гъай-гъай, раст зæгъын хъæуы, æз-иу хаттæй-хатт сайдæй рацыдтæн сымахыл, 
фæлæ-иу мæ базар рæстмæ куы фæци, уæд-иу уæ æнæ ’рхъуыды дæр никуы фæдæн. Исты 
чи фæдæтты, уымæн йæ чысыл лæвæрд дæр бирæ ахады, бирæйы бæсты йын цæуы, 
æппындæр чи ницы дæтты, уыцы æнæдин адæймаджы раз! Æмæ дын зæгъгæ дæр цы загъдæуа: 
афардæг у иунæгæй дæхицæн. Тас мæ ис зæдтæ ’мæ дауджыты цæсты бафтынæй, 
хуыцæутты фыдæх ссарынæй, дæ хуызæн æнæхуыцауыхаимæ кæй сæмбал кодтон, уымæй. 
— Бар дæ ис, хорз Елпиди, куыдзæй дын сомы кæнын, куыд аккаг нæу, æмæ иу 
адæймаг аннæйыл йæхи тыхныхæст кæна. Суадз мын мæ пæлæзы фæччи æмæ хæрзбон. Æз 
иунæгæй дæр мæ цыды кой кæндзынæн. 
Æмæ Сократ размæ араст æдæрсгæ цыдæй, алы къахдзæфæн дæр арæхстгай йæ 
развæндаг сгаргæйæ. Фæлæ йæм Елпиди уадидæгæн дæр хъæр кæнын байдыдта: 
-ззз- 

— Багъæц, багъæц, мæ хорз æмсахайраг, афинаджы иунæгæй ма ныууадз ацы 
фыдæбоны мæйдары! Хъазгæ кодтон, æмæ мын мæ хъазæн ныхас мацæмæ æрдар, стæй афтæ ма 
тындз размæ. Дис дыл кæнын, ацы тар мæйдары исты куыд уыныс. 
— Мæ хæлар, æз сахуыр кодтон мæ цæстытæ. 
— Уый дæр дын хорз. Фæлæ дæ раппæлинаг нæ дæн уæддæр, хуыцæуттæн нывонд кæй 
нæ хастай, уый тыххæй. Нæ, нæ, — нæ дæ раппæлдзынæн, мæгуыр Сократ! Æвæццæгæн 
æмæ дæ фæрнджын Софроникс де ’взонджы бонты уыдæттыл нæ ахуыр кодта, стæй-иу 
дæхæдæг дæр куывдты æнæмбæлгæ нæ уыдтæ. 
— О. Афтæ. Фæлæ æз фæцалх дæн æвзарын алыхуызон бавæрæнтæ, æмæ дзы мæ 
зæрдæмæ æрмæст уыдон хастон, æвзæрсты фæстæ æцæг зондыл арæзт чи разынд... Иу 
рæстæджы афтæмæй ралæууыди ахæм бон, æз мæхицæн кæд загътон: Сократ! Мæнæ ды кувыс 
Олимпы цæрджытæн. Фæлæ дæ бафæрсон: уæддæр цын цæй фæдыл кувыс? 
Елпиди бахудт. 
— Гъе уый дын гъе! Диссаг та уæдæ куыд нæ сты философтæ. Иуæй-иу хатг сымах 
иувазыг хуымæтæджы бафарстæн дæр дзуапп раттын нæ фæразут, нæ сарæхсут. Уæдæ æз 
майдымæ хуымæтæджы æлдыгъгæнæг, цæрæнбонты софистикæмæ кæсгæ дæр не ’ркодтон, 
уæддæр ма æз дæр зонын, æз, цæмæн цын æмбæлы кад кæнын æмæ нымайын олимпæгтæн. 
— Мæ хæлар, уæдæ ма йæ тагъддæр зæгъ, æз дæр æй куыд базонон, — уæд цæмæн? 
— Цæмæн? Ха-ха-ха! Ау, æмæ уымæй æнцондæр бамбарæн та ма уæд цы уыдзæн, 
зондджын Сократ. 
— Цас æнцондæр уа, уыййас хуыздæр. Фæлæ мын дæ зонд ма бахæлæг кæн, æмæ мын 
зæгъ: хуыцæуттæн кад кæнын цæй тыххæй хъæуы? 
— Цæй тыххæй? Уый æргом у: иууылдæр афтæ кæнынц. 
— Уæ мæ хæлар! Адæм иууыл кæй нæ кæнынц, уый ды дæр зоныс. Фæлæ цымæ афтæ 
зæгъын растдæр нæ уаид: афтæ кæнынц бирæтæ. 
— Цæй æмæ бирæтæ дæр фонт... 
— Æмæ дæ уæд бафæрсон: адæмæн сæ фылдæр нæ кæнынц нæ хорзы бæсты æвзæр? 
— Мæнæй афтæ уый раст у: æвзæрдзинад хорздзинадæй арæхдæр у. 
— Æмæ уæдæ хорз кæныны бæсты не ’мбæлы æвзæр кæнын, фылдæрты фæдыл 
цæугæйæ, фылдæр адæмы фæзмгæйæ. 
— Уый та ма дын цавæр ныхас у? 
— Уыцы ныхас æз нæ дзурын, фæлæ йæ ды зæгъыс. Æз та афтæ хъуыды кæнын, æмæ 
Олимпы цæрджытæн бирæ кувджытæ кæй ис, уый бынæвæрæн нæма у, æмæ йæ уæд 
æрцагурын хъæуы æндæр бынæвæрæны, уымæй растдæр чи разына. 
— Гъе уый дын раст у. 
— Хорз. Фæлæ та уæд бафæрсон ноджыдæр: зæгъ ма мын номхыгъдæй, уæлдæр сæ цæй 
фæдыл нымайыс? 
— Æргом се стырадмæ гæсгæ. 
— Уый дæр уыдзæн... Æмæ æз дæр, чи зоны, демæ тагъд сразы уон. Æрмæст ма мын 
бацамон, стырад та уæд цавæр у?.. Зын дæм кæсы? Уæдæ иумæ бацагурæм дзуапп. Гомер 
дзуры, — богъдаби Арей, Афина-Паллада йæ дурæй куы афæлдæхта, уæд йæ буарæй 
бацахста цыппæрдæс бонгæны зæхх. 
— Гъе, кæсыс, цæй бæрц быдыр æрцахста! 
— Уæдæ уый у стырад?.. Æмæ та уæд ног дызæрдыгдзинад. Нал лæууы дæ зæрдыл 
Диофант-богал? Уый уыди ахæм стыр, æмæ каст адæмы сæрты. Иу адæймаг дæр йæ 
уæхскæй уæлдæр нæ уыди. Перикл та нæ уыдаид дæуæй бæрзонддæр. Фæлæ ма мын зæгъ, дæ 
хорзæхæй, стыр кæй хонæм - Периклы æви Диофанты? 
— Æз федтон ныр, æцæгæн дæр стыр асæй æмæ ас иу кæй не сты. 
— Бæлвырд, асæй стырыл нæу, уый раст у. Цин кæнын, иу цæйдæр тыххæйтыл 
фидауын кæй байдыдтам. Чи зоны, кæд мыййаг стырад хорздзинад уыдзæн. 
— Гъай-хай! 
— Мæнмæ дæр раст афтæ кæсы. Ныр ма мын уæдæ зæгъ, — чи кæмæ бакува: 
мæнкъæйдæр стылдæрæн, æви хорздзинадæй стылдæр хъуамæ æнæуагæн бакува? 
-334- 

— Уымæн та дзуапп æргом у. 
— Æнхъæл дæн. Мæнырдыгонау дæр афтæ у. Ныр цом дарддæр: зæгъ ма мын, дæ 
цæсгоммæ гæсгæ, искæй сывæллæттæ фатæй мардтай мыййаг? 
— Никæддæр уыди ахæм хъуыдцаг! Æмæ мыл уæд дæ зæрдæ афтæ тынг цæмæй фæхудт? 
Абырæг мыййаг дын куы нæ дæн. 
— Ныфс мæ ис дæуæй, æмæ-иу искæй устыты дæр нæ сайдтаис? 
— Æз мæ бонтæ арвыстон раст æлдыгъгæнæгæй, мæ бинонтимæ та цардтæн æнгом А 
æмæ О-йæ. Уый дæ рох ма кæнæд, Сократ, табуафси! 
— Уæдæ, æвæццæгæн, ды хайуаны царм дæр никуы скодтай дæ уæлæ; уæдæ ахæм хæтаг 
лæг дæр кæм уыдаис, æмæ æнæзæрдæхсайгæ Лариссæйы уый бæрц маст бауадзай, æмæ уый 
йæ мæстытæ иса, ды кæй фæсайдтай, уыцы сылгоймæгтæй, æмæ аххос кæмæ нæ уыд, уыцы 
æнахъом сабитыл йæ пырх кала? 
— Ме ’цæгæн дын зæгъын, Сократ, маст мын сты дæ ныхæстæ. 
— Чи зоны, уæд та кæд мыййаг дæ фыды бынтæ байстай, йæхи та йын кæд ахæстоны 
бакодтай? 
— Уыдæттæй дæр ницы бакодтон!.. Фæлæ мын ацы уайдзæфаг фæрстытæ уæд цæй 
сæрæн кæныс? 
— Багъæц, и, мæ хæлар. Чи зоны, искуы мыййаг кæд иу ранмæ æрцæуиккам... Зæгъ ма, 
цы ранымад, уыдон æппæт чи кодта, ахæм адæймаджы стырыл бахынцис? 
— Бæгуыдæр æй нæ бахынцин! Ахæм адæймаджы æз хонын цъаммар, æнаккаг, стæй 
йæ нымудзгæ дæр ма бакодтаин тæрхоны лæджы раз æргом раст хъазæн лæгъзы. 
— Уæ, мæ хæлар Елпиди, уæдæ цæй фæдыл нæ банымыгътай Зевс æмæ Олимпы 
цæрджыты хъазæн лæгъзы? Кронид хæст самадта йæхи фыдимæ, стæй хайуанау æнæфсæрм 
хатти зæххон цæрджытимæ; Гера та йæ маст иста æнаххос чызджытæй, тыххæй йæ мой 
кæуыл ныххæцыди. Уыдон сæ дыууæ стыр нæ уыдысты нæ, æнамонд Инахы чызджы хъуг 
чи фестын кодта. Уæдæ Аполлон нæ фæцагъта нæ Ниобейы сабиты, Калений та галтæ нæ 
давта нæ?.. 
Уæдæ афтæ гъе, мæ хæлар Елпиди, кæд æмæ æцæг у, цæмæй хорздзинадæй къаддæр чи 
разына, уый хорздзинадæй стырдæрæн кад дæтты, уæд цын хъуамæ ды ма кувай ма, фæлæ 
дын хъуамæ уыдон сæхуыддæг самайой алтартæ. 
— Хуыцауы ма фау, æнæдин Сократ, банцай! Хуыцæутгы тæрхон дæумæ мыййаг нæ хауы! 
— Мæ хæлар, уыдонæн сæ тæрхон конд дæр ма фæци: стæрхон цын кодта цавæрдæр 
бæрзондад. Равзарæм ацы бафарст: хуыцауады иртасæн нысан цавæр у?.. Ды, æнхъæлдæн 
æмæ загътай: уымæн йæ нысан у стырад хорздзинадæй. Ау æмæ уый нæу адæймаджы уды 
цы уæларвон цæхæры æрттывд цæры, уый? Уыцы хорздзинад нæу нæ иунæг уæларвон 
цæхæры стъæлфæн, адæймаджы зæрдæйы кæй иртасæм? Æмæ кæд адæймаджы кадавар 
хæрзтæн нæ бон баци сбарын хуыцæутты стырадимæ сæ абаргæйæ, уымæй ма барæн дæр 
баринагæй уыдис стырдæр, уæд амæй тæдзы: хуыцау йæхæдæг базылын кодта йæ тæрхоны 
Олимпы цæрджыты. Фæлæ уæд... 
— Уæд та цы? 
— Уæд та, хорз Елпиди, уыдон хуыцæуттæ не сты нæ, фæлæ сты сайæгой, фæлитой 
сауæндартæ. Афтæ нæу? 
— Мæнæ цæмæты асайы сымахимæ ныхас кæнын, о бæгъæмвад философтæ! Мæхи 
хъустæй хъусын ныр, кæй дæ дзырдтой, уъщонæй иу дæр мæнг кæй нæ уыди: ды уындæй 
дæр, алцæмæй дæр кæд дæ торпил-кæсаджы хуызæн, йæ иу бакастæй адæймаджы 
кæлæнгонд чи кæны. Ды дæр мæн афтæ стыхтай дæ хинты, уырнындзинад мын фидар ахстон цы 
уды сбыдта, уыцы уды мын ды сывзæрын кодтай гуырысходзинад æмæ зæрдæхсайд 
дызæрдыг. Зевсмæ цы рæсугъд зæрдæ дардтой, уый мын фæцудын кодтай мæ уды, мæ зонды. 
Ныр, а-ба-бау... дзургæ дæхæдæг дæхицæн, æз дын дзуапдæттæг нал дæн. 
— Мæсты ма кæн, Елпиди, дæ хæрам мæ нæ фæнды. Кæд æмæ зонды æлхынцъыты 
рæстадæй сфæлмæцыдтæ, уæд дын æрхæсдзынæн, уый дæр дæ фæндонæй, фæсномыг 
ныхас иу милетаг тæрыныл. Уд баулæфы фæсномыг ныхæстæй, фæллад суадзын та æнæпайда 
дæр нæ вæййы. 
-335- 

— Дзур, кæд æгæр даргъ нæу дæ таурæгъ, кæд дзы хорз уагахуыр дæр разындзæн. 
— Уый тындзы æцæгад равдисынмæ æмæ йыл æз фæцыбырæй нæ бацауæрддзынæн. 
Æрбайхъус ма. Раджы кæддæр, фыдæлты заманы, Милеты сахармæ ныббырстой 
вартæ. Уацары бахауæг фæсивæдимæ фæцис иу лæппу; лæппуйы фыдæй хæдзонддæр æмæ 
хуыздæр нæ уыди уыцы бæсты. Фæндагыл саби уæззау низ ссардта, æмæ йæ тыхгæнджытæ 
уадзыгæй ныууагътой, пайдайæн æххуыс цын кæй нал суыдаид, уымæ гæсгæ. 
Æхсæвæй дзæвгар рацыдаид, афтæ саби æрчъицыдта. Бæрзонд йæ сæрмæ цæхæртæ калдтой 
стъалытæ, йæ алфамблайы иууылдæр æдзæрæг ран, дардæй та хъуысти тугдзых сырдты 
хъæр. Уый уыди иунæг... 
Уый уыди зыбыты иунæг, ноджы ма хуыцæутты арæзтæй уымæй байрох, цыдæридцæр 
бавзæрста уый агъоммæ йæ царды мидæг. Дзæгъæлы архайдта уый зондæй, зонд уыди 
талынг æмæ афтид, уыцы æнæрайдзаст бæсты куыд талынг, куыд афтид уыди, афтæ. Æрмæст 
ма дард кæмдæр мигъдзыд æмæ æнæбæрæг хурты фæстæ иунæгæй лæууыд фыны фенæгау 
иу сагъæс, иу бæллиц, иу тæхуды, фæндон, иу мысинаг — райгуырæн бæсты сагъæс. Æмæ 
уыцы рухс бæстæй уый цæстытыл хъазыд дуне æппæт адæмæн сæ тæккæ хуыздæры ныв, 
æмæ-иу уый фæдыл йæ зæрдæйы зæлланг кæнын байдыдта иу дзырд: «Фыд!» 
Нæ дæм кæсы афтæ, цыма тæрыны ныхы цы фыст æрцыд æмæ дуне адæмы ныхфыст 
æмхуызон сты? Раст гъе уыйау мах дæр нæ райхъал вæййæм нæ цардмæ ацы зæххыл, æмæ 
ахæм æнæбæрæг мигъы нæ фæмысæм нæ æндæр райгуырæн бæстæ?.. Стæй-иу махæн нæ 
уды нæ ферттивы Æнæзонгæйы стыр ныв? 
— Дзургæ. Сократ, дарддæр: хъусын дæм. 
— Лæппуйы ныфс бацыди, сыстад йæ къахыл æмæ араст лæмæгъ къахдзæфтæ гæнгæ 
æмæ тас рæтты йæхи хизгæ. Дард балцы фæстæ, æвæдза, ныр йæ фæстаг тыхтæ байсысой 
бынтон, афтæ йæм дардæй фæлмы æрбазынд арт, ^мæйдар кæмæй барухс, уазал кæмæй 
фесæфт. Фæллад уды уæд фæзынди фæлмас ныфс. Йæ фылы хæдзары мысинæгтæ æрæгас 
сты йæ зонды, æмæ лæппу æмраст цæуынтæ систа артмæ хъæргæнгæ: «Уый ды дæ, уый ды 
дæ, мæ фыд!» 
— Æмæ уый йæ фыды хæдзар уыди? 
— Нæ, уый уыди хæтгæцардгæнджыты, хъæддаг адæмы лæууæн... Бирæ афæдзтæ уый 
фæстæ фæцарди уый тæригъæддаг цард æрвитгæйæ, цагъайраджы цардæй, йæ уды 
быцъынæг скъуыдта йæ райгуырæн дард бæстæм, цæмæй йæ фæллад суадза йæ фыды хъæбысы. 
Скодта-иу ахæм рæстæг дæр, йе ’дых къухæй кæд фæлвæрдта æбæрæг ныв саразын æнæуд 
æлыгæй, бæласæй, намæ та дурæй. Уыдис-иу ахæм рæстæджытæ дæр, хъæбыстæ кæд кодта 
уый йæхи къухæй конд дзауматæн, куывта сæм, æмæ сæ-иу æхсадта йæ цæссыгæй. 
Фæлæиу дур дурæй баззад, лæппу та куыд рæзыди, афтæ-иу ныссаста йæхи арæзт дзауматæ, 
уымæн æмæ-иу æм уыдон нæ разындысты, цы курдиат агуырдта, уый аккаг. 
Фæстагмæ бæлццоны йæ ныхфыст бафтыдта иу зæрдæхæлар варвармæ, кæцы бафарста 
лæппуйы, æдзухдæр æнкъард цæмæн хаста, уый аххосагæй. Æмæ йын лæппу йæ зæрдæйы 
катай, йæ уды тындзаг ныфсытæ куы сæргом кодта, уæд варвар, зондджын адæймаг 
уæвгæйæ, загъта уымæн: 
— Хуыздæр уаид дуне, цы бæсты кой кæныс, стæй цы фыды мысыс, ахæмтæ дзы 
æцæгæндæр куы уаид, уæд. Фæлæ ма дæ фыды та уæд цы нысанæй базондзынæ? 
— Мæ райгуырæн бæсты, — загъта лæппу, — кад кодтой зонд æмæ æмæ хæлардзинадæн, 
мæ фыды та иууыл адæм нымадтой сæ ахуыргæнæгыл. 
— Хорз, — загъта варвар. — Афтæ æнхъæл дæн, æмæ уæдæ хайджын уыдзынæ ды дæр дæ 
фыды ахуыртæй. Лæдзæг райс уæдæ æмæ рагацау цæугæ балцы. Агур æххæст зонд æмæ 
рæстдзинад, æмæ сæ æвæдза ссардтай, уæд бафснай дæ лæдзæг, уымæн æмæ уыдон 
уыдзысты дæ фыдæлты райгуырæн бæстæ æмæ дæ ныййарæг фыд... 
Æмæ лæппу бонцъæхæй рагацау араст балцы. 
— Кæй агуырдта, уый ссардта? 
— Ныр дæр ма йæ агуры. Уый базыдта бирæ бæстæтæ, базыдта бирæ сахартæ, бирæ 
адæмтæ. Уый сахуыр кодта зæххон фæндæгтæ, аленк кодта тызмæг денджызтыл, равзæрста 
стъалыты лæзгъæртæ, æнæкæрон æдзæрæг бæстæты фæндæгтæ чи амонынц. Æмæ-иу алы 
-336- 

хатт дæр зынвæндæгтыл, æхсæвы мæйдары йæ цæст куы ’рцахста рæвдауæг арт, уæд-иу 
зæрдæ тынгдæр цавта, уды та-иу фæзынди ныфс: «Уый у мæ фыды хæдзар, уыцы ран и мæ 
фысым!» Æмæ-иу æвæдза цингæнаг хæдзарыхицау мидæмæ куы хуыдта арфæтимæ, цæмæй 
суадза йæ фæллад, уæд-иу зæрдæхæлар лæппу æрхауд уымæн йæ къæхты раз æмæ-иу дзырдта: 
«Арфæ дын кæнын, мæ фыд! Нæ базыдтай цы де сæфт фырты?» 
Бирæ та-иу æй хъавыдысты сæхицæн лæппу скæнынмæ дæр, уымæн æмæ уыцы дуджы 
арæх скъæфтой сывæллæттæ... Фæлæ-иу фыццаг цинты фæстæ, лæппу йæ фыд кæмæн 
æнхъæлдта, уымæ иртасын байдыдта аиппытæ, хаттæй-хатт та æнæуагдзинæдтæ дæр. 
Уæдиу æй фæлварын, къахын систа, нал-иу æй уагъта, раст æмæ хæрам цы сты, уымæй 
фæрсгæйæ... Æмæ-иу уый адыл уайтагъд сырд æрцыди уазæгуарзон хæдзарæй, цæмæй та 
æвзæрстаид ног балцы хъиамæт дæр æмæ уазал дæр. Иу хатт æмæ дыууæ хатты-иу нæ загъта 
йæхицæн: «Баззайон бынтондæр ацы фæстаг артдзæсты, мауал ныууадзон ацы фæстаг 
уырнындзинад. Фод афтæ, æмæ мын мæхи фыды къона басгуыхæнт». 
— Зоныс, Сократ, хъуамæ дзы уымæй хуыздæр фæнд нæ уыдаид. 
— Уый дæр-иу хаттæй-хатт хъуыды кодта, ды куыд хъуыды кæныс, афтæ. Фæлæ уый 
ахуыр уыди зондæй фæлварын, æмæ дзы æнæсæрфат сæнттæ нæ цух кодтой йæ фыды 
мысгæйæ, æмæ уый фæдыл уымæн йæ бон нæ уыди бынтон æрынцайын, æнцад-æнцойæ 
бадын иу ран. Æмæ та-иу уæд бауыгъта йæхи, ногæй та-иу райста бæлццоны лæдзæг, 
æмæиу ыл æхсæв алы хатт нæ амбæлдис тымыгъ агъуысты цары бын... Афтæ дæм нæ зыны нæ, 
цыма та лæппуйы ныхфыст зæрдыл æрбалæууын кæны æппæт адæмы ныхфыст? 
— Уæд цæмæ гæсгæ? 
— Адæмы мыггаг дæр афтæ нæ ныууадзы нæ йæ сывæллоны уырнынтæ, динтæ æмæ цæ 
нæ аивы нæ фæлварындзинад æмæ гуырысходзинадæй? Афтæ не сфæлдисынц нæ адæмы 
мыггаг сæхицæн сæхуыддæг Æнæбазонгæйы ныв — бæласæй, дурæй, æгъдауæй, зæронд 
таурæгътæй, уацмысы курдиатджын зарæгæй æмæ зонынджын æрхъуыдытæй?.. Стæй та 
уыцы ныв нал фæцæуы сæ зæрдæмæ, æххæст цæм нал фæзыны, æмæ йæ уый адыл 
ныссæттынц, цæмæй та, гуырысходзинад æлдарад кæм кæны, уыцы æдзæрæг быдыртæм сæхи 
айсой... Уыдон æппæт та уымæн, æмæ цæмæй агурой æмæ ссарой хуыздæр дин, æмæ иудадзыг 
кæной бæрзондæй бæрзонддæр... Стæй цын тæрхонгонд нæу нæ зæххон адæмæн агурын, 
иудадзыгдæр бæрзондæй бæрзонддæр цæугæйæ, уымæн æмæ Æнæбазонгæ йæхæдæг 
æнæкæрон у? 
— Уæ, хинæйдзаг философ, уæ тропил-кæсаг! Ныр æмбарын, цæмæ цæуы дæ 
фæсномыг ныхас!.. Фæлæ дын зæгъинаг дæн цæхгæр: ферттивæд ма уæдæ рухс ацы мæйдары, уый 
йеттæмæ ды фендзынæ, кæддæра ма фæлварыныл цы слæууон æз хæдзары хицауы 
æнæхъуаджы бафарстытæй æмæ гуырысхотæй? 
~ Мæ хæлар, рухс ма æрттивгæ дæр кæны, — дзуапп радта Сократ. 
5. 
Афтæ зынди, æмæ философы дзырдтæ хъуамæ æрцæуой. Бæрзонд кæмдæр 
фæздæггъуыз фæлмы фæстæ фæцъыгъгъуытт кодта дæрддаг рухсы тын æмæ цыдæр æрбаци 
хохарæнты... Йæ фæдыл дыккаг дæр, æртыккаг дæр... Зыны афтæ, æмæ уыцы ран, мæйдары 
арæнты фæстæ, бæрзонд-бæрзонд ленкгæнæгау кæнынц цавæрдæр рухс генитæ, цæуы дзы 
цавæрдæр сусæгдзинæдтæ, бæрæг кæнын райдыдта кæйдæр цардæгас улæфт, цæттæгонд 
цæуы цавæрдæр стыр сусæгад. 
Фæлæ уый уыди дард. Зæххы сæрмæ та бæзджынæй-бæзджындæргæнгæ цыдысты, 
былæйттæ-къуыбылæйттæ кодтой сæхи фæздæггъуыз асæстытæ, куы-иу сæхи кæрæдзиуыл 
быйгæйæ, куы та сæхи райхалгæйæ, уыимæ æнæбанцайгæйæ æнæсыппæй сырдтой сæ 
кæрæдзийы... 
Копрадзгъуыз арт расхъиудта дæрддаг айнæджы цъуппæй арф коммæ, æмæ мигътæ 
бæрзонддæр систой сæхи, æмæ арв бамбæрзтой йæ тæккæ кæронмæ. 
Тынтæ та цыдысты дардæй дардцæр, цыма сæ ницы сагъæс уыди, уыцы æнтъыснæг 
22 Æмбалты Цоцко 
-337- 

æмæ аууон лæнкауыл. Сократ лæууыд, сæ фæдыл æнкъардæй кæсгæйæ. Елпиди та тасимæ 
касти хохы цъупмæ. 
— Скæс ма, Сократ, хохы цъупмæ, цы дæм дзы зыны? 
— Мæ хæлар, равзарæм ацы зондæвæрæн, — дзуапп радта Сократ. — Зæххон цардæн 
арæнтæ кæм ис, уым мæм афтæ зыны, æмæ уыцы арæн хъуамæ уа, дыууæ райдианы кæм 
хицæн кæнынц, раст уыцы ран: нæхи тыхдомд, тыххъард цæуыл кæнæм, уымæн йæ сæр у 
тох, рухс æмæ мæйдары тох. Æмæ махæй хъуыды кæныны миниуæг ист кæм не ’рцыд, уым 
æнхъæлын, æмæ нын нæ хъуыдытæн цард чи радта, уый фæнды, цæмæй мах равзарæм нæ 
тындзинæгтæн сæ арæнтæ дæр. Уæдæ афтæ гъе, Елпиди. Куыд æмбæлы, афтæ нæхи 
барæвдз кæнæм уæлæ уыцы мигъты фæстæ уæвæг сæуæхситтмæ... 
— Уæ, мæ зынаргъ æмбал! Кæд æмæ йæ сæурухс уый хуызæн у, уым мæм хуыздæр 
фæкастаид, цæмæй æнусмæ дæр ахастаид, ай агъоммæ ныл цы æхсæв скодта, уыцы даргъ 
зæрдæмæгуыргæнæг æхсæв, — уæддæр æнцойдæр уыди... Афтæ дæм нæ кæсы, æмæ нæ 
рæстæг дзæбæх æрвитæм, зонды ныхас кæнгæйæ? Ныр та уд катайы свæййы арвы нæрыны 
æрбайхъуысты агъоммæ. Нæ, цыдæриддæр нæ дзурай, уæддæр уыцы ран разæй, мард 
æхсæвы, хуымæтæджы аууæттæ нæ уыдысты... Зевсы фæттæй та уартæ иу фат атахт æнæбын 
сæрсæфæнмæ. 
Ктезипп скаст хохы цъупмæ æмæ тæссæй бауазал йæ уд. Олимпы цæрджыты дынджыр 
æмæ тар нывтæ сæ кæрæдзийыл дзыгуыртæ кодтой, хохы цъуппыл лæугæйæ æмæ фæндаг 
бацахсгæйæ. Фæстаг тын ма иу хатт фæсыффытт ласта мигъты дзыгуырты сæрмæ, æмæ атад 
æдых мысинагау. Æхсæв æрцæйцæуæг уарын æмæ арвы нæрын æлдарад кæнын байдыдта 
алы ран дæр иунæг йæхæдæг, талынг нывтæ та бацахстой арв кæрæй-кæронмæ. Астæуæй 
дзы Ктезипп фæстагмæ федта Крониды, йæ сæрыл падцзахы нимб. Алырдыгæй 
дзыгуыртæ кодтой хистæр хуыцæутты мæстджын фигурæтæ уыцы знæтæй æмæ тар зылды 
мидæг. Мæргъты бæлттау, изæры дард ранмæ чи фæтæхы, стыр тымыгътæ уыцы иу ист кæй 
скæнынц рыгау, фæззыгон сæ сыфтæртау борейы цæгатон дымгæ йæ разæй кæй 
скъуымбил кæны, уыдоны хуызæн гуылвæндтæ кодтой бæрзæндты æнæуынгæ мæнкъæйдæр 
хуыцæуттæ, адæмы дин кад кæмæн кодта, æмæ дзаг кодтой бæстæ æппæт... 
Æмæ мигътæ хохы цъуппæй куы фæцагайдтой, æмæ тар тас сæ фыццаг куы фескъæрдта 
йæхи, зæхмæ алырдыгæй улæфгæйæ, уæд Ктезипп æрхаудта дæлгоммæ: фæстæдæр ыл 
састи, уыцы тасы цъусдуг уымæй кæй байрох сты зонды тæдзæнтæ, зонды æлхысчъытæ, уымæн 
æмæ йæ уд цы уыди, уымæй ныччысыл æмæ йыл барджынæй рацыди тас... 
Уый бон ма уыди æрмæст хъусын. Дыууæ хъæлæсы зæлланг хъуыст уыцы ранæй, 
тымыгъы хæдагъоммæ кæм нал уыди сыбыртт, цавддурау. Уыдонæй иу хъæлæс уыди хуыцауады 
тыхджын æмæ хæстмаст хъæлæс, аннæ та — адæймаджы æдых хъæлæс, дымгæ йын хохы 
фахсæй кæй æрбахаста, Ктезипп Сократы кæм ныууагъта, уыцы хохæй. 
— Уый ды дæ мыййаг, уæндон Сократ, — хъæлæс дзырта мигъæй, — зондæй хъал 
Сократ, зæххон хуыцæуттимæ дæр, уæларвон хуыцæуттимæ дæр чи хæцыди? Нæма уыди 
æнæмæлæнтæй мах Олимпы цæрджытæй хъæлдзæгдæр æмæ рухсдæр, фæлæ ныр нæ бонтæ 
æрвитæм æнæуырнын æмæ гуырысхойы изæрдалынгты, ныр уыдон байдыдтой зæххыл 
æлдарад кæнын... Фæлæ уæддæр цалынмæ дæ уæнгæл ныхасы нæрын айхъуыст кæддæр 
уарзæгой Афины, Софрониксы фырт, уалынмæ никæддæр уыдысты уыцы мигътæ афтæ 
тар. Æмæ уæддæр цæй тыххæй нæ ацыдтæ ды дæ фыды фæндагыл? Гъей-хай, хорз 
Софроникс-иу хаттæй-хатт ахудти махыл, уæлдайдæр та йе ’взонджы бонты, фæлæ йæ нывæндты 
хус смаг уæддæр арæх æмбæлд махыл, æмæ-иу дзы барухс нæ зæрдæ... 
— Багъæц-ма, и, Кронид, — загъта Сократ, — равзар мын ме ’хсаинаг: æмæ дæм уæдæ 
тæппуд цурон митæ хуыздæр кæсынц æцæгад агурынæй? 
Ады бафарсты фæдыл арвы цæфæй базыр-зыр кодтой къæдзæхтæ. Арвы нæрынæн йæ 
фыццаг улæфæн афардæг æмæ басабыр дæрдцаг кæмтты, фæлæ хохы тæссæрттæ сæ 
ризынæй не ’нцадысты, уымæн æмæ ма фырмæстæй рызти хохы цъуппыл бадæг... 
Тар æхсæвы тæппуд сабырадæй та дард кæцæйдæр цыди хъæрзын... Цыма æваст уæйгуытæ 
Крониды гæрахæй хъæрзыдтой зæххы бæрæг астæуæй, зынди афтæ. 
~ Цы фæдæ цы, уæндон фæрсæг? — хынджылæггæнæгау фæцыди Олимпыл цæрæджы хъæр. 
-338- 

— Æз мæнæ дæн, Кронид, мæнæ, раст цы ран уыдтæн, уыцы ран; æмæ уый дæр зон, 
мæн мæ бынатæй фезмæлын кæндзæн æрмæст дæ дзуапп. Æнхъæлмæ дæм кæсын. 
Арвы нæрыны хъуыр-хъуыр фæцыди мигътæй. Афтæ ма бахъуырхъуыр кæны тугдзых 
сырд, джихтæгæнгæйæ, ливийаг æрмахуыргæнæг æм бынтон æдасæй куы фæцæйцæуы 
æнæгæрстæй. Æмæ та уайтагъд хъуысын байдыдта фæзы сæрмæ хъуырхъуыргæнæг хъæлæс: 
— Уæ Софрониксы фырт, нал нæ ныууадзай, æви цы: ды уый бæрц гуырысхо байтыдтай 
зæххыл æмæ ацы ран дæр, мæ Олимпыл нæ алфамблай тар мигъау куыд æртыхсти! Раст 
дын зæгъдзынæн: дзурын-иу куы систай иуæй-иу бонты хъазæн лæгъзыты, академиты 
кæнæ адæмы дарæсласæнты, уæд-иу нæм зынди афтæ, цыма зæххыл цыдæриддæр ис 
алтарæй, уыдон-иу ныппырх кодтай, æмæ сæ рыджы фæздæг цыди суанг бæрзæндты 
бæрзонддæртæм. Уый дæр дын æгъгъæд нæу. Алы ран дæр та мæ цæсты раз ды ницæмæ дарыс 
Æнæмæлæджы хуыцауад... 
— Зевс, смæсты дæ. Фæлæ ма дын зæгъын: цæрынæй хæрынмæ мын мæ уды чи агайдта, 
уыцы гени мæнæн кæй лæвар у кæй; уыцы цырен мæ чи кодта æцæгдзинадмæ тындзынмæ? 
Мигъ ныхъхъус, æдзæм хъус. 
— Дæ лæвар мын нæу, нæ? Ныхъхъус дæ? Уæдæ хъуыддаг æз мæхæдæг равзардзынæн. 
Кæд мын дæ лæвар у, уæд дын æй лæвар кæнын фæстæмæ цæттæ-дыргъæй, мæ царды 
мидæг кæй срæгъæд кодтон; лæвар дын æй кæнын пиллон артæй, ды мын мæ уды цы 
зынджы стъæлфæн бауагътай, уымæй кæй сцырен кодтон. Æрбакæс, Кронид, æз дын 
бавæрдтон дæ лæвар, мæ зæрдæйæн йæ хуыздæр къуымы дын барæзын кодтон дæ мыггаг. 
Мæнæ ис, мæнæ, мæ уды арт — уый мын рухс кодта мæ уынгæджы сахат, мæхи 
къухтæй мæ царды æндах куы лыг кодтон. Цæуылнæ мын æй айсыс, мæсты цæмæн кæныс 
æвзæр ахуыргæнæгау, фырзæрондæй йæ бон кæмæн нал вæййы равзарын, фенын, 
лæппуахуыргæнинаг уымæн йæхи фæндонтæй кæй фыссы коммæгæс мыдадзыл. 
Чи дæ, чи, мæн мæ уаз-арт ахуыссыныл чи домы, æмæ мæ цард рухс кæй руаджы кодта, 
уаз-хъуыдыйы фыццаг тын дзы куы бахызт, уæдæй ардæм? Хур нæ фæдзуры стъалытæм: 
«Ахуыссут, цæмæй æз скæсон». Хур ссæуы, æмæ стъалыты гæзæмæ æрттывд æрмынæг 
вæййы æнæкæрон тыхджындæр рухсы. Бон нæ фæдзуры рухсгæнæгмæ: «Ахуысс, — 
хъыгдарыс мæ». Бон куы стынг вæййы, уæд ма рухсгæнæн фæздæг фæуадзы, фæлæ нал 
ферттивы. Æз кæмæ цæуын, ды уыцы хуыцау нæ дæ, гуырысхотæй чи тæрсы. Уый бонау, уый 
хурау рухс кæны йæхæдæг, æмæ хуыссын нæ комы искæй рухс. Уый уыдзæн уыцы 
хуыцауад, мæнæн афтæ чи зæгъа: «Бæлццон, æри мæм дæ рухсгæнæн, уый сæр дзы нал хъæуы 
ныр, уымæн æмæ æз дæн, рухсæй цыдæриддæр ис, уыдоны гуырæн...» Уый уыдзæн, афтæ 
чи зæгъа: «Сæвæр мæ алтарыл дæ гуырысхоты гæзæмæ лæвар, уымæн æмæ уыдонæн сæ 
раргомдзинад, се ’сбæлвырддзинад æз дæн...» 
Гъе уый дын мæ хуыцау, æз кæй агурын!.. Кæд æмæ уыцы хуыцау ды дæ, уæд мын айс 
мæ бафарстытæ. Саг йæ хъæбулы зæвæтæй нæ мары, мæ гуырысхотæ та сты æнусон удæй 
гуырд, йæ ном æцæгдзинад кæмæн хуыйны! 
Сау мигътæ фескъуыдтæ сты уæларвон æрттивæнтæй, æмæ та æбуалгъ тымыгъы хъæр 
æмæ ахстæй æрвнæрæгау хъуысын байдыдта фæразон хъæлæс: 
— Цæмæн уыдысты цæ дæ æхсаинæгтæ, дæ гуырысхотæ, уæ сæрыстыр философ? 
Зæххыл цы хорздзинæдтæ ис, уыдонæн сæ хуыздæр фидауц — бонзонгæ сабырад — йæхицæй чи 
азыввытт ласта? Ды фæлыгъдтæ рæстуд уырнындзинады хъарм агъуыстæй, цæмæй бафтай 
гуырысхойы æдзæрæг бæстæм. Æмæ йæ уынгæ дæр фæкодтай, уый у мæрдон æнæкæрон 
бæстæ, цардæгас хуыцæуттæ дæр ма лидзæг кæцæй фесты. Æмæ йæ уæд ды басæттынмæ 
хъавыс, ды — ницæййаг уаллон, йæ тæригъæддаг гуырысхоты рыджы рахил - бахил чи 
кæны? Уд ды бауадздзынæ хуыцауы дунейы, кувын дæр кæмæ нæ арæхсыс, уыцы 
æнæзонгæ хуыцауады ды куыд бамбардзынæ? Уæ, ницæййаг рыгмæрзæг, кæй ныппырх 
чындæуыд, уыцы алтарты рыг кæуыл æрбадт, ды разындзынæ ахæм дæсны зондамонæг, 
кувæндæттæ аразын кæмæ кæсы? Уæд дæ ныфс та цæмæй хæссыс, уæ зæронд хуыцæутты чи 
аппæрста æмæ ног хуыцау дæр чи нæма зоны? 
Æнæкæрон гуырысходзинады æнусон æхсæв, мæрдон æдзæрæг бæстæ, цардæгас уды 
тæф цы ран нал ис, — гъе уый та дын дæ дуне; уæ, тæригъæддаг налæттæ, сыхырна чи 
-339- 

фестын кодта цардæгас уырнындзинад; рæстудтæн фæлæууæндон кæм уыди, æмæ 
дунейы æдзæрæг мæрдон æмтьеры кæй руаджы фестад... 
Ныр цы? Гъи, кæм дæ ныр, уæ ницæййаг, уæ фыдуæндон зонынджын? 
Æрмæст ма цыди тымыгъы нæрын уæгъд быдырты... Æрæджиау æрсабыр нæрын дæр, 
дымгæ дæр æруагыа йæ базыртæ, фæлæ не ’нцад къæвда: уый æхсæвы тары калдта 
къæртайæ калæгау, раст бауромæн кæмæн ницыуал амал вæййы, ахæм цæссыгкалдау, стæй ма 
растæй-рауæлæ кæн, æмæ уыцы доны ивылæнтæ зæхх аныхъуырын æввонг уыдысты, 
æнæкæрон мæстаг ивылæнтæй йæ бамбæрзгæйæ... 
Ктезипп æнхъæл уыд, æмæ уыдон фæластой ахуыргæнæджы, æнхъæл уыд æмæ 
æнустæм бамыр уый æхсарджын хъæлæс, æвæлмæцгæйæ фæрсыныл чи сахуыр. Фæлæ та уый 
уадидæгæн хъуысын райдыдта, цы ран лæууыдис, раст уыцы ранæй: 
- «Уæ, Кронид, дæ нæрынæй дæ дзырдтæ растдæр æмбæлынц. Ды мын мæ 
сагъæсгæнæг уды бауагътай иу цыдæр, мæ зондæй рагæй дæр зæлланг чи кодта, æмæ-иу уыцы 
цыдæр бафæлмæцыд, быхсæн кæмæн нæй, ахæм масты уæззау уаргъы бын. Раст у, ай-гъай, 
æз ныууагътон мæ хъарм агъуыст, æлдарад цы ран кодта рæстуд дин; раст у ай-гъай, æз 
басгæрстон уыцы æдзæрæг бæстæ дæр, афтидæй чи баззад, чи фæцух цардæгас 
хуыцæуттæй, йæхи чи æруагъта æнæкæрон гуырысхоты æхсæн. Фæлæ уыцы ранмæ æдæрсгæ 
бацыдтæн æз, уымæн æмæ мæнæн рухс дардта мæ гени, уыцы гени та у алы цардæн дæр йæ 
уæларвон райдайæн. 
Равзарæм ацы бафарст. Цард цы дæтты, уый номыл фæздæг нæ фæуадзынц нæ фимиамтæ 
дæ алтарты уæлæ? Ды, кæуылдæр цы æмбæлди, уый бакодтай дæхи: дæуæн нæ, фæлæ 
уымæн кувынц рæстуд уырнджытæ, æмæ уый агурынц æппынæдзух истæуыл гуырысхо 
кæнджытæ сæ хуымæтæг хъуыдытæй. 
Бæлвырд у, æз дæсны амайæг нæ дæн. Ног кувæндон дæр æз нæ сарæзтон, — мæнæн 
нывгонд нæ уыди, цæмæй зæронд бынаты зæххæй арвмæ чи хæццæ кæна, ахæм хæрзаив 
кувæндон саразон фидæны динæн. Æз рыгмæрзæг дæн, хæлццæгты рыгæй амæст. Фæлæ 
мæммæ дзуры ме ’фсарм, уæ Кронид, æмæ дзы рыгмæрзæджы куыст дæр æнæгæнгæ нæй 
фидæны кувæндонæн. Бынат куы расыгъдæг уа, æмæ уыцы расыгъдæггонд бынаты куы 
сфардæг уа диссагæн дзуринаг агъуыст хæрзконд æмæ хæрзаивæй, ног дины цардæгас 
хуыцауад дзы æлдарад куы байдайа, — уæд æм æз дæр — бонзонгæ рыгмæрзæг, æз дæр æм 
фæцæудзынæн æмæ зæгъдзынæн: «Æз дæр мæнæ дæн, æнæуырноны рыгты æвæлмæцгæ 
рахил бахил чи кодта. Æз цардтæн мигъ æмæ рыджы астæу, мæн мæ сæр схъил кæныны 
бон нæ фæци, мæ зонды æрмæст гæзæмæты сæхи æвдыстой фидæн саразыны сæнттæ... 
Куыд мыл атигъ кæндзынæ Дæхи, уæ растæн кæй зонæм, æцæг кæй зонæм æмæ стырæн 
кæй æвзарæм? 
Диссаджы сабырад æлдарад кодта мигъты, Сократ та дзурын байдыдта хъæрдæрæй: 
- Хуры тын ныккæсы цъыфдзастмæ, æмæ рог тæф, зæххыл уæззау чъизитæ 
ныууадзгæйæ, йæхи аивазы рухс хурзæрин Гелиосмæ, æмæ атайы уæлдæфы. Атайы, стæй 
сæмхæццæ вæййы эфирыл. Ды мын фæцагайдтай дæ тынæй мæ чъизи уд æмæ уый атындзыдта 
Дæумæ, уæ, Æнæзонгæ; Дæумæ, Сусæгад йæ ном кæмæн у... Æз агуырдтон Дæу, уымæн 
æмæ Ды дæ æцæгдзинады мидæг. Æз тырныдтон Дæумæ, уымæн æмæ Ды дæ рæстдзинады 
уæвæг. Æз уарзтон Дæу, уымæн æмæ Ды дæ уарзондзинад. Æз амардтæн Дæуæн, уымæн 
æмæ Ды дæ царды гуырæн. Уæд мæ куыд ныууадздзынæ Ды, Æнæзонгæ? Мæ зынуæззау 
гуырысхотæ, мæ судзгæ агурæнтæ, мæ тухи цард, мæ барвæндонæй мæлæт, — айс мын цæ, 
айс иууылдæр; айс мын цæ куыд æнæтуг нывондæн, куыд зæрдиагон куывды хаттæн, 
улæфгæ дæр Дæ номыл кæй кæнын, уый нысанæн. Айс мын цæ, Æнæкæрон сыгъдæг 
эфиры океан куыд айсы йæхимæ фæхъæуинаг тæфы тæхгæ сыгтæ. Айс мын цæ, æз йæ ном 
кæмæн нæ дзурын; ма дæ бафæндæд, цæмæй мын мард дины мигъы цæстылуаинæгтæ мæ 
фæндаг æрæхгæной Дæу æнусон рухсмæ... Аиуварс ут мæ фæндагæй, сæудароны мигъы 
аууæттæ, сæууон рухс ауазджытæ! Æз уын фæразын зæгъын, мæ дзыллæйы хуыцæуттæ: 
сымах раст не стут, Олимпыл цæрджытæ; рæстад цы ран нæй, уым та æцæгдзинад дæр 
æцæгдзинад нæу, фæлæ у хуызыдзог, цæстылуайæг. Ацы хъуыдытæм æрцыдтæн æз, 
Сократ, алы бынæвæрæнтæ æвзарын чи сахуыр. 
-340- 

Уæдæ афтæ: фæйнæрдæм дæхи айс, мæрдон мигъ, æз цæуын мæ фæндагыл, æз цæуын 
Уымæ, цæргæ-цæрæнбонты кæй агуырдтон... Æз фæцæуын!» 
Арв ма нæрыди, фæлæ нæрыди сæртæг нæрдæй, скъуыццаг нæрынæй, раст цыма 
арвнæрынгæнæджы федыхуæвæг къухтæй æрхаудта бардарыны лæдзæг. Тымыгъы хъæлæстæ 
тасгæуасгæ сæхи аскъæрдтой къæдзæхты тæссæрттыл, уынгæджыты байдзаг кодтой хъæр æмæ 
ахстæй, æмæ куыд дарддæр цыдысты, афтæ-иу басабыр сты кæмтты. Æмæ-иу сæ бæсты хъуысын 
байдыдта æндæр æнæзонгæ диссаджы хъæлæсы хатт. 
Ктезипп куы ракаст йæ дисгæнæг цæстытæй, уæд йæ разы бастад æнæрцæугæ фенинаг. 
Æхсæв фæцæйивгъуыдта, мигътæ алырдæм фæпырх сты. Хуьщæутты аууæттæ тагъдгæнгæ 
згъордтой арвыл, арв та уыди кæйдæр ризæ-пæлæзы хуызæн, — йæ кæрæттыл сызгъæрин 
нывæфтьщтæ. Иннæ аууæттæ та фæзындысты дарддæр уырдгуыты æмæ дæрддаг кæмтты. Хохы 
скъуыды сæрмæ зынди Елпидийы мæнкъæй фигурæ, йæ къухтæ ивæзта, цыма лидзæг хуыцæуттæй 
курынмæ хъавыд йæ ныхфысты тæрхон. 
Хохы цъупп та цы уыди, уымæй рацыди сусæгадгæнæг æврæгътæй æмæ æрттывта 
цырагъау фæзты цъæхгомау фæлмы сæрмæ. Æмæ дзы кæд нал дæр арвнæрынгæнæг Кронид, 
нал дæр Олимпы иннæ хуыцæуттæ уыдысты, æрмæст хохы цупп, хуры рухс æмæ бæрзонд 
арв, уæддæр Ктезипп бæрæг банкъардта, æппæт æрдз дæр фæстаг мæнкъæй кæрдæджы 
халы онг йе ’мыдзаг кæй у царды зæрдæйы сусæг змæлдæй. Уæлдæфы рæвдауаг 
фæйлауæнтæй цыди кæйдæр улæфын, кæйдæр хъæлæсы зæлланджы цардысты диссаджы гармонийы 
зæлтæ. Ноджы ма хурæй ныррухсгонд цъуппыл лæууыди иу лæг; йæ цæнгтæ ивæзта размæ 
цавæрдæр цинæйдзаг æнцойады æнкъарæнтимæ æмæ ныфсхаст тындзыдимæ. 
Иу цæсты фæныкъуылд — æмæ уыдон иууылдæр цыдæр æрбаисты, æмæ æнæуи бонты 
æрттивæн, хуымæтæджы бонты рухс Ктезиппы æрчъицыд удмæ ницæййаг изæрдалынгты 
уæлдай нал зындысты, чысыл раздæр цы федта, уыцы уавæры æндавыны раз, иунæг æмæ 
æнæзонгæ цардæй чи улæфы, æрдзы æнахуыр диссаджы æнкъарæнтæй чи атахт, уыдон 
æрвылбоны изæрдалынгтимæ абаргæйæ. 
Зæрдиагæй байхъуыстой мард философы ахуыргæнинæгтæ Ктезиппы æнахуыр 
таурæгъмæ. Сеппæты разæй йæ дзыхы дуар байтом кодта Платон. 
— Раиртасæм ацы фын æмæ цæмæ цæуы, цы нысан кæны, уый дæр равзарæм, — загъта 
Платон. 
- Раиртасæм, — дзуапп ын радтой иннæтæ дæр. 
(ЦИГСИИ-ы наукон архив. Лит. фонд 10, оп. 1, п. 13). 
Чиныгсаразæгæй. В.Г.Короленко ацы радзырд ныффыста 1889—1990 азты. Фыццаг хатт 
мыхуыры рацыд 1991 азы Мсескуыйы, журнал «Русская мыслъ»-ы 12-æм номыры. Æмбалты 
Цоцко та йæратæлмац кодта 1924-1925 азты. Цоцкойæн йæхи къухæй тæлмацы тæккæ сеермæ 
фыст ис афтæ: «Ивд æрцыд сауыл фыстæй 8-æм октябры 1924 азы Дзæуджыхъæуы. 
Дыккаг хатт ыл бакуыстон 1925 азы, куыст фæци 14 майы. Дзæуджыхъæу. Тарскæйы 
уынг. Чызджыты скъолайы хæдзар». 
«Радзырд фыст у Ксенофонт æмæ Платоны уацмыстæм гæсгæ. Радзырды мидис хæрз 
æнцонæй æмбæрстгонд цæуы, автор 1893 азы йæ хселар Н.К. Михайловскимæ цы писмо фыста, 
уый бакæсгæйæ.: «Нужно глядеть вперед, а не назад, нужно искать разрешения сомнений, 
истекающих из положительных знаний, а не подавлять их в себе. Всякий, кто служит 
истине, хотя бы и самой беспощадной, — служит и божеству, если оно есть, потому что, если 
оно есть, — то оно, конечно, есть и истина» 
(В. Г. Короленко. Избранное. Минск. 1984 г). 
-341- 

Æбæрæг автор 
СКЪОЛАМÆ 
(Уырыссаг æвзагæй тæлмац) 
Тагъддæр уайут уе скъоламæ, 
Уасæг зарджытæ кæны. 
Цырддæр акæнут уæ дарæс, 
Хур уæм рудзынгæй кæсы. 
Адæм, сырдтæ, гыццыл цъиутæ — 
Алчи куысты сæр лæууы. 
Мæлдзыг уаргъимæ фæцæуы, 
Хизмæ мыдыбындз тæхы. 
Худынц хæхтæ, згъорынц дæттæ, 
Хъæд дæр райхъал, хъæр цæуы. 
Хъæдхой тулдзы хойы, хойы, 
Булæмæргъ къуыззит кæны. 
Хъæлдзæг хосгæрст, дыгоппон зары, 
Хосдзау рæвдз йæ уис хæссы. 
Февналут, уæ чиныг райсут! 
Сахъгуырд зивæгæй тæрсы. 
(Бесолты Л., Будайты М. «Ксесыны чыныг æртыккаг кыасæн». 
Дзæуджыхъæу. 2004 аз) 
(@@) 
М. Рклицкий 
ИРЫСТОНЫ ХЪÆУТЫ 
(Фæндаггон фыстытæй) 
I. 
Дзæуджыхъæуы хурныгуылæны ’рдæм, стæй цæгатаив хурныгуылæнмæ айтынг ис фæз, — 
дæргъмæ 70, уæрхмæ 30 версты. Фæзы айгæрстой цæугæдæттæ, суадæттæ, адæгтæ; уыдон 
æппæт хæссынц сæ дæттæ сæйрагдæр дон Теркмæ. 
Тынгдæр-тынгдæр ацы фæз у агуатхуыз, цæгатырдæм йæ уырдыг фæзы æрыхгæдтой 
дыууæ хохы рагъы — Кавказы Стыр цæндамад хæхтæ хуссарварсы ’рдыгæй, арæхъ-хæхтæ 
(Чысыл Кæсæджы хæхтæ) та — цæгаты æрдыгæй. 
Агуат-цад. 
Немыцаг геолог уырысы академийыл худы. Абихы æнхъæлæй, ацы агуат кæддæр дзаг 
уыди йæ былтæм Кавказы хæхты дæттæй, стæй фæстагмæ Терчы тызмæг дæттæ фæндаг 
айгæрстой сæхицæн ацы агуатæй, аннæ кæмтты дæттæ дæр ма сæхимæ æрбайсгæйæ. 
Кæдцæр Терк, цæгатмæ адугъгæнгæйæ, цы кулдуар скодта( Æрджынарæг), уый у 
нарæг, цыппар версты бæрц уæрхмæ. Пхæцы хæхты астæу, æмбæрзт æрцыд ныры рæстæджы 
хъæдджын тæссæрттæй; æмраст кæсы Уæлладжыры комы дымæгмæ. 
-342- 

Агуаты дзаггæнæг дæттæ аивылдысты, дон цы лами æрæвæрдта, уымæй арæзт æрцыд 
зæххы уæллаг цъар, йæ сыджыт бæззон сау мæр, фæлæ уæлæнгай, æмæ æппынфæстаг 
цадæй рауайы хорз быдыр, хъæдæй дæр хайджын. 
Обау-цыртытæ 
Ацы фæзы адæймаг кæд æрцард, цæмæй дзы хиза йæ фос, уый тыххæй ай-гъай, зæгъын 
никæй бон ницы бауыдзæн. Фæлæ бæлвырдæй уый уыди раджы. Дзæуджыхъæуы 
цæрджытæ сæ фæстæ ныууагътой фæд, — нырма дæр баззад æнæхъæнæй, — уыдон сты 
обæуттæ, тыппыртæ, адæмы арæзт. 
Ахæм конд тыппыртæ, обæуттæ чысыл нæй а бæсты — сæдæйæ дæр фылдæр. Æмæ 
æвдисæн лæууынц уыцы обæуттæ, адæймаг ацы фæзы рагæй кæй райдыдта цæрын, 
бронзæ(бурæ) æмæ æфсæйнаг нæма зыдтой, афтæ — ома дурæйарæзт гæрсты дуджы. 
Иры фыдæлтæ — остæ 
Кæй скъахтой, уыцы обау-ингæнтæ æмæ æндæр æвдисæндзинæдтæм гæсгæ 
æнхъæлынц, райдианы а бæсты цардысты скиф æмæ сæрмæт, уыдоны фæстæ алан æмæ осс — 
ныры Ир кæмæй равзæрдысты, уыцы адæмы мыггаг. 
Ацы фæз басгæрстой тæтæр-ногъай, уыдон дæр дзы ныууагътой сæ уæлмæрд, фæлæ 
уыдон быныл дæр осс баззадысты, хæхбæсты сæхи бафснайгæйæ. 
Ногъайы фæстæ ардæм æрбабырстой Ирæн сæ ныры сыхæгтæ — Кæсæг. Æнæхъуаджы 
бирæ фыдбылызтæ бавзæрста фæз ацы адæмæй. Адон иудадзыгдæр батардтой оссы 
хæхбæстæм, æмæ цæмæй мауал цæуой фæзмæ, уый сæрæн ам комы дымæгмæ дæр сарæзтой 
хъаггæнæн стыр обæуттæ, — бæрæг дарынц ныр дæр ма, æмæ арæнхъ сты бы дыры кæрæй 
кæронмæ, хæхты æмдæргъ. Æмæ сæ хæхбæстæм кæй бауагътой осс, ууыл дæр сæ нæ 
ныууагътой, фæлæ сæ бакодтой сæхи: æлдæртты сæрыл сын байуæрстой сæ кæмттæ, дзыллæйы 
сау æмæ уæзданыл бадихтæ кодтой æмæ дзы хицау систы. 
Æртæсæдæ азы хицауад фæкодтой кæсæг ацы ран, цалынмæ Уырыс сæ цæст не 
’рбадардтой ардæм. Уыдон, фосы куыст фыдæй кæмæн баззад, ахæм адæмæй никæддæр уыдысты, 
цæмæ гæсгæ ацы фæзмæ уыйбæрц æдзынæг не’ркастысты. Фæлæ Кæсæджы уæддæр 
ардыгæй асырдтой, куыд нæ сæ хъыгдарой, афтæ. 
Быдыры æрцæрын (æрцахсын) 
Уæдæй фæстæмæ та Иры фосы дзугтæ хизынц быдыры, æмæ та йæ цадæггай ахсын 
байдыдтой цæрæнбынæттæн хохæй лидзджытæ. Се ’лдæрттæй цæмæй фервæзой, уый 
тыххæй хæххон адæм æлдæртты знагыл банымадтой. Ууыл Уырысы руаджы æдæрсгæ 
лыгъдысты быдырмæ æмæ дзы бæстон цæрыныл æрцархайдтой. 
Уымæн йæ райдиан уыди нудæсæм сæдæазы. 
Уырысы колонитæ 
Фæлæ лæвар никæд ницы æрцæуы, цæй фæдыл нард саумæр быдырон ирон хъæуты 
фарсмæ фæзынд уырыссаг хъæутæ дæр — цыппар станицæйы: Архон, Ардон, Дермецыкк 
æмæ Змейкæ. Уырыс бафидыдтой æлдæрттимæ дæр, æмæ фæстагæй куыд нæ баззайой, уый 
тыххæй сын быдыртæй бакодтой дзæвгар хай, бынтон лæвар æнусмæ алкæмæн йæ уды 
номыл. Иу ныхасæй, ацы ран дæр та фæбæрæг уырыссаг уæрæх зæрдæйы уавæр: зæххæй 
нæ бафхæрдтой нæдæр сæ хъазахъхъы, нæдæр бынæттон æлдæртты. Хæхты цы Ир баззад 
быдырмæ хæлæг кæнгæйæ, уыдоны кой дæр бакодтой — барвыстой уырдæм дæр адæм, 
цæмæй сын сбæлвырд кæной сæ ис, сæ бон... 
-343- 

Ног цард 
Фæстаг азты ацы фæзмæ æрбакаст болшевик. Уый федта, хæхбæстæм иу экспедици 
æрвитын дæр кæй нæ хъæуы, — æнæуый дæр бæлвырд у зæхджын дæр, æнæзæх дæр. Иры 
æлдæртты сыстын кодта сæ бынæттæй, хъазахъхъы зæххæй æрдих кодта æмæ дзы æрцæрын 
кодта хохæгты. 
Быдыры ног хицау ацы ран архайын куы райдыдта, уæдæй æртæ афæдзмæ ралидзын 
кодта хохæй æртындæс мин адæймаджы, байста номдзыд зæхджынтæй фæндзай мин 
дæсæтинмæ ввахс, байуæрста сæ адæмыл, æмæ хохæй лидзæг дзыллæйæ сарæзта аст ног хъæуы 
быдыры, хъæуты æрцарди дыууæ мин хæдзары. 
Фæзы базмæлыд ног цард — стыр æмæ вазыгджын цард. Æмæ цæмæй ног цард 
саразынмæ сарæхсой дзыллæ, уый тыххæй ног хæдзары хицау æрхъуыды кодта, — сæ царды 
хъуыдцаг уыдон сæхуыддæг сæхи зонд, сæхи тыхтæй куыд бакæной. Уый сæраппонд 
хъæуты æрæвæрдта æвзæрст адæмæй Хъæууон Тæрхондæттæ. 
Алы рæстæджы ахæлиу быдыры фынддæс хъæуы. Уыдоны цæры сæдæ дыууын фондз 
мин адæймаджы, хæхбæсты та ма баззад фынддæс мин удгоймаджы ирæй. 
Уый уын цыбырæй суанг ныры бонтæм Ирыстоны быдыры истории, фыццаг хатт майы 
мæй 1923 аз йæ хъæуты кæмæн басгæрстон. 
II. 
Уавæр æмæ адæм 
Уæд йæ уæлдæф(уддзæф), — уый у ахæм карз, уæнгроггæнæг, афтæ сыгъдæг, æмæ йæ 
мисхалгай æлхæниккой Мæскуыйы; фæззыгæнд мæнæуы ’взар цъæх-цъæхид адардта уыцы 
æмвæтæнæг, дыгоппоны зарæг цъæх арвыл, æнтæф дæр нæ, уазал дæр нæ, ахæм хур 
уыдон æппæтæй никæмæй бузныг дæн: æмбæлгæ мыл кодтой, куыд майы хæтæг 
бæлццоныл. Хъæуты-иу кæм æрынцадыстæм, уым та нын — духи «Грабани», духи «Пересирен», 
духи «Смесь». Уый уымæн æмæ дыргъбæлæстæ дидинæг уадзынц, æрдз рæсугъд вæййы 
уыцы урс æнцойады. 
Æрыдоны хъæуы роды хъуырбæттæн сирен дидинæгæй. Афтæ арæх дзы у ам алы ран 
дæр Иры хъæуты. Уæд иу чызг та, Къардоны фæсте цы фыс аззад, уый дæр кæд тардта 
сирены къабузæй. 
Арахъуадзын 
Адон æппæт хорз æмæ æхсызгон, фæлæ зæрдæйы арæзт февзæрдæр вæййы, куы 
ахъуыды кæнай, канд аив нывты йедтæмæ ма дæ фенын кæй хъæудзæн ноджы æндæрхуызæн 
цыдæртæ: куыд дзурынц, афтæмæй ацы ран нæй ахæм хæдзар, арахъ дзы кæм нæ уадзынц 
æмæ дзы фæткъуы бæласы тæфы бæсты басмуддзынæ арахъы тæфмæ, фендзынæ дзы расыг 
адæм, æнæфсæрмæй дзурæг лæппуты, нæ сахары куыд у, афтæ. 
Фæлæ басгæрстои фынддæс хъæуы, дæс хъæуы дзы фысымтæм фæдæн, фæлæ хъуамæ 
басæттон, раст зæгъон, цы федтон. — Махмæ нæ сахары(горæты) куыд æнхъæл сты, куыд 
хъуыды кæнынц гæныстон арахъы тыххæй; уыцы арахъы кой тынгæй куыд ис, æз дзы 
ахæм хабарæй ницы рахатыдтон, æз дзы раиртæстон æндæр уавæр. Арахъ нуазынц, уый 
бæлвырд у, стæй ма йæ нозтау нозт дæр куы кæниккой, фæлæ йæ нуазынц галы стыр 
сыкъайæ (æвидигæ сыкъайæ). Нуазынц бæгæны дæр, — карз æмæ бæзджын бæгæны, 
англисаг хоп-топы хуызæн. Фæлæ дзы, мара-зæгъай, кæд расыг адæймаджы искуы федтон — 
уынджы уæд, хæдзары уæд. 
Æнæфсæрм ныхас та хъæуты бынтондæр нæ фехъуыстон, дыууæ станицæйы мæ фæстæ 
куы фæуагътон, уæд. 
-344- 

Æвæдза нæ зæххы æнæфсарм ныхасы режим айсын Иры æппын нæ бафæндыд, сæхи 
ныкъæйных кæнгæйæ нæ фæтасыдысты, æмæ йæ æрмæст айстой хъазахъ, уисæнгæнагдæр 
адæмы хатт куыд уыдысты, уый фæдыл. 
Кой дæр æй нæ хъæуы, — сивухæ зиан у æнæниздзинадæн, фæлæ хъæуты цæй бæрц 
фылдæр уа нартхор, уый бæрц дзы фылдæр уыдзæн арахъ дæр; — къаддæр та уæд фæуид, 
фылдæр нартхор куы æвдæлон уаид фæсарæнтæм æмæ æнæхъуаджы куы нæ уал лæууид 
нартхордæтты. 
Хъæуты 
Ноджы ма мæнæ цæмæй сты хорз Иры хъæутæ: уынгтæ сæ иуæй-иутæ, æцæг нарæг 
æмæ зылынтæ сты, арф цæлхфæдтæ æмæ дзы дæгъæбадджытæ, — саумæр зæххыл цæрæг 
хъæуты куыд вæййы, афтæ, фæлæ дзы нæ фендзынæ нæдæр уырыссаг ИЗБА, нæдæр украинаг 
(хахойлаг) ХАТА; æдзух дзы уыныс хæдзæрттæ, æцæг хæдзар кæй фæхонынц, ахæм 
хæдзæрттæ, агуыри дур æмæ хъæдæрмæгæй конд, дурæй æмбæрзт, сæ рудзгуытæ дынджыр. 
Уæд цы загъдæуа кæртæй: иттæг хорз, хæрзаив арæзт у ирон кæрт. Цæрæн уæттæ, 
хъомдæттæ — иууылдæр дурæй кæнæ ставд хъæдæй конд цæджындзтыл æмæ уыдонæн дæр 
сæ сæртæ дурæй æмбæрзт. 
Дыргъбæласдон кæрты æмхæст кæм нæ ис, уым та дыргъбæласдон фендзынæ 
мидкæрты. Иу къорд дыргъы бæласæн, иу сирены къудзийæн дзы нæй æнæ уæвгæ. Сæ фæстæ та, 
искуы иу фæсфæд ран, мæнкъæй «уазæгдон», — уый дæр алы кæрты. 
Ноджы уыдон æппæтимæ мидкæрты диссаджы сыгъдæг. Уый у афтæ фырнымд 
сыгъдæг, æмæ хаттæй-хатт æфсæрмы кæныс спичкæйы сыгъдон зæхмæ аппарынæй. 
Хъæубæсты ахæм æнахуыр хъуыддаг кæй ис, уымæн йæ æмбис æргом кæм 
бамбæрстæуыдзæн. Уый æрмæст уымæй, æмæ кæрты æфснайд æфсин кæны, стæй æфснайдмæ йæ цæст 
дары сылгоймаг, хæдзары æфсин. Ахæм аивæгдзинады фæдыл дзы буарыл хилджытæн сæ 
кой дæр нæй, — æз та уыдонæй тынг тарстæн балцы раст кæнгæйæ... 
Ирыстоны хъæутæн ацы сыгъдæгдзинад, дзыллæ дидинæг æмæ бæласæн цы уарзт 
кæнынц, ноджы чъырæй сæрст чысыл хæдзæртæ, бур кæнæ цъæх тæлмытæ быны ’рдыгæй — 
адон æппæт мын æрбалæууын кодтой мæ зæрдыл Украинæйы (хахолы бæстæ). Æмæ дæ 
ахæссынц дæ хъуыдытæ фыдæлты дугмæ, Хъырымы æрдæгсакъадахмæ, мигъæй æмбæрзт 
йæ истори кæмæн у, уыцы Тьмутараканьмæ. 
Дыууæ адæмы — Ир æмæ Украинæ цы ран æмбæлдысты куы сæудæджер хъуыддаджы 
фæдыл, куы хæсты. 
Куыд дзурынц, афтæмæй Днепр дæр ирон æвзагæй у — цæугæдон къæсæртимæ, 
хауæнтимæ. 
Зарджытæ нæ кæны æрмæст ирон хъæу. Раст-ма мæйрухс майы æхсæвты дæр æнцад 
вæййы хъæуты. Чидæр раст бафиппайдта, зарджытæ, дам, хъæд æмæ хæхты сæрмæ бæрзонд 
атæхгæйæ ныллæг сæхи æруагътой быдыры сæрмæ. Æгæр-æгæр фæцардысты Ир хæхбæсты, 
- уыцы ран сæ не ’вдæлди зарынмæ. Украинæйы истории уыди хицæн истории — уый уыди 
быдыры истории. 
Уæлмæрдты 
Хъæуæй хъæуы æхсæн ис цæугæдæттæ, сæ бын дур, сæ дон лакъон(змæст). Быдыры 
обауджын уæлмæрдтæ, сæ иу хай хуымæн афæлдæхтой. Ноджы дæм æрбазынынц ацы 
рæстæджы арæзт цыртытæ фæндаггæрон, бæрзонд дурын къæйты хуызæн, фыст сæ уæлæ. 
Цырты раз бæлас сагъд æмæ бæхбæттæн — йæ бæхæй æрхизæд бæлццон æмæ цырты фарсмæ 
аууоны суадзæд йæ фæллад. Иу цыртыл дзы хæрзаив къахт сахаты ныв æд бос, хъама æмæ 
топп. Мардимæ ингæны цытæ æвæрдтой раздæр, уыдонæн ма ацы рæстæджы фыссынц 
æрмæст сæ нывтæ мысынæн. 
-345- 

Цыртытæ арæхæй кæй сты, уый бæрæг у адæмæн сæ туджы , сæ уавæры сыгъдæгдзинад 
æмæ уæздандзинад кæй ис. Хæдзардзинæй дарддæр ма ирон адæмы уавæры кæй ис дзæвгар 
хорз æууæлы. Уыдон сты цытуарзын, кадуарзыны нысан, уыдоны бон бауыдзæн бирæ 
диссаджы хъуыддæгтæ саразын, æмæ зæрдæ æвæрынц, ныфс дæттынц стыр хорздзинæдтæ 
ма уыдон руаджы къухы кæй бафтдзæн. 
Хъæубæсты чъиппайы 
Нырмæ уал, цæмæй хæдзары арæзт фæхуыздæр уа, хæдзардзины кой адæймаджы 
хъуыдыты гуырын байдайа тыхджындæрæй, уый тыххæй иунæгон адæймаг йæхи цæмæн хъары, 
уыцы хъавæнтæн, тындзæнтæн хъæубæсты нæй, куыд æмбæлы, ахæм фадат. 
Æз амбæлдтæн хъæуты æртæ «америкагимæ» — афтæ хонынц Америкæйæ фæстæмæ 
æрбаздæхæг ирæтты. Уыдон ницы фæразынц хъæуы зæххæй сæ хай радих кæнынæн. Æрмæст 
уал дзы иу уæддæр Алагиры йæ тых æмæ йæ зонд байсæфта ног хæдзар саразыныл, 
Америкæйы ног аивтæм гæсгæ. Уый йæ ног агъуысты сæрæй æруагъта дыууæ стыр дæлбазыры 
саргъы базырты хуызæн, — иу дзы хуссармæ, хæхтæм здæхт, аннæ та — цæгатмæ кæсы, 
Æрджынарæгмæ. 
Цымæ цæмæн рæхцынц(рæдзæ-мæдзæ кæнынц) Ирыстоны адæмæн сæ исты 
сфæлдисоны, сæ исты æрæмысоны тыхтæ, æмæ ацы тыхтæн сæхи равдисыны фадат кæд 
æрцæудзæни, уый тыххæй исты зæгъыны тыххæй æз мæхи бахъардзынæн ай фæстæ фысты. Амæн 
та кæрон скæндзынæн иу уацхъуыдæй; бæрæг-бæрæг хай нæма зонынц нæдæр 
Наркомземы, нæдæр хъæуты цæрæг хæдзæртты хицæуттæ. 
Хуымæллæджы æз федтон, Дзампаты Захар кæй æрæмысыд, ахæм нартхортауæн 
рæнхъгай. Уый у арæзт Саккы æфсæйнаг гутоныл. Амæн йæ дзинад та уый у, æмæ хуымы 
уыцы иу рæстæг хуым дæр кæны, таугæ дæр. Ацы тауæнæй дæсæтины тауынц æрмæст 
дыууæ путы, — ома къухæй цæй бæрц тауынц, уымæй дзæвгар къаддæр. 
Дзампайы фырт цы тауæн æрæмысыд, уый æвæдза æвдисдзысты, кæй аразынц, уыцы 
выставкайы. Фæлæ йæ зæгъын: æрæмысын хъæуы ноджыдæр истытæ, куыд æмбæлы, ахæм 
уæрæх хæдзардзин фадæттæ нæма ис, цæмæй рæзын байдайой, сырæзой истытæ 
æрæмысыны тыхтæ. 
Зæгъын ма ноджыдæр, ногдзинæдты рæзтæн нæма ис хъæуты хъæугæ уавæртæ æмæ 
тыхтæ. 
(ЦИГСИИ-ы наукон архив. Лит. фонд 30, оп.1., п. 13). 
-346- 

1962 аз Цæгат Ирмстомы чиныгуыты рауагъдады Цоцкойы тæлмацæй цы чиныг рацыд • 
Ф. Шиллеры «Вильгельм Телль» - уый æтгаг цъар. 
НывгæнæгЛ. Матееев, 
-347- 

Ацы фæллойæ мысын 
æмæ рухсаг зæгъын 
ахуыргæнæг ГæбутыТæтæрийæн. 
Цоцко. 
Фридрих Шиллер 
ВИЛЬГЕЛЬМ ТЕЛЛЬ 
(Фондзархайдон драмæ) 
Унтервальденæй. 
АРХАЙДЖЫТÆ 
Герман Геслер, имперы бæстыхицау Швиц æмæ Уры. 
Вернер фон Аттингаузен, зæхджын барон. 
Ульрих фон Руденц, йæ хойы лæппу. 
Вернер Штауффахер 
Конрад Гунн 
Итель Рединг 
Ганс Мауер } Швицы адæм 
Иорг Гоф 
Ульрих Шмид 
Иост Вайлер 
Арнольд Мельхталь 
Конрад Баумгартен 
Майер Сарнен 
Струт Винкельрид 
Клаус фон дер Флиуе 
Буркгарт Биугель 
Арнольд Сева 
Е н н и, кæсагахсæджы лæппу. 
Сеппи, фиййауы лæппу. 
Гертруда, Штауффахеры ус. 
Иоганн Паррицида, Швабы герцог. 
Гедвига, Теллы ус, Вальтер Фиурсты чызг. 
Берта фон Брунек, бирæ бынты хицау чызг. 
Рудольф Гаррас, Геслеры стальмейстер. 
Вальтер Фиурст 
Вильгельм Телль 
Рессельман, пастор 
Петерман, кистер 
Куони, фиййау! 
Верни, цуанон 
Руоди, кæсагахсæг 
Армгарда 
Мехтгильда 
Эльсбета 
Гильдегарда 
Уры бæстæггæ 
Хъæууон устытæ. 
-348- 

Вальтер 
Вильгельм I Теллы лæппутæ. 
Пфайфер, Лиуцернæй. 
Кунц, Герзауæй. 
Фрисгард | 
Лейтхольд | салдæттæ 
Штиусси, фатæхсæг. 
Уацхъуыдхæссæг. 
Куыстмæгæсæг, агъуыст аразгæйæ. 
Дурамайæг, йе ’ххуысгæнджытæ æмæ кусджытæ. 
Фидиуæг. 
Геслер æмæ Ланденберджы хъахъхъæнджытæ. 
Устытæ æмæ лæгтæ хъæдарæхджын кантонæй. 
ФЫЦЦАГАРХАЙД 
Фыццаг æвдыст 
Бæрзонд айнæг къæдзæх - цады был, цады ном — «Цыппар Кантоны Цад», Швицы комкоммæ. Цад 
иуырдæм фæгуылгонд. Йæ былгæрон — хæдзар. Е н н и ленк кæны бæлæгъы. Цадæн иннæрдыгæй фарс зынынц цъæх 
фæзтæ æмæ Швицы хъæутæ, рухс дарынц хурмæ. Кæсджытæн сæ галиуырдыгæй — хæхтæ, мигъæй æмбæрзт; 
рахизырдыгæй — митджын къæдзæхтæ, цæст сын нæ ахсы сæ кæрон. Æмбæрзæн сисыны агъоммæ хъуысы уадындзæй 
хъазт, дзугты уасын æмæ мыр-мырæгты хъæр. 
Е н н и (зары бæлæгъы) 
Цъсгх цады тæмæнтæ, цъæх цады фæйлауæн. 
Æрфынæй ис лæппу... уый дымгæ рсевдауы. 
Йæ мидфын ын уадындз 
Цыдæртæ зæгъы... 
Уый зарды зæлтимæ 
Уæлæрвты тæхы. 
Æрыхъал ис. Зæрдæ рæсугъд æрдзмæ хъазы, 
Фынккалгæ уылæнтæ фæйлауынц йæ разы, 
Йæ хъустыл æруадис 
Мынæг, сусæг хъæр: 
«Ныррæцугъ хи гуылфмæ, 
Æиусмæ уым щер!» 
К у о н и (зары хохы сæрæй) 
Хсерзбон, сæрвæттæ, 
Сæуæхсиды ’хсидæн/ 
Зын нын у фæхицсен/ 
Фæивгъуыдта сæрд! 
У афон, ныххизæм, цсей, астымтæм балцы, 
Уым фенæм, куыд райхъал йæ салд фынæй алцы: 
Рæсугъд дидинджытæн сæ хъулон цæхæр; 
Уым фехъусæм мæргъты ’мæ суадæтты хъæр. 
-349- 

Хæрзбон, сæрвæттсе, 
Сæуæхсиды ’хсидæн! 
Зын нын у фæхицæн! 
Фæивгъуыдта сæрд! 
Ныв æндæрхуызон фæци, æмыр хъæр хъуысы хæхтæй; аууон алырдыгæй æрæмбæрзта асæсты. Р у о д и, 
кæсагахсæг, рацæуы йæ хæдзарæй. Верни, цуанон, æрцæуы къæдзæхæй. К у о н и, фиййау, æрцæуы, хызын йе 
’фцæджы. С е п п и, йæ лæппу, йæ фæдыл. 
Р у о д и. Хыз тагъддæр амбырд кæн, Енни! Арв æрхъуынджын, дымгæ ниуы. Не 
’нусон сыхаг мигъын худæй сарæзта йæхи: æмæ хуыцауы фæндæй арв гæрæхтæ кæнын 
куыд райдайдзæн, уый нал фендзынæ. 
К у о н и. Нæ батагъд кодтай, цы, мæ бæстаг? Уарын байдайдзæн; нæ кæсыс, фыстæ 
куыд зыд кæнынц кæрдæгыл; куыдз дæр къахы зæхх. 
Верни. Хуымæтæджы не згъоры кæсаг, доны арц дæр нал æнцайы ныгъуылынæй, 
æнæ уаргæ дзы нæй, арв дæр нæрдзæн. 
К у о н и (лæппумсё). Фосæй ма хъæуы, цы, Сеппи? 
С е п п и. Нал, мæ хицау, — нæ Лизли дæр ам ис: базыдтон æй йæ мыр-мырæгтæй. 
К у о н и. Уæдæ аннæтæ дæр ам уыдзысты: уымæй дарддæр сæ ничи вæййы. 
Р у о д и. Тынг хорз сты дæ мыр-мырæгтæ, мæ хæлар. 
Верни. Фосæй дæр цы загъдæуа!.. Дæхи сты æппæт рæгъæуттæ дæр, мæ хæлар? 
К у о н и. Не сты — æз уыйбæрц фосджын нæ дæн. Уыдон ме ’лдар Аттингаузены фос сты. 
Р у о д и. Иу хъуджы хъуырыл та дзы лент бает и; диссаджы хорз ыл фидауы! 
К у о н и. Афтæ кæй у, уый æмбары йæхæдæг дæр æмæ дзы хъал дары йæхи. Куы йын 
æй рафтауин, уæд нал хизид. 
Р у о д и. Дзæгъæл ныхас у дæ ныхас! Æгомыг фос та ма дын уыдæттæ æмбара, уый 
куыд уыдзæни? 
Верни. Ма зæгъ! Зонд сырдмæ дæр кæй ис, уый мах зонæм. Цуанонтæ, хæхты 
цуангæнгæйæ, фенынц алыхатт, — сычъитæй сæ иу вæййы хъахъхъæнæг. Æмæ сæм, 
æвæдза, цуанон баввахс, уæд сырд ныхситт кæны, æмæ уадидæгæн сычъитæ сæхи амбæхсынц 
кæмтты. 
Руоди (фиййаумæ). Уæхимæ сæ скъæрыс? 
К у о н и. Гъо! Хиз нал ис хæхты. 
Верни. Фæндараст! 
К у о н и. Ды дæр фæндараст! Уыйбæрц æдас нæ вæййы сымахæн уæ фæндаг. 
Р у о д и. Уый та нæм чи æрбацæуы? Куыд тындзы. 
Верни. Уый нæхи Баумгартен, алцелнаг. 
Конрад Баумгартен æрбазгъоры хæстулæфтгæнгæйæ. 
Баумгартен. Бæлæгъ мын тагъд, кæсагахсæг, хуыцауы хатыр бакæн! 
Руоди. Æмæ уыцы тагъд кæдæм кæныс? 
Баумгартен. Райхал тагъд дæ бæлæгъ! Фыдбылызæй мæ бахиз. Доны иннæ фарс 
мæ фæкæн. 
К у о н и. Цы хабар у, цы дыл æрцыди, мæ хæлар? 
Верни. Сурæг дæ ис? Кæмæй лидзыс? 
Баумгартен (кæсагахсæгмæ). Мæ фæд-фæд згъорынц бæстыхицауы фæдисæттæ. 
Бацарæфтыд дæн, куыддæр мæ æрбаййафой, афтæ. 
Р у о д и. Æмæ дæ цæмæн сурынц? 
Баумгартен. Фервæзын уал мæ кæн, стæй дын æй уæд радзурдзынæн. 
Верни. Æмæ уæд тугæй ахуырст та цæмæн дæ? 
Баумгартен. Росберджы цесæр йæхи бæсты цы хицау æрæвæрдта... 
К у о н и. Чи? Вольфеншиссен? Ахсынмæ дæ уый хъавы? 
Баумгартен. Уымæй тас нал у: мæ къухæй мæрдтæм бацыди. 
Æмхуызонæй (сæхи дзы фыртсессæй айсгсейæ). Цы бакодтай, æнамонд? 
-350- 

Баумгартен. Мæ раны уæ алчидæр, æз цы бакодтон, уый бакодтаид: æз дзы 
райстон мæ маст, æз ын нæ ныббарстон... мæ хæдзары æфхæрд, ме ’фсины æфхæрд. 
К у о н и. Дæ усы дын бафхæрдта? 
Баумгартен. Хъавыди, хуыцау æмæ йын мæ цыргъ фæрæт куы нæ фæдзæгъæл 
кодтаиккой йæ фæндтæ, уæд. 
Верни. Дæ фæрæтæй йæ?.. 
К у о н и. Дæ хорзæхæй, радзур нын æй, куъщ уыди? Кæсагахсæг цалынмæ бæлæгъыл 
архайа, уалынмæ нын æй дзырд фæуыдзынæ. 
Баумгартен. Сугтæ кодтон хъæды; æваст ме ’фсин мæ разы æрбалæууыд, 
хуызæртау дзы нал уыди, афтæмæй, æмæ дзуры, бæстыхицау нæ хæдзары кæй æрæнцад, абана 
тæвд кæнын кæй кодта, ме ’фсиныл куыд хъавыд тыххæй хæцынмæ. Ус ма тыхтæ æмæ 
æхсæрттæй раирвæзт æмæ мын ракодта йæ хъаст, йæ маст. Уыцы хуызæнæй æз 
балæууыдтæн нæхимæ, баййæфтон дзы æнаккаджы... Уæ балгъитæг афтæ!.. Фæрæтæй йын 
афазтон йæ сæры кæхц. 
Верни. Афтæ йын хъуыд — ничи дæ базылын кæндзæн. 
К у о н и. Тиран! Цы агуырдтай, уый ссардтай. Унтервальдены маст дзы райстай. 
Баумгартен. Хабар уайтагъд байхъуыст сахармæ æмæ тæрхоны лæг рарвыста мæ 
фæдыл фæдис. Рæстæг цæуы... цалынмæ дзурæм... 
Хъуысы арвы нæрын. 
К у о н и. Батагъд кæн, кæсагахсæг, уыцы фарс æй фæкæн! 
Р у о д и. Амал не ’рцæудзæн ацы сахат. Арв нæры, дæлæмæ калы. Банхъæлмæ уал 
кæсæм 
Баумгартен. Хуыцау ме ’вдисæн, рæстæг нæ амоны, мæ бон нæу... чысылдæр 
бафæстиат дæн, уæд мын бауыдзæн хæрзæрæджы. 
К у о н и (кæсагахсæгмæ). Фæстиат ма кæн, мæ хæлар, Хуыцау дыл цы хæс сæвæрдта, 
уый сæххæст кæн: мæлæтæй йæ фервæзын кæн. Чи зоны, уый цы зыны ис, мах сæрты дæр 
уый баййафа. 
Арвы нæрын æмæ тымыгъ. 
Р у о д и. Нæ уыныс, цад куыд фæйлауы, куыд ниуы: тымыгъы ныхмæ та мæнæн 
бæлæгъ тæрын мæ бон нæ бауыдзæн. 
Баумгартен (зонгуытыл серхауд). Фервæзын мæ кæн! Хуыцау дын æй бафиддзæн 
хорздзинадæй мæ бæсты. 
Верни. Дæ къухы ис йæ фервæзын! 
К у о н и. Бынтон дзæгъæлы зайынц йæ бинонтæ: йæ ус æмæ йæ зæнæг! 
Ноджы та цæуы арвы гæрæхтæ. 
Р у о д и. Мæн дæр мæ уд рауæлдай хъæуы, фæлæ мын ус æмæ зæнæг ис. Кæсут 
фæйлауæнты абухтмæ: кæрæдзийы куыд хойынц, куыд зилдух кæнынц! Нæ бацауæрдин 
мæхиуыл, цæмæй йæ фервæзын кæнон, фæлæ уый адæймаджы къухы нæ бафтдзæн. 
Баумгартен (лæууы ма йæ зонгуытыл). Уæдæ мын фервæзынæн амал нал ис! 
Фыдгулты къухы бафтдзынæн æмæ мыл сæвæрдзысты хъадамантæ. Афтæмæй та цады 
фаллаг фарс дард нæй: мæ нæтын дæр æм байхъуысдзæн. Уырдæм бахæццæ дæн, æвæдза, уæд 
мын тас нал уаид. Бæлæгъ дæр мæнæ — мæ разы. Уайтагъд мæ уыцы фарс сæмбæлын 
кæнид. Фæлæ хæрæг ихы сæрыл куыд баззайа, афтæ ацы ран баззадтæн æвæгæсæгæй. 
К у о н и. Акæсут-ма, уый та нæм чи æрбацæуы? 
Верни. Уый Телль, тиуыргленаг! 
Телль æрбацæуы æд фат, æд æрдын. 
Телль. Уыцы лæгъстæ уын цæуыл кæны ацы лæг? Чи у? Кæцон у? 
К у о н и. Ал цел наг: йæ усы æфхæрдмæ амардта паддзахы бæсты æвæрд хицау 
Росбер-351- 

джы. Бæстыхицау æм рарвыста ахсынмæ, лæгъстæ кæны кæсагахсæгæн, цæмæй йæ 
фæкæна цады фаллаг фарс, фæлæ уый нæ хæссы тымыгъæй йæ ныфс. 
- Р у о д и. Мæнæ уын ай та Телль, — уый дæр æнæ арæхсгæ нæу фиййагимæ. Зæгъæд ма, 
кæддæра цæуæн ис ай хуызæны цады? 
Арвы гæрæхтæ. Цад дыууæрдæм кæны. 
Цæстуынгæйæ адзалы хъæбысмæ куыд баппарон æз мæхи? Нæ, уыйбæрц нæма 
фæдзæгъæл мæ зонд! 
Телль. Æхсарджын адæймаг йæхи сæры кой æппæты фæстæ бакæны. Хъиамæтæй йæ 
бахиз хуыцауы фæрцы. 
Р у о д и. Хуыскъыл уынаффæ кæнын зын нæу! Уый дын цад, уый дын бæлæгъ 
бавзар. 
Т е л л ь. Цады дæр искуы æнцайынмæ хъæуы, фæлæ хатыр нæй бæстыхицаумæ. 
Фервæзын æй кæн, кæсагахсæг. 
К у о н и æмæ Верни. Йа-мардзæ, йа-мардзæ! 
Р у о д и. Нæ уыдзæн! Ме ’фсымæр куы феста, мæхи хъæбул, уæддæр не сразы 
уыдзынæн. Абон у Симон Иудайы бон: фыдæлтæй куыд баззади, уымæ гæсгæ та, нывонд 
фæцагуры йæхицæн æнæбын мал уыцы бон. 
Телль. Ныууадз ма дæ æдылы ныхæстæ: рæстæг махмæ нæ кæсы, ныхасæй йæ буц ма 
кæн — æххуыс ын хъæуы. Ласыс æй æви нæ? 
Р у о д и. Мæ бон нæу! 
Телль. Уæдæ хуыцауы цы фæнда, уый уыдзæн. Тагъд мын бæлæгъ! Æз æй ласын, кæд 
мын бантыса, уæд. 
К у о н и. Гъе уый дын лæджы ныхас, гъе! 
Верни. Саглæджы. 
Баумгартен. Телль, абон ды дæ мæнæн мæ хуыцауы хай, мæ хъахъхъæнæг зæд! 
Телль. Æз дæ фервæзын кæндзынæн тæрхоны лæгæй, тымыгъæй та дæ 
бахъахъхъæнæд бæрзондылбадæг! Дæхи хуыцауы уазæг бакæн, адæмы бон уыйбæрц нæ бауыдзæн. 
(Фиййаумæ.) Мæ хæлар, зæрдæтæ-иу бавæр ме ’фсинæн, миййаг мыл исты фыдбылыз куы 
æрцæуа, уæд. Цы сфæнд кодтон, уый æнæ бакæнгæ мæ бон нæу. (Балиурдта бæлæгъмæ.) 
К у о н и (кæсагахсæгмæ). Дæумæ дæр дзы лæджы номæй дзурынц! Телль цæмæ бахаста 
йæ ныфс, уымæй ды фæтарстæ. 
Р у о д и. Æмæ йæм йæ ныфс хæсгæ дæр ничи бакæндзæн уый йедтæмæ: нæ хæхбæсты 
дыккаг нæ разындзæн ахæм. 
Верни (сссеуы къæдзæхмæ). Уæртæ фæленк кæны. Хуыцауы уазæг у, æхсарджын лæг! 
Кæсгæ ма йæм кæнут, — бæлæгъ куыд тæхы фæйлауæнтыл. 
К у о н и (былгæронæй). Нал зыны — фæйлауæны бын фæци. Фæзынди та. Гъе уый дын 
лæг, гъе! Фиййагæй ма исчи арæхсы афтæ! 
С е п п и. Рейтортæ нæм тындзгæ æрбацæуынц! 
К у о н и. Уыдон сты бæлвырдæй, фæлæ сын байрæджы. 
Ланденберджы рейтортæй иу къорд. 
Р а з з а г. Цы фæци марæг? Тагъд нын æй æрисут! 
Дыккаг. Ам кæй ис, уый зонæм мах. Нал æй бамбæхсдзысдзыстут. 
К у о н и æмæ Р у о д и. Кæй агурут, хорз адæм? 
Р а з з а г (бæмегъ фенгæйæ). Гъæ, хуыцау кæй ралгъыста! Нæ йæм кæсут! 
Верни (къæдзæхсей). Бæлæгъы чи фæленк кæны, уый ма сурут, миййаг. Фæстиат ма 
кæнут, мæ хæлæрттæ, ирвæзы уын. 
Д ы к к а г. Ирвæзт дæр ма фæци, хуыцауы æлгъыст! 
Р а з з а г (фиййау æмæ кæсагахсæгмæ). Йæ хъуыддаг аразæг сымах уыдыстут. Фæлæ уый 
зонут, æмæ уын нæ батайдзæн. Хæлæттаг уын фæкæндзыстæм уæ фос, арт уын 
бандзардзыстæм уæ къонатыл — се ’ртхутæг сын ныддардзыстæм дымгæмæ! 
-352- 

Араст ис. 
С е п п и (лидзгæ-лидзын). Уæ, мæгуыры бон куыд бакодта мæ уæркотыл! 
К у о н и \йæ фæд-фæд). Царæфтыд куыд фæдæн... мæ дзугтæ! 
Верни (йæ къухы фыдтсе тонгæ). Бæрзондылбадæг! Нæ фыдæлты бæстæ нын чи 
фервæзын кæна, уый кæд фæзындзæн? (Уыдон фæдыл фсеуайы.) 
Дыккаг æвдыст 
Швицы бæстæйы; Штауффахеры хæдзары комкоммæ. Стыр фæндагыл, хиды раз - сусхъæд бæлас. В е р н е р 
Штауффахер æмæ П ф а й ф е р дзургæ-дзурын æрбацæуынц Лиуцернæй. 
П ф а й ф е р. Афтæ, Штауффахер, куыд загътон, афтæ бакæнут, ард ма бахæрут 
Австрийæн. Амал уын цæйбæрц уа, уыйбæрц фыццаджы хуызæн фидар хæцут уæ дзырдыл. 
Уæ ныфс уын хуыцау ныффидар кæнæд уæ алы хъуыддаджы дæр. (Райста йын йсе къух, 
раст кæнынмæ хъавы.) 
Штауффахер. Фæфæстиат у, мæ хæлар! Ме ’фсин дæр ныртæккæ зындзæн. 
Швицы мæ уазæг дæ, Лиуцерны та æз уыдзынæн дæ уазæг. 
П ф а й ф е р. Бузныг, мæ лымæн! Мæнæн абон Герзауы æнæ сæмбæлгæ нæй. Фæлæ 
дæ курын: быхсут уал æбуалгъ бæстыхицæутты æфхæрдтæн. Рæстæг, æвæццæгæн, æмæ 
рæхджы аивдзæн, мæ хæлар-имперы уынаффæ бафтдзæн æндæр адæймагмæ. Фæлæ нæм 
бархъомыс дарын куы байдайа, уæд уый зон, æмæ йын æнусмæ баззайдзыстæм цагъарæй. 
(Фæцæуы.) 
Штауффахер æрбадт сусхъæд бæласы бын æмæ хъуыдытыл фæци. Æрбацæуы Гертруда, Штауффахеры 
ус. Йæ мойы фарсмæ бандоныл æрбадт æмæ йæм цъусдуг æдзынæг кæсы. 
Гертруда. Цæй тарæрфыг дæ, нæхион! Зæгъ-ма мын, цы дыл æрцыди? Иукъорд 
боны дæм кæсын, æмæ дæхи уагыл нæ дæ, сагъæс кæныс цæуылдæр, — раргом æй кæн дæ 
уарзон бинойнагæн; дæ мастæй, дæ сагъæсæй хай бакæн мæнæн дæр. 
Штауффахер ын, æнæдзургæйæ, ныххæцыд йæ къухыл. 
Зæгъгæ ма мын кæн, цæмæн риссы дæ зæрдæ? Дæ фæллойæн дын арфæ ракодта 
Хуыцау; хæдзар æппæтæй дæр — йедзаг; дæ фосы дзугтæ, дæ хæрзхаст бæхрæгъау сæрæгасæй 
æрыздæхтысты хæхтæй; бæхдонтæ æфснайд дæ бæхтæн а зымæгмæ; æлдары мæсыгау — 
рæсугъд дæ хæдзар: конд у дæ æвзаргæ хъæдæрмæгæй; айдæнау æрттивынц йæ рудзгуытæ, 
хæрзаив æфтыд — йæ нывтæ; зондджын дзырдтæ фыст йæ къултыл; уыдон кæсынц 
бæлццæттæ æмæ дисгæнæг сты, цæмæ цæуынц, ууыл. 
Штауффахер. Рæсугъд у мæ хæдзар, хæрзаив йе ’вæрд, фæлæ фидар нæу йæ 
бындур! 
Гертруда. Цы зæгъынмæ хъавыс, нæ дæ æмбарын? 
Штауффахер. Æрæджы бадтæн æз ацы ран, сусхъæд бæласы бын, хъæлдзæг уыди 
мæ зæрдæ нæ ног хæдзарæй; уалынмæ дын мæнæ бæстыхицау æрцæуы æд фæсдзæуинтæ 
Киунснахæй æмæ æрынцад нæ разы. Дисгæнгæйæ уыцы каст фæкодта нæ хæдзармæ. 
Уайтагъд мæ бадæнæй фестадтæн, паддзах нæ бæстæн хицауæй кæй сæвæрдта, уымæ бацыдтæн 
хæстæг, æгъдауыл. «Кæй хæдзар у ацы хæдзар?» — къахæгау мæ бафарста, йæхи нæзонæг 
скодта. Æз æм фæцарæхстæн æмæ йын загътон: «Бæстыхицау, хæдзар у мæ цытджын 
паддзах æмæ дæ хæдзар, мæнмæ та у æфстау лæвæрд». Уæд, дын, афтæ: «Уый та куыд, æмæ 
хъæубæсты цæрæг адæймаг зæрдæйы фæндоныл хæдзæрттæ араза æмæ æлдары цард кæна? 
Æз уый нæ ныббардзынæн. Ахæм уаг, ахæм хивæнддзинадæн æз, цы æмбæла, уый 
бакæндзынæн: сæ бындзарæй сæ стондзынæн». Уыцы ныхасы фæстæ бæстыхицау ацыди хъал 
æмæ барджын цыдæй. Мæнæн та уæдæй фæстæмæ мæ зæрдæ нал ис мæ риуы; йæ 
фыдбылызы дзырдтæ мæ стыр мæт бауагътой. 
Гертруда. Мæ уарзон хæлар æмæ мæ сæрыхицау! Хъыг дын ма уæд, мæхи дын 
23 Æмбалты Цоцко 
-353- 

зæрдиагæй амонæг куы скæнон, уæд. Æз райгуырдтæн гъе уыцы зондджын фыд Ибергæн, 
æмæ мын адæм ард кæмæй хордтой, - мæхи дзы хъал кæнын æдæрсгæ! Изæрыгон-иу, 
æвæдза, мæ хотимæ æрбадтыстæм æлвисыныл, афтæ-иу адæмы хистæртæ æмбырд кодтой 
мæ фыдмæ; уыдон-иу кастысты имперæй æрвыст чингуытæ, тæрхон-иу кодтой сæ 
дзыллæйы амонды сæрыл. Лæмбынæг-иу сæм хъуыстон æмæ сын арф бафснайдтон мæ 
зæрдæйы сæ зондджын ныхæстæ, сæ фæндонтæ. Хъуыды дар, цы дын зæгъон, уый. Рагæй 
зыдтон æз дæ сагъæс. Бæстыхицау дæ йæ удхæссæг федта, мæ хæлар: Швиц дæу руаджы нæ 
бафтыд ног хицæуттæм; ды равдыстай дæ рагон фыдæлтау зæрдæйы фидардзинад, ды сайдæй 
нæ рацьщтæ дæхи паддзахадыл, дæ имперыл. Афтæ у æви нæу, Вернер? Раст нæ зæгъын? 
Штауффахер. Раст зæгъыс - хæрам мæм уый тыххæй фæци. 
Гертруда. Фырхæлæгæй риссы уымæн йæ зæрдæ, ды сæрибарæй кæй цæрыс дæхи 
бынтыл, уый йæ фыны дæр кæй нæма федта, ахæм бынтыл. Æфстау райстай дæ хæдзар 
паддзахæн йæхицæй. Иу æлдар цы исбоныл хæцæг у, уыцы исбоныл хæцæг дæ ды дæр; 
паддзахæй фæстæмæ хицау нæй дæуæн; уый та у падцзахæн йæ æнæзынгæ вассалтæй, йæ 
хъæздыгдзинад уæлæмæ дæр, дæлæмæ дæр — йæ рицæры пæлæз. Гъе уый тыххæй адæмы 
амонд уымæн у йæ цæстысындз. Дæу байсафыныл та уый рагæй кусы. Сæрæгас дæ абоны 
онг, фæлæ кæдмæ бадинаг дæ æнцад-æнцойæ, дæ къухтæ дæ роны, афтæмæй, дæ фыдгул 
дын цалынмæ иу фыдбылыз нæ сараза, уалынмæ? Нæ! Æд-зонд адæймагæн йæхиуыл æмбæлы 
архайын. 
Штауффахер. Æмæ уæдæ цы бачындæуа? 
Гертруда (фæцæуы йæм шстæгдæр). Ай дын мæ фæнд: æнхъæлдæн æмæ æнæзонгæ 
нæ дæ, бæстыхицауы цæйбæрц нæ уарзынц нæ кантоны, йæ зыд æмæ йæ налат миты 
тыххæй; уæдæ уый зон æмæ Унтервальдены, Уры дæр ссардзынæ бирæты, хицæуттæй разы 
чи нæу. Ацы ран Геслер махæн цы у, уый у Ланденберг дæр уыцы ран, цады иннæ фарс. 
Уырдыгæй иу бæлæгъ дæр ахæм нæма æрбацыди, æнкъард уацхъуыдтæ чи нæ æрбахаста: 
адæмы хурхыл уæрдæх сæвæрдтой бæстыхицæуттæ. Хорз уаид, иукъорд æмбаргæ лæджы 
куы æрбамбырд уаид, сусæгæй сæ фæнд иу куы скæниккой, цæмæй уыцы уæззау æмæ æгад 
уаргъ адæмы бæрзæйæ раппарой. Ныфс мæ ис — хуыцау баххуыс кæнид уыдонæн, уыцы 
раст хъуыддагыл чи сифтындзид сæхи. Зæгъ-ма, зæгъ, дæ зæрдæйы сагъæстæ кæмæн 
сæргом кæнай, ахæм хæлар дын нæ разындзæн Уры бæстæйы? 
Штауффахер. Лæджы хуызæн лæгæй уыцы ран кæй нæ зонын, ахæм дзы бирæ 
нæй, æхсар дæр кæмæ разындзæн, нымады дæр чи у; стæй мæ се ’гас дæр уарзынц, мæ 
зæрдæйы фæндон дæр сын раргом кæндзынæн. (Сыстад.) Усай, мæ сабыр, æнцад риуы 
мидæг мын ды базмæлын кодтай, кæрон кæмæн нæй, ахæм тар æмæ тызмæг сагъæстæ. Ды 
мын хуры рухсæй фæирд кодтай мæ хъуыдытæ. Мæ фæсонæрхæджы дæр цы нæ æфтыди, 
мæ тæппуд зонд цæмæй тарст, уыдон мын æхсарджын ныхасæй ды мæ зæрдæйы бауагътай. 
Фæлæ дæ бафæрсон: дæ фæнд дзæбæх æрхъуыды кодтай, лыстæг æй равзæрстай, нæ 
рæдийыс? Дæ ныхасы кæрон дæуæн уымæ арæзт у, цæмæй нæ быдырты æрцæуа кардæй хæст, 
айхъуыса дзы æфсæдты хотыхты нæрын. Æмæ уæд цы бакæнинаг стæм мах, сабыр 
цардуарзаг фиййаутæ, æгас дунейæн æлдарад чи кæны, уыимæ? Баууæнд мыл, æнæуи дæр æфсон 
агурынц, цæмæй нæ мæгуыр кæмттæм æрбарвитой сæ тугдзых æфсæдтæ, цæмæй нын сæ 
тыхы руаджы байсой ацы ран æфсонмæ-æфсонты нæ рагон бартæ, нæ сæрибар. 
Гертруда. Æмæ хæцæнгæрзтимæ сымах дæр æнæ арæхсгæ куы нæ стут; хуыцау та 
æхсарджынтæн у фарсласæг. 
Штауффахер. Стыр фыдбылыз, бынтон быны сæфты нысан у хæст; уымæй бабын 
вæййынц дзугтæ æмæ фиййаутæ. 
Гертруда. Хуыцауы æфхæрд — хуыцауы сой, фæлæ дыл исчи цы æгады уаргъ 
сæвæра, уый хæссын аккаг нæу. 
Штауффахер. Усай! Нæ ног хæдзары цæрынæй куы нæма бафсæстæ: хæст куы 
байдайа, уæд дын æй рыг фестын кæндзысты. 
Гертруда. Цыфæнды адджын мын фæуæд, уæддæр ыл раст мæхи дыууæ къухæй арт 
бандзарин. 
Штауффахер. Хæст нæ хатыр кæны æнахъом сабитæн дæр. 
-354- 

Гертруда. Сыгъдæджытæ сæхицæн ссардзысты раст тæрхон уæларвы. Размæ кæс, 
мæ хæлар, размæ, фæстæмæ хæцынæй ницы рауайдзæн. 
Штауффахер. Хæсты быдыры амæлын мах базондзыстæм, фæлæ ма сымах цы 
уыдзыстут нæ фæстæ? 
Гертруда. Æдыхтæн дæр ма уыдзæн фæстаджы бар: иу къæдзæхæй — сæррæтт, æмæ 
уæд æнусмæ дæр — сæрибар. 
Штауффахер (йæ усы хъæбысмæ йæхи æппаргæйæ). Ахæм зæрдæйы хицау тох 
скæндзæн йæ райгуырæн къонайы сæрыл, уый нæ фæтæрсдзæн паддзахы тыхæй! Ацы сахат 
араст дæн Урмæ. Уым цæры мæ хæлар Вальтер Фиурст: æмзонд у мæнимæ алы 
хъуыддаджы дæр. Стæй дзы фендзынæн барон Аттингаузены; уый кæд æмæ уæздан мыггагæй у, 
уæддæр æнæуарзгæ нæу йæ дзыллæйы æмæ йын аргъ кæны йæ бартæн. Бауынаффæ 
кæндзынæн уыдонимæ, нæ райгуырæн бæстæ куыд бахъахъхъæнæм фыдгултæй. Хæрзбон! Мæ 
раздæхынмæ хæдзар — дæ бар; фæдзæхсын дын ницы хъæуы: кувынмæ цæуæг бæлццон, 
аргъуантæн кувæг бирæ фысым ссардзысты ацы ран. Мæ хæдзары дуæрттыл у сæ фæндаг. 
Мæ дуæрттæ та уазæгæн гом сты æдзухдæр. 
Уыдон мидæгоз куыд араст сты сценæйы, афтæ æрбацæуынц Вильгельм Телль æмæ Баумгартен. 
Т е л л ь (Баумгартенмæ). Ныр дæ мæ сæр нал хъæуы. Мæнæ ацы хæдзармæ бацу: уым 
цæры Штауффахер, æфхæрд адæмы сæрыл чи хæцы, уыцы лæг. Уæртæ дын уый та 
йæхæдæг! Цом мæ фæдыл! 
Араст сты. Сценæ аивтой. 
Æртыккаг æвдыст 
Гом ран Альторфы цур. 
Бæрзондыл, арфгомау сценæйы, амайынц фидар; фидар агъуыстхуыз фæци; йæ фæстаг хай йын самадтой 
бынтондæр; разæй ма дзы — аразæн хъæдтæ, уыдоныл дæлæмæ-уæлæмæ кæнынц кусджытæ; агъуысты сæр бады 
æмбæрзæг. Змæлд — алы ран, иу адæймаг дзы æвдæлон нæу, сеппæт дæр архайынц. 
Куыстмæгæсæг, дурамайæг, йе’ххуысгæнджытæ æмæ саукуыстгæнджытæ. 
Куыстмæгæсæг (æд лæдзæг, кусджытырдæм). Цырддæр, цырддæр! Дзæгъæл лæуд 
ма кæнут! Дуртæ хæсгæут! Фезмæлут! Чъыр змæнтут! Цæмæй, бæстыхицау куы æрбацæуа, 
уæд фена, куыст размæ кæй цæуы æнтыстджынæй. Бакæсут ма сæм, сæтæлджыты хылд 
куыд кæнынц! (Дыууæ кусæгмæ, дуртæ куыд хсессынц, афтæмæй.) Исчи дæр ма афтæ хæссы? 
Цæвæрут ма дзы. Магусатæ! Æдзух куыстæй уæхи куы ласиккат, уый уæ фæнды? 
Фыццаг æххуысгæнæг. Раст куы зæгъæм, уæд нæ куыст уыйбæрц зæрдæрухс 
куыст нæу; нæхи къухтæй нæхицæн аразæм ахæстон. 
Куыстмæгæсæг. Ма хъуыр-хъуыр кæн. Æнæгъдау адæм! Хъуццытæ дуцын æмæ 
сæ гуыбынтæ хурмæ дарынæй æндæр ницæмæ арæхсынц. 
3 æ р о н д (бады йæ фæллад уадзынмæ). Нал фæразын, мæ хъару басаст. 
Куыстмæгæсæг (схойы зееронды). Фест уæлæмæ дын куы загътон, зæронд 
хæррæгъ! 
Фыццаг æххуысгæнæг. Уанцон нæу, цавæр зæрдæйы хицау дæ - уый ма 
тыххæй лæууы йæ къæхтыл, ды та йæ домыс тыхкуыстыл. 
Дурамайæг æмæ йе’ххуысгæнджытæ. Уæдæ ма æвирхъаудæр цавæр 
хъуыддаг уыдзæн! 
Куыстмæгæсæг. Банцайут! Мæнæн цы зæгъынц, уый кæнын. 
Дыккаг æххуысгæнæг. Уæд цы ахæстон амайæм, уымæн та цавæр ном 
уыдзæн? 
Куыстмæгæсæг. Уры къæлæт. Багъæцут, мæ хæлæрттæ, уыцы къæлæт уæ 
æрбалвасдзæн. 
-355- 

Æххуысгæнджытæ. Куьщ? Уры къæлæт зæгъыс? 
Куыстмæгæсæг. Хъазæгау уæм ма кæсæд, ма! 
Дыккаг æххуысгæнæг. Æмæ ацы хæдзары къуымæй Уры бæстæйы цъысымы 
бакæнынмæ хъавынц? 
Фыццаг æххуысгæнæг. Ахæм ахстæдтæ цасфæнды фæцаразой, уæддæр нæ 
хæхтæн сæ чысылы рыджы дæр нæ фæзындзысты. 
Куыстмæгæсæг мидæгау сценæйы фæцæуы. 
Дурамайæг. Ацы бæстыхайыл кæй куыста, уый тыххæй мæ дзæбуг цады 
баппардзынæн. 
Т е л л ь æмæ Штауффахер æрбацæуынц. 
Штауффахер. Амæ кæсыны бæсты сын иу боны цард дæр куынæуал уаид! 
Т е л л ь. Фалдæр цом. Ацы ран æдас нæу. 
Штауффахер. Цæмæ æрцыди уæ Уры бæстæ, сæрибардзинады бæстæ? 
Дурамайæг. Уагæр ма мæсгуыты бын уæрмытæ куы фениккат. Уырдæм чи бахауа, 
уыдон уасæджы уасын тагъд нал фехъусдзысты. 
Штауффахер. Мæ рафæлдисæг! 
Дурамайæг. Скæсут-ма йын йæ цартæм, æнусмæ дæр нал фезмæлдзысты сæ 
арæзтæй. 
Т е л л ь. Къухæй цы скæнай, уый къухтæ ныппырх кæндзысты! (Кьухæй амоны 
хæхтæм.) Уæлæ махæн хуыцау самадта сæрибары агъуыстытæ. 
Хъуысы барабаны хъæр; адæм æрбацæуынц, лæдзæгыл дарынц худ; сæ фæдыл -фидиуæг; 
сценæ байдзаг у с т ы т æ æмæ сывæллæттæй. 
Фыццаг æххуысгæнæг. Уыцы барабан та цавæр у! Кæсут-ма! 
Дыккаг æххуысгæнæг. Цавæр хынджылæггаджы хъуыддаг у цымæ? Уæд сын 
уыцы худ та ма цы у? 
Ф и д и у æ г. Паддзахы номæй. Байхъусут! 
Æххуысгæнджытæ. Сабыр, сабыр! Байхъусут! 
Ф и д и у æ г. Уры адæм! Мæнæ ацы худ бæрзонд лæдзæгыл æркæндзыстут Альторфы 
фæзы; бæстыхицауæй дзырд рацыди: уый фæнды, йæхицæн ын цы кад дæдтынц, ацы 
худæн дæр ахæм кад куыд дæдтой, афтæ: алчидæр бæгъæмсарæй куыд æрлæууа худы раз йæ 
зонгуытыл. Уымæй базондзæн падцзах, иузæрдион ыл чи сты, уыдон. Йæ дзырд ын чи нæ 
æххæст кæна, уыдонæн та ист æрцæудзысты сæ ис æмæ сæ бартæ. 
Адæм худынц. Барабаны хъæр цæуы. Адæм фæйнæрдæм сæхи ласынд. 
Фыццаг æххуысгæнæг. Цы та æрхъуыды кодта нæ бæстыхицау! Ныр та нæ 
худæн кувын кæны. Искуы ма фехъуыста исчи ахæм диссаг? 
Дурамайæг. Мах... мах лæууын кæнынц нæ зонгуытыл худæн? Комкоммæ 
хуынджылæг скъæрынц раст адæмæй, æндæр ницы. 
Фыццаг æххуысгæнæг. Паддзахы худ дæр ма куы уаид, фæлæ хуымæтæджы 
худ — паддзахы худ ауыгъд у паддзахы бадæны сæрмæ, уыцы ран лæвæрттæ уарынц, æфстау 
дæттынц. 
Дурамайæг. Худ австрийаг худ у! Къæппæг нын аразынц хинæй, цæмæй нæ æгады 
уæй ныккæной Австрийæн. 
Æххуысгæнджытæ. Сæрмæ бахæссинаг нæу уыцы æнаккаг хъуыддаг. 
Дурамайæг. Цомут æмæ искæй бафæрсæм зондæй. 
Театры мидæгаумæ бацыди. 
Т е л л ь (Штауффахерæн). Ныр базыдтай. Хæрзбон, Вернер! 
-356- 

Штауффахер. Кæдæм? Тагъд ма ма кæн ардыгæй. 
Т е л л ь. Нæй мын фæрæз! Нæ хæдзары мын æнæ сæмбæлгæ амал нæй. Хæрзбон! 
Штауффахер. Куы зонис, куыд æнтъыснæг у мæ зæрдæ! Фæндыди мæ баныхас 
кæнын дæуимæ. 
Т е л л ь. Ныхасæй нæ фæсабыр уыдзæн зæрдæйы рисс. 
Штауффахер. Хъуыддагæн дæр нæй саразæн æнæ ныхасæй. 
Т е л л ь. Нæ дзыхтыл æнцад хæцын æмæ не ’фхæрдтæн быхсынæй дардцæр ницы 
бауыдзæн нæ бон. 
Штауффахер. Гъе, æмæ бауромæн кæмæн нæй, уый та куыд бауромдзынæн? 
Т е л л ь. Фыдхицæуттæ æмæ фыдрæстæг бирæ хъуамæ ма ахæссой. Æнæбын малы 
сæрмæ тымыгъ куы стынг вæййы, уæд ахуыссынц æртытæ, æмæ наутæ тындзын 
байдайынц наулæууæнмæ. Арв та куыд фæнæры, афтæ нæ цæвы æмæ æнæ фыдбылызæй æрызайы 
зæхх. Цæрæд алчидæр æнцадæй йæ хæдзары: сабырæн алы ран дæр уыдзæн сабыр æмæ 
æнцад цард... 
Штауффахер. Зæрдиагæй зæгъыс? 
Т е л л ь. Ма хъыгдар калмы æмæ дыл ма фæхæца. Баууæнд мыл, æрсабыр уыдзысты 
сæхуыдтæг дæр, сæ алфамбылай бæстæ æнцад куы уа, уæд. 
Штауффахер. Бирæ нын бантысид, куы баиу уаиккам, уæд. 
Т е л л ь. Бæстæ куы сæфа, уæд иунæгæн æнцондæр у йæ уды фервæзын кæнын. 
Штауффахер. Дæуæн æхсæны хъуыддаг дæ фæсонæрхæджы дæр нæй. 
Т е л л ь. Дæхæдæг дæхицæн куы нæ уай, уæд дын ничи ницы фæуыдзæн. 
Штауффахер. Хал халæн æххуыс у — куы сиу уой, уæд сæ бон бирæ у æдыхтæн 
дæр. 
Т е л л ь. Фæлæ хъаруджынæн та рабæрæг вæййынц йæ тых, йæ лæджыхъæд иунæгæй 
архайгæйæ. 
Штауффахер. Уæдæ нæ фыдыбæстæ дзæгъæлы зæрдæ ма æвæра дæуæй йæхицæн, 
знагимæ хæстыл æрлæугæйæ? 
Т е л л ь (æм дæдты йæ къух). Телль уæрыччы сæфын куы нæ бауадздзæн, уæд ма 
бахъуаджы сахат иунæгæй куыд ныууадздзæн йæ хæлар адæмы. Фæлæ мæ æмбырдтæм 
цæуынæй ма рахъаст кæн: донæй æххуыс кæнын нæ уарзын, æххуыс хорз у задæй. 
Зæрдæзæгъгæ пайда уын нæ дæн... Фæлæ уæ, æвæдза, бахъуьщысты мæ фат, ме ’рдын, уæд мæм 
фæсидут: Телль уыдзæн уе ’хсæн. 
Фæйнæрдæм фæцæуынц. Æваст фехъуысти аразæнты хъæр. 
Дурамайæг (æрбазгъоргæйæ). Цы уыл сæмбæлди? 
Фыццаг æххуысгæнæг (æрбатæхы хъæргæнгæ). Хæдзары сæртæ æмбæрзæг, 
кусгæ-кусын, ныртæккæ рахауди. 
Æрбацæуы Берта æд фæсдзæуинтæ. 
Б е р т а. Тынг ныццавта йæхи? Фервæзын æй кæнут! Фæкæсут æм, кæд амал ис, уæд! 
Мæнæ уын сыгъзæрин дæр, æрмæст æй фыдбылызæй бахизут. 
Дурамайæг. Сымах уæ сызгъæринæй бузныг стут. Æнахъом сабитæ æнæ фыдæй 
баззадысты сымах аххосæй, мæгуыр ус æнæхай фæци йæ уарзон лæгæй, æгас дунейы 
байдзаг кодтат маст æмæ зындзинæдтæй... Сызгъæринæй ма хъавут уæ зылынтæ саразынмæ! 
Сымах агъоммæ мах уыдыстæм хъæлдзæг, алчидæр нæ разы уыди йæ цардæй; 
фæзындыстут сымах, æмæ сагъæссаг фесты нæ сæртæ. 
Б е р т а (куыстмæгæсæгмæ, уый куы æрбацыди, уæд). Æгас ма у? 
Куыстмæгæсæг ын æмбарын кæны, кæй нал у, уый. 
Мæнæ къултæ, маст æмæ уæ æлгъыстимæ самадтой — хæрамдзинад цæрдзæни уæ хуылфы. 
(Фæцæуы.) 
-357- 

Цыппæрæм æвдыст 
ВальтерФиурсты цæрæндон. 
ВальтерФиурст æмæ Арнольд Мельхталь æрбацæуынц дыууæрдыгæй. 
Мельхталь. Уый Вальтер Фиурст куы дæ! 
Вальтер Фиурст. Ма нæ æрбаййафæнт! Ма фезмæлай дæ бынатæй! Алы ран дæр 
нал ис кæрон дзырдхæсджытæн. 
Мельхталь. Ницы хъусыс Унтервальденæй? Мæ фыды зæронд цымæ цы фæци? 
Сфæлмæцыд мæ уд — ахæсты бадтæй бадын ацы ран. Кæнгæ та ахæм стыр хъуыддагæй 
ницы ракодтон, лæгмарæгау абырæджы хаттæй цæмæй хæтон! Иу æнаккагæн фæцагайдтон 
йе ’нгуылдз, уымæн æмæ мын цæстуынгæйæ бæстыхицауы дзырдæй уыцы цъаммар тæлæт 
кодта, хæдзар цы дыууæ галæн уыдтæн, уыдон. 
Вальтер Фиурст. Æмæ дын кæй фыд уыди; аххосджын дæхæдæг! Куы смæсты 
уай, уæд дæ галиу къухæй хæц дæ рахиз къухыл æмæ цæрай æнæ фыдбылызæй. Уый йæ 
хицау æмæ нæ бæстыхицау рарвыстой. Ныр азымы макæй дар; тыхст рæстæг цалынмæ 
вæййы, уалынмæ ма адæймаг калм дæр йæ роны бадары — цы гæнæн ис, мæ хæлар! 
Мельхталь. Æмæ баргæ дæр уыцы цъаммары æнаккаг ныхæстæ куыд ныббарстаин. 
Кæд æмæ, зæгъы, хъæуты цæрæг адæймаджы фæнды кæрдзын хæрын, уæд лæгæй хуым 
кæнæд. Цыма мæ зæрдæйы хъама иннæрдæм ауад, уыйау фæдæн, гутонæй мын мæ 
ифтыгъд галтæ куы уæгъд кодта, уæд. Галтæ дæр цыма æмбæрстой, тыхгæнæг мæ фыдгул кæй 
у: сæ богътæй бæстæ ныццарыдтой, ныттæссар кодтой сæ сыкъатæ. Мæхи бауромын нал 
бафæрæзтон æмæ йæ фырмæстæй нæмынтæ байдыдтон тæбынгæй. 
Вальтер Фиурст. Уæвгæ стыр зынæй куы уромæм мах дæр нæхи, уæд ма 
сæхиуыл хæцын куыд бафæразой нæ фæсивæд! 
Мельхталь. Мæ зæрдæ риссы тынг мæ фыдыл: йæ бон ницыуал у, фæкæсын æм 
хъæуы, йæ фырт та йæм дард у. Бæстыхицау дзы федта йæ сæфты хай, уый тыххæй æмæ мæ 
фыд æдзухдæр быцæугæнаг у сæрибардзинады фæдыл. Ныр зæронды цъысымы 
бакæндзæн, æмæ йын йæ сæрыл чи сдзура, ахæм дæр нал ис. Цыдæриддæр фæуæд, ныллæууæн 
мын нал ис ацы ран. 
Вальтер Фиурст. Фæфæстиат уал у, фæхæц дæхиуыл; хъуамæ нæм уырдыгæй 
тагъд сæмбæлдзæн исты уацхъуыд. Æнхъæлдæн, дуар хостæуы. Бæстыхицауæй æрвыст ма 
разынæд? Æмбæхсгæ тагъд! Ланденберджы фыдæхардæй æдас нæ дæ Уры бæстæйы дæр: 
халон халоны цæст нæ къахы. 
Мельхталь. Махæн дæр бæззынц бафæзмынæн. 
Вальтер Фиурст. Цæугæ уал! Стæй та дæм сиддзынæн. 
Мельхталь фæцæуы. 
Мæгуырæг! Мæ зæрдæ цы æнамонд хъуыддæгты тыххæй сгуырысхо, уыдон ын сæргом 
кæнын мæ уд нæ тæры. Дуар, цымæ, чи хойа? Дуар чысылдæр фæхъинц кæнæд, афтæ 
æмризæджы ризын байдайын, фыдбылызæй тæрсгæйæ. Хæрам, галиудзинад, фæливын — 
алы ран дæр; тыхдзинад бæхбырст кæны хæдзæрттæм. Тагъд нæ æфсæн æхгæнæнтæ 
бахъæудзæн нæ дуæрттæн! (Дуар гом кæны семæ фæстæмæ ракъахдзæф кодта, дисгæнгæйæ, Вернер 
Штауффахеры куы федта, усед.) Уæуу, мæнæ кæй уынын! Вернер, уый ды дæ? Мæ зынаргъ 
æмæ мæ кадджын уазæг! Рагæй нал фембæлдтæн æз дæ хуызæн хорз адæймагыл. Мæ 
хæдзары дæ кæй уынын, уый мын у стыр циндзинад. Цы хур, цы къæвда дæ æрбахаста 
ардæм? 
Штауффахер (йæ къух æм дсетты). Нæ фыдæлты Гельвец агурæг рацыдтæн æз. 
Вальтер Фиурст. Гельвец дæуæн демæ ис! Æрмæст дæ уындæй дæр ныррухс 
вæййы мæ зæрдæ. Æрбад, Вернер, æмæ мын радзур, æнæниз у дæ зондджын æфсин 
Гертруда, зонджын Иберджы чызг? Мейнрады комыл Италимæ цы бæлццæттæ цæуынц, уыдон 
се ’гас дæр æппæлынæй фылдæр не сты сымахæй, — уæ кæрдзын, уæ цæххы рардæй. Фæлæ 
ныр цæуыс ды Флиуелнæй: зæгъ-ма мын, нæ бæстыл, фæндаг-фæндаг, ницæуыл ахастай 
дæ цæст? 
-358- 

Штауффахер (бадгæ-бадын). Цæуылнæ, æз федтон стыр галуан, фæлæ йæм мæ 
зæрдæ кæсын нæ куымдта. 
Вальтер Фиурст. Уæ, мæ хæлар, æмæ йæ куы фенай, уæд æй базондзынæ, циу 
уый. 
Штауффахер. Фыдæлты рæстæджы ахæм галуантæ никуы уыд Уры бæстæйы! Йæ 
цæстæй дæр никуы ничи федта ахæстон ацы ран, æрмæст сау ингæн уыди махæн нæ 
ахæстон. 
Вальтер Фиурст. Æмæ ма цæуыл худы дæ зæрдæ: уымæй хуыздæр ахæстон ма 
уыдзæн нæ сæрибардзинадæн? 
Штауффахер. Цы дын æй æмбæхсон, Вальтер Фиурст, дзæгъæлы нæ уыди мæ 
цыды сæр мæнæн ардæм; нал фæразын сагъæсæй. Адæмæн æнæхъуаджы домд кæнынц 
махырдыгæй, тынг æфхæрынц сымах дæр ацы ран. Кæдмæ сын фæраздзыстæм быхсын? 
Тыхдзинæдтæн куынæуал ис æппын кæрон! Бархъомыс никуы ничи дардта швейцайраг 
адæймагмæ; æвæлмас уыди уый кæддæриддæр. Нæ фосгæстæ ацы хæхтæм куы 
æрбацыдысты, уæдæй ардæм ахæм тыххъуыддæгтæ никуы æрцыди нæ бæсты. 
Вальтер Фиурст. Раст зæгъыс — мах цы æнæгъдаудзинæдтæн быхсæм, уыдонæн 
ничи бабыхсдзæн. Уæздан Аттингаузен дары йæ зæрдыл фыдæлты дуг, фæлæ уый дæр 
зæгъы, уæззау у, уæззау, тынг нæ уаргъ, зæгъгæ. 
Штауффахер. Æвзæр хъуыддæгтæ Унтервальдены дæр. Уыцы ран 
Вольфеншиссæн, Росберджы бадгæйæ, хъавыди хъодыгонд дыргъæй бахæрынмæ; йæ зæрды уыди уымæн 
Алцелны Баумгартены усæй фæхынджылæг кæнын, фæлæ йын нæ бантыст: тыхгæнæг 
хайуаны Баумгартен мæрдтæм барвыста йæ фæрæтæй. 
Вальтер Фиурст. Нæ рафæлдисæг! Æмæ уæдæ ныр Баумгартен кæм хæты? 
Зæгъма мын, дæ хорзæхæй, йæхи бафснайын ма бафæрæзта? Фæсвæд ран ис? 
Штауффахер. Цады сæрты йæ де ’сиахс сæмбæлын кодта мæ хæдзарыл. Ноджы ма 
мын радзырдта ахæм æвирхъау хабар, æмæ йæм дур фестдзæн алкæй зæрдæ; æнамонд 
хъуыдцаг æрцыди Сарнены. 
Вальтер Фиурст (хынцфарст кæнгæйæ). Æмæ уагæр цавæр хъуыддаг уыдаид? 
Штауффахер. Кернсмæ æввахс, Мельхталы, цæры иу лæг, Генрих Гальден. Раст 
адæймаг, йæ ныхасæн ын стыр аргъ кæнынц уыцы бæстæйы. 
Вальтер Фиурст. Æмæ уый чи нæ зоны, ахæм та кæм ис? Цы йыл æрцыди? 
Штауффахер. Чысыл цæмæйдæр фæрæдыд уымæн йæ сагфырт. Уый тыххæй йын 
Ланденберг йæ галтæн сæ хуыздæр æмæ сæ рæсугъддæртæй дыууæ суадзын кодта гутонæй. 
Лæппулæг нæ ныббарста: тыхгæнæджы тынг снадта, стæй кæмдæр бамбæхст. 
Вальтер Фиурст. Гъы, æмæ цы сæмбæлди фыдыл? Зæгъ-ма мын, исты йын уыди, 
миййаг? 
Штауффахер. Бæстыхицау æм басидти æмæ йын загъта, йæ фырт куыд фæзына 
хицæуттæм, афтæ. Зæронд ард хордта, йæ фырт кæдæм алыгъди, уымæн кæй ницы зоны. 
Æмæ уæд æгъатыр æрбасидын кодта лæгмартæм... 
Вальтер Фиурст (фестад æмæ йæ хонынмæ хъавы иннæрдæм). Хуыцауы хатыр 
бакæн, æмæ сабырдæр. 
Штауффахер (ноджы хъæрдæрæй). Æмæ загъта: «Кæд фырт нæй, уæд та — фыд; 
Сосойы бæсты - Мосо!» Æрбырсын сын кодта зæронды æмæ йын цыргъ болатæй йæ дыууæ 
цæсты сæ бындзарæй скъахтой. 
Вальтер Фиурст. Хуыцау, кæм дæ, кæм?! 
Мельхталь (æрбазгъоргсейæ). Скъахтой йын йæ цæстытæ, зæгъыс? 
Штауффахер (джихаусей Вольтер Фицрстмæ). Ацы лæппулæг чи у? 
Мельхталь (æм фæлæбурдта). Куыд? Иæ цæстытæ, зæгъыс? 
Вальтер Фиурст. Цæй æнамонд фæдæ, цæ! 
Штауффахер. Чиу? Уый фырт ма уæд? 
Вальтер Фиурст (амоны йæ ссерæй). Уый та куыд? Уæ, нæ раст тæрхонгæнæг 
хуыцау! 
Мельхталь. Æз та арвы кæрæтты хæтын, ме ’намонд фыд! 
-359- 

Вальтер Фиурст. Дæхиуыл фæхæц! Лæг дæ: фæразын хъæуы! 
Мельхталь. Мæ сæрыл, мæ аххосæй!.. Æмæ бакуырм? Бынтондæр бакуырм? 
Штауффахер. Дæ хæраммæ бæллæг уыйау бакуырм уæд! Рухсы суадон байсысти: 
нал фендзæн, нал, уый хурты хурзæрины. 
Вальтер Фиурст. Æгæр æй ма риссын кæн. 
Мельхталь. Нал фендзæн хурзæрины! (Бамбæрзта йæ цсесгом йæ къухтæй æмæ 
иуцъусдуг нал дзуры; стæй баздæхт ссе дыууæйырдæм æмæ дзуры сабыргæнæн хъæлæсæй.) Уæ, 
нæ цæстырухс, арвы лæвæрд зынаргъ хæзна! Дæу руаджы цæрынц дуне æппæт: 
сфæлдисонтæ, алчидæр, быдыры дидинæг дæр ма рæзы, рухсмæ цингæнгæйæ, мæ фыдæн та хуры 
рухс бынтон баталынг, сау мæйдар ын баци дуне алы ран. Нал барухс уыдзæн уый зæрдæ 
цъæх-цъæхид быдыртæй, дидинæг куы рафтауой, уæд. Нал фендзæн, нал, сæуæхсид арвыл! 
Мæлæт!.. Мæлæт циу? — Ницы! Фæлæ арвы рухс мауал уын, афтæмæй æрвит дæ бонтæ, — 
уый цард нæу. Тæригъæддаг кастæй мæм цы кæсут? Æз куырм нæ дæн, фæлæ æрттивгæйæ 
мæ цæстмæ цы рухсы тын згъоры, уымæй де ’намонд фыдæн иу æртах раттын дæ бон ма 
бауæд!.. 
Штауффахер. Къаддæр нæ, фæлæ дæ зæрдæйы маст тыхджындæр цæмæй сырæза, 
æз ууыл нæ бацауæрддзынæн. Уый зон, æмæ дын бæстыхицау дæ фыдмæ, æвзагыл цы 
адарай, уый дæр нал ныууагъта — байста йын сæ иууылдæр. Йæ бирæ исбонæй ма лæдзæг 
бафтыд уымæн йæ къухы, æмæ ныр бæгънæгæй, куырмæй æнамонд зæронд хæтæд нæ рухс 
дунейыл. 
Мельхталь. Лæдзæг ма фæци æнамонд куырмы. Афтидæй баззади йæ бирæ фосæй, 
æнæхай фæци хуры рухсæй, — мæгуыртæн сæ мæгуырдæр хъæздыг кæмæй у. Æмбæхсыны 
тыххæй мын уæ кой дæр мачиуал скæнæд! Æнаккаг разындтæн æз — бафснайдтон мæхи 
сæр, дæу та, ме ’намонд фыд, цъынды ныууагътон тиранмæ! Мæ цард цард нал у! Мæ цард, 
мæ бон амæй фæстæмæ — мæ хæс райсын. Цон æм, цон, — уромæг мæ нал бауромдзæн. 
Бæстыхицауæй æз бацагурдзынæн мæ фыды цæстытæ. Æз æй ссардзынæн йæ 
фæсдзæуинты æхсæн; мæнæй йын аирвæзæн нал ис; суæлдай мæ цард. Уымæн йæ марг тугæй 
фæрогдæр кæндзынæн мæ уды зындзинæдтæ. (Хъавы араст кæнынмæ.) 
Вальтер Фиурст. Фæлæуу! Нæ зоныс дæ бон; кæимæ мын хæцыс? Уымæн 
Сарнены, йæ бæрзонд фидары, ницы тас уыдзæн де ’нæхъару мастæй. 
Мельхталь. Шрекгорн-айнæджы сæрыл куы цæра, кæнæ бæрзонддæр — 
Иунгфрауы æнусон цъитийыл, уæддæр æм æз фæндаг ссардзынæн. Æрмæст ссæдз мæ карæнтæй — 
æндæра дур дурыл нал баззайдзæн йæ фидарæй. Мæ фæдыл уæ куы ничи рацæуа, æмæ 
сымах, уæ дзугтæн, уæ хæдзæрттæн тæрсгæйæ, цагъайраджы дугæн зоныгыл куы куват, уæ 
гуыбыныцъарыл уаллонау куы бырат, уæд фæсиддзынæн æз фиййæуттæм нæ хæхбæсты, 
æмæ сын уым, сæрибар арвы бын, уæнгтæ рог кæм кæнынц, зæрдæ сыгъдæг æмæ 
бæрзондæй кæм зайы, уым радзурдзынæн, адæмы сæфтмæ кæмæй тæрынц, уыцы æбуалгъ 
хабæрттæ. 
Штауффахер (Вальтер Фиурстмæ). Хæрамдзинад срæгъæд; иучысыл ма 
банхъæлмæ кæсæм, кæд æмæ фæфылдæр уаид... 
Мельхталь. Фылдæр зæгъыс? Æмæ ма уæ амæй фылдæр цы хъæуы? 
Цæстыгагуыйæн скъахынæй тас куы у. Нæ бон, дам, ницы бауыдзæн... Гъау, уæдæ ма нæ цæмæн ахуыр 
кæнынц æрдынбос фидар бæттын, уæззау фæрæтимæ архайын? Алы сырдæн дæр ма 
лæвæрд у, йæхи цæмæй хъахъхъæна, ахæм уæнг. Кæй сурынц, уыцы саг фырмæстæй 
æртхъирæн кæны куитæм йæ æбуалгъ сыкъатæй, сæгъ дæр-иу цуаноны раппары къæдзæхæй; гал 
дæр ма - уыцы æвæлмоны фос — йæ бæрзæй æфсондзы бынæй цух нæ кæны, уый дæр ма 
бамæсты вæййы, æмæ уæд йæ тыхджын сыкъатæй хæрдмæ сисы йе знаджы. 
Вальтер Фиурст. Не ’ртæ кантоны махимæ æмзонд, æмзæрдæ куы суаиккой, 
уæд, кæй зæгъын æй хъæуы, нæ бон исты бакæнын бауаид. 
Штауффахер. Ур байдайæд, Унтервальден иу лæджы хуызæн сыстдзæн, йæхи нæ 
аласдзæн Швиц дæр. 
Мельхталь. Бирæ хæлæрттæ ис мæнæн Унтервальдены; сæ туг акалдзысты уыдон 
æнæвгъау, æххуысгæнæг сын разынæд æрмæст. Нæ дзыллæйы зондджын æмæ кадджын 
-360- 

хистæртæ, лæппу дæн уæ астæу, уæ разы дзурын мæнæн аив дæр нæу. Бирæ дæр нæ 
рацардтæн, бирæ дæр нæ федтон, уый бæлвырд у, фæлæ уæ курын, уæхи ма атигъ кæнут мæ 
ныхасыл. Æвзонг туджы æхсидын уæм ма фæзынæд, — тæры мæ ме стыр маст; мæ 
тæригъæдæй дур дæр аскъуындзæн. Сымахæн дæр уæ хæдзæртты нæй ничи уæхицæй хистæр. 
Сымах дæр æнæбæлгæ не стут ахæм бындартæм, уæ зæронд сæртæ уын æгадмæ чи нæ 
æруадза. Æмæ уын уæдæ цалынмæ уæ къонатæ дымгæмæ нæма ныддардтой, уæ цæстытæ ма 
цалынмæ æнæхъæн сты, уалынмæ уæхи ма ласут, ма, мах зиантæй. Уый зонут, тираны 
уæрдæх дард нал у, дард, сымах къубалтæй дæр, стæй мæ фыдау æдзух куы архайдтат 
Австрийы æлдарад байсыныл; тас бацæуæд уæ зæрдæты, тас! 
Штауффахер {Вальтер Фиурстмæ). Дæ хæцæнгæрзтæ райс, дæ фæдыл чи 
ацæудзæн, уый та дын — æз. 
Вальтер Фиурст. Фенæм уал, цы зæгъдзысты рицæртæ, Силенен æмæ 
Аттингаузены хицæуттæ: уыдон ном нын ссардзæн бирæ æмбæлттæ. 
Мельхталь. Æмæ сымах нæмттæй кадджындæр та ма уæд кæй ном уыдзæн нæ 
хæхбæсты. Адæм уæ фæдыл цæуын сахуыр сты. Сымах дзырдæн цы аргъ ис, уый никæй 
дзырдæн ис. Уæ фыдæлты намысæй сымах стут хайджын, уæхи намыс та ноджы — 
стырдæр. Уæд ма нæ цæмæн хъæуынц рицæртæ? Бирæ стæм нæхуыдтæг дæр; мæнырдыгонау, 
мах искæй æххуыс хъуаг нал стæм: нæхи бахъахъхъæнын бафæраздзыстæм нæхуыдтæг. 
Штауффахер. Кæд æмæ мах зынæвзарæнтæй рицæртæ уыйбæрц нæ риссынц, 
фæзты цы дон сагъуыди, уый бæрзæндтæм нæма хæццæ кæны, уæдцæр се ’ххуысы хай 
кæндзысты, æмзæрдæйæ хæцæнгæрзтæ куы райсæм, уæд. 
Вальтер Фиурст. Австрийæ мах астæу минæвар куы уаид, уæд та нын æгъдау 
æмæ бартæ ссарын цы хъæуид! Фæлæ нæ хурхылхæцæг — нæ паддзахад, нæ тæрхонгæнæг. 
Уæдæ бæрзондылбадæг йæхæдæг фæуæд махæн нæ фарсласæг. Ды æрæмбырд кæн 
дæхицæн æмбæлттæ Швицы. Уры сæ уадз мæхи æвджид! Фæлæ кæй арвитæм Унтервальденмæ? 
Мельхталь. Кæй та цы хоныс? Æмæ уæд æз цы кæнын? Мæнæй тынгдæр кæмæй 
риссы? 
Вальтер Фиурст. Уый нæ уыдзæн: ды мæ уазæджы хай дæ, дæ сæрыл мæлын 
хъæуы дæ фысымы. 
Мельхталь. Ма мæ уром! Уыцы ран æз цы ком, цы лæзгъæр нæ зонын, ахæм дзы 
нæй. Фысымтæ дæр дзы ссардзынæн, цæйбæрц мæ бахъæуа, уыйбæрц: ницы тас мын 
уыдзæн — знагæй мæ бафæсвæд кæндзысты мæ зонгæтæ. 
Штауффахер. Ма йын къуылымпы кæн йæ фæндаг. Уым нæй нымудзджытæ; 
уыцы бæсты уыйбæрц хæрам сты тиранмæ, æмæ йын дзы иу дзырдхæссæг дæр нæ 
разындзæн. Стæй ма арвитдзыстæм уырдæм алцелнаджы, цæмæй æрæмбырд кæна æмбæлттæ 
æмæ сызмæлын кæна дзыллæйы. 
Мельхталь. Æмæ уæд хабар та куыд æрвитдзыстæм кæрæдзимæ, тираны зæрдæ 
ныл гуырысхо куыд нæ фæуа, афтæ? 
Штауффахер. Фенынмæ нын фадат уыдзæн Бруннены кæнæ Трейбы, раст 
сæудæджер наулæууæны. 
Вальтер Фиурст. Афтæ æргом архайын не ’мбæлы. Мæнмæ ис иу фæнд: цадæй 
галиуырдæм, фæндаг Брунненмæ кæуыл цæуы, уым тархъæды ис иу æрдуз, фиййæуттæ йæ 
хонынц Риутли. (Мельхтальмæ). Уыцы ран иу кæнынц нæ кантонты арæнтæ. 
(Штауффахермæ.) Швицæй рог бæлæгъы уым æрбалæудзынæ. Мах дæр аууон лæзгъæрыл æхсæвыгон 
æмбæлдзыстæм фæнд кæнынмæ. Алчидæр нæ уырдæм дæс æмбалы, æнæсайд æмбæлттæ, 
æрбахондзæн, æмæ хуыцауы фæндæй нæ дзырд нæ кæрæдзийыл куы сбада, уæд уайтагъд 
байдайдзыстæм кусын. 
Штауффахер. Афтæ фæуæд. Ныр, ме ’фсымæртæ, кæрæдзимæ раттæм нæ къухтæ 
æмæ ам, кæрæдзийы къухтыл хæцгæ куыд сæмбал кодтам иумæ, афтæ сиу кæнæм нæ æртæ 
зæххы дæр — цæрынмæ дæр, мæлынмæ дæр, кæд æмæ не ’ппæт дæр фервæзиккам. 
Вальтер Фиурст æмæ Мельхталь. Цæрынмæ дæр, мæлынмæ дæр! 
Сæ къухтæ сиу кæнгæйæ, иуцъусдуг лæууынц æгуыппæгæй. 
-361- 

Мельхталь. Уæ, мæ фыд, ме ’нæцæст фыд! Ды нал фендзынæ ирвæзындзинады 
бон, фæлæ йæ фехъусдзынæ: нæ хæхты бæрзæндтыл куыд бандзардзысты бæрæггæнæн 
æртытæ æмæ куыд æркæлдзысты хъалты фидæрттæ, сæрибары дуг куыд ралæудзæн махæн 
æнусмæ. Уыцы уацхъуыд фатау батæхдзæн дæумæ, æмæ хурбонау сæрттивдзæн дæуæн дæ 
мæйдар æхсæв. 
Фæцæуынц фæйнæрдæм. 
ДЫККАГ АРХАЙД 
Фыццаг æвдыст 
Барон Аттингаузены фидар. 
Готаг арæзт зал, хотыхтæ æмæ дзы згъæртæ (йæ къулыл). Барон — 85-аздзыд зæронд, бæрзонд æмæ 
хæрзконд адæймаг, йæ уæлæ — хъарм дарæстæ, æнцайы лæдзæгыл; лæдзæгæн сычъийы сыкъа — йæ сæрыл. 
Куони æмæ æхсæз æххуырсты — йæ алыварс; халамæрзæнтæ æмæ сæм цæвджытæ. Ульрих фон Руденц 
æрбацæуы рицæры дарæсы. 
Р у д е н ц. Мæ хистæр, цы мæ кодтай? Æз мæнæ дæн. 
Аттингаузен. Чысыл уал фæфæстиат у, фыдæлты æгъдау бакæнæм: кусджытимæ 
баназæм. (Нуазæнæй аназы, стæй йæ дæтты иннæтæм). Мæ дуджы æз мæхæдæг цыдтæн 
быдырмæ — куыстмæ дардтон мæ цæст, хæсты дæр фæрсæй-фæрстæм цыдыстæм æд 
тырыса; ныр мæ зæронд хæдзаргæсмæ æрхаудта, æмæ мæм хур куынæ æрцæуа йæхæдæг, уæд сæ 
фæдыл хохмæ мæ бон нал бауыдзæн. Бонæй-бонмæ мæ царды зиллакк 
уынгæгæй-уынгæгдæр кæны, мæ къахы айст мæ бар нал у, баззади ма æрмæст мæ аууон æмæ рæхджы уый 
дæр нал дардзынæн: баззайдзæн ма мæ ном. 
К у о н и (Руденцмсе нуазæн дæтгсейæ). Рицæр, нуазæн айс (Руденц фсестиат кæны). 
Саход дзы! Хуыцауы афтæ бафæндæд — нæ нуазæн дæр иу куыд уа, нæ зæрдæ дæр. 
Аттингаузен. Цæугæут, мæ хъæбултæ, изæры куы æрбаздæхат, уæд аныхас 
кæндзыстæм нæ райгуырæн бæстæйы тыххæй. 
Вассалтæ фæцæуынц. 
Аттингаузен. Куыд дæм кæсын, афтæмæй дæхи сарæзтай бынтондæр; Альторфы 
фидармæ цæуын дæ зæрды ис, миййаг? 
Р у д е н ц. Хъавын, мæ хистæр, æмæ мын бафæстиатæн амал нал ис. 
Аттингаузен (сбадгæйæ). Афтæ кæдæм тындзыс! Уыйбæрц æнæвдæлон сдæ, æмæ 
дын иучысыл дæ хистæры раз абадынмæ дæр рæстæг нал ис? 
Р у д е н ц. Мæнырдыгонау дæ мæ сæр ницæмæн хъæуы, æцæгæлонæй уæлдай нæ дæн 
æз ацы хæдзары. 
Аттингаузен {сем æдзынæг кæсы иуцъусдуг). Раст зæгъыс! Дæ фыдæлты бæстæм 
æцæгæлоны цæстæй рагæй байдыдтай кæсын! Ульрих! Ульрих! Нал дæ æмбарын 
æппындæр. Дæ сæрæй дæ къæхтæм даритæй сфæлыстай дæхи, мæлхъхъы систæ фæйлауынц дæ 
худыл. Де ’уæхсчытыл — сырх-сырхид пæлæз; сзынæрвæссон дæ кусджытыл, æфсæрмы сын 
кæныс сæ цинтæй. 
Р у д е н ц. Цы аккаг сты, уыцы кад сын ратдзынæн кæддæриддæр, фæлæ цы бартæ 
сæхи бакæнынмæ хъавынц, уыдон раттыныл сын æз никуы сразы уыдзынæн. 
Аттингаузен. Нæ дзыллæ ацы рæстæджы сæмбæлди паддзахы фыдæхардыл, 
адæмы зæрдæтæ катайыл сысты, тираны фыддæрагæндзинæдтæ æвзаргæйæ: æрмæст дæумæ 
нæ хъары дзыллæйы зындзинад, æрмæст дæхи ды атигъ кæныс дæхионтыл: знæгты æхсæн 
уæвгæйæ ды худæгæй дæхи схæссыс нæ адæмы уынгæгдзинæдтыл. Дæ куыст скодтай ды, 
цæмæй хайджын уай рог æхсызгондзинæдтæй, цæмæй сæмбæлай паддзахы хорзæхыл. Дæ 
дзыллæ та ацы ран нал сты сæ сæрæн хæрæджы уаргъ хæссынæй. 
-362- 

ЕЛЛ 
, <ВИЛЬГЕЛЪМТХЛЬ> фРИДРИХА ШИЛДЕРА 
1924 азы Берлины Æмбалты Цоцкойы тæлмацæй 
Гутнаты Елбыздыхъойы типографийы мыхуыргонд 
æрцыд Ф. Шиллеры драмæ «Вильгельм Телль». Уыцы 
чиныджы æттаг цъар. 
В. Вересаевы аргъау «Стьалы» Æмбалты Цоцкойы 
тæлмацæй 190? азы цы чиныджы рацыд, 
уый æттаг щшр: 
Вереоаев-ь 
С Т А Л V. 
(Хурсьæса-нæр.птпл ШРШ* 
1жшпг )с рлулЬтл $ар;гп? ШШ&. 
¦**5Н*ЙЯВИ*— 
влядинавказъ. 
-363- 

Р у д е н ц. Нæ фыдæлты бæстæ уаргъы бын ис, зæгъыс? Уæд кæй аххосæй? Чи йæ 
бафтыдта уыцы бæллæхы? Æрмæст дзы хъуыди иу дзырд зæгъын, æмæ зындзинæдтæн сæ 
кой циу, уый дæр нал уыдаид, паддзах нæм ракастаид дзæбæх цæстæй. Фæлæ додой уыдон 
къона, адæмы галиумæ чи сардыдта. æмæ сæ æнæхай чи фæкодта амондæй! Аннæ адæмтæ 
сæ алфамбылай ард куы хордтой, уæд нæ бауагътой уыдон хъæдарæхджын кантонтæн 
Австрийæн ард бахæрын. Зиан не скодтой уыдон сæхицæн — уæздæтты æмнымад сты ацы 
ран... Императоры йедтæмæ никæй зонынц; æмæ уый дæр — æфсонæн, цæмæй сын ма уа 
иу хицау дæр. 
Аттингаузен. Уыдон дæуæй фехъусыны бæсты бынтондæр куы бакъуырма 
уыдаин. 
Р у д е н ц. Дæхæдæг ракъахтай, йæ фæуын та мæ бар у. Уæд ма æркæс дæхимæ, — цы 
уагыл æвæрд у дæ цард? Мæнырдыгонау, дæ сæр сæрмæ нæ хæссыс. Дæ сæр сæрмæ куы 
хæссис, уæд, æлдар уæвгæйæ, аккаг не ’скæнис дæхицæн ацы ран бадын æмæ сау адæмæн 
уынаффæтæ кæнын. Бирæ хуыздæр, зынгæ кадджындæр у цытджын паддзахæн кусын, 
уымæн йæ рæсугъд галуанты цæрын, цæйнæфæлтау уынаффæдæтты, тæрхондæтты сау адæмы 
æмрæнхъ æмæ æмгадæй бадын. 
Аттингаузен. Ульрих, Ульрих! Дзæгъæл быдырты дæ фæхæссы дæ зонд: 
фæлитойы хъæлæс дын зары дæ хъусы, йæ марджы тæдзæн дæ зæрдæйы бацыд. 
Р у д е н ц. Нæ дын æй бамбæхсдзынæн: маст мын уыди райдайæны, кæй ныл 
худтысты, стырсæр ныл кæй кодтой æцæгæлон бæстаг хъалтæ, сауæй уæздан нæ кæй хуыдтой, 
рæстдзинадæй ныл куыд æмбæлд, афтæ. Маст уыди мæ удæн, — алы бæстæй фæсивæд кад 
агурæг æмбырд куыд кодтой Габсбургты тырысатæм. Æз та дзæгъæл бадт кæнын нæ 
къонайы фæнычы, мæ уалдзæджы бонтæ æнæхъуаджы æрвитын ницæйаг куыстыл. Æндæр 
бæстæты аразынц стыр хъуыддæгтæ; намысджын дуне — фæсхох; уыцы ран, æрттивгæйæ, 
тындзынц размæ: мæнæн та згæ схæцыд мæ уарт æмæ ме згъæрыл. Карды цъыччытæ, 
æфсæддон уасæнты хъæр, хæрзаив турнирмæ герольд куыд сиды, уыдон æппæт не 
’рбайхъуысдзысты нæ фæзтæм: æмæ дзы хъæугæ дæр нæ кæны: æз дæр ацы ран хъусын фиййауы 
зарæг æмæ мыр-мырæгты уыцы иухуызон хъæр. 
Аттингаузен. Худын ыл хъæуы нæ фыдыбæстыл... Мæнырдыгонау, саугуырм 
бадæ: дидиты æрттывдæй дæ сæр разылд, дæ сæрмæ нал хæссыс, æфсæрмы кæнын 
байдыдтай нæ фыдæлты сыгъдæг æгъдæуттæй! Фæлæ уый зон, — æрцæудзæн афон æмæ, судзаг 
цæссыг калгæйæ, дæхи хъардзынæ нæ райгуырæн хæхбæстæм; æмæ ныр дæ зæрдæмæ чи 
нал цæуы, уыцы фиййауы зарджытæй дæуæн дæ зынæрвæссон уд ныхъхъæрздзæн, искæй 
бæстæйы дæ хъустыл куы æрцæуой, уæд. Мах зæрдæты фидар уидæгтæ ауагъта 
уарзондзинад нæ райгуырæн бæстæм! Бамбар, дæ хардз нæу, дæ хардз, уыцы мæнгард дуне! Уым, 
паддзахы æрттиваг галуанты, æцæгæлоны цæстæй кæсдзынæ дæхимæ: ацы ран нæ 
хæхбæсты цы лæгдзинæдтæй сгуыхтæ, уыдон уым æрдумæ дæр нæ дарынц. Фæлæ сæм цæугæ, 
ныууæй сын кæн дæхи, исбон сæ æфстау райс æмæ сын дæхицæй скæн цагъар, кæд æмæ 
дæ нæ фæнды дæхи бынтыл цæрын, кæд æмæ дæ нæ фæнды, цæмæй дæхицæн уай æлдар! 
Ма кæ, Ульрих, махимæ баззай, — ныууадз Альторфы! Зоныс, — бындар мын нæй, мæ 
рагон мыггаг сыскъуындзæн мемæ. Мæнæ ацы згъæр, ацы уарт мемæ бахæсдзынæн 
мæрдтæм... Гъау, æмæ уый та куыд бакомдзæн дæуæн дæ зæрдæ, æмæ æз мæ адзалы сахат 
сагъæсыл суон: Ульрих æнхъæлмæ кæсы мæ цæстыты фæцъындмæ, зæгъгæ, цæмæй мын 
мæ фыдæлтæй цы бынтæ баззад, Хуыцауы руаджы, уыдон райса Австрийæ лæварæн. 
Р у д е н ц. Дзæгъæл хуымæтæджы лæууæм паддзахы ныхмæ! Хъалондар ын сты æгас 
дуне. Нæ алыварс уæрдæхау æрзылдысты, уый йæхи кæй бакодта, уыцы зæххытæ. Кæй ма 
бауырндзæн, æмæ мах бон бауа фæндаг айгæрдын паддзахы зæххытыл. Йæ къухы сты 
тæрхондæттæ, базартæ, фæндæгтæ; хъалон исы уый Готарды бæхрæгъæуттæй. Æхгæд, баст 
стæм мах уый бæстæй. Бахъахъхъæндзæн мах нæ импери, куыннæ!.. Æмæ йæхи 
бахъахъхъæнын куынæ фæразы уый Австрийæ! Махæн хуыцау куынæ баххуыс кæна, уæд нын, 
уырнæд дæ, император дæр ницы ахъаз фæци. Куыд баууæндæм мах императоры дзырдыл: 
уыдонæй алчидæр æхцахъуагæй, æфсæддон хъуыддагæн цæмæй æхца ссара, уый тыххæй 
нæ ауæрды ницæуыл: уæй кæны, цъынды æвæры сахартæ, уыцы сахартæ, æмæ хуыздæрæн 
-364- 

сæхи уый къухмæ чи радта, хъахъхъæндзæн нæ, зæгъгæ. Уæ, мæ хистæр, ахæм змæст æмæ 
тас рæстæджы ссарын хъæуы тыхджын паддзах æмæ дæхи уый уазæг бакæн. Имперы бартæ 
цæуынц къухæй-къухмæ, иу мыггагæй аннæмæ, — раст куыст дзы зæрдыл нæ дарынц, аргъ 
ын нæй, дзæгъæлы сæфы. Фæлæ фыдæй-фыртмæ паддзахы бартыл та хæцы уыцы иу 
мыггаг. Баздæхæм, æмæ нæ куыст уым скæнæм — уæд фидæнмæ байтаудзыстæм мыггаг. 
Аттингаузен. Æвзæр не ’рхъуыды кодтай! Фыдæлтæй зондджындæр схуыдтай ды 
дæхи: фæстиат нæ кодтой уыдон сæ туг акалыныл, сæрибардзинады тыххæй. Басгар ма 
Лиуцерны, — уым дын радзурдзысты, куыд зынхæссæн у, куыд, Австрийы æлдарад. Хъæуы 
сæ ардæм дæр; стуртæ æрнымайдзысты фæзты, сбардзысты Альпы хæхтæ, цæуын нал 
уадздзысты æнæхæрд саухъæды; нæ кулдуæрттæм, нæ донуайæнтæм нын хъалонисæнтæ 
сараздзысты, цæмæй сæхи хъæздыг кæной мах мæгуырдзинадæй; уыимæ ма сын нæ туг дæр 
калдзыстæм сæ сæрыл. Ма кæн, и, ма кæн! Кæд æмæ дзы нал ис тугæн æнæкалгæ, уæд æй 
æмбæлы акалын махæн нæхи сæрыл: бирæ асламдæр нын сыстдзæн уæд нæ сæрибардзинад 
цагъайраджы дугæй. 
Р у д е н ц. Æмæ уæд цы бакæнинаг сты мах хуызæн фосгæс адæм Альбрехты 
тыхимæ? 
Аттингаузен. Мæ саби! Уыцы фосгæстæ цы хъаруты хицау сты, уый уал базон, 
стæй сæ исты дæр уæд зæгъ! Æз сæ хорз зонын: семæ хæсты къорд хатты уыдтæн, Фаэнцы 
бын куы схæцыдысты, уæд, стæй фендзынæ, куыд хæсдзыстæм мах уыцы æфсондз! Дæ 
цæсты уыйбæрц æгад ма уæнт дæуæн дæ мыггаг, дæхи дзыллæ — аргъ сын кæн. Дæ сæры 
бæрзонд кад, æцæг кад ма ив, ма, дидиты ницæйаг æрттивæнтыл, — рох дæ ма кæнæд, сæ 
сæр кæй дæ сæрибар адæмæн; уыдон дыл куы æууæндой, куы дæ уарзой, уæд уый зон, æмæ 
дæ фæдыл бацæудзысты мæлæтмæ дæр. Уымæй та хъуамæ дæ сæр бæрзæндты хæссай. 
Искуы кæд æмæ æцæг кад ис, уæд дын гъеуый æцæг кад! Дæ хæстæг, де ’ввахсæй æнæхай ма 
кæн дæхи, саг йæ родæй куыд лидза, уый лыгъд ма фæкæн дæ уарзон фыдыбæстæй; 
баныхас ыл дæхи дæ зæрдæйæ, дæ удæй! Уый зон æмæ дæ хъаруйы фидар уидæгтæн сæ 
равзæрæн у дæ райгуырæн бæстæ. Уыцы ран та, æцæгæлон бæсты, уыдзынæ бынтон иунæг, æмæ 
дæ лыстæг тихалæгау тымыгъ ассæнддзæн. Уæ, ма кæ, и — раздæх дæхионтæм! Арвит ма дæ 
бонтæй иу бон дæ уарзæттимæ, æппынфæстаг, абон уæддæр ма араст у Альторфмæ! 
Хъусыс? Æрмæст абон, æрмæст ацы бон ма уæддæр баззай махимæ! (Исы йын йæ къух.) 
Р у д е н ц. Дзырд радтон... ма мæ уром... мæ дзырдæн мын нæй фæсайæн. 
Аттингаузен (ын суагъта йсе къух). Дзырд радтай? Куыд æнамонд фæдæ! Æфсон 
ссардтай, хорз æфсон! Фæлæ дæ цы сбаста, уый дæр мæ сусæг нæу: дæу сбаста æфсæн 
рæхыстæй уарзондзинад. 
Руденц йæхи фездæхта иннæрдæм. 
Бамбæхс дæ цæсгом. Мæнæн зонын æнхъæл нæ дæ, фæлæ дæу сбаста фон Брунекы 
чызг Берта. Уый дæ л асы, уый, паддзахы куыстмæ дæр. Дæ райгуырæн бæстæ уæй кæныс 
ды уыцы чызгыл. Сæрра дæ кодта. Сæхирдыгæй цæмæй фæуай, ууыл дыл сфæнд кодтой сæ 
чызджы руаджы; фæлæ ды зон: чызг кæй уыдзæн, уый бæрæг нæу. 
Р у д е н ц. Дзæвгар дæм фæхъуыстон. Хæрзбон! (Фæцæуы.) 
Аттингаузен. Фæлæуу-ма, æнæзонд, фæлæуу! Афардæг! Йæ бауромынæн, йæ 
фервæзынæн ницы баци мæнæн мæ бон. Æрмæст Вольфеншиссены куыст бакодта: уый 
дæр нæ афтæ ныууагъта. Аннæтæн дæр сæрæвæрæн фæуыдзæн: уыдон дæр барджынæй 
ласдзæн хъалдзинад йæхимæ, фæсхох æцæгæлон бæстæм. Уæ, дæлæмæ ныххауа уыцы 
сахат, ацы арфæйаг фæзтæм нæ цард, нæ раст мæгуыр цард халынмæ æппæты разæй куы 
æрбацыдысты æцæгæлæттæ! Ног хъуыддагæй, ног æгъдауæй нæм цыдæриддæр фæзынд, 
уыдон нæм тыхджынæй-тыхджындæр байдыдтой, фыдæлтæй нын кадджинагæн цы баззад, 
уыдон та ивгъуийынц æнæвгъау: рæстæг дæр, хъуыдытæ дæр æмæ алцы дæр! Мæ цард та ма 
циу? Мæ карæнтæй иу дæр уæлæуыл нал баззад. Мæ дуджы мын æрæмбæрзта зæхх. Цæй 
амондджын у уыцы адæймаг, ног фæлтæримæ йæ цард кæмæн не ’рцыди! (Фæцæуы.) 
-365- 

Дыккаг æвдыст 
Фæз, йæ алыварс — бæрзонд хæхтæ æмæ хъæд. 
Къæдзæхтыл къахвæндæгтæ конд, уыдоныл æрцæуынц хъæууон адæм. Мидæгоз сценæйы зыны цад, йæ 
сæрмæ мæйы рухсæй арвæрдын. Дардæй зынынц бæрзонд сау хæхтæ митæй æмбæрзтæй. Талынг æхсæв; 
æрттивынц æрмæст цад æмæ цъититæ мæйы рухсмæ. Мельхталь, Баумгартен, Винкельрид, Майе р, 
Сарнен, Буркгарт Биугель, Арнольд Сева, Клаус фон дер Флиуе, стаей мацыппар 
хъæууон лæджы. Се ’гас дæр æд хæцæнгæрзтæ. 
Мельхталь (сценæйы фæстæ). Мæнæ уын хæххон лæзгъæр! Цæут мæ фæдыл! 
Базыдтон дзуарæфтыд æмæ къæдзæхты. Нæ бынаты стæм — Риутли ам ис. 
Æрбацæуынц æд факелтæ. 
Винкельрид. Байхъусут-ма!.. 
Сева. Сыбыртт дæр никуыцæй цæуы. 
М а й е р. Цъиузмæлæг дæр дзы нæма ис. Нæхи Унтервальден разæй фæци. 
Мельхталь. Цымæ æхсæвæй бирæ рацыди? 
Баумгартен. Шелисберджы æхсæвгæс æрæджы дыууæ хъæры ныккодта. 
Дардæй хъуысы дзæнгæрæг. 
М а й е р. Хъусут? 
Биугель. Швицы цады фæстæ хъæды аргъауæны райсомы аргъуыдмæ цæгъдынц. 
Фон дер Флиуе. Сыгъдæг уæлдæфы хъуысы дардмæ йæ зыланг. 
Мельхталь. Исчи уæ ауайæд æмæ пыхсыл арт бандзарæд, цæмæй судза не ’мбæлтты 
æрбацæуынмæ. 
Дыууæ хъæууон адæймаджы араст сты. 
Сева. Рæсугъд æхсæвæй йæм дау нæй; æппындæр не ’змæлы цад; раст — айдæн. 
Биугель. Æнцондæр сын уыдзæн ленк кæнынæн. 
Винкельрид (цадмæ амонгæйæ). Акæсут-ма, акæсут уæртæ уыцырдæм! 
М а й е р. Циу, цавæр у? Æцæг, æцæг, арвы æрдын!.. Æхсæвыгон!.. 
Мельхталь. Мæйы рухс æй сарæзта. 
Фон дер Флиуе. Стæммæ вæййы ахæм диссаг! Иуæй-иутæ мæрдтæм бацæуынц, 
сæ цæргæ-цæрæнбонты ахæм диссаг нæ фенгæйæ. 
Сева. Ноджы ма йæ сæрмæ иу ахæм, уымæй фæлурсдæр. 
Баумгартен. Уæртæ нæм бæлæгъ дæр дардæй зынын байдыдта. 
Мельхталь. Уый Штауффахер у. Ахæм зæрæдтæ бирæ нæй. Бирæ йын нæ 
байрæджы. (Баумгартенимæ цады былмæ фæцæуынц.) 
М а й е р. Уры бæстæй зынæг нæма ис. 
Биугель. Бæстыхицауы хъахъхъæнджытимæ куы баиу уой, уый тæссæй хъуамæ 
дæрдтыл зилой. 
Дыууæ хъæууон адæймаджы кæм архайдтой, уым арт ссыгъди. 
Мельхталь (цады былæй). Зæгъут! Чи стут? 
Штауффахер (донæй уæлæмсё). Бæсты дзæбæхдзинадмæ бæлджытæ не ’ппæт дæр. 
Араст сты се ’гас дæр æрбацæуæджы размæ. Бæлæгъæй рахизынц: Штауффахер, Итель Рединг, 
Ганс Мауер, Йорг Го ф, Конрад Гуни, Ульрих Шмид, Йост Вайлер, стаей ма ноджы 
æртæ хъæууон адæймаджы, сеппæтмæ дæр — хæцæнгæрзтæ. 
Сеппæт дæр (хъæрæй). Салам-алекум! 
Сеппæт дæр æрынцадысты арфгомау сценæйы, салам дæттынц кæрæдзийæн, 
Мельхталь æмæ Штауффахер размæ рацæуынц. 
-366- 

Мельхталь. Мæ кадджын хистæр! Æз федтон уыцы адæймаджы, æмæ мæнмæ 
æрбакæсын йæ бон кæмæн нал у! Йæ цæстытыл æз уымæн æрхастон мæ къухтæ, æмæ йæ 
рухс дуне кæуыл баталынг, уымæ кæсгæйæ, æз цъæх арт уадзын мæ фыды хæс райсыны 
тыххæй. 
Штауффахер. Хæс исыны кой мын ма кæн, мæ кæстæр! Махыл æмбæлы 
фыдрæстæг æрцæуынмæ нæхи барæвдз кæнын, раздæр уал мын радзур, цы дын бантысти 
Унтервальдены? Æмбæлттæ дзы ссардтай? Цы фæндтæ сæм ис дзыллæмæ? Дæхæдæг куыд 
раирвæзтæ хъусдарджытæ æмæ нымудзджытæй? 
Мельхталь. Суренны бæрзæндтыл, цæст кæуыл не ’ххæссы, ахæм цъитиджын 
фæзтыл, цæргæсы фæсус хъæрæй æндæр кæм никуы ницы фехъусдзæн адæймаг, æз ахæм 
рæттыл бацыдтæн Альпы сæрвæттæм; Ур æмæ Ангельбергæй фиййæуттæ уырдæм 
фескъæрынц сæ фос. Цъититæ æмæ дагъы цыхцыртæй æз састон мæ дойны; æнæсгæрст мын иу 
хæдзар дæр нал баззад; хæдзæртты-иу æз мæхæдæг уыдтæн уазæг дæр æмæ фысым дæр; 
фæстагмæ бахæццæ дæн ахæм хæдзæрттæм, сæ цæхх, сæ кæрдзынæй сæ уазæджы хайы 
буцæй чи æрвиты. Æвирхъауы ног уацхъуыд уырдæм дæр байхъуыст. Мæ зиан, ме 
’намонддзинадмæ гæсгæ мын лæвæрдтой æгъдау, тæригъæд мын кодтой алы ран дæр. Ног 
хицæуттæй разы ничи у уым дæр! Райдианæй Альпы хæхтыл алы аз дæр уыциу кæрдæджы 
мыггæгтæ куыд зайынц, сæ дæттæ уыциу цыд куыд кæнынц, сæ æврæгътæ, сæ дымгæтæ уыциу 
фæндæгтыл куыд цæуынц, афтæ фыдæй-фыртмæ се ’гъдæуттæ нæ ивынц. Сæ зæронд 
æгъдæуттыл фидар хæцгæйæ, уыдон нæ уарзынц ног æгъдæуттæ. Зæрдиагæй мын кодтой 
«æгасцуай», сæ къултæй истой се згæхæрд кæрдтæ; цæхæр-иу акалдтой сæ цæстытæ, хæхбæсты 
стыр аргъ кæй нæмттæн ис, уыдон кой сын-иу куы райдыдтой, уæд — дæ ном æмæ Вальтер 
Фиурсты ном. Ард хæрынц, цы сын зæгъат, уый кæй сæххæст кæндзысты; ард схъардтой, 
уæ фæдыл цæугæйæ мæрдты дуарæй дæр кæй нæ раздæхдзысты. Афтæмæй зылдтæн 
дзар-хæдзар, цытджын уазæджы кад мын лæвæрдтой нæ фыдæлты æгъдæутты руаджы. 
Уыйадыл фæстагмæ æрцыдтæн нæ фыдæлты коммæ, мæ хæстæджытæ, ме ’ввæхстæ бирæ кæм 
цæрынц, уырдæм. Куырмæй мæ фыды ссардтон кæйдæр лыстæныл: фæтæригъæд ын кодта 
чидæр... 
Штауффахер. Не ’сфæлдисæг хуыцау, табу дæуæн! 
Мельхталь. Фæлæ не скуыдтон; ницæйаг цæссыгæй мæ зæрдæйы мает не 
суагътон; æз æй арф бафснайдтон мæ риуы, фыдæлты хæзнайау, æмæ хъуыддагыл архайынæй 
нал бацауæрстон. Æз цы ком, цы фæсвæд адаг æмæ фæз нæ басгæрстон, ахæм мын нал 
баззади. Æз басгæрстон, æнусон цъититæм æввахс æнцад цæрæндæттæ. Мæ къахæй кæм 
æрлæууыдтæн, уым алы ран дæр се сæфт федтой тиранæй. Цæрæг цы зæххыл нал ис, 
уæлæмæ кæрдæджы хал кæм нал цæуы, уыдонæй дæр хъалон стигъынц бæстыхицæуттæ. 
Адæмы сыл сардыдтон; мах сты адæм ныр сæ удæй дæр, сæ зæрдæйæ дæр. 
Штауффахер. Фæстиат бирæ нæ бадæ, фæлæ дын дзæвгар бантыст. 
Мельхталь. Мæнæн ма ноджы фылдæр бантыст. Росберг æмæ Сарнен сты ахæм 
фидæрттæ, сæ койæ дæр адæм кæмæн ризынц æмризæджы; уыцы галуанты мидæг цæрынц 
махæн не знæгтæ, нæ дзыллæйæн нын алы фыдбылызтæ чи аразы... Федтон сæ мæхи 
дыууæ цæстæй; Сарнены фидар басгарын дæр мын бантысти: мæ цæст ыл рахастон 
кæрæйкæронмæ. 
Штауффахер. Гъау, æмæ калмы хуынчъы дæ къух бакæнынмæ та дæ ныфс куыд 
бахастай? 
Мельхталь. Монахы дарæстæ мæ уæлæ, афтæмæй дзы фæзылдтæн. Федтон дзы 
бæстыхицауы куывды бадгæ. Мæхи уромын кæй фæразын, уый сбæрæг уымæй, æмæ ме 
знаджы федтон, фæлæ йæ нæ амардтон. 
Штауффахер. Амонд дын баххуыс кодта де ’хсарæн. 
Аннæ адæм дæр æрбаласынц сæхи. 
Ныр ма мын зæгъ, чи сты, чи, дæ хæлæрттæ, ардæм нæм кæй æрбахуыдтай, уыдон? 
Куыд сæ базонæм, ууыл бацархай, цæмæй раргом кæнæм нæ зæрдæтæ кæрæдзийæн. 
-367- 

М а й е р. Æмæ дæ не ’ртæ кантонæй та уæд чи нæ зоны? Мæ ном мæнæн — Майер, 
сарненаг, мæнæ дын уый та мæ хæрæфырт — Струт, Винкельрид. 
Штауффахер. Фехъуыстон ма æз уыцы ном: иу Винкельрид амардта залиаг калм 
Вайлеры цъымарайы æмæ мард фæци йæхæдæг дæр тохы мидæг. 
Винкельрид. Уый уыди мæ фыдæлтæй. 
Мельхталь (дыууæ хъæууон адсеймагмæ амонгæйæ). Мæнæ ацы унтервальдейнæггæ 
цæрынц хъæды фæстæ беридоны. Æмæ кæд сæрмæ адæмæй не сты, кæд æмæ уыдон кусæг 
адæмы хаттæй сты, уæддæр сыл стыр сæр ма скæн дæхи: уыдон дæр уарзынц сæ 
фыдыбæстæ. 
Штауффахер (сæ дыууæйæн дсер). Æрисут-ма мын уæ къухтæ! Амондджын у уыцы 
адæймаг, бардарæг кæмæ нæй, сæрибарæй чи цæры йæхи зæххыл: фæлæ рæстдзинадæн 
стыр аргъ хъуамæ уа алы ран дæр. 
Конрад Гунн. Мæнæ дын уый та Рединг, нæ рагон иубæстон. 
М а й е р. Æз æй зонын. Зылындзых стæм мах Редингимæ: тæрхоны бацыдыстæм 
зæххы тыххæй. Фæлæ уый зон, Рединг, дыууæ знаджы уыдзыстæм тæрхондоны, ацы ран та 
стæм дыууæ æфсымæры. (Йæ къух ын исы.) 
Штауффахер. Лæджы ныхас ракодтай. 
Винкельрид. Æрбацæуынц. Нæ хъусут Уры уасæнмæ? 
Рахиз æмæ галиу фарсæй хæхтыл æрцæуынц адæм æд хæцæнгæрзтæ, сæ къухты рухсгæнæнтæ. 
М а й е р. Сæ динамонæг дæр семæ: ай хуызæн мæйдар æхсæв зынфæндаджы уый 
ницæмæ æрдардта. Æнæзæрдæхудт фиййау йæ фосы куыд хъахъхъæдта, афтæ йæ адæмы нæ 
ныууагъта уый дæр тæссаг рæстæджы. 
Баумгартен. Петерман æмæ Вальтер Фиурст — сæ астæу, фæлæ дзы Теллы нæ 
уынын. 
Вальтер Фиурст; Рессельман, сауджын; Петерман, кистер; Куони, фиййау; Верни, цуанон; Руоди, кæсагахсæг; 
стæй ма фондз хъæууон адæймаджы. Уыдон сеппæт дæр — дæс æмæ ссæдзæй арты алыварс алæууыдысты. 
Вальтер Фиурст. Уæдæ афтæ! Адæм цы хуызæн зынæвзарæнты нæ бафтдзысты! 
Ам нæхи бынтыл, сдзырдхъом нын кæмæ ничи у, нæ фыдæлтæй нын цы зæхх баззад, 
уыцы ран сусæгæй мах æмбырдтæ кæнæм, раст цыма æвзæргæнджытæ стæм, уыйау. 
Æхсæвыгон, мæйдарæн йæ сау æмбæрзæны бын, къæрных кæмæ бæллы, ахæм талынджы, 
хъуамæ архайæм мах, цæмæй тыхгæнджытæй хъахъхъæд æрцæуой нæ бартæ. Афтæмæй та 
уыдонмæ дæуццагæй ницы ис, бæлвырд æмæ бæрæг сты, кæрдæгхуыз цъæх арвыл хурты 
хурзæрин куыд бæрæг æмæ куыд рухс у, афтæ. 
Мельхталь. Хистæр, сагъæс ма кæн уый тыххæй! Мæйдары кæй байтауай, уый 
боныгон равзæрдзæн сæрибардзинад æмæ циндзинадæн. 
Рессельман. Байхъусут мæм, хорз адæм, хуыцау мын мæ зæрды цы бафтыдта, æз 
уын уый радзурон. Мах стæм хъæутæй æрвыст адæм, æмæ уый фæдыл нæ бон у дзурын 
æгас дзыллæйы номæй. Байдайæм тæрхоны бадын, нæ фыдæлты æгъдæуттæм гæсгæ. Исты 
нæ дзы куы байрох уа, уæд нæм уый тыххæй дæр азым ничи æрхæсдзæн, фадат æндæр нæ 
амыдта. Сæрибардзинады тыххæй кæмдæриддæр дзурой, уым тæрхонгæнджыты астæу 
фæбады хуыцау йæхæдæг! Зæгъут ма мын: хуыцау цы арв сфæлдыста, уый бын нæ лæууæм, нæ? 
Штауффахер. Æгъдау куыд амона, афтæ бакæндзыстæм: æхсæв цыфæнды мæйдар 
уæд, нæ бартæ рухс сты. 
Мельхталь. Нымадæй кæд æмæ уыйбæрц бирæ не стæм, уæддæр адæмæн ацы ран 
ис сæ зæрдæ, ацы ран: хуыздæртæ ам сты махимæ. 
Конрад Гунн. Кæд æмæ нæ зæронд чингуытæ не сты ацы ран, уæддæр сæ фыст 
арф æфснайд у нæ зæрдæты. 
Рессельман. Цæй, уæдæ, ме ’фсымæртæ, зиллаккæй æрлæууæм, хъама зæххы 
ныссадзæм — уый у хицæутты нысан! 
М а у е р. Нæ астæу нæ иубæстон æрлæууæд, æххуысгæнджытæ та — йæ алыварс. 
-368- 

Петерман. Æртæ дзыллæйæ стæм ацы ран: кæй равзардзыстæм мах нæхицæн 
хицауæн? 
М а й е р. Швиц æмæ йыл Ур бафидауæнт, Унтервальден сын æй хатыр кæны. 
Мельхталь. Хатыр сын фæуæд: æрмæст нын баххуыс кæнæнт се стыр бонæй. 
Штауффахер. Уæдæ цыргъагсласæд Ур. Хæстырæстæджыæфсæдты разæйтырыса — 
йе ’вджид. 
ВальтерФиурст. Нæ, уый нæ уыдзæн. Уыцы кад Швицæй раздæр никæуыл 
æмбæлы. Уымæй стæм сæрыстыр не ’ппæт дæр. 
Рессельман. Уæ цытджын, уæ уæздан быцæу уын æз ахицæн кæндзынæн, цæмæй 
бафидауат, ууыл бацархайдзынæн: хъуыддаджы мидæг фæнд йæхимæ айсæд Швиц, 
хистæрдзинад та хæсты лæвæрд уæд Урмæ. 
ВальтерФиурст (деедты æхсоргард Штауффахермæ). Айс æй! 
Штауффахер. Амал нæй, — мæнæй дзы хистæртæ ис ацы ран. 
Г о ф. Ульрих Шмидæй хистæр нæм нæй. 
М а у е р. Лæгæй йæм дау нæй, фæлæ йæ мыггаг не ’ххæссы, цæй фæдыл æм нæ хауы 
тæрхоны лæджы бынат Швицы бæсты? 
Штауффахер. Уæд та уын Рединг — нæ рагон иубæстон, уымæй хуыздæр та ма 
кæй равзардзыстут! 
Р е д и н г (астæумæ рацæуы). Мæ фадат нæу чингуытыл мæ къух æрæвæрын. Фæлæ 
уын ард хæрын æнусон рухсдæтджытæй, æрмæст рæстдзинадæй уæлдай кæй никуы ницы 
бакæндзынæн! 
Йæ размæ йын æрсагътой дыууæ карды. Зиллакк æркодтой сæхицæй. Швиц — астæуæй, Ур — рахизфарс. 
Унтервальден та — галиуфарс. Рединг лæууы, кардыл хæцгæйæ. 
Хæхты мах ныууагътам нæ хæдзæрттæ, æртæ адæмы хаттæй æхсæв æнафоны 
æрцыдыстæм ардæм — цады æдзæрæг былмæ, фæлæ ма нын бамбарын кæнут, не ’мбырды сæр 
цæуыл у? Стъалыджын арвы бын кæрæдзийыл сбастам ногæй нæхи, фæлæ цæй руаджы 
æрцыди махæн нæ баст? 
Штауффахер. Ног нæу нæ иудзинад, фыдæлтæй нын чи баззад, мах хъавæм 
æрмæст уый сфидар кæнынмæ. Уый зонут, ме ’фсымæртæ, æмæ нæ кæд дих кæнынц 
кæмттæ æмæ дæттæ, кæд алыхуызон уыди нæ зонд дæр, уæддæр — иу у нæ туг, не стæг, 
схъомыл нæ кодта иу фыдыбæстæ. 
В и н к е л ь р и д. Нæ зарæджы ныхæстæ уæдæ раст сты — мах ардæм кæй æрцыдыстæм 
дардæй? Радзурут-ма йæ, куыд уыди, цæмæй, зæронд хъуыддæгтæ мысгæйæ, фидардæр 
кæна нæ иудзинад. 
Штауффахер. Æз уын сæ радзурдзынæн, хистæртæй хъусгæ сæ куыд æрцыдыстæм, 
афтæ. Раджы кæддæр цæгатырдыгæй цардысты стыр адæм; скодта сыл фыдаз, схъазар 
алцыдæр, æмæ дзыллæ сфæнд кодтой, цæмæй адæмæн сæ дæсæм хай ныууадзой сæ бæстæ, 
хæлттæ сæппаргæйæ. Æмæ афтæ бакодтой. Лæгæй, усæй — дзæвгар адæм - æнкъардæй 
араст сты, хур сихорафон кæм вæййы, уыцырдæм, хуссармæ. Кард æмæ уартæй сæхицæн 
фæндаггæрдгæ, уыдон цыдысты Германы бæстыл æмæ фæстагмæ æрбафтыдысты ацы 
тархъæдæй æмбæрзт хæхтæм. Сæ цыды кой кодтой æдзæрæг фæзмæ, ныр Муота-дон кæм 
згъоры йæ цъæх былты астæу, уырдæм. Адæймагæн дзы нæма уыди йæ дымгæ дæр ацы ран, 
доны был дзы уыди æрмæст иу мусонг, бадти дзы бæлæгътæрæг æмæ ласта бæлццæтты. 
Дон афтæ фæйлыдта уыцы рæстæджы, æмæ дзы ленк кæнынмæ ничи хаста йæ ныфс. Сæ 
цæст рахастой бæстыл: бæстæ разынди хъæздыг - донæй, хъæдæй; æмæ байстой сæ 
зæрдæмæ — ног фыдыбæстæ кæй ссардтой сæхицæн; стæй сфæнд кодтой — æнусмæ бынат 
куыд æркæной ацы ран. Æрæвæрдтой дзы Швицы хъæуы; бирæ фыдбонтæ дзы федтой, 
фæсыгъдæг кодтой хъæд, — бæлæстæ сæ бындзарæй фæкъахтой. Уалынмæ куы бабирæ сты, 
куынæуал сын арæхсти цæрынæн фыркъуындæгæй, уæд айстой сæхи дарддæр, сау хæхтæм, 
стæй Вайсландмæ, ихын цæндты хæдæмбуар кæм цæрынц хицæн адæм, æндæр æвзагыл 
дзурæг. Æрæвæрдтой Станцы хъæуы, Кернвальды. Альторфы хъæуы — Ройсы дæлвæзмæ 
æввахс; фæлæ сæ сæ мыггаджы кой рох нæ кæны æнусмæ дæр. Сæ фæстæ ма цы адæмтæ 
24 Æмбалты Цоцко 
-369- 

æрцардысты, уыдон æхсæн швицæгты базондзынæ кæддæриддæр: уæздан сты уыдон. (Къухтæ 
исы: куы рахиз, куы галиуфарс.) 
М а у е р. Раст загътай: махæн нæ туг дæр иу у, нæ зæрдæ дæр. 
Сеппæт дæр (кæрæдзимсе сæ къухтæ дæтгæйæ). Иу адæмы хуызæн фидаудзыстæм мах. 
Штауффахер. Бирæтæ хæссынц искæй къæлæт; уыдон æгасæй дæр барвæндонæй 
радтой сæхи тыхджыны къухмæ. Ахæм цагъайрæгтæ чысыл нæ разындзæн мах æхсæн дæр: 
уыдонæн сæ бар нæ цæуы сæхиуыл, сæ цагъайраг зæрдæйыуаг ныууадзынц сæ 
байзæдтагæн: фыды фарн мæрдтæм нæ цæуы. Фæлæ мах стæм, адæм ард кæмæй хордтой, уыдон 
цот, æнусмæ мах æвæрын бафæрæзтам сæрибардзинад, никæмæн бакуывтам нæ зоныгыл, 
фæлæ барвæндонæй нæхи бафæдзæхстам имперыл, цæмæй ныл дара уый йæ арм. 
Рессельман. Раст дзурыс, — уый уазæг нæхæдæг бакодтам мах нæхи. Император 
нын цы чиныг радта, уым дæр афтæ фыст ис. 
Штауффахер. Фæлæ сæрибартæн дæр æнæ иу æгъдауæй нæй цæрæн. Хъæуы 
хистæр, хицау, тæрхон кæй номæй кæной, адæм сæ маст, сæ хъаст кæмæ хæссой, уыдонæн 
фидауцы хос кæй къухы уа. Уыйадыл нæ фыдæлтæ куырдтой цезарæй сæхуыдтæг, сæ бæсты 
номæй Итали æмæ Германы зæххытæн хицауад чи кæна, уый йæ бар куыд дара уыдонмæ 
дæр; дзырд ын радтой, — хæсты бон кæй уыдзысты йæ фарсласæг. Сæрибар адæмыл ис 
æрмæст иу хæс: нæ хъахъхъæнæг имперы хъахъхъæнын. 
Мельхталь. Аннæ хъуыддæгтæ та сты се ’гас дæр цагъайраг дуджы нысæнттæ. 
Штауффахер. Æфсадмæ сæм сидынц, æвæдза, уæд иу хæцыдысты имперы 
тырысаты бын; бафсад кодтой Италимæ, цæмæй императорæн райсой Римы корона, сæхи 
бæсты та сæ цард арæзтой, сæ фыдæлты æгъдæуттæ куыд амыдтой, афтæ. Император 
тæрхонгæнæг уыди марджытæн æрмæст; тæрхон кæнынæн æрæвæрдта граф, фæлæ уый дæр 
нæ бæстæйы нæ царди: искæй-иу куы амардæуыд, уæд нæм-иу фæзынд, æмæ-иу æдæрсгæ, 
æргом адæмы астæу кодта туджджынтæн раст тæрхон. Цагъайраджы дугæй дзы чи цы 
ссардзæн ацы ран? Кæд уæ, миййаг, искæмæ афтæ нæ зыны, уæд æй сусæг ма бакæнæд! 
Г о ф. Нæ, кæй дзурыс, уый раст у: бæгуыдæр, мах æфхæрды бынаты никуы уыдыстæм. 
Штауффахер. Мах иухатт коммæ дæр бакастыстæм, сауджынты фарс хæцын куы 
байдыдта, уæд. Айнзидельны моладзандон дын бавдæлд æмæ, фыдæй-фыртмæ нæ фос кæм 
хызтам, уыцы сæрвæттæ нын айсынмæ хъавыд. Аббат нæм, паддзахы лæвæрд у, зæгъгæ, 
цавæрдæр чиныг равдыста, æмæ хъуамæ сайдæй моладзандоны бауыдаиккой, цыма дзы 
нæхæдæг æппындæр ницыуал уыдыстæм, уыйау. Фæлæ мах хъæбæрæй загътам: «Ацы 
чиныг мæнгард хъуыддаг у. Райдайæнæй-байдайæнмæ мах нæхи кæй хонæм, уыдон балæвар 
кæнын кесæры бон кæцæй у? Æмæ нын уæдæ кæд импер нæ зæххытæ фидар кæнынмæ нæ 
хъавы æнусмæ дæр нæхиуыл, уæд æнæ уый дæр фæцæрдзыстæм нæ хæхты». Ахæм дзуапп 
радтой нæ фыдæлтæ. Нæ сæрмæ куыд бахæсдзыстæм мах худинаджы ног æфсондзмæ нæ 
бæрзæй бадарын? Император нæ цæуылты нæ домдта, æрцæуæггаг вассалтæн та ма уый 
куыд ныббарæм? Мах нæхуыдтæг скодтам зæхх нæхицæн, нæхи къухтæй бакуыстам 
зæронд тулдзбынтæ, æдзæрæг сырдбадæнтæ æмæ дзы сарæзтам адæмæн цæрæндæттæ. Мах 
сихсийын кодтам тугдзых сырдты мыггаг, маргтауæг цъаммарты. Мах фæсырдтам æнусон 
сау мигътæ, уыцы æдзæрæг бæсты сæрмæ æдзух ауындзæгæй чи лæууыди; мах ныппырх 
кодтам къæдзæхтæ, сарæзтам бæлццæттæн кæмтты æнцонвадат фæндæгтæ. Ацы бæстæ 
рагæй-æрæгмæ дæр нæхи бæстæ у. Æмæ дæм ныр кæцондæр вассал æрбацæуæд æмæ дæ 
тæрсын кæнæд, хынджылæг дæ скъæрæд дæ фыды зæххыл! Ау, æмæ бынтон сæфт фестæм! 
Нæхи бахъахъхъæнынæн дæр та нал стæм?.. 
Адæм тынг базмæлыдысты. 
Нæ, кæрон хъуамæ уа тиранæн дæр! Æфхæрд адæймаг, æвæдза, рæстдзинад куы нал 
ары, хæссын куы нал фæразы, æвæдза, йæ уаргъ, уæд арвмæ сцæгъды йæ риуыкъæй. Йæ 
бартæ сеппæт дæр ссардзæн уым; æнæивгæ æмæ æнæхæлгæ уыдон лæууынц уыцы ран, 
æнусон рухсгæнджытау! Ралæудзæн фыдæлтыккон дуг, адæм сæ кæрæдзимæ фæуыдзысты, 
æххуыс æнхъæлмæ макæцæйуал кæсут... Уæ хъару æмæ уæхæдæг!.. Райсут уæ кæрдтæ уæ 
къухмæ! Нæ исбон бахъахъхъæнæм; стох кæнæм нæ уарзон фыдыбæсты сæраппонд; 
хæцæм, уæдæ, хæцæм мах нæ сылгоймæгтæ æмæ нæ сабиты сæрыл! 
-370- 

Сеппæтдæр (сæ кæрдтæ цæвгæйæ). Мах хæцæм нæ сылгоймæгтæ æмæ нæ сабиты 
сæрыл! 
Рессельман (фæцсеуы зиллакмсё). Цалынмæ уæ кæрдтæм бавналат, уæдмæ уал 
ахъуыды кæнут, — чи зоны, æмæ императоримæ нæ хъуыддаг лæгъзæй ахицæн 
кæндзыстæм. Хъыгдаргæ нæ цæмæй нæ кæной, æрмæст нын уымæй раттæнт æууæнк, æндæра нын 
тирантæ дæр æлхæндзысты нæ зæрдæ; цы уæ агурынц, уый сын сæххæст кæнут, æмæ уæд 
ахицæн уыдзыстут имперæй, Австрийы уазæг та уæхи бакæнут. 
М а у е р. Цытæ дзуры, цы? Ард Австрийæн бахæрæм? 
Б и у г е л ь. Уымæ дæр хъусут! 
Винкельрид. Уый у, йæ райгуырæн бæстыл сайдæй чи цæуы, топпыкæсæнæй йæм 
чи кæсы, ахæм адæймаджы ныхас! 
Р е д и н г. Ма-ма стæвд ут, мæ хæлæрттæ! 
Сева. Утæппæт æфхæрдты фæстæ ма йын ард дæр бахæрæм Австрийæн?.. 
Ф л и у е. Гъау, æмæ дзæбæх дзырдæй нæ бон цы нæ баци, уый ныр тыхы фæдыл 
ауæлдай кæнæм? 
М а й е р. Уæд цагъайраджы аккаг стæм, æндæр ницы, æмæ афтæмæй баззайæм æнусмæ 
дæр! 
М а у е р. «Австрийы уазæг уæхи бакæнут» нын чи зæгъа, уымæй ист хъуамæ æрцæуой, 
швейцайраг адæймагæн цы бартæ ис, уыдон. Мæнырдыгонау, нæ иубæстон, не ’гъдæуттæн 
хъуамæ сæ тæккæ сæрмæ фыст æрцæуа уыцы æгъдау! 
Р е д и н г (иуцъусдуг алæууыд æнæдзургæйæ, стæй). Афтæ, афтæ! 
Рессельман. Ме ’фсымæртæ, ног æгъдаумæ гæсгæ, ныр стут сæрибар. Австрийæн 
уæдæ тыхы руаджы мауал бантысæд, мах ын сабырæй цы нæ радтам, уый. 
Иост Вайлер. Ныр байдайæм хъуыддаг кæнын! 
Р е д и н г. Кæд ма уæ, равзарын цы хъуыди, уыдонæй исты байрох, миййаг? Чи зоны, 
æмæ паддзах йæхæдæг нæ зоны, йæ номæй нæ куыд æфхæрынц, уый! Тагъд ма бакæнут! 
Хъуыддаг алырдыгæй дæр сбæлвырд хъæуы, фæлваринæгтæй фæсвæд иу дæр мауал 
ныууадзæм, бавзарæм ма! Раздæр æм бахæссæм нæ хъаст: куы нæ йæ айса, уæд нын нæ кæрдтæ 
та кæдæм лидздзысты? Нæ хъуыддаг кæд æмæ раст хъуыддаг у, уæддæр тыхы фæндагыл 
ныллæууын зæрдæ нæ комы; хуыцау та ныл йæ арм æрмæст уæд дардзæн, æмæ зæххон 
адæймаджы æххуысмæ куы нал æнхъæлмæ кæсæм. 
Штауффахер (Конрад Гуннмæ). Радзур-ма нын, хъуыддагæн цы зоныс, уый. 
Конрад Гунн. Æз фæцыдтæн Райнфельдмæ, паддзахы фидармæ, цæмæй хъаст 
бахæссон бæстыхицауыл æмæ цæмæй фæстæмæ нæ къухы бафтой нæ рагон бартæ. Бирæ 
минæвæрттæ дзы федтон æз уыцы ран Швабæй æмæ Рейндоны был цæрджытæй. Уыдон 
райстой сæ бартæ æмæ хъæлдзæгæй аздæхтысты сæхимæ. Бахуыдтой тæрхондонмæ мæн 
дæр - уæ минæвары — æмæ мын радзырдтой уыцы ран: «Нæ паддзахы ацы сахат не ’вдæлы 
йæ хъуыддæгтæй, фæлæ æндæр хатт уымæн æрлæудзыстут йæ зæрдыл». Æнкъардæй сæ 
раздæхтæн, æмæ паддзахы агъуысты мидæг цæугæйæ, æваст фæкомкоммæ дæн герцог 
Иоганнмæ; уый лæууыди уыцы ран æмæ йæ цæссыг калдта. Йæ разы уыдысты Варт æмæ 
Тегерфельд. Уыдон мæм басидтысты æмæ мын загътой: «Хохы мæсыгджын фесæфт, 
быдыры — хъанджын, ~ макæуыл дарут уæ зæрдæ, уый тыххæй æмæ уæхуыдтæг куы нæ уат уæ 
сæрæн, уæд уын ничи ницы фæуыдзæн. Паддзах ома рæстдзинад бакæна, уый уæ 
фæсонæрхæджы дæр ма уæд: баздæхт, æмæ йе ’фсымæры фыртæн байста йæ бынтæ. Герцогæн та 
ныр йæ азтæ сæххæст сты — саби нал у; æгъдау куыд амоны, афтæмæй уынаффæ кæнид йæ 
зæххытæн. Паддзахæй куырдта уый йæ фыды бынтæ æмæ йын хуыздæрæн цы дзуапп радта 
æнхъæлут? Паддзах ын æркодта дидинджытæй худ йæ сæрыл æмæ йын загъта: «Мæнæ дын 
аив дарæс дæ лæппуйы рæстæджы». 
М а у е р. Фехъуыстат? Паддзахæй нæ бадомдтат сымах уæ бартæ. Ныфсджын ут æрмæст 
уæхицæй! 
Р е д и н г. Паддзахæй дæр ныр нæ кард нæ кæрддзæмы нытътъыстам, — нæ бон дзы 
базыдтам. Архайын куыд байдайæм, уымæн фæнд хъæуы. 
Вальтер Фиурст (рацæуы зиллакмсё). Фæнды нæ мах нæ уаргъ аппарын æмæ нæ 
-371- 

рагон бартыл ныххæцын, нæ фыдæлтæ нын кæй бафæдзæхстой, уыдоныл. Ног бартæ 
фæлгъауæг мах нæхи не ’скæндзыстæм. Кесæр уæ цы агура, уый — кесæрæн; алкæуыл дæр нæ 
цы хæс ис, уый æххæст кæнæд. 
М а й е р. Австрийæ райстон æз, æфстау сын цы раттон, уый. 
Вальтер Фиурст. Æмæ йын фид, цы дыл æмбæлы, уый. 
ИостВайлер. Æз Рапперсвейльтæн фидын хъалон. 
Вальтер Фиурст. Фид, куыд фыстай, афтæ. 
Рессельман. Циурихы беридонæн æз ард бахордтон... 
Вальтер Фиурст. Аргъуаны чи у, уый бадæдт аргъуанмæ. 
Штауффахер. Æз æфстау исын имперæй. 
Вальтер Фиурст. Кæнут алцыдæр, цæйбæрц уыл æмбæлы, уыйбæрц, уæлдай иу 
мисхал дæр ма кæнут. Мах саразинаг стæм æрмæст иу хъуыдцаг: бæстыхицæутты фæсурын 
æмæ сын сæ фидæрттæ фехалын; стæй кæд амал уа, уæд ууыл дæр кусдзыстæм, цæмæй дзы 
нæ акæла туг. Уымæй император бамбардзæн, æндæр амал нын кæй нал уыди; ноджы ма 
æнæгъдау мийæ куы ницы бакæнæм, уæд уый дæр бауромдзæн йæ маст, уымæн æмæ æд 
хæцæнгæрзтæ адæм сæхиуыл хæцын куы фæразой, уæд семæ дзурын æдас нæ вæййы. 
Р е д и н г. Алцыдæр хорз, фæлæ кæй байдыдтам, уымæн кæрон кæд скæндзыстæм? Не 
знæгтæ æдзæттæ не сты, æмæ, кæй зæгъын æй хъæуы, нæ басабыр уыдзысты æнæ схæцгæ. 
Штауффахер. Æд хæцæнгæрзтæ сæ ныхмæ куы æрлæууæм, уæд æрсабыр 
уыдзысты: нæхи сын бавдисдзыстæм, æнхъæл куыд нæ уой, афтæмæй. 
М а й е р. Дзыхæй дзурын æнцон у, фæлæ хъуыдцаг скæнын зын у. Нæ зæххыл ис 
дыууæ фидары: ницы тас сын у не знæгтæн уыцы ран; хуымæтæджы нæ бафтдзысты уыдон 
къухы, падцзах æфсæдтимæ ам куы æрлæууа, уæд. Росберг æмæ Сарнеры фидары 
райдайæны нæхи бакæнæм, цалынмæ хæст нæма стынг, уалынмæ. 
Штауффахер. Фæстиат нал хъæуы, цæмæй не знаг нæма байдайа йæхи 
хъахъхъæнын; бирæ адæм ис нæ сусæг фæнды. 
М а й е р. Сайдæй чи рацæуа йæ бæстыл, ахæм адæм нæ хъæдарæхджын кантоны нæ 
разындзæн. 
Рессельман. Æгæр æнувыд дæр-иу зиан æрхæссы хъуыддагæн. 
Вальтер Фиурст. Фæстиат куы кæнæм, уæд Альторфы фидар амад фæуыдзæн, 
æмæ бæстыхицауæн уыцы ран тас нал у бынтондæр. 
М а й е р. Æрмæст уæхи сæрты кой кæнут сымах. 
Петерман. Раст нæ зæгъыс. 
М а й е р {мæстыйæ). Мах нæ зæгъæм раст? Уый та нæм куыд бауæндыд Ур?! 
Р е д и н г. Банцайут! Ард кæй бахордтат, уый уæ рох ма уæд! 
М а й е р. Банцайынæй фæстæмæ нын æндæр фæрæз дæр нæй, Ур æмæ Швиц фарс куы 
фæуой, уæд! 
Р е д и н г. Уайдзæф дын кæнын адæмы раз, уый тыххæй æмæ нын халыс нæ иудзинад 
дæ суццайæ. Уыциу хъуыддаджы сæраппонд нæ бамбал стæм ацы адæм не ’ппæт дæр? 
Винкельрид. Цыппурсмæ йæ куы ныууадзæм, уæд хуыздæр уыдзæн. Уыцы 
рæстæджы, æгъдаумæ гæсгæ, бæстыхицауæн, цы стæм, уымæй мах фæхæссæм лæвæрттæ. 
Иу-дæс, йе дыууадæс лæгæн нæ амал æрцæуид фидармæ, ничи сыл фенæууæнк уаид, 
афтæмæй. Хæцæнгæрзтæ бахæссынæн дæр амал æрцæуид: уырдæм гæрзифтонгæй кæд нæ 
уадзынц, уæддæр цыргъæггæ бахæссиккой аивæй, стæй сæ уыцы ран афидар кæниккой 
лæдзджытыл. Иннæ къорд сæхи бафæсвæд кæнæнт хъæды; æмæ раззæгтæ, æвæдза, кулдуар 
æрцахстой, уæд уадындзæй ныууасæнт; аннæтæ балæудзысты сæ уæлхъус æмæ фидар 
æнцонæй бафтдзæн сæ къухы. 
Мельхталь. Уæдæ уын Росберг та мæ бар фæуæд: уым цæры иу чызг, хæлар у 
мемæ; уый мæм æруадздзæн асин; асиныл æз фидары фæмидæг уыдзынæн, æмæ уæд 
аннæтæн дæр фæндаджы амал æрцæудзæн мæ фæдыл! 
Р е д и н г. Цы зæгъут цыппурсæй? Разы йыл стут уе ’ппæт дæр? 
Адæмæн сæ фылдæр систой сæ къухтæ. 
-372- 

Штауффахер (нымайы къухтæ). Дыууадæсы дзы нæ фæнды, ссæдз та разы сты 
æмгъуыдыл. 
Вальтер Фиурст. Стæй æмгъуыды бон фидæрттæ ист куы æрцæуой сеппæт дæр, 
уæд æртытæ бандзардзыстæм къуылдымтыл, хæхбæстæ уæд хъуыдцаг бамбардзысты æмæ 
дзыллæ иууылдæр сæхи барæвдз кæндзысты хæцæнгæрзтæй. Æмæ бæстыхицæуттæ куы 
æркæсой, мах дзæгъæлы кæй нæ райстам нæ хотыхтæ, уымæ, уæд, бауырнæд уæ, нал сæ 
бафæнддзæн махимæ схæцын, фæлæ батагъд кæндзысты ардыгæй сæхи айсыныл. 
Штауффахер. Тас мæ ис æрмæст ацы хивæнд Геслерæй, тыхджын æфсад ис йæ 
алыварс, уый æнæ туг ныккалгæ сæттын нæ бакомдзæн, тарды куы фæуа, уæддæр дзы æдас 
не стæм. Ауæрдын ыл нæ хъæуы — фыдбылыз нын æрхæсдзæн. 
Баумгартен. Тасдæр цы ран уа, уым хъуыддаг мæхи бар кæнын мæ райгуырæн 
бæстæйы тыххæй. Ме ’фхæрд æз райстон æмæ æрæнцад мæ зæрдæ. 
Р е д и н г. Цы уа, уый уæд. Æнхъæлмæ кæсут, мæ хæлæрттæ! Æрцæуинагæн æнæ 
æрцæугæ нæй. Фæлæ мæнæ, цалынмæ ацы ран мах не ’хсæв æрвитæм, уалынмæ 
бæрзæндтæ рухс кæнын байдыдтой. Æмæ уал нæхи айсæм, намæ ныл хур ам скæсдзæн. 
Вальтер Фиурст. Тæрсгæ ма кæн, талынг сабыргай кæмттæй фæхъуызы. 
Сегас дæр сæ худтæ сметой æмæ æнцадæй, зæрдырайæ сæуæхсидмæ кæсынц. 
Рессельман. Цалынмæ ма сахайрæгтæ талынджы сæ хæдзæртты хуыссынц, 
уалынмæ, махæн «æгас цæуат» чи зæгъы, уыцы боны рухсмæ нæ иудзинады тыххæй 
ноджыдæр ард бахъарæм, цæмæй амæй фæстæмæ æфсымæртау нæ цард дæр, нæ зиан дæр иу 
уа; фыдбоны дæр, тыхст рæстæджы дæр нæхи куыд нæ аласæм кæрæдзийæ. 
Сеппæт дæр ын æмхуызонæй йæ фæдыл дзурынц йæ ныхæстæ. 
«Нæ фыдæлтау уыдзыстæм сæрибар! Мæлæт хуыздæр у цагъайраджы дугæй. Хуыцауыл 
бафæдзæхсæм нæхи æмæ нын тас нæ уыдзæн». 
Хъæууон адæм хъæбыстæ кæнынц сæ кæрæдзийæн. 
Штауффахер. Ныр уæ алчидæр агурæд йæ фæрныг хæдзар. Фиййау хизæнмæ 
аскъæрæд йæ фос æмæ нын нæ иудзинадæн æнцад-æнцойæ æмбæлттæ æмбырд кæнæд. Не 
’мгъуыдмæ мах бафæраздзыстæм. Уадз æмæ тиранмæ тынгдæр æхсида нæ маст, фæлæ 
æрцæудзæн афон æмæ дзы нæ хæс уыциу ист ракæндзыстæм. Уæхиуыл уал фæхæцут стырдæр 
тохы бонмæ: æрмæст йæхи гуылы бын арт чи æндзара, уый нæ бацауæрддзæн давынæй 
дзыллæйы иумæйаг хорздзинадыл. 
Адæм цадæггай фæйнæрдæм куыд цæуынц, афтæ оркестр цæгъды зæрдиагæй; иуцъусдуг гомæй аззайы афтид 
сценæ; зынынц хуры фыццаг тынтæ, митджын бæрзæндтæ адардтой сырх хъулон. 
ÆРТЫККАГ АРХАЙД 
Фыццаг æвдыст 
Теллы кæрт æмæ хæдзар. 
Телль хъæды куыст кæны, Гедвига архайы хæдзары; 
Вальтер æмæ Вильгельм — сценæйы, мидæгоз, иу чысыл фатæй хъазынц. 
Вальтер (зары) 
Хохаг гуырд — рæстдзæвин, 
’Ргъæвы цъиуы цæст. 
Æмæ та фæцсеуы 
Къахвæндæгтыл, кæс. 
-373- 

Цъæх, хæххон уæлвæзтæм 
Ие рдынимæ схызт. 
Уым — сермæст цæргæстæ, 
Урс мигъты хъæбыс. 
Сырд фæзынæд, маргъ дæр 
Йе ’ввсехсты тæхæд — 
Басуры ссе фат дæр, 
Ссары сæ мæлæт. (Фезгъоры йæ фыдмсе.) 
Ме ’рдынбос аскъуыди, баба, сараз ма мын æй! 
Т е л л ь. Ницæй тыххæй! Дæсны фатæхсæг хъуамæ йæхæдæг арæхса. 
Сывæллæттæ фезгъорынц. 
Г е д в и г а. Æхсын æгæр раджы райдыдтой нæ сывæллæттæ. 
Т е л л ь. Уадз æмæ фæлварой: хъазгæ-хъазын базондзысты, базонын сыл цы дæсныйад 
æмбæлы, уый! 
Г е д в и г а. Хуыцауы бафæндæд, ахæм дæсныйад сæ мыггагмæ дæр куыд нæ базоной! 
Т е л л ь. Алцыдæр зонын хъæуы, алцы! Змæст рæстæджы куы цæрай, уæд гæрзифтонг 
у: ахæм сахат сæр бахъæуы хи бахъахъхъæнынæн, стæй знагимæ тох кæнынæн. 
Г е д в и г а. Уауу-æна! Æмæ ма уæд æнцад-æнцойæ чи бацæрдзæн йæ бинонты астæу? 
Т е л л ь. Ме ’фсин, уый æз дæр нæ зонын! Фæлæ дын зæгъдзынæн, миниуджытæ чи 
уары адæмæн, алы фæндагыл сæ чи аразы, уый мæ не снысан кодта сабыр фосгæнæг; 
æппынæдзух æз хъуамæ тындзон цæмæдæр. Цæмæ, уый хорз мæхæдæг дæр не ’мбарын! 
Мæ цард мын ад нæ кæны, æвæдза, алы бон дæр истæй æфсон тох куы нæ скæнон, уæд. 
Г е д в и г а. Де ’нкъард æфсин та дæм тæрсгæ-ризгæйæ æнхъæлмæ фæкæсы дæ 
хæдзары. Æз-иу гæды хъæдау срызтæн фыртæссæй, хохы куыд фесгуыхтыстут, уыдон-иу дзурын 
куы байдайынц, уæд. Дæ кæртæй цал хатты араст вæййыс, уал хатты мæм афтæ фæкæсы, 
цыма дæ нал фендзынæн бынтондæр. Зæрдæ цæмæ нæ ахсайдзæн: кæд мын фæндаг нал 
арыс их цæнды сæрыл, кæд мын искуы айнæгæй фæбырыдтæ æмæ фæхауыс... Æз дæ 
фенын, цыма дæ сычъи йæ фæдыл фæласы æнæбын коммæ, куы та дыл зæй рацæйцæуы 
бæрзæндтæй; намæ их дæ быны ныххауы æмæ дæ йæ быны фæкæны цæрдудæй... Æмæ цы 
алыхуызон мардæй нæ амæлдзæн фатæхсæг — зæгъæн дæр сын нæй! Тæссаг, ницæйаг 
куыст у цуаноны куыст — хаир никæмæн ма фæци. 
Т е л л ь. Йæ риуæмбæрц чи цæуа, цырд æмæ тыхджын чи уа, йæ хуыцауы хай рох 
кæмæй нæ уа, уымæн тас ницæмæй у: хæхты чи схъомыл, ууыл фыдбылыз не ’рцæудзæн 
къæдзæхтыл. (Куыст куы фсеци, усед йæ фæрæт серæвæрдта.) Нæ дуар бирæ фæлæудзæн. 
Фæрæт дæм уæд, æндæра дæ хъæдæй дæсныйы сæр ницæмæн хъæуы. (Райста йæ худ.) 
Г е д в и г а. Кæдæм та цæуыс? 
Т е л л ь. Мæ фыдмæ цæуын, Альторфмæ. 
Г е д в и г а. Басæтт, цыдæр фыдбылыз æрæфтыд дæ зæрды. 
Т е л л ь. Уый та дын чердыгон фарст у, не ’фсин? 
Г е д в и г а. Бæстыхицæуттыл фæнд кæнынц: Риутлийы æмбырд уыдысты уынаффæ 
кæнынмæ, ды дæр дзы уыдтæ. 
Т е л л ь. Æз дзы нæ уыдтæн, фæлæ мæм куы фæсидой, уæд мæхи нæ фæласдзынæн мæ 
фыдыбæстæй. 
Г е д в и г а. Тæссагдæр цы ран уа, уырдæм дæ арвитдзысты, зындæр цы хъуыддаг уа, 
уый дын де ’вджид бакæндзысты. 
Т е л л ь. Хæс у, алкæмæн дæр йæ бон цæйбæрц уа, уыйбæрц саразын. 
Г е д в и г а. Айагъоммæ цады иннæ фарс фестут Баумгартенимæ, арв æмæ зæхх та 
кæрæдзийы хостой. Ирвæзгæ куыд бакодтат, уый у диссагæн дзуринаг. Фæлæ ноджы 
диссагдæр та ма уый у, æмæ дæуæй бынтондæр байрох, дæ хæдзары дын æнахъом сабитæ æмæ 
сæ мад дзæгъæлæй кæй задысты. 
-374- 

Т е л л ь. Уый ма зæгъ: æз асагъæс кодтон, æмæ æрмæст гъе уый тыххæй бафтыд мæ 
къухы кæйдæр сывæллæттæн сæ фыды фыдбылызæй бахизын. 
Г е д в и г а. Уый хуызæн тымыгъы цады цæуынæй цыма нæ рафæлдисæг хуыцауы 
къахыс, афтæ зыны. 
Т е л л ь. Хъуыддагыл фæстиат-фæстиат чи кæна, уымæн дзы бирæ пайда æрхæссын нæ 
бантысдзæн. 
Г е д в и г а. Æххуыс кæнынмæ алкæмæн дæр цæттæ дæ, фæлæ дын бахъуаджы сахат 
дæхицæн иу æххуысгæнæг дæр нæ разындзæн. 
Т е л л ь. Хуыцау мæ бахизæд ахæм тыхст рæстæгæй. (Райста фат æмæ æрдын.) 
Г е д в и г а. Уæд ма æрдын æмæ фатæй та цы кæныс?.. 
Т е л л ь. Æнæ уыдон цыма бынтон æнæ къухтæ дæн, уыйау вæййын. 
Æрбазгъордтой сывæллæттæ. 
Вальтер. Баба, кæдæм, кæ? 
Т е л л ь. Альторфмæ, нæ цæуыс мемæ дадамæ? 
Вальтер. Цæуылнæ цæуын! 
Г е д в и г а. Бæстыхицау Альторфы ис, — дæ къонайыл куы бадис фæлтау. 
Т е л л ь. Раст кæнынмæ хъавы абон. 
Г е д в и г а. Гъемæ уал уæдæ фæфæстиат у, намæ йыл куы сæмбæлай, миййаг. Цы 
зæрдæ нæм дары, уый зоныс дæхæдæг дæр. 
Т е л л ь. Æрдумæ дæр ын нæ дарын йæ мает; цæрын рæстæй, тас мын нæу ме знæгтæй. 
Г е д в и г а. Раст адæмы уындæй уымæн йæ цæстытæ риссынц. 
Т е л л ь. Уый тыххæй æмæ уыдонмæ нæй къух бакæнæн; цыдæриддæр уа, уæддæр, 
æнхъæл дæн, мæн нæ бахъыгдардзæн. 
Г е д в и г а. Æнхъæл дæ, фæлæ уæд цæмæ гæсгæ фервæссыдтæ дæхиуыл? 
Т е л л ь. Æрæджы цуаны уыдтæн Шехены комы — æдзæрæг хъæддаг ран. Уым 
фæцæйцыдтæн иу фæсвæд лæзгъæры, — æндæр къахавæрæн дзы никæуылты уыди. Мæ сæрмæ — 
айнæг къæдзæхы цæндтæ, мæ быны та пæллахъхъæй фыцы хæстмаст Шехены дон... 
Сывæллæттæ йæм хæрзæввахс бацыдысты æмæ йæм хъусынц тынг æнувыдæй. 
Æваст баиу стæм бæстыхицауимæ, уый дæр фæцæуы лæзгъæры. Цъиутæхæг дæр дзы нæ 
уыди, нæ дыууæйæ æндæр, ныхæй-ныхмæ фестæм, нæ разæй — æнæбын ком. Базыдта мæ 
бæстыхицау æмæ хорзау нал фæци: бирæ бонтæ йыл нæма рацыд, афтæ мæ кæй бафхæрдта, 
æвæццæгæн æмæ дзы уый рох нæ уыди. Фадат ран ыл фæхæст дæн, мæ хæцæнгæрзтæ дæр — 
мемæ. Дзæбæх нал уыд йæ хъуыддаг: уайтагъд афæлурс, ризын байдыдтой йæ уæрджытæ; 
бирæ йæ нал хъуыди — фыртæссæй фæцæйхауди коммæ. Фæлæ йын фæтæригъæд кодтон, 
хæстæг æм мæхи байстон æмæ йæм дзурын: «Уый æз дæн, æз, мæ хицау». Ницы сдзырдта, 
ауыгъта йæ къух — ома, мæ цыды кой кæнон. Уыцы ран æй ныууагътон æмæ йæм 
æрбарвыстон кæстæриуæггæнджыты. 
Г е д в и г а. Дæ разы, зæгъыс, йæ зæрдæ хорзау нал уыди! Хъахъхъæн дзы дæхи! 
Адзалмæ дæр дзы нал байрох уыдзæн. 
Т е л л ь. Фæсвæд дзы мæхи куы ласон, уæд уый дæр мæн агурæг нæ зилдзæн. 
Г е д в и г а. Уырдæм цæуыны бæсты уал баздæх æмæ цуан акæн. 
Т е л л ь. Уæддæр цæмæй тæрсыс? 
Г е д в и г а. Куыддæр зæрдæрхæндæг дæн абон. Лæуу, ма ацу! 
Т е л л ь. Æмæ уæддæр цæй тыххæй? Цæмæ гæсгæ? 
Г е д в и г а. Ницæмæ, фæлæ дын æдзæугæ нæй? 
Т е л л ь. Дзырд радтон, нæй мын гæнæн. 
Г е д в и г а. Цæугæ уæдæ, фæлæ мын мæ хъæбулы уадз йæ къонайыл. 
Вальтер. Нæ, нана, ауадз мæ — æз дæр цæуын! 
Г е д в и г а. Вальтер дæр йæ мады иунæгæй ныууадзынмæ хъавы. 
Вальтер. Афтæ ма фæкæс, нана, — æз дын хуын куынæ æрбахæссон дадайæ. 
(Фæцсеуы йæ фыдимæ.) 
-375- 

Вильгельм. Нана, æз баззайдзынæн демæ. 
Г е д в и г а (йсе хыебысы йсе ксены). О, о, нанайы цæстырухс, иунæг ды ма мыл нæ ивыс 
дæ зæрдæ. (Араст кулдуармæ семæ бæлццæтты фæстæ бирсе фæкаст.) 
Дыккаг æвдыст 
Хъæддаг, æдзæрæг ран хъæды мидæг; æхсæрдзæнтæ хауынц хæхтæй. 
Æрбацæуы Берта цуанон дарæсты, йæ фæдыл — Руденц. 
Б е р т а. Ардæм æрбацæуы. Аныхас кæндзыстæм. 
Р у д е н ц (сем тагъдгомау фсецæуы). Фадат ран дæ ссардтон, ам иунæгæй æхгæд стæм 
арф кæмттæй: уыдон æхсæн æвдисæнæй нæ тæрсын, æмæ дын, мæ зæрдæйы æз 
æвæрæнæн кæй хастон уæззау уаргъау, уыдон сисын мае бон бауыдзæн ацы сахат. 
Б е р т а. Чи зоны æмæ, кæд уыйбæрц хибар не стæм не ’мбæлттæй. 
Р у д е н ц. Нæ, уыдон нæм дард сты. Фæлæ цы уа, уый уæд ныр, кæнæ та бынтондæр 
никæд! Æмгъуыдтæ кæнынæй ницыуал! Æмгъуыдтæгæнгæйæ саг æнæ дымæгæй баззад. 
Фæнды мæ базонын мæ амонд, кæд нæ хуыцау кæрæдзийæн не сныв кодта, уæддæр. Дæ 
цæстæнгасæй мæ зæрдæ ихы къæртт куы феста, уымæй тæрсын! Цæмæн мæм кæсыс ахæм 
кастæй! Уæвгæ зын бамбарæн дæр нæу, æз кæй нæ ахадын, кæй ницы дæн бынтондæр дæ 
цæсты. Ницы уæвгæйæ, æз бауæндыдтæн сæнттæ цæгъдын дæу сæраппонд: мæгуыры зæрдæ 
фынтæй дзæбæх. Æз мæхи ницæмæй ма равдыстон, афтæмæй мæхи барын байдыдтон 
сгуыхт адæмтыл, сæ сæры кад стыр хъуыддæгтæй чи сбæрзонд кодта. Берта цæра, ды дæ 
искæй аккаг уыдонæй, æз та дæн ницыйæ ницыдæр. Фæлæ кæд æмæ хайджын нæма дæн 
уыдон сæры кадæй, уæддæр дын мæхицæй раппæлын мæнæн мæ бон бауыдзæн ахæм 
уарзондзинадæй. 
Б е р т а (фырнымд æмæ карзæй). Гъау, уый зæгъын та мæм дæ ныфс куыд бахастай? Ды 
фæсайынмæ куы хъавыс дæ ард, цагъайраг куы дæ Австрийæн, ды дæхи куы ныууæй 
кодтай дæ адæмы знæгтæн, дæ дзыллæйы домджытæн. 
Р у д е н ц (дзы йсехи айсгæйæ). Диссаг мæм кæсы, Берта, дæ уайдзæф. Уый зон, æмæ 
сæм кæд мæхи ласын, уæд æрмæст дæу тыххæй. 
Б е р т а. Æмæ уæд куыд æнхъæлдтай? Йæ фыдыбæстыл сайдæй, мæнгардæй чи рахæта, 
æз уыдонырдыгæй ома разынон? Уымæй зæрдæ ма сæвæр дæхицæн! Швейцарийæн 
фыртæн чи нæ бæззы, уый райгуырæн бæсты фыдызнæгтæн цыргъ æхсырфæй чи кусы, 
цæйнæфæлтау уымæ фæцæуон, уый бæсты сразы уыдзынæн Геслермæ фæцæуыныл, намæ мæ 
фыды уæларт бадгæйæ баззайдзынæн. 
Р у д е н ц. Ме ’сфæлдисæг хуыцау, æмæ дзы уый æнхъæл та чи уыди? 
Берта. Зæгъ-ма, мын, зæгъ: дæ хæстæг, дæ хæлар кæй хоныс, уыдон амондæй 
зынаргъдæр та ма уæд цы уыдзæни адæймаджы зæрдæйæн? Намæ дæм, æвæдза, дзурынц, 
æфхæрд дзыллæйы сæрыл тох чи кæны, уыцы лæджы бæрзонд номæй, стæй йæ 
иубæстæгты, æнаххосæй æфхæрдты бартыл æмæ æгъдæуттыл фидар хæцын чи фæразы, ахæм 
цытджын номæй? Æз уымæй фæрнджындæр ницыма фехъуыстон, чиныджы дæр æй не 
ссардтон, æмæ уæвгæ дæр нæй! Уый зон, æмæ адæмы амондыл мæнæн риссы мæ зæрдæ; æз сæ 
бауарзтон, уый тыххæй æмæ сабыр æмæ лæджыхъæдджын сты; бонæй-бонмæ сæм мæ 
хæлардзинад тыхджындæр кæны. Адæм тынгдæр кæуыл дардтаиккой сæ зæрдæ, се ’нхъæлцау 
кæй хуыдтой, уыдон сæ фæлыгъдысты, дзæгъæл сæ ныууагътой; сæ дзыллæйы знæгтимæ 
бамбал сты æмæ се ’фсымæртæн аразынц болат рæхыстæ! Афтæмæй ма дыл кæд æлгъаг нæ 
кæнын, уæд дæ бауырнæд, æмæ мын æнцон нæу уыцы хъуыддаг. 
Р у д е н ц. Багъæц, и, æмæ сын æз дæр æрмæст сæ дзæбæхдзинадыл куы зилын, 
цæмæй ссарой æнцой æмæ сабыр цард Австрийы къухы. 
Б е р т а. Æнæнхъæлгæйæ сын цагъайраджы дуг аразут сымах! Фæлæууæндон ма æгас 
дунейыл æрмæст уыцы ран ис сæрибардзинадæн æмæ йæ уырдыгæй дæр фæсурынмæ 
хъавут. Сæхуыдтæг хуыздæр æмбарынц адæм сæ амонды уавæртæ æмæ сайын нæ 
бакомдзысты æрттиваг дидитæй. Уæрм уын скъахтой, уæрм, æмæ дзы фæныгъуылут бынтондæр. 
-376- 

Р у д е н ц. Куыд амардтæн, куы!.. Берта, дæ зæрдæ мыл куыд худы, уый хъазын 
байдыдта мæ цæстытыл. 
Б е р т а. Хуыздæр, хъæлæкк, уаид, зæрдæ кæй зæгъы, уый къухы куы æфтид, уæд, 
фæлæ былысчъилтæ, стырсæртæ кæн уыцы адæймагыл, тынг бауарзынмæ кæй хъавыс... 
Р у д е н ц. Берта! Берта! Зæрдæтæ мын бавæрыс, амæй бæрзонддæр æмæ бæллиццагдæр 
хъуыддаг нал уыдзæн, зæгъгæ, стæй та мæ цæстыфæныкъуылдмæ бæрзондæй раппарыс. 
Б е р т а. Нæ, дæ риуы ма цæры дæуæн уарзондзинады тæфаг, фынæй кæнынмæ дзы 
хъавы, фæлæ дын æй æз райхъал кæндзынæн. Дæ зæрдæ хорздзинадмæ цы арт уагъта, уый 
цæмæй бахуыссыдаид, ууыл ды нæ бацауæрстай барвæндонæй, фæлæ дын ахуыссын нæ 
бакуымдта. Дæ амондмæ гæсгæ арт тыхджындæр разынди дæуæй, æмæ уыйадыл баззадтæ 
зæрдæхæлар æмæ уæзданæй. 
Р у д е н ц. Мæнæй ма дæ ныфс и?.. Берта! Уæвгæ дæ уарзондзинады руаджы мæнæн 
цынæ бауыдзæн мæ бон? 
Берта. Дунейы арæзтмæ гæсгæ, зæрдæйы мидæг арф уидæгтæ цы фæндон ауадзы, 
уый фæдыл цу; дæ равзæрыны сахат дæ ныхыл фыст цы хæс æрцыди, уый сæххæст кæн: 
сыстут, хуыцауæй уын курдиат цы бартæ уыди, уыдон тыххæй, уæ дзыллæйы охыл, уæ 
райгуырæн бæсты сæраппонд. 
Р у д е н ц. Гъей-гъи! Бынтондæр ахицæн дæн æз дæуæй, куыддæр имперы ныхмæ 
æрлæууон, афтæ. Дæуæн ис ныййарджытæ. Уыдон æвастæй исты хъуыддаг чи бакæна, ды 
ахæм адæймаг нæ дæ. 
Б е р т а. Фæлæ дæ рох ма кæнæд — мæ ис, мæ бон, мæ цæрæн фадæттæ — иууылдæр 
ацы ран сты! Æмæ, æвæдза, Швейцары бæстæ сæрибар сси, афтæ мæнмæ дæр бархъомыс 
ничиуал дардзæн. 
Р у д е н ц. Берта, мæ сæры мын базмæлын кодтай стыр хъуыдытæ. 
Б е р т а. Австрийæ æз дæумæ нæ рантысдзынæн: уым кæрæдзийы хъуын-хъис хæрынц 
мæ ис, мæ боныл, алчидæр сæм йæ уды быцъынæг скъуыны. Сæ зыд сымахæн дæр уæ 
бынæй рухс суадздзæн; мæхæдæг дæр дзы æдас нæ уыдзынæн. Мæ хæлар! Нæ дын æй 
басусæг кæндзынæн: мæн паддзахы хæлæрттæй искæмæн балæвар кæндзысты. Паддзахмæ 
æввахс адæм мæн ласынвæнд скодтой паддзахы хæдзармæ, уыцы ранмæ, æмæ адæмы æхсæн 
сайд, мæнгард, козбау, алы ныллæг хъуыддæгтæ фидар ахстон кæм сбыдтой. Æмæ уым æз 
хъуамæ æрвитон мæ бонтæ; æгады цыдæй фæцæудзынæн æз мæ лæгмæ, æгады рæхыстæ 
дзы мæ уæлæ, афтæмæй дзы цæрдзынæн... Мæн уыцы зындзинæдтæй фервæзын кæнын 
бафæраздзæн æрмæст дæ уарзондзинад. 
Р у д е н ц. Берта, æмæ сразы уаис ам баззайыныл, дæхицæн мæ аккаг скæнис мæ 
фыдæлты бæстæйы? Хуыцау ме ’вдисæн: мæ уд, мæ зæрдæ, мæ фæндон зæгъай - æдзухдæр 
тындзыдтой дæумæ. Кæд æмæ архайдтон, мæ намыс æмæ мæ хорз ном цæмæй айхъуысид, 
уæд уый кæнын æз иудадзыгдæр дæу бузныггад. Уарзондзинад, сыгъдæг уарзондзинадæй 
фæстæмæ уæлдай хъуыды нæ уыди мæ зæрдæйы дæу сæраппонд. Æмæ кæд, мæ хуры рухс, 
кæм цæрыс, уыцы æртгиваг дзыллæйыл стырзæрдæ суыдзынæ, ацы ран фæцæрынмæ дæ 
ныфс бахæсдзынæ, уæд цæмæ бæллыдтæн, «тæхуды» цæмæ кодтон, уый мын хуыцау 
саккаг кодта, æмæ уыцы дзыллæйæ мæнæн агуринагæй ницы ис. Хъæр кæнут, нæ хæхбæсты 
дæттæ, дзæбæх цæвут нæ фидар къæдзæхтæн сæ риутæ! Амæй фæстæмæ мæн дзæгъæлы 
нал хæсдзæн, нал, мæ зонд, паддзахы хæдзармæ нал дзурдзæн, нал, мæнæн мæ зæрдæ. 
Бафснайæнт нæ мах нæ хæхтæ ацы æнæмæт лæнкауы, æрмæст нын арвы рухсæй нæ 
цæстæн хай куыд бакæной, афтæмæй! 
Б е р т а. Цы æнхъæл дын уыдтæн, уый разындтæ. Нæ мæ фæсайдта мæ зæрдæ! 
Р у д е н ц. Тагъд мæнæй фæлидзут, ницæйаг сæнттæ! Амонд ссардзынæ мæ райгуырæн 
хæхты; мæ сабийы бонтæ уым хъæлдзæгæй æрвыстон; а бæсты рухс кодта мæ зæрдæ 
алцæмæйдæр - йæ дæттæм, йæ халсармæ цæст не ’фсæст кæсынæй; ныр та мæ чызджыты 
хуыздæр кæд равзæрста йæхицæн ацы ран!.. Уарзтон мæ райгуырæн бæстæ æдзухдæр, æмæ йын 
æнæ уарзгæ дæр нæй: æнæ уый æххæст нæу мæ амонд. 
Б е р т а. Тæхудиаджы бæстæ у ацы бæстæ, сыгъдæг æмæ æнæтæригъæд бæстæ; а хæхты 
никуыма æрцыд ахæм хъуыддаг, æмæ дзы исчи йæ бæстæ ауæй кæна, йæ райгуырæн 
бæс-377- 

тыл галиуæй рацæуа; фыдæлты рæстдзинад ма ацы ран баззади, ацы ран. Нæ бонтæ 
арвитдзыстæм амондимæ, æнæмæтæй а бæсты, сабыр æмæ æнцад царды мидæг. Дæумæ ис 
лæгдзинад, де ’мхуызон адæмæн уыдзынæ ды сæ разæй, стыр цыт дын дæтдзысты адæм, 
паддзахæн йæ зæххыл цы цыт ис, раст ахæм цыт... 
Р у д е н ц. Куыд æмбарын, уымæ гæсгæ, мæ бон æдæрсгæ бауыдзæн зæгъын: ды дæ 
сылгоймæгтæн сепæты сæр; дæу руаджы, дæ уарзондзинады фæрцы — ды мæ сагъæсгæнæг, 
ме ’нувыд койгæнæг — афтæмæй æз зæххыл уæларвон цардæй бацæрдзынæн. Цыдæриддæр 
цæры, уый цæры дæу руаджы, дидинæг чи рафтауы, уый дæр æй рафтауы дæу руаджы; 
дæуæн арфæгæнæг сты, дæ алфамбылай чи цæры, уыдон сеппæт дæр! 
Б е р т а. Мæ иунæг сæрыбон, — сагъæс мæн æнцад куыд ныууагътаид, дæ зæххон 
амонд дæ къахы фындзæй ды аппарынмæ куы хъавыдтæ, уæд? Цы боны хæрзтæ ма 
æрвыстаин æз, хицауадуарзæг тиран мæ арф куы бафснайдтаид йæ тар фидары, уæд? Ады ран 
нæй фидæрттæ, ахæстæттæ, нæй дзы быру мæн æмæ мæ уарзон адæмы æхсæн, нæй дзы, 
кæуыл нæ ахызтæуа, ахæм æфцæг. 
Р у д е н ц. Æппæтдæр хорз, фæлæ куыд фервæзон, мæхæдæг мæхи цы бæттæнты 
стыхтон, уыдон ма цы амалæй райхалон? 
Б е р т а. Атон сæ дæ фидар цæнгтæй. Цыдæриддæр не ’рцæуа, уæддæр хæст самай дæ 
дзыллæйы сæраппонд: уыцы хæс дæуæн æрдзæй рацыди демæ! 
Хъуысы дардæй сыкъа уадындзты уасын. 
Цуанæттæ уасын байдыдтой, фæйнæрдæм уал нæхи айсæм. Фæлæ дæ иуцъусдуг дæр 
рох ма уæд; дæ райгуырæн бæсты сæрыл хæцгæйæ, тох самайдзынæ, дæ цæрайæ чи цæры, 
уый сæрыл, дæ уарзондзинады сæрыл; уыцы иу сæрибардзинад суæгъд кæндзæн нæ 
дыууæты дæр. 
Ацæуынц. 
Æртыккаг æвдыст 
Альторфы уыгæрдæн 
Сценæйы разæй — бæлæстæ; мидæгоз рæбынæй хъилыл худ ауыгъд. Дард ран æрæхгæдтой хъодигонд хъæд 
æмæ хæхтæ, сæ фæстæ арвмæ фæцыдысты митæй æмбæрзт æфцджытæ. 
Фрисгард æмæ Лейтхольд хъахъхъæнынц. 
Фрисгард. Мæ хæлар, дзæгъæлы хъахъхъæнæм ацы ран. Ардæм ничиуал цæуы 
худæн кад æмæ цыт бакæныны тыххæй. Афтæмæй та, хуыцау базона, мæлдзыджыты 
губаккау-иу адæм æмызмæлд кодтой ацы ран; фæлæ тæрсынгæнæн куы æрцауыгътой 
хъилыл, уæдæй фæстæмæ дзы бындз атæхæг дæр нал фендзынæ. 
Лейтхольд. Адæмæн сæ тæккæ æнæсæрæнтæ, сæ тæккæ ницæйæгтæ цæуынц 
ауылты æмæ фелвасынц уайтагъд сæ дæрдджын худы гæбæзтæ; фæлæ дардыл азилынц 
сæрæн адæм, æндæр фæндагыл, цæмæй сæ ма бахъæуа худæн кувын. 
Фрисгард. Айагъоммæ бонæмбис ацы фæзыл дзыллæйæн сæ фæндаг уыди нæ 
рæзты. Мæхинымæр дзырдтон, додой мын куыд фæци сæ къона, искæй дзы ахсдзынæн. 
Æнхъæл уыдтæн: иу дæр дзы нæ бахæсдзæн йæ сæрмæ худæн бакувын. Уæд æваст сæ астæу 
фæзынди сæ сауджын Рессельман. Сыгъдæг лæвæрттимæ фæцæйцыди рынчыны 
хæдзарæй, æмæ йын цыма хъуыдыгонд уыди раздæр, афтæ хъилы раз æрлæууыди, йе 
’ххуысгæнæг та ныххоста дзæнгæрæг; адæм æркодтой зоныгыл, цы бамбарын æй хъæуы, худы раз 
нæ, фæлæ сыгъдæг лæвæртты раз. 
Лейтхольд. Байхъус-ма мæм, æвæдза, иучысыл ахъуыды кодтай, уæд сбæрæг 
уыдзæн, ацы ран æдылы лæудæй кæй лæууæм, уый. Æгад у æфсæддон лæгæн афтид худ 
хъахъхъæнын. Чи нæм æрбакæса, мæ хæлар, уыдон ныл худæгæй мæлдзысты, адæмы 
кувын кæнынц худæн, зæгъгæ. Мæнырдыгонау, æдылы хъуыддаг у ацы хъуыддаг. 
-378- 

Фрисгард. Омæ цы! Фæуæд цыфæнды афтид дæр! Ды дæр кувыс афтид сæрæн. 
Гильдегарда. Мехгильда æмæ Эльсбета æрбацæуынц сывæллæттимæ æмæ хъилы алыварс æрлæууыдысты. 
Лейтхольд. Цы загъдæуа дæуæй дæр! Ницæй тыххæй дæр адæймаджы бафхæрыныл 
фæстиат нæ кæныс. Цæуæд, кæй фæнды, уый, æз мæхи æнæуынæг скæндзынæн, куыд 
никæй æрцахсон, афтæ. 
Мехтгильда. Сабитæ, мæнæ уын уый та нæ бæстыхицау, акувут ын! 
Эльсбета. Хуыцауы дзыхæй уый рацæуæд, æмæ йæхи ардыгæй куыд айса, йæ худ 
нын куыд ныууадза йæхи бæсты — хуыздæр йедтæмæ нын фыддæр нæ уыдзæн. 
Фрисгард (ссе фсесуры). Усайтæ, æмæ цы ми кæнут? Цы слæууыдыстут уын куы 
зæгъын? Уæхи айсут иуырдæм! Сымах дзы ницæмæн хъæут. Рарвитут нæм уæ 
сæрыхицæутты; мах сæм æркæсæм, кæддæра куыд хъæбатыр разыниккой. 
Устытæ ацыдысты. 
Телль æд фат, æд æрдын æрбацæуы, йæ лæппуйы къухыл хæцгæ; 
худмæ нæ кæсынц, афтæмæй араст сты йæ рæзты. 
Вальтер (амоны хъодигонд хъæдæй æмбæрзт хæхтæм). Æз фехъуыстон, уым, дам, ис 
ахæм бæлæстæ, æмæ сæ искæцыйы фæрæтдзæф фæкодтай, уæд дзы туг ракæлы. Цымæ уый 
æцæг уа! 
Т е л л ь. Æмæ дын уый чи дзырдта? 
Вальтер. Нæ фиййау. Уыдон, дам, сыгъдæг æмæ дзуарджын бæлæстæ сты, æмæ, 
дам, сæ чи фæцагайа, уымæн йæ ингæныл æрзайдзæн къух. 
Т е л л ь. Сыгъдæг æмæ дзуарджын кæй сты, уый бæлвырд у. Уæлæ ма скæс уыцы 
митджын къæдзæхтæм, арвыл чи æмбæлы, уыдонмæ. 
Вальтер. Уый цъитийы бынат куы у; æмбисонд вæййы уыдон хъæр, æхсæвыгон сыл 
зæйтæ æд саха куы рауайынц, уæд. 
Т е л л ь. Мæ хæлар, мах уыцы хъæд куы нæ хъахъхъæнид, уæд нын зæйтæ æмæ 
цъититæ афонмæ нæ цæрæн бæстæ — Альторф сæ быны баныгæдтаиккой. Уыцы хъæды 
руаджы ирвæзæм — уый у махæн нæ хъахъхъæнæг. 
Вальтер (иучысыл ахъуыдыгæнгæйæ). Æмæ хæхтæ цы ран нæй, ахæм бæстæтæ дæр ис? 
Т е л л ь. А бæрзæндтæ куы фæуадзай дæ фæстæ, æмæ дарддæр куы ацæуай дон-дон, 
уæд афтдзынæ тыгъд быдырмæ, цæст кæуыл не ’ххæссы; дæттæ уыцы ран хъæр дæр нæ 
кæнынц, фынк дæр, фæлæ цадæггай цæуынц размæ; фæзæн уым йæ кæрон цæст нæ ахсы, 
хуымтæ нæ зынынц алы хоры мыггагæй, æмæ бæстæ кæрæй-кæронмæ у цæхæрадоны хуызæн. 
Вальтер. Баба, уæдæ афонмæ дæр цæуылнæ алыгъдыстæм уыцы диссаджы бæстæм, 
цæй тыххæй ма цæрæм ай хуызæн тас æмæ фыдбылызджын ран? 
Телль. Раст зæгъын хъæуы, бæстæйæ æвзæр бæстæ нæу: йæ хъæздыгдзинадæн æмбал 
нæй, хор дзы тынг хорз зайы, фæлæ хуымгæнæгæн уым йæ фæллой йæхи нæу. 
Вальтер. Уый та уæд цæмæн афтæ у? Æмæ цы хуымтæ афæлдахынц, уыдон сæхи не 
сты, дæуæн дæ хуымтæ дæхи куыд сты, афтæ? 
Т е л л ь. Нæ, мæ саби, фыдæлтæй баззад æмбисонд: хох — дзуарджын, быдыр — 
æлдарджын. Уым зæхх кæнæ паддзахы у, кæнæ аргъуаны. 
Вальтер. Цуан кæнын дæр сæ нæ уадзынц хъæды? 
Т е л л ь. Нæ, сырд дæр циу, уымæй иууылдæр паддзахы у. 
Вальтер. Æмæ кæсæгтæ ахсæнт цæугæдæтты, цады, денджызы!.. 
Т е л л ь. Денджыз уа, цад уа, дон уа — иууылдæр сты паддзахы. 
Вальтер. Ау, æмæ уагæр цавæр паддзах у, дзыллæйы уыцы тасы бынаты чи дары? 
Телль. Уый, мæ къона, уыдонæн у сæ иунæг дарæг æмæ сæ иунæг хъахъхъæнæг. 
Вальтер. Æмæ сæхуыдтæг сæхи бахъахъхъæнынæн не сты? 
Телль. Уыцы бæсты иу адæймаг иннæйыл нæ баууæнддзæн. 
Вальтер. Нæ, мæ фыд, æз дзы батыхсин ахæм бæсты, фæлтау ацы ран, нæ хæхты, 
цæрдзынæн. 
-379- 

Т е л л ь. Раст загътай, мæ хъæбул, — дæ чъылдыммæ сау зæрдæ адæмы бæсты цъититæ 
куы лæууой, уæд дын фыддæр нæ уыдзæн. 
Сæ цыды кой кæнынц дарддæр. 
Вальтер. Скæс-ма, баба, уæлæ хъилыл худ! 
Т е л л ь. Нæ фæндаг дарæм — ницы нæ кæсы уымæ. 
Цæуынмæ куыд хъавы, афтæ йын Фрисгард арцæй йæ развæндаг æрцахста. 
Фрисгард. Императоры номæй дæм дзурын: къахдзæф дæр мауал акæн, æнцад 
æрлæуу! 
Т е л л ь (арцмæ фæлæбургсейæ). Мæ фæндагыл мæ цæуын нæ уадзыс? 
Фрисгард. Бардзырд нæ сæххæст кодтай. Цом мемæ. 
Лейтхольд. Уымæн æмæ нæ бакуывтай худæн. 
Т е л л ь. Ауадз мæ, и, мæ хæлар! 
Фрисгард. Амал нæй! Цæугæ ахæстонмæ! 
Вальтер. Уый та куыд! Мæ фыды мын ахæстонмæ? Фæдис, сæр нæ бахъуыд! (Хъсер 
кæны сценсейы фæстæте.) Гъей, цы фестут, уайгæут ардæм, фезмæлут. Фæкæнынц æй 
ахæстонмæ! 
Сауджын Рессельман, кистер Петерман æрбазгъорынц æртæ лæгимæ. 
Петерман. Циу, цавæр у? 
Рессельман. Цæмæн æй æрцахстай? 
Фрисгард. Императорæн знаг у, йæ ард фæсайдта. 
Т е л л ь (сем дзсебæх бавнæлдтытæ кодта, афтæмæй). Мæнæй зæгъыс? Ард æз фæсайдтон? 
Рессельман. Рæдийыс, мæ хæлар. Уый Телль куы у, Телль. Растдæр адæймагæн 
скæнæн нæй. 
Вальтер (Вальтер Фиурсты фенгæйæ, фезгъоры йæ размсе). Дада, уæ, дада! Æнамонд 
хъуыддаг сæмбæлди мæ фыдыл! 
Фрисгард. Ахæстонмæ, ахæстонмæ! 
Вальтер Фиурст (сербазгъоргæйæ). Фæлæуу-ма! Æз ын фидар лæууын! Телль, 
хуыцауы хатырæй цы бакодтай, цавæр у? 
Мельхталь æмæ Штауффахер æрбацæуынц. 
Фрисгард. Бæстыхицауы дзырд ницæмæ дары; æххæст æй нæ кæны. 
Штауффахер. Телль æй ницæмæ дары? Уый нæ уыдзæн. 
Мельхталь. Мæнг дзурыс, æнаккаг! 
Лейтхольд. Худæн нæ бакуывта, фæцæйцæугæйæ. 
Вальтер Фиурст. Æрмæст гъе уый тыххæй ахæстонмæ? Мæ хæлар, ныууадз æй, 
æз ын фидар лæууын. 
Фрисгард. Фидар лæуу дæхицæн, кæд æмæ дæ бон у, уæд, — махæн цы зæгъынц, 
уый æххæст кæнæм. Цом! 
Мельхталь (хъæууон адæммæ). Амæй та ма уæдæ тыхмидæр куыд вæййы! Куыд 
æрхæсдзыстæм мах нæ сæрмæ, æмæ нын нæ астæуæй, нæ цæст уынгæйæ, Теллы аласой! 
Петерман. Тых махмæ фылдæр ис. Нæй йын ауадзæн. Ме ’фсымæртæ, нæхионтæй 
хуыздæр ма кæй сæрыл сдзурдзыстæм, кæ? 
Фрисгард. Æмæ уæд кæй бон у ацы ран, бæстыхицау цы дзырд радта, уый ныхмæ 
æрлæууын? 
Æртæ хъæууон лæджы (базгъоргæйæ). Цæвут сæ! Ма сыл ауæрдут! Мах дæр ам 
стæм! 
Гильдегарда, Мехтгильда æмæ Эльсбета æрбаздæхынц. 
Т е л л ь. Мæ хæлар адæм, нæхи бар нæ ныууадзут. Куы мæ бафæндыдаид, уæд сын 
мæхæдæг дæр æгъгъæд уыдтæн: сæ арцытæй мæ нæ фæтæрсын кодтаиккой. 
-380- 

Мельхталь (Фрисгардæн). Куыд æй ахонай, уый бæрæг уыдзæн. 
Вальтер Фиурст æмæ Штауффахер. Хорз адæм, сабырдæр! 
Фрисгард (хъæр кæны). Сæ ард басастой! Дзыллæ сызмæлыдысты! 
Хъуысы цуанонты уадындзы уаст. 
У с т ы т æ. Бæстыхицау нæм æрбацæуы. 
Фрисгард. Бакъуырма стут? Сæ хуыцау сыл рахатт! Мæнгардæй разылдысты! 
Штауффахер. Хъæрдæрæй йæ зæгъ, хайуан, дæ хъæлæс куыд афæда! 
Рессельман æмæ Мельхталь. Нал банцайай? 
Фрисгард (ноджы тынгдæр). Фæдис! Æгъдауыл чи хæцы, уыдонæн баххуыс кæнут! 
Фæдис! 
Вальтер Фиурст. Бæстыхицау, уæртæ! Раны фестæм, гъе! Бæрæг нæм уыдзæн! 
Геслер бæхыл, хъæрццыгъа йæ къухы. Рудольф Гаррас, Берта æмæ Руденц; сæ фæдыл 
бирæ адæм æд хæцæнгæрзтæ, сценæ бацахстой æгасæй дæр. 
Рудольф Гаррас. Фæндаг! Бæстыхицау! Бæстыхицауæн фæндаг! 
Г е с л е р. Фæсур сæ фæйнæрдæм! Цæуыл æмбырд кæнынц адæм? Фæдис чи хъæр 
кодта? Куыд мын æй бамбарын кæнат, афтæ... 
Сыбыртт дæр нал цæуы. 
(Фрисгардмæ.) Ацырдæм! Чи дæ? Цы дæ? Цæмæн ыл хæцыс? Цы ракодта? (Хъæрццыгъа 
скъæрæгмæ дæтты). 
Фрисгард. Мæ хицау! Æз дæн уыцы адæймаг, дæуæн зæрдиагæй чи кусы. Мах 
сæвæрдтой худ хъахъхъæнæг. Ады лæг дын дæ худæн кад нæ радта, æмæ йыл уыцы 
хуызæнæй æз фæхæст дæн; фæлæ мын æй адæм мæ бар нæ уадзынц. 
Г е с л е р (иуцъусдуг ницы сдзырдта, стæй). Телль, уый æнхъæл дын нæ уыдтæн, æмæ 
ды дæ паддзах æмæ уымæн йæ бæстыхицауы афтæ ницæмæ дардзынæ: æгæр-мæгуыр 
худæн цы кад ратгын æмбæлди, мæ дзырдмæ гæсгæ, уый дæр нæ бакодтай. Уымæй та æргом 
кæны, иуырдыгæй — хицæуттыл иузæрдион чи у, сæ фарс чи хæцы, сæ фæнд, сæ дзырдмæ 
сын чи хъусы, аннæмæй та сæ ныхмæ чи лæууы, хæрамдзинад сæм чи дары... Æрдумæ дæр 
не ’рдардтай ды мæ дзырд. 
Т е л л ь. Хицау, бахатыр мын кæн! Бауырнæд дæ, дæ дзырд æгадмæ æрцæуа, зæгъгæ, 
мыл рæдыд уый тыххæй нæ сæмбæлд! Сомы дын фæразын, мæ зæрды кæрон дæр нæ уыди 
дæ дзырды сæрты ахизын... Ныббар мын æй!.. 
Г е с л е р (хъусæй алæууыд иуцъусдуг, стæй). Телль, тынг, дам, арæхсыс æрдын æмæ 
фатæй — хуыздæр фатæхсæгыл нымайынц дæу. 
Вальтер. Уый æцæг у, хицау; мæ фыд, цы фæткъуы йæ бафæнда, уый сæдæ 
къахдзæфмæ бæласæй раппары йæ фатæй. 
Г е с л е р. Уый дæ лæппу ма уæд, Телль? 
Т е л л ь. Мæ лæппу у, хицау. 
Г е с л е р. Ис ма дын æндæр лæппу? 
Т е л л ь. Дыууæ мын сты, хицау. 
Г е с л е р. Фылдæр дзы кæцыйы уарзыс? 
Т е л л ь. Уæлдай уарзт сæ никæй кæнын. 
Г е с л е р. Уæдæ афтæ, Телль: кæд æмæ уыйбæрц арæхсыс фат æмæ æрдынæй, уæд дын 
фадат æрцыди дæхи равдисынæн: райс дæ фат, де ’рдын æмæ мын дæ хъæбулы сæрæй 
фæткъуы раппар дæ фатæй. Ноджы ма дын мæ уынаффæ: хорз бахъав. Куыддæр, æвæдза, 
фæткъуы нæ атылди иу æхстæн, афтæ, уый зон, æмæ дæхи сæр нал баззайдзæн дзæбæхæй. 
Фыртæссæй сеппæт дæр сагъдæй баззадысты. 
Т е л л ь. Æвирхъау фæнд æрымысыдтæ, хицау! Мæ сабийы сæрæй æз атулын кæнон 
хъуамæ... Уый та куыд уыдзæн! Нæ, æвæццæгæн дæ дзæбæх нæ бамбæрстон! Мæ 
рафæлдисæг! Дæ зæрдæ та уый куыд бакомдзæн, æмæ фыд ахæм нывонд æрхæсса йæхи къухæй? 
-381- 

Г е с л е р. Ныууадз, Телль, уæлдай ныхас! Æз дын зæгъын, дæ фырты сæрæй фæткъуы 
куыд æрæппарай, афтæ. 
Т е л л ь. Ай дын хуыцауы диссаг! Æмæ мын мæ хъæбулы сæр хъабахъхъæн цæй фæдыл 
æвæрыс? Мæ цардæй ма цы кæнын æз уый фæстæ? 
Г е с л е р. Æхсгæ дын куы зæгъын! Намæ сæфут уæ дыууæ дæр. 
Т е л л ь. Йæ фыды къухæй мæрдтæм куыд бацæуа мæ хъæбул? Зæнæг цы ад кæны, 
хицау, уый нæ зоныс — нæй дын, æвæццæгæн, æмæ уымæн. 
Г е с л е р. Цæй зондджын æрбадæ, Телль, æвиппайды. Афтæмæй та, мæ хъустыл куыд 
æрцыд, уымæ гæсгæ, ды фылдæр цæуыс дæ зæрдæйы фæндæй - зондмæ уыйбæрц хъусаг 
нæ дæ. Адæмы æгъдæуттæ дæ зæрдæмæ нæ хæссыс; уарзыс æнахуыр, чи нæма æрцыди, 
ахæм хъуыддæгтæ æмæ диссæгтæ; æмæ дын, гъе уыдæттæ зонгæйæ, æз дæр сарæзтон 
дæхимæ гæсгæ хъуыддаг. Чи зоны æмæ æндæр исчи фæстæмæ фæхæцыдаид йæхиуыл, фæлæ 
Телль хъуамæ йæ цæст дæр ма фæныкъула, афтæмæй сразы уа алцыппæтыл дæр. 
Б е р т а. Æгъгъæд у, бæстыхицау, хъазынæн! Нæ сæм кæсыс, ризæг сыл куыд бахæцыд, 
сæ хуыз куыд афæлывтой; уыйбæрц дын нæма фæцахуыр сты дæ хъазæн ныхæстыл. 
Г е с л е р. Æмæ дын чи загъта, хъазгæ кæнын, уый? (Бселасæй фæткъуы æртыдта.) Ай 
уын фæткъуы. Фæйнæрдæм айсут уæхи! Куыд æмбæлы, санчъехтæ афтæ банымайут... 
Цыппарыссæдзæм санчъех арæн фæуæд: нæдæр — къаддæр, нæдæр — фылдæр, кæй уын загътон, 
уымæй. Йæхицæй мын æппæлыди, сæдæ къахдзæфмæ, дам, мысан нæ ивгъуийын. Ныр дæ 
лæджы сæр бахъуыди, фатæхсæг: хъахъхъæн, ивгъуийгæ ма фæкæн. 
Рудольф. Ме скæнæг хуыцау! Ай æцæг куы сфæнд кодта, хъазынхъус куы нæ у... 
Саби, тагъддæр бæстыхицауы раз дæ зонгуытыл æрлæу æмæ дзы ракур, цæмæй дын ныббара. 
Вальтер Фиурст (сабырсей Мельхталæн, фырмæстæй ма йæхиуыл хæцын нысыл ни 
фæразы). Фæсабыр у, мæ хæлар, дæхи фæуром! 
Б е р т а (Геслереен). Æгъгъæд у, хицау, кæрон ын скæнын хъæуы! Стыр фыдми у 
ныййарæджы зæрдæйæ афтæ хъазын. Кæд æмæ æцæгæй дæр уыцы чысыл зылыны тыххæй 
æмбæлди ууыл амæлын, уæд æй æрдæбонсарæй йæ фаг фæци зындзинадæй — йæ уд 
тæбыны халæй нарæгдæр фестад. Ауадз æй йæ хæдзармæ: ныр ын базонын кодтай дæхи — ацы 
хъуыддаг дын уый нæ, фæлæ ма дын æй йæ тъымы-тъыма дæр нал байрох кæндзысты. 
Г е с л е р. Фæйнæрдæм! Тагъддæр уын куы зæгъын! Дæ фæстиат ма цæмæн у? Дæ 
зылын дæхицæн нæ зоныс? Мæнæй æндæр дæу æгасæй нал ауагътаид, фæлæ дын æз, мæ 
зæрдæйы хæлардзинадæй, дæ адзал дæттын, мæнг дын чи нæ кæны, гъе уыцы къухмæ. Йæ 
адзал та йæхи къухмæ кæмæн радтон, уый бон хъуамæ мауал уа мæн азымы дарын, хæрам 
кæнын. Дæ рæстдзæфæй кæм æппæлыдтæ, уым мын æй ныр хъуамæ равдисай. Раст 
зæгъын хъæуы, нысайнаг дæр бæрзонд у, йæ лæвар дæр — стыр. Мысаны зиллакк ныццæвын 
уыйбæрц стыр хъуыддаг нæу, бирæтæн дæр бантысдзæн. Фæлæ æцæг фатæхсæг уый 
разындзæн, иухатт дæр йæ зæрдæ кæмæн нæ фехсайдта йæхимæ, цæст æмæ къух кæй коммæ 
кæсынц æдзухдæр. 
Вальтер Фиурст (æрхауди хицау ы размæ йæ зонгуытыл æмсё). Хицау! Стыр кад 
кæнæм мах дæ бæрзонд номæн, фæлæ нын дæ зæрдæйы хорзæх равдис. Мæ исæн дын 
зæрдиагæй балæвар кæндзынæн йе ’мбис, намæ æгасæй дæр фæуæд дæ фæхъхъау, æрмæст 
нын фервæзын кæн лæппуйы фыды! 
Вальтер Телль. Дада, сыст уæлæмæ: ахæм фыдадæймаджы раз зоныгыл ма лæуу 
уый аккаг нæу. Кæм æрлæууон, зæгъут мын? Æз нæ тæрсын; мæ фыд тæхгæ-тæхын маргъ 
нæ ивгъуийы, фат нæ ныссадздзæн уый йæ фырты зæрдæйы. 
Штауффахер. Дæ зæрдæ ныккæрзæд уæд та сабийы æнахъомдзинадæй! 
Рессельман. Рох дæ ма уæд, хуыцау кæй ис уæлæрвты мидæг, уый дæ дзуапп 
агурдзæн дæ хъуыддæгты тыххæй. 
Г е с л е р (амоны лæппумæ æмæ). Сбæттут æй уæртæ уыцы сусхъæд бæласмæ! 
Вальтер Телль. Цы? Бæттын мæ кæны? Уый нæ уыдзæн! Уæрыккæй бирæ 
сабырдæр лæудзынæн: змæлгæ нæ, фæлæ улæфгæ дæр не скæндзынæн. Фæлæ мæ куыддæр 
бабæттат, афтæ мæ хъæр араудзæн нæ хæхтæ, дæндагæй хæрдзынæн мæ бæттæнтæ. 
Рудольф Гаррас. Лæппу, цæй æмæ дын уæд та дæ цæстытæ бабæттæм. 
-382- 

Вальтер Телль. Уæд цæмæн? Дæуæй афтæ, мæ фыд цы фат суадза, æз уымæй 
фæтæрсон! Æнхъæлмæ йæм кæсын! Мæ цæст дæр нæ фæныкъулдзынæн. Фæстиат мауал 
кæн, мæ фыд! Уый дын дæ рæстдзæфыл не ’ууæнды, фæлæ йын æй равдис. Нæ дыууæйы 
сæфтмæ дæр бæллы æнæхуыцауыхай, фæлæ йын фыддæрадæн ми бакæн: раст фехс æмæ 
фæткъуы акъуыр. (Сусхъсед бселасмæ фæцæуы. Фæткъуы йын æвæрынц йæ сæрыл.) 
Мельхталь (хъæууон адæммæ). Гъау, æмæ уый та куыд! Куыд баззайдзыстæм 
кæсгæйæ ай хуызæн æнæгъдау хъуыддагмæ? Уæд ма ард та цы хордтам! 
Штауффахер. Уæдæ цы бакæнинаг стæм, нæ бон циу? Хæцæнгарзæй нæ 
æгæрмæгуыр лæдзæг дæр никæмæ ис. Фæлæ ма уæртæ уырдæм бакæс: саухъæды хуызæн сæ 
арцытæ. 
Мельхталь. Гъæй-джиди, æмæ уайтагъд куы райдыдтаиккам хъуыддаг кæнын! 
«Æмгъуыдмæ йæ ныууадзæм» чи загъта, уымæн йæ хуыцау хуыздæр фæуæд! 
Г е с л е р (Телльмсе). Байдай! Хæцæнгарз хъазæн дзаума нæу! Æдзух фатимæ хæтын 
фыдбылызмæ дæр асайы: хаттæй-хатт фатæхсæгæн йæ адзал фатæй æрцæуы. Хъæубæсты 
адæм сæхи афтæ сæрибар кæй дарынц, уый бæстыхицæутты хистæрæн у уайдзæфаг: гæрзтæ 
дарыны бар хъуамæ уымæн уа æрмæст, йæхæдæг хицауад чи кæна. Æрдын хæссын дын 
уыйбæрц адджын кæм фæци, уым дын æз та мысан сарæзтон. 
Т е л л ь (æрдынбос æлвасы хъæддыхдæр семæ дзы æвæры фат). Фæйнæрдæм алæуут! 
Бынат раттут! 
Штауффахер. Телль!.. Фæлæуу!.. Ма-ма байдай!.. Æнцад нæма у дæ зæрдæ, ризы 
дæ къух, дæ уæрджытæ ризынц дæ быны... 
Т е л л ь (æрдын æруадзгæйсе). Мæ цæстытæй нал уынын! 
У с т ы т æ. Стыр Хуыцау, табу дын, табу дын! 
Телль (бсестыхицаумсе). Ма мæ фехсын кæн. Мæнæ дын уый мæ риу; цæвæнт æй дæ 
хотыхджынтæ, аннæрдæм дзы куыд азыной æрцытæ. 
Г е с л е р. Дæ мардмæ дын нæ бæллын, — фæнды мæ, фатæй куыд арæхсыс, уый мæхи 
цæстæй фенын. Дæхи куы æруагътай, афтæмæй та хуыскъссад кардæй уæлдай куы нæ дæ 
алцæмæдæр. Æрдынæй куыд арæхсыс, афтæ рæвдз дæ бæлæгъаразæнæй дæр; искæй 
фервæзын кæнын дæ куы бафæнды, уæд куы нæ фæтæрсыс цыфæнды фыдбонæй дæр. Сæр дæ 
бахъуыди, æппæты ирвæзынгæнæг, — фервæзын кæн ныр дæхи! 
Телль лæууы, мæстæй æхсиды; ризынц йæ къухтæ; зæрдæсастæй кæсы куы бæстыхицаумæ, куы та арвмæ. 
Æваст фатдонæй фат фелвæста æмæ йæ аивæй авæрдта йæ роны. Геслер ын кæсы йæ алы фæзылдмæ дæр. 
Вальтер Телль (сусхъæд бæласы бынсей). Баба, æхсгæ! Мæнæн ма тæрс! 
Т е л л ь. Æхсын. (Æрсабыр йæ зæрдсе æмæ æрдынбос селвасы.) 
Р у д е н ц {йæ маст тыхтæй-амæлттæй уромгæйæ бацыди Геслермæ). Æгъгъæд фæуæд, 
æгъгъæд, бæстыхицау! Æппæтдæр фæткыл! Фæлваринаг цы уыдтæ, уый дын фæлвæрст 
фæци, — дæ къухы бафтыди. Фæлæ æгæргæнæг æгæр кæны: хъæддых æлвæст æрдынбос 
æрдыны сæтты. 
Г е с л е р. Курын дæ, æмæ куыд банцайай, афтæ! Æз демæ нæ дзурын. 
Р у д е н ц. Ды нæ дзурыс, фæлæ хъуамæ æз дзурон... Тынг зынаргъ у мæнæн паддзахы 
намыс. Ахæм митæй фыдбылыз ракъахдзынæ, маст бауадздзынæ. Æз та зонын, паддзахы 
уый кæй нæ фæнды, стæй мæ адæм æвзæр хъуыддагæй куы ницы сарæзтой, афтæ сын цæй 
тыххæй кæнай? Ахæм бартæ нæй дæумæ. 
Г е с л е р. Куыд мæм уæндыс?.. 
Р у д е н ц. Нырмæ иу дзырд дæр никуы сирвæзти мæнæй; барæй нæуынæг скодтон 
мæхи, цæмæй ма кæсон дæу тыхдзинæдтæм, мæ нæтгæ зæрдæйы рисе куыд бамынæг уа, 
ууыл архайдтон, фæлæ ныр æгъгъæд фæуæд: æз хъæрæй дзурын куынæ байдайон, уæд мæ 
ард фæсайдтон мæ падцзах æмæ мæ фыдыбæсты раз. 
Берта (йæхи сæ астæумæ байсгæйæ). Хуыцау дын ма уæд! Тынгдæр æй смæсты 
кодтай! 
Р у д е н ц. Æз мæ адæмы байрох кодтон, ныууагътон мæ хæстæджыты; мæ хæлар, ме 
’мгæрттæй ахицæн дæн, цæмæй сымахимæ тыхджындæр сиу уон. Æнхъæл уыдтæн, 
паддза-383- 

хы хицауад ам куы сфидар уа, уæд нын хуыздæр уыдзæн, зæгъгæ. Фæлæ ныр æрхауди мæ 
цæстыты бæттæн æмæ федтон æз, арф къахæны был кæй лæууын. Æууæнкæй мæ баластат 
уæхимæ æмæ мыл сайдæй рацыдыстут... Æнæхай фæцæйкодтон мæ адæмæй. 
Г е с л е р. Æнæуаг, куыд уæндыс дæ хицаумæ дзурын ахæм æвзаджы хаттæй? 
Р у д е н ц. Ды нæ дæ мæ хицау, — мæ хицау мæнæн император! Æмæ дæ кæд фæнды, 
уæд схæцæм рицæрты хæстæй: æз цæттæ дæн. Стæй уый зон, æмæ паддзахы номæй æрвыст 
куы нæ уыдаис а бæстæм, стыр аргъ кæмæн кæнын, уыцы паддзахы номæй, уæд дæм ме 
’рмкъух хъæлæкк фехстаин; æмæ мын уæд рицæрау дзуапп раттаис. Ныр дæр дæ цы 
фæнды, уый бакæн, æрбасид тагъддæр дæ салдæттæм... Фæлæ æз æнæгæрзтæ нæ дæн мæнæ ацы 
адæмы хуызæн! (Дзыллæмæ амонгсейсе.) Нæ, мæнæн мæ кард мæ фарсыл. Уæдæ ма мæм 
исчи æрбауæндæд хæстæг æрбацæуын дæр... 
Штауффахер (схъсер кодта). Фæткъуы атылди! 
Адæм Руденц æмæ бæстыхицауы ныхасыл куыд фесты, афтæ Телль йæ фат суагъта. 
Рессельман. Ницы уыди лæппуйæн! 
Бирæты дзурын. Акъуырдта фæткъуыйы. 
Вальтер Фиурсты æрхауынмæ бирæ нал хъæуы æмæ йыл Берта хæцы. 
Г е с л е р (джихæй аззади). Цы? Фехста? Æнæбасæттон. Хъуамæ æцæг?.. 
Б е р т а. Саби æгасæй баззади! Телль, дæ зæрдæ де ’муд æрцæуæд. 
Вальтер Телль (æрбазгъордта сед фæткъуы). Ай дын фæткъуы, баба. Æз дын куы 
загътон, ды дæ фырты нæ фæцæф кæндзынæ, зæгъгæ. 
Телль уыцы тарстæй лæугæйæ баззад, цыма фаты тахтмæ касти, уыйау, фæлæ йæм лæппу куы æрбахæстæг, уæд 
æрдын аппæрста, фæйнæрдæм йæ цæнгтæ фæхаста, афтæмæй азгъордта йæ хъæбулы размæ, ныхъхъæбыс æй кодта, 
æмæ æруагъта йæхи йæ уæрджытыл. Адæм фегуыппæг сты, сæ зæрдæтæ ныккæрзыдтой. 
Б е р т а. Уæ, тæригъæдгæнаг стыр хуыцау!.. 
Вальтер Фиурст (фыд æмæ фыртæн). Мæ сабитæ, мæ сабитæ, мæ сабитæ! 
Штауффахер. Табу хуыцауæн! 
Лейтхольд. Афтæ ма фехсгæ уыдзæн! Æнусмæ дæр йæ кой кæндзысты. 
Рудольф Гаррас. Цалынмæ нæ айнæг къæдзæхтæ фидар лæууой нæ хæхты 
мидæг, уалынмæ Теллы таурæгъ нæ байрох уыдзæн. (Фсеткъуы дæтты бæстыхицаумæ.) 
Г е с л е р. Цæрдхуынкъ фæци фæткъуы! Нал ис хуыздæр фехсæн! 
Рессельман. Хорз æхст та ма уæдæ куыд вæййы! Фæлæ сар уый къона, æхст кæй 
руаджы æрцыди, арвыл фæлварæгау чи архайдта. 
Штауффахер. Æрцæуæд дæ зæрдæ йе ’муд, Телль! Дæ бар дæхи у ныр æмæ 
цадæггай цæугæ, дæ хæдзар бацагур. 
Рессельман. Цæугæ, цæугæ, сабийы йæ мадмæ бахæццæ кæн. 
Г е с л е р. Телль, æрбайхъус-ма мæм! 
Т е л л ь {сем баздæхгæйæ). Цы мын зæгъдзынæ? 
Г е с л е р. Бамбæхстай мæ иу фат. Æз æй федтон. Зæгъ мын, цæмæн æй бамбæхстай? 
Т е л л ь {рохстауæй). Хицау, ахæм æгъдау нæ бæсты рагæй ис. 
Г е с л е р. Уый мæнæн дзуапп нæу, Телль: дæ зæрды æндæр фæнд уыди, æвæдза. Ма 
мын æй басусæг кæн, фæлæ раст циу, уый зæгъ æргомæй. Мацæмæй тæрс: цыдæриддæр уа — 
ды æнæ азымæй баззайдзынæ. Цæмæн ма дæ хъуыд дыккаг фат? 
Телль. Кæд æмæ мын тас нæ уыдзæн мæ удæн, уæд дын æцæгдзинад æргомæй чи 
зæгъдзæн, уый — æз. {Райста фат йог ронæй æмæ бакаст бæстыхыцаумæ йæ цсестызулæй.) 
Ацы фатæй дын æз байхæлдтаин дæ зæрдæ, мæ фыртыл æнæнхъæлгæ исты зиан куы 
æрцыдаид, уæд; æмæ, раст зæгъын хъæуы, йæ раны сæмбæлдаид мæ фат. 
Г е с л е р. Уæдæ, афтæ, Телль! Тас нæ уыдзæн дæ удæн: дзырд кæм раттон, уым æй 
рицæрау æххæст бакæнын дæр мæ бон бауыдзæн. Фæлæ мæм цы фыд зæрдæйыуаг дарыс, 
уый базонгæйæ, æз нал ауадздзынæн ныр дæу, æмæ дæ бафснайдзынæн ахæм ран, хуры 
-384- 

рухс кæм никуы фенай дæ адзалы бонмæ, мæй дæм кæдæм никуыуал бакæса. Мæн мæ 
сæры кой бакæнын хъæуы, цæмæй æдас уон дæ фатæй. Салдæттæ, кæм стут, ардæм! 
Сбæттут æй! 
Бæттынц Теллы. 
Штауффахер. Уый та куыд, хицау? Стыр хуыцауы руаджы ирвæзгæ фæкодта, ды 
та йæ рæхыстæй бæттыс! 
Г е с л е р. Фендзыстæм, кæддæра ма йæ дыккаг хатт исчи фервæзын кæнид. Акæнут 
æй тагъд мæ бæлæгъмæ: æз æй Киуснахтмæ арвитдзынæн мæхæдæг. 
Рессельман. Уый бакæнын кесæры бон дæр нæу: нæ чингуыты нын цы бартæ 
фыст ис, уыдон сæрты хизы дæ хъуыддаг. 
Г е с л е р. Æмæ кæм сты уæдæ? Сфидар сæ кодта кесæр? Уый сыл йæ къух куы нæ 
æрæвæрдта. Ахæм хорздзинад ссардæуыдзæн æрмæст уисæнæй, коммæгæсынæй, сымах та, 
ныхмæ чи лæууы, уыдон стут, змæнтæг: загъд æмæ хъæлæба нæ цух кæнынц уæ зæрдæтæй. 
Ме ’нæ зонгæ не стут: уæ зæрдæты æмбæхстæй цы дарут, уый дæр ма уын æнæзонгæ нæ 
дæн! Ныр æй фæласын æз сымахæй; фæлæ уый зонут — аххосагæй Телльмæ цæйбæрц ис, 
уыйбæрц хайджын дзы стут сымах уе ’ппæт дæр. Æмбаргæдæр уæ чи у, уый ахуыр кæнæд йе 
’взагыл хæцын, йæ сæр ныллæг дарын! 
Фæцæуы, йæ фæдыл араст сты Берта, Руденц, Гаррас æмæ æфсæддон адæм; 
Фрисгард æмæ Лейтхольд баззадысты. 
Вальтер Фиурст (зæрдæсастæй). Байсæфтæн бынтондæр, йæ маст исгæйæ, уый 
сфæнд кодта æд бинонтæ мæн фесафын. 
Штауффахер. Цы бакодтай? Тираны дæ къахын нæ хъуыди. 
Т е л л ь. Æз цы фыдæвзарæны фæдæн, уым уæ исчи куы фæцадаид, уæд æмбарид: 
хиуыл ныххæцын афтæ æнцон кæй нæ уыди мæ раны. 
Штауффахер. Бæстæ байсæфт! Дæ фæстæ, Телль, сызмæлæн нал уыдзæн махæн 
дæр: æфсæн рæхыстæй нæ сбастой иууылдæр. 
Хъæууон адæм (æрæмбырд сты Телаыл). Дæ фæстæ фыдæнхъæл фестæм бынтондæр! 
Лейтхольд (Телльмæ йæхи баласгæйæ). Риссы дыл мæ зæрдæ! Фæлæ мын ницы 
гæнæн ис: хæс мын циу, уый кæнын. 
Т е л л ь. Хæрзбонтæ! 
Вальтер Телль (зæрдæуынгæгæй). Мæ фыд, уæ, мæ уарзон фыд! 
Т е л л ь (арвмæ амонгæйæ). Уæлæ уыцы ран дæ фыд! Уымæ-иу кув, мæ хæлар! 
Штауффахер. Цы фæдзæхсыс де ’фсинмæ, Вильгельм? 
Телль (зæрдиаг хъæбыспгæ кæны йæ фыртæн). Саби баззад æгасæй, æз та æнхъæлмæ 
кæсын хуыцаумæ. (Æваст сæ йæхы айста æмæ фсецæуы, йæ алыварс салдæттæй 
хъахъхъæнджытæ.) 
ЦЫППÆРÆМ АРХАЙД 
Фыццаг æвдыст 
Цыппар кантоны цадæн йæ хурыскæсæн был. Хъæддаг, æмуырдыг къæдзæхтæ сценæйы мидæгоз. Цады 
фæйлауæнтæ дыууæрдæм кæнынц. Хъуысы уылæнты æвирхъау хъæр. Хаттæй-хатт арв ферттивы, стæй ныннæры. 
Кунц Герзауæй, кæсагахсæг æмæ йæ лæппу. 
К у н ц. Бауырнæд уæ, хъуыддаг уын сæрæй-бынмæ куыд радзырдтон, афтæ уыди — 
мæхи дыууæ цæстæй сæ федтон. 
Кæсагахсæг. Телль ахст у, æмæ йæ Киуснахтмæ арвыстой. Стыр ныфс нын 
уыдаид, искуы нæ сæрибардзинады тыххæй куы схæцыдаиккам, уæд. 
К у н ц. Цадыл бæстыхицау йæхæдæг дæр фæцæйцыди семæ. Уыдон куыд балц кодтой, 
25ÆмбалтыЦоцко 
-385- 

афтæ рацыдтæн æз дæр Флиуельнæй, фæлæ мæ тымыгъ æрбаздæхта ардæм. Чи зоны æмæ 
уыдоны дæр бафæстиат кодта. 
Кæсагахсæг. Рæхыстæй бает у Телль бæстыхицауы къухы. Æцæгæй дын зæгъын, 
уый йæ бакæндзæн ахæм ран, боны рухс æм кæдæм нал хæццæ кæна! Телль æнæрцæф 
адæймаг у, бæстыхицау та йæ æгæр-æгæр бафхæрдта; ныр тæрсы, йæ маст дзы куы райса, 
уымæй. 
К у н ц. Дзурынц ма, нæ зæрдæхæлар зæххы хицау Аттингаузен фæрынчын æмæ нал у 
ахъаззаг, зæгъгæ. 
Кæсагахсæг. Нæ зæрдæ ма ууыл дардтам æмæ та нын уый дæр нал ис. Иунæг уый 
ма уыди нæ сæрылдзурæг, йæ адæм æмæ йæ бæстæйы хъахъхъæнæг. 
К у н ц. Тымыгъ тынгдæр кæны. Хæрзбон ут! Æхсæвиуат хъæуы бакæндзынæн: абон 
фаллаг фарсмæ бацæуын къухы бафта, уый кой кæнын дæр нæ хъæуы.(Фæцсеуы.) 
Кæсагахсæг. Телль нын — ахæстоны! Барон — мæлæтдзаг рынчын! Тыхдзинад 
бæрзонд цæуылнæ сиса ныр йæ сæр! Æфсарм, худинаг нал ис! Рæстдзинад цы дзых 
дзырдта, уый бамыр, уынаг цæстытæ фæцъынд кæнынц, домбай арм та — рæхыстæй баст. 
Л æ п п у. Баба, их ныл ныккалдта! Цом нæхимæ - фыдбон скæндзæн. 
Кæсагахсæг. Гъа-мардзæ, тымыгъ, мауал ауæрд! Тыгъдызæй рауадз! Мауал æнцай, 
арвы хъæр! Уæ, арвнæрынгæнæг мигътæ, уæ тызмæгдæттæй фæласут æппæт бæстæ! 
Байсæфут, байсæфут, фидæнмæ чи равзæра, уыцы адæмы ног фæлтæр. Æлдарад байдайут сымах 
дæр, дунейы гуымиры куырм тыхтæ! Ардæм тагъддæр, хъæды цæрджытæ! Сымах та баисты 
ацы æдзæрæг зæххытæ, уымæн æмæ мах æнæ сæрибарæй цæрын нæ бафæраздзыстæм а 
бæсты. 
Л æ п п у. Нæ хъусыс, куыд пæллахъхъ кæны доны гуылфæн; афтæ змур зилдух никуы 
кодта уый æппындæр. 
Кæсагахсæг. Дæ хъæбулы сæрыл та фат суадзай! Искуы ма æрцыди ахæм аллайаг 
хъуыддаг, æмæ фыдæн йæ фырты сæр фехсын кæн? Æмæ ма ныл дунейы гуырымыхъ 
тыхтæ дæр цæмæн бацауæрдой? Диссаг мæм ницыуал фæкæсдзæн: хæхтæ цадмæ куы 
нызгъæлой, цъити мæсгуытæ дæр æваст куы стайой æмæ уырдыгмæ куы уайой, рыг куы фестой 
нæ къæдзæхтæ, донæй хъаймæт та дунейы дыккаг хатт куы фесафа, уæддæр дис 
ницæуылуал бакæндзынæн. 
Хъуысы дзæнгæрæджы хъæр. 
Л æ п п у. Хъусыс, — дзæнгæрæг цæгъдынц хохы бæрзæндтыл. Æвæццæгæн æмæ дон 
фæласы бæлæгъы йæ бынмæ: дзæнгæрæджы хъæр фæсиды алкæмæ дæр, цæмæй бакувой 
æнамондты тыххæй. (Уæзæгмæ фæхизынц.) 
Кæсагахсæг. Фыдраны бахаудта уыцы бæлæгъ, айхуызæн сахат ахæм авдæны 
фæйлаугæ кæй узынц! Никæйуал сæр æй бахъæудзæн — нæдæр бæлæгъаразæны, нæдæр 
бæлæгъаразджыты: портийау дзы хъазынц тымыгъ æмæ фæйлауæнтæ; зæрдæдарæн лæууæн 
дæр дзы, æвæдза, никуы ис: алы ран — æмуырдыг, æмæ бацæуæн кæмæ нæй, æрмæст ахæм 
цыргъ къæдзæхтæ; уыдон хъал арæзтæй ныддардтой бæлæгъмæ сæ айнæг риутæ. 
Л æ п п у {галиуырдæм амоны). Баба, бæлæгъ Флиуельнырдыгæй. 
Кæсагахсæг. Хуыцау, ды сæ фæдзæхсæг! Тымыгъ сæ хухулæгмæ куы байса, уæд 
сын нал ис фервæзæн. Тугдзых сырд къæппæджы уистыл фыртæссæй йæхи куыд хойа æмæ 
йæ ниугæ-ниуын сæттынмæ куыд хъава, афтæ уыцы ран дæр хъуымы фæйлауæнтæ мæсты 
хъæр кæнынц; уынгæг сын у уыцы ран: сæ алфамбылай сæ къæдзæхтæ æлвасынц æмæ сын 
æхгæнынц сæ фæндаг. (Схызти бæрзондмæ.) 
Л æ п п у. Баба, бæлæгъ Уры бæстыхицауы бæлæгъ у, æз æй базыдтон йæ сырх-сырхид 
тырысайæ. 
Кæсагахсæг. Расттæрхонгæнæг хуыцау! Уый бæлæгъ у бæлвырдæй дæр, Геслер дæр 
уым ис, нывондæн кæй снысан кодтой, уый дæр бады семæ. Бирæ дæ нæ ауагъта, бæргæ, 
цы агуырдтай, уый ссардтай. Уый зон, тиран, æмæ хъилдзæуагыл хъæлдзæуаг сæмбæлы! 
Мæгуыры бон дыл кæй бакодта, уый, æнхъæлдæн æмæ федтай дæхи цæстæй. Сæрæй, 
фæйлауæн нал хъусы де ’ртхъирæнтæм; айнæг къæдзæхтæ дæр, сæрæй, кад нал дæттынц дæ 
-386- 

худæн. Дæ кувын уал фæуадз, мæ хъæбул! Хуыцау ын цы стæрхон кодта, уадз æмæ уый 
бавзара ныр йæ сæр. 
Л æ п п у. Бæстыхицауы тыххæй нæ кувын, — æз Теллæн кувын, — бæлæгъы ис уый дæр. 
Кæсагахсæг. Æнæмбал иунæг хуыцау! Нæй бамбарæн дæ фæндтæн: иу фыдгæнæг 
æфхæрды цæмæй æрцæуа, уый тыххæй бæлæгъы бадпджытæ хæрзсæфт кæнынц 
æмхуызонæй. 
Л æ п п у. Кæс-ма, кæс, амондджын ирвæзт ракодтой Бугисгартæй, фæлæ сæ фæйлауæн 
Тойфельсмиунстерæй стыр Аксенберджы балæууын кодта. Мæ цæст сæ нал ахсы. 
Кæсагахсæг. Уый Гакмессер у; бирæ бæлæгъ ныппырх ис уыцы ран. Куынæ йыл 
æрзилой, уæд бæлæгъ айнæгыл йæхи скъуырдзæн æмæ дæ балгъитæг — уыдонау: 
фесæфдзысты. Баххуыс ма сын кæнид, бæлæгъимæ хорз чи арæхсы, æрмæст ахæм — Теллы 
хуызæн, — фервæзиккой ма уый руаджы. Фæлæ уымæн йæ азмæлæнтæ нал сты, нал, йæ бар. 
Вильгельм Телль æд æрдын. Тындзгæ цæуы, кæсы æмæ дистæ кæны; сценæйы астæу æрхауд йæ зонгуытыл, 
йæ къухтæ зæххыл æрæвæрдта, стæй сæ систа арвырдæм. 
Л æ п п у (йæ куы ауыдта, уæд). Кæс-ма, баба! Уæртæ уым иу чидæр йæ зонгуытыл лæууы. 
Кæсагахсæг. Уæртæ зæххыл æрæвæрдта йæ къухтæ, цыма йæхи уагыл нæу, уый 
хуызæн. 
Л æ п п у (йаш фæцсеуы хæстсегдæр). Баба, уæ баба! Мæнæ кæй уынын! Ракæс-ма йæм 
ракæс! 
Кæсагахсæг (фæцсеуы хæстæгдсер). Чи у, чи? Мæ рафæлдисæг!.. Телль куы дæ уый, 
сæрæй! Æмæ ма куыд æрбафтыдтæ ардæм? 
Л æ п п у. Бæлæгъы рæхыстæй баст нæ уыдтæ уæртæ уым? 
Кæсагахсæг. Киуснахтмæ дæ нæ арвыстой, цы? 
Т е л л ь (сыстади). Мæ сæр мæ бар у ныр мæнæн! 
Кæсагахсæг æмæ л æ п п у. Суæгъд дæ? Куыд æгъдауæй? 
Л æ п п у. Уæдæ ныр чердыгæй? 
Т е л л ь. Бæлæгъæй. 
Кæсагахсæг. Бæлæгъæй та куыд? 
Л æ п п у. Æмæ уæд бæстыхицау та цы фæци? 
Телль. Цады сæрты дыууæрдæм кæны. 
Кæсагахсæг. Хуыцауы æмбисонд! Æмæ уый та куыд уыдзæн? Стæй ам куыд 
февзæрдтæ? Дæ бæттæнтæ æмæ тымыгъæй та уæд куыд раирвæзтæ? 
Т е л л ь. Хуыцау мын баххуыс кодта. Хъуыддаг та уыди афтæ... 
Л æ п п у æмæ кæсагахсæг. Радзур æй, дæ хорзæхæй! 
Т е л л ь. Альторфы цы æрцыди, уый фехъуыстат? 
Кæсагахсæг. Уый зонæм, фæлæ дзургæ! 
Т е л л ь. Бæстыхицау сбæттын кодта мæн, стæй мæ æрвитынмæ хъавыди йæ 
Киуснахты фидармæ. 
Кæсагахсæг. Уый фæстæ Флиуельнæй ацыди демæ — уыдæттæ зонæм иууылдæр; 
фæлæ нын раныхас кæн, куыд фервæзтæ? 
Т е л л ь. Нæ фæндаг мах дардтам афтæ: бæстыхицау, стальмейстер Гаррас æмæ 
бæлæгътæрджытæ. Мæ фатдон, ме ’рдын уыдысты бæлæгъаразæнмæ хæстæг; æмæ Аксеныл чысыл 
куыд æрбазылдыстæм, афтæ ныл хуыцау ахæм тымыгъ рауагъта Готардæй, æмæ 
бæлæгътæрджытæн фыртæссæй сæ уд сцæйхаудта. «Нæ адзалы бон у ацы бон», - загъта нæ 
алчидæр йæхинымæр. Уæд дзы иу чидæр дзуры бæстыхицауæн: «Æнæсæфгæ нын нал ис — нæ 
адзал уынæм нæ цæстæй; тæссæй ницæмæуал арæхсынц нæдæр бæлæгъаразæг, нæдæр 
бæлæгътæрджытæ. Стæй нæ фæндаг дæр ничи зоны. Æрмæст иу адæймаг ис ацы ран, мах 
фервæзын кæнын йæ бон кæмæн бауид. Уый у Телль. Лæгæй дæр æм дау нæй, стæй 
бæлæгъимæ уый хуызæн чи сарæхса, ахæм та кæм ис? Хорз уаид, уый бар куы бакæнис нæ 
бæлæгъ». Уый фæдыл мæм дзуры бæстыхицау: «Æрбайхъус-ма мæм, Телль, - ацы 
фыдбылызæй нæ цæмæй фервæзын кæнай, уыйбæрц ныфс дæм кæд разындзæн, уæд дæ суæгъд 
кæндзынæн дæ рæхыстæй». «Разындзæн мæм, ай-гъай, хицау! Стæй ма бæлæгъы дæр 
фервæ-387- 

зын кæнин хуыцауы руаджы», — дзуапп ын радтон æз. Уæд мæ суæгъд кодтой мæ 
бæттæнтæй. Рул райстон æз мæ къухмæ: аивæй цæстызул дарын ме ’рдынмæ; уыимæ мæхинымæр 
æнувыдæй агурын, кæдæм алиурон, ахæм ран. Уалынмæ дын æваст ауыдтон æмуырдыг 
къæдзæх, йæ сæр — фæз, фæйлауæнтæм æруагъта йæхи. 
Кæсагахсæг. Зонын æй: раст стыр Аксены хæдраз, æмуырдыг у стыр æнæгъдау, 
уырдæм сгæпп кæнын зæххон адæймагæй никæмæн бауыдзæн йæ бон. 
Т е л л ь. Хъæр кæнын бæлæгътæрджытæм: «Иу мады фырттау февналут, нæ тæккæ 
зындæр — уæртæ уыцы къæдзæхтæ, стæй уыйбæрц тас нал у!» Æмæ уайтагъд 
балæууыдыстæм йæ разы. Уæд, хуыцауы ном ссаргæйæ, мæ тых-мæ бонæй бæлæгъ къæдзæхмæ 
баздæхтон, ме ’рдыныл мæхи уыциу цæф ныккодтон, æмæ нал бацауæрстон мæхиуыл — бæрзонд 
фехстон къæдзæхы сæрмæ мæхи, стæй бæлæгъ донæн йæ тæккæ тынгмæ асхуыстон мæ 
къахæй. Цы уа, уый уæд, зæгъгæ йæ хуыцауы бар бакодтон. Ныр лæууын уæ разы — 
тымыгъы ахæстæй фервæзтæн, адæмы тыхдзинæдтæй дæр мын тас нал у. 
Кæсагахсæг. Хуыцау дæ диссаджы ирвæзт фæкæнын кодта. Нæма мæ уырны, 
Телль дæ, уый. Æмæ уæдæ ныр та кæдæм дарыс дæ фæндаг? Дæхи дæ бафæсвæд хъæуы: 
бæстыхицау фæйлауæнтæй куы фервæза, миййаг. 
Т е л л ь. Бæлæгъы ма уыдтæн, афтæ дзы фехъуыстон: цæуинаг уыди Брунненмæ, 
уырдыгæй та йæ фидармæ Швицы бæстæйы. 
К æ с а г аих с æ г. Хуыскъыл? 
Т е л л ь. Йæ фæнд уыди афтæ. 
Кæсагахсæг. Уæдæ фæстиат мауал кæн, æфснайгæ дæхи! Дыккаг хатт дзы 
сæрæгасæй сонт-монты нал раирвæздзынæ. 
Т е л л ь. Зæгъ-ма мын: Арты бæстæ æмæ Киуснахтмæ кæуылты у фæндаг хæстæгдæр? 
Кæсагахсæг. Уырдæм фæндаг цæуы æрмæст Штайненыл, фæлæ дын Ловерцыл 
уыдзæн хæстæгдæр æмæ фæсвæддæр. Бирæ йыл æниу цæмæн дзурæм — мæнæ дæ мæ фырт 
бахæццæ кæндзæн. 
Т е л л ь (ын райста йæ къух). Хуыцауы хорзæх дыл сæмбæлæд, хæрзбон! (Иудзæвгар 
ауад, стæй та фездсехт фæстæмæ.) Æнхъæлдæн, ард бахордтай ды дæр Риутлийы, куыд 
фехъуыстон, афтæмæй. 
Кæсагахсæг. Æз дæр дзы уыдтæн æмæ ард бахордтон нæ иудзинады тыххæй. 
Т е л л ь. Дæ хорзæхæй, уæдæ, Биурглены сæмбæл! Уыцы ран мыл сагъæс кæндзæн ме 
’фсин! Зæгъ ын, кæй раирвæзтæн æмæ æдас ран кæй дæн, уый. 
Кæсагахсæг. Чердæм цæуыс, уымæй та йын уæд цы зæгъон? 
Т е л л ь. Уыцы ран фендзынæ ме ’фсины фыды, ноджы Риутлийы кæуыл æмбæлдтæ, 
уыдон сеппæты дæр; зæгъ сын-иу, сæ зæрдæ мæм ма æхсайæд: тас нал у Теллæн, йæ 
авналæнтæ йæ бар сысты æмæ дзы а дыууæ боны хабар уыдзæн. 
Кæсагахсæг. Телль, зæгъ мын æдæрсгæ: цы сфæнд кодтай? 
Т е л л ь. Хъуыддаг куы скæнон, уæд æй хъусдзыстут уе ’ппæт дæр. (Фæцæуы.) 
Кæсагахсæг. Лæппу, уайгæ, фæхон æй, — хуыцау, дæ уазæг фæуæд! Уæвгæ, Телль 
цы сфæнд кæна, уый æххæст дæр бафæраздзæн. (Фæцæуы.) 
Дыккаг æвдыст 
Барон Аттингаузены фидары. 
Мæлæтдзаг рынчынæй барон бады къæлæтджын бандоныл. Вальтер Фиурст, Штауффахер, Мельхталь æмæ 
Баумгартен лæууынц йæ алыварс. Рынчыны раз йæ зоныгыл лæууы Вальтер Телль. 
Вальтер Фиурст. Бацарæфтыд стæм. Нæ зæрдæ ма кæуыл дардтам, уый дæр та 
нал ис. 
Штауффахер. Нæма амарди. Кæс-ма, бумбули ма змæлы йæ улæфтмæ. Æнцад 
фынæй — йæ фынæй, худæндзаст — йæ цæсгом. 
Баумгартен дуармæ фæцæуы æмæ дзуры кæимæдæр. 
-388- 

Вальтер Фиурст (Баумгартенмæ). Уый чи у? 
Баумгартен (сербаздæхы). Дæ чызг Гедвига, æрбацыди дæумæ æмæ йæ сабимæ. 
Вальтер Фиурст. Зæрдæ ма йын цæмæй бавæрдзынæн? Мæ сæр мæ кой фæци 
мæхицæн дæр. 
Г е д в и г а (сербацæуы тыхтæ-амæлттæй). Цы фæци? Кæм ис мæ лæппу? Цæуылнæ 
мæ уадзут мæ хъæбулмæ? 
Штауффахер. Гедвига, мæлæг адæймаджы раз дæхиуыл фæхæц. 
Г е д в и г а (йæ лæппумæ баппæрста йæхи). Мæ Вельти, æгас ма мын дæ! 
ВальтерТелль(й^ мады хъуыры ныттыхсти). Æз мæнæ дæн, мæнæ, нана! 
Гедвига. Бæлвырдæй дæр ды дæ? Цæф ма разын, миййаг? (Рауын-бауын æй кæны, 
тæрсгæ-ризгæйсе.) Атан æмæ аманæй нырмæ ма искуы ахæм хъуыдцаг æрцыди? Æмæ дæ 
æхсгæ дæр фæкодта? Зæрдæ дæр ын хъæуы!.. Куыд батардта йæ зæрдæ, фатæй фехсын йæхи 
хъæбулы? 
Вальтер Фиурст. Стыр катайтыл уыди уыцы хъуыддаг кæнгæйæ. Амал ын нал 
уыд: нал баззадаид сæрæгасæй. 
Гедвига. Хъæбулуарзæг фыд нæ уыди, æндæра сæдæ марды куы акодтаид, уæддæр 
ыл не ’мбæлди фехсын йæ фырты. 
Штауффахер. Дæуæй æндæр арфæ кæнид хуыцауæн, кæй руаджы дын фервæзти. 
Гедвига. Æмæ йын рохгæнæн та куыд ис, — хуыцау зоны, цæмæ æрцыдаид 
хъуыддаджы кæрон? Сæдæ азы куы цæрон, уæддæр уындзынæн æдзухдæр, фыд куыд хъавы йæ 
фыртмæ, æмæ кæддæридцæр уьщы тахтæй тæхдзæн фат мæ зæрдæмæ. 
Мельхталь. Цы æфхæрд ыл сæмбæлди, уый куы зонис!.. 
Гедвига. Дурзæрдæ адæм стут сымах: искæуыл уæ, æвæдза, иучысыл уайдзæф 
сæмбæлд, афтæ уæхимæ нал вæййы уæ зонд, искуы ма уын исты ис, уый байрох кæнут: 
фырмæстæй ницæмæуал фæдарут нæдæр уæ сабиты, нæдæр сæ мадæлты зæрдæтæ. 
Баумгартен. Фыдбылызы бафтыд дæ лæг, ды та ма йæ зылын кæныс! Дæуæй 
æндæр та ма йын тæригъæд бакæнид. 
Гедвига (йæм баздæхт æмæ йæм мæсты каст кæны). Багъæц, и — рагæй дæр йæ 
хæлары тыххæй йæ зæрдæ уыйбæрц риссаг кæмæн у, уый нæ дæ, цы? Æмæ йыл кæд афтæ 
тыхсут, уæд æй цæмæн бауагътат æфсæн рæхыстæй сбæттын? Цæуылнæ йын баххуыс 
кодтат? Цæуылнæ йæ фервæзын кодтат? Дард уæм куы нæ уыди! Фæлæ йæм сымах æцæгæлон 
цæстæй акастыстут, — уæ разы уын æй куы бастой, сыфцæй йæ куы ластой уæ разæй, уæд. 
Стæй ма мын зæгъ, дæ хорзæхæй, уый дæр дæм афтæ касти, сырдау дæ бæстыхицауы адæм 
фæсте куы сырдтой, дæ размæ та фæйлаугæ цад сабыр куы нал кодта, уæд? Нæ, уый 
хъарджытæ кæнын йæ сæрмæ не ’рхаста; уый балиурдта бæлæгъмæ, байрох сты уымæй уыцы 
сахат йе ’фсин, йæ зæнæг, æмæ дæ сласта мæлæтæн йæ тæккæ хъæлæсæй! 
Вальтер Фиурст. Æмæ дын æй куыд фервæзын кодтаиккам: мах уыдыстæм уыцы 
ран бынтондæр æнæ хæцæнгæрзтæ. 
Гедвига (йсе хъуыры ныттыхсгæйæ). Уæ, мæ фыды зæронд! Нал ис дæуæн дæр, нал! 
Махæй зæгъай, нæ бæстæйæ зæгъай — иууылдæр дзы афтидæй баззадыстæм! Фæлæ уый 
дæр махыл систа йæ къух. Хуыцау, æвзæр зæрдæ^йæм ма æруадз! Йæ талынг æмæ ныккæнд 
ахæстоны уый нал фехъусдзæн хæлары ныхас. Йæ тых мын рафтдзæн уыцы ран! Уымæл 
ахæстоны йæ низ бадомдзæн!.. Альпы хæхты дидинæг цъымараты уæлдæфмæ йæ хуыз 
куыд айвы, куыд бампылы, афтæ нын уый дæр уым баруайдзæн, батайдзæн: æнæхай фæци 
нæ хæхты хурæй, æнæхай фæци нæ фæзты диссаджы уддзæфæй! Æфсæн рæхыстæй баст 
мын йæ домбай уæнгтæ!.. Афтæмæй та, йæ уд цы у, уымæй иудадзыгдæр кæд у 
сæрибардзинад: бирæ цæрæнбон ын нал ис æнуд ныккæнды! 
Штауффахер. Фæсабыр у — мауал æргæвд дæхи! Мах нал бацауæрддзыстæм нæ 
сæртыл, цæмæй байгом уой ахæстоны дуæрттæ. 
Гедвига. Æмæ цы бакæниккат æнæ уый? Уæ ныфс хастат уымæй; уый уæ астæу куы 
царди, уæд сæрылдзурæг ардта раст адæймаг, æфхæрд лæгæн та уыдис йе ’нцой. Иунæг 
йæхæдæг фервæзын кодтаид уе ’ппæты дæр, фæлæ сымах ницы фæразут уымæн йæ 
бæттæнтæ сыхалынæн! 
-389- 

Барон æрыхъал кæны. 
Баум гарте н. Фезмæлыди! Æнцад! Æнцад! 
Аттингаузен (рабады). Никæцæйма зыны? 
Штауффахер. Чи? 
Аттингаузен. Нæй ам: ныууагъта мæ иунæгæй мæ уыдисæны сахат. 
Штауффахер. Руденцы кой кæны. Арвыстат æм, цы? 
Вальтер Фиурст. Арвыстам. Мауал æм æхсайæд дæ зæрдæ: нæхи та баци, цы у, 
уымæй. 
Аттингаузен. Йæ фыдыбæсты сæрылхæцæг та сси, зæгъыс? 
Штауффахер. Хуыздæр нал æмбæлы, афтæ! 
Аттингаузен. Æмæ уæдæ кæм ис? Арфæ йын ракæнин; мæ мæлæты сахат 
æрхæццæ кæны. 
Штауффахер. Ме ’лдар, мæлæтæн нырма йæ кой дæр ма кæн! Цы чысыл 
ахуыссыдтæ, уый дын фидары хос фæци, дæ цæстæнгас дæр сыгъдæг у! 
Аттингаузен. Æнæ тухæнæй цард нæй; фæлæ мæ ницыуал риссы, — афтæ уын мæ 
зынæвзарæнтæ дæр æмæ мæ ныфс дæр атæхдзысты. (Лæппуйы фенгæйсе.) Чи у? 
Вальтер Фиурст. Мæ чызджы лæппу. Арфæ йын ракæн — сидзæр у. 
Гедвига æмæ йæ фырт сæ зоныгыл æрлæууыдысты рынчыны раз. 
Аттингаузен. Сидзæрæй уæ уадзын сымах дæр, сымах, мæ хæлæрттæ! Еуу æмæ 
сар куыд фæци сæ сæр, гъе! Мæ мæрдон цæстæнгасæй æз уынын — мæ фыдæлты бæстæ 
æгадмæ куыд æрцæуы; мæгуыр мæ бон, — уыйбæрц фæцæргæйæ, йæ фыдæлты кад, йæ 
фыдæлты фарн æмæ ныфс мæрдтæм йемæ чи бахæсдзæн? 
Штауффахер (Вальтер Фиурстмсе). Гъау, æмæ нæ уыцы зæрдæнизимæ мæрдтæм 
афтæ бацæуа? Уый нæ уыдзæн! Фæстаг хатт ын рухсы тын фенын кæнæм! Уæздангуырд 
рицæр, мауал хæр дæхи. Ныууадз дæ сагъæс, дæ маст! Бынтон дзæгъæл нæ зайæм, стæй 
уыйбæрц æнæсæрæн дæр не стæм! 
Аттингаузен. Уæдæ ма уæ сæрылхæцæг, уæ ирвæзынгæнæг чи уыдзæн? 
Вальтер Фиурст. Мах нæхуыдтæг. Байхъус ма нæм: æрæджы æртæ кантоны 
кæрæдзийæн дзырд радтой, цæмæй фæсурой тыхгæнджыты. Сæ цæдис ардæй сфидар 
кодтой. Нæ фæнд куы суа, уæд ногбоны размæ, дæ ингæн цы зæххыл уа, уымæ бархъомыс 
ничиуал дардзæн, нæ бæстæ уыдзæн сæрибар. 
Аттингаузен. Ноджыдæр ма мын æй радзур! Сæ дзырд иу скодтой, зæгъыс? 
М е л ь х т а л ь. О, ме ’лдар! Уыцы иу бон сыстдзысты æртæ кантоны. Цæттæ у 
хъуыддаг; фæлæ нырма нæ сусæг æргом нæ кæнæм, кæд æмæ йæ бирæ адæм райдыдтой, 
уæддæр. Дзыллæйы домджытæ, тирантæ къæдзæхы был æрлæууыдысты. Сæхи хъал цы 
бартæй дардтой, уыдонæн æрхæццæ кæны тагъд сæ кæрон, æмæ дыууæ боны, сæ фæд циу, 
уый дæр нал зындзæн, сæ кой дæр фесæфдзæн. 
Аттингаузен. Сæ фидар мæсгуытæ та — сахарты мидæг? 
Мельхталь. Дур сæ дурыл нал баззайдзæн уыциу æхсæв. 
Аттингаузен. Фæнды мидæг рицæртæ дæр сты? 
Мельхталь. Æххуыс æнхъæлмæ сæм кæсæм, фæлæ нырма æрмæст фæллойгæнæг 
адæм бахордтой ард иудзинадыл. 
Аттингаузен (стыр дисгæнгæйæ рабады йæ хуыссæны). Æмæ уæдæ фæллойгæнæг 
адæм дæр уыцы сгуыхт хъуыддагыл архайæг сысты, сæхи хъæппæрисæй, æнæ уæздæтты 
æххуысæй? Куыд?.. Æмæ уыйбæрц сæ зæрдæ дарын байдыдтой сæхиуыл, уыйбæрц ныфс 
сæвзæрди уыдонæн сæхи астæу? Уæд сæ мах сæр нал хъæуы æмæ æз мæрдтæм 
æнæсагъæсæй разы дæн... 
Ам баззайдзысты адæм мæ фæстæ, ног фæрæзтæй се стыр кад чи бафæраздзæн 
хъахъхъæнын. (Зонгуытыл йæ разы чи лæууы, уыцы лæппуйы сæрыл йæ къух æрсевæрдта.) Ацы сæрæй, 
фæткъуы кæуыл лæууыди, сæвзæрдзæн сымахæн хуыздæр сæрибардзинад! Зæронд царды 
арæзтытæ æрызгъæлдзысты бынтондæр æмæ сæ хæлддзæгты бынæй ног æмæ æрттиваг дур 
æрæгас уыдзæн. 
-390- 

Штауффахер {Вальтер Фиурстмæ). Куыд æрттивынц йæ цæстытæ! Удхæссæг нæма 
зилы, нæ, йæ сæрмæ, уый ног царды рæсугъд тын æрттивы. 
Аттингаузен. Мæнæ рацæуынц æлдæрттæ сæ фидæрттæй ард хæрынмæ сахартæн; 
Иухтланд æмæ сæ Тургау сæхиуыл банымадтой; мæнæ Бери систа йæ хъомысджын сæр, 
æмæ сæрибары дуг хъахъхъæнын Оренбург йæхимæ райста; хъæздыг Циурих йæ адæмы 
хæстмæ срæвдз кодта æмæ йæ фидар галуанты раз паддзæхты тыхтæ фæцудыдтой. (Йæ 
ныхас пехуымпары ныхасы хуызæн куыдфæстæмæ курдиатджындæр кæны.) Æмæ уынын æз 
зынæрвæссон паддзæхты, рицæрты, сæ уæлæ — сызгъæрин гæрзтæ; уыдон фæцæуынц, 
цæмæй схæцой фиййæуттимæ. Стыр хæст уыдзæн уыцы хæст, æмæ дзы сгуыхт хъуыддæгтæй 
нæ кæмттæ скадджын кæндзысты нæ райгуырæн хæхты. Уым фæллойгæнæг адæймаг, гом 
риуæй нывондау йæхи ныццæвдзæн фыдгулы æрцытыл, кæрæй-кæронмæ сæ байсдзæн, йæ 
буарæй иу æнæхъæн гæппæл дæр нал баззайдзæн, фæлæ знаджы къона дæр байхæлдзæн 
æмæ сæрибары тырысатæ фæйлауын байдайдзысты алы ран. (Штауффахер æмæ Вальтер 
Фиурсты къухтыл ныххæцыди.) Мауал фæхицæн ут мыггагæй-мыггагмæ дæр æфсымæртау, 
æрдхорд æмгæрттау, уæрдæхау стыхсут уæ кæрæдзийыл уарзондзинадæй! Тас заманы, 
уаритау, тæхут фæдисы уæ кæрæдзи сæрыл. Цæрут æнгомæй... æнгомæй... æнгомæй. (Æрхауди 
базыл æмæ систа йсе уд, фселæ мселгæ-мæлын дæр уæгъд нæ уадзы уыдонæн сæ къухтæ.) 
Фиурст æмæ йæм Штауффахер кæсынц æгуыппæгæй, стæй айстой сæхи æмæ сагъæстыл фесты. Бароны 
мардыл æмбырд кæнынц йæ кусджытæ, тынг æнкъардæй æвдисынц сеппæт дæр сæхи; иуæй-иутæ дзы сæ 
зонгуытыл æрлæууынц йæ разы æмæ сæ цæссыг уадзынц йæ къухтыл. Уыцы æгуыппæг æвдысты сахат хъуысы 
дзæнгæрæджы хъæр фидары мидæг. 
Р у д е н ц (æрбазгъоргæйæ). Æгас ма у, базондзæн ма мæ? 
Вальтер Фиурст (æнкъардæй). Амæйфæстæмæ ды — нæ хицау æмæ нæ 
хъахъхъæнæг: ног номæй дзурдзысты нырæй фæстæмæ нæ фидармæ. 
Р у д е н ц (тынг æрхæндæгсей кæсы бароны мардмсе). Уæ, хуыцау! Уæдæ мæ фæсмонæн 
æгæр байрæджы уа? Иуцъусдуг ма уæддæр куы ахастаид, кæд æмæ мæ фæсмон федтаид. 
Мæ хъусы алгъы дæр нæ уадысты мæнæн йæ зондджын уынаффæтæ! Æрдумæ дæр сæ нæ 
дардтон! Ныр уый — æнусон бæсты, æз та ацы ран баззадтæн цæргæйæ, мæхи сраст кæнын 
дзы нæ бафæрæзтон, афтæмæй! Сусæг мын æй ма бакæнут — йæ мæлæты сахат мæ азымы 
дардта, æвæццæгæн? 
Штауффахер. Уымæн дæр йæ фæстаг сахат сæргом сты хъуыддæгтæ иууылдæр 
æмæ дæ бузныгæй бацыди мæрдтæм. 
Р у д е н ц (æрзоныгыл кодта марды раз). Цытджын æмæ намысджын мард, уæ, мæ 
уарзон зынаргъ буар! Дзырд дын дæттын ацы ран, дæ уазал къух дын исын: мæ адæмы 
сæрвæлтау знагыл бахъоды кодтон. Швейцайраг дæн æз æмæ швейцайрагæй хъуамæ 
амæлон. (Сыстади.) Кæугæут уæ хæларыл, уæ цæссыг калуг уарзæгой фыдыл, фæлæ уæ бахъуьщи 
лæджы сæр; уый мын ныууагъта йæ уд æмæ йæ зæрдæ: хорз йæ фарн мæрдтæм нæ хæссы. 
Дзырд уын дæттын: фæрнджын зæронд уын цы фæдзæхста, уымæй уын кæстæр зæрдæ 
æвæры, æххæст кæнын дæр æй бафæраздзæн! Дæ къух мæм ратт, мæ кадджын фыд, ды дæр 
мæм æри дæ къух. 
Мельхталь. Уæхи мыл ма атигъ кæнут, мæ хæлæрттæ! Дзырд уын дæттын, ард уын 
хæрын! 
Вальтер Фиурст. Нæ къухтæ йæм раттæм: нæ фæсайдзæн йæ дзырд. 
Мельхталь. Стырсæр иу кодтай махыл; уæд дæм æнхъæлмæ цæмæ бакæсæм, дæ 
хорзæхæй? 
Р у д е н ц. Лæппуйæ цы фæрæдыдтæн, уыдон мын хурмæ мауал хæссут, и! 
Штауффахер (Мельхтальмæ). «Цæрут æнгомæй», — афтæ нын нæ фæдзæхста, нæ, 
йæ мæлæты сахат? Рох уæ ма кæнæд! 
Мельхталь. Ай уын мæ къух! Хуымæтæджы къух у ацы къух, фæлæ уый зонут: 
мæнæн дæр ис дзырд, рицæрæн цы дзырд ис, ахæм дзырд. Æниу цы стут, цы, æнæ мах, цы 
уаиккат? Рицæртæн сæ кой циу, уый дæр нæма уыди, уæддæр хуымгæнджытæ зæхх 
фæлдæхтой сæ гутоны бырынкъæй. 
-391- 

Р у д е н ц. Æз сæ нымайын æмæ сын уыдзынæн сæ сæрылхæцæг мæ карды фындзæй. 
Мельхталь. Æрдзы рохтыл чи æрхæцыди, уæззау гутонæй йын йæ зæххы цъар чи 
фæуæлгоммæ кодта, уыцы къух ын йæ риу бахъахъхъæнын дæр бафæраздзæн. 
Р у д е н ц. Æз - сымах, сымах та - мæн, афтæмæй стырдæр уыдзæн нæ тых, хуыздæр 
хъахъхъæд æрцæудзыстæм иумæ. Фæлæ дардыл цæмæн дзурæм: нырма нæ куы домы 
æцæгæлон тираны æлдарад! Раздæр уал знаджы нæ бæстæй фæсурæм; уый фæстæ нæ кæмæн 
цы бартæ æмбæла, уый дæр равзардзыстæм. (Чысыл фæстæдсер.) Куы ницы дзурут. Мæнæн 
кæй зæгъат, ахæмæй уæм ницы ис, æвæццæгæн? Æви уын аккаг нæ дæн, цæмæй мын 
раргом кæнат уæ сусæгдзинæдтæ. Уæдæ тыхы руаджы хъуамæ бацæуон æз уæ сусæг 
фæнды. Æргом мын сты уæ хъуыддæгтæ иууылдæр! Риутлийы ард кæй бахордтат, уый зонын. 
Кæд мын æй сымах нæ зæгъат, уæддæр æй арф бавæрдтон мæ зæрдæйы, æмæ йæ уым 
норстæй дардтон, фыдæлты хæзна куыд дарай, афтæ. Ныр уæ бауырнæд: хæрам зæрдæ 
никуы дардтон нæ фыдæлты бæстæм, мæнгардæй дæр ыл никуы рацыдтæн. Фæстиат нал 
хъæуы: рæстæг сымахмæ нæ кæсдзæн... Æрæджы кæй кæнут, уый тыххæй нын нал ис 
Телль дæр! 
Штауффахер. Нæ ардмæ гæсгæ, цыппурсæй раздæр нæ райдайдзыстæм. 
Р у д е н ц. Æз дзы нæ уыдтæн, дзырд нæ радтон. Сымах нæ райдыдтат — æз 
байдайдзынæн. 
Мельхталь. Куыд? Ды дæр... 
Р у д е н ц. Æз дæр, мæ мад, мæ фыдыстæн, æз дæр! Бæсты æфсарм кæмæ ис, æз дæр 
амæй фæстæмæ уыдонæй иу дæн, æмæ мын хæс у уæ кой бакæнын. 
Вальтер Фиурст. Уе стырдæр хæс уал — раздæр ацы зынаргъ мард йæ сыджытыл 
бавæрын. 
Р у д е н ц. Бæстæ куы ссæрибар кæнæм, уæд ын кады худ сæвæрдзыстæм йæ ингæныл, 
знаджы кæй басастам, уый нысанæн. Мæ хæлар адæм, стæй уын æргом зæгъын бафæразон, 
и: мæ хæст иудадзыг сымах сæрыл хæст нæ уыдзæн, — сагъæс дæр кæнын! Цы уын æй 
æмбæхсон — Берта никуыуал зыны: ардыгæй йæ мах сусæгæй аскъæфтæуыд! 
Штауффахер. Тыхгæнæджы бон цы нæ у, æдых цы нæ бары? Фыд-знаджы тыхми 
бакодта, — уæздан мыггагæй чи равзæрыди, уыцы чызгмæ батасыди йæ къух! 
Р у д е н ц. Мæ хæлар адæм, зæрдæ уын сæвæрдтон æххуысæй, фæлæ уын уæхицæй дæр 
æххуыс курæг дæн. Кæй ракуырдтон, уыцы чызджы мын ахастой! Хуыцау зоны, кæм æй 
бамбæхста тыхгæнæг! Хъуамæ йæ алы мадзæлттæй дæр йæхи бакæна. Курын уæ, 
фыдбылызæй йæ бахизæм. Бауырнæд уæ, уæ фыдæбон дзæгъæл нæ фæуыдзæн. Берта бæлвырдæй 
дæр у ахæм адæймаг, кæй сæрыл схæцат. 
Вальтер Фиурст. Æмæ цы кæнынмæ хъавыс? 
Р у д е н ц. Мæхæдæг дæр æй нæма зонын! Æнцад нал кæны мæ зæрдæ. Фырсагъæсæй 
æрдуйæ нарæгдæр кæны мæ уд. Уыцы мæт мын мæ риуы бафтыдта æрмæст иу хъуыды, 
рухс хъуыды: цыфæнды уа, уæддæр хъуамæ бацархайæм, нæ хъаруйæ мацыуал ныууадзæм 
фæсте, цæмæй знагæн йæ фидæртты хæлддзæгты бынæй махæн бантыса Бертæйы 
фервæзын кæнын... Ныппырх кæнæм фидæрттæ, ссарæм ахæстон! 
Мельхталь. Цæугæ нæ разæй, мах — дæ фæдыл! Абон цы бафта къухы, уымæн 
æмгъуыд нæ хъæуы сомбонмæ. Телль сæрибар уыди, Риутлийы ард куы хордтам, уæд; 
уыцы рæстæджы афтæ бирæ нæма уыдысты ацы æбуалгъ хъуыддæгтæ. Ног чындзæн - ног 
æгъдау, афтæ алы ног дуг дæр æрцæуы ног æгъдæуттимæ; æмæ усы кæрдæн æркæнæд йæ 
сæрыл, ныр дæр чи зила фæстиатыл. 
Р у д е н ц (Штауффахер æмæ Вальтер Фиурстмсе). Хæцæнгæрзтæй срæвдз кæнут уæхи 
æмæ архайын байдайут! Хæхтыл тагъд æртытæ ссудздзысты: уæлахизы уацхъуыд уæм 
батæхдзæн фатау æмæ, уыцы бæллиццаг рухс фенгæйæ, уаритау уе знæгтыл уæхи ныццæвут, 
цæмæй ныппырх кæнат тыхдзинады фидар! (Фæцæуынц.) 
-392- 

Æртыккаг æвдыст 
Къæдзæхджын фæндаг Киуснахтмæ. 
Æфтынц æм хæхты астæуæй лæзгъæртæ, æмæ бæлццон цалынмæ авансценæмæ æрхиза, уалынмæ фæзыны 
бæрзæндтæй. Сценæйы алыварс — къæдзæхтæ: уыдонæй размæ рацыди иу къутæрджын хох. 
Т е л л ь (æрбацыди æд фат æмæ æрдыи). Мæнæ ауылты у йæ фæндаг: Киуснахтмæ нæй 
æндæр фæндаг. Ацы ран сæххæст кæндзынæн, æнæнхъæлгæ мæ размæ цы хъуыддаг æрзылд, 
уый. Ацы ран, къудзиты аууонæй мæ фатæй нал фæцæудзæн; мæхицæн дзы ницы тас у: 
къæдзæхты æхсæнты фæдисæй аирвæздзынæн. Тагъддæр, бæстыхицау, дæхи æназым скæн 
зæхх æмæ арвæй! Дæ фæстаг сахат æрхæццæ — дæ адзал æрцыди! Нырмæ æз цардтæн 
мæхицæн æнцад, æнæсагъæсæй: мæ фат-иу æз баздæхтон æрмæст сырдтæм; искæй 
марынмæ разы баддзынæн, уый мæ хъуыдыйы дæр никуы уыди, фæлæ мæ ды мæ къонайæ 
хæтæгхуаг фæкодтай, мæ зæрдæйы мын марг бауагътай, кал мы марг; сахуыр мæ кодтай 
æвзæр кæныныл: йæхи хъæбулы сæрыл фат чи суагъта, уый ма знаджы риу куыд 
февгъуийдзæн, куыд ма йыл бацауæрддзæн! Мæ сывæллæттæ, ме ’нхъæлцау сабитæ, сæ ныййарæг 
мад, - уыдон æз дæ фыдæхардæй хъуамæ баиргъæвон. Ме ’рдынбос хъæддыхдæр куы 
æлвæстон мæ ризгæ къухæй, мæ зæрдæнизыл мын дæхи худæгæй куы хастай, мæхи фатæй мын 
мæ фырты сæр куы æхсын кодтай, мæ табуафситæ мын куы ницæмæ æрдардтай, æнæгъдау 
фыдгæнæг, раст гъе уыцы сахат ард схъардтон æз мæхицæн, æбуалгъ ард, — хъусгæ мæм 
кодта æрмæст арв, мæ дыккаг æхстæн дæ риу кæй скæндзынæн æз мæ фьтццаг мысан. 
Уыцы уынгæг сахат, катайтæгæнгæйæ, цы ард схъарын бафæрæзтон, уый мын у стыр хæс: 
ахæм хæсæн нæй æнæххæст! Бардарæг ды дæ, паддзахы бæсты æвæрд лæг, фæлæ дæуæн цы 
батардта дæ зæрдæ, уый паддзах дæр нæ бакодтаид. Æрбарвыста дæ ардæм дзыллæйæн 
фидауцы хосæн, цæмæй сын аразай карз, фæлæ раст тæрхон, ды та мын сбадтæ сæ туг 
нуазгæ. Фæлæ дæ рох ма уæд — мæгуырты сæрылхæцæг, сæ мастисæг хуыцау кæй у. Дæ 
сæр мæ бахъуыди гъе ныр, гъе, мæ фыдбылызаразæг; дæумæ у ныр ме скаст: дæуæй 
хуыздæр хæзна мын нал ис, нал, ацы сахат. Мысан дын арæзтæй лæууы: уый нæ æндæвтой мæ 
лæгъстæтæ, нæ йæм бахъардтой мæ табуафситæ, фæлæ дæу бауромын йæ бон нал бауыдзæн 
уымæн, æвæццæгæн. Уæ, ме стыр ныфс, уæ, ме ’нхъæлцау æрдын! Ды мын æмбалы ад 
лæвæрдтай хъæлдзæг рæстæджы, базыртæ-иу базад дæу руаджы мæ фатыл; ай хуызæн 
тæссаг рæстæджы мæ фыдæнхъæл ма фæкæн! Сайдæй мыл ма рацу, и, ме ’рдын, ацы сахат дæр 
ма! Ма фæмæнг у: мæ фæстаг фат у ацы фат. 
Бæлццæттæ фæцæуынц сценæйы. 
Дурыл æрбадон ацы ран, — фæллад бæлццæттæн æй сарæзтой. Уыдонæй алчидæр, ам 
цæугæйæ, йæхи хъуыдытыл у, дард сты сæ кæрæдзимæ; иу дзы аннæйы сагъæс нæ кæны. А 
фæндагыл фендзынæ: хæдзардзин сæудæджеры, дингæнæг адæймаджы æд хызын, 
хуыцауæн кусæг моладзаны, фендзынæ дзы тæппуд хуыснæджы, хъæлдзæг зарæггæнæджы, 
чъырласæджы æд бæх, æд уæргътæ дæрдбæстаг базайрæгтимæ. Сæ хъуыддæгты фæдыл цæуынц 
уыдон ауылты, мæн та лæгмарынмæ æрбахаста ардæм мæ маст! (Æрбадти.) Мæ уарзон 
сабитæ! Куыд цингæнгæ-иу згъордтат уæ фыды размæ, æз уæм-иу фæстæмæ куы 
æрыздæхтæн уæд; æдзух уын-иу хаста: кæнæ дидинджыты баст Альпы хæхтæй, кæнæ æнахуыр 
маргъ... Фæлæ къæдзæхтыл хицæн сырд агуры уый ацы сахат: рындзыл, комы бады, 
æнхъæлмæ кæсы йе знагмæ, цæмæй йын бахуыссын кæна йæ зынг. Фæлæ уæддæр йæ 
сагъæсы сæр сымах стут, сымах, мæ уарзон хъæбултæ!.. Фыдгæнæг бæстыхицау уыл йæ 
пырх цæмæй нæ акала, æрмæст уый тыххæй фатдонæй систа йæ фат. (Сыстад.) Сæрджын 
саджы размæ бадын æз рындзыл. Иуæй-иу цуанон зымæджы хъызты бон-изæрмæ, 
æнæфæлмæцгæйæ, ратæх-батæх кæны кæм къуыппытыл, кæм дзыхъхъыты; комæй коммæ, 
къæдзæхæй хохмæ фæуайы дугъы, йæ къæхтæн сæ туджы пырхæнтæ фæкæлынц, 
бæрзæндтæй куыд нæ рахауа, æмæ амары æрмæстдæр ницæйаг сæгуыт. Мæ сырды хай у мæнæн ацы 
хатт мæ фыдты фыдызнаг, мæ байсафыныл чи куыста. 
Дардæй хъуысы хъæлдзæг музыкæ, стæй æрбахæстæг кæны. 
-393- 

Мæ цæргæ-цæрæнбонты никуы фæцух хотых мæ къухæй, ме ’взонджы рæстæг мæхи 
фæлтæрдтон фат æмæ æрдынæй; иу мысан, иу хъабахъхъ никуы февгъуыдтон, мæ 
рæстдзæфы руаджы мæ никуы аирвæзтысты, мысан цæвæггаг цы хæрзаив дзауматæ æвæрд 
вæййынц, уыдон; фæлæ æхстау æхст фæкæндзынæн æз мæ фат ацы бон æмæ мын мæ 
бæстæйы стыр цыт скæндзæн. 
Цыппæрæм æвдыст 
Сценæйы, фæндагыл хæрдмæ фæцæуынц чындзхæсджытæ, Телль кæсы сæ фæдыл, æрдыныл æнцойгæнгæйæ. 
Фатæхсæг Штиусси йæм фæцæуы. 
Ш т и у с с и. Уый нæ беридоны уæтæргæс, мерлисахенаг, ус хæссы, цæрæг адæймаг у: 
бирæ рæгъæуттæ йын хизы Альпы хæхты. Ус хæссы Имензæй, æмæ Киунснахты а изæр 
уыдзæн чындзæхсæв. Цом мемæ: æхсызгон сын уыдзæни нæ бацыд. 
Т е л л ь. Чындзæхсæвы æнкъард уазæг нæ фидауы. 
Ш т и у с с и. Дæ сагъæс уал байрох кæн, кæд æмæ фæрухсдæр уаид дæ зæрдæ. Ноджы 
æвзæр рæстæг у ныры рæстæг, - хъæлдзæгдзинадæй хи ласын нæ хъæуы. Кæм — 
чындзæхсæв, кæм та — фæкæс æмæ — судзгæ мард. 
Т е л л ь. Стæмæй-стæммæ та иумæ дæр æрцæуынц. 
Ш т и у с с и. Æвæдза æмæ дунейы арæзт афтæ у. Кæм зæгъай, æмæ кæм сты, кæ, хъуаг 
мастæй уа, æнамонддзинадæй уа! Гларисы та хох фехæлд æмæ йын йæ иу хай йæ быны 
фæкодта. 
Т е л л ь. Хæхтæ дæр ма кæм згъæлынц ацы ран, уым ма цы разындзæн зæххыл 
фидардзинадæй? 
Ш т и у с с и. Дзурынц ма ноджы иу диссаг! Иу баденагæй йæ фехъуыстон: паддзахмæ 
фæцæйцыди цавæрдæр рицæр, куырм бындзытæ йыл æваст сæхи ныццавтой, — йæ бæх 
фæци мæлæтдзаг æмæ фистæгæй бафардæг. 
Т е л л ь. Лæвæрд у æдыхтæн дæр ахæм уæнг, сæхи цæмæй хъахъхъæной. 
Армгарда æд сывæллæттæ æрбацæуы æмæ фæндагыл æрлæууы. 
Ш т и у с с и. Куыд дзурынц, афтæмæй уый цæуы кæнæ æнамонддзинадмæ, кæнæ 
стыр æбуалгъ хъуыддагмæ. 
Телль. Фыдбылызы хъуыддæгтæ иудадзыг æнæ нысанæй дæр цæуынц. 
Ш т и у с с и. Амондджын у уый, æмæ фæсвæд ран чи цæры, йæ хæдзар чи нæ уадзы 
æмæ æнцад-æнцойæ чи къахы гутонæй йæ зæхх. 
Т е л л ь. Цыфæнды сабырæн дæр нæй æнцад фæцæрæн, йæ æвзæр сыхаджы хорзæхыл 
куы нæ сæмбæла, уæд. (Сырдгастгæнгæ фæлгæсы фсендагмæ.) 
Ш т и у с с и. Хæрзбон! Куыд уынын, афтæмæй æнхъæлмæ кæсыс кæмæдæр. 
Т е л л ь. О, æнхъæлмæ кæсын кæмæдæр. 
Ш т и у с с и. Уæдæ æгас хæдзар ссар! Ураг дæ? Уырдыгæй нæм æрбацæудзæн абон нæ 
кадджын бæстыхицау. 
Б æ л ц ц о н (цоеугæ-цсеуын). Абон æм æнхъæлмæ ма кæсут. Дæттæ уарынæй 
раивылдысты æмæ хидтæй иу дæр йæ бынаты нал ис: фæластой сæ. 
Телль слæууыди. 
Армгарда (сæм æрбацсеуы хæстæгдæр). Уæдæ, зæгъыс, ам нæ сæмбæлдзæн? 
Ш т и у с с и. Уымæ æрбацыдтæ? 
Армгарда. О, уымæ. 
Штиусси. Æмæ уæд фæндаджы бæрæг астæу та цæмæн слæууыдыстут? 
Армгарда. Мауал мын аирвæза æмæ уымæн, цалынмæ йын мæ хъаст ракæнон, 
уалынмæ. 
Фрисгард (тындзгæ æрбацæуы æмæ дардæй хъæр кæны.) Иуварс фæндагæй! 
Бæстыхицау æрбацæуы мæ фæд-фæд. Фæндагæй айсут уæхи! 
-394- 

Тел ль цыдæр æрбаци. 
Армгарда (цырдгомау). Бæстыхицау — йæ фæдыл! 
Æд сывæллæттæ авансценæйы æрлæууыди. Геслер æмæ Рудольф Гаррас бæхтыл æрбазындысты дардæй. 
Ш т и у с с и (Фрисгардмсе). Æмæ дæтты та куыд æрбахызтыстут? Хидты, дам, дон куы 
фæласта. 
Фрисгард. Тымыгътимæ стох кодтам цады, уыйас диссаг нын нал сты ныр, Альпæй 
цы доны сыгтæ рацæуынц, уыдон. 
Ш т и у с с и. Æмæ ай хуызæн тымыгъы уыцы ран бæлæгъы æрбацыдыстут? 
Фрисгард. Бæгуыдæр, æмæ йæ мæлæтмæ дæр нал байрох кæндзынæн. 
Ш т и у с с и. Радзур-ма йæ, дæ хорзæхæй! 
Фрисгард. Нæй мын фæрæз, — тагъд кæнын фидармæ, бæстыхицау кæй æрбацæуы, 
уый фехъусын кæнон. 
Ш т и у с с и. Диссаг та куыд нæу: æвæдза, бæлæгъы бады раст, хуыцауы конд адæм, 
уæд бынмæ афардæг уыдаиккой, фæлæ уыдон хуызæтты дон дæр нæ ласы, арты дæр нæ 
судзынц. (Ллырдæм фæлгæсы.) Уæд ныхас кæимæ кодтон, уыцы фатæхсæг та цы æрбаци? 
(Фæцæуы.) 
Геслер æмæ Рудольф Гаррас бæхтыл. 
Геслер. Цыфæнды фæдзурай, уæддæр уый зон, æмæ æз паддзахы цагъар кæм дæн, 
уым архайдзынæн, цæмæй йын арон йæ хорзæх. Адæмы сфыдуаг кæнынмæ не ’рбарвыста 
мæн ардæм; уый агуры, цæмæй коммæ кæсой. Фæрсын дæ: ацы ран æлдарад чи хъуамæ 
кæна — сау кусæг лæг æви паддзах? 
Армгарда. Афон у! Цæуын æм. (Йæхи сæм фæласы, тæрсгæйæ.) 
Геслер. Альторфы мæ худ лæдзæгыл æркодтон хъазыны уагыл нæ, фæлæ адæмы 
бафæлварынæн, цæмæй сæ риутæ афтæ схъæлæй мауал хæссой, тасын байдайой; барæй 
æрцауыгътон мæ худ æз бæрæг ран, адæмы цæсты раз, цæмæй сæ зæрдæйæ цух ма кæна сæ 
хицау, намæ сæ байрох бынтондæр. 
Рудольф. Уый афтæ фæуæд, фæлæ адæм дæр бынтон æбар не сты. 
Геслер. Ацы сахат нæ уыдон æвзарынмæ не ’вдæлы, æрцæуынмæ цæттæ у стыр 
хъуыддаг æмæ хъуамæ æрцæуа! Императоры мыггаг рæзы: фыд афтæ хорз кæй райдыдта, 
уый кæронмæ ахæццæ кæнын нымайы хæсыл фырт йæхицæн. Ницæйаг адæм 
æрлæууыдысты йæ ныхмæ; цыдæриддæр ма æрцæуа, уæддæр хъуамæ басæттой, æртасой. 
Цæуынмæ хъавы дарддæр. Армгарда зоныгыл æрхауди йæ размæ. 
Армгарда. Дæ хорзæх мæ уæд, хицау, батæригъæд мын кæн! 
Геслер. Цæмæн мын æрæхгæдтай уæд мæ фæндаг? Айс дæхи! 
Армгарда. Мæ лæг ахæстоны хиты, ацы ран та мæ сабитæ æнæ къæбæрæй сæфтмæ 
цæуынц. Хицау, фæтæригъæд мын кæн, æркæс мын мæ зындзинадмæ! 
Р у д о л ь ф. Чи дæ? Кæй ус дæ? 
Армгарда. Мæ мой — Ригы хохаг, къæдзæхты тигъыл, бæрзæндтыл, фос кæдæм нæ 
хæццæ кæнынц, уыцы ран кæмтты сæрмæ, кæрдæджы цъуппытæ кæрдæм æмæ гъе уымæй 
цæрæнхостæ аразæм нæхицæн. 
Рудольф (бсестыхицаумæ). Мæ рафæлдисæг, цы зын цардæй цæрынц! Мæ хатыр 
бакæн, æмæ йын йæ мойы ахæстонæй рауадз! Кæд æмæ цыфæнды рæдыд фæкодта, уæддæр 
æй рауадзын хъæуы: уæлæуыл зындон куы фиды йæ цардæй. (Армгардамæ.) Дæ хъуыддаг 
дын сараздзысты. Киуснахтмæ æрбацу, ацы ран нæ уымæ не ’вдæлы. 
Армгарда. Змæлгæ циу, уый дæр нæ фæкæндзынæн мæ бынатæй, цалынмæ мын 
бæстыхицау мæ лæджы рауадза,уалынмæ! 
Геслер. Айс фæндагæй дæхи! Ныууадз мæ дын куы зæгъын! 
Армгарда. Раст тæрхонхæссæг мын фæу, табуафси! Паддзахы бæсты нын тæрхон ды 
кæныс ацы ран: уый дæ хæс у. Фæлæ дыл цæмæй хуыцауы хорзæх сæмбæла, уый тыххæй 
хорз кæн дæхæдæг дæр махæн. 
-395- 

Г е с л е р. Иуварс! Исчердæм æй фæкæнут ацы æдзæсгомы! 
Армгарда (идоны рохтæ æрцахста). Ды цæмæ хъавыс, уый нæ уыдзæн! Цы фæдæн, 
уый фæдæн! Ратт мын исты дзуапп, бæстыхицау, намæ дын ардыгæй нал ис фæцæуæн. 
Цыфæнды цæхæртæ куы калой дæ цæстытæ, уæддæр æз нал тæрсын. Мах ран чи фæци, 
мах хуызæн æнамонд æмæ тыхст адæм чи у, уыдон ницæмæуал æрдардзысты дæ масты. 
Г е с л е р. Ауадз мæ! Бæхы къæхты бын дæ æууæрдын! 
Армгарда. Ма бацауæрд! Мæнæ дæн! (Схойы сывæллæтты семæ семæ зæххы 
фседæлгом.) Фæндагыл адаргъ дæн мæ хъæбултимæ. Скафæд, и, дæ бæх æнамонд сидзæртыл, 
фыццаг фыдраконд дын куы нæ у, миййаг! Æвзæрдзинадæй цы нæ сарæзтай, ахæмæй дын 
ницыуал баззад. 
Рудольф. Бынтондæр фæдзæгъæл йæ сæр. 
Армгарда (фырмæстæй). Цы ма дæ фæнды? Æгас бæстæ куы бассæстай дæ къахы 
бын. Уæ, лæг мæ цы хуыцау нæ фæкодта! Уæд мыл цы æмбæлдаид, уый базыдтаин, бæргæ, 
æмæ ацы ран, дæ разы, мæ гуыбыны цъарыл нæ лæсин дæлгомæй. 
Чындзхæсджыты музыкæйы цагъд та æрбайхъуыст дардæй. 
Г е с л е р. Мæ кусджытæ цы фесты? Мæ цæст æй куыд нал уына, афтæ! Намæ фæсмон 
кæуыл фæкæнон, ахæм хъуыддаг сараздзынæн. 
Рудольф. Хицау, чындзхæсджытæ фæндаг бацахстой, æмæ дзы иуырдæм дæр нал ис 
азмæлæн! 
Г е с л е р. Æгæр лæмæгъ хицау дæн æз ацы адæмæн. Сæ дзырды суагъдæн нæма 
зонынц бæрæг бæрц ацы ран. Нæ, куыд æмбæлы, афтæмæй дзы иу хъуыддаг дæр нæма ис 
йæ бынаты. Фæлæ дын ард хæрын: æз нæ уыдзынæн, хъуыддæгтæ куы нæ атæрон сæ ног 
фæдыл, æз сын се ’вирхъау хивæнддзинад басæтдзынæн. Ног æгъдау рауадздзынæн æмæ 
сæ цæуы сыкъайы... (Фат ыл сæмбæлд; фæхæцыд йæ зæрдæйыл, алырдæм цудгæйæ, йæ ныхас 
ксены сабыр хъæлæсæй.) Хуыцау, ныббар мын!.. 
Рудольф. Цы кодтай, бæстыхицау! Уæ, знаг куыд амарди! 
Армгарда (фестгæйæ). Фат ыл сæмбæлд, фат! Фæмард! Фæхауы! 
Рудольф (бсехæй æргæпп ласта). Уæ, цы бон дыл бакодта, цы, рицæр! Хуыцауы ном 
ссар: дæ адзал æрхæццæ! 
Г е с л е р. Уо, уый мæ Телль фехста! (Рудольфы хъæбысмæ рахауди бæхæй: бандонмæ йæ 
серуагъта.) 
Т е л л ь (къæдзæхыл фæзынгæйæ). Кæй риуыгъд уыди, уый ма базыдтай, сæрæй! Ныр 
хуыдымы къæцæл саст фæци, нæ хъадамантæй суæгъд стæм. Рæстдзинадмæ нал 
баххæсдзæн дæ къух: дæ бæстæн фыдбылыз аразын нал у дæ бон. (Къæдзæхты аууон фсеци.) 
Адæм згъорынц. 
Ш т и у с с и (разсей). Цы уыл æрцыди, цы, ацы ран? 
Армгарда. Бæстыхицау фатæй фæмард. 
Чындзхæсджытæн сæ раззæгтæ сценæмæ æрбахæццæ вæййынц, аннæтæ баззайынц бæрзондыл, 
музыкæ йæ цагъд нæ уадзы. 
Рудольф. Туг дзы нал баззайдзæн. Цы фестут, фæкæсут нæм! Тагъддæр, тагъддæр! 
Марæджы ма ауадзут! Цæй æнамонд разындтæ фæстаджырдæм! Куы мæм байхъуыстаис, 
уæд дыл ацы ми не ’рцыдаид! 
Ш т и у с с и. Стыр хуыцау, мах дæ фæдзæхст! Æцæгæй дæр ныллæууыди йæ уд 
исыныл... 
Къорды дзурын. Æмæ йæ чи амардта, уый чи уыди? 
Рудольф. Цæй æнаккаг адæм стут, цæ! Хуыцау уæ ферра кодта æви цавæр у? Ацы 
ран лæг йæ уд исы, уым та музыкæ цæгъды. Банцайут! 
Музыкæ фæсабыр. Сценæ байдзаг адæмæй. 
Бæстыхицау, кæд ма дæ бон у, уæд нын зæгъ, цы нын фæдзæхсыс. 
-396- 

Геслер йæ къухæй цыдæр амоны, фæлæ йæ не ’мбарынц, уый куы базыдта, уæд йæ къухы тылд ноджыдæр 
фæтынгдæр кодта. 
Кæдæм? Киуснахтмæ? Нæ дæ бамбæрстон! Хуыцауы хатырæй, мæсты ма кæн; байрох кæ 
зæххон хъуъщытæ иууылдæр, фæлæ цæмæй уæларвимæ æрфидауай, ууыл бацархай. 
Чындзхæсджытæ мæлæг адæймагмæ тæрсгæ-ризгæйæ æцæгæлон цæстæй кæсынц. 
Ш т и у с с и. Куыд афæлурс! Уазал кæнын байдыдта. Йæ цæстытæ æрцъынд сты. 
Армгарда (сывæллоны сисгæйæ). Саби, бакæс, тугнуазæг цы мардæй мæлы, уымæ! 
Рудольф. Хуыцау дæ куы сæрра кодта! Цавæр зæрдæйы хицау дæ? Цы хуызæн 
ныхæстæ дын сты? Исчи мæм фæкæсæд, — фыдбоны фат ын сласæм йæ риуæй. 
У с т ы т æ (сæхи фæстæмæ айсгæйæ). Хуыцау йæхæдæг кæй амардта, æххуыс — уымæн!.. 
Рудольф. Арв уæ æрцæва, мæнæ адæм! (Йæ карды сæрыл фæхæцыд.) 
Ш т и у с с и (рацахста йын йог къух, афтæмæй). Сабырдæр! Уе ’лдарады кæрон æрхæццæ. 
А бæсты тиран нал ис. Нæхицæн тых кæнын нал бауадздзыстæм. Сæрибар стæм ныр мах 
не ’ппæт дæр. 
Иууылдæр (хъæрæй). Ссæрибар стæм, ай-гъай! 
Р у д о л ь ф. Иу æвзаджы хаттæй сдзырдтой! Тас циу æмæ уисæн, уыдонæн сæм сæ кой 
дæр нал ис. (Чи æрбацыди, уыцы æфсæддон адæмæн дзуры.) Цы æнамонд мардæй амард, уый 
федтат, - адзалæн нæй амал; дзæгъæлы агурдзыстæм мах марæджы: пайда дзы нал ис; стæй 
нæ уымæ нал æвдæлы: æндæр сагъæстыл сыстæм ацы сахат. Киуснахтмæ тагъддæр саразæм 
нæ ных. Цæмæй фидар мах бауа, уый тыххæй бахъарæм нæ уд. Адаем фæсонт сты 
фырмæстæй; сæ ард байрох кодтой, уисæнæй сæм ницыуал ис. 
Уыцы ныхæсты фæстæ адæм куыд араст сты, афтæ фæзындысты тæригъдгæнæг æфсымæртæ. 
Армгарда. Фæндаг раттут! Æфсымæртæ æрбацæуынц! 
Ш т и у с с и. Холы уæд ~ сынтытæ зындзысты. 
Тæригъæдгæнæг æфсымæртæ (марды алыварс æрлæууыдысты æмæ ивазгæ 
зарынц). 
Мæлæт æвиппайды цæуы, 
Ног зоны уый рæстæг, æмгъуыд. 
Фæндагыл дæ куы ссара, куы — 
Дæ уд æрцæудзæнис ыскъуыд. 
Мæлынмæ уай, ног уай иргттог — 
Дзуапп ратт хуыцауы раз уæддæр! 
Фæстаг рæнхъытæ куыд райдайынц зарын, афтæ æруадзынц æмбæрзæн. 
ФÆНДЗÆМ АРХАЙД 
Фыццаг æвдыст 
Фæз Альтофы раз. 
Сценæйы арф, рахизварс — фидар «Уры къæлæт» æд аразæнхъæдтæ, фыццаг архайды æртыккаг сценæйы 
куыд уыди, афтæ. Галиуварс — хохæфцæг, æрттивынц ыл бæрæггæнæн æртытæ. Бон цъæхтæ кæны. Ранæй-ран 
хъуысы дзæнгæрæджы хъæр. 
Руоди, Куони, Верни, дурамайæг æмæ бирæ æндæр хъæууон адæм; стæй устытæ æмæ сывæллæттæ. 
Р у о д и. Нæ уынут нæ хæхтыл бæрæггæнæнтæ? 
Дурамайæг. Хъусут — дзæнгæрджытæ цæгъдынц? 
Р у о д и. Знаджы фæсырдтой. 
Дурамайæг. Фидæрттæ ист фесты сеппæт дæр. 
-397- 

Р у о д и. Мах та ма ам, Уры, цæмæ кæсæм, уый нæ зонын; цæуылнæ ныппырх кæнæм 
ацы фидар, цы боны хорзмæ йыл ауæрдæм? Гъау, æмæ уæдæ æппæты фæстæ мах 
райсдзыстæм нæ сæрибардзинад? 
Д у р а м а й æ г. Ахæстон куыд ныууадздзыстæм мах нæ сæрибар бæсты? Ныппырх æй 
хъæуы! 
Сеппæтдæр. Пырх! Дæрæн! Пырх! 
Р у о д и. Кæм ис нæ уадындзæй уасæг? 
Уадындзæй уасæг. Æз мæнæ дæн. Цы уæ хъæуы? 
Р у о д и. Схиз мæсыгмæ, æфсымæр, æмæ ныууас, цæмæй дæ уадындзы хъæр азæла 
æмæ дзыллæмæ ардæм æрсида. 
Уадындзæй уасæг фæцæуы. Вальтер Фиурст фæзыны. 
Вальтер Фиурст. Фæлæуут уал, æфсымæртæ! Ныр ма нæм ницы уацхъуыд ис 
Швиц æмæ Унтервальдены бæстæй. Банхъæлмæ уал кæсæм уыдон уацхæсджытæм. 
Р у о д и. Цы ма сæм кæсыс? Тиран мард æрцыд, цы рæстæгмæ бæллыдыстæм, уыцы 
рæстæг нын ралæууыд: нæхи фервæзын кæнынæн нын фадат æрзылди. 
Дурамайæг. Пиллон арт куы уадзынц хæхтæ алырдыгæй, уæд ма дæ цавæр 
уацхæссæг хъæуы? 
Р у о д и. Цомут, аразæнхъæдтæ ныссæттæм! Йæ цары агъуыст ын фехалæм, ныппырх 
ын кæнæм йæ къултæ, дур дзы дурыл цæмæй нал баззайа! 
Д у р а м а й æ г. Æфсымæртæ, амайгæ дæр æй мах скодтам, йæ халынмæ дæр ын кæд 
сарæхсиккам. 
Сеппæтдæр. Цомут! (Алырдыгсей згъорынц бæстыхаймæ.) 
Вальтер Фиурст. Ныр сæ уромæг нал бауромдзæн. 
Мельхталь æмæ Баумгартен æрбацæуынц. 
Мельхталь. Гъе уый дын, гъе, хъуыддаг! Фæнык фестын кодтой Сарнены фидары, 
Росбергæн нал ис йæ кой дæр; ацы гæнах та ма уæд цы боны хорзмæ лæууы? 
Вальтер Фиурст. Мельхталь, цы хорз уацхъуыдтимæ нæм фæзындтæ? Нæ сæртæ 
нæ бар систы? Нæ райгуырæн бæстæ фервæзт не знæгтæй? 
Мельхталь (сей кæны йæ хъсебысы). Хæрзæггурæггаг дæм фæдæн, нæ хистæр! Цин 
кæн: суæгъд стæм нæ къæлæтæй, — иу тиран дæр нал баззади нæ фыдæлты зæххыл. 
Вальтер Фиурст. Радзур-ма мын, радзур, — фидæрттæ та уæд куыд райстат? 
Мельхталь. Руденц æхсарæй бацахста тызмæг Сарнены, æз та уый агъоммæ 
æхсæвыгон баирвæзтæн Росбергмæ. Фæлæ уал дын радзурон, уыцы ран цы æрцыдис, уый. 
Знагæй фидар куы асыгъдæг, уæд ыл арт бандзæрстам, æмæ йæ пиллон арвмæ цæджындзау 
куыд лæууыд, афтæ нæм бæстыхицауы хæцæнгæрзтæхæссæг Дитгельм æрбатахт æмæ хъæр 
кæны: «Берта баззад фидары!» 
Вальтер Фиурст. Уæ, Хуыцау!.. 
Аразæн хъæдæрмæг куыд кæлы, уый хъуысы. 
Мельхталь. Геслер æй уыцы ран бакодта талынг ахæстоны. Руденцыл хуссайраг 
калм цыма фæхæцыд, уыйау ма фесхъиудта, бæргæ; фæлæ уый агъоммæ æркалдысты 
фидарæн йæ агъуыстытæ, стæй нæм уый фæстæ пиллон арты бынæй æрбайхъуыст æнамонд 
адæймаджы хъæр дæр. 
Вальтер Фиурст. Фервæзын ма йæ кодтат? 
Мельхталь. Иæ фервæзынæн хъуыди æхсар æмæ цырддзинад. Руденцы сæрыл 
ничи стох кодтаид махæй, æрмæст нæ хицау у, зæгъгæ, уый тыххæй; фæлæ уый уыди 
махæн нæ цæдисæмбал, нæ фарсласæг; стæй уыцы иузæрдион уыдысты Бертайыл æппæт 
дзыллæ дæр; уыйадыл Руденцы фæдыл артмæ иууылдæр бакалдтам нæхи. 
Вальтер Фиурст. Ницы æрцыд йæ удыл? 
М ельхталь. Ницы! Барон æмæ йæ æз арты цырынæй уадзыгæй рахастам æмæ 
куыддæр раирвæзтыстæм, афтæ æрхаудысты царыхъæдтæ дæр! Уалынмæ Берта æрчъицыдта 
-398- 

æмæ арвмæ куыд скасти, афтæ мыл Руденц йæхи æрбаппæрста, æмæ мæ фырцинæй йæ 
хъæбысы ныккодта. Уыйадыл нæ иудзинад фидаргонд æрцыди арты мидæг, стæй, 
нæхинымæры ард схъаргæйæ, тынгдæр стыхджын. Ныр дуне иннæрдæм куы фæуа, уæддæр нæ 
иудзинадæн тас нал у. 
Вальтер Фиурст. Æмæ уæд Ланденберг та цы фæцадаид? 
Мельхталь. Бриунены фæстæ фæци. Мæ аххос нæу, мæ фыды цæстытæ мын чи 
скъахта, уый ардыгæй кæй аирвæзт удæгасæй; бафтыдтæн йæ фæдыл, сурынтæ йæ систон, 
æрцахстон æй; мæ фыды раз æй æрбырстон, æмæ йæ уыцы ран мæнæ ацы кардæй фысы 
æргæвст скæнон, зæгъгæ, афтæ мæ фыд йæ сæрыл сдзырдта, фæтæригъæд ын кодта, æз дæр 
æй уый хатырæй нал амардтон. Куы цыди, уæд мын ард схъардта, куыд нал æрбаздæхдзæн 
а бæстæм... Æмæ нæм цæугæ дæр нал æрбакæндзæн. Нæ ахаст нын базыдта. 
Вальтер Фиурст. Стыр хорз хъуыддаг бакодтай, кæй йæ нæ амардтай, уымæй, 
намæ нæ хъуыддаг иучысыл фæтар уыдаид. 
Сывæллæттæ (аразæнхъæды сæстытимæ). Ссæрибар стæм мах, ссæрибар! 
Хъуысы Уры уадындзы тыхджын уаст. 
Вальтер Фиурст. Нæ сæм кæсыс, куыд цин кæнынц! Базæронды бонмæ дæр сæ 
нал ферох уыдзæн. 
Чызджытæ хъилыл æрбахæссынц худ, сценæ байдзаг адæмæй. 
Р у о д и. Мæнæ уын ай та, нæ зоныгыл кæмæн куывтам, уыцы худ! 
Баумгартен. Зæгъут-ма — цы йæ фæкæнæм? 
Вальтер Фиурст. Хуыцау, табу дæуæн! Мæ хæрæфырт кæй бын лæууыди, гъе 
уыцы худ! 
Бирæты дзурын. Сафын æй хъæуы! Уый у тыхы дуджы худинаджы цырт! Артмæ, 
артмæ! 
Вальтер Фиурст. Бавæрæм æй, хуыздæр уыдзæн. Ай агъоммæ уый уыди 
цагъайраг дуджы нысан, фæлæ сæрибардзинады нысан фæуæд нырæй фæстæмæ. 
Хъæууон адæм — усæй, лæгæй, сывæллонæй — чи лæууы, чи бады аразæнхъæдтыл; 
сты хæрзаив стыр æрдыны хуызæн. 
Мельхталь. Куыд хъæлдзæг у, куы, ацы сахат, уæ нæ цæдисæттæ, тыхдзинады 
хæлддзæгтыл фидар куы æрцауындзæм, уæд! Риутлийы ард цæуыл бахордтам, уый федтам 
нæ цæ.стæй! 
Вальтер Фиурст. Хъуыддагæн скодтам сæр, фæлæ йын кæрон нæма ис. Нæ 
иудзинад хъуамæ уа ныр фидардæр: паддзах, бауырнæд уæ, афтæ не сбаддзæн, — уый нæ 
агурдзæн йæ бæстыхицауы туг; стæй ардыгæй кæй фæсырдтам, уыдон та нæм ам 
æрбалæууын кæндзæн. 
Мельхталь. Хуыцау зæгъæд, æд æфсæдтæ куыд фæзына ардæм. Знаджы нæ бæсты 
бæрæг астæуæй кæм фæсырдтам, уым нæм фæсарæнтæй чи бырса, уыдонæн дæр хос 
ссардзыстæм. 
Р у о д и. Нæ хæхтæм бирæ æрбацæуæнтæ нæй, фæлæ дзы цы æрбацæуæнтæ ис, уыдон 
мах нæхи буæрттæй дæр фидар сæхгæндзыстæм. 
Баумгартен. Знаг нæ нал фæтæрсын кæндзæн æфсадæй; ард бахордтам мах, 
æнусмæ дæр иу кæй сыстæм, ууыл. 
Рессельман æмæ Штауффахер æрбацæуынц. 
Рессельман. Уæлæрвтæм мает куы бахъары, сæ тæрхон тызмæг æмæ карз уæд 
вæййы. 
Хъæууон адæм. Цавæр у, цы ма æрцыди? 
Рессельман. Цард ныл бацайдагъ и, зæгъгæ, уæд ма истытæ уындзыстæм. 
Вальтер Фиурст. Цавæр хабар у? Радзур-ма нын æй. Уый Вернер куы дæ, сæрæй! 
Цы уацхъуыд нын æрхастай? 
-399- 

Хъæууон адæм. Уагæр æмæ цы æрцыди? 
Рессельман. Байхъусут æмæ ныддис кæндзыстут. 
Штауффахер. Махæн тæссагæй дзы ницы ис. 
Рессельман. Амардæуыд императоры. 
Вальтер Ф и у р с т. Ме скæнæг хуыцау! 
Хъæууон адæм Штауффахеры алыварс æрзылдысты. 
И у у ы л д æ р. Фæмарди? Куыд?.. Император?.. Императоры амардтой?.. 
Мельхталь. Уый нæ уыдзæн! Чи уын æй дзырдта: 
Штауффахер. Бæлвырд хабар у. Бручы раз амардæуыд Альбрехт-къаролы. Кæуыл 
нæ баууæндай, ахæмæй йæ нæ фехъуыстон: уацхъуыд æрбахаста намысджын адæймаг — 
Иоганнес Миуллер, сафгаузенаг. 
Вальтер Фиурст. Æмæ ахæм æбуалгъ хъуыддагмæ кæмæн батасыд йæ къух? 
Штауффахер. Йæ ном ын зæрдæ зæгъын дæр нæ комы. Йæ марæг кæд разынд 
герцог Иоганн, йе ’фсымæры фырт. 
Мельхталь. Æмæ цæй фæдыл бакодта ахæм æвирхъау хъуыддаг? 
Штауффахер. Паддзах ын йæ фыды бынтыл тыхæй æрхæцыд, стæй йæм фæнд 
уыди: иудадзыг дæр сæ йæхи куыд бакæна, æлдарыл та куыд æркæна алчеры худ. Æмæ уый 
фæдыл æвзонг æлдар бакаст йæ хæлæртты коммæ. Æххуысгæнджытæ йын уыдысты 
Эшенбах, фон Варт, фон Тегерфельд æмæ Пальм. Йæхæдæг йæхи къухæй сфæнд кодта 
паддзахæй йæ маст райсын. 
Вальтер Фиурст. Æбуалгъ хъуыддаг куыд æрцыди, уый нын радзур. 
Штауффахер. Къарол фæцæйцыди Штейнæй Баденмæ, Рейнфелдырдæм дæлæмæ, 
йемæ Иоганн-æлдар æмæ Леопольд-æлдар, стæй йæ уæздан адæм. Куыддæр Ройсы 
коммæ æрхæццæ сты, доны уайын сæ кæм хъуыди, уырдæм, афтæ марджытæ бæлæгъ 
бацахстой, паддзахы йæ адæмæй фæхицæн кодтой. Уый фæстæ уæрæх быдыры араст сты; 
куыд дзурынц, афтæмæй уыцы ран кæддæр уыди муртакк адæмы сахар, ныр та дзы 
бæрзæндты дардмæ æрттивы рагон фидар — Габсбург, габсбургагты уæздан мыггаг кæм 
равзæрди. Уым паддзахæн Иоганн хъама йæ хурхы атъыста. Пальм æй арцæй ныррæхуыста, 
фон Эшенбах та йын йæ сæры кæхц кардæй дыууæ дихы фæкодта. Паддзах, тугкалгæ, 
мардæй уæлгоммæ ахауди йæ хæстæджыты къухæй, йæхи райгуырæн зæххыл. Доны иннæ 
фарсæй йæм хъæлæкк кастысты йæ адæм, сæ кæуынæй къардиутæ бæргæ азæлдысты, фæлæ 
цы бакодтаиккой! Йæ разы фæци иу зæронд ус, æмæ уый уæрджытыл йæ уд систа паддзах. 
Мельхталь. Исбонæй бафсис кæмæн нæ уа, уый ингæн къахы йæхицæн цæрдудæй. 
Штауффахер. Бæстæ фыртæссæй кæрæй-кæронмæ æмризæджы ризы: хохы 
фæндæгтыл маргъ атæхæн дæр нал ис; алчи хъахъхъæны йæ зæххы арæнтæ; фыдæлтыккон 
Циурих марджытæ æмæ тугисджыты тæссæй йæ дуæрттæ сæхгæдта, дæс æмæ ссæдз азы цы 
дуæрттæ нæ бассыдта, уыдон. Венгыры ус-паддзах, хæстмаст Агнеса, рараст ис æд æфсæдтæ; 
хъоды бакодта сылгоймаджы фæлмæн зæрдæйыуагыл; уый ард бахордта, йæ фыды 
марджытæй йæ туг кæй райсдзæн: сæ тъымы-тъымайы онг дæр сыл кæй нæ бацауæрддзæн, йæ маст 
кæй исдзæн сæ кусджытæй дæр ма, сæ цотæй, сæ цоты цотæй, йæ маст исдзæн раст сæ 
хæдзары дуртæй дæр. Ард хордта, æгас бинонтæй сæ йæ фыды ингæны кæй ныккалдзæн, 
сæ тугæй йæхи кæй цæхсдзæн, уалдзыгон æртæхæй куыд æхсай, афтæ. 
Мельхталь. Паддзахы куы амардтой, уый фæстæ алырдæм ныххæлиутæ сты, 
цæмæй кæрæдзийы цæсгом мауал феной адзалы онг; Иоганн герцог та, дам, хæхбæсты 
йæхи æмбæхсы. 
Вальтер Фиурст. Се ’вирхъау хъуыддаг сын уæдæ ницы пайда фæци. Маст 
райсынæй фос ничима скодта; æнамонд, æнæхайыр, чъизи хъуыддаг у уый; мастæн йæ 
райсын циндзинад вæййы, фæлæ йæ чи райсы, уый та дзы æрæджиау фæвæййы фæсмонгонд. 
Штауффахер. Марджытæн ницы пайда вæййы се ’взæр хъуыддагæй, фæлæ дзы мах 
нæ сыгъдæг къухæй нæхицæн æртондзыстæм тæхудиаджы дыргъ. Нæ уд кæмæй нал уыди, 
уыцы зæрдæмарæн тасдзинадæй фервæзтыстæм: сæрибардзинады знæгтæн сæ тæккæ 
тыхджындæрæн йæ зынг бахуыссыди æмæ, куыд дзурынц, афтæмæй скипетр Габсбурджы 
мыг-400- 

гагæй æндæр искæмæ бафтдзæн. Имперы фæнды, паддзах равзарыны бар адæмæн сæхимæ 
куыд уа, афтæ. 
Вальтер Фиурст æмæ ма б и р æ т æ. Уæдæ кæй кæнынц? Кæй æвзарынц? 
Штауффахер. Лиуксембург-графы, дам, æвзарынц адæмæн сæ фылдæр. 
Вальтер Фиурст. Имперыл сайдæй кæй нæ рацыдыстæм, уымæй хорз бакодтам: 
ныр рæстдзинад фæлгъауын æдæрсгæ уыдзæни нæ бон. 
Штауффахер. Ног хицау бæлвырдæй дæр йæхицæн агурдзæн хæлæрттæ. 
Хъæууон адæм хъæбыстæ кæнынц кæрæдзийæн. Петерман æмæ имперы уацхъуыдхæссæг. 
Петерман. Мæнæ дын адон нæ дзыллæйы намысджын хистæртæ. 
Рессельман æмæ ноджы б и р æ т æ. Сымах та ма нын цы зæгъинаг стут? 
Петерман. Имперы уацхъуыдхæссæг нæм æрбахаста чиныг. 
Сеппæтдæр (баздæхтысты Вальтер Фиурстмæ). Бакæс нын æй! 
Вальтер Фиурст (кæсы). «Швиц, Ур æмæ Унтервальдены базонгæ цæрджытæн 
ацы чиныджы фыстæй хорздзинæдтæ лæвар кæны Елизавета». 
Бирæйы дзурын. «Æмæ мах уый къухы куынæуал стæм, уæд ма йæ цы хъуыддаг 
ис махимæ?» 
Вальтер Фиурст (ксесы). «Стыр æнамонд хъуыддаг йæ сæр баййæфта уымæн йæ 
мойы мардæй; йæ зæрдыл дары уый уæ уарзондзинад æмæ уæ иузæрдиондзинад». 
Мельхталь. Амондджын цардæй куы царди, уæд дзы рох уыдыстæм. 
Рессельман. Сабырдæр, кæрæй-кæронмæ йæм байхъусæм! 
Вальтер Фиурст (ксесы). «Æмæ, йæ раст адæммæ йæхи баздахгæйæ, ныфс æй ис 
уыдонæй — æнаккаг марджытæм кæй смæсты уыдзысты, уазæг кæй не скæндзысты 
æвзæргæнджыты, фæлæ сæ кæй агурдзысты æнувыдæй, кæй сæ ратдзысты тæрхонмæ, 
Рудольфпаддзахы мыггаджы уарзондзинад æмæ дзæбæхдзинæдтæ сæ зæрдыл даргæйæ». 
Адæмæн хъыг куыд уыди, уымæ гæсгæ базмæлдысты. 
Бирæйы дзурын. Уарзондзинад æмæ дзæбæхдзинæдтæ! 
Штауффахер. Дзæбæхдзинæдтæ лæвæрд уыдысты махæн йæ разагъды фыдæй; 
фыртæй раппæлинаг ницæмæй стæм. Цы бартæ нын лæвæрд уыди, уыдон нын не сфидар 
кодта, уый размæ паддзæхтæ куыд кодтой, афтæ. Раст æмæ хæрамæн хаста иу тæрхон. 
Æфхæрд адæмы фарс никуы фæци, сæ сæрыл никуы сдзырдта. Минæвæрттæ йæм 
æрвыстам æмæ сæ уый, æгæр-мæгуыр, никуы бауагъта йæхимæ дæр, нæ сæм байхъуыста. Ницы 
хорздзинад дзы дарæм нæ зæрдыл; æмæ, æвæдза, не ’хсарæй нæхи хъахъхъæнын куы 
бафæрæзтаиккам, уæд нын уый нæ феххуыс уыдаид. Уæдæ ма йын арфæ та цæй фæдыл кæнæм? 
Бузныг дзы цæмæй фæуæм, ахæм хъуыддагæй ницы сарæзта мах бæстæйы. Фæлæ, раст 
зæгъын хъæуы, уыди йын фадат, цæмæй йæ баргонд адæмтæм кастаид, фыд йæ хъæбултæм 
куыд кæсы, афтæ. Фæлæ уый йæ арм дардта æрмæст йæхионтыл, æмæ йыл уæдæ хъыг дæр 
уыдон кæнæнт. 
Вальтер Фиурст. Йæ мардыл ын мах нæ фæрайдзыстæм, стæй не ’фхæрдтæ 
нымайыныл дæр не сбаддзыстæм ацы ран. Фæлæ нын хорздзинадæй чи никуы ницы фæци, 
уый туг агурыныл дæхи сифтындз, стæй ма дæ зæрдыл маст кæмæй нæ дарыс, уыдонмæ 
лæбур, уыдонæн фыдбылыз араз. Уый мах нæ сæрмæ не ’рхæсдзыстæм, — сæр та сæрмæ 
хæссын хъæуы. Уарзондзинадæн та нæй рафæлгъауæн — зæрдæвæндоны уаргъ у! Стæй 
адæймаг, æвæдза, фæцъынд и, афтæ йæ хæстæ иууылдæр ахицæн вæййынц! Ныр мах дæр 
хæсджын нал стæм. 
Мельхталь. Хъарджытæ йыл кæнæд паддзахы хæдзары йæ ус, мауал æнцайæд 
дзыназынæй, уæлæрвтæм йæ риу хойынæй. Ацы ран ды уыныс, сæ уаргъ сæ уæлæ кæмæн нал 
ис, уыцы адæм. Уыдон дæр сарæзтой уæларвмæ сæ риутæ æмæ йæм æрвитынц арфæтæ. Рох не 
’мбæлы: тæригъæд ын кодтой, зæгъгæ, кæй фæнды, уый тауæд уарзондзинад æнæвгъау! 
Уацхъуыдхæссæг араст. 
26 Æмбалты Цоцко 
-401- 

Штауффахер (адæмырдæм). Æмæ нын Телль та уæд цы фæуа? Мах астæу цæуылнæ 
ис? Уый нын куы ратта сæрибар; уыйбæрц нæ никæмæн нæдæр æнтысгæ бакодта, нæдæр 
нæ исчи зындзинæдтæ бавзæрста. Æфсымæртæ, уæдæ йын цæугæ уæм йæ хæдзармæ! 
Уыйбæрц зындзинæдтæй кæй руаджы фервæзтыстæм, мах уымæн арфæ ракæнæм. 
Сеппæт дæр араст вæййынц. 
Дыккаг æвдыст 
Теллы цæрæндон. 
Къонайыл судзы арт. Гом дуарæй дард хæхтæ цæст ахсы. Гедвига, Вальтер æмæ Вильгельм. 
Г е д в и г а. Зындзæн мæм уæ фыд абон. Хуыцауæй бузныг, мæ хъæбултæ, сæрæгасæй 
нын кæй баззад: йæхæдæг дæр, мах дæр — не ’ппæт дæр уый руаджы ныр стæм сæрибар; 
зонут, уæ фыд фервæзын кодта йæ райгуырæн бæстæ! 
Вальтер. Нана, æмæ уыцы сахат æз дæр уым куы уыдтæн, мæн дæр дзы рохуаты 
уадзын нæ хъæуы. Мæ фыды фат мае сæры æмбуар мæнæн куы атахти, змæлгæ дæр нæ 
фæкодтон уæддæр. 
Г е д в и г а (йын хъæбыстæ кæны). О, о, нанайы хур, ногæй та мах бадæ! Дыууæ хатты 
дæ аргæ ныккодтон, дыууæ хатты стыр маст бавзæрстон дæу руаджы! Фæлæ нæм ныр 
мастæй ницыуал ис: мæхи та баистут, мæхи, дыууæйæ дæр. Æмæ нæм абон æрцæудзæн уæ 
уарзон фыд! 
Бери æрбазынди дуарæй. 
Вильгельм. Нана, дæлæ нæм бери æрбацыди: исты нæ курдзæн, æвæццæгæн. 
Г е д в и г а. Мидæмæ йæ æрбахон æмæ йын ратт хæринаг, уадз æмæ фæрныг хæдзары 
кæй сæмбæлди, уый бамбара. (Бауади мидæмæ æмæ æд къус уайтагъд фездæхт.) 
Вильгельм (беримæ). Еблагъуæ, нæ фыд! Исты нæм бануаз. 
Вальтер. Мидæмæ, мидæмæ — дæ фæллад нæм суадз. 
Бери (ракæс-бакæс кæны тæрсгæйæ). Кæм дæн, кæм? Кæй зæххыл дæн, уый ма мын 
зæгъут. 
Вальтер. Кæд æмæ уый нæ зоныс, уæд фæрæдыдтæ. Ды дæ Биурглены, Уры 
кантоны. Ардыгæй ис фæндаг Шехены коммæ. 
Бери (Гедвигамæ). Иунæг дæ? Дæ лæг уæхимæ нæй? 
Г е д в и г а. Æнхъæлмæ йæм кæсæм. Нæ фыд, цы кæныс, цы? Куыддæр дын тæрсын дæ 
цæстæнгасмæ гæсгæ. Фæлæ уал уый фæуадзæм æмæ басæтт дæ дойны: фæллад дæ. (Къус æм 
дæтты.) 
Бери. Кæд æмæ дойныйæ тынг тыхсы мæ риу, уæддæр мæ къух бакæнинаг ницæмæ 
дæн æз ацы ран, цалынмæ мын уæхуыдтæг зæрдæ бавæрат, уæдмæ. 
Г е д в и г а. Ма мæм цу хæстæг, дæ бынаты лæуу, кæд мын исты зæгъинаг дæ, уæд! 
Бери. Мæнæ ацы арт, уыцы сыгъд чи кæны уазæгуарзон сыгъдæй, стæй бирæ цы 
сывæллæтты уарзыс, уыдон хатыр бакæн... (Хъæбыс кæнынмæ хъавы сывæллæтты.) 
Г е д в и г а Хъæугæ дæ цы кæны? Ма мын бавнал мæ сабитæм. Бери нæ дæ! Бæрæг у! 
Уыцы дарæс у фæлмаст зæрдæйы нысан, фæлæ дæумæ базонгæ зæрдæйыуагæй æппын 
ницы иртасын. 
Бери. Уæ, хуыцау! Мæнæй æнамонддæр ма уыдзæн æгас дунейыл дæр? 
Г е д в и г а. Æнамонд адæймагæн зæрдæ тæригъæд кæны, æз та стыр тасы бацыдтæн дæ 
уындæй! 
Вальтер (фæгæпп кодта). Нана, баба нын куы ’рцæуы! (Фезгъоры.) 
Гедвига. Стыр хуыцау, мæ уд дын нывонд фæуæд! 
(Хъавы цæуынмæ, нал тасынц йæ уæрджытæ æмæ лæугæйæ баззад иу ран.) 
-402- 

Вильгельм (згъоргсе-згъорын). Баба! 
Вальтер (сценсейы фсестсе). Баба, уæ, баба! 
Т е л л ь (сценсейы фсестсе). О, æз мæнæ дæн, фæлæ уæ мад кæм ис? (Æрбацæуы.) 
Вальтер. Уæртæ дуары раз — йæ бынатæй фезмæлын йæ бон нал у; гæды бæласы 
рызт кæны фырцинæй æмæ фыртæссæй. 
Т е л л ь. Уæ, мæ сабиты мад Гедвига! Хуыцауы æххуыс ныл сæмбæлди; нал нæ 
фæхицæн кæндзæн ныр нæ тиран. 
Гедвига (баппæрста йсехи Теллы хъсебысмсе). Телль, æз дæ мæстæй цы бавзæрстон, 
уый куы зонис! (Бери ссем хъусы.) 
Т е л л ь. Байрох кæн дæ маст, дæ сагъæс, зæрдæрухсæй æрвит дæ цард. Æз дæр та дын 
мæнæ дæн — мæ уарзон бинонты æхсæн, мæ мæгуыр хæдзары, мæ райгуырæн къонайыл! 
Вильгельм. Æмæ де ’рдын та цы фæци? Дæхимæ дын æй куынæуал уынын. 
Т е л л ь. Æмæ йæ уынгæ дæр нал фæкæндзынæн; бафснайдтон æй сыгъдæг ран: сырд 
дзы нал амардзынæн цуаны. 
Г е д в и г а. Уæ, мæ цæстырухс, уæ, мæ уарзон Телль! (Сусегъд ын кодта йсе къух семсе 
фæстæмæ йсехи фселасы.) 
Т е л л ь. Цæмæй тæрсыс, цæ? 
Г е д в и г а. Уæд ма мын радзур, цы хуызæнтæй мæм æрбаздæхтæ, цы, ардæм? Æнæ 
æмбал иунæг хуыцау! Æмæ дæ къух райсын та мае зæрдæ куыд бакомдзæн? Уыцы къух... 
Т е л л ь (седсерсгсе, стсей хи дселсемæ нее уадзгæйсе). Нæ бæстæйы фервæзын кодта уыцы 
къух. Æдæрсгæ сисдзынæн æз уый арвырдæм дæр. (Бери севаст фезмселыди. Телль сей ауыдта.) 
Г е д в и г а. Уæуу-уа! Мæрдырох мыл куыд бахæцыд! Дæхæдæг баныхас кæ 
æфсымæримæ: æз дзы тæрсгæ кæнын. 
Бери (сербацæуы хæстсегдæр). Ды Телль нæ дæ, Геслеры марæг? 
Т е л л ь. Бæгуыдæр дæн, стæй Телль кæй дæн, уый æмбæхсинаг дæр никæмæй дæн. 
Бери. Телль дæ! Уæдæ хуыцауы фæндæй æз сæмбæлдтæн дæ хæдзары. 
Т е л л ь (сем æдзынсег ксесы). Бери кæй нæ дæ, уый бæлвырд у, фæлæ чи дæ? 
Бери. Дæ къухæй мæрдтæм бацыди бæстыхицау, дæ фыдызнаг, æз æмæ дæу 
фыдызнаг дæр чи уыд, уый. Ныр дзы æгас бæстæ фервæзтысты! 
Т е л л ь (дзы йсехи айсгæйæ). Æмæ уæдæ уый ды дæ? Сар куыд фæци мæ къона! Сабитæ, 
тагъд ардыгæй! Усай, ды дæр айс дæхи! Цæй æнамонд бон равзæрдтæ, цæ! 
Г е д в и г а. Æмæ уагæр чи у, чи? 
Телль. Банцай, ма мæ фæрс! Сабитæ йæ цæмæй нæ фехъусой, афтæ. Тагъддæр цæугæ 
ардыгæй — дарддæр, дарддæр! Иу цары бын нæ фидауы сымахæн иумæ лæууын. 
Г е д в и г а. Ай та дын хуыцауы æмбисонд! Цомут, цомут, мæ хъæбултæ! (Фсецæуы йсе 
лсеппутимсе.) 
Телль (беримсе). Ды дæ Иоганн герцог. Дæ къухæй мард фæци, хуыцау нын кæй 
радта, уыцы паддзах, стæй ма кæд уыди дæ фыдæн йе ’фсымæр! 
Иоганн Паррицида. Уый мын байста тыхæй мæ фыды бынтæ. 
Телль. Ды амардтай дæ фыды æфсымæры æмæ нæ хицауы, фæлæ зæхх змæлын нæма 
байдыдта дæ быны, марæгмæ ма уæддæр кæсы хуры тын. 
Паррицида. Телль, хъусгæ мæм бакæн! 
Т е л л ь. Ды йæ фыды æмæ йæ паддзахы туджы йæхи чи сæвдылдта, уый куы дæ, уæд 
цы ныфсæй æрбацыдтæ мæ хæдзармæ? Раст адæмы раз æрбалæууын куыд бахъæцыд дæ 
цæсгом? Стæй ма уыимæ кæд агурыс фысым дæхицæн! 
Паррицида. Мæ зæрдæ дардтон, тæригъæд мын фæкæндзысты ацы ран, зæгъгæ, æз 
дæр мæ хæс райстон, æз, ды йæ куыд райстай, афтæ. Иæ мад кæмæн амæла, мады мард 
уымæн фæдзурынц. 
Т е л л ь. Куыд æнамонд фæдæ, куы! Паддзахы худмæ тындзгæйæ, туг акалын иу хъуыддаг 
у, фыд йæ хъæбултæм цы зæрдæйыуаг дары, уый та æндæр хъуыддаг у: уыдонæн иу ран 
æрæвæрæн нæй. Дæ уарзон хъæбулты сæрыл нæ хæцыдтæ, мыййаг, дæ хæдзары фарн мын нæ 
хъахъхъæдтай, дæ бинонты мын искæй фыдæфхæрдæй куы нæ ирвæзын кодтай! Мæнæн мæ 
зæрдæ не ’хсайы мæхимæ — сыгъдæг дæн: уæлæ уыцы арвмæ мæ къух сисын æдæрсгæ 
бауыдзæн мæнæн мæ бон. Ме ’нæуынон фæу дæхæдæг дæр æмæ дæ хъуыддаг дæр! Мæныл хуыцау 
-403- 

цы хæс сæвæрдта, уый æххæст кодтон, ды та, цы нæ æмбæлди, уый бафæрæзтай. Махæн нæ 
дыууæйы астæу уаринагæй ницы ис: кæд æмæ марæг исчи у, уæд уый ды дæ; æз нæ мæнг дунейыл, иу 
адæймагæн зынаргъдæр цы уыдзæн, уый сæрыл бакодтон мæ хъуыддаг. 
Паррицида. Зæрдæ мын ницæмæй бавæрдтай ды бынтондæр; æлгъыстагæн 
баззайдзæн мæ сæр, зындоны бафтыди мæ уд. 
Т е л л ь. Уæнгæл мын фестади дæ ныхас! Ласгæ дæхи ардыгæй! Цæугæ де ’лгъыстаг 
фæндагыл. Раст адæмы хæдзæрттæ ма ахор дæ тæригъæдæй. 
Паррицида (айсынмсе хъавы йæхи). Уæдæ фæуæд афтæ; мæ цардæй мæ мард 
хуыздæр. 
Т е л л ь. Фæлæ дыл мæ зæрдæ риссы, тæригъæд дын кæнын. Кадджын иунæг хуыцау! 
Æрыгон лæппу у, разагъды мыггагæй, паддзах Рудольфы байзæдтаг æмæ ныр ацы ран, 
куыд марæг, куыд тард, мæгуыры дуармæ æнкъардæй лæууы. (Иæ цæсгомыл йæ къухтæй 
ныххæцыд). 
Паррицида. Кæд ма дын зæрдæ ис, уæд мын батæригъæд кæн, Телль! Амæй 
фыддæр та ма мын цы фендæуа! Æлдар дæн æз æмæ уыдтæн æлдар, амонд мын схъарын 
дæр нæ хъуыди, мæ фæндæттыл фæстæмæ хæцын куы бафæрæзтаин, уæд. Фæлæ мын 
хæлæгдзинад арт бандзæрста мæ зæрдæйыл. Æмгæрттæ уыдыстæм Леопольдимæ, мæ 
цæсты раз уый кад æмæ радимæ хъæлдзæгæй æрвыста йæ уалдзæджы бонтæ; мæнæн та, ды 
нырма саби дæ, зæгъгæ, æфсæнттæ кодтой. 
Т е л л ь. Раст зæгъын хъæуы, æвзæр дæ нæ зыдта дæ фыды æфсымæр: исбон æмæ дын 
вассалтæ кæй нæ лæвæрдта, уымæй бæрæг у! Зондджын ми кæй кодта, уый равдыстай ныр 
дæхæдæг де ’вирхъау хъуыддагæй. Æмæ уæд де ’мбæлттæ та цы фесты? 
Паррицида. Тугисынгæнæг дауджытæ сæ кæдæм фæхастой, чи зоны! Æз сæ уæдæй 
ардæм нал уынын. 
Т е л л ь. Æмæ уæд нæма зоныс, абырæгыл дæ кæй банымадтой, дæ хæларæн дæр 
сдзурæн кæй нæ ис дæ сæрыл, де знаг та дын цыдæриддæр бакæна, уæддæр æй æгъдау 
зылын кæй нæ бакæндзæн? 
Паррицида. Стыр фæндæгтыл уымæн нæ цæуын, искæй дуар бахойынæй мæ ныфс 
куыд нæй, уый тыххæй æдзæрæг раныл акæнын мæ фæндаг. Рахæт-бахæт кæнын хæхты, 
адæм мæ тæрсынц уыцы ран; донмæ куы фенын мæ цæсгом, уæд дзы тæссæй айсын мæхи. 
Телль, кæд ма дæ зæрдæ истæй тыххæй фæтасы... (Зонгуытыл æрхауди йæ разы.) 
Телль (йæхи аздахгæйæ). Уæлæмæ, æнамонд! 
Паррицида. Нæ, не стын, æххуысæй мын зæрдæ куы нæ бавæрай, уæд. 
Т е л л ь. Иæ бон æххуыс кæнын кæмæн у, æз уыдонæй нæ дæн, æз мæнкъæй адæймаг 
дæн. Фæлæ уæлæмæ, — кæд æмæ цыфæнды æвирхъау хъуыддаг бакодтай, уæддæр адæймаг 
дæ, æмæ æз дæр ницы дæн дæуæй уæлдай: лæг дæн æз дæр. Æз хъæстагæй никуыма никæй 
ауагътон. Ме ’ххуысы хай дын бакæндзынæн, мæ фадатмæ гæсгæ. 
Паррицида (фестади, цырдгомау ын æрцахста йæ къух). Зынудисæнæй мæ 
фервæзын кодтай, Телль! 
Т е л л ь. Ныууадз мæ! Дæхи дæ айсын хъæуы ардыгæй. Фидар бынат дын нæу ацы ран, 
дæ фæдагурджытæй дзы æдас нæ дæ. Æмæ уæддæр кæм ссарынмæ хъавыс æнцойад? 
Паррицида. Телль, уый мæхæдæг дæр нæ зонын! 
Т е л л ь. Æрбайхъус уæдæ, хуыцау мын мæ зæрды цы æрбафтыдта, уымæ: цæугæ 
Италимæ, Бетърейы сыгъдæг сахармæ, дæ зоныгыл æрхау папайы раз, æмæ 
фæсмондзинадæй ссыгъдæг кæн дæ тæригъæдджын уд. 
Паррицида. Куы мæ радта ме знаджы къухмæ! 
Т е л л ь. Цы уа, уый уæд, — бæрзонды уазæг бакæн дæхи. 
Паррицида. Æмæ æнæзонгæ бæстæм та уæд цы амалæй фæцæудзынæн? Фæндæгтæ 
нæ зонын, бæлццæттимæ та мæ ныфс нæ хæссын. 
Т е л л ь. Ме ’вджид дын фæуæд — фæндагыл дæ æз сараздзынæн. Дæ зæрдыл дар: 
Ройсы былтыл тагъд цу уæлæмæ; йæ змур сугтæ уый скъæфы нæ хæхтæй. 
Паррицида (фестъæлфгæйæ). Куы йæ мардтам, уæд нæм Ройсы дон касти. 
Т е л л ь. Хауæн-къæдзæхты былтыл фæндаг ис уыцы ран; фæндагыл цыртытæ сагъд, 
зæй кæй фæласта, уыдон уды бæстæн. 
-404- 

Паррицида.Æхсарæй быцæу кæнынæзмæудызынæвзарæнтимæ, — адæймаджытас 
цæмæйты бацæуы, уыдон ницæй хуызæн фендзынæн æз. 
Т е л л ь. Судзаг цæссыг калгæйæ æмæ фæсмонгæнгæйæ-иу алы цырты раз дæр æрхау, 
стæй уый хуызæн тæссаг фæндагæй баирвæзтæ, кæд дыл хæхтæ не ’ркалой сæ мит, уæд та 
бафтдзынæ иу хидмæ; хидыл доны пырхæнтæ мигъау бадынц æдзухдæр, æмæ кæд де 
’вирхъау аххосагæй нæ ныххауа дæ быны, уæд та иу къæдзæхы фендзынæ талынг цæуæн, 
райдианæй дæр рухсы цъыртт кæдæм нæ кæсы. Дæ фæндаг ыл-иу акæн: уый дæ бакæндзæн 
хъæлдзæг, дидинæг уадздзæн ахæм фæзмæ, фæлæ-иу тындзгæ дæ цыды кой кæн дарддæр: 
æнцойад цы ран уа, уый дæ хардз нæу. 
Паррицида. Уæ, Рудольф, Рудольф, мæ тыхджын æмæ кадджын фыдæл, ацы ран 
дæ зæххыл, хæтæгхуаг куыд фæци дæ байзæдтаг! 
Т е л л ь. Уыцы хуызæнæй, хæрдмæ цæугæйæ, бафтдзынæ Готарды бæрзæндтæм, 
æнусон цадтæ уæларвон доны сыгтæй сæ былтæй кæм кæлынц. Уым хæрзбон зæгъдзынæ 
Германы зæххæн æмæ дын дарддæр иу æндæр дон фæндаг амондзæн Италимæ, дæ зæрдæйæ 
кæдæм афæнд кодтай, уырдæм. 
Хъуысы альпаг уадындзты уасын. 
Г е д в и г а (æрбазгъордта æмæ). Цы фæдæ, Телль? Мæ фыд ардæм æрбацæуы, йæ фæдыл 
~ йæ цæдисон æмбæлттæ æнæхъæн балæй. 
Паррицида (æмбæхсы йæ цæсгом). Додойаг куыд фæци мæ сæр, гъе! Цæрын дæ 
фæвдæд фæрныг адæмы æхсæн, æмæ дæ бон ма уæд! 
Т е л л ь. Усай, марадз, исты йын ахæрын кæн; исты йын фæндаггаг дæр; дард æмæ 
зынбалц у йæ балц: фысым никуы ссардзæн уый йæхицæн. Тагъд бакæн! Æрбацæуынц... 
Г е д в и г а. Æмæ чи у, чи? 
Телль. Йæ зонын дæ ницæмæн хъæуы! Куы араст уа нæ хæдзарæй, уæд-иу ма акæс 
йæ фæдыл; кæцы фæндагыл ацыди, уый куыд нæ фенай, афтæ иу бакæн. 
Паррицида, йæ зæрдæ куыд ныккæрзыдта, уымæ гæсгæ, тагъд фæцæйцæуы Телльмæ, фæлæ уый йæхи 
айста уыцы ранæй, Паррицидайæн къухæй амонгæйæ. Дыууæ дæр араст сты фæйнæрдæм, — афтæ ивд æрцæуы 
декораци. 
Фæстаг æвдыст 
Теллы хæдзары раз, иу лæнкауы, фæллойгæнæг адæм кæм гуылфæнтæ кæнынц. Иуæй-иутæ дзы, Шехеныл 
цы лæзгъæр цæуы, ууылты сæхи æруадзынц. Вальтер Фиурст дыууæ лæппуимæ, Мельхталь æмæ Штауффахер 
цæуынц разæй, аннæтæ сæ фæдыл. Телль сæ размæ куы фæзынди, уæд ын фырцинæй сеппæт дæр хъæрæй салам 
дæттынц. 
Сеппæтдæр. Бирæ нын цæрæд Телль, нæ ирвæзынгæнæг! 
Раззæгтæ Теллы алфамбылай гуылфæнтæ куыд кæнынц, афтæ æрбацæуынц Руденц æмæ Берта. Руденц арфæ 
кæны адæмæн, Берта та хъæбыс кæны Гедвигайæн. Музыкæ азæлы хæхтыл. Куы банцайы, уæд Берта дзыллæйы 
астæумæ фæцæуы. 
Б е р т а. Мæ цæдисæмбæлттæ æмæ мæ хæлæрттæ! Курын уæ, айсут мæ уæхимæ! 
Фыццаджыдæр, фыццаджыдæр ацы ран ссардтон æз æххуыс, сæрибар зæххыл. Мæ сæр уæ 
уазæг кæнын! Фæнды уæ, цæмæй æз дæр мæхи хонон сымахæй? 
А д æ м. Фæнды, стæй дын дзырд дæттæм: нæ туг акалынмæ дæр цæттæ стæм дæу 
тыххæй. 
Б е р т а. Арфæ уын кæнын. (Амоны Руденцмæ.) Уымæ та уын чындзы цæуын. Сæрибар 
лæгмæ — сæрибар швейцайраг чызг. 
Р у д е н ц. Æз та сæрибар кæнын мæ кусджыты! 
Музыкæ ногæй хъуысы. Æмбæрзæн æруадзынц. 
1920 азы октябрь. Æрыдоны хъæу. 
(Ф. Шиллер «Вильгельм Телль», Орджоникидзе, 1962 аз). 
-405- 

Ирыстоны зæронддæр ахуыргæнджытæй иу - Саламты Мæхæмæт 
Æмбалты Цоцкоимæ, 
-406- 

& 
УАЦТÆ, РЕЦЕНЗИТÆ 
ЦÆМÆ БÆЛЛЫДЫСТÆМ... 
Фæнды тыххæй хъæу сæфы, 
зонды тыххæй хæдзар хæлы... 
Цæмæ бæллыдыстæм, чъири куывдæй цы хъуыддæгтæ агуырдтам, уымæй хайджын у 
ныры сахат Ирыстон дæр. 
Бирæтæ бафæрсдзысты: «Цавæр бæллиццаг хъуыддæгтæ сты уыцы хъуыддæгтæ?» 
Дæхицæн куы сзын кæнай, куы бакæсай, уыцы циндзинады тыххæй цы дыууæ хаххы 
ныффыстам «Ирон газет»-ы, уæд сбæрæг уыдзæн, нæ ныхасы сæр цæуыл у, уый. 
Уæрæсейы адæмтæ райстой сæрибардзинад æмæ уый сфидар кæныныл нал ауæрдынц 
дзыллæты амондæн. 
Нæ Ирыстоны дæр бындур æрæвæрдтой сæрибардзинадæн. 
Ацы мæй 6, 7 æмæ 8 бонты Дзæуджыхъæуы æмбырд уыдысты адæмы æвзæрст лæгтæ. 
Алы хъæу, алы приход — быдырæй, хохæй — сæ зæрдæ тынгдæр кæуыл дардтой дзырд 
бамбарынæй, хъуыддаг саразынæй, уыдон равзæрстой. Æвзæрст адæмтæм сæ бар радтой, сæ 
æвджид бакодтой, цæмæй æркæсой дзыллæйы хъуыддæгтæм æмæ сисой нæ дзыллæйæн 
уынаффæйы лæгтæ: окруджы хицау, участкæты хицæуттæ, уыдонæн æххуысгæнджытæ, 
стæй уынаффæйы лæгтæ. 
Æртæ боны тæрхоны фæбадтысты, æркастысты иу къорд хъуыддагмæ, равзæрстой 
дзыллæйæн хицæуттæ. 
Ныхас кæндзыстæм хицæутты тыххæй. 
Цы хъарутæ хъуамæ равдисой æвзæрст лæгтæ, адæм сæ фæнд, сæ бартæ кæмæ радтой? 
Цæуыл сæ бадоминаг стæм мах нæ ног хицæутты? 
Адæмы астæумæ чи бацæуа, уымæ хъуамæ разына æппæты фыццаг уый бæрц зонд, 
æмæ йæ бон бауа адæмы низтæ раиртасын, дзыллæ цæмæй хъæрзынц, уыдон сбæрæг 
кæнын. 
Дыккагæй — уынаффæйы лæг хъуамæ разына ахæм хъаруджын æмæ арæхстджын, 
бафæраза хос скæнын, æвдадзы хос, дзыллæ кæмæй сæйынц, сæ зæрдæ сын хъæдгæмттæ цы 
маст кæны, сæ цард сын чи халы, сæ хъару сын чи сæтты, уыцы æппæт низтæн. 
Æртыккаг уый у, æмæ æхсæны лæг хъуамæ зона фæндаг — зонды фæндаг, кады 
фæндаг, амонды фæндаг — бæллиццаг цард, раздзог дзыллæтæ, ахуыргонд адæм сæ ных кæдæм 
сарæзтой, уыцы хæлæггаг цардмæ. 
Дзыллæйы æвзæрст лæгтæ, ног хицæуттæ, цымæ ныры сахат Ирыстоны чи хъæуынц, 
уыдон сты æви нæ? 
Ныры сахат та лæджы сæр тынг хъæуы нæ фыдыбæсты. 
Сты æви не сты? 
Хуыздæрæн сæ нæ астæуæй равзæрстам, уæззау уаргъ сыл сæвæрдтам. Рогæн æй 
хæсдзысты кады уаргъ, зынаргъ уаргъ, чи сæ æвзæрста, уыдон сæ бавæрын куы бафæразой, 
æххуыс сын куы кæной, иунæгæй сæ куы нæ агурой, сæ фæндæггæ сын куы æхсæдой. 
Фæхæст стæм уæд, чи хъæуы, ахæм адæмыл... 
-407- 

Намæ, саг йæ родæй куыд фæлидза, афтæ сæ нæхи куы айсæм, сæ размæ сын цæлхдур 
чи æвæра, уыдонæн «ма кæ» зæгъын куы нæ фæразæм, уæд нæ, чи хъæуы, уыдон нæ 
уыдзысты... 
Уæззау уаргъ ис ног хицæуттыл, фæлæ дзы мах дæр æнæ хай не стæм. Хъуамæ æхсæны 
хъуыддагæй нæхи ма аласæм. 
Дзырд сын радтам — дзырд, æмæ нын хæс у нæ дзырд сæххæст кæнын, кæд æмæ нæ 
сæр сæрмæ хæссæм, кæд æмæ нæхи æцæгæлон адæмты цæсты не ’фтауæм, уæд... 
Рох уæ ма кæнæд — ног æгъдæуттæн, ног хицæуттæн, фæллойгæнæг адæмæн бирæ 
знæгтæ кæй ис, уый. Бирæтæ кæндзысты нæ хицæутты фыдкой, бирæтæ сæ ардаудзысты, 
змæнтдзысты мæгуыр адæмы. 
Тынгдæр тæрсут, зæронд хицæуттæн къæссайы комыл хæцæг чи уыди, уыдонæй. Уыдон 
стыр сагъæсы бацыдысты, уымæн æмæ тохъылы дымæгæй æнæ хай фесты. Тугтæ куъщ нæ 
мысой, куыд нæ ардауой мæгуыр раст адæмы, кæй тугæй нард кодтой зæронд хицæутты 
руаджы... 
Æрæмбырд уæм, уæдæ, нæ ног хицæутты алфамблай, сиу кæнæм нæ тых, нæ зонд æмæ 
нын уæд тас нæ уыдзæн не ’знæгтæй, уæд æмармæй самайдзыстæм нæхицæн рæсугъд цард, 
уæд баййафдзыстæм кадæй æмæ радæй раздзог адæмты, уæд бафæраздзыстæм нæ 
Ирыстоны рухс ранмæ саразын дзыллæйы цардамондæн. 
(Æмбалты Цоцко «Уацмыстæ», Дзæуджыхъсеу, 1991 аз). 
(@@) 
ИРÆД 
I 
Бирæ маст, бирæ фыдбылызтæ, бирæ зиантæ æрцыди ирæды тыххæй нæ Ирыстоны. 
Дыууæ хæстæджы кæрæдзийы зæрдæ никуы базыдтой: загъд, замана, фидаугæйæ, 
уайдзæфтæ, æфхæрæн митæ дыууæрдыгæй бафидауынæй чызгæрвитынмæ. 
Ахæм чындзæхсæвы, æвæццæгæн æмæ ничи фæци, кæрæдзи былтæ дыууæ хæстæджы 
кæм нæ тыдтой: куы ирæд æххæст фыст нæма уыди, куы чызгæн йæ ныййарджытæ, йæ 
хæстæджытæ, стыр ирæд айсгæйæ, ницы уæздандзинад загътой, куы чындзхæсджытæ æгæр 
бирæ фесты, куы æмгъуыдæй раздæр сæмбæлдысты, куы æмгъуыдæй фæстæдæр, æмæ сæ 
хæдзары хицау йæ кæртмæ нал уадзы. Чындзхæсджытæ, — хистæрæй кæстæрæй, — 
хъæугæрон быдыры баззайынц уазалы, къæвдайы, куы фысымтæ агур хъæубæстыл ныппырх 
вæййынц. 
Хаттæй-хатт чындзхæсджытæ, буц уазджытæ сæ фæрныг хæдзæрттæм æнæ бæх, æнæ 
саргъæй фæстæмæ æрцæуынц. Хистæртæ фæдзæхсын байдайынц: «Кæстæртæ, цырд лæуут, 
бафснайут нымæттæ, сæргътæ, идæттæ, хæцæнгæрзтæ, — ахæм сахат тас у æвзæргæнæгæй, 
худинаг фæуыдзыстæм». 
Туг фидæгау фыстой ирæд, тугфидынæй дæр фыддæр æмæ зындæр. 
Бирæ фæрныг хæдзары бинонтæ, ирæд бафидгæйæ, сæ къух сæ дзыхмæ схæссынхъом 
нал вæййынц, донзоныг фæвæййынц. 
«Мæ ирæд мæ бакусын хъæуы исты амалæй», — фæзæгъынц лæппутæ. Йæ зæгъын 
æнцон у, фæлæ ирæд ссарын куыд зын у, уый тыххæй бирæ нæ фæдзурдзыстæм, алчи дæр 
тынг хорз зоны... 
Ирæд кусгæйæ нæ рæсугъд фидауц фæсивæдæн сæ фылдæр алы бæстæтыл 
ныдздзæгъæл вæййынц, бирæтæ дзы ссарынц низ, бирæтæ дзы сæ хæдзарыл нал сæмбæлынц кæнæ 
хæсгæ мард фæвæййынц. 
Куырд чызг бады йæ фыды уæларт, дзыназы æмæ мæтæй, фыр сагъæсæй низ ссары 
æмæ хæдзары фыдæнхъæл фæкæны. Гъемæ, æвæдза, нал фæразы бадын, æнхъæлмæ кæсын 
-408- 

йæ фыды къонайыл, уæд ныкъкъуыры æндæримæ æмæ æртæ мыггаджы туджджын æмæ 
тугагурæй цæрын байдайынц. 
Ирæдкусджытæй бирæтæ сæ хæдзармæ æрæфтынц. 
Фæлæ цы æрхæссынц сæ хæдзармæ? 
«Хæрæг сыкъатæ æнхъæл балцы фæцыди æмæ йæ хъустæ дæр нал æрхаста!»... 
Цардбарæгæй чи ныууадзы йæ хæдзар, уыдон гæбæрмæ, къотимæ æрцæуынц, афтæмæй 
раздæхынц фæстæмæ, сæ рæсугъд тыхджын буар æмбийы, афтæмæй. Арт бандзары йæ 
бинонтыл, гæбæр æмæ къоти бафтауы æгас хъæуыл, æгас комыл, æнад скæны, æввахс æм чи 
цæры, уыдонæн сæ цард. 
Гъемæ, æвæдза, ирæдкусæг мидхъæуы баззайа, уæдцæр уыйас циндзинад не ’рхæсдзæн. 
Ирæдкусæг æнцад нал кæны: æхсæв нал хуыссы, йæхиуыл нал ауæрды... Скæны бал 
йæхи хуызæттимæ, бирæгъты балы хуызæн. 
Æмæ уæд... додой фæллойгæнæг адæмы къона! Хъæдмæ æдасæй мауал ацу, быдыры дæ 
куысты уæлхъус мауал фæфæстиат у, æхсæв куыствæлладæй дæ хуыссæнуатыл æнцад 
мауал æрхуысс: ирæдкусджытæ дын дæ быны бындуртæ семæ айсдзысты, дæхи дын куы нæ 
амарой, уæддæр. 
- Мæ хæлар, хуыцауы номæй дын ард хæрын, бирæ æхсæв нæ ацыди, нæ зымæгон 
даргъ æмæ уазал æхсæвтæй, мæныл кæд нæ æрбабон мæ фосы уæлхъус, скъæты, аууон ран. 
Фæлæ хъæды халæттæй мæгуырдæр, уый йæ бон кæмæн нæу. Мах стæм æртæ æфсымæры 
æмæ æз, хистæр уæвгæйæ, цух аззайын куыстæй. Мæгуыр иунæджыты бон, мæгуыр 
сидзæргæсты бон, сæ фосы уæлхъус æхсæв-бонмæ æдгæрзтæ бадынхъом чи не сты, — афтæ 
дзырдта хъæуты иу лæг. 
Ирæдкусджытæ мæгуырæй, сидзæргæс усæй не ’взарынц, уыдонмæ «ирон хатыр» нал 
ис, уыдон æдых дæр, æнæсæрæн дæр улæфынæн куыд нал уа, ахæм митæ йын 
бакæндзысты. 
- Хæххон дзигло, махмæ хуыснæг куы нæ уаид, уæд дзæнæт дæр дзæнæт, нæ бæстæ 
дæр дзæнæт, — хъаст кодта иу зæронд лæг, цæрынæй-хæрынмæ фысы комæй хал чи нæ 
раласта. 
Цы уынаффæтæ, цы хостæ кодтой уыцы стыр низæн, дзыллæйы цард, амонд чи хæлдта, 
уыцы фыдæгъдауæн — ирæдæн — нæ хицæуттæ, нæ тæрхоны лæгтæ, дзыллæ сæхæдæг?.. 
II 
60-70 азы рацыди, уæдæй ардæм ахæм рæстæг не скодта, адæм иумæ, хицæуттæ, алы 
адæмыхатт, алы хъæубæстæ хицæнæй уынаффæ кæд нæ кодтой ирæдыл. 
Ирæды фидтæн-иу сбæлвырд кодтой, дзырд-иу бакодтой — фылдæр куыд ничи радта, 
фылдæр куыд ничи райса. Дзырды сæрты чи ахиза, уыдоныл-иу сæвæрдтой æхцайы 
фидтæн, стæй ахæстоны куыд фæбадой, афтæ. 
Нæ урсдзых зæрæдтæй бирæтæ сæ ног каисы тыххæй ахæстоны рудзынгæй 
ракæс фæкодтой. Бирæтæ, ирæд бафидыны фæстæ ма сæм цы гæзæмæ фос аззади, уыдон 
фæуæй кодтой æмæ-иу æхца хицæутты къухмæ бафтыди. Нæ хицæуттæй искуы иу 
аирвæзти æнæ тæрхонæй, искуы иу нæ фæбадти уыцы æхцаты тыххæй. 
Фæлæ ирæд нæ сæфти, къаддæр дæр нæ кодта. 
Куыд фæстæмæ дзыллæйы астæу æвзæрын байдыдта ног цæстæнгас. Уыцы 
цæстæнгасмæ гæсгæ ирæдæн нæй ныууадзæн стърафæй, ахæстонæй, ардхæрынæй, ирæд, 
дзыллæйы уаг ивд куы æрцæуа, уæд фесæфдзæн, æмæ адæм куы бамбарой, ацы æгъдау бæсты 
цард кæй халы, адæмы фæллой дзæгъæлы кæй сафы, адæмы хæрз мæгуыр кæй кæны. 
Æмбаргæ та уæд бакæндзысты, сæ зæрдæйы уаг уæд аивдзысты, ирæд исын сæм 
худинаг кæсын уæд байдайдзæн, адæм куы сахуыр уой, сæ зонд куы айвой лæппуйæ, чызгæй. 
Æмæ бæлвырдæй дæр ног цæстæнгас хæлиу кæнын байдыдта дзыллæйыл чысылгай, 
уидæгтæ уадзы æмæ рæзы. 
Алы хъæуы дæр фæзынди ахæм адæм, цæхгæр чи ныллæууыди ирæд фесафыныл. 
-409- 

Фарон Æрыдоны Цогойтæй Куыдзи ацы хъуыддаг ахицæн кодта афтæ. Бакаис кодта 
хъахъæдуйраджимæ. Фидаугæйæ Цогойы-фыртæн йæ хистæр æфсымæр уыди уазджыты раз. Дзырд 
бацайдагъ ирæды тыххæй. Чызджы фыды æфсымæр дзурын байдыдта, уазджытимæ 
фидаугæйæ куыд фæдзурынц, афтæ. 
Радзырдта мыггаджы кой, сæры аргъы кой. Цогойтæ хъæубæсты нымад кæй сты, ног 
хæстæджыты уыдон кæй нæ фæкъæмдзæстыг кæндзысты. Чызггуртæ, чызгæлхæнджытæ, 
хæстæгæн кæй агуырдтой, уыдон сæрæн аргъ кæнгæйæ, сразы сты æппæтыл дæр, 
æгъдаумæ гæсгæ: чызгкурæн урс уæрыччытæй йæ дзых дзаг у. 
Базар йæ кæронмæ æввахс уыди, афтæ фыды хъустыл æрцыди ныхас. Йæхи нал 
баурæдта, уазджыты размæ бацыд æмæ раныхас кодта: 
- Мæ хистæр, сымах дæр уазджытæ, бахатыр кæнут. Æрыдоны хъæубæсты ничи 
зæгъдзæн, æмæ Куыдзи цæрæг адæймаг у, фæлæ æнхъæл дæн, æмæ, цы мæгуыр муртæ мæм ис, 
уыдон мæ уды фæллойæ ссардтон. Æфсæрмы кæнын, фæлæ мын не сфæлдисæг цы чызджы 
радта, уый у мæ туг, ме стæг, мæ комы комдзагæй кæй схастон. Цогойтæн, Æрыдоны 
хъæубæстæн, дуне æппæтæн бафæраздзынæн зæгъын: æз мæ туг æмæ ме стæгæн аргъ 
скæнын нæ бауадздзынæн, æз мæ уды, мæ хъæбулы ауæй кæнын мæ сæрмæ нæ 
бахæсдзынæн. Мæ цыбыр зонд мæм куыд дзуры, уый уын мæ къуымых æвзагæй зæгъын: иуæй, 
Цогойты мыггаг, æз мæ чызджы ныууæй кæнон, уымæй не скадджын уыдзæн. Дыккагæй: 
нырмæ дæр къæбæр хæрын фæрæзтон мæхи фæллойæ, амæй фæстæмæ та мае чызджы 
аргъæй цæрынмæ нæ хъавын: бон цæуы æмæ йемæ фарн хæссы. Хæстæгæн мæ агуырдæуы, 
аргъ мын чындæуы, æмæ уæндын, мæ хистæр æфсымæр, нæ астæу фосы тыххæй 
æппындæр ныхас куыд нæ уа, афтæ. Æркæс æмæ дын кæд хæстæгæн бæззынц, нæ чызджы нын 
истæмæй дарын фæраздзысты, кæмæ цæудзæн, уый адæмы мыггаг у, уæд сын æй аккаг 
скæнын хъæуы... ирæды кой, базары кой дзы куыд нæ уа, афтæ. Мæн нæ фæнды, мæ 
хæстæг, ме ’ввахсы хæдзар фехалын, стыр худинаг мæм кæсы, ирæдæй цы хæдзар сафтид кæнай, 
уырдæм дæ чызджы барвитын, æз уый нæ бакæндзынæн æмæ мæ чызг азимаг фæуа йæ ног 
бинонты астæу. Цас фæцардтæн, уыйас нал фæцæрдзынæн, мæрдтæм мæ цæуын хъæуы. 
Уазджытæ бузныгæй ацыдысты. 
Чындзæхсæвы Куыдзи, йæ бонмæ гæсгæ, суазæг кодта йæ хæстæджыты, уæздандзинад 
бакодта чызгæн йæ фæллойæ. 
Куыд дзурынц, афтæмæй Æрыдоны иу чындзæхсæвы дæр афтæ хъæлдзæг никуы 
уыдысты уазджытæ, афтæ зæрдæрухсæй сæ зард никуы азæлыди. 
Æрыдонæй бирæ хæдзæрттæ дзырд бафæрæзтой, ирæд кæй нал райсдзысты, сæ сæры 
аргъæй сæхи кæй нал скадджын кæндзысты, сæхи кæй нал сфосджын кæндзысты, уый 
тыххæй æмæ бамбæрстой, ирæд йæ фæдыл цы фыдбылызтæ ласы, уыдон, ома: 
1. Дзыллæйы мулк дзæгъæл сæфт кæны. 
2. Дзыллæйыл мæгуыр æфтауы. 
3. Къæрных тыхджын кæны. 
4. Фæсивæды, дзыллæйы низджын, æнæгъдау кæны, сæ хъару сын сæтты. 
5. Адæмы кæрæдзимæ изгард кæны; бирæтæ туджджын æмæ тугагур свæййынц. 
Цыбыр ныхасæй, ирæд сæтты адæмы астæуыстæг. 
(Æмбалты Цоцко «Уацмыстæ», Дзæуджыхъæу, 1991 аз). 
ИЮНЫ 30-æм БОНÆРЫДОНЫ... 
Июны 30 бон Æрыдоны уыди стыр циндзинад. Чындзæхсæвы, лæппу райгуырыны, стыр 
бæрæгбоны циндзинад нæ уыди уыцы циндзинад. 
Хъæугуывд нæ кодтой Æрыдон, галтæ, тохъылтæ не ’ргæвстой, бæгæныйы 
цæджджинæгтæ æхсыст дзы нæ уыди. 
-410- 

Кувæндæттæм, бæласы бынмæ нæ цыдысты дзыллæ: сæ дæларм чъиритæ, нозт нæ 
хастой нард фынгыл бадынмæ, карз гаджидæуттæ нуазынмæ нæ цыдысты адæм. 
Æндæр циндзинад уыди Æрыдоны циндзинад, æндæр бæрæгбон уыди Æрыдоны 
бæрæгбон. 
Стырæй-чысылæй, усæй-лæгæй, чызгæй-лæппуйæ æмбырд кодтой хъæубæстæ чызджыты 
скъоламæ. 
Бæрæгбонхуыз уыди уыцы бон чызджыты скъола. Бæрæгбонаразджытæ нæ 
бацауæрстой сæхиуыл, сæ фадат цас амыдта, уымæй. 
Скъолайы къултæ уыдысты аив арæзт кæрдæджытæ æмæ дидинджытæй, уаты къултæй 
æдзынæг кастысты, рухс ранмæ дзыллæты чи арæзта, уыдон нывтæ: Толстой, Шекспир, 
Гете, Шиллер, Пушкин, Лермонтов æмæ Къоста. Сæ бæрæгбоны дарæсы уыдысты адæм 
дæр. 
Æрыдон арæзтой уыцы бон сæхицæн мæсыг... адæмы æргæвдыны тыххæй нæ, 
мæгуырты хурхыл хæцыны тыххæй нæ, æнæсæрæнты сæхицæн цагъайраг скæныны тыххæй нæ 
кодтой уыцы фидар. Уыдон арæзтой ахæм мæсыг, зондмæ, аив цардмæ фæндаг кæцæй 
акодтаиккой, æнахуырдзинадимæ, æнæгъдаудзинадимæ æдзух хъазуат кæцæй кæной. 
Уыцы зонды мæсыг, рухсы фидар уыди чиныгдон-кæсæндон. 
Рагæй хæлæг кодтой Æрыдон чиныгдонмæ-кæсæндонмæ, фæлæ сæ къухы не ’фтыд. Иу 
къорд азы, зæронд дуджы, фæкуырдтой хицауæй суанг Калачы онг, цæмæй сын бар радтой 
чиныгдон-кæсæндон саразыны тыххæй... 
Ницæмæ æрдардтой зæронд хицæуттæ хъуыддаг. Къуылымпыгæнæг уыди 
тынгдæр облæсты правлени. Алы æфсон кодтой, хъуыддаг цæмæй не срæза, уымæн... 
Дзыллæ, уырыссаг чингуытæ кæсын сæ бон цæмæй уа, уырыссаг æгъдау, зонд цæмæй 
райса, ууыл зылдысты, нæ хæстæг хицæуттæ та сын цæлхдуртæ æвæрдтой сæ размæ... 
Ахуыр куы кодтаис, уæд дæ уадзгæ нæ кодтой, æнахуырæй куы задаис, уæд та дæ 
хынджылæг скъæрдтой, фидис дын кодтой «æрдиукæ», зæгъгæ... Стырсæр дыл кодтой, æрмæст 
нæ мæгуыр муртæм «гæртамы хабарыл» скъуыдтой сæ уды быцъынæг нæ зæронд хицæуттæ. 
Халон цыдæр хордта æмæ йæ базыртæ хъил дардта... 
Æмæ Æрыдон цæй бæрц цин кодтой æмæ кæнынц, уый бæрц бæллиццаг у чиныгдон? 
«Бæстæ хай, зонд хай» — дзуры фыдæлты æмбисонд. 
Цыдæриддæр дзæбæхдзинадæй ис адæмтæм, уый сæ зонды руаджы, цæй бæрц фылдæр 
ис зонд дзыллæтæм, уый бæрц сæ цард, се ’гъдау хуыздæр у; зонд тыхыл тых æфтауы; 
зондджын адæм æнæ дон ранæй дон уадзынц, тыхст ран, æнахуыргонд адæм сыдæй кæм 
мæлынц, тыхст, уырыдæй кæм цæрынц, уыцы ран зондæй хайджын цы дзыллæ сты, уыдон 
рæсугъд, æнæхъуагæй цæрынц. 
Рагæй-æрæгмæ ахуыргонд дзыллæтæ æдзух сæ уд хъардтой хъæздыг чиныгдæттæ 
саразыны тыххæй: уыцы чиныгдæттæм уыдон æмбырд кодтой дунейы зонд, дунейы 
дæсныдзинад чингуыты фæрцы. 
Цæсты гагуыйы хуызæн хъахъхъæдтой алы паддзахадтæ сæ чиныгдонтæ. Сæ куыст 
дзæгъæл нæ уыди... 
Ахæм мæсыг, ахæм паддзахад нæ уыди, чи нæ фехæлди...Бирæ дзыллæтæн, иу 
рæстæджы æгас дунейæн æлдарад чи кодта, сæ кой сæ хъæр нал ис. Фæлæ чиныгдонтæ бирæ мин 
азты фидар лæууынц сæ бынаты æмæ рухс уадзынц, æнæсихсигæ рухс æгас дзыллæтыл, сæ 
рухс куыд фæстæмæ мынæг нæ кæны, фæлæ тынгдæр кæны... Сæ рухсмæ алырдыгæй 
фæсивæд сæхи ластой æмæ ласынц, ахуыр кæнынц, хайджын кæнынц сæхи дæр æмæ сæ 
дзыллæты дæр чиныгдоны æнусон рухсæй. 
Зонды бын нæ баззад махæн: бирæ адæмтæн нæ баззад бын, фæлæ уыдон сæхи 
хайджын скодтой æгас дзыллæты зондæй; уыцы бын у адæмæн иумæйаг бын, уымæй хъуамæ 
алчи дæр хайджын уа. Уыцы бынтæй чи цас бафæраза райсын, уый бæрц хайджын уыдзæн 
алы хорздзинадæй. 
Дзыллæтæ тох кæнын байдыдтой ахуырдзинадæй, кæрæдзи хынцмæ нæ ауæрдынц хардз 
бакæныныл; стыр хæдзæрттæ кæнынц, чингуытæ уырдæм æмбырд кæнынц алы æвзагыл. 
Æрыдон дæр сæхи ахуырады фæндагыл саразыныл ныллæууыдысты июны 30 боны. 
-411- 

Уыцы бонæй фæстæмæ уыдон фæсивæдæн дæр сæ быцæу æвзæрдзинадæй нал уыдзæн, 
фæлæ алчидæр йæ уды тыхтæ сфидар кæныныл архайдзæн, йæ дзыллæйы астæу фæстагдæр 
куыннæ уа зондæй, æгъдауæй, уагæй. 
Уыцы бæрæгбон дзырд радтой, стырæй-чысылæй сæ рухсы, сæ зонды мæсыг сфидар 
кæнынæй иу дæр йæхи кæй нæ аласдзæн. 
Æрæмбырд кодтой уыцы бон мин сомæй фылдæр æрмæджы æхцайæ. Чингуытæ 
æрæмбырд 500 бæрц. Годжиты Темболат балæвар кодта Толстойы фыст чингуытæ — зынаргъ 
лæвар. Дзыллæтæ йын арфæ ракодтой. 
Куыд фехъуыстам, афтæмæй Датиты Зауырбег æмæ Тæбæхсæуты Бицко дæр хорз 
чингуытæ лæвар кæнынмæ хъавынц чиныгдонмæ. 
Чиныгдон аразджытæ курынц, Æрыдоны хъуыддаг æхсызгон кæмæн у, йе ’ххуысы хай 
кæнын кæй фæнды æхцайæ, уыдон æй Æрыдонмæ куыд æрвитой, афтæ. 
(Æмбалты Цоцко «Уацмыстæ», Дзæуджыхъæу, 1991 аз). 
АРФÆ КÆНЫН 
Арфæ кæнын «Æвзонг тых» аразджытæн сæ бæрæгбоны тыххæй. Аргъауы кæнынц «арвы 
айдæн, æрчъиаджы султъы æмæ мардæгасгæнæг хосы» кой. Мæн фæнды, цæмæй 
дзыллæйы бæрны чи бацыди, уыцы сахъ кусджытæм разына уыйбæрц зонд æмæ ныфс, уыйбæрц 
арæхст, æмæ «арвы айдæны» чи кæсы, уыйау æцæгæй куыд уыной хæстæгмæ дæр æмæ 
дардмæ дæр, сæ фæндтæ «æрчъиаджы султъы куыд тагъд-тагъд уади», афтæ тагъд куыд 
æмбæлой, кæдæм сæ аразынц, уыдоныл, нысангонд кæмæн вæййынц, уыдоныл, æмæ-иу 
сæ «хостæ» дзыллæйы низтæн, æхсæны низтæн «æвдадзы хос», «мардæгасгæнæг хос» куыд 
кæной. 
Æмбалты Цоцко, 
Ленинград, Ахуырады Академи. 
(Газет «Æвзонг тых» № 16 1928 азы 5-æм август). 
БЕРЛИНЫ ГУТНАТЫ ЕЛБЫЗДЫХЪОЙЫ ТИПОГРАФИЙЫ УАГЪД 
ИРОН ФЫСДЖЫТЫ ЧИНГУЫТÆ 
Куыд хæлд у нæ ахуыр! Куыд зын у нæ зонды куыст! Нæ зæрдæйы сагъæс, нæ зонды 
хъуыды нæхи æвзагæй нæ фылдæрæн æрцахсыны бон нæй. 
Цæмæн у уый? Нæ æвзаг мæгуыр у? Тасгæ мыййаг нæ кæны? Æвзаг бæргæ нæу 
аххосджын. Азымы дарын хъæуы, нæ ахуырдзинад кæй къухы уыди рагæй, уыцы хицауады. 
Уый æппæтæн дæр зындгонд у, æмæ йыл уый тыххæй бирæ нæ фæдзурдзыстæм. Кæй 
загътон, уый дæр уый сæрмæ у, æмæ цыма ныр дæр дзæбæх нæма æмбарæм, нæ æвзаг нын 
чи у, куыд ыл кусын хъæуы, уый, афтæ мæм кæсы. 
Тынгдæр та уайдзæф æмбæлы, фысгæ нæм чи кæны, уыдоныл. 
Ацы фæстаг бонты Берлины рацыди æртæ чысыл чиныджы. Уыдонæй дыууæ сты 
æмдзæвгæты æмбырдтæ. Автортæ сты нæ ирон фæсивæды астæуæй. Нæ фæсивæд та 
æнхъæлцау у æгас адæмæн дæр. Дыууæ дæр сты фаг цыргъæвзаг, зонынц нæ ирон æвзаг уырыссаг 
æвзагæй хуыздæр. Фæлæ уæддæр фыссынц уырыссагау. Тынг диссаг у уый, уæлдайдæр 
уымæн, æмæ цы фыссынц, уыцы чингуыты цы и, уый у фылдæр нæ райгуырæн бæсты 
-412- 

тыххæй. Стæй цыма фысгæ дæр фылдæр сæхи тыххæй кæнынц, уыйау сты сæ зæрдæйы 
быны хъуыдытæ, сæ зæрдиагдæр ныхæстæ. Æмæ кæд афтæ у, уæд хъуамæ фыст 
æрцыдаиккой Иры æвзагыл. 
Æркæсæм ма Малиты Георгийы чиныгмæ «Горские мотивы» (издание Гутнова, Берлин 
1924г.). Фыццагдæр æмдзæвгæ хуыйны «Песня горянки». Зæрдиаг фыст, æтте бакæсгæйæ 
йæм ницы фау æрхæссæн ис. Уый кæсгæйæ æнæмæнг дæр йæ сывæллоны рæстæджы 
дзæбæхдæр бонтæ йæ зæрдыл æрлæууыдысты. Зæрдæ ризын кæны, авторы цæстыл уайы аив 
ныв. Ауад-иу махæн дæр, цы уынын кæны, уый. Авторы зæрдыл æдзух лæууы, йæ мад ын 
куыд дзырдта, алы адæймагæн дæр арвыл ис хицæн стъалы, уый, æмæ уыцы уарзон мады 
ныхæстæ хъусгæйæ ныры онг дæр ма куыд агуры йе стъалыйы хай. 
Æмдзæвгæ афтæ айв фыст у, æмæ кæцыдæриддæр æвзагыл раст зæрдæйы уидæгтæм 
хъары. Фæлæ уæддæр ахæм æмдзæвгæ уырыссаг æвзагыл бирæ ис; ирон æвзаг та у ахæмтæй 
хæрз мæгуыр. 
Дарддæр. Иу къорд æмдзæвгæтæ фыст сты нæ хæхбæсты рæсугъддзинæдты тыххæй. 
Уыдон дæр фыст сты тынг аив, ирон æвзагыл уаиккой стыр хæзна, фæлæ Пушкин æмæ 
Лермонтовы фæстæ уырыссаг литературыл ницы уæлдай æфтауынц, хъæзныг æй нæ 
кæнынц. Ахæмтæ дæр дзы ис, Лермонтовы фæзмгæйæ фыст чи у («Мать», «Жалоба 
мертвеца», «Измена», «Стансы»), Уыдон иууылдæр уырыссаг æвзагыл ницы уыййас зынаргъ сты, 
ахæм фыстытæй уырыссаг литературæ тынг хъæздыг у, уæлдæйттæ дæр ма дзы ис. Мах 
литературы та куы фæзынид рæсугъд фыст хæхбæсты нывтæ, уæд уый уаид стыр хорз, 
уæлдайдæр та ахуыр чи кæны, уыцы фæсивæдæн... 
Кæроны йæ чиныгæн Малиты Георги бафтыдта иу нарты таурæгъ — «Симд Нартов». 
Уый бæлвырдæй нарты таурæгъ нæу, фæлæ у Малиты Георгийы таурæгъ, æрмæст фыст у 
нарты таурæгътæ фæзмгæйæ. Цæмæн фыст у, цы уыди йæ зæрды авторæн — уый æнцон 
бамбарæн нæу. Кæд æмæ уырыссаг кæсджыты тыххæй у фыст, уæд дзы уыдон æцæг нарты 
таурæгъты æгъдауæй ницы бамбардзысты. Кæд ирон кæсджыты тыххæй у, уæд та диссаг у, 
æндæр æвзагыл фыст цæмæн у. Нырмæ нарты таурæгътæ æппæт æмбырд нæма сты, æмæ 
сæ нæ фысджытæ куы нæма халиккой хивæндæй, уæд тынг хорз уаид. 
Андрей Гулуты кæддæр æгас Ирыстоны раз фæсмон кодта, иу хъисын фæндырæй куыд 
никуы æрцагъта адæмы хъыджы («Малусæг»). Æнхъæл уыдысты иууылдæр, Андрей Гулуты 
æрмæст ирон æвзагыл сараздзæн йæ «хъисын фæндыр» æмæ йæ зард уыдзæн æрмæст 
адæмы сагъæстыл. Фæлæ нæ фæсайдта. Йæ чиныг фыст у, фылдæр адæмы тыххæй нæ, фæлæ 
æрмæст йæхи зæрдæйы хъуыддæгтыл æмæ сæнтты тыххæй, йæ уарзонимæ йæ зæрдæ цытæ 
бавзæрста, уый кой дзы бирæ ис. 
Хæххон бæсты нывтæ дæр дзы ис чиныджы, — нæ адæмы низты кой дæр, бæрзæндты 
раз лæууæг, нæ зонды разамонджыты ном дæр дзы ары, фæлæ чиныгмæ йе ’гасмæ куы 
æркæсай, уæд йæ фараст дæсæм хайы махæн у ... 
Тынг хорз уыдаид, автор куы бафæлвæрдтаид, цы зæрдæйы буцæг сагъæстæ кæны, 
уыдон нæхи æвзагыл зæгъыныл. Ныр та ирон æвзагыл уыцы хъуыддаг ничи бавзæрста æмæ 
иуæй- иутæ афтæ дæр зæгъынц, цыма нæ арæхсы йæ æвзаг зæрдæйы уаг радзурынмæ. 
Дыууæ авторы тыххæй ма мæ фæстаг дзырд уый у, æмæ сæм поэты миниуæг кæй ис, 
уый раст у. Æрмæст сæм сæхи æвзагыл фыссын зын кæсы. 
Мæнмæ гæсгæйæ та сæ æвзаджы тыххæй бафæзмын хъæуы Цоцкойы Æмбалты. Цоцко 
ныртæккæ цы чиныг рауагъта («Хæмыцы фырт Батрадзы таурæгътæ», издание Гутнова, 
Берлин, 1924 г.), уый дæр йæ иннæ фыстыты хуызæн у фыст иттæг сыгъдæг æвзагыл, 
адæмы æвзагыл. Бæрæг у, автор адæмы кæй æмбары. Бæрæг у уымæй æмæ йын йæ æвзаджы 
æгъдау тынг бæлвырд иртасы. Ацы таурæгътæ афтæ æмбарын хъæуы: — уагъд сты адæмы 
астæу кæсыны тыххæй. Иттæг хорз сты скъолайы дæр, æрмæст дзы иуæй-иу рæтты фæцух 
хъæудзæни. 
Цоцко чысыл фæстæмæ фæкæсаг у. Нарты таурæгъты агуры зонд æмæ æгъдау ныры 
рæстæгæн дæр. Уый уымæ гæсгæ бæрæг у, æмæ таурæгътæ рагæй куыд баззадысты, афтæ 
сæ нæ фыссы, фæлæ ма сыл æфтауы йæхицæй дæр адæмæн зонд æмæ æгъдауы ныхæстæ. 
Амоны, нæртон рæстæджы бафæзминагæй цы ис ныры фæсивæдæн, уый: лæгдзинад, сæр 
-413- 

сæрмæ хæссын, адæмы сæрыл мæлын, рæстдзинад. Цоцкойы чиныджы хуызæттæ фылдæр куы 
кæной, уæд, æнхъæл дæн, нæ æвзагыл кæсын дæр æмæ фыссын дæр сахуыр уыдзыстæм. 
Чиныгмæ ис сахъæттæ дæр. Фыццаг у, æмæ дзы ис бирæ рæдыдтытæ корректоры аххосæй. 
Дыккаджы та дзы ис нывтæ, фæлæ дзы цæмæн сты, уый бæрæг нæу: ницы амалæй сын ис 
сбæттæн нæдæр таурæгътæ, нæдæр нæ бæсты хъæдимæ. Уыцы аипп Цоцкойы аххос нæу, фæлæ 
чиныджы рауадзæджы аххос у. 
Чиныгкæсæг 
Бекойты Георги, 
Владикавказ, Тарскæйы уынг,36. 
(ЦИГСИИ-ы наукон архив. Фонд 30, оп. 1). 
«ВИЛЬГЕЛЬМ ТЕЛЛЬ» НА ОСЕТИНСКОМ ЯЗЫКЕ 
«Вильгельм Телль» Шиллера на осетинском языке! 
Это не новый перевод драмы Шиллера на государственный язык какого-нибудь 
значительного и всем известного народа. Это просто первый перевод драмы из жизни 
небольшого народа, народа-героя, на язык тоже небольшого горского народа далеко на Кавказе. Но 
зато, как мы надеемся, он найдет себе там самый радушный прием, а может быть и свою 
вторую родину. 
Нет сомнения, что это — весьма важное событие для всякого немца, который любит 
своего Шиллера, которому дорога судьба далекого, но все же родственного ему народа. 
Ведь осетины, что далеко не всем известно, являются чистейшими представителями 
арийцев и самыми близкими родственниками германцев, затерявшихся среди своих 
славянских и татарских соседей, подобно саксонским зибенбургцам в Румынии. И если их 
собственная письменность сама по себе еще не богата, то тем более настоятельной является 
для них потребность в таком произведении, которое, благодаря своей художественной 
выразительности и высокой светлой идее, может придать своеобразному духовному 
облику и особенной судьбе небольшого осетинского народа достойный соответственный 
отпечаток. 
Ни одно из произведений мировой художественной литературы не оказалось для 
переводчика-осетина более приемлемым и , так сказать, более соответственным по своей 
внутренней природе тем условиям, какие можно предъявить национальной драме, как именно 
шиллеровская драма из жизни другого свободолюбивого горского народа. 
Подобно тому, как юный Шиллер под впечатлением невыносимого гнета 1780 года 
написал первое произведение «Разбойники», в котором бессознательно предвозвещал 
наступление французской революции, точно так же тот же Шиллер, уже зрелый, является 
впоследствии в своей последней драме пророком великой будущности своего собственного 
народа. Внутренний голос заставлял его отвернуться от классических форм и бескровных 
образов драмы, в которой фигурировала древнегреческая судьба. Какая-то сила понудила 
его повернуть зеркало к славному национальному прошлому героического народа одной с 
ним нации, чтобы показать, как можно, благодаря единению и готовности ко всякой 
жертве, подняться до новой свободы, не индивидуальной, а более высокой, духовной, 
государственной свободы всего народа. 
Уже в 1801 году на такие мысли настраивала поэта недостойная роль Германии при 
заключении Люневильского мира, что нашло себе выражение в таком стихотворении, как 
«Наступление нового года», а также в эскизе «О величии Германии». Его вера в новый 
подъем своего народа не перестает звучать в следующих словах поэта: «Каждый народ 
имеет свой день в истории» или «самый медленный народ догонит все самые быстрые, но 
легкомысленные народы». 
-414- 

Из таких идей вырос интерес поэта к предметам, которые вполне не соответствовали 
духу того времени. Его жена неоднократно обращала его внимание на только что 
появившуюся историю Швейцарского союза Иоганна Мюллера, по прочтении которой она в 
восторге воскликнула: «Только их непоколебимые горы могли дать им такое мужество!» Гете 
тоже, хотя и не имел возможности в достаточной степени поделиться с ними своими 
впечатлениями из поездки в Шцейцарию, тем не менее настоятельно побуждал его к 
разработке материалов о Телле. 
Но только непосредственное знакомство со старыми швейцарскими хрониками дало 
настоящий толчок работе поэта. Выразительность языка XVI столетия с его грубыми 
безыскусственными иллюстрациями увлекли поэта, и вот 17 января 1803 года, после 
предварительной, тщательной разработки материала, он начал свою работу над «Вильгельмом 
Теллем», которая была окончена 18 февраля . 
Иллюстрации настоящего издания (из которых использованы две старейших 
швейцарских хроники) представляют фабулу пьесы в том простом безыскусственном виде, в каком 
рисовал ее себе сам поэт по первоисточникам. 
Эти старые безыскусственные рисунки, как самые ранние иллюстрации сказания о 
Телле, в своей простой, но в то же время много говорящей форме, должны служить как бы 
основной народной мелодией, из которой вырабатывается в высшей степени 
художественная, полная сложных модуляций Шиллеровская гармония. Не направляя воображение 
читателя в какую- нибудь одну сторону, совершенно для него незаметно, они служат ему 
надежными спутниками от начала до конца драмы. 
Из Люцернской хроники Швейцарского Союза Петра Эттирлина ( Базель 1507 г.) 
взяты три прекрасные иллюстрации художника Д.С. Обращаем внимание также на 
появившиеся значительно позже иллюстрации из хроники Иоганна Штулпфа (Цюрих 1548 г.). 
Остальные картины и более мелкие иллюстрации по всей вероятности принадлежат кисти 
Цюрихского художника Аспера (ок. 1571г.). 
Благодаря наличию в нашей Государственной библиотеке по чистому и прикладному 
искусству принадлежащей ей замечательной по качеству и количеству коллекции Гризбаха 
(произведения мастеров старого печатного двора), мы имеем оригинальные оттиски для 
иллюстраций из обеих хроник. 
Доктор фил. Вольфганг Врун. 
Берлин, январь 1924 года. 
Государственная библиотека 
по чистому и прикладному искусству. 
(Научная библиотека РСО-Ллания, Отдел редкой книги) 
ХОРЗ РАЙДАЙÆН 
«Вильгельм Телль» ирон æвзагмæ тæлмацгонд кæй æрцыд, уый тыххæй1 
«Вильгельм Телль» ирон æвзагыл! Культурой рæзынады фæндагыл нырма хæрз 
æрæджы чи æрлæууыди, уыцы хæххон чысыл адæмы æвзагыл. Кæд стыр «паддзахадон» адæмты 
литературæйы мидæг «классикой» егъау уацмысы тæлмац, зæгъæн ис, кæддæриддæр, стыр 
цауыл нымад вæййы, уæд уый тыххæй ноджы тынгдæр зæгъын хъæуы чысыл адæмты 
литературæйы. Ирон литературæ нырма хæрз мæгуыр у. Ирон фыссынад сæвзæрди ивгъуыд 
æнусы 40-æм азты. Йæ зарджытæ ныр æцæг адæмон зарджытæ кæмæн систы, уыцы ирон 
фыццаг поэт Хетæгкаты Къоста йæ зарджытæ фыста 80-æм азты. Æрмæст 90-æм азты 
рацы«Вильгельм Телль» — Шиллеры фыстуацмыс. Уырыссаг æвзагæй йæ ирон æвзагмæ раивта Æмбалты Цоцко. 
Гутнаты Е.А. рауагъд, Берлин, 1924 аз. 
-415- 

ди мыхуырæй ирон æмдзæвгæты фыццаг æмбырдгонд — Хетæгкаты Къостайы зарджыты 
æмбырдгонд «Ирон фæндыр». Æрмæст 1906 азы фæзынди фыццаг ирон газет «Ирон газет». 
Ирон литературæйы цыбыр æмæ мæгуыр историйы æдæппæт ис 2-3 номы, 2-3 факты. 
Алыхуызон авторты æмдзæвгæты æмбырдгонды, наукон-популярон цалдæр брошюрæйы; 
периодикон мыхуыры цалдæр газеты æмæ журналы, чи фæзыны æмæ æхгæд чи æрцæуы, 
стæй та ногæй чи фæзыны, ахæмтæ. 
Раст афтæ нæ бон зæгъын у ирон æвзагмæ тæлмацгонд литературæйы тыххæй дæр. Мах 
нæ дзурдзыстæм тæлмацгонд дины чингуыты тыххæй, уыдон тынгдæр хауынц ивгъуыд 
æнусы æмбисмæ, уыцы тæлмацтæ адæмы домæнты сæраппонд нæ фæзындысты, адæмтæ 
сæ царды цы æвзæрстой, уый дзы æвдыст нæ цыди, уыдон сты æрбафтæггаг литературæйæ, 
нымад цæуынц æлдариуæггæнæг паддзахады духовон хъомысдзинады сæйрагдæр 
мадзæлттæй иуыл. 
Наукон-популярон, аивадон æмæ æндæр уацмыстæ ирон æвзагмæ тæлмацгонд цæуын 
байдыдтой хæрз æрæджы. Тæлмацгонд ирон литературæйы историйыл æдæппæт ссæдз азы 
дæр нæма цæуы. Цалдæр наукон-популярон брошюрæйы, уырыссаг авторты чысыл 
аивадон уацмыстæй цалдæр тæлмацгондæй, уымæй дарддæр нæм иу зынгæ уацмыс дæр нæй, 
литературæйы рæзтмæ разæнгард чи кæна æмæ наукон кусæг кæуыл æрдзура, ахæм... Гъе 
афтæмæй нæм æнæнхъæлæджы фæзынди классикой фыссæджы æппæты егъаудæр 
уацмысы тæлмац... 
Ныртæккæ махмæ чысыл адæмтæн цардмæ байгом фæндаг. ССР Цæдисы национ 
политикæ уæгъд кæны, стæй зæгъæн ис, пырх кæны, ныронг чысыл адæмыхæттытæн сæ 
адæмон-æхсæнадон æмæ культурой рæзынадæн цæлхдуртæ чи æвæрдта, уыцы хъадамантæ. 
Национ æвзагæн дæр æмæ навцион литературæйæн дæр сæ ахадындзинад уæд стыхджын 
вæййы, æмæ уыцы нацитæн сæ фæлойгæнæг дзыллæты æхсæн куы рæза, куы 
тыхджындæр кæна хиæмбарынад æмæ культурæмæ «тырнындзинад». 
Бæрæг у, стæй рæстæг куыд цæуы, афтæ ноджы тынгдæр сбæрæг уыдзæн, чысыл 
адæмыхæттытæн се уæнгтæ ныронг кæй уыдысты фидар баст, аргъæутты лæппутау, фæлæ 
ныр сæ хъадамантæ кæй атыдтой æмæ афтæмæй ног тыхтимæ кæй цæуынц дунейы уæрæх 
аренæмæ, сæ бон æмæ сæ фидæныл æууæндгæйæ, размæ кæсгæйæ æмæ уырдæм 
тырнгæйæ... 
Æмæ æрмæст «Вильгельм Телль» ныффыссæг Шиллер, зындгонд поэт æмæ драматург, 
уæды рæстæджы романтикой индивидуализм æмæ «адæмы къордмæ» æмæ «сау адæммæ» 
æнæуынондзинад æвдисыны бæсты йæ пьесæйы зынгæ бынат радта дзыллæтæн, 
адæмтæн, хæххон фыййæуттæн, хуымæтæг зæхкусджытæн, æппæт хæххон адæмæн — уæды 
рæстæджы «империализмы» æфхæрддзинады ныхмæ-иу чи сыстади, стæй сыстынмæ бар 
кæмæ уыдис, уыдонæн. Гъе, æрмæст уымæн равзæрста ирон тæлмацгæнæг дунейы 
литературæйы хъæздыг æвæрæнтæй уыцы «адæмон», уыцы «национ» драмæ. Ирон адæмы 
историон хъысмæт «Вильгельм Телль», уыцы «адæмты сæрибардзинады æмæ тиранимæ 
æнæуынондзинады гимн», йæ мидисмæ гæсгæ дæр æмæ йæ характермæ гæсгæ дæр куыд тынг 
æвдисы, афтæ йæ иу егъау уацмыс дæр не вдисы. Вильгельм Теллы тыххæй таурæгъ 
фæзынди 15-æм æнусы, Эгидия Чудийы хроникæмæ та бахауди æрмæстдæр 16-æм æнусы, 
уыцы таурæгъ, уыцы таурæгъ Шиллер йæ драмæйæн райста сюжетæн. Ныхас дзы цы 
цаутыл цæуы, уыдон хауынц 13—15 æнустæм. 
Поэт йæ бæлвырд нывтæн æмæ сюжеттæн цы социалон-адæмон политикой уавæртæ 
райста, уыдон бирæ цæмæйдæрты цæстытыл уайын кæнынц уæды дуджы ирæтты уавæртæ. 
Шиллеры драмæйы уынæм тыхгæнджыты фидæрттæ ныккæнд-ахæстæдтимæ, бонджынты 
тыхмитæ æмæ хынджылæг, куыд стигъынц æмæ куыд марынц, уый, адæмы ссæст æмæ 
æбардзинад... Адæмты тæрынц, цæмæй уыдон сæхицæн аразой дурын ахæстон. Бæстæйы 
къуымты зилынц абухæг æфсæдтæ. Удхар цардгæнæг адæмтæн хъуысы се ’рдиаг. Уыдон 
ныккæнды æнæ хур æмæ æнæ рухсæй хъизæмарæй мæлынц... Æмæ уæд швейцайрæгтæ 
сыстадысты тыхгæнджыты ныхмæ æмæ сæ къухы бафтыди сæрибардзинад... 
Æнкъард у Ирыстоны астæуккаг æнусты истории. Кавказы цæгат кæмтты ис Ирыстоны 
цæгатаг хай, ам цæрджытæ сæ цæргæ-цæрæнбон арвыстой мыггæгты æхсæн хæстыты, 
хыл-416- 

гæнгæйæ, туг исыны фæдыл хæстыты æмæ æххормаг царды уæззау уавæрты. Хуссар хайы 
цæрджытæ кодтой фысвосы куыст, уыдон бахаудтой гуырдзиаг феодалты дæлбарадмæ. 
Адæмон таурæгъ куыд зæгъы, афтæмæй феодалтæ кæмтты арæзтой фидæрттæ. Уьшы фидæртты 
рæзты чи ацыдаид, уый кæнæ адзал ссардтаид, кæнæ йæ сæрибардзинадæй æнæхай 
фæцадаид. Уыцы æвирхъау фидæрттæ ныр дæр ма рох не сты адæмæй. Уымæл æмæ талынг 
ныккæндты суанг цалдæргай азтæ удхар кодтой памещикты æнамонд амæттæгтæ, æмæ-иу 
хъадамантæ æвæрдæй фæци сæ хъизæмайраг цард. «Цавæрдæр бæлццон, — зæгъы Потто 
«Кавказаг хæсты», — Чысангомы уыди ахæм ахæстоны, федта дзы рæхыстæ, алы къуымты 
стджытæ æмæ, чи сбур, ахæм сæрыкъуыдыр»... Æвирхъау, фæлæ æцæг хабар. Ландмейстер 
Гесслер Вильгельм Теллы йæ лодкæйы Кюснахтмæ куы фæйæласта, уæд ын цы 
бакæнынмæ хъавыд, уый хæрз хуызæн у ацы ныв... Гуырдзиаг феодалты уацары цы ирæтты бон 
нал уыди, уыдоны хъæбатыр мастисæг æмæ сæри баргæнæг Ос-Бæгъатыры тыххæй дæр ис 
легендæ. Ос-Бæгъатыр национ- сæрибарадон хæстмæ цæугæйæ æрæмбырд кодта адæмы 
быдыры Ирæй суанг Гурмæ бацæуæны онг, Хъазыбегæй Эльбрусы онг. Вильгель Теллы 
тыххæй легендæ швейцайрæгты æхсæн куыд у, ирон адæммæ та афтæ у Ос-Бæгъатыры 
тыххæй легендæ, æмæ уый та æнхъæлмæ кæсы ирон Шиллермæ. 
Ос-Бæгъатыры сгуыхтдзинад æппæт цауты у æрмæст иу эпизод. Швейцарийы зæххыл 
йæ къах чи нæ æрæвæрдта, ахæм нæ баззад, ромæгтæй райдай æмæ австрийæгтæй фæу, 
афтæмæй. Ирыстон дæр бирæ тыхгæнджытæ бавзæрста цæгытырдæгæй дæр æмæ 
хуссарырдыгæй дæр, чи сæ-иу фылдæр рæстæг афæстиат ис ам, чи та къаддæр. Ам уыдысты 
хазартæ дæр, араббæгтæ дæр, монголтæ дæр, персайнæгтæ дæр, гуырдзийæгтæ дæр æмæ, 
æппынфæстаг, уырыссæгтæ дæр. Тыхджынты ныхмæ сыстады тырыса иу æмæ дыууæ 
хатты нæ фæйлыдта Ирыстоны кæмтты æмæ хæхты, ома Вильгельм Теллы рæстæджы 
швейцайрæгтæ цы хæстон сигналтæ лæвæрдтой, ахæмтæ Ирыстоны дæр иу æмæ дыууæ хатты 
нæ уыди. Тыхгæнджытæ арт æмæ кардимæ иу æмæ дыууæ хатты нæ зылдысты Ирыстоны 
иу кæнæ иннæ комы. Ирон адæмæн сæ историон хъысмæт афтæ рауади, æмæ 
швейцайрæгтау сæ бон фидар политикой организации саразын нæ баци. Фæлæ уæддæр Швейцарийы 
хæххон районты сгуыхтдзинæдтæ, мæгуыр, æнæхин фиййæуттæ æмæ зæхкусджыты 
хъæбатыр сгуыхтдзинæдтæ, сæ сæрибаруарзынад, кæй сыстадысты, уый мæгуыр зæхкусæг 
ирæттæ, йæ сæрибардзинадыл йæ туг чи фæкалдта, уыцы хохаг мæгуыр фиййæуттæ, 
сæрибар æмæ хъазайраг зæхкусджыты баззайæггæгтæ хъуамæ сæ зæрдæмæ хæстæг байсой. 
«Вильгельм Телль» Швейцарийы сси национ драмæ... Æууæндæн ис, ирон адæмы зæрдæмæ дæр 
фæндаг кæй ссардзæн, ууыл. 
Ирон тæлмацгæнæг уацмыс немыцаг оригиналæй нæ ратæлмац кодта, фæлæ В.Миллер 
уырыссаг æвзагмæ æмдзæвгæтæй цы тæлмац скодта, уырдыгæй. Зæгъын хъ æуы уый, æмæ, 
куыд алы тæлмац, афтæ Миллеры тæлмацы дæр ис ивддзинæдтæ, æнæбæлвырд бынæттæ, 
æндæрхуызы хъуыдытæ. Немыцаг оригиналы алы хъуыдыйады дæр цы тых æмæ пафос ис, 
цы рæсугъддзинадæй хицæн кæны, уый тæлмацы фæлæмæгъдæр. Фæлæ уæддæр В. 
Миллеры тæлмац «Вильгельм Телль» уырыссаг æвзагмæ тæлмацтæн у сæ тæккæ хуыздæр. Ирон 
тæлмацгæнæг райста прозæйæ фыст уацмыс, æмæ уый мах нымайæм хорзыл. Ирон стих 
нырма нæдæр рæвдз у, нæдæр алыхуызон формæтæй хъæздыг у, уымæ гæсгæ тæлмацгонд 
уацмысæн йæ хъуыды хæлд æрцыдаид. Зæгъын хъæуы уый дæр, æмæ тæлмац кæй рауад 
хуымæтæг æмæ аивадон, стæй ма ноджы сыгъдæг иронау. Æмбалты Цоцко иронау 
дзурынмæ у æппæты дæсныдæртæй иу. Йæ бон равдисын баци сывæллæттæн æмæ 
фæсивæдæн аргъæуттæ тæлмац кæнынæй дарддæр ма йæ бон кæй у фæсивæдæн æмæ ацæргæтæн 
клакссикон уацмыстæ тæлмац кæнын дæр, стæй æрмæст эпикон нæ, фæлæ драмон 
уацмыстæ дæр. Æцæг, пьесæйы æмдзæвгæйæ фыст зарджыты тæлмац хорз нæ рауади. Фиййауы 
уадындз Альпыты цъæх къуылдымтыл цыма зары, раст ахæм зæрдæмæхъаргæ æмæ 
музыкален сты Шиллеры æмдзæвгæтæ, уырыссаг æвзагмæ тæлмацы сæ мырты зæлды 
рæсугъддзинад фæкъаддæр, иронау та бынтондæр прозæйы хуызæн сты. Æмткæй райсгæйæ 
уæддæр тæлмацы иудзинад хæлд нæу. 
Пьесæ мыхуыргонд у, уырыссаг графикæйы бындурыл арæзт алфавитæй, афтæмæй ныр 
латинаг алфавитæй фыссæм. Уырыссаг графикæйыл кæсын чи зоны, ахæмтæ ирæттæй 
ныр27 Æмбалты Цоцко 
-417- 

тæккæ, кæй зæгъын æй хъæуы, фылдæр сты, фæлæ фидæнмæ тынгдæр латинаг графикæйæ 
пайда кæнын кæй райдайдзысты, уый дæр дызæрдыггаг нæу. Пьесæ та канд абоны 
чиныгкæсæгæн уагъд нæу, фæлæ тынгдæр фидæны тыххæй. Уымæ гæсгæ нæм кæсид растдæр, 
чиныг латинаг графикæйыл мыхуыргонд куы æрцыдаид, уæд. Скъолаты дæр уыцы 
графикæйæ пайда кæнынц. Чиныгæн ма йæ æттейæ бакаст ноджыдæр хуыздæр куы уыдаид, 
зæгъгæ, зæгъæн нæй. Мыхуыр, гæххæтт, хроникæйæ ист иллюстрацитæ æмæ афтæ дарддæр 
иууылдæр дзурæг сты чиныджы хорз рауагъдыл, ныронг иронау иу ахæм рауагъд дæр нæма 
уыди. 
Кæронбæттæн нæ бон нæ раарфæ кæнын нæу тæлмацгæнæджы «сгуыхтдзинадæн» æмæ 
чиныг рауадзæгæн. Фæнды нæ, цæмæй цы амал ис, уымæй чиныг алы рæттæм дæр æрвыст 
æрцæуа. Егъау литературой уацмыс хæххон æвзæгтæй иумæ фыццаджыдæр тæлмацгонд 
кæй æрцыди, уый уадз æмæ хæххон адæмты æхсæн тæлмацкæныны куысты суа 
разæнгардгæнæг тых, тæлмацгæнинаг та нын ис тынг бирæ æмæ сæм æвнæлд дæр нæма ис. 
(Гæдиаты Цомахъ. «Уацмыстæ», Орджоникидзе, 1959 аз). 
ИРОН АИВ ДЗЫРДЫ ФÆДИСОН 
Æрæджы рацыд мыхуырæй Æмбалты Цоцкойы уацмысты чиныг: аргъæуттæ, тæлмацтæ, 
уацтæ. Чиныг сарæзта æмæ йын раздзырд ныффыста Цæллагты Владимир. Зæрдиаг ныхас 
кæны Владимир Цоцкойы тыххæй. Иæ царды хабæрттæ, йæ бирæ фыдæбæттæ ирон аив 
дзырды фарнæн, йе ’хсæнадон куыст, йæ бæллицтæ адæмы рухс æмæ ифтонг фидæны 
тыххæй — æппæтыл дæр цыбырæй, фæлæ зæрдиагæй æрдзырдта Владимир, æмæ 
чиныгкæсæджы раз сыстад Цоцкойы цардæгас фæлгонц: удæй, зондæй, дзыхы дзырдæй - 
æппæтæй дæр адæймагуарзон æмæ фидауцы адæймаг, «дзыллæйы лæг», ирон айв дзырды 
æнусмæйы фæдисон. 
Чиныгаразæджы аххос дзы нæ уыд, фæлæ уæддæр зæгъын хъæуы иу аиппы тыххæй: 
чиныджы не сты Цоцко-тæлмацгæнæджы сæйраг фæллæйттæ — Шиллеры стихфыст 
драмой уацмыстæ «Вильгельм Телль» æмæ «Абырджытæ». Фыццаг мыхуыры рацыд хицæн 
чиныгæй, дыккаг нырма дæр рухс нæ федта. Æмæ иугæр Цоцкойы уацмыстæ адæмы 
рæгъмæ хаста нæ рауагъдад, уæд сæ уадзын хъуыд иумæ, сеппæты дæр. Кæд ма уыдзæн 
ахæм фадат дыккаг хатт?.. Ацы гæххæтты стæмы, ацы цыбыркъух æмæ тыхст-уырыд 
уавæры ирон чиныг рæхджы уды хосæй зындæр ссарæн уыдзæн æмæ уый нымаинаг уыд 
рауагъдадæн - иу боны цæстæй кæсын къуылымпыйы хос у нæ культурæйы рæзтæн. Уый цас 
зын бамбарæн у? 
Дыккаг та уый, æмæ Цоцко адæмæй цы аргъæуттæ фæфыста, уыдон ын йæхи 
уацмыстыл нымайын нæу раст. Владимир разы у Дзагуырты Гуыбадыйы хъуыдыйыл, ома, дам, 
Цоцко фольклорон уацмыс куыд фехъуыста, афтæ нæ фыста, фæлæ-иу йæ зæрдыл куыд 
лæууыд, ахæм хуызы. Æмæ, дам, Цоцкомæ фыссæджы стыр курдиат кæй уыд (обладал 
большим даром писателя), уый аххосæй дам-иу фольклорон уацмыс сси «литературой 
уацмыс - Цоцкойы литературой сфæлдыстады фæстиуæг». Мæнмæ ацы хъуыды раст нæ кæсы, 
кæд Цоцкойæ раппæлыны хуызы амад у, уæддæр Гуыбадыйы хъуыдыйæ раст у æрмæст иу 
фæзилæн: Цоцко фольклорон уацмыс фыста, йæ зæрдыл куыд лæууыд, афтæ. Ома-иу 
Цоцко йæхæдæг бацьщ таурæгъгæнæджы хуызы æмæ-иу уацмыс радзырдта - ныффыста йæхи 
ныхæстæй, Иу дзырдæй, афтæ кæны алы таурæгъгæнæг дæр. Уый дæр адæмон уацмыс 
искæмæй фехъусы, йæ зæрдыл æй бадары æмæ йæ стæй æндæр искæмæн дæр радзуры, йæ 
курдиат æй куыд амоны, афтæ. Ам дзырд хъуамæ ма цæуы нæдæр литературой уацмысыл, 
нæдæр Цоцкойы «фыссæджы стыр курдиатыл» (Цоцкойы фæлдисæг курдиат ницæмæй 
фæбæрæг, «фыссæджы стыр курдиат» хуымæтæджы комплиментæй дарддæр ницы давы). 
-418- 

Цоцко - таурæгъгæнæг цы фольклорон уацмыстæ радзырдта-ныффыста, уыдон сты 
адæмон сфæлдыстад, Гуыбады сæ (йæ фæдыл Владимир дæр) «литературой сфæлдыстады фæс 
тиуæг» кæй хоны, уымæй рæдийы — иппæрд сæ кæны сæ фолклорон æрдзыхъæдæй æмæ 
сын тыххæй дæтты литературой спецификæ, индивидуалон сфæлдыстады аргъæутты стæм 
хатт фæзыны фысгæ дзырды культурæйы гакк. Фæлæ уый иу стæм хатт, уымæй дæр 
иудыууæ аргъауы тексты. Ахæм у Гуыбадыйы уæрæх хатдзæджы бындур. Æгæр кадавар у 
уыцы гакк адæмон уацмысы фольклорон æрдзыхъæд фæивддзаг кæнынæн. 
Æмæ ма иу фиппаинаг. Хорз уаид Цоцкойы тыххæй мысинæгтæ æрæмбырд кæнын 
æмæ рауадзын мыхуыры. Цоцкойы хуызæн «дзыллæйы лæджы» тыххæй алы чысыл хабар 
дæр зынаргъ хъуамæ уа махæн. Æз æй æрмæст иу хатт федтон. Уый уыд 1937 азы 
майыиюны. Иу тæнæг арæзт лæг ирон дарæсы (сау цухъхъа, уæлдзарм худ, сау хъама урс 
фистонджын, урс бæрцытæ — адæм пылыстæгæй конд кæй хуыдтой, ахæм, сæрак цырыхъы 
хъустæ æнгом æлвæстой фидауцджын зæнгтæ). Йæ къухтæ йæ синтыл æвæрд, афтæмæй 
зылди Къуыдаргомы иунæг астæуккаг скъолайы алывæрсты. Уæд ирон дарæсы зæронд 
лæгтæй дарддæр ничиуал цыд Къуыдаргомы æмæ махмæ, скъоладзау сабитæм, диссаг касти 
уыцы лæджы æддаг фæлыст. Чи уыд, уымæн ницы зыдтам. Ницы дæр нæм дзургæ скодта. 
Цыдæр æнтъыснæгæй каст дунемæ. Уæлдзарм худы чъил уæлийау ист уыд æмæ йæ фæлурс 
бæрзонд ныхыл цыдæр сагъæсы уылæн фæливæнтæ кодта. Дзæнгæрæг ныццагътой æмæ 
урочы райдиан ахуыргæнæджы хынцфарст кодтам: «Чи у уыцы лæг?» Уый нын загъта: 
«Номдзыд ирон лæг Æмбалты Цоцко». Цы фæци, кæдæм ацыд — ницыуал ын базыдтам. 
Фæлæ мын 20 азы фæстæ Гуккаты Дзатте радзырдта: Цоцко æцæгдæр 37 азы сæрды æрцыд 
Цхинвалмæ цыдæр хъуыддаджы фæдыл æмæ йæм ардæм æрыхъуыст: дæ хæлар адæмы дын 
ахсынц æмæ дæуæн дæр тас у, зæгъгæ. Æмæ уый адыл Цоцко сфæнд кодта Хъæдысæрмæ 
(Айларты хъæу Мамысоны æфцæгмæ æввахс) ацæуын, уым, дам, мæ хо цæры æмæ йæ 
фенин, зæгъгæ. Уырдæм та Цхинвалæй уыд иунæг фæндаг æмæ цыди Къуыдаргомыл. 
Ницы базыдтон æз Цоцкойæн йæ зæрдæ æмæ йæ зондæн^æрмæст йæ уæнгты фидыц, 
йæ урс зачъетæ, йæ ирон фæлыст баззадысты мæ мысæнуаты. Йæ хорзы кой та арæх 
хъуыстон Галаты Барисæй (композиторæй), стæй Абайты Васойæ. 
Васоимæ фембæлгæйæ-иу ын уæлдай зæрдиагдæрæй ныххæцыдтæн йæ къухыл. Мæ 
дыууæ армы астæу-иу бакодтон уыцы зынаргъ къух, уымæн æмæ-иу ахæм сахат алы хатт 
дæр мæ хъуыдыйы уыдис, ацы къух кæддæр зæрдиаг салам кæй лæвæрдта Цоцкойæн, 
Цоцко та кæй иста нæ зынаргъ Къостайы къух. «Ирон фæндыр» цы къух ныффыста, уый. 
Васомæ, æвæццæгæн, бахатын хъæуы, цæмæй радзура адæмæн, Цоцкойы тыххæй йæ 
зæрдыл цы хабæрттæ лæууынц, уыдон. Бирæ йæ уарзы æмæ дзы бирæ зæрдылдаринаг 
хабæрттæ зоны. 
Барисы ныхæстæй ма мæ зæрдыл лæууы иу юмористон цау. Цоцко Ленинграды 
иронуырыссаг-немыцаг дзырдуатыл куы куыста, уæд Галайы-фырт та уым ахуыр кодта 
музыкалон ахуыргæнæндоны. Иу райсом, дзырдта, фæцæйцыдтæн трамвайы æмæ вагоны астæу 
бадгæ федтон Цоцкойы, йæ ирон дарæсы. Иу ацæргæ уырыссаг æм бирæ фæкаст, стæй йæм 
хæстæг бацыд æмæ ныллæг хъæлæсæй бафарста: «Скажите, Вы не Его величество Николай 
Николаевич?». Цоцко йæм иу каст фæкодта, йæ мидбылты бахудт æмæ йын хъæрæй загъта: 
«Нет, милый мой, я не Николай Николаевич, а его дядя!». Вагоны адæм ныххудтысты, 
æмæ хынцфарстгæнæг феддæдуар. 
Чи зоны, фольклорон мотив у, нæ зонын, фæлæ Цоцкойы хуызæн лæджы тыххæй 
мысæггаг хабар дæр фæлгонц аразæн цау у, йæ удыхъæды æвдисæн адæмы зонд æмæ 
зæрдæйы. Уый дæр рæгъмæ хæссинаг у. 
Цæллагты Владимир рагæй кусы Цоцкойы цард æмæ сфæлдыстад иртасыныл. Хорз 
бакæнид, Цоцкойы тыххæй мысинæгты чиныг дæр куы саразид. Хуымæтæджы хабар нæу, 
фыдæбон домы, фæлæ фарны хъуыддагæн тых æмæ рæстæг ауæрдын нæ хъæуы. Фарны 
хъуыддаг иудадзыг фыдæбонæй рæзы. 
Нафи, филологон наукæты доктор. 
(Газет «Рæстдзинад», 7 июлы 1992 аз). 
-419- 

РАЗДЗЫРД ДРАМÆ «ВИЛЬГЕЛЬМ ТЕЛЛЬ»-мæ 
Дард, хурныгуылæнырдыгæй — Герман, Франц, Италии æмæ Австрийы æхсæн цæрынц 
швейцары адæм. Нæ Кавказы цы адæмтæ цæрынц, уъщонæн та уыдзысты сæ иу æмбис. 
Швейцары адæм кæм цæрынц, уый у хæхбæстæ. Фæз дзы бирæ нæй ацы ран - æрмæст 
дзы йæ фæндзæм хаймæ æввахс рауайдзæн лæгъз быдыр. Аннæ цыппар фæндзæм хайы сты 
хох. Ацы ран ис бирæ бæрзонд хæхтæ, — ранæй-ран бынтон бæгънæг, ранæй-ран 
кæрдæгæй æмбæрзт, ранæй-ран та — хъæдæй; ис дзы бирæ æнкъард айнæг-къæдзæхтæ, арф кæмттæ 
æмæ лæнкаутæ. Лæнкаутæн сæ иуæй-иуты ис стыр цадтæ. Чысыл нæй ацы ран æнусон 
цъититæ дæр; нымайынц сæ Швейцары бæсты æхсæзсæдæйы бæрц. Хæдзары куыстытæн 
дзы сбæздзæн æппæт зæххæн йæ дыууæ æртыццаг хайы (хуымгæнд, угæрдæн, сæрвæт, 
хъомхизæн æмæ хъæд). Аннæ æртыццаг хай у бынтон æнæахъазы зæхх. 
Уыцы хæдзары куыстæн бæзгæ зæххæй йæ иу æвдæм хаймæ гæсгæ рауайдзæн 
хуымгæнд, фæндзæм хай — хъæд, иу æвдæм хаймæ æввахс — угæрдæн, иу фæндзæм хаймæ 
æввахс - хизæнтæ. 
Иу ныхасæй Швейцары хæхбæстæ у нæ Ирыстоны хæхбæсты хуызæн. Æрмæст мах 
хæхбæстæ зынвадатдæр æмæ мæгуырдæр. Уый фæдыл зæххы хъæды уæрст уымы уæрсты 
хуызæн иудадзыг нæ цæуы: махæн нæ хуымгæнд аййафдзæн æппæт зæххæн æрмæст йæ 
ссæдзæм хай, сæрвæт æмæ хизæн æртæ фæндзæм хаймæ æввахс, хъæд та йæ æвдæм хаймæ 
æввахс. 
Цæрæг рагæй фæзынди Шавейцары бæсты. Ам цæрæг адæмы мыггæгтæ хæстæг 
æййæфтой кæрæдзийæн. Райдианы уыдонæн нæ уыди хицæн паддзахад сæхицæн. Къуылымпы сæ 
кодтой сæ хæхтæ, кæддæриддæр хицæн чи кæнынц адæмы. Фæлæ-иу стæмæй-стæммæ, 
хæсты рæстæджы уыцы мыггæгтæ фæиу сты, цæмæй æрлæууой, сеппæтæн дæр тас кæмæй 
уыди, уыцы знаджы ныхмæ. 
Сæ уаджы, царды æууæлтæ уыдысты уыцы ран дæр, махмæ нæ Ирыстоны куыд 
уыдысты, афтæ. Ирыстон дæр, сæ ныхфыстмæ гæсгæ, хæхбæстæм куы бафтыдысты, уæдæй 
фæстæмæ тынг фæхицæн сты кæрæдзийæ. Тынгдæр хицæн та аци Хуссар Ирыстон. 
Швейцары бæстыл цæуынц алы стыр адæмты фæндæгтæ. Германæй Италимæ бафтын 
дæ куы хъуыдаид, уæд дын фыццаг рæстæджы Швейцары зæххыл æнæцæуын амал нæ 
уыди — фæндаг æндæр никæуыл ссардтаис. Уый фæдыл уыдонæн сæ сыхаг адæмтæй 
алчидæр зылди, цæмæй йæхи бакæна Швейцары бæстæ. Уый тыххæй та хъуыди хæцын бæсты 
хицау адæмимæ (швейцарæгтимæ), намæ йыл æцæгæлæттæй раздæр чи æрбахæцыди, 
уыдонимæ, ацы бæсты æфсæдтон адæм чи дардта. 
Уыди ма ноджы æндæр аххосæгтæ, цæй фæдыл хæст не ’нцади Швейцары бæсты. 
Раджы, 2000 азы бæрц раздæр, ацы бæстыл схæцыдысты æмæ йæ байстой ромæгтæ. 
Ромæгты фæстæ æрбафсæрстой хæцынмæ аллемантæ. Аллеманты фæстæ ацы ран хицауад 
кодтой бургунд. Бургундæй хицауад райста франк. Уый фæстæ ацы ран Швейцары адæмы 
туг калдтой лангобард, венгр (агур), сарацинтæ (царциатæ). Уыдоны фæстæ фæзынд 
Германы император. Дарддæр та — австрийы паддзах... 
Бæстæ байсæг адæмтæ стæм хатт аудыдтой Швейцары адæмыл. Фылдæр хатт сæ кодтой 
тыхсын, удхарæй сæ мардтой, сæ хурхыл сын хæцыдысты, æгадмæ сæ тардтой, стыгътой сæ 
æмæ цын цъулберау æнæвгъау нозтой сæ туг... Цæмæй Швейцары адæмæн фезмæлын дæр 
сæ бон нæ бауыдаид, цæмæй коммæ кастаиккой, уый сæраппонд-иу æрвыст уыди ардæм 
хицæуттæ æд æфсад, цæргæ дæр-иу а-бæсты чи кодта. 
Ахæм уæззау дуг кæдæй- кæдмæ февзæрстой Швейцары адæм... Бирæ сæдæазты бæрц... 
Фæлæ уæззау дзæбуджы бын мæнкъæй авджы саст куы æрæвæрай, стæй йæ дзæбугæй 
куы æрцæвай, уæд авг базгъæлæнтæ уыдзæн, рыг фестдзæн, ницæмæнуал сбæздзæн. Ныр 
уыцы дзæбугæй хойын куы байдайай болат-æфсæйнаг, уæд æй цæй бæрц дæр нæ фæхойай, 
болат-æфсæйнаг нæ фехæлдзæн, рыг нæ фестдзæн, нæ фесæфдзæн дзæгъæлы, фæлæ дзы 
рауайдзæн хорз, пайда дзаума, намæ дзы сарæзтæуъщзæн цыргъаг (хъама, æхсаргард) 
знæгтимæ хæцынæн. 
-420- 

Афтæ рауайы адæмтимæ дæр ныхфысты уæззау цæфты бын. Уыцы цæфтæй 
удæй-лæмæгъ адæмтæ рыг фестынц, фесæфынц бынтон. Фæлæ удæй — фидар, сæрибаруарзаг адæм 
уыцы цæфтæй сфæлтæрынц; сæ ныфс, се ’хсар бахсиды царды фыдæвзарæнты, æмæ цæ 
сырæзы ахæм тыхджын æмæ фидар адæм, æдæрсгæ уæнгрогæй сæхицæн фæндаг чи 
алæгæрды царды мидæг, сырæзы цæ ахæм адæм, сæ сæрмæ чи нæ хæссы, фыццаджыдæр сæ 
ныхмæ чи æрбалæууы, уыдоны къæхты бын атулын, уыдон уæфстæ стæрын. 
Хæхбæсты байзæдтаг сты Швейцары адæм. Сæ зынвадат бæсты уавæр уыдон сфæлтæрдта 
уæззау куыстыл, цардимæ быцæуыл. Уый адыл нæ фехæлд уыдонæн, кæнæ бынтон нæ 
амард сæ уды арæзт, кæд æнæбанцайгæйæ, кард æмæ уартæй хæцыдысты фыдызнæттимæ, 
кæд сын æдзухдæр æгадмæ тардтой сæ сæр, — фæлæ быхстой уыдонæн æндон адæм, болат 
ныфсимæ, сæрибаруарзæг, худинаджы бæсты кæддæриддæр мæлæтыл разы чи кодта!.. 
Никæддæр скодта Швейцары адæмыл ахæм дуг, æмæ сæхи уый бæрц ныллæг æруадзой, 
æмæ сæ исчи скæна йæхицæн цагъайраг, кæнæ сын фæчъизи кæна сæ сæры кад. 
Чи цæ-иу басаста, уыдонимæ никуы æнцадысты быцæу кæнынæй. Никуы барстой сæ 
тыхгæнджытæн, се ’гадгæнджытæн: уæд та-иу базмæлыдысты, æмæ-иу сæ туг сæмхæццæ 
кодтой знаджы марг-туджимæ. Куы-иу фенцадысты сæ хæстæй, уæд æрмæст уый тыххæй, 
цæмæй та бамбырд кæной сæ тыхтæ, æмæ та райдайой æхсарæй хæцын сæ фыдызнæгтимæ, 
æвирхъаудæр æмæ æбуалгъдæр хæстæй. 
Уыцы æнæсыскъуынгæ хæст фæстаг-фæстаг хуыздæрæн фæци Швейцары адæмæн: 
фæлхæрд адæмæн бантыст, раздæр сын сæ хæхты руаджы цы хъуыддаг не ’нтыст, уыцы 
хъуыддаг. Уыдон бафæрæзтой сæ хæхты басæттын, — фæуæлахиз сты, иу кæнын сæ чи нæ 
уагъта, уыцы хæхтыл, æмæ цадæггай сарæзтой алы комы мыггæгтæй иу паддзахад. 
Швейцары республик у ацы рæстæджы, бар-хъомыс æм ничи дары, сæ цард аразынц 
сæхи æгъдæуттæм гæсгæ... 
Рагæй-æрæгмæ Швейцары бæстæ уыди фысым лидзæг адæмæн, сæрибары фæдыл сæхи 
бæстæты быцæу чи кодта хицæуттимæ. Никæд радтой Швейцары адæм сæ уазæджы йе 
знæгтæн, никæд ыл рацыдысты мæнгардæй. Бирæ лидзæг адæм Уæрæсейæ, паддзахы 
дуджы, уыди уыцы бæсты уазæгуаты, æмæ дзы цардысты æдасæй. 
Ацы чиныджы кой цæуы иу уæззау, иу фыдрæстæджы тыххæй, — бавзæрстой йæ 
Швейцары адæм 600 азы раздæр Австрииы руаджы. 
Ам нæ зонды раз æрбалæудзысты Австрийы хицæутты нывтæ — Геслер æмæ иннæты. 
Чиныджы ис ныхас, уыдон куыд æфхæрдтой, куыд уынгæг кодтой Швейцары адæмы. 
Чиныг бакæсгæйæ нæ разы æрбастдзысты ноджы уыцы адæм дæр, сæ дзыллæйы, 
Швейцары сæрибары тыххæй хæстыл ныллæууыдысты австрийæгтимæ. Уыдон уыдысты: 
Вильгельм Телль, Стауффахер, Валтер Фиурст, Мельхталь æмæ æндæртæ... 
Швейцары адæм фæстаг-фæстаг фæуæлахиз сты се знæгтыл... 
Чиныг ныффыста Германы номдзыддæр фысджытæн сæ иу — Шиллер. Уымæн 
зынгæдæр цы бантыст ныффыссын, уыдоныл нымад у ацы драмæ — «Вильгельм Телль». 
Ахуыргонд адæмæй иу дæр ахæм нæй, ацы чиныг кæй æвзагмæ ивд не рцыд. Æмæ йæ 
уарзынц алы бæсты дæр æмхуызон уарзтæй. 
Уарзгæ та йæ уымæн кæнынц алы ран дæр, æмæ ацы чиныгæй алчи дæр райсы бирæ 
хорздзинæдтæ, бирæ хъуыдытæ, зонд кæмæй фæрухсдæр вæййы, зæрдæ кæмæй 
фæбæрзонддæр æмæ фехсарджындæр вæййы. 
Чиныг чи раивта, уый фæндыд, цæмæй нæ адæм дæр — сæ мæгуыр хъæуты, сæ 
зынвадат кæмтты - бауарзой, Шиллер цæуыл сагъæс кодта, цæуыл тæрхон кодта, уыцы бæрзонд 
æмæ рæсугъд хъуыдыты, æмæ уыдон æппæтæй скæной хайджын сæхи. Æрмæст уый 
тыххæй ивд æрцыд ацы чиныг ирон æвзагмæ. 
Фæлæ чиныг раивæджы фæндон нæ бантыстаид, куыд æмбæлд, афтæ, нæ иубæстон 
адæймаг Гутнаты Елбыздыхъойы æххуыс куы нæ уыдаид, уæд. Елбыздыхъо паддзахы 
дуджы бафтыд, йæ тыхсты руаджы, Германы дард бæстæм, æмæ уыцы ран, Берлины, йæ 
адæмы уарзгæйæ, нæ бацауæрста йæхиуыл — нæдæр уды фæллойæ, нæдæр хардзæй, æмæ 
рухс фенын кодта ацы чиныгæн. 
Чиныграивæг дзы арфæгонд у уый адыл. 
-421- 

Арфæ кæны ноджы д-р фил. Волфганг Брунæн, зын чи скодта йæхицæн, æмæ ацы чиныгæн 
зæрдиагæй раздзырд немыцаг æвзагыл чи ныффыста, стæй кæй руаджы бафтыдысты 
чиныджы нывтæ Берлины Аив хуызист-нывты музейæ. 
Георги Аслæнджерийы фырт Цæголты. 
Тъæнджы мæй, 1924 аз. 
Дзæуджыхъæу. 
(Цæголты Георгийы уац, Æмбалты Цоцкойы тæлмацæй Шиллеры «Вильгельм 
Телль» 1924 азы Берлины Гутнаты Елбыздыхъойы типографийы цы чиныджы мыхуыр 
серцыд, уый фæдыл. Ист у РЦИ- Апанийы Наукон библиотекæйы стæм чингуыты 
хайады фондсей). 
ВОИН СВЕТА, ВОИН ДУХА 
Еды не было. Доставая из плетеной корзины последние початки белой кукурузы, мать 
лущила их в выгоревший на солнце старенький передник и бережно ссыпала зерна в ведро. 
Взрывался веселый мерный стрекот по звонким стенкам цинковой посудины. 
— Потерпите, скоро будет дзæрна! — сказала, будто винилась перед нами в чем-то. 
— Что может быть лучше дзæрна! — то ли нас подбадривая, то ли предвкушая 
удовольствие, почти нараспев сказал Давид, мой дядя. 
Отец рассмеялся, покачал головой: 
~ Прямо как Цоцко. 
— А что? Наш друг Цоцко любил дзæрна. Каждое зернышко брал в рот, благоговея. 
Рассматривал, будто жемчужинку. 
— Цоцко сам был жемчужиной, только мы тогда этого не понимали... 
— Мы любили его, как родного брата! — разгорячился Давид. 
— Любили — это верно, но не до конца понимали или не верили, не хотели думать о 
том, что когда-то его не станет в нашей жизни. 
— И это правда. Я всегда думаю о нем и люблю по-прежнему, — сюял на своем Давид. 
— И когда песни пою, он со мной вместе поет. 
— Это душа твоя поет вместе с ним. Может и сейчас, пока дзæрна варится, потешим 
себя песней? 
Минуту в комнате стояла тишина. Потом звонкий высокий голос Давида заполнил 
комнату: 
— Ой, ой, æмæ, дам, Сау хохы сæрæй урс цæргæс ратахт, ой! 
Урс цæргæс ратахт бæрзонд тæхæнты, ой... 
Песня оборвалась, Давид растерянно смотрел на отца: 
— Какие слова мне найти дальше? Хочу, чтобы... Хочу, чтобы в них душа Цоцко была. 
Красивая и мудрая душа. 
— Ты сам придумал? — удивленно спросил отец. 
— Еще не придумал. Придумка еще впереди. Хочу, чтобы... Чтобы... 
Давид старался найти какие-то особенные слова и не мог пока, но по его настрою 
можно было догадаться, что он обязательно найдет. 
— Благословенный был человек. 
— Почему был? Он только что пел с нами. Помнишь, как он любил петь? Такой 
человек не мог вот так просто взять и умереть. 
— А вы не заметили, мы часто вспоминаем о нем, но никогда не поминаем? - сказала, 
как спросила, мать. 
— Поминают, когда душа умершего желает света и покоя на том свете, а с именем 
Цоцко это не вяжется. Он, наверное, и там светится и своим присутствием освещает все 
-422- 

Царство Барастыра. Поет или сказания рассказывает окружающим. И непременно... 
работает над выпуском новой газеты или журнала, — перебивая друг друга мужчины перешли 
на шутки. 
...Сколько мне тогда было лет? В школу еще не ходила, но из уст домашних вот так же 
слышала о людях, которых никогда не видела. Коста, Цоцко, Сека, Хадо, Васо, Ника, 
Пора, Александр... Их было много. Все они были дороги моим домашним. Они были 
друзьями отца и дяди. Судя по рассказам, их любил мой дед. В моем детском воображении 
рисовались высокими, красивыми, благородными, сильными и мужественными. 
Они знали тьму сказок и умели петь красиво, как никто другой. Своим присутствием 
они озаряли все вокруг. Как волшебная музыка, как премудрость Божия святая София. 
Душа моего детства мечтала когда-нибудь наяву встретиться с ними. Встретиться, чтобы 
утолить свою жажду и прикоснуться к прекрасноиу. Приходило некое настроение, 
озарявшее горним, и моя детская душа тогда, в послевоенные годы, понимала, что в мою жизнь 
входит что-то мудрое, и ощущение радости долго не покидало. 
Теперь, оглядывась назад, я вижу Цоцко Амбалова прекрасным, как ливанский кедр, 
мудрым, как Соломон. Теперь он в моей жизни пребывает постоянно, и я во многом 
сверяю по нему свои поступки. Как по воину духа, как по воину света... 
...Он на свою Голгофу не шел — его везли. Унизительно. Без дневного света. Он сам 
был свет, и его боялись. Ему завидовали по-черному и боялись. Его свет ослеплял их, и они 
вынуждены были жмуриться, как кроты на поверхности почвы. Думали, что его устрашит 
тьма. Везли без удобств. Запертого в черном чреве «черного ворона». Но вопреки всему 
даже в этом мраке светлела его белая рубашка из домотканной мягкой материи. Она белела 
во мраке темного кузова. 
Машину трясло на ухабах, качало из стороны в сторону, и белый треугольник 
рубашки, видный из-под выреза серой черкески, мотало по всему кузову. Этот белый 
треугольник был как треугольный священный пирог на праздник святого Илии. Но никому из тех, 
кто сидел в кабине, до этого не было дела. Они не видели и не чуяли света, который 
исходил из сердца человека в черкеске. Они, перетянутые широкими энкэвэдэшными 
ремнями, сидели молча, боясь смотреть друг другу в глаза. Не то чтобы словом обмолвиться. 
Только одна картина стояла перед их глазами: как к окошку дома, хозяина которого они 
заперли в кузов «черного ворона», задом подогнали грузовик и навалом кидали в 
разинутую пасть кузова книги, журналы, газеты, какие-то рукописи, какие-то письма... 
Какая разница? Им приказали — они исполняли. Им-то что до этого? Они на работе. 
Главное — работа. Работа и зарплата. Работа- зарплата. Работа-зарплата... Неважно, что за 
плата, лишь бы плата. Неважно, какая работа, лишь бы за нее платили. Они- на работе. 
Тот, который был заперт в «черном вороне», тоже был на работе. Она у него была 
горней. Светлой и не всем понятной. Он нес свет! Не лучину. Не керасиновую лампу. Не 
электричество. Свет! 
Он собственным сердцем освещал темные теснины ущелий Осетии. Две Осетии — 
Северная и Южная — были двумя крыльями его большого сердца, его светозарного существа. 
Он всегда говорил: «Осетия одна!» И эта Осетия жила в его душе днем и ночью, в любое 
время года. Это было естественным состоянием его человеческого Я. 
Любить, как Цоцко любил свою Осетию- это счастье. Он и был счастлив этой любовью. 
Был счастлив, когда постигал таинства грамоты, а потом учил осетинских ребятишек 
читать, писать, думать, чувствовать. Был счастлив, встав у кафедры Ардонской духовной 
Семинарии и знакомя семинаристов с прелестью родного слова, родной культуры. 
Пахарь и сеятель. Жнец и косарь. Таким он был для крестьян. Умный и веселый, 
непримиримый к несправедливости и зовущий в путь к прекрасному будущему, — таким 
его видели его ученики, его друзья, его соратники. 
«Мой старший брат, мой пламенный Цоцко! — писал ему из Санкт-Петербурга 
основатель осетинской драматургии Елбасдуко Бритаев. 
— Боюсь я твоего пламени, оно заразительно, искрометно! Боюсь, ибо, если заражусь, 
-423- 

-424- 

то сгорю дотла и угасну. Ведь это ты неугасаем. В тебя Осетия вложила весь свой пыл, 
тобою она выразилась». 
«Тобою она выразилась»... Можно ли сказать более точно? Автор «Амрана», «Двух 
сестер» и «Хазби» восторгался Цоцко. Преданностью родной Осетии. И было чем 
восторгаться. Было, перед чем преклоняться. 
Когда народ нищенствовал, но жаждал грамоты, Цоцко взялся за выпуск первой 
осетинской газеты. О том, как это было, известный осетинский поэт, публицист, 
общественный деятель Цомак Гадиев писал: 
«В осетинских селениях все чаще и отчетливее можно было услышать: «Газету нам, нашу 
осетинскую газету!»... И вот настал день. 22 июля 1906 года, в субботу вечером, она была 
набрана. Во дворе типографии собралось много народу. Они ждали, когда выйдет газета. 
— Начали, — сказал верстальщик, встав со своего рабочего места. Еще несколько 
минут, потом Цоцко Амбалов начал крутить колесо старой типографской машины». 
Всего девять номеров первой осетинской «Ирон газет» увидели свет. Всего девять раз 
осетины смогли держать в руках и читать свою родную «Ирон газет». Потом власти 
закрыли ее. Мол, неугодная она властям, только народ баламутит... 
Цоцко не сложил рук. Он стал искать пути, чтобы все равно издавать газету на родном 
языке. Читая лекции в Высшей школе общественных наук в Париже, изучив немецкий и 
французские языки, общаясь с прогрессивной интеллигенцией, он многому научился. 
Наладил связи с просвещенными осетинами-интеллигентами, жившими в Тифлисе. Вместе с 
ними и с их помощью в 1907 году в Тифлисе вышла вторая осетинская газета — «Ног цард». 
Но и ее постигла участь первой. 
В те годы между Цоцко и Елбасдуко шла оживленная переписка. Огорченный тем, что 
и «Ног цард» закрыли, Бритаев предложил выпускать журнал «Хуры тын». Средств ни у 
того, ни у другого не было, но рядом с ними встал кое-кто из состоятельных осетин того 
времени. Цоцко, не жалея ни здоровья, ни времени, старался, чтобы журнал своевременно 
доходил до подписчиков. Е.Бритаев в каждом своем письме с практическими советами 
писал Цоцко слова огромной благодарности, потому что только на него он мог положиться 
полностью. Елбасдуко не просто верил ему, — он был уверен в нем. В искренности Цоцко, 
в его преданности делу, в его устремленности к достижению общенародных целей и в его 
огромном таланте просветителя... 
...Теперь Цоцко сидел в замкнутом, ограниченном пространстве «черного ворона», и 
никому из его сопроводителей не было дела до того, насколько огромен и прекрасен мир, 
живущий в душе человека в черкеске, которого они схватили, как преступника. 
Макрокосм души арестованного им казался мизером по сравнению с их работой. Микрончиком. 
Разве их интересовало, что Цоцко, движимый высокими идеалами, ездил к великому 
Льву Толстому, чтобы познакомиться с ним, поговорить и понять, в чем мудрость его 
величия или величие его мудрости?! Вместо величественности Цоцко встретил простого и 
доступного старика, который наравне с крестьянами косил сено, а потом запросто, словно 
был им ровней, садился в крестьянский круг отобедать нехитрой снедью. И Цоцко тоже 
косил наравне со всеми и обедал вместе со всеми. С бесправными мужиками и великим 
русским писателем. 
Где в этом была простота и где мудрость? Где проходит та невидимая граница, которая 
их делит? А может, объединяет? Жизнь-то ведь жизнь и есть. 
«Воронок», «воронок»...Он держал в своем черном чреве того, в ком жила огромная 
многовековая кладезь знания. С кем переписывались Максим Горький и Гаппо Баев, 
Коста Хетагуров. Кого любили простые горцы Осетии и ученые люди. 
«Он показался мне посланцем горцев, и я с осторожностью спросил, какое дело 
привело его в университет. Ответ был неожиданным: 
- Я... Я здесь немного читаю лекции... 
Как я узнал, в черкеске из домотканного холста скрывался образованный человек, 
большой педагог, мастер осетинского языка, собиратель народного творчества, поэт и 
переводчик сокровищ мировой литературы на осетинский язык. Звали его Цоцко Амбалов. 
-425- 

Потом уже у меня была возможность поближе познакомиться с Цоцко. Посещал его 
лекции, вместе прогуливались по набережным Невы. Бывал я и в простенькой комнатке, 
где он жил. День за днем я все лучше узнавал его. Он был не только умным и интересным, 
но благородным, отзывчивым человеком. Студенты любили его за то, что он был добрым и 
жизнерадостным. 
Семьи у Амбалова не было. Когда он получал зарплату, он обходил общежития высших 
учебных заведений Ленинграда и раздавал студентам деньги. Как педагогу, Цоцко не было 
равных», — писал профессор Ленинградского университета Л. Лавров. 
Это было в 30-ые годы, когда по приглашению Академии наук СССР Цоцко выехал из 
Осетии, чтобы помочь выпустить «Осетинско-русско-немецкий словарь» Всеволода 
Миллера. Семь лет, с 1925 по 1932 год, Цоцко эту работу совмещает с преподавательской в 
университете. 
Спустя много лет известный осетинский поэт Хадо Плиев вспоминал: «Требовалась 
помощь в работе над словарем Миллера. Думали-думали, кому можно доверить такое 
ответственное дело, кто справится. Обратились к Цоцко. Мол, такую скрупулезную работу 
только он сможет выполнить. Кроме него никто другой нас не выручит. Если Осетия 
увидит эту очень нужную книгу, то пусть поблагодарит и Цоцко. Он с превосходным 
мастерством пишет на осетинском. Не многие, как он, знают свой родной язык ». 
Благодаря переводческому таланту Цоцко осетины смогли читать лучшие произведения 
русской и зарубежной классики: «Метель» Пушкина, рассказы Л. Толстого, «Соловей» и 
«Гадкий утенок» Андерсена , «Ашик-Кериб» М. Лермонтова, «Звезда» В. Вересаева, «Сон Макара» 
В. Короленко, «Море» Н. Языкова, «Вильгельм Телль» Ф. Шиллера и многое другое. 
...«Черный ворон» беспощадно мчался по ухабам и рытвинам. Пассажиры молчали. 
Человек в черкеске был всего лишь одним из многих. Для них, привыкших и безразличных... 
Думал Цоцко. Он был уверен или почти уверен, что все это недоразумение. Разве можно 
привлекать к ответу человека, каждый день, каждый час своей жизни заботящегося о том, 
чтобы его народ, его Осетия были просвещенными и знали свою древнюю культуру?! Ради 
этого он из аула в аул, из ущелья в ущелье, по горным перевалам и ухабистым равнинным 
дорогам шел в народ, чтобы собрать и записать для современников и будущих поколений 
произведения устного народного творчества. Сказы и сказки, песни и причитания, 
сказания о Нартах он записывал как нечто раритетное. Все это и было раритетом. Благордаря 
неустанному труду Цоцко Амбалова они не канули в реку забвения. И это подвиг. Не 
громко, не с музыкой и фейерверками, а с мудрой степенностью и простотой изо дня в 
день, из года в год совершал этот подвиг Цоцко Амбалов. 
«В те годы, когда все помыслы у всех были направлены на то, чтобы как-нибудь сохранить 
свое физическое существование, когда вопрос о куске кукурузного хлеба становился вопросом 
жизни и смерти, когда воистину было не до песен и сказок старины, Цоцко оставался 
упрямым «искателем жемчуга» в родной словесности. Работу эту он выполнял по собственной 
инициативе и при этом совершенно бескорыстно. Можно положительно утверждать, что во 
всей Осетии — и Северной, и Южной — нет такого уголка, где бы не видели Цоцко, где бы он 
лично не знал многих. Всюду, куда бы он ни явился, его встречают как друга, как близкого», 
— вспоминал Георгий Бекоев — один из плеяды осетинских просветителей. 
...«Воронок» мчал Цоцко в его последний путь по родной осетинской земле. О чем 
думал прекрасный сын Осетии на этом пути? Чего ждал от будущего? Рядом не было ни 
друзей, ни сочувствующих его страшному, нелепому положению. Только белая рубашка и 
серая черкеска из мягкой домотканной материи согревали Цоцко. Потому что каждая 
ниточка в них была полна сердечного тепла и любви осетинских мастериц, которые ткали и 
шили эти вещи адресно, для дорогого Цоцко... 
Рассказывают, когда Цоцко высадили из «черного ворона» и повели в здание, где 
размещался пугавший каждого в те годы НКВД, он остановился у порога и, высоко подняв 
свою прекрасную голову, сказал свои последние слова на воле: «Фарн фæцæуы!» Что он 
хотел сказать на прощание? Может, то, что он навстечу испытаниям идет с чистой 
совес-426- 

тью? А может, хотел подчеркнуть, что сопровождавшие его лишены Божественного 
благословения, и это печально? 
Зев входа в красиво разукрашенный архитектурными деталями трехэтажный дом, где 
размещался Народный комиссариат Внутренних дел, поглотил человека в черкеске — 
Цоцко Амбалова. И все. Ни весточки, ни малого намека, что стало с ним дальше и как 
порешили судьбу всеобщего любимца осетин... 
Цоцко был простым горцем и великим воином света — света культуры. Он отдавал 
лучшее из того, что в нем было, и ничего взамен не ожидал. Анатомия души Цоцко 
Амбалова была соткана из доброжелательности и любви к ближнему. Ближними были все, с кем 
его сводила судьба... 
* * * 
В центре Цхинвала, там, где сады спускаются к водам Большой Ляхвы, стоит 
старенький дом. Здесь жил известный осетинский просветитель священник Ника Ханикаев. В 
этом благословенном доме не раз бывал Цоцко. Он был другом Ника. До сих пор в летнее 
время посреди просторного двора хозяева ставят большой стол с резными ножками. За 
этим столом сидел и Цоцко. За этим столом обедали, сидели просто так и беседовали об 
обыденном и очень важном. Он, этот стол, помнит многих и многое. 
Мне посчастливилось не раз сидеть за этим столом. Особенно запомнилась одна ночь. 
Был август. В саду зрела белая слива, наполняя воздух своим ароматом. В дальнем конце 
сада шумела река. Было тихо. Мы со старшей дочерью Ника Ханикаева Ольгой вспоминали 
многое. Разговор коснулся Цоцко. 
— А ты знаешь, что Цоцко на моей свадьбе был шафером? — вдруг вспомнила Ольга. 
Заулыбалась своим воспоминаниям, и в голосе прибавилось тепла. Тонкая, стройная не по 
годам, с неизменно гладкими волосами, забранными в узелок на затылке, она в своем 
простеньком ситцевом платье была удивительно женственной и симпатичной. Рассказывая 
мне об одной из многих встреч с Цоцко, она мысленно унеслась в прошлое и заново 
наслаждалась общением с этим удивительным человеком: 
— Нужно было ехать в Москву. Лето кончалось. Конец отпуска. Стою на вокзале и жду 
какой-нибудь транспорт до Гори. Вдруг откуда ни возьмись Цоцко. Обрадовались друг 
другу. Узнав, что мне в Гори, он куда-то изчез. Через несколько минут подъехал в 
фаэтоне, и вместе отправились в путь. Узнав, что мне дальше в Тифлис, откуда поездом поеду в 
Москву, Цоцко нанял другой экипаж, и мы за разговорами даже не заметили, как доехали. 
Цоцко купил нам с сыном билеты, посадил в вагон. Тщательно проверил, удобно ли нам 
ехать, хорошо ли расставили багаж, и только потом стал прощаться. 
Зная, что у Цоцко часто бывают дела в Тифлисе, я спросила: 
— С чем на этот раз пожаловал в Тифлис, и кто твой хозяин? 
Цоцко засмеялся: 
— На этот раз дел у меня никаких нет. Да и еду я к Макси. 
— Как к Макси? — растерялась я. — К Макси от Цхинвала еще полдня нужно идти, а ты 
вон куда со мной... 
— Э-эй, сестра! А ты хотела бы, чтобы твой брат оставил тебя на привокзальной 
площади Цхинвала, а сам поспешил в дом Макси шашлыки кушать? Да вся Осетия бы обо мне 
позорящие песни стала сочинять! Проводить тебя — мой прямой долг... 
В тот раз я спросила Ольгу, действительно ли Цоцко часто бывал в доме моего деда. 
Она посмотрела мне в глаза и, погрозив пальцем, сказала: «Твой дедушка считал его своим 
шестым сыном». 
Помолчали. Каждая думала о своем. Потом Ольга продолжила: «И с Васо Абаевым в 
доме Макси познакомился Цоцко. Большими друзьями они стали. Васо его сильно уважал. 
Очень сильно. Между мной, тобой и Васо есть кровные узы, но с Цоцко нас роднило нечто 
более прочное и надежное. Если он приезжал, когда мы показывали спектакль по пьесам 
-427- 

Елбасдуко Бритаева, всегда помогал нам. Помню, как раз журнал «Хуры тын» хотели 
выпускать. Денег ни копейки. Ну мы и решили сделать спектакль платным. Под открытым 
небом выступали перед старенькой церквушкой, что в Ванели. «Две сестры» Бритаева. Я 
играла Ханысят, твой отец — Пупа, горный инженер Рутен Гаглоев- Камболата. 
Много людей собралось смотреть. Из соседних аулов тоже пришли. Узнав, что Цоцко 
работает над выходом осетинского журнала, люди сами решили помочь и, кто сколько мог, 
стали собирать деньги. Сущие копейки, но и то помощь. 
— Придется и мне поработать, — пошутил Цоцко, когда старшие мужчины вручили ему 
те деньги. Мы знали, что имел в виду Цоцко. Вокруг него сразу собрался круг из лучших 
певцов, и он своим звонким голосом запел песню о Хазби Аликове. Голос у Цоцко был 
высокий, звонкий, с красивыми перекатами. Ох, и пели они!.. Заслушаешься, бывало...» 
Рассказ Ольги помог мне еще ближе рассмотреть незаурядную личность Цоцко — не 
только культурного, просвещенного человека, но и рыцаря высокой чести и благородства, 
наделенного лучшими качествами мужчины-осетина. 
— Цоцко был высок и строен. Серая черкеска из домотканной материи очень его 
красила. Не знаю, что его привело в наше селение в Кударском ущелье. Тогда я еще совсем 
мальчишкой был. Видел, как он стоял возле нашей школы. Может, поджидал кого-нибудь, 
а, может, любовался красотами природы. Потом направился в сторону селения Кадысар. — 
Там, говорят, чья-то невестка из Айларовых ему сестрой доводилась, — рассказывает 
доктор филологических наук Нафи Джусойты. 
Недавно во время одной из наших коротких встреч с заслуженным работником 
культуры Тамарой Аврамовной Цомаевой она поведала о том, что ей посчастливилось читать 
письма Гаппо Баева к Цоцко Амбалову и Дзыбыну Мисикову — известному врачу. Гаппо 
очень высоко ценил Цоцко как ученого и неординарную личность. По словам Тамары 
Аврамовны, у профессора Лоренца тоже имеются письма Гаппо Баева к Цоцко Амбалову. 
Он очень дорожит ими и просто так никому не показывает... 
В книгохранилище Северо-Осетинского республиканского литературного музея имени 
Коста Хетагурова есть несколько фотографий, глядя на которые, убеждаешься в том, что 
Цоцко Амбалов не просто был знаком, но дружил и сотрудничал со многими, а вернее, 
почти со всеми видными осетинскими деятелями литературы, науки и культуры. Это и 
изобретатель Виктор Гассиев, и ученый Всеволод Миллер, и профессора Фрейман, Борис 
Алборов, Губади Дзагуров, композитор Борис Галаев, писатель Андрей Гулуев и многие 
другие. Эти люди в начале XX века разожгли костер в кузнице национальной культуры и 
довели его до такого накала, что за ними пошли десятки, а потом уже сотни умов и 
талантов, коими никогда не была бедна земля Осетии. 
Цоцко...Достаточно назвать только одно его имя — и в Осетии каждый поймет, что это 
просветитель Амбалов. Свой земной путь он прошел, светя всегда, светя всем. Он был 
воином поистине высокого духа, рыцарем чести... 
Р. Сотиева. 
(Журнал «Жизнь» № 3, 2006 год). 
(©©) 
СТЫР ЛÆГ ÆМБАЛТЫ ЦОЦКО 
Знон Æрыдоны цæрджытæн, æппæт Ирыстонæн уыд рæсугъд бæрæгбон. Ам кадджын 
уавæры байгом цыртдзæвæн фыссæг, зынгзæрдæ æхсæнадон архайæг, рухстауæг, 
ахуыргæнæг, этнограф, тæлмацгæнæг Æмбалты Цоцкойæн. 
Стыр зонды хицау, фæрнджын лæг, ирон адæмы бартыл тохгæнæг, йæ цард иууылдæр 
снывонд кодта зонад æмæ ахуырад парахат кæнынæн, ирон дзыллæйæн, цæмæй ахуыры 
фæрцы иннæ адæмтау размæ ацæуой. 1917 азы Æрыдоны чызджыты скъолайы библиотекам 
-428- 

куы байтом кодтой, уæд Цоцко цин кодта сывæллонау æмæ загъта ахæм ныхæстæ: «Чиныг 
цы адæмæн ис, царды фæндагыл чиныгимæ чи цæуы, уыдон суанг æнæдон ранæй дон 
рауадздзысты дурæй дæр». Ууыл æууæндыд Æмбалы-фырт æмæ йæ алы хъуыддагæй 
бæрзондцæр кодта рухсы мæсыг. Стыр аргъ æмæ йын кад кодтой Иры номдзыддæр лæгтæ, йе 
’мдугонтæ Хетæгкаты Къоста, Брытъиаты Елбыздыхъо, Абайты Васо, ирон фæрнджын адæм 
сеппæтдæр. 
Цæвиттойнаг сты ахæм лæджы цардвæндаг æмæ архайд. Бирæ азты Цоцкойы ном уыдис 
рохуаты, йæ кой кæнын дæр нæ уагътой, уымæн æмæ æлгъыстаг 37-æм азы Ирыстоны 
хуыздæр гуырдтитмæ уый дæр уыд репрессигонд. 
Зноны бæрæгбоны æрыдойнаг, Цæгат Ирыстоны культурæйы сгуыхт архайæг, артист 
Къуымæлæгкаты Мурат куыд загъта, афтæмæй истори æмæ адæм сæ рæдыд сраст кодтой, 
æмæ Æмбалты Цоцкойы стыр кад йæ бынаты сбадт æмæ фидарæй лæудзæн æнустæм рæзгæ 
фæлтæрæн фæзминагæй. 
Бирæ рæсугъд ныхæстæ загътой бæрæгбонмæ æрбацæуæг адæм, республикæйы 
интеллигенцийы минæвæрттæ, фысджытæ, Æрыдоны цæрджытæ, фæлæ фыссæг Джыккайты 
Шамилы загъдау, Цоцкойы фаг æмæ йæ кады аккаг ныхæстæ ссарæн дæр нæй, уый бæрц 
хæрзтæ бакодта ирон адæмæн. 
Цоцкойы цыртдзæвæн, Ирыстоны гимн ацæгъдыны фæстæ байтом кодтой Æрыдоны 
районы администрацийы сæргълæууæг Дзугаты Олег æмæ мыггаджы минæвар Æмбалты 
Мæирбег. Цоцкойы цард æмæ фарны хъуыддæгты тыххæй радзырдтой ахуырады ветеран 
Хуырымты Константин, фысджытæ Ходы Камал, Джыккайты Шамил, Соттиты Риммæ, 
Нывгæнджыты цæдисæй — Дзбойты Михал æмæ Хайты Валодя, РЦИ-Аланийы 
культурæйы министры хæдивæг Атайты Мæдинæ, журналист Боситы Ирбег. 
Зæрдиаг арфæтæ ракодтой цыртдзæвæн саразæг æрыгон скульптор Хайты Ибрагимæн. 
Уый нырма студент у, ахуыр кæны Мæскуыйы Суриковы номыл аивадон институты 
фæстаг курсы, фæлæ йын йæ фыццаг куыст æрбацæуæг адæм банымадтой стыр æнтыстыл. 
Цоцкойы сурæт у тынг аив, удæгасы хуызæн, цыма ныртæккæ мидбылхудгæйæ 
радзурдзæн æмæ адæмæн бузныг зæгъдзæн, афтæ арæхстджын конд у. 
Иры фарн кæй хуыдтой, уыцы Цоцкойы бæсты, цыртдзæвæн саразын кæй фæрцы 
бантыст, уыдонæн — Æрыдоны районы разамындæн,Фысджыты цæдисæн æмæ сæйрагдæр — 
Æмбалты мыггагæн — арфæ ракодтой Æрыдоны мэр Зæнджиаты Дзантемыр æмæ Æмбалты 
мыггаджы минæвар Æмбалты Мæирбег, фæсивæды номæй та Уазиты Сослан. Уый ма фехъусын 
кодта, Æрыдоны центрон библиотекæйæн лæвæрд кæй æрцыд Æмбалты Цоцкойы ном. 
Цæсты раз чи нæй, уый рох кæны. Рохуатæй раздæхт Æмбалты Цоцко, йæ цыртмæ 
кæсгæйæ, æрыдойнæгты зæрдыл тынгдæр лæудзысты нæ намысджын æмзæххоны арфæйаг 
хъуыддæгтæ. Джыккайты Шамил куыд загъта, уыйау ныр Цоцко рухс цæстæй кæсдзæн 
ирон адæммæ, уымæн æмæ йын кад кæнынц, мæрдтæм нæ ацыд Цоцкойы фарн дæр æмæ 
Иры фарн дæр. 
Абайты Арбилянæ 
(Газет «Рæстдзинад», 1 ноябрь, 2006 аз). 
СÆРМАГОНД ПРЕМИ - ÆМБАЛТЫ ЦОЦКОЙЫ НОМЫЛ 
2007 азы 15 майы газет «Рæстдзинад» адæмæн фехъусын кодта, РЦИ - Аланийы 
Журналисты цæдис æмæ Æмбалты мыггаг расидтысты сфæлдыстадон ерыс — конкурс 
Æмбалты Цоцкойы номыл. Хъусынгæнинаджы фыст уыдис, конкурсы архайынмæ чи цæуы хуынд, 
цавæр æрмæджытæ ист цæуы æркæсынмæ. 
Æрвылаз фæззæджы фæстаг бонтæй иуы конкурсы жюри æркæсы, æмæ сфæлдыстадон 
кусджытæй сæ æрмæджыты хуыздæр, дæсныдæр чи равдыста республикæйы цард, 
дзыл-429- 

лæйы хъысмæты вазыгджындæр æмæ риссагдæр фарстатæ, ирон адæмы культурæйы 
ивгъуыд æмæ абоны царды ирддæр, ахадгæдæр хъуыддæгтæ, уыцы журналисттæ 
хорзæхджынгонд цæуынц Æмбалты Цоцкойы номыл конкурсы диплом æмæ æхцайы премийæ. 
(®@) 
ÆМБАЛТЫ ЦОЦКОЙЫ НОМЫЛ ПРЕМИЙЫ ЛАУРЕАТТÆ 
Нæ ирон национ культурæ æмæ литературæйы авдæны уæлхъус чи лæууыд, къахыл сæ 
уæндон цæуын чи сахуыр кодта, уыдонæй иу уыд Æмбалты Цоцко. Зæрдиаг фæллой 
фæкодта йæ цæргæ-цæрæнбонты ирон адæмы сфæлдыстады хæзнатæ — Нарты кадджытæ, 
фыдæлтыккон аргъæуттæ, таурæгътæ, æмбисæндтæ æмæ зарджытæ æрæмбырд æмæ 
бабæстон кæныныл. 
Цоцко йæ ирон адæмæн стыр хæрзты кæй бацыд, уый уымæй дæр бæрæг у, æмæ йæ йе 
’мгæрттæ, йе ’мдугонтæ æмдзыхæй кæй хуыдтой «комы лæг». 
Цоцкойы ном цæмæй адæм сæ зæрдæтæм арфдæр айсой, кæстæртæ йын ма рох кæной 
йæ фарн, уый тыххæй арфæйаг хъæппæрис равдыстой Æмбалты мыггаджы дзырддзæугæ 
хистæртæ æмæ сæрæн фæсивæд. Уыдон дыууæ азы размæ æрбацыдысты нæ республикæйы 
Журналисты цæдисы сæрдар Фидараты Булатмæ ахæм фæндонимæ: мыггаджы бафæндыд, 
цæмæй Журналисты цæдисимæ иумæ æрвылаз дæр арæзт цæуа Æмбалты Цоцкойы номыл 
конкурс, æмæ-иу Ирыстоны журналисттæй, фысджытæй, сфæлдыстадон кусджытæй йæ 
къухы стырдæр æнтыстдзинæдтæ кæмæн бафта, хуыздæр уацмыстæ, публицистон уацтæ, 
куыд Цоцкойы, афтæ Иры хæрзгæнджытыл чи ныффысса, уыдон хорзæхджынгонд цæуой 
Æмбалты Цоцкойы номыл конкурсы премитæй. 
Уыцы фарны хъуыддаг ныр ссис традицион. Знон газет «Рæстдзинад»-ы сæйраг 
редакторы кусæн уаты жюрийы уæнгтæ бахыгътой ацы аз Æмбалты Цоцкойы номыл преми 
кæмæн æмбæлы радтын, уыдоны номхыгъдтæ. 
Газет «Рæстдзинад»-ы сæйраг редактор, нæ республикæйы Журналисты цæдисы 
сæрдар Фидараты Булат кадджын уавæры Æмбалты Цоцкойы номыл конкурсы 
фæуæлахизуæвджытæн ракодта зæрдиаг арфæтæ æмæ сын саккаг кодта дипломтæ, Æмбалты 
мыггаджы минæвæрттæ Батрадз æмæ Анатоли та сын радтой æхцайы премитæ. 
Фыццаг премии (фынддæс мины) æмæ нæ республикæйы Журналисты цæдисы 
дипломами хорзæхджынгод æрцыд профессор, Ирыстоны адæмон поэт Джыккайты Шамил. 
Дыккаг дыууæ премийы (фæйнæ фондз мины) æмæ дипломтæ райстой газет «Рæстдзинад»-ы 
сæйраг редакторы хæдивæг, поэт Цомайты Ростислав æмæ радиокомитеты журналист, поэт 
Къадзаты Станислав. Æртыккаг премии (фондз мины) æмæ дипломæй та хорзæхджынгонд 
æрцыд телеуынынады хистæр уацхæссæг Хозиты Петр. 
Уый фæстæ лауреаттæн Æмбалты мыггаджы номæй зæрдиаг арфæтæ ракодтой 
Мæирбег æмæ Тамарæ. 
Æмбалты мыггаг ахæм бафæзминаг хъæппæрис кæй равдыста, уый тыххæй уыдонæн 
æмæ нæ республикæйы Журналисты цæдисы разамындæн премии райсджыты номæй 
зæрдиаг арфæтæ ракодта Джыккайты Шамил. 
Черчесты Хъ. 
(Газет «Рæстдзинад», 18 декабрь, 2008 аз). 
Ш% 
-430- 

2007 АЗЫ УÆЛАХИЗДЗАУГÆ 
Соттиты Риммæ A-аг бынат) 
Цгъойты Хазби B-аг бынат) 
Агънаты Гæстæн B-аг бынат) Харебаты Батрадз C-аг бынат) 
-431- 

2008 АЗЫ УÆЛАХИЗДЗАУТÆ 
Джыккайты Ш ам и л A - а г бынат) 
Къадзаты Станислав B-аг бынат) 
Цомайты Ростислав B-аг бынат) 
Хозиты Петр C-аг бынат) 
-431- 

РАЙСТОЙ ÆМБАЛТЫ ЦОЦКОЙЫ НОМЫЛ ПРЕМИТÆ 
Ирыстоны разагъды фæрнджын лæгтæй иу уыд Æмбалты Цоцко. Уый райгуырд 1870 
азыÆрыдоны. 1891 азы семинар каст фæуыны фæстæ Цоцко равзæрста рухсады куыст. Йæ 
фылдæр хъарутæ лæвæрдта адæмон сфæлдыстад æмбырд кæнынæн. Уый æнгом балæууыд 
нæ номдзыд поэт Хетæгкаты Къостайы фарсмæ, æмæ ирон мæгуыр адæмы сывæллæтты 
арæзта ахуыры фæндагыл. 
Цоцко иронæй уæлдай зыдта бирæ æндæр æвзæгтæ дæр. Уый нæ мадæлон æвзагмæ 
ратæлмац кодта уырыссаг æмæ немыцаг классиктæй бирæты уацмыстæ. 
Цоцко зæрдиагæй бацархайдта «Ирон газет» рауадзыныл. ССРы Цæдисы Наукæты 
академии В.Миллеры арæзт «Ирон-уырыссаг-немыцаг дзырдуат» æртæ чиныгæй рауадзын куы 
сфæнд кодта, уæд дæр æххуысмæ, куыд ирон аив дзырды дæснымæ, Цоцкомæ фæдзырдтой 
Ленинградмæ. 
Æмбалты Цоцко цы бирæ таурæгътæ, аргъæуттæ, æмбисæндтæ фембырд кодта, уыдоны 
фæхъæздыг кодта йæ нуарджын, аив, фæрæзджын æвзагæй æмæ сæ афтæмæй рахаста 
адæмы размæ. Уыдон абон зынгæ бынат ахсынц нæ ирон адæмон сфæлдыстады. 
Иуныхасæй, Æмбалты Цоцко нæ ирон адæмæн тынг бирæ стыр хæрзты бацыд, фæлæ, 
хъыгагæн, уыдон абон сеппæт фаг иртæстгонд нæма сты. Уымæ гæсгæ РЦИ- Аланийы 
Журналисты цæдис, сæ фарсмæ балæууыдысты Æмбалты мыггаджы фæрнджын адæймæгтæ 
Михал, Анатоли, Тамарæ, Мæирбег, Аслан, иннæтæ æмæ, иумæ бауынаффæгæнгæйæ, 
расидтысты Æмбалты Цоцкойы номыл æрвылазон конкурс. 
Знон, Хетæгкаты Къостайы райгуырдыл 148 азы сæххæсты боны хæдразмæ нæ 
республикæйы Журналистты цæдисы жюрийы уæнгтæ бахыгътой, Æмбалты Цоцкойы номыл фыццаг 
хатт цы конкурс арæзт æрцыд, уый бæрæггæнæнтæ. 
Конкурсы чи архайдта, уыдонæй хуыздæр аргъгонд кæй æрмæджытæн æрцыд æмæ 
Æмбалты Цоцко ирон адæмы æхсæнадон царды, нæ культурæйы, нæ адæмон сфæлдыстады 
цы зынгæ бынат ахсы, уый тыххæй бæлвырдæй æмæ бæстонæй радзырдта РЦИ-Аланийы 
Журналистты цæдисы сæрдар, газет «Рæстдзинад»-ы сæйраг редактор Фидараты Булат.. 
— Æмбалты Цоцко уыдис нæ ирон интеллигенцийы раззагдæр æмæ разагъды лæгтæй 
иу, — загъта йæ раныхасы Фидараты Булат. — Ахæм номдзыд лæгтæ цы адæмы æхсæнæй 
рацæуы, уыдон та уæлдай тæхудиагдæр вæййынц. Махæн, ирон адæмæн, уæлдайдæр та 
мыхуыры кусджытæн, нæ хæс у, цæмæй Цоцкойы хуызæн стыр лæгтæн кæнæм æмбæлгæ 
кад. Æмбалты Цоцкойы цард æмæ бирæвæрсыг сфæлдыстады тыххæй бирæ цымыдисаг 
æрмæджытæ æрæмбырд кодта æмæ мыхуыры рауагъта УФ-йы Фысджыты æмæ 
Журналисты цæдисы уæнг, зындгонд журналисткæ Соттиты Риммæ, æмæ дзы уый тыххæй стæм 
стыр бузныг. Уæлдай бузныгдæр та стæм Цоцкойы æрвадæлтæ Æмбалты Михал, Анатоли 
æмæ иннæтæй. Уыдон æрбацыдысты нæ Журналисты цæдисмæ æмæ загътой сæ хъуыды, 
цæмæй материалон- финансон хæрдзтæй цы хъæуы, уыдон райсой сæхимæ. 
Гъемæ сæ цæрæнбон бирæ уæд Æмбалты мыггагæн, ахæм хорз бафæзминаг хъæппæрис 
кæй равдыстой, уый тыххæй. Хорз уаид, Æмбалты мыггаджы ацы фæрнджын хъæппæрис 
куы бафæзмиккой Ирыстоны цæрæг иннæ мыггæгтæ æмæ нæ амалхъом адæймæгтæ дæр. 
Конкурсы аккаг чи у, ахæм номдзыд лæгтæ та нæ Ирыстоны бирæ мыггæгты æхсæн ис, 
æмæ уæд сæ фарн, сæ ном рох нæ уаид нæ абоны кæстæртæй дæр . Уый фæрцы 
тыхджындæр кæнид нæ адæмты æнгомдзинад æмæ кæрæдзи дæр хуыздæр æмбариккам. 
Уый фæстæ жюрийы уæнгтæ конкурсы бæрæггæнæнтæ куыд бахыгътой, афтæмæй 
Æмбалты Цоцкойы номыл конкурсы фыццаг премийы лауреаты диплом æмæ 15 мин сомы 
лæвæрд æрцыд Соттиты Риммæйæн, дыууæ дыккаг премийы дипломтæ æмæ дæс мин сомы 
райстой зындгонд фыссæг, телеуынынады кусæг Агънаты Гæстæн æмæ Хетæгкаты 
Къостайы номыл паддзахадон премийы лауреат, газет «Рæстдзинад»-ы бæрнон редактор 
Цгъойты Хазби. Конкурсы æртыккаг премийы лауреаты диплом æмæ фондз мин сомы та саккаг 
кодтой Республикæ Хуссар Ирыстоны Журналисты цæдисы сæрдар Харебаты Батрадзæн. 
РЦИ — Аланийы Журналисты цæдис Æмбалты Цоцкойы номыл конкурсы Кады 
грамотæтæй схорзæхджын кодта Томайты Адæйы (УФ-йы æмæ Цæгат Ирыстоны культурæйы 
28 Æмбалты Цоцко 
-433- 

РЦИ-Аланийы Журналисты цæдисы Æмбалты Цоцкойы номыл æрвылазон конкурсы къамисы уæнгтæ — 
Æмбалты мыггаджы минæвæрттæ. 
сгуыхт кусæг, УФ-йы Фысджыты æмæ Журналисты цæдисы уæнг), газет «Дигорæ»-йы 
коллективы (йæ редактор Сакъиты Эльбрус), Санаты Валерийы (газет «Северная Осетия»-йы 
сæрмагонд уацхæссæг), Абайта Арбилянæйы (газет «Рæстдзинад»-ы культурæйы хайады 
сæргълæууæг), Тъехты Тамерланы (газет «Рæстдзинад»-ы фæсивæды æмæ спорты хайады 
сæргълæууæг), Бутаты Эльзæйы (радиокомитеты редактор) æмæ Цыбырты Аллæйы 
(журнал «Вместе в Осетии»-йы сæйраг редактор). 
Конкурсы фæуæлахизуæвджытæн æмæ нæ республикæйы Журналисты цæдисæн (йæ 
сæрдар Фидараты Булат) сæ арфæйаг фæллойы æмæ Цоцкойы ном сæнусон кæныныл 
зæрдиагæй кæй бацархайдтой, уый тыххæй мыггаджы номæй зæрдиаг арфæтæ ракодтой Æмбалты 
Михал æмæ Тамарæ. 
Черчесты Хъасболат. 
(Газет «Рæстдзинад», 13 октябрь, 2007 аз). 
-434- 

МЫСИНÆГТÆ 
О ЦОЦКО АМБАЛОВЕ 
(Амбалов Увар Васильевич — Æмбалты Цоцко Бицойы фырт. 
5 октябрь/старый стиль/1870-1937гг). 
Цоцко Амбалов был одним из виднейших представителей осетинской 
дореволюционной интеллигенции; он принадлежал к учительскому крылу этой интеллигенции. Он 
представлял из себя колоритную личность и пользовался большой популярностью не только 
среди интеллигенции, но и среди широких масс осетинского народа. Он был весьма 
привлекательной наружности, обладал статным стройным станом, всегда строго подтянутый, 
он носил национальную форму, которой остался верен до конца своих дней. 
Цоцко имел правильные, красивые черты лица, а живые крупные его глаза искрились 
умом и обладали завораживающей, привлекательной силой. Походка и движения живые, 
быстрые, наполненные огнем внутренней силы. 
На людях Цоцко держался просто, с большим достоинством; за столом (свадебным, к 
примеру, или другим по какому-либо семейному или общественному знаменательному 
случаю) он — непревзойденный певец осетинских народных песен. Он их знал в большом 
количестве и увлеченно пел их приятным высоким голосом, которым обладал от природы, 
как и тонким музыкальным слухом. 
В танцах (лезгинка) по легкости и плавности в движениях он не имел соперников, 
даже уже в немолодые годы. В разговоре он был остроумен и находчив, чем он особенно 
привлекал к себе людей. Там, где бывал Цоцко в окружении слушателей, всегда стоял смех, 
веселое оживление, песни-соревнования, из которых он всегда выходил победителем. В 
пении осетинских народных песен у Цоцко, на моей памяти, был только один соперник — 
Горга Арсагов. 
* * * 
Оценка деятельности Цоцко Амбалова, его вклад в дело изучения осетинского языка, 
собирания и записи памятников устного народного творчества, а также оценка его 
переводов художественной литературы и жизни его — дело будущего. В своих воспоминаниях о 
нем я перед собой ставлю более скромную задачу: осветить только некоторые моменты его 
жизни и деятельности на основе личного общения с ним и бесед в течение значительного 
отрезка времени, а отчасти на основании того, что я слышал о нем от других, хорошо 
знавших его лиц. 
Имя Цоцко мне стало известно в конце 19-го века, еще на ученической скамье. Вот 
как это было: учителем нашей группы был Магомет Саламов. Однажды весь учебный день 
мы посвятили чтению нам только что вышедшей в шуваловском издании поэмы 
Александра Кубалова «Æфхæрдты Хæсанæ». Мы, ученики, материнским языком которых был 
ди-435- 

горский язык, не все понимали по иронски, тем не менее поэма произвела на всех 
учеников, в том числе и на меня самого, небывалое впечатление. Трагедия, постигшая Госама и 
ее семью, потрясающе подействовала на нас всех. Многие, в том числе и я, плакали, чему 
способствовало не только художественное чтение поэмы учителем, но и высокий лиризм, 
которым пронизана поэма от начала до конца. 
На вопрос, обращенный нами к учителю, он нам разъяснил, что поэма написана 
Александром Кубаловым, издана Гаппо Баевым, а редактировал ее Цоцко Амбалов. 
Значительно позже я узнал, как реагировал Ардонский ныхас, т.е. селяне родного Цоцко села на 
чтение поэмы на ныхасе. Поэма имела полный успех, но когда чтец поэмы прочитал на 
обложке книги, что поэму написал Александр Кубалов, издал ее Гаппо Баев, а 
редактировал ее Цоцко Амбалов (ныффыста йæ Къубалты Алыксандр, мыхуыры йæ рауагъта Байаты 
Гаппо, лыстæг æм æркасти Æмбалты Цоцко), то один из присутствовавших на ныхасе 
иронически заметил: «Фæлтау Цоцко йæ хæдзары сæрмæ лыстæг куы ’ркæсид...» (лучше бы 
он тщательно рассмотрел крышу своего дома). Ардонский критик Цоцко имел в виду 
соломенную крышу домика Цоцко. После этого замечания, дошедшего до Цоцко, он тогда же 
якобы построил кирпичный дом, который по настоящее время стоит на месте. 
Позже Цоцко мне был известен по своим переводам сказок Андерсена «Гадкий утенок» 
и др., которые были изданы Осетинским Издательским Обществом «Ир». Лично 
познакомился с Цоцко только в 1917 году, когда в мае месяце вернулся из Забайкалья на родину. 
При каких обстоятельствах это было, я не припомню, но мы оба входили в инициативную 
группу по созыву 1-го Всеосетинского учительского съезда и принимали в работе этого 
съезда (начало июля 1917 года) активное участие. Между нами сразу же установились 
близкие отношения на почве интереса к народному фольклору, языку и литературе. 
* * * 
В период Гражданской войны на Тереке A917-1920 гг.) я встречался с Цоцко редко, так 
как он был отвлечен работой по линии Терской кооперации, в которой в то время работал и 
Цомак Гадиев. После восстановления Советской власти на Тереке, в частности, в Северной 
Осетии (весна 1920 года), Цоцко переключился всецело на работу, которая больше всего 
привлекала его к себе. Он стал активным членом Осетинского Историко-филологического 
Общества, организованного в 1918 году по моей инициативе при Осетинской Смешанной 
Учительской Семинарии, и открытого по декрету (июнь 1918 г.) Совнаркома Терской 
народной Республики на базе Осетинской Второклассной Учительской школы (бывш. 
Осетинского Женского Приюта), подписанного Ноем Буачидзе. 
Членство Цоцко в Осетинском Историко-филологическом Обществе помогло ему 
освоить научные принципы собирания и записи фольклорных памятников еще с 
дореволюционного времени, но и он, как собиратели дигорского фольклора Михаил Гарданов, Инал 
Собиев, Махарбек Туганов и другие, не был знаком с теми требованиями, которые 
выработала передовая русская фольклористика, как обязательные при записи памятников 
устного народного творчества. Требовалась прежде всего точная запись фольклорных 
памятников из уст сказителя или певца, т.к. сказитель или певец сказывает его или поет, ничего 
от себя не прибавляет, не подвергая его художественной обработке, снабжать записанный 
фольклорный памятник паспортом. (Имя народного певца или сказителя, сведения о нем, 
место, обстановка, год, число и месяц записи). 
Цоцко, по его словам, не будучи в курсе научных требований, неуклонно 
предъявляемых передовой русской фольклористикой к делу записи фольклорных памятников, 
придерживался собственного, выработанного им самим метода, и придерживался до тех пор, 
пока он не стал членом Осетинского Историко-филологического Общества. Метод его был 
таков: он записывал фольклорный памятник, передаваемый ему устно народным 
сказителем, не дословно, а отмечал у себя только узловые моменты, его, так сказать, остов, а затем 
он сам этот остов оживлял, наполняя его по памяти, так, как памятник отложился в его 
-436- 

памяти. Естественно, что при таком методе записи фольклорный памятник 
восстанавливался в художественно обработанном виде, а не как в точности, как передавал его 
сказитель. А так как Цоцко от природы обладал большим даром писателя и глубоким знанием 
родного ему иронского языка, то получался новый литературный памятник, но уже как 
результат литературного творчества Цоцко. Таковы его записи, напечатанные в III и IV 
выпусках «Памятников народного творчества». И прав был Г.Г. Бекоев, который как-то 
справедливо назвал Цоцко «осетинским Андерсеном». 
Однако Цоцко, как члену Осетинского Историко-филологического Общества и 
одному из активных собирателей фольклорных памятников по заданию Общества, пришлось 
отказаться от своего метода и перейти на научный метод записи произведений устного 
народного творчества. Так как делом научной записи фольклорных памятников руководил 
как ученый секретарь Общества, то я не раз имел беседу на эту тему с Цоцко, а также с 
другими собирателями. Должен сказать, что Цоцко сразу же понял преимущества нового 
для него метода и строго стал придерживаться его. Таковы, к примеру, его обширные 
записи от нартеких сказителей Быдзыго Ревазова (из селения Ардон), Сидакова Сандро (из 
Беслана, переселенец из Даргавсского общества) и др. Записи эти хранятся в фольклорном 
архиве Северо-Осетинского НИИ и составляют пока мертвый капитал, ждут лучших дней, 
когда они будут вовлечены в научный оборот, будут изданы и станут доступны лицам, 
интересующимся фольклором, созданным народным гением. 
Фольклорные записи Цоцко составляют основную часть того литературного наследия 
непревзойденной ценности, который Цоцко оставил последующим поколениям. 
Цоцко Амбалов известен и активным своим участием в подготовке к изданию 
«Осетинско- русско-немецкого словаря» академика Всеволода Миллера и в его 
предварительном просмотре, исправлении и пополнении. Дело обстояло таким образом: Академия Наук 
СССР готовилась отметить в 20-х годах свой 200-летний юбилей, а в связи с этим юбилеем 
издать и «Осетинско-русско-немецкий словарь» Вс.Ф. Миллера, но предварительно 
«Словарь» необходимо было просмотреть и пополнить новыми языковыми материалами и 
соответствующей фразеологией на всех диалектах осетинского языка, главным же образом на 
иронском и дигорском. Президиум Академии Наук это дело подготовки «Словаря» к 
изданию, пересмотр и пополнение его поручил члену-корреспонденту Академии Наук, 
профессору А.А Фрейману, а одновременно он обратился к Президиуму Северо-Осетинского 
Облисполкома за помощью в организации просмотра и пополнения «Словаря» до его 
издания в числе юбилейных изданий АН СССР на месте, в Северной Осетии. 
От Президиума Северо-Осетинского Облисполкома требовалось только обеспечить 
помещением и оплатить туда и обратно путевые расходы профессора А.А. Фреймана, который 
намечен к командировке для этой цели (просмотр и пополнение «Словаря» с помощью 
знатоков осетинского языка) во Владикавказ. Президиум Северо-Осетинского 
Облисполкома в свою очередь возложил это дело на меня, как Заведующего Северо-Осетинским 
ОблОНО. (В те годы ОблОНО ведал всеми участками культурного фронта). 
Профессор Фрейман прибыл во Владикавказ и ему было отведено помещение в 
Учительском Доме (на улице Горького напротив Центральной почты). О том, как протекала 
работа по просмотру и пополнению «Словаря», профессор Фрейман счел необходимым 
сказать в своем предисловии к I тому «Словаря» следующим образом: «Редактору особенно 
приятно с благодарностью отметить то горячее отношение, которое проявили с весны 1925 
года к ее работе представители осетинской общественности, узнав о готовящемся издании 
словаря. По приглашению Заведующего Северо-Осетинским Областным Отделом 
Народного Образования Гр.А. Дзагурова и на средства Отдела редактор имел возможность 
поехать во Владикавказ, где в течение шести недель был окружен лучшими знатоками 
осетинского языка, просиживавшими с ним для улучшения «Словаря» после трудового дня 
ежедневно, не исключая воскресений, с 4 до 8 часов вечера. 
Пребывание редактора во Владикавказе, — продолжает там же Фрейман, — было весьма 
полезно для словаря как в отношении пополнения его новыми словами и фразеологией, 
так и уточнения значений». 
-437- 

*43§* 

Кто же эти лица, которые помогали А.А. Фрейману и ежедневно, но терпеливо и 
заинтересованно «просиживали с ним» по 4 часа? И об этом вот как говорит сам Фрейман в том 
же предисловии: «Заботливым организатором этой помощи был Гр.А. Дзагуров (Дзагурти 
Губади). Кроме него в работе принимали ближайшее участие дигорцы: автор дигорского 
букваря М.К. Гарданов (Гарданти Михал), И.Т. Собиев (Собити Инал) и К.С. Гарданов 
(Гарданти Муха). ( Записи двух последних легли в основу издания Вс.Ф. Миллера 
«Дигорские сказания»), и иронцы: Цоцко Амбалов (Æмбалты Цоцко), автор иронского букваря 
М.Н. Гуриев (Гуыриаты Гагуыдз) и автор труда « Материалы для антропологии осетин» 
М.А. Мисиков ( Мысыкаты Мæхæмæт). 
После шестинедельной работы с указанными лицами профессор Фрейман поставил 
передо мной вопрос о желательности командировки в Ленинград для пользы дела и в 
помощь ему Цоцко Амбалова. Сам Фрейман в том же предисловии об этом говорит так: 
«Тогда же Цоцко Амбалов любезно согласился приехать в Ленинград для сотрудничества в 
работе во время печатания словаря, для каковой цели был командирован 
Северо-Осетинским Областным отделом Народного Образования», и далее он дал высокую оценку работе 
Цоцко по словарю. «Его постоянному дружескому участию в работе, - констатирует он, 
словарь в значительной мере обязан пополнением, особенно в отношении фразеологии». 
Для того, чтобы материально обеспечить Цоцко Амбалова за время пребывания его в 
Ленинграде, мне пришлось прибегнуть к хитрости. Смета ОблОНО была составлена, 
вследствие общей экономической слабости и бедности автономной олбласти, весьма жестко, с 
твердым указанием расходов по отдельным статьям. Командировочных денег еле-еле 
хватало на командировки инспекторов ОблОНО для обследования школ. При таких условиях 
и думать нельзя было о командировке Цоцко по этой статье. Выход был найден другой. 
При ОблОНО было три штатных должности запасных учителей, свободных от всякой иной 
работы, кроме выполнения специальных поручений. Запасными учителями с 1920 по 1927 
год разновременно состояли разные люди, как то бедствовавший в одно время поэт 
Георгий Малиев, бедствовавший первый наш артист Беса Тотров и еще кто-то, имен и фамилий 
которых я уже не помню. Вот Цоцко был назначен мной запасным учителем и 
командирован в Ленинград в помощь профессору Фрейману; запасным учителем он состоял почти 
два года (до 1927 г.), до того времени, пока штатная комиссия не докопалась до моей 
хитрости, не раскрыла, что из себя фактически представляли штатные должности запасных 
учителей и не ликвидировали их. Цоцко был лишен регулярно высылавшейся ему зарплаты 
запасного учителя, но тогда же с помощью профессора Фреймана он был назначен 
лектором осетинского языка в Ленинградском Государственном Университете и продолжал 
помогать А.А. Фрейману в издании «Словаря», II и III томы которого вышли в печати в 1929 
и в 1932 гг. 
Участие Цоцко в издании II тома «Словаря» редактор его профессор Фрейман отметил 
в своем предисловии к тому в таких выражениях: «Рукопись второго тома была сдана в 
типографию в конце 1927года, но пополнение словаря продолжалось и дальше в процессе 
набора, главным образом, со стороны фразеологии, причем редактор мог пользоваться 
такими прекрасным материалом, каким является речь Цоцко Амбалова». 
Помимо пополнения словаря Цоцко взял на себя подготовку II тома к печати и чтение 
корректур. В предисловии к III тому, вышедшему в 1932 году и посвященному 10-летию 
Северо-Осетинской автономной Области, редактор профессор А.А. Фрейман пишет о 
Цоцко: « Цоцко Амбалов, постоянный сотрудник редактора с 1925 года, в 1932 году уехал в 
Осетию, но продолжал читать корректуры словаря». 
Таким образом, Цоцко Амбалов отдал делу просмотра «Словаря» Вс.Ф.Миллера, его 
пополнению, улучшению и изданию почти полностью восемь лет своей жизни, из них в 
Ленинграде он прожил семь лет непосредственно у дела «Словаря»; это говорит о том, что 
Цоцко Амбалов придавал изданию «Осетинско-русско-немецкого словаря» Миллера 
фундаментальное значение, считал свое участие в судьбе «Словаря» своим долгом, считал, что 
он этим платит в какой-то степени свой долг родному, породившему его осетинскому 
народу. Это чувство исполненного перед народом долга согревало Цоцко, давая ему 
боль-439- 

шое моральное удовлетворение. Как человек открытой души, он не скрывал этого от 
других. Нужно подчеркнуть со всей прямотой, что иронская часть «Словаря», дышащая до сих 
пор духом Цоцко, не увидела бы, может быть, света и не имела бы того содержания, 
которые придал ему вклад, бескорыстно внесенный в него незабвенным Цоцко. «Словарь» 
же Вс. Миллера остается свидетелем в веках об осетинском народе и его языке. 
* * * 
Цоцко Амбалов был известен в осетинской литературе и как переводчик произведений 
художественной литературы. Известно, что каждый переводчик переводит с чужого языка 
на свой родной только то произведение, которое отвечает его мировоззрению и 
эстетическому вкусу. Выбор Цоцко пал на такое произведение мирового значения, как «Вильгельм 
Телль» Фридриха Шиллера. Что привлекло внимание Цоцко к этому, казалось бы, 
далекому от интересов осетинского народа наших дней произведению Шиллера, что 
импонировало в нем ему? Содержание драмы, тема ее — народное восстание против иноземных 
поработителей — австрийцев. Главный герой драмы Вильгельм Телль — легендарный герой 
Швейцарии, народ Швейцарии, простые поселяне, пастухи, поднявшие восстание против 
иноземных поработителей, чтобы отстоять дорогую им свободу, давшие об этом такую 
клятву: 
«Да будем мы свободными, как предки, 
И смерть пусть каждый рабству предпочтет». 
Все это отвечало мировоззрению Цоцко, по ассоциации живо напоминало ему 
угнетенное положение осетинского народа под ярмом царизма, верным сыном которого он считал 
себя, а вместе и в долгу перед ним. Здесь, мне кажется, будет уместно привести ту оценку 
творчеству и личности Шиллера, которую дает ему, как бы в унисон Белинскому, А.И. 
Герцен (Искандер): «Тот, кто теряет вкус к Шиллеру, тот или стар, или педант, очерствел 
или забыл себя». 
Цоцко тогда был в расцвете творческих и физических сил, был молод и духом, и телом. 
Шиллер и его боевое в то же время романтическое настроение были ему близки, отвечали 
его мировосприятию и мироощущению. 
Здесь же необходимо привести и оценку Цоцко, как переводчика, которую дает ему 
Г.Г. Бекоев в связи с переводом рассказа В.Короленко «Сон Макара», изданного 
Е.Гутновым в 1924 году в Берлине. 
Указав на то, что Цоцко является большим мастером родного языка и что «при выборе 
материала он руководился личным вкусом и мировоззрением», Георгий Бекоев, 
незаслуженно забытый при нашей бедности критик 20-30-х годов, продолжает: « Вопросы, 
связанные с идеей о человеческой личности, ее абсолютной ценности, выставляемые с 
покоряющей силой во всем творчестве Короленко, с особенной рельефностью выдвигаются им в 
данном произведении. Эти же вопросы органически связаны с личностью переводчика. 
Как человек по преимуществу гуманный, Цоцко Амбалов живейшим образом интересуется 
всеми движениями души загнанного, лишенного даже национальной физиономии 
несчастного Макара. Это, конечно, не случайно. Есть, безусловно, некие нити, перекинутые из 
далекой сибирской тайги в нашу непросветную горскую действительность. Этим, главным 
образом, можно объяснить ту задушевность, мягкость, которыми отличается перевод. И 
требование правды и справедливости, предъявляемые Макаром к великому тойону, живо 
трогает нашего переводчика, именно как человека, кровно связанного с жизнью нашего 
народа, на который валилось тоже достаточное количество шишек. 
Над переводом «Вильгельма Телля» Цоцко работал очень долго и тщательно. Датой 
окончания перевода является октябрь месяц 1920 года, место — селение Ардон. Он 
осуществил свой перевод с перевода на русский язык. Цоцко было сказано и мной, и другими 
товарищами, что такой перевод неизбежно уходит далеко от оригинала, что любой перевод 
несравним с оригиналом, что при таких условиях желателен перевод с оригинала, в данном 
-440- 

случае с немецкого языка на осетинский. Цоцко внимательно прислушивался к советам 
тех из своих товарищей, мнением которых дорожил и считался (Цомак Гадиев, Александр 
Тибилов и др.). Но Цоцко немецкого языка не знал, не владел им даже в пределах средней 
школы, а потому он перевел классическую драму Шиллера «Вильгельм Телль» с русского 
перевода Фридриха Шиллера. Даже беглый просмотр перевода убеждает нас в том, что 
Цоцко придерживался смыслового принципа, не считался с текстом и в свой перевод ввел 
много осетинизмов, вроде таких: «...баййæфтон дзы æнаккаджы æмæ...», «...уæ балгъитæг 
афтæ», «мæ рафæлдисæг», «кæд фырт нæй, уæд фыд йæ бæсты — Сосейы бæсты Мосе», 
«Фарн уеппæтæн!», «Паддзахæй дæр ныр нæ кард нæ кæрддзæмы нытъысдзыстæм», 
«мæгуыры зæрдæ фынтæй дзæбæх», «Бертæ цæра», «Фыдæлтæй æмбисонд баззад: хох — 
дзуарджын, быдыр — æлдарджын» и т.д. (Ф. Шиллер «Вильгельм Телль» пер. с рус. яз. на осет. яз. 
Ц. Амбалова. Изд. Е.А. Гутнова, Берлин, 1924, стр. 12, 22, 23, 39, 49, 53 и 62). 
Цоцко закончил свой перевод в октябре 1920 года, а издан в Берлине в 1924году Е.А. 
Гутновым, который в прошлом (до 1917г.) был наборщиком типографии Шувалова во 
Владикавказе. Неизвестно, почему и как Е.Гутнов, родной брат типографского рабочего 
Калци (Кирилла) Гутнова, оказался в Берлине; он имел в Берлине свое полиграфическое 
предприятие; с разрешения Наркомпроса Горской АССР на русском и осетинском языках 
он издал в Берлине призведения некоторых осетинских писателей: Ц. Гадиева, Г. Малиева, 
Ц. Амбалова, «Ирон Фæндыр» К. Хетегурова, А. Гулуева и др., так как в эти годы 
Владикавказский (осетинский) округ, входивший в состав Горской АССР, не имел своей 
полиграфической базы. 
Цомак Гадиев по свежим следам приветствовал появление «Вильгельма Телля» на 
осетинском языке особой статьей, указав на бедность осетинской оригинальной и 
переводческой литературы. Он разъясняет, почему Цоцко Амбалов перевел драму Шиллера, а не 
какое-либо другое произведение: 
«Мы переживаем, — говорил он с приподнятым настроением, — весну мелких 
народностей. Национальная политика СССР развязывает, почти разрубает путы, доныне 
сковывавшие народно-общественное и культурное развитие этих народностей. И национальный 
язык, и национальная литература получают тем большее значение, что в трудовой массе, в 
основной гуще этих национальностей растет и усиливается сознание своего значения и 
«воля» к культуре. Кажется, как будто эти народности, как сказочные богатыри, до сих пор 
скованные, сбросили с себя путы и выходят на широкую мировую арену с юношеской 
силой, с юношеской верой в свое настоящее и будущее, с юношеским порывом и 
устремлением. 
Кто, как не Шиллер, этот «благородный адвокат человечества», по выражению 
«неистового Виссариона», с его юношеским идеализмом, с его неугасающим вдохновенным 
юношеским пафосом, найдет созвучный и стогласый отклик в сердце этих мелких народов 
и, в частности, осетинского народа. И именно в пьесе «Вильгельм Телль» Шиллера, в 
которой знаменитый поэт и драматург выдвинул на первое место в противовес 
романтическому индивидуализму эпохи и презрение к «толпе» и «черни» — элемент массовый, 
народный — этих простых горских пастухов и простых горских крестьян-землеробов, весь 
горский народ, восставший, имеющий право восстать против гнета тогдашнего 
империализма. Вот почему эту народную, национальную драму выбрал осетинский переводчик для 
перевода из богатой сокровищницы мировой литературы. И нет другого крупного 
произведения, которое бы в такой степени соответствовало и содержанием, и характером 
историческим судьбам осетинского народа, как «Вильгельм Телль»...Социально-народный и 
политический фон, на котором рисует свои конкретные картины и сцены наш поэт, во 
многом напоминают таковой же у осетин и приблизительно в ту же эпоху». 
Остановившись кратко на средневековой истории осетинского народа, в частности 
борьбе Ос-Багатара за свободу народа, Цомак продолжает разъяснять, почему подвиг 
Вильгельма Телля должен быть близок сердцу трудящихся масс осетинского народа. 
«Подобно тому, — говорит он, — как Швейцария испытала на себе пяту многих 
народов, начиная от римлян и кончая австрийцами, так и Осетия много испытала, видела 
-441- 

много насильников с севера и с юга, задерживавшихся здесь на разные сроки. Тут были и 
хазары, и арабы, и монголы, и персы, и грузины, и, наконец, русские. Не раз знамя 
восстания развевалось по ущельям и горам Осетии, Не раз сигнальные боевые огни, наподобие 
тех огней, которые зажгли швейцарцы когда-то, на рубеже ХШ-Х1У веков, в эпоху 
Вильгельма Телля, зажигались и в Осетии. Не раз огнем и мечом проходили насильники по тем 
или иным ущельям нашей страны. Исторические судьбы осетинского народа сложились 
так, что устойчивой политической организации, наподобие Швейцарии, он не создал, но 
подвиг горных (горских) кантонов Швейцарии, героический подвиг простых 
бесхитростных пастухов и крестьян, их свободолюбие, их восстание, как таковые, должны быть 
близки сердцу бедных осетинских землеробов, потомков бедных осетинских горных (горских) 
пастухов, свободных и крепостных крестьян, не раз проливавших кровь за свою свободу. В 
Швейцарии «Вильгельм Телль» стал национальной драмой... Нужно полагать, что и к 
сердцу осетинского народа он найдет свою дорогу». 
Цомак Гадиев одобрительно отозвался о том, что Цоцко стихотворному переводу 
предпочел прозаический. «Осетинский переводчик взял, — говорит он, — для своего перевода 
прозаическую форму, и это обстоятельство мы считаем целесообразным. Осетинский стих 
еще недостаточно эластичен, недостаточно разнообразен; не обладает еще достаточным 
запасом форм, и подчас стремление придать речи стихотворную форму, влечет здесь за 
собой смысловой ущерб. Необходимо отметить, что перевод сделан просто и художественно 
и,., что необходимо прибавить, чистым осетинским языком. 
Цоцко Амбалов — один из лучших знатоков осетинской речи, показал, что он умеет 
переводить не только сказки для детей и отрочества, но и классические произведения для 
молодежи и взрослых, и не только эпические вещи, но и драматические. Единственно, что 
не удалось переводчику — это стихотворные песни пьесы. 
Тонкие «КУХРЕЙХЕН» Шиллера, звучащие, как пастушьи свирели на зеленых 
альпийских склонах, уже в русском переводе теряют свою тонкую звуковую красоту, а на 
осетинском языке это проза. Тем не менее, общая цельность перевода не нарушена». 
Цоцко не оставил без внимания то, что ему рекомендовали о желательности перевода 
«Вильгельма Телля» непосредственно с немецкого языка. Во время многолетнего своего 
пребывания в Ленинграде он изучил немецкий язык настолько, что был в состоянии 
сверить свой перевод с оригиналом и внести в него исправления и уточнения. 
Я подарил ему немецко-русский словарь Макарова, считавшийся в свое время лучшим; 
я им пользовался в течении многих лет, начиная со школьной скамьи. Выправленный 
вариант перевода пьесы сохранился у племянницы Цоцко Амбалова — у Веры Коченовой. 
После настойчивых и длинных хлопот она добилась издания его Северо-Осетинским 
книжным издательством в 1962 году. Таким образом, мы имеем два варианта перевода драмы 
Шиллера; даже поверхностный просмотр и сравнение убеждает нас, что второй вариант 
выгодно отличается от первого, причем во всех отношениях вплоть до орфографии и 
пунктуации, в отношении которых теперь, по прошествии полувека, первое издание нельзя 
назвать иначе, как неряшливым, с досадными и недопустимыми нарушениями законов 
осетинского языка. На первом издании, которое на заре становления и укрепления 
советской власти было приветствуемо и считалось большим культурным достижением, лежит 
печать времени, и этим можно оправдать в известной мере его недостатки. Хорошо и 
желательно было бы путем сравнения выяснить ту работу, которую Цоцко проделал по 
улучшению своего перевода, к возможно большему приближению его к немецкому 
оригиналу. 
Цоцко принадлежал к дореволюционной осетинской интеллигенции, к народному 
учительству, которое в большей своей части стояло на революционных позициях. Выражая 
настроения угнетенного осетинского трудового крестьянства, она была, как и само 
крестьянство, неоднородной, однако резкой политической грани между отдельными течениями 
среди осетинского учительства не было, как не было ее и в самой жизни осетинского 
народа. Тем не менее события 1905 года в Северной Осетии показали, что осетинское 
учительство шло в ногу с передовыми течениями русской революционной мысли и на 
-442- 

своем знамени выставляло передовые революционные требования (вспомни резолюцию 
съезда осетинского учительства в 1905 году). Цоцко в эти годы был в рядах передового 
учительства и разделял его требования. Он восторженный участник в судьбе первой 
осетинской газеты «Ирон газет». В период реакции он — активный участник всех 
культурнопросветительных организаций в Северной Осетии и в родном своем Ардоне (издательство 
«Ир», кооперация в Ардоне) и переводчик разных художественных произведений на 
осетинский язык. 
Нельзя пройти мимо того, какую политическую позицию занимал Цоцко в период 
Гражданской войны A917-1920гг.) Как интеллигент с противоречивым мировоззрением, 
он на первых порах не разобрался в наступивших событиях и разделял со многими ту точку 
зрения, что с победой Февральской революции, с ликвидацией царизма, русского 
самодержавия — оплота реакции и угнетения народов царской России, наступило царство свободы, 
возможность устроения жизни осетинского народа на основе свободы, понимаемой не в 
социальном аспекте, а в буржуазно-демократическом. Как поклонник Коста Хетагурова, с 
которым Цоцко был лично знаком, Цоцко оказался на некоторое время в стане осетинских 
попов и царских офицеров, которые хотели присвоить в своих контрреволюционных 
замыслах, в целях сохранения своего господствующего положения в народе, своих 
командных высот в эксплуатации осетинского народа, имя популярного в народе Коста 
Хетагурова. Цоцко был в числе актива организаторов самой реакционной партии «Круг Коста», 
которая победоносным ходом революции в дальнейшем была сметена с пути, как партия, 
чуждая интересам трудового народа, как партия осетинского воинствующего 
православного монархического духовенства и монархического осетинского офицерства. Известно, что 
осетинское духовенство еще с 1916 года A0-летия со дня смерти Коста) приступила к 
идеологической обработке общественного мнения в том направлении, чтобы объявить 
Коста святым, к святой могиле которого надо подходить с разутыми ногами и непокрытой 
головой.» («Чырыстон цард» за 1916 год. Статья священника Харлампия Цомаева). 
В последующем Цоцко оказался в числе тех из осетинской дореволюционной 
интеллигенции, которые с восстановлением советской власти на Тереке нашли общий язык, на 
своем опыте убедились, что только на путях честного служения идеалам Октябрьской 
революции и возможно выполнить свой долг перед народом, а острое чувство долга перед 
народом Цоцко никогда не покидало. Участие Цоцко в партии «Круг Коста» было большой 
политической ошибкой, но Ленин нас учил, что не ошибается только тот, кто ничего не 
делает, и общественных работников ценят и судят не по тому, в чем они ошиблись, а по 
тому, какой положительный вклад они внесли, оставили после себя народу-строителю 
нового общества без эксплуатации человека человеком. А положительный вклад Цоцко, 
внесенный в осетинскую культуру, сам за себя говорит и не подлежит ни сомнению, ни 
отрицанию. 
* * * 
Портрет Цоцко не будет дорисован, если не остановиться еще на двух-трех 
характерных моментах его жизни и деятельности, известных мне, как старому работнику 
культурного фронта, и неизвестных, возможно, другим. 
1. Цоцко пользовался широкой популярностью в народе, даже среди преступного 
элемента осетинского народа. Был такой случай в период Гражданской войны. Цоцко и Цомак 
в этот период работали по линии Терской кооперации. В этот же период уголовные 
элементы производили ограбления и ночью, и днем, пользуясь общей обстановкой разрухи жизни 
и отсутствием органов твердой государственной власти. 
Нельзя было безопасно проезжать по дорогам ни днем, ни ночью. Цоцко и Цомаку 
нужно было выехать в какое-то из плоскостных селений Северной Осетии. Они решили, 
что безопаснее будет поехать ночью. Так и сделали. Выехали из Владикавказа ночью, держа 
путь на Архонскую станицу. Едут в темноте. Вдруг на полпути раздается крик: «Кто едет?» 
-443- 

-444- 

-445- 

Ответ: «Цоцко Амбалов и его товарищ Цомак Гадиев». «Стойте!» — приказали им. Они 
остановились и к ним подъехал вооруженный бандит, чтобы лично убедиться, кто 
действительно едет. Бандит подъехал и говорит: «Ты Цоцко?» «Вот я Цоцко». « В таком случае 
счастливого пути вам, и ...извините». (— Уæдæ фæндараст, æмæ... бахатыр кæнут ). 
Бывало, когда Цоцко рассказывал нам об этом, то было много веселого смеха, и мы 
говорили Цоцко со смехом: «Цоцко, тебя даже осетинские бандиты уважают и 
«благородно» отступили от тебя, не ограбив. Они знали, что у тебя им нечем поживиться и разыграли 
роль «благородного человека» (общий смех). 
2. В 20-х годах (точной даты уже не помню) я был в Цее и застал там Цоцко и Горга 
Арсагова. И тот, и другой — оба известны были, как любители народной песни и 
очаровательные, чарующие певцы. И я стал свидетелем их состязания в пении осетинских 
народных песен, причем они пели чередуясь. На их состязании им подпевали присутствующие. 
И надо было видеть, с каким воодушевлением они оба пели и с каким восторгом им 
подпевали и как их слушали. 
Горга Арсагов — известный керменист, большевик, герой Гражданской войны, а Цоцко — 
беспартийный, советский служащий. Они были в дружеских отношениях. В частности их 
сближала и общая любовь к осетинской народной песне. Они пели, не чувствуя усталости , 
и пропели, как помню, такие песни (иронские и дигорские): «Песня про Чермена», «Песня 
про Асланбега», «Песня про куртатинцев», «Песня про Есе», «Песня дигорских партизан», 
«Песня про Мисирби» и др. 
Вечер прошел очень оживленно, и я до сих пор не знаю, кому отдать пальму 
первенства, но особенно большое оживление внес Цоцко, когда он запел Уаллагкомскую 
сатирическую песню «Хъалаты хъал богъа», в которой имеются двусмысленные скользкие места. 
Цоцко эти места, однако, пропел в вполне приличном варианте. Когда же кто-то из 
окружающих заметил Цоцко, что он поет песню неправильно, то Цоцко находу при смехе 
окружающих ответил: «А правильно спой ты!» (Раст та йæ ды азар!). 
В моей жизни было много случаев, когда я упивался народной песней (например, 
исполнение от начала до конца Махарбеком Тугановым « Песни о Казыбеке-Бинагоре». 
Мелодия ее у меня звучала в ушах несколько месяцев, а потом потухла). Я получил 
эстетическое удовольствие, полное удовлетворение. Состязания Цоцко и Горга — один из таких 
моментов моей жизни. 
3. В начале 20-х годов (точной даты не помню) в Осетинском Педагогическом 
Техникуме по инициативе Сармата Косирати, редактора «Растдзинад» и организатора 
СевероОсетинского Союза Писателей был устроен вечер чтения произведений молодых 
осетинских писателей. На этом вечере молодых писателей, которые впервые выступили с чтением 
своих произведений перед широкой аудиторией, присутствовал и Цоцко. Я помню, с каким 
чувством удовлетворения он слушал молодых писателей, как он радовался тому, что 
благодаря советской власти растет новая смена старшему поколению осетинских писателей, к 
которым принадлежал и сам Цоцко. 
Из молодых писателей, выступивших на этом вечере, наибольший успех имел Мисост 
Камбердиев. Жюри, куда входили Сармат, Цоцко и я, особо отметили его выступление и 
предсказали ему завидное будущее. К сожалению, смерть, не знающая пощады и не 
считающаяся ни с чем, рано оборвала его жизнь, но и то, что он успел создать за короткую свою 
жизнь, составляет ярко светящуюся своим светом в истории становления осетинской 
советской литературы страницу. 
Руководство Осетинского Педагогического Техникума и учащиеся устроили прием 
гостей, а в том числе и осетинские танцы. Танцы, как и выступления молодых писателей, 
были организованы в большом актовом зале Педтехникума. Простор большой. Было, где 
можно было развернуться, показать свою лихость в танце. Мы на правах старших 
любовались танцами, в которых молодежь с обеих сторон показывала свое высокое народное 
искусство: и плавность, и лихость, и пламенную огненность, и кокетливую игру 
опущенных, но лукавых глаз, если только так можно выразиться. Но вот неожиданно к нам 
подходит распорядитель танцев и, предварительно извинившись, просит от имени 
молоде-446- 

жи Цоцко, как старшего из нас, станцевать лезгинку. Цоцко, польщенный вниманием, 
оказываемым ему, быстро встает, по-молодому, по-молодецки приводит себя движением 
рук и всего тела (подправил папаху, кинжал на поясе, опустил рукава черкески) в порядок 
и направился вместе с распорядителем к танцующим: девушка его поджидала, молодежь 
расступилась и радостно приветствовала всем им известного Цоцко шумным хлопанием в 
ладоши с громкими выкриками: «Æмдзæгъд Цоцкойæн! Нæ буц хистæрæн!». Это еще 
больше подняло настроение Цоцко, и он с большим воодушевлением и, несмотря на свои годы 
(за пятьдесят), с молодой легкостью и плавностью начал танцевать лезгинку. Не закончив 
этого танца, гармонистка заиграла «Кабардинку» и Цоцко не растерялся, а станцевал к 
всеобщему удовольствию и кабардинку с тем же успехом, так же красиво, как и лезгинку. 
Цоцко произвел буквально фурор, молодежь от его манеры танцевать и от того, как он 
исполнил оба танца, была в восторге. Когда взволнованный, радостный и довольный собой 
и оказанным ему молодежью вниманием, Цоцко вернулся к нам, на свое место, то я 
сказал ему: «Цоцко, ты победил!» (Цоцко, амбылдтай!). А он мне ответил: « А как же ты 
думал! Недаром мы — Уарадасовы, любим танцевать, и народ так и называет нас! А тебе 
ведь и то известно по народной пословице, что танцор дома не строит, не содержит 
(- Уæдæ куыд æнхъæл уыдтæ! Мах (Æмбалтæ) — Уæрæдæсатæ стæм, кафын уарзæм, адæм 
дæр нæ афтæ хонынц. Æмæ ды адæмы æмбисæндтæ дæр куы зоныс: «Кафаг лæппу хæдзар 
нæ кæны», «Кафаг лæппу хæдзар нæ дары».) 
Цоцко был непревзойденный танцор. Я видел еще трех таких танцоров в 1917-1918 
годах в Горском клубе, который помещался в доме на улице Ленина (тогда 
Лорис-Меликова), второй дом от улицы Куйбышева по нечетной стороне. Вечер в Горском клубе был на 
приз. В танцах соревновались осетины и ингуши. Победил ингушский танцор офицер 
Нальгиев. Словами трудно описать, как красиво он танцевал лезгинку в ингушской манере. 
Видел и второго танцора — офицера Мистулова, танцевавшего в паре с учительницей 
Зангиевой. Он тоже танцевал бесподобно хорошо, несравнимо блестяще. Наконец, третьего танцора, 
молодого Абаева Г. (впоследствии врач) на свадьбе д-ра Карсанова у Гутиева Муссы (в 
Беслане). Он тоже танцевал лезгинку с большим искусством, мастерски, в грузинском 
стиле. 
Все три танцора — молодые люди, когда тело человека легко подчиняется во всех своих 
членах воле танцующего, а потому неудивительно, что они танцевали с большим 
искусством, и образы их до сих пор за далью лет живо стоят перед моим умственным взором. А 
Цоцко было за пятьдесят лет, и станцевал он по-молодому, нисколько не хуже, а лучше 
даже в плавности движений, блеску глаз и воодушевленному, согретому изнутри огнем, 
лицу; каждый из них хорош по-своему, потому я их и помню, но Цоцко все таки в 
сравнении с ними выигрывает. Он, незабвенный наш Цоцко, всегда обходительный, вежливый, 
не сравнимый ни с кем темпераментный танцор. 
Последнее, на чем я хочу остановиться, это то, почему он бросил учительство и всецело 
отдался литературной деятельности. Цоцко некоторое время учительствовал в начальной 
осетинской школе, но вынужден был расстаться с ней из-за 
нетерпимо-монашеско-религиозного режима, установленного в ней как в церковно-приходской школе, а хозяином 
церковно-приходской школы был поп. Школа была связана с церковью и христианизацией 
осетинского народа: головы учащихся забивались идеями преданности царю и церкви. 
Перед школой ставились чуждые ей задачи, антинародные миссионерские задачи. Цоцко были 
чужды эти задачи, но он все таки какое-то время терпеливо переносил свое положение. Но 
однажды, как он сам мне рассказывал, когда он занимал должность учителя в школе одной 
из двух Моздокских дигорских казачьих станиц, в школу заявился ревизор в лице 
священника Андриевского. Он, как ревизор, первым делом у Цоцко потребовал список учеников 
и стал его придирчиво просматривать. Особой инструкцией требовалось, чтобы фамилии 
учеников писались с русскими окончаниями, а имена — только православные. И вдруг 
лицо ревизора исказилось гримасой возмущения. Он у кого-то из учеников вместо 
православного имени обнаружил кавказско-осетинское имя Асламурза. Этого было достаточно, 
чтобы «жандарм в рясе» рассвирепел и, обращаясь к Цоцко, возмущенно взревел: «Уж 
-447- 

сколько раз указывали, что в классном списке не должно быть никаких туземных фамилий 
и имен. А у вас что получается? Вместо православного имени у ученика какое-то имя 
диковинное: Асла да Мурза! Возмутительно!» — закончил свое замечание, выражаясь 
словами А.И. Герцена, разгневанный «поп...превратившись в квартального» эпохи Николая 
Палкина». 
После такой унизительной сцены Цоцко не счел для себя более возможным остаться 
учителем в школе и покинул ее и свою работу в ней. 
Заслуги Цоцко — Андерсена нашей литературы, перед осетинским народом 
неоспоримы, но его имя в силу многих обстоятелств сделалось жертвой равнодушного забвения. 
Задача заключается в том, чтобы выявить все то, на чем лежит печать его пера, подвергнуть 
их на основе марксистской методологии критическому анализу, отбросить в его наследии 
то, что принадлежит прошлому, и издать все то, что принадлежит настоящему, помня при 
этом завет М. Горького, что без знания прошлого нельзя понимать величия творимого 
настоящего, колыбели будущего. В первую очередь необходимо издать его фольклорные 
записи, имеющие уникальное значение и ценность. 
24-31 декабря 1973 года. Г. Орджоникидзе. 
Гр. А. Дзагуров (Губади Дзагурти), профессор. 
(Научный архив СОИГСИ, Фонд Дзагурова. д.67а, д. 67). 
ш% 
ЦОЦКО АМБАЛОВ КАК СОБИРАТЕЛЬ ПАМЯТНИКОВ 
ОСЕТИНСКОГО НАРОДНОГО ТВОРЧЕСТВА 
«На ловца и зверь бежит», — говорит поговорка, и она в полной мере оправдывается на 
Цоцко в его деятельности по собиранию народных сказаний. Определенным образом 
направленное на народное творчество, его внимание предоставляет ему полную возможность 
всюду находить все новые и новые образцы этого творчества. Он иногда как будто 
случайно наталкивается на нужных ему людей, и этими случаями он пользуется неизменно. 
Встреча на «нихасе» со стариком бывалым, собрание по случаю похорон во дворе 
покойника, служебная поездка, случайный разговор со знакомой древней старухой, общение с 
учащимися в школе — все это было использовано Цоцко, не создавая специальной обстановки 
для записывания. Он тщательно датирует свои записи. По этим датам видно, что 
предлагаемые записи произведены на протяжении 1920—1923 годов. 
Это весьма характерно для Цоцко. В годы, когда все помыслы у всех были направлены 
к тому, чтобы как-нибудь сохранить свое физическое существование, когда вопрос о куске 
кукурузного хлеба становился вопросом жизни и смерти, когда воистину было не до песен 
и сказок старины, Цоцко остается упрямым «искателем жемчуга» в родной словесности. 
Работу эту он выполнял по собственной инициативе и при этом совершенно 
бескорыстно. В выборе материала он руководствовался личным чутьем и не придерживался 
никаких приемов, принятых наукой в подобного рода работах. 
Отсюда все недостатки его записей. Отсюда же и их своеобразная прелесть, дающая 
отображение личности Цоцко. 
Особенностью записей Цоцко является их субъективизм. Эта черта сквозит у него 
всюду, хотя он как бы невольно маскирует ее ссылками на место, время записи и лиц, от 
которых записывал. Выдает субъективизм записей цель, которую ставит Цоцко. 
Именно, он ищет в народном эпосе источник идеалов для нашего и будущих 
поколений, — ищет в нем то положительное в прошлой нашей жизни, которое достойно 
сохранения, но может исчезнуть под напором новых форм быта и новых идей. 
-448- 

Субъективизм изобличается и наличием в записях элемента юмора, вообще чуждого 
народному эпосу, особенно героическому. Юмор искрится на протяжении всех записей. 
Цоцко не щадит даже Нартов, отмечая их слабости и в то же время называя их 
доблестными, знаменитыми — «Нарты сгуыхт фæсивæд». 
И ничем иным, как субъективизмом можно объяснить обилие в записях народных 
поговорок и пословиц, в употреблении которых не всегда соблюдается мера: местами они 
являются как бы излишними привесками, не столько украшающими, сколько 
отягчающими повествование; местами же своим анахронизмом нарушают общую перспективу. 
Наконец, стиль сказаний, безусловно, стиль Цоцко. Округленные периоды, местами 
великолепные лаконизмы, слишком большая умеренность в употреблении характерных 
для нартских сказаний стереотипных формул, обилие лексического материала — все это не 
от народа, а от Цоцко индивидуально. 
К сказанному должно добавить еще обнаруживающуюся в записях склонность 
морализировать — склонность тоже Цоцко. 
Из сказанного как будто выходит, что перед нами записи сомнительной научной 
значимости, быть может, даже искажение или, во всяком случае, индивидуальная переработка 
памятников народного творчества. 
И это, безусловно, было бы так, если бы можно было рассматривать Цоцко только 
лишь как записывателя, собирателя народных произведений. 
Но тут дело стоит иначе. Перед нами прежде всего не столько собиратель, объективно 
записывающий народные сказания, сколько своеобразный ска-зи-тель. И, как таковой, он 
прежде всего сохраняет в неприкосновенном виде содержание записываемого народного 
сказания. Таким образом записи сохраняют свое научное значение. 
Цоцко, по его откровенному признанию, никогда не записывал со слов рассказчика, а 
писал услышанное по памяти. Иначе говоря, прирожденный народный певец и сказитель 
волею судеб оказался вооруженным культурными средствами для передачи тех духовных 
богатств, носителем которых он является, как подлинный народный поэт. 
В этом отношении личность Цоцко глубоко интересна. В ней мы находим 
причудливое сочетание двух культур. С одной стороны перед нами человек интеллигентный, 
интересующийся вопросами науки, искусства и общественной жизни, имеющий обширные 
личные связи с деятелями в этих областях далеко и за пределами своей родины. С другой 
стороны перед нами типичный осетин-горец, сохранивший лучшие традиции, обычаи 
своего народа, живущий одной с ним жизнью. 
Можно положительно утверждать, что во всей Осетии (Северной и Южной) нет такого 
уголка, где бы не видели Цоцко, где бы он лично не знал многих. 
Всюду, куда бы он ни явился, его встречают, как друга, как близкого. 
Не есть ли это тоже черта народного певца-сказителя — его подвижность, наклонность 
к скитальческой жизни? 
Идеалист-народник по идеологии, он в практической своей деятельности никогда не 
отступал от суровых требований этого идеализма. Он никогда не знал личной жизни. У 
него всегда на первом плане задачи общественные, главным образом 
культурно-просветительные. 
И едва ли мы ошибемся, если скажем, что, составляя настоящий сборник, Цоцко имел в 
виду дать подрастающему поколению материал для чтения на родном языке — материал, в 
котором ощущается самый острый недостаток, особенно в школе. Уж одно это делает 
бесспорным значение настоящего сборника и появление его в печати реально полезным делом. 
(Воспоминания Георгия Бекоева, написанные в 1928 году к 3-му выпуску 
Института Краеведения - «Ирон адæмон таурæгътæ, кадджытæ æмæ аргъæуттæ»), 
(Научный архив СОИ ГС И. Лит, фондЗО. п .6). 
(те) 
29 Æмбалты Цоцко 
-449- 

Æмбалты Цоцко. 1908 азы ист къам. 
РЦИ-Аланийы Хетæгкаты Къостайы номыл литературой музейæн æй 
балæвар кодта къамисæг Азанисв Яков Семены фырт. 
-450- 

ÆМБАЛТЫ ЦОЦКО 
Искуы нæ фидæны историк куы фысса ирон чиныджы хабæртæ, уæд тыхджын 
зæрдæбынæй æрæмысдзæнис Æмбалты Цоцкойы. Ирон чиныгæн, ирон æвзонг литературæйæн 
Æмбалты Цоцко фæрныг куыст бакодта. 
Сæрмагонд йæхи зондæй Æмбалты Цоцко ирон æвзагыл ницы ныффыста. Уый чингуытæ 
æндæр æвзæгтæй æрмæст ивгæ кодта ирон æвзагмæ. 
Æмбалты Цоцко иттæг хорз зоны æндæр æвзæгты литературой хæзнатæ; зоны, куыд 
хъæуы æвзарын хорз чиныг æвзæрæй, æмбары рæсугъд чиныджы ад. Уый æндæр æвзæгтæй 
ахæм чингуытæ ивы, нæ ирон адæм бæрзонд æмæ рæсугъд хъуыдытæ кæцæй райсой. Уый 
æрмæст ахæм чингуытæ ивы ирон æвзагмæ, сæрибар æмæ тохы тыххæй чи дзуры, æфхæрд 
адæймаджы сæрыл чи хæцы. Иунæг ахæм рæнхъ нæ раивта Æмбалты Цоцко, йæ хъуыды 
арф æмæ бæрзонд кæмæн нæу, пайда ирон адæмæн чи нæ æрхæсдзæнис. 
Æмбалты Цоцко раивта иронау гермайнаг стыр фыссæг Шиллеры чиныг «Вильгельм 
Телль». Уыцы чиныджы Шиллер бæрзонд систа рагон швейцайраг адæмы ном. Швейцары 
хæххон чысыл адæм сæрибары тыххæй сæ сæр мæлæтмæ радтой æмæ сæ бæстæй фæтардтой 
æцæгæлон æлдæртты. 
Сæдæ азы дæргъы Шиллеры чиныг сæрибары фæндагыл аразы Германы фæсивæды. 
Ирон адæм дæр Швейцараг мыггæгтау хохы цъассыты цæрынц. Нæ цард æмæ не ’гъдæуттæ 
Швейцары адæмы рагон æгъдæуттæм æввахс сты. Мах дæр рагæй хæцыдыстæм æцæгæлон 
æлдæрттимæ. Шиллер йæ чиныджы цæуыл сагъæс кæны, уый арф бахъардзæни нæ 
фæсивæды зæрдæмæ. «Вильгельм Телль» бацамондзæни нæ фæсивæдæн, куыд хъæуы мæлын 
сæрибары тыххæй. 
Уырыссаг фыссæг Короленкойы фыстытæн сæ цæстыгагуы у «Макъары фын». Уыцы 
чиныджы Короленко ракодта мæгуыр Макъары таурæгъ. Мæгуыр Макъарæн 
æнтъæрдауæнтъæрд кодтой хъæуыхицау æмæ иннæ æлдæрттæ; тардтой йæ сауджынтæ; домдтой йæ 
хъуаг æмæ стонг; хъызт-уазал æмæ æнтæф, къæвда æмæ хус рæстæг, салд зæхх æмæ 
фыдбоны тайга... Йæ цæргæ-цæрæнбонты мæгуыр Макъар хаста æвирхъау уæззау уаргъ. 
Революцийы размæ нæ хъæууон кусæг адæм цардысты Макъары цардæй. Æнцон 
уыдзæнис нæ кусæг лæгæн Макъары рис бамбарын. Уый адыл Æмбалты Цолцко раивта ирон 
æвзагмæ Короленкойы таурæгъ «Макъары фын». 
Иу рæсугъд аргъау ныффыста уырыссаг фыссæг В.Вересаев. Аргъауы ном хуыйны 
«Стъалы». Уыцы аргъауы сахъгуырдтæ уæларвмæ стъалытæ хæссынмæ цæуынц, цæмæй тар æмæ 
æнуд зæххыл цард ног æгъдæуттыл саразой. Æмбалты Цоцко уыцы аргъау раивта ирон 
фæсивæдæн. 
Тынг айста Æмбалты Цоцко йæ зæрдæмæ дæсны фыссæг Андерсены аргъæуттæ. 
Андерсены фыстытæй Цоцко ракодта иронау: «Фыдуынд бабызы цъиу» æмæ «Булæмæргъ». 
Тыхджын æвзагæй раивта æмбалты Цоцко А. Хирьяковы ныффысгæ «Стыр тох». Ацы 
чиныджы тыххæй Цоцко уæлдай арфæйаг у ирон адæмæн. Брытъиаты Елбыздыхъо йæ 
«Амыран» куы фыста, уæд æнæмæнгæй йæ зæрдыл дардта «Стыр тох», бирæ хъуыдытæ 
æмæ нывтæ систа уыцы чиныгæй. 
Иукъорд хæттыты Цоцко бафæлвæрдта стихтæ раивын, æмæ йын уыдон дæр рæсугъд 
рауадысты. Уырыссаг поэт Н.Языковы «Денджыз» Цоцкойы тæлмацæй йæ оригиналæй 
къаддæр нæу. 
Ацы дуджы Æмбалты Цоцко æндæр æвзæгтæй ивыны куыст ныууагъта æмæ архайы 
Нарты кадджытыл. Уыцы кадджытæй иу чысыл чиныг джипы дæр рауагъта. 
Чингуытæ æндæр æвзæгтæй ивгæ-ивын Цоцко стыр дæсныйад равдыста. Йæ раивгæ 
чингуытæ иттæг æввахс лæууынц сæ оригиналтæм, ницæмæй фесты уыдонæй æвзæрдæр. 
Алы чиныгæн дæр сæрмагонд аивтæ, сæрмагонд ахастытæ вæййы. Цоцко, искæй чиныг 
тæлмац кæнгæйæ, оригиналы рæсугъд ахастытæй фæсте ницы фæуадзы. 
Къуылых æмæ гуылмызыл нымайæм мах нæ ирон æвзаг, къæзгæйæ дзурæм иронау. 
Фæлæ Цоцко куы байдайы дзурын ирон æвзагæй, уæд цыма æнæбын малæй исы рæсугъд 
-451- 

æмæ аив ирон ныхæстæ. Афтæмæй йын бантыстис раивын «Вильгельм Телль», гермайнаг 
æвзаджы рæсугъд æмæ тых Шиллер æххæстæй кæм равдыста. 
Ирон æвзаг гуырысхойаг кæмæн у, ирон æвзагыл фыссын æмæ дзурын кæй фæнды, 
уьщон æнувыдæй бакæсæнт Цоцкойы тæлмацгонд чингуытæ. 
Æмбалты Цоцко нырма йæ фæстаг ныхас нæ загъта. Нырма Цоцко цардбарæг лæг у, 
æмæ йæ тыхтæ йæхимæ сты. Æвзонг ирон литературæйы мæсыгамайджытæй сæ иу Цоцко 
уыдис. Æвæццæгæн дарддæр афтæ нæ фæлæудзæнис, æмæ та уыцы мæсыгыл исты ног 
зынаргъ дур ма сæвæра. 
(Тыбылты Алыксандры мысинæгтæ). 
ФЫСТÆГ МÆ КÆСТÆРМÆ 
Дæ бон хорз уа. Гацыр! 
Бæстон дын бахъуыды кодтон дæ ном, мæ ног зонгæ, дæ ном æмæ дæ мыггаг, фæлæ 
дæ фæсномыгæй схондзынæн Гацыр. 
Цы фысымтæм базонгæ стæм, уым дыууын адæймагæй мæны йеттæмæ ацæргæ ничи 
уыд. 
Зæрдæмæ ныккæсæн куы уаид, уæд мæм дæ цæсгом мæнæ ахæм ныхæстæ зæгъын нæ 
бахъæцыдаид: 
«Я чувствую, Ольга Николаевна, как Вы нас осуждаете в душе, с сожалением Вы нас 
сравниваете с друзьями Вашей молодости». 
Бынтон цауд нæ æнхъæлыс? Цæмæй уæлдæр уыдысты дæ карæнтæ, тынгдæр цы 
фæмысыс ивгъуыд дугæй? 
Ды æркастæ дæ цъупбырынкъджын ног модæджын дзабыртæм æмæ загътай: 
— Æрмæст мæм адон тыххæй дæр мæсты кæндзынæ... 
Бæргæ гъе уæд дæ цуры куы абадтаин æмæ фаг куы фæдзырдтаиккам, фæлæ æнафон 
уыд æмæ нын нæ бантыст. Ницы кæны, уадз æмæ де ’мбæлттæ дæр бакæсой ацы фыстæг. 
Нæй, нæ мын рахатыдтай мæ уыцы бадты циндзинад; æз уæд уæ уындæй куы нæ 
æфсæстдæн чызгæй, лæппуйæ. Сымахæй алкæмæ дæр уыди уæлдæр ахуыргонддзинад. Уæ 
фылдæр-наукæйы кандидаттæ, уæ иутæ — дохтыртæ. Уе ппæт дæр-хæрзарæзт. 
Сымахмæ кæсынæй æхсызгондæр ма мын цы хъуамæ уыдаид? 
Цал хаты-иу дзырдтон, уал хатты мын уырдыг лæууыдыстут, фыдæлты рæсугъд кæнон 
нæ уадзут. 
Æнкъард дæм уымæн фæкастаин æмæ, æвæццæгæн, мæ цæсгомыл чысыл фæлм бадт 
æмæ мын мæ цины æнгас æмбæрзта, мæны йеттæмæ иронау кæй ничи дзырдта, уый 
тыххæй. Ахæм адæймаг ма куы уыдаид не ’хсæн æмæ нын не *взаг чи нæ æмбæрста, уæд ма о, 
фæлæ дзы ахæм нæ уыд. 
Хæрз сонтæй æрæфтыдтæн Мæскуымæ, фæлæ иунæг бон дæр иронау куы нæ 
сдзырдтаин, уæд уыцы бон мæнæн сæфтыл нымад уыдаид. 
Ацы ран, мæ дзæбæх кæстæр, раст нæ дæ, уæ фыдæлты фарнæн йæ зынаргъдæр хай, 
мыййаг, мæрдтæм куы аивгъуыйа, уымæй тæссаг у! 
Афтæ ма банхъæл æмæ æз иронау кæй дзурын, уый тыххæй мæхи зондджын хонын, 
фæлæ йæ мадæлон æвзагыл чи нæ дзуры, уый дæр цас раст уыдзæн, нæ зонын. 
Фæхудын дæ кæнон. Айфыццаг мæ иу адæймаг фарста: Уæлгъа, ды йæ зондзынæ, 
фысæг Х-йæн йæ фырт дыууадæс æвзаджы æцæг зоны? - Æз афтæ: 
— Æмæ гъа, фæлæ уыдон æхсæн хатиаг æвзаг куы уа, уæдцæр дзы ирон кæй нæ 
уыдзæн, уый бæлвырдæй зонын. 
Мæ зонгæ хъæуккаг лæг йæ лæппумæ æрцыд горæтмæ, йæ зæнæджы зæнæгæн 
фæца-452- 

рæзта хъæдын хъазæнтæ, фæлæ сывæллæттимæ кæрæдзи не ’мбæрстой. Фæстæмæ сæхимæ 
куы цыдис, уæд æй йæ фырты æмбæлттæ афæндараст кодтой. Уый сын арфæты фæстæ 
афтæ: 
— Мæ зæрдæ барухс уæ цардæй, уæлахиз ут, уæ рынтæ ахæрон, æрмæст-иу сæм иронау 
дæр дзурут. 
Ирон адæм фырмæгуыр æмæ æнæфидæн уыдысты зæронд заманы, фæлæ уæдцæр сæ 
цард фидыдта сæ уæздан митæй. 
Иухатт мæ сабийæ, нæ хæдзармæ æрбафтыд дыууæ ахуыр лæппуйы- æфсымæртæ. Уыдон 
æрцыдысты дард кæцæйдæр сæ ирон хæдзармæ æд устытæ. Сæ иуæн дзы уыд, хуры чызгау, 
рæсугъд ус, иннæ дæр уындджын уыд, фæлæ йæ файнусты цур цас сахадыдтаид! Дыууæ 
дæр ирæттæ. Ахуыр чызджытæ хъæууон æгъдæуттæн ницы æмбæрстой æмæ сын нæ фыды 
мад амыдта: 
— Мæ чызджытæ, къулбадæг æгъдæуттыл уæ нæ сардаудзынæн, фæлæ цы хæдзармæ 
цæут, уыдон фенæг адæм сты, ахæмтыл уæ нæ домдзысты, фæлæ, уæ фæхъау фæуон, 
уæхицæй хистæр-иу куы æрбацæуа уæ цурмæ, уæд ын-иу уæлæмæ сыстут, уый стыр 
хъиамæт нæу. 
Нанайы фæдзæхст рæсугъд ницæмæ ’рдардта, иннæ афтæ: 
— Стыр бузныг, æнæмæнг дын дардзынæн, мæ мады хай, дæ амынд мæ зæрдыл, цас зын у! 
Цæрæнмæ куы фæхæццæ сты, уæд рæсугъдæй ницы хорздзинад райхъуыст. Уыцы 
бинонтæн сæ тыргъы сынтæг æвæрд уыд, иууыл-иу чъылдымыздæхтæй фæхуыссыд, йæ 
лæджы фыды фыд-иу куы фæцæйцыд, уæдцæр-иу йæ бынатæй нæ фезмæлыд. Зæронд-иу 
дзургæ ницы скодта, фæлæ-иу ату кодта. Уый хыгъд иннæ чындзыл æрхъæцмæ дæр нæ 
хъæцыд. 
Хистæрæн уæлæмæ стын фидыцы æгъдау у æмæ йæ кæнгæ дæр кæнынц нæ чызджытæ 
æмæ нæ лæппутæ. 
Худæг фæуай, Гацыр, цæмæн дæм фæкастæн патриархалон ус? Кæстæрæн æппынæдзух 
зонд амонджытæй мæхи зæрдæ цъæх куы у. 
О, куыд æдзæсгомæй-иу пайда кодта иуæй-иу йæ карæй: чи куыд кæстæр уыд, афтæ — 
уынгæджы дæр. Цума-цумайæ, мара-марайæ-иу мæхи уд суæлæнгай. Чысыл хистæр у, уый 
йеттæмæ дæ къух уазал доны дæр ма атул, дæ бæсты йæ кæстæр сараздзæн. 
Цыппор азæй фылдæр арвыстон мæ къуындæг къуымы, мæ къæсæрæй мидæмæ 
хызтысты фондз азæй фондз азмæ фæлтæргай адæмы хъæбултæ. Мæ цæстуынгæ фыхтысты 
инженертæ, историктæ, философтæ...Чызджытæ-иу мын уайтагъд æххуысыл схæцыдысты, фæлæ 
сæ агуывзæ æнхъæвзын дæр никуы бауагътон. Хъуамæ сæ улæфты бон æнцойæ 
арвыстаиккой, мæнæн та, цин сыл кæй кодтон, уый дæр æгъгъæд уыд. 
Æртæ азы размæ, тæккæ уалдзæджы къæсæрыл, лæппутæй иу — Сослан, диплом райста 
æмæ йын чысыл куывд сфæнд кодтам. Мæ уаты рудзынгæй кæрт дзæбæх зыны. 
Кæртæфснайæг, ацæргæ ус катя, зымæг-зымæджы дæргъы цы их ныхъхъæбæр бæзджынæй, уый 
æфсæйнаг æндзалм æмæ фиййагæй къахта. Мæ уазæг чызджытимæ йын тæригъæд кодтам, 
фæлæ цы. 
Уалынмæ нæ лæппутæ æртæйæ æрбазындысты, цыма мын дардæй мæ фæндон 
бамбæрстой, уыйау кæртмæрзæгæй мигæнæнтæ райстой æмæ йын нæхирдыгон зиу ракодтой. 
Кусджытæ сæ палтотæ аппæрстой æмæ сахатмæ ихæй кæри сарæзтой. Хид калгæ мæм 
схæццæ сты лæппутæ. Мæ зæрдæ сæ ныррухс. Сосланы тыххæй мæм къуымæл æмæ 
картофджынтæ уыд. Карз нозт кæстæртæн нæ фæдæдтын, фæлæ уыцы бон ме ’вæрд стад ирон 
арахъхъы авг систон. 
Лæппутæй иу афтæ: — Æ, Уастырджы, ма нæ фесаф, Хæныкъон ныл æууæндын 
байдыдта. Кæртмæрзæг дæр нæм схæццæ. 
— Век не забуду вам этого, ребята, столько народу ходит день-деньской мимо меня и 
ни разу никто не помог. 
Стæм хатт театры куы вæййын, уæд мын цалдæрæй фæхæцынц мæ палтойыл, мæ зæрдæ 
хурварс абады. 
Цурон ныхас ацыран пайда нæу. Кæйдæр хъæбултæй мын стæмтæ рæстмæ нæ 
фæвæй-453- 

йынц. Сæ иууыл цауддæртæ сæ койы аргъ дæр не сты, фæлæ сын сæ къленцтæй дыууæйы 
кой ракæндзынæн. 
Консерваторийы кæддæр иу чызгæн балæгъзтæ кодтон, мæ рагон хæлары фырт уæртæ 
лæууы æмæ ма мын æм фæдзур. Чызг ауад æмæ æрбакодта заманайы уæйыг гуырды. 
Нæдæр-салам, нæдæр къухыл ныххæцыд, йæхи нысхъæл кодта æмæ мæ афарста: 
— Шаляпин чи уыд, уый зоныс? Нæ йæ зоныс, уæд мæн дæуимæ ницы дзырддаг ис. 
Дæ фыдгул афтæ, æз куыд фæдæн. Чызджытæ ма мæ сабыртæ кодтой, фæлæ мæ зæрдæ 
мастæй тыдта. Уыцы лæппуйæн йæ кадджын фыды фарн мæрдтæм ныххызт! 
Къостайы райгуырды сæдæ азы юбилеймæ куыннæ бæллыдтæн. Билет ссарын дæр мын 
зын нæ уыд. Фыдбылызæн мæ чызгæн иу студент афтæ, зæгъгæ, уый уымæн æмæ мæнæн 
дæр билеттæ ратдзæн. Нæ зæрдæ дардтам, уæдæ нын уыцы лæппу билеттæ самал кæндзæн, 
афтæмæй къуырццæвæнмæ æрцыдыстæм. Лæппу нæ асайдта. Ахæм мает мын уыд æмæ 
кæугæ дæр фæкодтон. 
Уыдон уал дæхи карæнтæ, Гацыр, ныр та мæхицæй хистæрты тыххæй радзурон. Æмбалты 
Цоцкъойы ном фехъуыстаис. 
Фыссæг уыд. Къостайы дæр зыдта. Базонгæ дæн Цоцкъоимæ 1923 азы Калачы. Уæд уыд 
æмбискары лæг, фæлæ мæм йæ даргъ зачъеты тыххæй ацæргæ каст. 
Мардыл нæм хил дардтой æмæ Цоцкъо хæрз лæппуйæ Къостайыл стыр фыдохы охыл 
цæрæнбонты хил фæдардта. 
Ацы сахат цыма удæгасæй уынын уыцы фырнымд, уæздан, рæсугъд цухъаджын лæджы 
бульвары цæугæйæ. Ахæм адæймæгтæ вæййы æмæ кæм цæуынц, кæм лæууынц, уым алцы 
дæр фæхуызджындæр вæййы. Уыцы адæмтæй уыдис Цоцкъо дæр. 
1924 азы ацыдтæн чындзы. Тынг мæгуыр аз уыд, хæстæджытæ сæ муртæ бамбырд 
кодтой æмæ мын чындзæхсæв скодтой. Цоцкъо дæр уыд цыты уазджытимæ. Бирæ рæсугъд 
гаджидæуттæ фæдзырдта. 
Дыккаг бон ме ’мкъаимæ Калакмæ ацыдыстæм, кусгæ уым кодтам. 
Цоцкъо æфсæнвæндаджы онг файтоны немæ бадт, уый фæстæ æртæ сахаты 
фæцыдыстæм поезды. Куыддæр мæ цæсгом нæ хъæцыд, Калакмæ цæмæн цæуы, уый бафæрсын. 
Суанг нæ нæ хæдзармæ бахæццæ кодта, фæлæ мидæмæ нæ бакуымдта. 
— Фæстæмæ цæуын, поездмæ тындзын, цы хæс мыл уыд, уый сæххæст кодтон. 
Фæрсæджды каст æм бакодтам. 
— Цæуыл дис кæнут? Ау, знон дæ чындзæхсæв уыд æмæ дæ абон иунæгæй куы 
рауагътой, уæд худинаджы бæсты мæхæдæг рацыдтæн чындзæмбалæн. Фæнды дæ, нæ фæнды, 
мæ чысыл хо, абонæй фæстæмæ æз дæуæн дæн дæ зæронд æфсымæр. 
Фырцинæй мæ цæссыг æркалд, йе ’фцæджы атыхстæн. 
Цы зæгъдзынæ, Гацыр, мæгуырау чызгæмбал мын уыд? 
Цыдаид мыл фынддæс азы. Цхинвалæй Гурмæ раст кодтам мæ фыдыфсымæры усимæ 
стыр уæргътимæ. Автобус фæстиат кодта, скъæрæг кæмæдæр æнхъæлмæ каст. Нæ 
интеллигенцийы зынгæ лæгтæ иу æхсæзæй цавæрдæр æнахуыр лæджы рацæйкодтой. Фæндыд ма 
сæ, цæмæй зынаргъ уазæг семæ алæууыдаид. Фæстаг хатт ма йыл ацинтæ кодтой æмæ лæг 
машинæмæ бахызт. 
Куыддæр æрбадт, афтæ къæр-къæраг фестад. Ничи йæ зыдта, фæлæ алкæимæ рагон 
хæлары ныхас кодта. 
Вагзалмæ куы ныххæццæ стæм, уæд уыцы худæндзаст тæлтæг лæгæй раздæр ничи 
ахызт машинæйæ. 
Уайтагъд машинæ сафтид. Æз æмæ мæ чындз нæ голлаг райсыныл архайдтам. Уыцы 
лæг та нæ цуры фестад, йæ пъартфел мын мæ къухы фæсагъта, хатыр ракуырдта, феххуыс 
нын кæнын хъæуы, уый раздæр кæй не ’рхъуыды кодта, уый тыххæй. Голлаг аккой кодта 
æмæ йæ ахаста. Абон дæр ма нæ зыдтаиккам, чи уыд уыцы сæрныллæг адæймаг, уырыссаг 
кондуктор нæ куынæ афарстаид, уæд. 
— Это ваш родственник или знакомый? — Уый куы фембæрста, зонгæ дæр æй нæ 
кæнæм, уæд бахудт: 
— Хорошего носильщика взяли, это же начальник Закавказских железных дорог, 
инженер путей сообщения Собиев! 
-454- 

Уыдон та дын зæронд интеллигенцийы фæзминаг лæгтæ. 
Собиты Иналæн æмæÆмбалты Цоцкъойæн, ныры кæстæртæ, сæ фарн мæрдтæм ма 
ауадзуг. 
Тынг дзæбæхæй сæмбæлдысты нæ фæсивæд Стыр Октябры æнусы æрдæгыл 
ахуырдзинадæй, хъаруйæ... Æз цы фæсивæд федтон, уыдон дзыллæты ’хсæн аууоны нæ баззайдзысты. 
Ныр цу æмæ мын фæфæрс, уыцы изæр де ’мгæрттæй немæ чи уыд, уыдон. Уæлдай 
салам та Хъазыбегæн, æнафоны мæн фысымуатмæ чи ныххæццæ кодта, уымæн. 
Хорз байрай, мæ зæрдиаг кæстæр! 
(Хæныкъаты Уæлгъа. «Сындзы къутсер». Рауагъдад «Ирыстон». Цхинвал. 1977 аз). 
ЙÆ УАРЗОН ХÆЛÆРТТÆ 
Æз æрыгон нал дæн. Мæхи æмбарынхъом куы фæдæн, уæдæй нырмæ Къостайы рухс 
фæлгонц мæ хъуыдытæй никуы схицæн. Нæ хæдзары Къостайы уæлдай уарзт кодта мæ 
фыд Буцки. Тынгдæр, æвæццæгæн, йæ уарзон мады ’фсымæр Цоцкойы хуыздæр æмæ 
уарзондæр хæлар кæй уыдис, уый фæдыл. Мæ фыдæн Къостайы «Ирон фæндыры» фыццаг 
рауагъд чиныг Цоцкойы лæвар уыдис, кæсынæй йæ не ’фсæст, кусгæ-кусын дæр арæх 
зарыд йæ зарджытæ. Раст цыма Къостайы æмдзæвгæтæй зарджытæ мæ фыд йæхæдæг 
арæзта, афтæ мæм-иу каст. 
Ме ’взонджы азты æз бирæ рæстæг æрвыстон мæ фыды мады фсымæр Æмбалты 
Цоцкоимæ. Цоцкойæ бирæ фехъуыстон Къостайы тыххæй. 
Йæ фыссæн стъолы лагъзы дардта, Къостайæ цы фыстæджытæ фæиста, уыдон. Цалдæр 
уыдысты, æз дæр сæ кастæн. Хъыгагæн, уыцы фыстæджытæй æрмæст иунæг бахаудис 
Къостайы уацмысты фондзтомон академион рауагъдмæ E-æм том, 274 фарс). Иннæтæ, æндæр 
фыстæджытимæ, Цоцкойæн йæхи бирæ къухфыстытимæ фесæфтысты 1937 аз октябры, — 
уæд æнаххосæй æрцахстой Цоцкойы дæр; чиныгæй-гæххæттæй сæ уæзласæн машинæйы 
бакалдтой, йæхи дæр ын гуыффæмæ схизын кодтой æмæ фесæфт лæг! 
Æрмæст нудæс азы фæстæ рабæрæг, Цоцко дæр, æнаххосæй цы милуангай адæймæгты 
бабын кодтой фыдазты, уыдонæй кæй уыд, уый. 
Мæнæ ис, Къоста Дзæуджыхъæуæй Æрыдонмæ цы чысыл фыстæг æрæрвыста, уый: 
«Дорогой Цоцко! 
Какой-то нечистый дух создает какие-то совершенно непонятные препятствия нашему 
делу. Гнездится эта нечистая сила в грязной душе тебе самому известной хорошо особы. Но 
нам с тобой надо вырвать из ее когтей несчастную Люлю. Сообщи мне точный адрес 
Иорама. Твой Коста.» 
Ацы фыстæг иунæгæй райсгæйæ дæр фаг æвдисæн у, Цоцко Къостайæн йæ иузæрдион 
хæлар кæй уыд, йæ царды ахъаззагдæр фæзилæнты йыл йæ иннæ хæлæрттæй фылдæр кæй 
æууæндыдис. 
Æз мæ зæрдыл бадардтон: Къоста ацы фыстæджы размæ кæй фыста Цоцкомæ, ууыл 
уыдис стыр дамгъæтæй фыст: «Æмбалты саузараг лæппу, ды мæ къухылхæцæг!..» Афтæ чи 
фæнды дæр зæгъдзæн æрмæст йæ тæккæ хионæн. 
Мæнæ куыд фыста Къоста 1899 азы 6-æм июлы Очаковæй Байаты Гаппомæ фыстæджы: 
«Цоцко своей припиской в твоем письме растрогал меня до того, что я не мог удержать 
слезы. Спасибо ему! Лучшего успокоения я бы не желал даже перед виселицей! Тынг мын 
æй бафæрс!» 
Къоста уыцы ранмæ йæ райгуырæн Ирæй хаст уыдис уæд, адæмы фарс хæцгæйæ 
хицæуттæн сæ фыдракæндтæ кæй нæ барста, уый тыххæй. 
Цоцко Гаппойы фыстæгимæ Къостамæ цы ныхæстæ арвыста, уый бæрæг нæу (кæм сты 
Гаппо Къостамæ цы бирæ фыстæджытæ фыста, уыдон? ЦИНИИ-йæн бæргæ афон у, Гаппо 
Къостайы æнæрынцой æхсæнадон тохы æцæгдзинадæй цы бынат ахста, уыдæтгæ раиртасын). 
-455- 

Къоста æмæ Цоцкойæн лымæндзинад сæ фыдæлтæй баззад: Леуан æмæ Бицо 
(Цоцкойы фыд) æмгуыстгæнджытæ уыдысты Дзæуджыхъæуы милицæйы. Хъæбатырæй тох 
кодтой давджыты, æвзæргæнджыты ныхмæ архайды. Кæй фесгуыхтысты, уый тыххæй сын 
лæвæрд æрцыд суанг паддзахадон хæрзиуджытæ , æфсымæртау уарзтой кæрæдзи. Фыды 
фарн мæрдтæм нæ цæуы: Къоста æмæ Цоцко дæр æфсымæртау кæрæдзи уарзгæйæ адæмы 
æхсæн рухс тауыны хъуыддаджы разæнгардæй иумæ тох кодтой. 
Къоста Очаковæй Гаппомæ кæй арвыста, уыцы фыстæджы фæдыл 1890-æм азы 7-æм 
июлы Цæлыккаты Юлианæмæ фыстæджы ногæй æрæмысыд, Цоцкойы ныхæстæ йын йæ 
зæрдæ куыд фæцагайдтой, йæ цæстысыг ын куыд фемæхсын кодтой, уый тыххæй: «Один 
только Цоцко своей небольшой припиской в письме Гаппо тронул меня до слез... Какой он 
действительно славный!» 
Гъе афтæ уарзта Къоста Цоцкойы. 1905 азы Цоцко Æрыдоны хъæуы хицау уыдис. 
Уалдзæджы кæрон Æрыдоны фæсивæд майовкæ скодтой Бехъаны. Зæрдæрухс уыдысты, 
уалдзыгон куыстытæ фæсте кæй аззадысты, уымæй. Фæлæ чидæр бафиппайдта, Цоцко 
хъæлдзæг кæй нæу, йæ хъуыдытæ йæ дард кæдæмдæр кæй ахастой... Æмæ йæ афарстæуыд: 
- Цоцко, цæуыл æнкъард дæ? 
- Хъæлдзæгдзинад хорз у, бæргæ, фæлæ сымахæй мæ маст нæ бамбæхсдзынæн. 
Цалдæр боны размæ Лабæйæ фыстæг райстон. Нæ Иры ном, нæ зарæггæнæг, мæгуыр адæмы 
сæрыл тохгæнæг Хетæгкаты Къоста тынг уæззау уавæры ис,- низ æй йæ быны скодта. Æз 
а-дыууæ боны Зæнджиаты Бæбуимæ цæуын Лабæмæ. Чидæртæ æрвыстой Къостайæн се 
’ххуысы хай. Æмæ хорз уаид, мах дæр исты капеччытæ куы амбырд кæниккам... 
— Разы стæм мах, — æмдзыхæй загътой цалдæрæй. 
Саламты Дзæдзиу фæндон бахаста: 
— Æхца æрæмбырд кæнын бафæдзæхсæм ахъуыргæнджытæ Дзугаты Иссæ, Зæнджиаты 
Мæхæмæт, Æмбалты Дзыккын æмæ Дзугаты Катяйæн... 
Рынчынфæрсджытæ куы рбаздæхтысты, уæд Цоцко дзырдта, Къостайы зæрдæ куыд 
фæцагайдта æрыдойнæгты æрхъуыдыдзинад, уый... «Раст цыма мæ низ фæлыгъдис, афтæ 
æхсызгон мын у уæ фенд» — дзырдта сын Къоста йæ цæссыгтæ згъалгæйæ... 
Уæд Цоцко æмæ Бæбумæ уыдис Къостайы Дзæуджыхъæумæ раласыны фæнд. Фæлæ йæ 
Олгæ нæ рауагъта, æгæр лæмæгъ у, зæгъгæ... 
Ады хабæрттæ æз фехъуыстон мæ фыд Буцкийæ æмæ Цоцкойæн йæхицæй. 
(Хъуылаты Владимиры уацхъуыдæй газет «Рсестдзинады», 1989 аз). 
@© 
МÆ ЦÆСТЫТÆЙ НÆ ХИЦÆН КÆНЫ 
Мæ фыд — Хъуылаты Науийы фырт Буцки — уыдис Æмбалты Цоцкойы хистæр хо 
Чабæйы хистæр лæппу. Йæ аргъуыды ном — Григорий. Буцкийы цот мады ’рвадæлтæй хъæздыг 
нæ уьщысты. Нæ мад Дзугиан Лубæйæн мæ райгуырдмæ нал уыдис нæ хо, нæ æфсымæр, нæ 
фыд. Æвæццæгæн нæ фыды мады ’рвад Æмбалтæ нын уымæн уыдысты уæлдай хæстæгдæр. 
Абон дæр ма сæ хæдзар, уæлдайдæр та сæ чингуыты стыр уат, мæ цæстытæй нæ хицæн 
кæны. 
Æз кæй æрæййæфтон бинонтæй, уыдон уыдысты: хистæр Аппе, йæ кæстæр Дзыккын, 
æппæты кæстæр та Цоцко. Аппе райгуырдис æдзæстæй, куырмæй. 
Дзыккын æмæ Цоцко ацыдысты ахуыры фæндагыл. Ахуыргæнджытæй куыстой 
Æрыдоны дины семинары. Æз куыд зонын, афтæмæй ацы стыр ахуырады артдзæст хъæуы 
мидæг иунæг уыдис. Абон Æрыдоны астæуæй фæлгæсынц йæ æртæ уæладзыджы. Нæ Иры 
номдзыд лæгтæй, фысджытæй уыцы семинары бирæтæ ахуыр кодта. Советон хицауад 
семинарæй скодта астæуккаг скъола. Уыцы скъолайы ма бирæ азты дæргъы фæкуыста 
ахуыргæнæгæй Дзыккын. 
-456- 

Аппейæн, кæй зæгъын æй хъæуы, ахуыр кæнæн нæ уыд. Фæлæ хæдзары куыстытæ 
(лæджы куыстытæ) кодта. Фосмæ зылдис, суанг ма сугтæ дæр иукъухыг хырхæй фазта æмæ 
сæ уый фæстæ саста фæрæтæй. Куыд-иу ын рауад йæ фæрæт рæстдзæф, уый абон дæр 
мæнмæ диссаг кæсы. 
Мæ фыд Буцкийæ иу æмæ дыууæ хатты нæ фехъуыстон: Цоцкойы хуызæн лæг йæхи 
æнæфæстаг фæкæнæд? Куы фæхъомыл дæн, уæд æй бафарстон æз, цæмæн фæцис Цоцко 
æвæстаг, зæгъгæ. Æмæ уæд базыдтон, рæсугъд, хæрзконд, ахуыргонд Дзыккын мой 
цæуылнæ скодта, Цоцко та бинонты хъуыддаг цæуылнæ бакодта, уый. Абон дæр ыл куы 
ахъуыды кæнын, уæд мыл цы алыхуызон æнкъарæнтæ атыхсы, уыдон мæ бон зæгъын нæу. 
Аппе — хистæр æфсымæр, куырм кæй уыдис, уый тыххæй. Цæмæй йæхи æнамонд ма 
фæхона, йæхимæ хъусыныл ма фæуа. Уый тыххæй Дзыккын æмæ Цоцко сæхи амонд 
нывондæн æрхастой се ’фсымæрæн. Аппейæн ракуырдтой ус, Софяйы (йæ мыккаг ын нал 
хъуыды кæнын), æмæ уыдоны цот ахуыр дæр, рæвдаугæ дæр кодтой цæргæ-цæрæнбон. 
Хъыгагæн, цалынмæ Аппе æмæ Дзыккын нæ, фæлæ Аппейы цот æгас уыдысты, уæдмæ 
Цоцкойы кой ничи кодта. Рæстæг, æвæццæгæн ахæм уыд... 
Æз кæй æрæййæфтон Аппейы цотæй, уыдон уыдысты: Мурат, Верычкæ, Женя, Зема. 
Мурат амард йæ усгуры кары, Зема — йæ моймæ цæуыны кары. Верычкæ смой кодта 
Кочынаты Михалмæ, цардысты Бородинская уынджы. Женяйы царды тыххæй мæ хистæр 
хо Зема йæ рæстæджы газет «Рæстдзинады» ныммыхуыр кодта æрмæг «Скъæфт чызг» зæгъгæ, 
ахæм сæргондимæ. Женя моймæ ацыд Цоколатæм. Иæ цардæмбал Бис уыд зындгонд юрист. 
Цардысты Лермонтовы уынджы. Арæх сæм цыдтæн мæ фыд Буцки æмæ ме ’фсымæр 
Ладимыримæ. Уый куыста «Рæстдзинады» редакцийы. 
1944 азы январы Дзæуджыхъæумæ куы ссыдтæн ахуыр æмæ кусынмæ, уæд та 
Кочынатæм æмæ Цоколатæм цыдтæн ноджы арæхдæр. Верычкæйæн уыдис иунæг чызг — Ирæ. 
Женяйæн та дыууæ лæппуйы. Æмбалты Цоцкойы хъæстæйæ ма абон æз кæй зонын, уыдон 
сты Женяйы фырт Цоколаты Оледжы дыууæ чызджы æмæ Верычкæйы чызг Ирæйы цот — 
Пухатæй. 
Цоцко йæхæдæг диссаджы удысконды хицау уыдис. Бирæ цыдæртæ дзы нæ хъуыды 
кæнын. Хæдзары мидæг Æрыдоны бирæ нæ фæстиат кодта , фæлæ йæ алы æрбацыды дæр 
зылдис хæстæджытæ æмæ хиуæттыл. Мæнмæ куыд касти, афтæмæй йын Хъуылаты хæдзар 
уæлдай адджындæр уыдис. Чи зоны, афтæ касти алкæмæ дæр: уыдоны хæдзар ын уæлдай 
адджындæр у, зæгъгæ. Уый дæр, мæнмæ гæсгæ, дзурæг у ууыл, æмæ йæ рæвдыд, йæ 
зæрдæйы хъарм хæлæг никæмæн кодта. 
Мæ фыд (Цоцкойы хистæр хо Чабæйы хистæр хъæбул) Хуылаты Буцкиимæ-иу сыл 
кæрты стыр æнгуз бæласы бын ныхас адаргъ ис. Мæ мад Лубæ сын фынг дæр уырдæм 
хаста. Дзургæ фылдæр кодта мæ фыд. Зыдта тынг бирæ аргъæуттæ. Цоцко-иу сæ фыста. 
Йæ фыццаг ирон аргъæутты чиныг нын куы ’рбахаста, уæд нæ цинæн кæрон нал уыдис. 
Иуæй Цоцкойы чиныг, иннæмæй та бирæ аргъæутты бын фыст уыди: «Радзырдта мын æй 
Хъуылаты Буцки». 
Хорз хъуыды кæнын иу^цау. Ме ’фсымæр Ладимыр æд хуызисæн æрцыд Æрыдонмæ 
газеты фæдзæхстмæ гæсгæ. Йæ хабæрттæ куы бакодта, уæд, кæй зæгъын æй хъæуы, 
нæхимæ æрбацыд. Æнгузы бын бадгæ æрбаййæфта мæ фыды æфсымæр Хъуылаты Дагко, 
Æмбалты Цоцко æмæ нæ фыд Буцкийы. 
~ Мæнæ уыл цы хорз фæхæст дæн! — Ладимыр тынг бацин кодта æмæ сын уым сæ 
къам систа. Уыцы къам æмæ ма бирæ æндæр къамтæ, уыдонимæ Цоцко Къостаимæ ист, нæ 
чингуытимæ хæсты рæстæг ныппырх сты, нæ хæдзарыл бомбæ куы рхаудис, уæд. 
Цоцкойы куы ’рцахстой, уæд мæ фыд^йæ сæр лæдзæгæй куыд хоста æмæ ставд цæссыг куыд 
згъæлдга, уый дæр хорз хъуыды кæнын. Йæ чингуытæ, дам, ын уæзласæн машинæйæ ластой. 
Цоцкойы къамтæй нын аирвæзт иу. Нæ фыды ’фсымæр Хъуылаты Бимболаты хæдзары 
Салыгæрдæны. Ленинграды ист. Цоцко, хæрз æрыгон лæппу Абайты Васо æмæ Æлборты 
Барисимæ. Абон дæр уыцы къам зилдух кæны иу мыхуырæй иннæмæ. 
Æмæ ма иу мысинаг. 1936 азы бричкæйæ фæцæйцыдыстæм Сатъатмæ. Туаты Давид 
æмæ йæ мады уым базыдтон. Цæугæ та кодтам мæ хистæр хо Райкæ, Ладимыры ус 
Аминæ-457- 

Æмбалты Цоцкойы портрет. 

тимæ Тибы суар нуазынмæ. Фæстæдæр нæм хъуамæ æрбацыдаид Ладимыр йæхæдæг дæр. Ласгæ 
та нæ кодта мæ фыд Буцки. 
Ирон куывды куыд фæзæгъынц : «Цалынмæ хохы дур тула, быдыры цалх зила, уæдмæ 
хорзæй фæцæр», уый дзæгъæлы арфæ нæу. Хохы дур кæд нæ тулдзæн? Быдыры цалх кæд 
нæ зилдзæн? Мах фæндагыл дæр дурызгъæлæнтæ арæх куыд нæ уыдис. Мæ фыд-иу бæхтæ 
баурæдта, рахызтыстæм-иу уæрдонæй æмæ-иу фæндаг сыгъдæг кодтам. 
Уæд ныл иу ахæмы бæлццæттæ амбæлдысты. Нæ архайдмæ нын бакастысты. «О-о-о, 
адон Æмбалты Цоцкотæ баскуыхтысты», — хъæлæсы дзагæй худгæ аивгъуыдтой нæ рæзты, 
кæй сыгъдæг кодтам, уыцы фæндагыл. 
Мæнмæ диссаг фæкаст сæ ныхас, æмæ мæ фыды бафарстон. Йæ дзуапп абон дæр мæ 
хъустыл зæлы. 
Цоцко кæмтты, хæхтыл кæй зылдис ирон æмбисæндтæ , аргъæуттæ æмбырд кæнынмæ, 
уый зыдтон. Фæлæ...бæхыл-иу куы цыдис, уæд æй дурты лæсæнтæ цас хъыгдардтаиккой?.. 
Æмæ-иу йæ дыстæ бафæлдæхта уæд кусынмæ. 
Цоцко канд йæхиуыл нæ хъуыды кодта, фæлæ фæндагыл йæ фæстæ чи цыдаид, уыдон 
цæмæй æдыхстæй сæ фæндаг дарой, ууыл дæр тыхсти. 
— Æмæ йыл уæд ацы лæгтæ худгæ цæмæн кæнынц? — бафарстон та æз. 
— Зондцжын нæ бахуддзæн, — иуцасдæр ахъуыдыйы фæстæ загъта мæ фыд. — Уæвгæ 
хæрзгæнæг хорз кæд ссардта... 
Хохаг фæндæгтыл бирæ фæцыдтæн, бирæ дурызгъæлæнтыл дзы амбæлдтæн, фæлæ сæ 
сæрты æцæгæлон хызт акæнын мæ бон никуы баци. Мæ зæрдыл-иу æрбалæууыд ацы хабар 
æмæ кæйдæр æдзæлгъæд худт: «Адон Цоцкотæ сты, Цоцкотæ!» 
Æмæ цы кæны? Æз сæрыстыр дæн, Цоцкойы тугæй мæм кæй хæццæ кæны, уымæй. 
(Гаппоаты-Хъуылаты Зирсе — Цæгат Ирыстоны радио семсе 
телеуынынады куысты ветеран). 
МНЕ ПОСЧАСТЛИВИЛОСЬ ЗНАТЬ ЦОЦКО 
С известным писателем, знатоком осетинского языка и педагогом Цоцко Амбаловым я 
была лично знакома. Я родилась в Москве, в Люберцах, где мой отец Кцоев Алексей 
Дмитриевич имел магазин. С Цоцко они были родственниками по линии матери хМоего отца 
— Деми Амбаловой. Бывая в Москве, Цоцко всегда навещал нас как близких родственников. 
Об этих встречах я знаю лишь по рассказам моих родителей, так как была еще мала. 
У моего отца был прекрасный высокий голос, он играл на хъисын фандыре, который 
часто заменял балалайкой, и знал бессчетное множество осетинских народных песен. 
Обладая великолепной памятью, он легко воспроизводил многие нартские сказания. Это 
необыкновенно нравилось Цоцко. А когда к приезду Цоцко к нам приходил папин 
двоюродный брат Бекжа Кцоев, обладавший приятным баритоном, то вместе они с удовольствием 
пели старинные осетинские песни. Известно, что Цоцко прекрасно пел, и его голос 
земляки-ардонцы сравнивали с соловьиным пением. 
Он бывал у нас и после переезда нашей семьи во Владикавказ. Здесь мы еще больше 
сблизились. 
Помню, в один из приходов к нам, я еще училась в 9 классе, Цоцко обратил внимание 
на мое произношение, в котором гортанные звуки звучали мягко, по-русски. Он пожурил 
моих родителей, а мне посоветовал почаще читать вслух осетинские тексты. 
В 1936 году, когда я уже училась на втором курсе литературного факультета 
СевероОсетинского пединститута, был веден курс практического изучения осетинского языка. 
А вел его Цоцко Амбалов. Как сейчас помню его в элегантном осетинском костюме, с 
европейской аккуратной бородкой. Очень общительный, динамичный, он выделялся 
сре-459- 

ди других педагогов тонким чувством юмора и подчеркнуто вежливым обращением к своим 
студентам. 
Мы, студенты, старались не пропускать ни одной лекции Цоцко Амбалова, для нас это 
была возможность узнать нечто новое, услышать из уст учителя народные пословицы, 
поговорки. Ни одна лекция не походила на другую. В арсенале обожаемого нами лектора 
были и загадки, и таблицы слов с трудным написанием, и сюжеты народных сказок — 
Цоцко всеми средствами стремился достичь оптимально быстрого и правильного усвоения 
языка своими слушателями. 
А еще на каждом занятии он артистично читал стихи Коста по памяти, да так, что мы 
после лекции спешили в библиотеку, чтобы насладиться поэзией великого Коста в тиши 
читального зала. Книги К. Хетагурова в библиотеке всегда были нарасхват. Какое счастье 
было узнать, что Цоцко и Коста были близкими друзьями!.. 
Лекции Цоцко, с которыми была связана наша любовь к родному языку и осетинской 
литературе, продолжались недолго, до 1937 года, когда настоящий смерч, прокатившись по 
всей стране, прошелся и по нашей республике, в одночасье лишив нас самых любимых 
педагогов. 
...В 1940 году после окончания пединститута я по распределению была направлена 
преподавателем русского языка и литературы в Ардонскую среднюю школу. Со мной 
поехала моя мама, чтобы помочь мне с жильем и поближе познакомить меня с друзьями и 
родственниками. А в Ардоне жила моя тетя, старшая мамина сестра, и мои двоюродные 
братья и сестры. Но прежде всего по приезде мама решила навестить не родственников, а 
Дзыккын-старшую сестру Цоцко, с которой была близко знакома и дружна . 
Все ардонцы знали аккуратный кирпичный дом Амбаловых из пяти комнат. Здесь 
когда-то жила большая семья и собирались многочисленные друзья и младших, и старших 
Амбаловых, читались стихи, велись дискуссии, звучала музыка. Отцом этого большого 
семейства был прапорщик Бицо, грамотный, культурный человек. Он часто выступал 
хадатаем по спорным делам ардонцев, чем снискал их уважение. Его старший сын Аппе 
родился крепким, здоровым ребенком, но, заболев оспой в детстве, он на всю жизнь остался 
слепым. Однако, несмотря на недуг, он хорошо вел свое хозяйство, занимался резьбой по 
дереву — делал себе и соседям домашнюю утварь. Он был общительный добрый человек, 
музыкально одаренный, хорошо играл на гитаре. Аппе первым положил на музыку стихи 
Коста «Додой», и ардонцы под аккомпанемент его гитары исполняли ее. 
Родственники и друзья любили Аппе и решили его женить. Друг советовал ему взять в 
жены 17-летнюю красавицу Софью из горного аула Нар. Привезли ее на быках в 
сопровождении десятка всадников. Была устроена богатая свадьба, где гулял весь Ардон. Софья 
оказалась доброй, скромной, хорошей хозяйкой. У них было шестеро детей. В воспитании 
этих детей сыграли большую роль Цоцко, его сестра Дзыккын и старшая сестра Чаба. 
(Кстати, Чаба была необыкновенной мастерицей по пошиву мужского национального 
костюма, и Цоцко признавал только ее шитье). 
Но вернусь к тому дню, когда мы с мамой приехали в Ардон, где я должна была 
учительствовать, и попали в дом Амбаловых. 
Дзыккын в эти годы все еще продолжала учительствовать в ардонской школе, несмотря 
на свой преклонный возраст. Жили они вдвоем с Софьей, и у них квартировали два 
студента. Дзыккын нас с мамой хорошо встретила. Пока мы сидели и разговаривали, Софья 
приготовила горячие пироги и курицу. Дзыккын рассказывала обо всех членах семьи, но 
больше о своем брате Цоцко, о том, как он с юношеских лет старался принимать участие в 
судьбе беднейших сельчан, особенно, когда был выбран старостой сельсовета. В свою 
очередь и все село приняло участие в сборе денег ему на дорогу, когда Цоцко решил поехать в 
Париж. (Там он прожил года два-три, изучал французский язык, а затем вернулся в 
Ленинградский университет). 
Цоцко много работал над осетинским языком, принимал участие в издании 
«Осетинскорусско-немецкого словаря» В.Ф.Миллера, преподавал осетинский язык в Ленинградском 
университете. Он собирал народный эпос осетин, в частности, нартские сказания. С этой 
-460- 

целью он объездил много сел Осетии, побывал во всех ущельях. Дзыккын вспомнила, что в 
Куртатинское ущелье он ездил вместе с моим отцом и был в восторге, так как собал 
большой материал, познакомился со многими сказителями. Цоцко был хорошим переводчиком 
русской классической и западно-европейской литературы. 
До мельчайших подробностей помню тот день в доме Амбаловых. Дзыккын пригласила 
нас в кабинет Цоцко. Когда мы туда вошли, то увидели почти пустые книжные полки, на 
письменном столе — все принадлежности для работы, а в гардеробе, раскрытом настежь, 
висела черкеска Цоцко... И тут уж мы втроем дали полную волю слезам. Дзыккын поведала 
о том, как в 1937-м пришла грузовая машина с людьми. Они обшарили весь дом и, не 
найдя ничего подозрительного, стали швырять в машину через окно все книги, как 
попало. Отдельные листы рукописей падали на землю, под колеса машины. Соседи старались 
помочь их подобрать, бережно расправляли листочек за листочком. Люди пытались собрать 
хоть что-то, чтобы сохранить память о Цоцко. 
Среди случайно оставшейся части его библиотеки были две старые газеты «Ирон газет», 
в редактировании которой Цоцко принимал участие, со стихами Коста, а также портрет 
Коста. Дорогие семейные реликвии, сохранившиеся в комнате Дзыккын среди ее тетрадей. 
Л.Кцоева, член Совета ветеранов педагогического труда РСО-Алания. 
(Газета «Фыдыбæстæ» №1, февраль 2001 года). 
ЦЪÆХ КЪРАНДАС 
Мæ фыд Бæройты Дзабойæн бирæ хæлæрттæ уыди. Уазæгджын хæдзар уыдыстæм. Уазæг 
— хуыцауы уазæг. Уазæг — фарнхæссæг. Æнæуазæг хæдзар ирон адæммæ кадджын никуы 
уыдис. Дзабомæ та канд джызæйлаг уазæг нæ цыд, фæлæ ма Ирыстоны бирæ æндæр 
рæттæй дæр. 
Коцойты Арсен не ’мхъæуккаг уыдис, фæлæ ма нæм уæды нымад лæгтæй уазæгуаты 
уыдысты Гæдиаты Секъа, Хетæгкаты Къоста, Æмбалты Цоцко æмæ сæ ном кæмæн нал 
хъуыды кæнын, ахæм ирон интеллигенттæ. 
Мæ фыды уазджыты æхсæн уæлдай æхсызгондæр уазæг махæн, сывæллæттæн, уыдис, 
рæсугъд, цингæнаг чи уыдис, уыцы донгъуыз цухъаджын лæг. Хуыдтой йæ Цоцко. Канд 
нæ бинонтæ нæ, фæлæ-иу æппæт хъæуккæгтæ дæр цин кодтой уыцы уæздан адæймаджы 
фæзындыл. Раст цыма алкæмæн дæр йæ тугхæстæг уыди, ахæм цæстæй йæм кастысты. 
Мах, сабитæ, зæрдæйæ æнкъардтам уæлдай хъарм цыдæр циндзинад Цоцкойы æрбацыды. 
Стыр диссæгтæ дзы нæ зыдтам, фæлæ нæ-иу истæмæй æнæмæнг барæвдыдта. 
Мæ зæрдыл бадардтон, иу хатт та нæм уазæгуаты æрбацæугæйæ мын цы цъæх кърандас 
балæвар кодта, уый. Мæ цинæн ма кæрон кæм уыди! Иннæтæн къафеттытæ радта, мæнæн 
та æнæхъæн кърандас! Уыдон сæ къафеттытæ уайтагъд ахордтой, æз та мæ рæсугъд 
тигъджын етавдаппджын цъæх кърандасæй мæ зæрдæйы дзæбæхæн хæххытæ кодтон. Æхсæз 
азæй мыл фылдæр нæма цыди æмæ дамгъæтæ нæма зыдтон, фæлæ Цоцкойы лæвар 
кърандасимæ мæхимæ æнахуыр цыдæр кастæн. Ме ’мбæлттæ мæм хæлæг куыд нæ кодтаиккой. 
Уыцы кърандасы фæрцы мæхицæй æнахуыр буц ныддæн, раст цыма Чабæхан дæр нал 
дæн, фæлæ стыр чидæр, æмæ мæ хъус адардтон хистæрты зондджын ныхасмæ. Уыдон 
дзырдтой, рæстæг куыд аивта, уый тыххæй. Дзырдтой, фæсивæдæн ныр ахуырмæ 
фæндæгтæ кæй байгом сты, цард кæй фæнывыл уыдзæн, æмæ ма ног хицауадимæ тохмæ чи 
хъавы, уыдонæн дзы кæй ницы рауайдзæн. 
Зæхбын хæдзары астæу даргъ фæйнæджытæй арæзт стъолы уæлхъус бадтысты 
цалдæрæй. Ныхас кодтой кæрæдзийæн нымд кæнгæйæ, уæздан æмæ уæзбын. Иу цасдæр 
фæныхас кодтой Голиаты Ванойы тыххæй. Уый уыдис паддзахы офицер æмæ ныртæккæ æмбæхст 
-461- 

Джызæлы сæрмæ хъæды. Йæ зæрды ма уыдис атох кæнын ног советон хицаудзинады ныхмæ 
æмæ нæ уазджыты зæрдæмæ уый æппындæр нæ цыди. 
— Æгъгъæд ын у Ванойæн дæр. Мæнæ æрцæуæд йæ хæдзармæ æмæ адæм куыд 
цæрынц, афтæ æнцад-æнцой цæрæд хъæубæсты астæу. Бамбарын афон ын у, — дзырдтой 
нæлгоймæгтæ. 
Æцæгæй дæр бирæ рæстæг нæ рацыд, афтæ Голиаты офицер æрцыд хъæдæй æмæ царди 
хъæуы. Йæ бинойнаг уыдис Дзанайты Иваны хо — Нигеры хо Саса. Куыста ахуыргæнæгæй. 
Уыдис нымад, кадджын адæймаг хъæубæсты ’хсæн. Вано дæр æрæнцад йæ фыдуаг митæй. 
Уæды рæстæджы мæ фыд куыста кадетты корпусы подрядчикæй. Ласта уырдæм суг, 
хъæдæрмæг. Цы уæрдонджынты-иу баххуырста, уыдонæн иннæтæй хъауджыдæр фыста 
дыууæ суарийы фылдæр. Уæды рæстæджы уыдон дзæбæх æхца уыдысты кусæг лæгæн, 
æмæ-иу сугласджытæ архайдтой Дзабоимæ кусыныл. Разы уыдис кадетты корпусы 
разамынд дæр, уымæн æмæ куыст къуылымпы нæ кодта. Дзабойы фæсномыгæй хуыдтой 
«скорый подрядчик». 
Нæ зонын, Æмбалты Цоцко æмæ мæ фыд афтæ хæлар цæмæн уыдысты, фæлæ сæм æз 
сывæллоны цæстæй кæсгæйæ ардтон иу хорз миниуæг: адæмæн сæ цæст уарзта хорздзинад 
æмæ сæ бон цæмæй уыди, уымæй алкæмæн дæр хорзы цыдысты. 
(Бæройты-Бигъуылаты Чабæханы, педагогон куысты ветераны мысинæгтæй). 
(©©) 
ФЫССÆГ ПЛИТЫ ХАДОЙЫ МЫСИНÆГТÆЙ 
Ирон адæмон сфæлдыстад æмбырд кæныныл æнувыдæй чи архайдта, уыдоны ’хсæн 
зынгæ бынат ахсы Æмбалты Цоцко. Диссаджы миниуджытæ уыд Цоцкомæ — кæмфæнды 
куы уыдаид, цыфæнды куы куыстаид, уæддæр æрвылбон йæ хъус дардта адæммæ: цæмæй 
цæрынц, цин æмæ сын мает сæ зæрдæты цавæр зарджытæ æвзæрын кæнынц. Ахæм 
хъуыдытимæ уæгъд рæстæг, улæфты бонты зылд хъæутыл. Цоцко иу бæрæгбон дæр нæ уагъта, 
фæзынд-иу ныхасмæ æмæ хъуыста урсзачъе зæронд лæгты зардмæ, сæ ныхæстæм. 
Йæ фыд Бицо уыд ахуыргонд адæймаг, куыста Хæххон милицæйы офицерæй, хорз 
зыдта Хетæгкаты Къостайы, поэтæн йæхи æмæ Леуаны дæр. 
Цоцко ахуыр райдыдта фыццаджыдæр Æрыдоны. Ам каст фæци райдайæн скъола, æмæ 
1887 азы бацыд дины училищемæ. Уый фæстæ къорд азы фæци ахуыргæнæг Ирыстоны 
скъолаты. Йæ ахуырады сæрæн æвæрдта ирон зарæг, ирон чиныджы хъуыддаг ныффидар 
кæнын. Хорз ахуыргæнæджы фæд ныууагъта йæ фæдыл. Къорд азы бакуыста адвакатты 
къæнцылары дæр. 
Бæрзонд зондадимæ йæ зæрдæ рагæй дзырдта, æмæ ацыд Парижмæ. Уым сарæзтой 
Уæрæсейæ чи ралыгъд, кæй фæсырдтой политикой хъуыддæгты тыххæй, ахæм стыр 
ахуыргонд адæм, профессортæ, фыссæг адæм ног сæрибар бæрзонд зондады скъола (Русская 
Высшая школа). Сæ сæргъы уыд мæскуыйаг профессор Максим Ковалевский — ирон 
адæмы сæрыл чи фæхæцыд бирæ азты. Бауазæг кодта хорз ирон лæппуйы ахуыргæнæг. Цалдæр 
азы фæстæ сыздæхт Ирмæ. Уыцы хорз æмбал куыста, «Общество распространения 
образования среди горцев» кæй хуыдтой, уыцы æхсæнады. Иттæг арæхстæй фыста иронау. Уый 
хуызæн бирæтæ нæ зонынц сæ райгуырæн æвзаг. Миллер Дзæуджыхъæумæ куы сласта йæ 
бакусинаг дзырдуат, уæд хъуыды кодтам, кæй бар бакодтаиккам ахæм фæллой. Бæлвырдæй 
Цоцкомæ бадзырдтам, загътам, уый та нæ куы нæ сараза, уæд ничи. Кæд уыцы æхсызгон 
чиныг феной Ир, уæд арфæ ракæнæнт Цоцкойæн. 
Цоцко уыцы дзырдуатыл бакусынмæ ацыд Ленинградмæ, йæ хъус дардта фæсивæдмæ, 
æххуыс кодта уæлдæр скъолаты иронæй чи ахуыр кодта, уыдонмæ. Ленинграды фæхæлар 
курдиатджын таурæгъгæнæг æмæ æхсæнадон кусæг Калоты Зауырбегимæ. Ленинграды 
пад-462- 

дзахадон университеты профессор Томашевский ирон студенттæн каст ирон æвзаджы 
курсами лекцитæ, практикой ахуыртæ та студенттæн кодта Æмбалты Цоцко. 
Цоцко — уазæгуарзон, хъæлдзæг адæймаг, зонгæ уыди бирæтимæ, стыр аргъ ын 
кодтой. Захъагомы йе ’рвадæлты чызг уыди Саутæты чындз, æмæ-иу уый абæрæг кæнгæйæ 
арæх фембæлд уымы адæмимæ. Куыд стыр аргъ ын уыд уыцы коймæгты ’хсæн, уый 
тыххæй арæх дзырдта Æмбалон. Цоцко иу къуым дæр Ирыстоны æнæсгæрст нæ ныууагъта, 
адæмон сфæлдыстады уацмыстæ æмбырд кæнгæйæ. Кæдæм-иу бафтыд, уым ын стыр аргъ 
кодтой адæм, нымадтой йæ хионыл. Уый æмбæрста адæмон сфæлдыстады стыр 
ахадындзинад хъомыладон куысты, ирон зарджытæ æмæ таурæгътæ егъау тых кæй сты, æмæ сæ 
æмбырд кодта. 
Цоцко уыд фæрнджын æмæ намысджын адæймаг, курдиатджын ахуыргонд, 
культурой адæймаг, хорз зыдта наукæйы нысаниуæг царды, уарзта аивад, аргъ кодта уырыссаг 
культурæйæн. Хорз зыдта уырыссаг литературæйы курдиатджын минæвæртты, уарзта Лев 
Толстойы. Фæстæдæр базонгæ ис Максим Горькийимæ. Фыстой писмотæ кæрæдзимæ. 
Немыцагæй ратæлмац кодта Шиллеры «Вильгельм Телль» æмæ 1924 азы мыхуыр рацыд 
Берлины. 
Ирон аивадæн йæ цард æмæ йе ’сфæлдыстад æвгъау чи нæ кодта, ахæм адæймаг уыд 
Цоцко. Иттæг зынаргъ хъуамæ уой нæ цæсты уыцы ахуыргонд адæм, рæстæй чи фæкуыста 
нæ мæгуыр талынг адæмы астæу, сæ тыхст царды астæу чи арвыста йæ бонтæ. Ирон æгъдау, 
ирон фæтк, ирон æвзаг, нæ зарæг ма фесæфой, ууыл чи архайдта. Нæ кæстæр хорз кæстæр 
куыд уа, нæ хистæр та хорз хистæр, уымæ чи бæллыд. Алы сау куыст дзыллæйы 
хъуыддаджы йæ сæрмæ чи хаста, уый æнæзивæгæй чи кодта, цæттæ фæдисон чи уыдис, дунейы 
йæхицæн нард цард ссарыныл чи нæ зылд, фæлæ æмбисондау — дон фæцæуы, дур йæ 
бынаты баззайы — чи ныццæнд ис йæ мæгуыр Ирыстоныл. Нæ Ирыстон гæныстон цæмæн 
сси, цæмæн сæфы æнæзылдæй — уыцы хъуыдыйæ чи хъæрзыд. 
Куыст кусæгæй тæрсы. Ахæм кусæг уыд Æмбалты Цоцко. Ирон мæсыгамайджыты æхсæн 
хуыздæр кусæг уыди Цоцко. Фидар хæцыд йæ мæлæты бонмæ æндон фыссæныл, йæ 
мæгуыр дзыллæйы сагъæс йæ хуылфы, афтæмæй кадимæ царди Иры астæу. 
ÆНУСМÆЙЫ ХÆЛÆРТТÆ 
Æз ма уæд хæрз лæппу уыдтæн, Цоцко та йæ тæккæ лæджы кары. Тынг хæлар уыдис 
Зæнджиаты Бæбуимæ. Бæбу махмæ хæрз хæстæг цардис нæ уынджы. Цоцко-иу 
Ленинградæй Æрыдонмæ куы ссыд, уæд-иу бон фæцис Æрыдоны, дыккаг бон-иу æрбацыд 
Алагирмæ Бæбумæ. Цæмæндæр æм хорз каст мах дуармæ æрбадын бандоныл. Кæнæ мæн, 
кæнæ-иу ме ’фсымæр Исламы арвыста, Бæбумæ мын фæдзур, зæгъгæ. 
Махæн ахуыргæнæг уыдис Бæбу. Лев Толстойы уацмыстæ уымæй хуыздæр ничи 
ратæлмац кодта иронмæ. «Хаджи-Мурат», «Казаки», «Кавказский пленник», Горькийы 
«Челкаш», Неверовы (А. Скобелевы) «Ташкент — город хлебный» æмæ æндæртæ. «Челкаш» мах 
кастыстæм скъолайы ахуыр кæнгæйæ. 
Хорз ма йæ хъуыды кæнын, Цоцко-иу Бæбуйы Нармæ хуыдта. Уæды рæстæг цæй 
автобустæ уыди. Кæд-иу сæ æрзæтласæг машинæ кæнæ уæрдонылцæуæг йемæ авæрдта, уæд 
хорз. Кæннод-иу суанг Нармæ фистæгæй бацыдысты. Бæбу-иу уый фæстæ дзырдта, 
Цоцко, дам, æд къахыдарæс никуы ссæуы Къостайы райгуырæн хæдзармæ. Йæ дзабыртæ, дам, 
раласы, йæхи суадоны цæхсы, стæй дзуары бынмæ куыд цæуай, афтæ табугæнгæ бацæуы 
хæдзармæ. Цæугæ та фæкæны разæй. 
Уыдæттæ-иу дзырдта Баситы Миха дæр. Миха уыд хъæбатыр ирон чызг Баситы 
Чабæханы фыд. Уый дæр Цоцкоимæ хæларæй цард. Ахуыргонддзинад дæр æм уыдис. Искæй 
искуыдæм гæххæтт фыссын бахъуыд, уæд-иу Михамæ цыд. Комы лæг æй хуыдтой адæм. 
-463- 

Къоста куы æруæззау, хуыссæнуатæй куы нал стад, уæд æм уыдон ацыдысты 
рынчынфæрсæг. Уыцы хабæрттæ Æмбалты Доттан фыста журнал «Мах дуджы» номыртæй иуы 70- 
æм азты. 
Къостайы мардыл Цоцко сау дардта йæ царды кæронмæ. Хил рауагъта. Йæ цъæх цухъа 
сауæй раивта æмæ цæрæнбонты сау фæдардта. Вообще Цоцко — эталон осетина-мужчины. 
Он, к тому же, был несказанно скромен и благороден. 
...Уыдаид 1933 аз. Уалдзæг. Раст мартъийы мæй. Æз уæд скъоладзау уыдтæн. Не скъола 
та уыд инæлар Трейтер раздæр кæм цард, уыцы хæдзары. Уыцы скъолайы кæрты фæстаг 
хатт федтон Цоцкойы. 
Уьщис хур бон. Мит кæм атад кæрты, уымыты зæхх ранæй-рæтты фæсур. 
Уалдзыгон куыд вæййы, афтæ зæххы улæфт урс мигъы хуызæн фæлмæй йæхи хæрдмæ 
иста. Уыдис нæм Зæнджиаты Бæбуйы урок литературæйæ. Кастыстæм Максим Горькийы 
«Челкаш». Уалынмæ лæппутæй чидæр афгæ: 
— Бæбу, дæлæ ма кæртмæ акæс! 
Акастис. Кæрты лæууыд Цоцко. Бæбу йæ куы ауыдта, уæд йæ къæлæтсæр лæдзæг йæ 
цонгыл баппæрста, къуылыхгомау уыд, уый дæр дзы, æвæццæгæн, айрох, æмæ атагъд кодта 
уазæгмæ. Йæ къухтæ фæйнæрдæм фæхаста, афтæмæй атындзыдта Цоцкомæ. Йæ кæрцы 
фæччитæ дæр ныппака сты фæйнæрдæм, афтæмæй Цоцкоимæ кæрæдзийæн ныхъæбыс кодтой. 
Махæн бæргæ афæдзæхста, уæхæдæг уал кæсут «Челкаш», зæгъгæ, фæлæ мах, 
ахуырдзаутæ, нæ цæстытæ сарæзтам дыууæ æхсызгон хæлармæ. Уыдон кæрты хурварс ран 
æрбадтысты æмæ æхсызгон ныхас кодтой. 
Баситы Михал, фыссæг. 
ЦОЦКОЙЫ МЫСИНÆГТÆ БРЫТЬИАТЫ ЕЛБЫЗДЫХЪОЙЫ ТЫХХÆЙ 
Брытъиаты Елбыздыхъо нæфæразгæ хæссы фæззæгæй ардæм. Цæры театры фæстæ. 
Кæрты мидæг дыууæ уаты ахсы, хуссармæ се ’ргом, цæлгæнæн ныггæнды бынæй. 
Фæссихор æм бацыдтæн фæрсæг. Хадзымурат, Бæгъатар æмæ Зариффæ хъазынц иннæ 
уаты. 
— Уæ бон хорз, Брытъиаты фæсивæд! - дзурын сæм. 
Сабитæ фæуагътой сæ хъазт, мæнырдæм æрбакастысты æмæ худынц. 
— Кæми Елбыздыхъо? 
— Мидæмæ, — загътой сабитæ. 
Бацыдтæн дыккаг уатмæ, Елбыздыхъо хуыссы хурныгуылæны ’рдыгæй, æфснайд 
сынтæджы, къулы фарсмæ, йæ сæр цæгатмæ арæзт. 
— Æнæниз дæ хуыцау скæнæд, лæппу! 
Елбыздыхъо рабадт йæ хуыссæны æмæ дзуры: 
— Æгас цу! Æрбад. 
Æрбадтæн. Афарстон æй йæ низтæй; иу-дыууæ къуырийы бæрц тынг тыхсти йæ галиу 
цæстæй, хуыссын æй нæ уагъта, афтæ йын рысти. Æнцад æй нæ уадзы сусæг ризæг. 
Æрæджы та йын дохтыртæ афтæ: дæ галиу роджы хъус чысыл агайд у низæй. Фæнд ын кодтой, 
цæмæй хус ран, хъарм бæстæм исты амалæй куыд фæцæуа дзæбæх кæнынмæ. Ацы ран ын 
Дзæуджыхъæуы бæстыхъæд нæ фидауы. 
— Цы митæ аразыс, Уæлладжырон? — фæрсы мæ. 
— Аргъæуттæ, таурæгътæ фыссын, кæд дæ фæнды, уæд дын ацы сахат дæр 
ракæндзынæн иу аргъау. 
— Ракæн, и, æз дæм байхъусон. 
Æмæ йын Цыфурийы аргъау ракодтон. 
Уæд Зариффæ Бæгъатары æрбахуыдта Елбыздыхъойы хуыссæнмæ æмæ дзуры: 
-464- 

— Къуымбилты стылд Бæгъатар. 
Бæгъатары фæсонтыл цагъд урс къуымбилтæ ныххæцыдысты. Æвæрд уыдысты æттаг уаты 
иу къуымы. 
Елбыздыхъо йæ къæхтæ хуыссæнæй æруагъта, къалостæ скодта йæ уæлæ, рауад æттаг 
уатмæ, къуымбилтæм бавнæлдта æмæ дзуры: 
~ Дыууæ къуырийы лæууынц ацы ран, бафснайын афон сын бæргæ у. 
Стæй дыууæ лæппу æмæ чызгмæ: — Куыддæр ма сæм хæстæг дæр бацæуат, афтæ уæм 
бæрæг уыдзæн! 
Уый адыл бацыд фæстæмæ æмæ та хуыссæнмæ ауагъта йæхи. 
Уæд Елбыздыхъо дзуры къуыпных æмæ æлхынцъæрфыг Бæгъатармæ: 
— Бæгъатар, ардæм рацу! 
Бæгъатар æрбацыд, сынтæгыл бауагъта йæхи æмæ кæсы йæ рынчын фыдмæ. 
Елбыздыхъо дзуры: 
— Бæгъатар, а ’уæлладжырон æрбацыди рынчын фæрсæг дæ фыдмæ, Цыфурийы аргъау 
ын ракодта. Ныр у, æмæ йын мах дæр истæмæй æгъдау куы нæ радтæм, уæд нæ хъаст 
ахæсдзæн. Аргъау ракæн, Бæгъатар, намæ уæлладжырон зæгъдзæн — куырттатæ аргъæуттæ 
кæнын нæ зонынц. 
Бæгъатар, æртæ-цыппар аздзыд саби бахудти æмæ байдыдта аргъау кæнын. 
Елбыздыхъо рабадт йæ хуыссæны. 
Къуыпных æмæ æлхынцъæрфыг Бæгъатар хуыссæны æнцой йæ фыдмæ кæсгæйæ 
ракодта аргъау. 
Уалынмæ Олга дæр æрбацыди дзидзидай сывæллонимæ. 
Сабат. Æртхъирæны мсейы 17 бон. 1923 аз. 
(ЦИГСИИ-ы наукой архив. Фонд 15, п.1). 
#© 
ЗОÆмбалтыЦоцко 
-465- 

-ш-~ 

& 
ИСТОРИОН ЦДУТÆ АДÆМОН МЫСИНÆГТЫ 
ДЫГУРЫ ФОСЫ ТАРД 
(Сфæлдыстадон балцы ныффыстытæй) 
Ацы хъуыддаджы фæстæ дзæвгар афонтæ рацыд. Уырысы тых фæзынди кæмтты. 
Æрæвæрдтой пъырыстыфтæ Уæлладжыры, Дыгуры, Куырттаты, Арвыкомы, Хуссар Ирыстоны 
Дзауы комы. Нар æмæ Мамысоны нæма уыди уыцы тых; хицæуттæ æвæрд нæма бантыст 
уыцы ран, Тибы куы ныппырх кодтой 1839 аз, уый фæстæ. 
Тибы ныхасы бадынц, хистæртæ фыдæлты таурæгътæ кæнынц, кæм фæлæбурдтой, 
кæцæй цы рахастой, Дыгур куыд æрбафсæрстой, Згъилы куыд фæцæйхастой; куыд 
схæцыдысты Дыгуры тыхгæнджытыл Джебетайы æмæ æндæр хабæрттæ, уырысимæ куыд 
хæцыдысты... 
Æмæ уæд адæм дзурын байдыдтой: 
— Мах дæр нæ фыдæлты истæмæй куы бафæзмиккам. 
Рафæнд-бафæнд кæнын байдыдтой, кæдæм фæцæуой, цы бакæной. Фæстагмæ сæ фæнд 
ахицæн. Дыгурмæ фæлæбурын сфæнд кодтой. 
Дыгуры фос хызтысты Хъивоны. Хабар фæчындæуыд Бадилатæм æмæ сæ фос Уæллаг 
коммæ æртардтой. Абысалты сау фæтæнмæ. 
Тиб сбал кодтой æмæ арвыстой Нармæ, Зæрæмæгмæ æмæ Мамысоны хъæутæм: 
— Дыгурмæ цæуæм фос тæрынмæ æмæ нæ хæстæг, не ’ввахсæй кæй фæнды махимæ 
рацæуын, уый нæм дыццæджы Зæрæмæджы суары фарсмæ зынæд, æнхъæлмæ уæм 
кæсдзыстæм бон изæрмæ. 
Фæцыдысты, кæдæм арвыстой, уыцы бынæттæй дæр, æдæппæт 160 лæгмæ ’ввахс 
баисты. Сæвзæрстой хицæуттæ дыууæ лæджы: Мурти Къадзты Тибæй æмæ Хæмæты Хуырымты 
Торбозайæ. 
Къасарайы Мыкалгабыры бын ард бахордтой, цæмæй æмзæрдæ, æнæ сайдæй хæцой 
кæрæдзийыл. 
Сæ фæндаг акодтой фæсфæды Цъæйы хъæуыл æмæ рагъыл Уæллагкоммæ 
ныххызтысты. Бонасадæн бакодтой хæхты. Арвыстой лæгтæ, цæмæй сбæрæг кодтаиккой фосы бынат. 
Фос разындысты Стыр дуры рæбын се ’хсæвиуаты. 
Стæры бал ныббырстой æхсæвыгон фосгæстæм, змæлын дæр сæ нал бауагътой, 
афтæмæй сыл рахъæр кодтой æд фыййæуттæ, æд куыйтæ Хъивоны æфцæгыл. Фос уыдысты 
Бытуты, Абысалты æмæ иннæ Дыгуры, æдæппæт дзы уыди иу авд мин фысмæ æввахс. Фос 
æхсæвыгон тæрын нæ ракуымдтой. Уæд фыдгæнджытæ фыййæуттæм: 
— Уæхи æвзагæй сæм дзурут, сæ разæй ацæут, намæ уæ цæгъдæм. 
Æмæхсæвæджы Хъивоны æфцæгæй Зджыдмæ æрбахызтысты. Уырдыгæй сæ Сагойы 
доны Нæзыджынмæ сыскъæрдтой. 
Дыгур райсомæй базыдтой: фосгæстæй иу фыййау — Мыхыл аирвæзт æхсæвы æмæ 
фæхабар кодта. Дыгур комвæдис фесты. Фæдисæттæ иу ран æрæмбырд сты æмæ уыцы 
хуызæнæй сурын байдыдтой тыхгæнджыты. 
-467- 

Дыууæ дихы фæкодтой сæхи стæры бал. Иутæ фæдисæттимæ хæцыдысты, аннæтæ фос 
скъæрдтой. 
Дыгурмæ фæдисы рацыдысты Зджыд æмæ Садонгом. 
Фос Нузалы хидыл нæма фесты цыд, афтæ хæст стынг Нæзыджыны. Фæстагæттæ 
Нæзыджыны æрурæдтой фæдисæтты, цалынмæ хидыл бахызтысты фос. Фос æмæ адæм хидыл 
бахызтысты. Сæ фæдыл стæры бал Нузалы хид ивылд доны ныппæрстой. Фæдисæттæн 
доны ахизæн нал ис, æмæ Нæзыджыны бын хъæд сæхи бакодтой æмæ хæцын байдыдтой 
уырдыгæй. Скъæрджытæ бахæццæ сты быгъдæгмæ. Быдасты, Нузалæй фалдæр иу гæмæх 
фæзы уæле Быдастæ — скъæрджытæй 4 фæмард, 12 та дзы цæфтæ фесты. Цæфтæ нал 
амардысты. Дыгурæй сæ номдзыд лæгтæй чи фæцæф, уъщон æрбайхъуыстысты туалтæм: 
Абысалтæй Дзаххотт æмæ Гуыргъохъо, Бытитæй хъæбатыр Баде, стæй Денджыз, Хъуыбадты 
Бимболат. 
Туалтæ фос баскъæрдтой Зæрæмæджы суары фæзмæ æмæ сæ уыцы ран байуæрстой. 
Фыййæутты суанг Тибмæ бакодтой. 
Дыгур хъаст байдыдгой Уырысы хицæутгæм. Хицæутгæ Гурæй рарвыстой иу æлдары — 
пъырыстыфæн - Бежан Херхаулидзе, цæмæй хицауад кæна Туалты æмæ фосы тард дæр равзара. 
Херхаулидзе рацу-бацу фæкодта хъæутыл: иутæ йæ иуырдæм ардыдтой, аннæтæ — 
аннæрдæм. Сдзæгъæл лæг, кæрон нал ссардта хъуыддагæн. Туалтæ пъырыстыфæн балхæдтой 
цъæх бæх æд саргъ æмæ тинтычъи тын æмæ йын загътой: 
— Адон с’аккаг кодтой Туалтæ сæ ног хицауæн: ацы бæхыл сбад, тынæй исты дзаума 
дæхицæн сараз æмæ сæ нæ дзыллæйы номыл æнæнизæй фæдар. Дыгуры фосы хъуыддаг 
кой дæр мауал кæн: ницыуал дзы рауайдзæн, дон ихы бынты. 
Бадилаты фæндæй Уырысы æфсæдтæ ныббырстой Цæразонтæм æмæ сын сæ мулк 
ныххæлæттаг кодтой. 
ХУССАР ИРЫСТОНЫ ХÆСТЫ ЗАМАНÆЙ УЫРЫСЫ ÆФСÆДТИМÆ 
1896 азы Калакмæ фæцæйцыдтæн Дзауы комыл. Чъребайæ Куртайы æхсæн амбæлдтæн 
иу къорд лæгтыл дыргъбæласдоны раз. 
— Уæ фæндаг раст. 
— Æгас цу, уазæг. Кæцæй цæуыс æмæ кæдæм дарыс дæ фæндаг? 
— Цæуын Тибæй, мæ арæзт та у Калакмæ. 
— Тибæй, зæгъыс? Æмæ уæд кæй лæппу дæ Тибы? 
— Боциты. 
Уæд сæ хистæр дзуры аннæтæн: 
— Мæнæ бæласы бын абадæм, нæ фæллад суадзæм, уазæджы хабæрттæй афæрсæм. 
Кæстæр, бæхы фæсарцæй лалым райхал æмæ хордзен ардæм рахæсс. 
Æрбадтыстæм бæласы бын. Æрæвæрдтой хæрд æмæ нозт. Хæрд æмæ нозтмæ нæма 
бавнæлдтой, афтæ сæ æз дæр фæрсын: 
— Æмæ, бафæрсын аипп ма уæд, фæлæ сымах та чи стут? 
— Мах та стæм уыцы адæмæй, Тибы руаджы ма мыггаг кæмæй баззад, мах стæм 
Коцтæй- Лонкъацитæй. 
— Уый та куыд? 
— Мæнæ уал фæйнæ аназæм æмæ дын æй уæд радзурдзынæн, нæ уазæджы хай. 
Коцтæ — Лонкъацитæ сæ цæсгæмттæ ныррухс кодтой, фырцинæй фæцæйцыдысты. Мæ 
мад, мæ фыд дæр мыл ахæм зæрдиаг цин нæ бакодтаиккой. Ануæзтам фæйнæ. Нуазæнтæ, 
рæсугъд ныхæстæ. Уый фæстæ мын дзурын райдыдта сæ хистæр Куыдзæг Коцты: 
— Мæ фыд фæцарди зæронды бонмæ, æмæ-иу арæх дзырдта, Уырысимæ нæ фыдæлтæ 
куыд хæцыдысты. Уырысимæ нæ фыдæлты хъуыддаг лæгъз нæ цыди: Уырысы къухмæ нæ 
-468- 

фыдæлтæ сæхи нæ лæвæрдтой, Уырыс дæр сæ æнцад нæ уагътой. Æмæ уæд нæ фыдæлтæ 
фæнд скодтой, схæцыны фæнд. 
«Цæйнæфæлтау æлдæртты къухмæ бафтæм, уыдонæн хъалондар суæм, фæлтау нæ иу 
дæр мауал баззайæд». Лæггæ сæ бинонтæ, сæ фос баздæхтысты æмæ Тибмæ æртардтой. 
Тибы уазæг сæхи бакодтой. Боциты Малхъармæ æрынцадысты Лонкъацийы сывæллæттæ, 
устытæ, сæ ис, сæ бон. Сæхуыдцæг нæ фыдæлтæ, хæцынæн бæзгæ чи уыди, уыдон сæхи 
срæвдз кодтой, 1830 азы сæрды сæ хæст æрцыд Уырысимæ. Нæ фыдæлтæ бацыдысты 
Къолойы фидары Чеселты æмæ уым 30 лæгæй фесæфтысты нæ мыггаджы лæгтæ иууылдæр. 
Ныр ма нæ чи баззад, уыдон Тибы уазæгуаты чи уыди, уыдон стæм. Мæ фыд дзы уыди 
чысыл лæппуйæ». 
— Æмæ ацы сахат та цы ран цæрут, цас мыггаг стут? 
— Ацот та кодтам Тибы руаджы, иу фынддæс хæдзары та баистæм, цæрæм Схлебы, 
Рустауы æмæ æндæр рæтты. 
Ацы хабар æз мæхæдæг фехъуыстон Тибы нæхи хистæртæй. Нæ фыдæлтæй фехъуыстон 
æз Коцты мæсыг Къолойы зарæг. Хорз æй нал хъуыды кæнын, фæлæ дзы уыди ахæм 
ныхæстæ: 
— Мæнæн же бын цæнгæт, 
Мæ фæрстæ æгъæл, 
Мæ сæр сæууон стъалы,— дзуры мæсыг. 
— Мах дын фестын кæндзыстæм, — 
Дзурынц Уырысы æфсæдтæ, — 
Дæ бын фаджыс, 
Дæ сæр къæлуа, 
Дæ фæрстæ кау. 
ТИБЫ ФÆДИС ДЫГУРМÆ 
Ацы хабæрттæ æрцыдысты, Хъырымы хан Девлет-Гирей сæм куы ’рбафсæрста, уæд — 
1750 азы кæнæ уæдмæ хæстæг. 
Дыгургом базыдтой, Хъырымы хан Долат-Джери сæм хæссынмæ кæй æрбацæуы. Æмæ 
Дыгуры хистæр Хъуыбадты Тазрет фервыста фæдис хъæргæнджытæ алы рæттæм 
Ирыстоныл. Æмæ æд æфсæдтæ æрбафсæрстой Хъырымы тæтæр, Кæсæг дæр семæ, æмæ Дыгур 
æрбадтысты æрбацæуæнты комы дымæгмæ. 
Тиб, хабар фехъусгæйæ, æрбадтысты тæрхоны. Раздæр рахастой ахæм тæрхон, цæуын 
кæй хъæуы фæдисы. Дыккаг фæнд та уый уьщи: цалæй ацæуай æмæ чи ацæуа? Æмæ алыг 
кодтой: дыууæ лæджы цы хæдзары ис, уымæй иу лæг, æртæ лæджы кæм ис, уырдыгæй дæр 
иу лæг, цыппар лæгæй — æртæ, фондз æмæ фылдæр лæгтæй — æртæ. Мамысоны хъæутæм 
дæр фæдзырдтой Тиб æмæ дзы акодтой хæдзарæн лæг фæдисы. Мамысоны хъæуты сæрæн 
лæгтæ сæхи барæй цыдысты, аннæты та æхсарæй акодтой. 
Фæдисы адæмæн хицæуттæ уыдысты Къадзты Барæта, Боциты Бæтæхъо. 
Дыгургомы адæмы хæцгæйæ ныййæфтой Мамысоны фæдисæттæ тæтæримæ. Дыгурмæ 
ма ныххæццæ сты Рацъæй дыууæ хъæуы — Хъив æмæ Чъеура, сæ хицау Луарсаб Дзапартæй. 
Мамысон æмæ Рацъæй фæстæмæ Дыгурмæ иу адæймаг дæр нæ фæзынд фæдисы. 
Мæймæ фæстæмæ æрбаздæхтысты Мамысоны фæдис, иу æнамонд хабар дзы не ’рцыди. 
Хъырымы ханы атардтой комы дымæгæй. 
%% 
-469- 

ТИБЫ ХÆСТ УЫРЫСЫ ÆФСÆДТИМÆ 
1822 азы сæрды. Калакæй рарвыстой хицæуттæ æфсæдтæ, сæ хицау Попов, Херсоны 
полчъы хицау. Дзырд ын уыди хицæуттæй: Дзауы ком, Къуыдаргомыл куыд ацыдаид æмæ 
Згъилы æфцæгыл Мамысонмæ куыд ныххызтаид. Фæдзæхст ын уыди: адæмы сабырæй куыд 
раздæхтаид Уырысы хицауадмæ, куыд сын бамбарын кодтаид Уырысы тых, се’гъдау, сæ кад. 
Попов Дзауæй Тибмæ сабыргай фæцыди, фæиста фырттæ, хицæуттæ æвæрдта. 
Тибы адæм йæ размæ æрлæууыдысты Къоты фæзы Тлийы бын. Фæрсынц Поповы: 
— Чи дæ, кæдæм цæуыс, стæй цæмæн цæуыс? 
— Æз дæн æрвыст Уырысы паддзахы номæй, æрвыст Калакæй, — дзырдта Попов 
тæлмацæй, йæ талмачтæ гуырдзыйæгтæ. — Паддзахы фæнды, цæмæй Иры дзыллæ басабыр уой 
æмæ сæхи Уырысы уазæг бакæной, Уырысы æгъдæуттæм гæсгæ сабыр цард райдайой, 
Гуырдзы куыд бакодта, афтæ. 
— Уыдон хорз сеппæт дæр, фæлæ дын зæгъæм: мах бæстыл дæуæн нæй ацæуæн; 
кæуылты æрцыдтæ, фæстæмæ дæр уыцы рæттыл дæхи айс æд æфсад. Уырысы паддзахæй куы 
курæм, уæд нæм-иу фæзынæд, фæлæ уал ныр уæхи айсут нæ зæххæй. 
Попов разæй фæлмæн ныхас кодта, фæлæ Тиб ком нæ дæттынц, уæд булкъон 
хъæбæрæй ауагъта йæ ныхас. 
Уæд æм Тиб сминæвар кодтой: 
— Мæнæ нæ кæрæдзийы бамбарæм, дæ ныхæстыл æрсагъæс кæнæм æмæ дын ардыгæй 
изæрмæ дзуапп уыдзæн, æрмæст ардыгæй ма фезмæл нæ дзуаппы агъоммæ. 
Хъæумæ райстой сæхи Тибы адæм, сæхи æфсæддон арæзт æрбакодтой. Дыууæ дихы 
фæкодтой Тибы хæцæг адæм сæхи. Тибæн сæ хицау уыди Бибо Боцитæй, аннæтæн та 
Саулох Кучиты. Саулох æд æфсад бацыд хуссæртты, Бибо та цæгæтты. Уырысы æфсады сæ 
астæу фæкодтой æмæ цыл хæст самадтой. Бибо ма цыл хуссæрттæй хуыр раскъæрдта 
бæрзæндты; топпы гæрах, хуыры хъæр иу сысты. 
Æризæр, афтæ Уырысы æфсæдтæ хæцын байдыдтой дыууæрдæм. Фæхæцыдысты, 
цалынмæ цæст уыдта, уалынмæ дыууæрдыгæй дæр. Куы бахсæв, уæд Попов æд æфсад 
фæстæмæ айста йæхи. Тиб æй сырдтой фæсте. Попов фæстæмæ Згъилы æфцæгыл ахызт 
Къуыдармæ. 
Хъуыддаг ууыл ахицæн. 
* * * 
1824 аз. Калакæй рарвыстой дыууæ æфсады: иуæн дзы хицауад кодта майор Бобриков, 
иннæмæн та майор Кершен. Майор Бобриков хъуамæ рацыдаид Згъилы æфцæгыл Тибмæ, 
Кершен та Захъайыл Нармæ, æмæ дыууæ æфсады с’иу уыдаиккой Тибы. Уый фæстæ, Тибы 
байсыны фæстæ, дыууæ æфсады ацыдаиккой Уæлладжыры комыл Кæсæгмæ. 
Кершен æрхæццæ Нармæ. Нар æй суазæг кодтой: радзырдтой йын, 
Екатеринæ-паддзахæй фæстæмæ Уырысмæ сæхи кæй радтой, Уырысæн кæй куыстой сæ фыдæлтæ, 
сæхуыддæг дæр кусыныл разы кæй сты. Куырдтой Кершенæй, цæмæй уырыссаг скъола арæзт 
æрцæуа æмæ ахуыр байдайой уырыссаг чиныджы. Иу æртæ боны афæстиат Кершен Нары, 
Бобриковæй йæм хабар нæй. Куы нæ æмæ куы нæ уыди, уæд йæ ныфс нал бахаста Тибмæ. 
Нар дæр æй не сразы кодтой æмæ аздæхт фæстæмæ Ручъы æфцæгыл. Нарæй разыйæ ацыди. 
Кершены ацыдæй йæ дыккаг бон Бобриков Згъилы æфцæгыл рахызт æмæ Тибмæ 
сарæзта йæ фæндаг. Тиб та уымæн дæр æрлæууыдысты йæ разыл. Бобриков сæм дзуры: 
— Хæстмæ не ’рцыдтæн. Фæндаг мын радтут, Кæсæгмæ у мæ арæзт. Хæрзиуджытæ уын 
ралæвар кæндзæн нæ паддзах, скъолатæ уын сараздзæн, сахуыр уæ кæндзæн. 
- Сымах, Уырысæй нæ хъæуы æрмæст иу хорздзинад, — загътой Тиб, — нæ бæсты 
æмгæрæтты дæр куыд нæ цæуат, афтæ, уадзут нæ цæрын æнцад нæхицæн. 
Тиб фæныфсджын сты 1822 азы хъуыддаджы. Уыцы рæстæджы Поповы куы 
фæсырдтой, уæд Уырысы æфсæдтæй фæмард ссæдз лæджы. 
-470- 

Æхсæвы та Тиб Бобриковы æфсады алфæмблай æрзылдысты æмæ цыл хæцын 
байдыдтой. Тæрсæн гæрæхтæ фæкодта Бобриков дæр сармадзанæй, æртæ гæрахы, йæхæдæг 
æмæхсæвæджы алыгъд йæ фæд, йæ фæд. 
Райсомæй Уырысы æфсæдтæй дыууæ марды баззад. 
1830-40 АЗТЫ 
Оны Калачы базаргæнджытæ-иу цыдысты Стыр Калакмæ базайрæгтæм. Уыдон-иу куыд 
нæ уæндыдысты, уымæ гæсгæ сæ-иу ирхæфстой дыууæрдæм дæр Дзапартæ æд æфсад. 
Базаргæнджытæ сын уыдысты хъалондар уый тыххæй. 1839 аз Оны Калачы 
сæудæджергæнджытæ æрбацæйцыдысты Стыр Калакæй сæхимæ æд фос. Кодтой сæ Дзапартæ. Сæ фæндаг 
уыди Дзауы ком, стæй Къуыдарыл, Къуыдарæй та Онмæ. 
Къадзты Чъебойæн бамбарын чындæуыд, Оны сæудæджертæ бирæ фосимæ кæй 
æрбаздæхынц Стыр Калакæй. 
Чъебо Тибы фæсивæды æрæмбырд кодта, бабадт сæ размæ Къуыдарæй ДзауыкОхМы æхсæн 
Чъехы рагъыл. Фæлæбурдтой сæудæджертæм. Хæст бацайдагъ. Дзапарты мыггагæй дзы 
фæмард æртæ, аннæ æфсадæй иу фондз. Тибæй фæмард иу — Чъебойы фыды ’фсымæры 
лæппу, иу фондзæй уæззау цæфтæ. 
Тиб рахастой сæ марды, сæ цæфты, стæй фосыл дæр фæхæст сты. 
Уыцы хъуыддаджы уæлвæд Дзапарты Уæхтæнг, Цъеретели Георги ацыдысты Калакмæ. 
Хицæуттæм бахастой Тибы фыдуагдзинæдтæ: Поповы хъуыддаг, Бобриковы лыгъд. Стæй 
загътой: 
— Цалынмæ Тиб пырх æрцæуа, уалынмæ нæй сабырдзинад хæхбæсты, алы ран дæр 
бафидыдтой, басабыр сты, æрмæст Тиб нæ фидауынц, нæ сабыр кæнынц, æмæ адæмы 
æнцад нæ уадзынц. Уæхтæнг æмæ Георги бавгæдтой Тибыл ахъаззаг. 
Наместник дзырд радта, Тибы бынтон куыд фесафой. 
1839 азы сентябры Калакæй рацыд æфсад, къниаз Илиа Андроников сæ хицау, æмæ 
Дзапарты Уæхтæнг æмæ Георги Цъеретели. Андроников уыди булкъон, Цъеретели — 
æрдæгбулкъон. 
Хетæгкаты-Балаты Солтæ фехъусын кодта Тибæн, æфсæдтæ уæм фæцæуы Калакæй, 
зæгъгæ. Солтæ уыди паддзахы куысты. Кæд цæм цыдысты æфсæдтæ, уый Солтæ дæр нæ 
зыдта. 
Тиб сæхи бацæттæ кодтой, сæвзæрстой хицæуттæ — Чъебойы Къадзты æмæ Тыгæйы 
Боциты. 
Дыууæ фæндаджы æрæхгæдтой Зджыдгомыл Джийы, стæй Тлийы бын фæз — Чъырехы. 
Æхсæн дзы сарæзтой рæдыдæй. Солтæ арвыста Тибмæ: раззаг æфсæдты хуызæн сæ ма 
æнхъæлут, зæгъгæ, ома тыхджын æфсад сты. 
Уырысы æфсæдтæ иу æхсæв Нарыл æрбацыдысты Тибмæ, хæцæнтæ æрцахстой. Суары 
фæз, Цъыфы фæз, фæндаджы сæр хæцæнтæ бацахстой, сармадзантæ дзы сарæзтой хъæутæм. 
Тиб бонæй федтой Уырысы æфсæдты, знагæн кæуылты æнхъæл уыдысты, ууылты нал 
æрбацыд. 
Уырысы æфсæдтимæ уыдысты Ирæй — Дзауыкомæй адæм, Куырттатæ æмæ Нар. 
Æфсады хицау Андроников Цъыфты æрбадт æмæ штабы тæрхон кодта, цы ’гъдауæй ахицæн 
кæной хъуыддаг Тибимæ. Дзапартæ æмæ Гуырдзы, Дзауыком, Куырттаты афтæ фæндыди, 
цæмæй Тибы ныппырх кæной тыхæй. Хетæгкаты та — Солтæ æмæ Гæуыс Гуыбаты — 
фæндыди, хæст цæмæй не ’рцæуа æмæ фидыдæй ахицæн уа хъуыддаг. Андроников Солтæ æмæ 
Гæуысимæ сразы. Тибæн радта æмгъуыд аходæнæй сихормæ: уæдмæ Тиб хъуа дзуапп радтой. 
Гæуыс æмæ Солтæ уыдысты минæвæрттæ. Радзырдтой Тибæн Андрониковы фæндон. 
Æрæмбырд та сты Тибы дзыллæ. 
-471- 

Дыууæ дихы фесты Тибы адæм. Иутæ лæууыдысты Чъебойы фæндыл, уый фæндыди 
хæцын, аннæтæ лæууыдысты Боциты Тыгæйы фæндыл, уый фидауыныл архайдта. 
- Уырысмæ фидыд у тæсзæрдæ æмæ æнæлæгдзинад, — загъта Чъебо Къадзты: — 
фæтасыдысты Тиб, зæгъдзысты Уырыс æмæ фæстагмæ нæхи худинаг кæнæм, æфсæрм уыдзæн 
нæ фæстагæттæн. Хæцæм, æмæ та сæ фæтæрдзыстæм, ай агъоммæ сæ куыд фæтардтам, 
афтæ. 
~ Æнæмбарæн хъуыдцаг, æдылы ми куы уыдзæн схæцын, — загъта Тыгæ Боциты: 
Хæцæнтæ кæм æрцахстой, хъæумæ кæм æрбацыдысты, уым нæ бон ницыуал бауыдзæн, 
нæхи дзæгъæлы бафхæрын кæндзыстæм. 
Тыгæйæн Балаты Солтæ уыди йæ каис æмæ æууæндыди уый дзырдыл. Солтæ йæ кодта 
фидауын. Тыгæ фидауыныл ныллæууыд. 
- Æз азым мæхимæ нæ исын, фæстагæттæ мæ зылын кæндзысты, байсафын нæ 
кодтой, сæ бон ницы уæвгæйæ, зæгъгæ. 
Чъебо загъта: 
- Хæцын кæй фæнды, уый мæ фæдыл рацæуæд. 
Тыгæ та афтæ: 
— Фидауыныл чи у, уый та мæ фæдыл. 
Хæцæг адæм иууылдæр Чъебойы фæдыл фесты, Тыгæ иунæгæй аззади. Тыгæ йæ фырт 
Цæлыччы къухыл фæхæцыд æмæ йæ Андрониковмæ радта фыртæн — фидарæн. 
Андроников ын радта тырыса. Тыгæ тырыса Боциты мæсгуытæй астæуккагыл æрфидар кодта. 
Хæцæг адæм бацыдысты мæсгуыты Уæллаг Тибы æмæ Дæллаг Тибы — алчи йæхи 
мæсыджы. Уалынмæ иу - Дзаххотт Киситы - æдылыгомау, æмæ фæгæрах кодта уый топп: 
— Уый та дын сымахæн, Захъа. 
Уырысы æфсæдтæ Уæллаг Тиб сæхи бакодтой, сармадзантæй йын йæ мæсгуытæ апырх 
кодтой, хæдзæрттыл, мустыл арт бафтыдтой. Хæцæг адæм мæсыгæй мæсыгмæ лыгъдысты 
æмæ уырдыгæй хæцыдысты. Фæстагмæ хæцæг адæм иуæй Къадзты стыр мæсыг Сачърейы 
бацыдысты, афтæмæй доны фаллаг фарс хъæдмæ сæхи байстой æмæ уыцы цæттæйæ 
хæцыдысты. 
Авд боны фæхæцыдысты. Мæсгуытæ ныппырх сты. Баззад ма дзы Сачъре. 
Андроников сагъæсы бацыд — хæцæнгарзæй æххæст нал ис, стæй æфцджытыл мит куы 
æруара, стæй ныл амы Ир сайдæй куы рацæуой. Баздæхт æмæ Гæуысæн дзырдта, цæмæй 
Сачърейæ исты хинæй куыд ралидзой. Къадзты Чъебойæн Æхæлты Али уыди йæ усы 
æфсымæр, Гæуысы фæндæй Андроников Алийы барвыста хæцæг адæммæ. 
- Уæхи айсут, — загъта Али. — Мæ хæстæг стут, æмæ фесæфат, уый мæ нæ фæнды. Куы 
нæ алидзат, уæд Лонкъациты бын кæнут. Егъау сармадзантæ æрбаласынц галтæй, ноджы 
æфсæдтæ æрбацæуы — нал уæ ныууадздзысты. 
Байхъуыстой йæм, баууæндыдысты йыл. Фæнд уыди мæсыджы. Чъебойы цыппар 
фырты: Саулæг, Мурты, Богъи æмæ Дзонг уыдысты фæнды. Фæнды уыдысты аннæ хæцæг 
адæм. Боциты Бæтæ, загъта: 
— Тас нын нæу, стæй нын тас куы уа, уæддæр амæй хуыздæр ингæн кæм ссардзыстæм. 
Богъи: 
— Ацæуæм, ам фесæфынæн æгæр сбон, мæ мады æфсымæр мæ нæ сайдзæн. 
Иу æхсæв ацыдысты. Чъебо уый агъоммæ фæцæф æмæ уыди зынджы. Уырдæм ын 
хастой хæринаг æмæ йын бастой йæ цæфтæ. 
Хæцæг адæм иууылдæр хъæдмæ бацыдысты æмæ ардыгæй хæцын байдыдтой. 
Андроников дзырд радта, цæмæй сæ æхсарæй фæтæрой хъæдæй. 
Æфсæдтæ Сачъре мæсыджы бын топпхос бакодтой æмæ йыл арт бандзæрстой. Хос сгуыпп 
ласта, фæлæ мæсыг лæугæйæ баззад, йæхи мидæг сзилгæйæ. 
Хæцæг адæм Халачъайы хъæдмæ балыгъдысты. Уырдæм сæм нал бацыдысты Уырыс. 
Æмæ ма иу зæгъинаг: 
Хæстæн йæ райдайæнæй йæ æртыккаг бон Уæллаг Тибæй цыппæрдæс лæджы 
æрцыдысты Уырысмæ хæсты карзæй. Уыдысты Икъотæй, Кучитæй, Джергатæй æмæ Багатæй. Иуы 
-472- 

фæндæй плены фесты цыппæрдæс дæр æмæ фесæфтысты. Устытæ æмæ сывæллæтты 
ныккодтой хæцæг адæм Андрониковмæ. Уый сæ суæгъд кодта. 
Уырдыгæй фæстæмæ Тиб сæ сыхæгты фæндиаг фесты. Æрсабыр сты Тиб. Уырыссаг 
хицау сын æрывæрдтой. Се знаг Дзапарты Симон цын байдыдта хицауиуæг. 
БАДИЛАТÆ МАМЫСОНМÆ КУЫД НЫББЫРСТОЙ 
Æмæ Бадилатæ Гулæры æмбырд кæнынц лæгæвзæрстæй. Æрбадтысты тæрхоны. 
Хистæр равзæрстой, ныхас кæнынц. 
- Адæмы астæумæ нын ацæуæн нал ис, уайдзæф, фидис нын кæнынц, Тиб уæ ласынц, 
уæйтæ уæ кæнынц, зæгъгæ. Ай бæсты куы нæ уæм, уæд бирæ хуыздæр у. Нæ хæс райсæм 
Тибæй, æмæ йæ исгæ дæр афтæ ма ракæнæм, фæлæ Тиб æмæ Мамысоны адæм дыгурон 
адæймагæн йæ рæзты цæуын дæр куыд нæ уал бауæндой, гъе уый цын! 
- Уый хорз уаид бæргæ, фæлæ йæ зæгъын æнцон у, йæ бакæнын та афтæ æнцон нæу. 
Тиб æхгæд сты алырдыгæй, Тиб æфсæддон адæм сты — усæй лæгæй топпæхсæг, æмæ 
фæндæй куы ницы самал кæнæм нæ хæс райсынæн, уæд та куы фæхудинаг уæм ноджы 
тынгдæр. 
- Уæдæ баздæхæм æмæ æнцондæр фадат цы ран уыдзæн, уый сбæрæг кæнæм æмæ 
фæлæбурæм уыцы ран, хъæу æд гæдитæ, æд мыстытæ рахæссæм нæ хæсмæ. 
- Згъилы хъæдæй æнцондæр фадат бабырсынмæ, фæхæссынмæ нæй, æфцæггæрон ис 
хибарæй. Фæдис нæма фендзæн, афтæ йæ Къорахы комы мидæг фæкæндзыстæм. 
Гулæры æмбырд ацы фæндыл сразы сты. Дыгургомы æфсæдтæ цæй бæрц æрæмбырд 
хъæуы, уый сбæлвырд кодтой — æфсæдтæн фæтæг равзæрстой æмбырды. 
- Уæдæ ма зарæг скæнæм, — загътой фæсивæд, — Мамысонæй нæ хæс куыд 
исдзыстæм. 
Скодтой симды зарæг: 
Мах фæцæуæм тых кæнынмæ, 
Уæ усеси уæрæйдæ æмæ си уæрæйдæ. 
Мах Туалтæй нее хсес райсдзыстæм, 
Уæ уæси уæрæйдæ æмæ си уæрæйдæ. 
Кард кæмæн нæй — кард рахæсдзæн, 
Уæ уæси уæрæйдæ агмæ си уæрæйдæ. 
Топп кæмæн нæй, уый топп рахæсдзæн. 
Уæ уæси уæрæйдæ æмæ си уæрæйдæ. 
Ус кæмæн нсей — ус рахæсдзæн. 
Усе уæси уæрæйдæ æмæ си уæрæйдæ. 
Рахæссут сын сæ сывселлæттæ æд авдæнтсе. 
Усе усеси уæрсейдсе семæ си уæрæйдæ. 
Раскъæрут сын се стуртæ æд къæлæттæ, 
Усе уæси уæрæйдæ æмæ си усерæйдæ. 
Байхъуысти Дыгуры фæнд Тибмæ. Кæсæбийы фæзмæ æрæмбырд кодтой Мамысоны 
хъæуты. Æмæ бауынаффæ кодтой: 
- Дыгур сæ хæс исынмæ цæудзысты, куыд фехъуыстам, уымæ гæсгæ, æмæ уæ цырд 
лæууын хъæуы. Тасдæр Згъил æмæ Хълиатæн у фæхæссынæй. Мыййаг куы ’рбабырсой, 
æфсæргæ та кæндзысты митагъоммæ, уæд-иу мæсыджы сæр арт скæнут, топп æхсут: 
зондзыстæм, фæдис кæй ис. Цалынмæ Тиб æрбацæуой Лисрийы хъугоммæ, уалынмæ уæ 
бынатæй ма фезмæлут. Ацы ран æфсæдты æмбырдгæнæн, нæ тыхы æмбырдгæнæн, æмæ цы 
кæнæм, уый иумæ. 
-473- 

* * * 
Æрæгвæззæджы цъæнуд афон, Дыгуры æфсад иу æхсæв ныббырстой Згъилмæ. Згъилы 
адæм алы æхсæв дæр хуыссыдысты фидæртты, мæсгуыты. 
Дыгуры æфсад дуæрттæ басастой, хæдзæрттæм бабырстой: фос рауагътой, Сафайы быны 
рæхыстæ рафтыдтой, иуæй-иу хæдзæрттыл арт бафтыдтой. 
Гал аргæвстой, æхсæвæр фыхтой сæхицæн, æлдарад кодтой хъæубæсты. 
Дыгур мæсыджы дуæрттæм бырсынц, фæлæ сæ хъахъхъæнынц, нæ сæ уадзынц 
мæсыджы бадджытæ, бынмæ сæ æхсынц. Уæд иу мæсыгæй дзырдæуы тыхгæнджытæм: 
— Чи дæ, уый бæрц æфсæдтæ кæй фæдыл æрбацыди? Хъæу ныббырсынмæ йæ ныфс чи 
бахаста? 
— Æз дæн Хъарабæгъаты Текъа, мæ мад мæ фыды стæн, фæлæ ды та чи дæ? 
— Æз та Челдыты Бекгъа; æмæ ахсæв, Текъа, де’хсэев у, райсом та хуыцауы куы фæнда, 
уæд мæ бон уыдзæн, Бекгъайы бон. 
Тиб, Мамысоны хъæутæ, Лисрийы хъутомы æхсæвæджы с’иу сты. Фæнд скодтой, куыд 
хæцой бырсджытимæ. Дыууæ дихы фæкодтой хæцæг адæмы: къаддæр — иу дыууиссæдз 
лæджы — снысан кодтой Джебетъайы рагъмæ разы бадынмæ, фылдæр та — Згъилмæ. 
Æмæхсæвæджы разыбадджытæ Джебетъайыл цæуæнтæ æрцахстой. Аннæтæ боны фæрухсмæ 
æнхъæлмæ кастысты. 
Дыгуры æфсæдтæ Згъилы басыгътой, фос аскъæрдтой æд хæрджытæ, æд куыйтæ æмæ 
айстой боны цъæхмæ сæхи. Куыддæр фезмæлыдысты, афтæ фæдис сæ уæлхъус абадтысты. 
Хæст тыхджын кæнын байдыдта Джебетъайы хæтæны. Æмæ Бекгъа дзуры: 
— Челдыты Бекгъайæ, Текъа, адон та дын æфсæдтæ, гъе. Фыдæлтæй дзырдтой: хæсты 
тымыгъы Бадилон лæгтæ бæрæгдæр уыдысты сæ дзæхстæй, се ’хсарæй... 
Хæцгæ-хæцын кæрæдзимæ бахæццæ сты знæгтæ дыууæрдыгæй Джебетъайы хæтæны. 
Дыгур ницы уагътой, кæй ахастой, уыдонæй. Уалынмæ Дыгурыл разæйбадджытæ 
Згъилдуры æрдыгæй сæхи бандзæрстой æмæ сыл хæцынтæ систой: Дыгур уæд фæтыхстысты. 
Текъа дзуры йæ адæммæ: 
— Ныууадзут фосгонд, фæлæ фæстæмæ нæхимæ, чи куыд лæг у, афтæ. 
Дыгур згъæлын байдыдтой чысылгай. Сæ фады варц уыди дзабыртæ, хуалхыл æрчъитæ. 
Дыгурæн нал æнтысы хæсты тымыгъы Джебетъайы фæтæн фæсалы. Æмæ та дзуры 
Текъа-фæтæг: 
— Гъе, æнцондзурæн æмæ зынцæуæн Джебетъа, куынæуал æнтысы уын размæ. 
Хъуыбадты Баде фæмард хæсты. Хъуыбадты Бутгъæ дзуры: 
— Æз нæ хæдзармæ фæцæуинаг нал дæн мæ мард æфсымæры фæстæ. — Кард фелвæста 
æмæ æхсарæй ацыд Мамысоны æфсæдтæм. Фараст нæмыджы сæмбæлд Бутгъæйы риуы 
æмæ æфсæдты размæ æртылди. 
Хæст банцад. Дыгурæй бирæ аирвæзт, бирæ дзы цæфтæй. Текъа дæр аирвæзт цæфтæй. 
Сæ номдзыд адæмæй хæсты фæмард Дыгурæй аст лæджы, аннæтæй цыппæрдæс, 
цыппæрдæс та дзы фæци ахсты. Ахст адæмæй дыууæйæн Туалтæ сæ дзырд не’мбæрстой. Æвæджы 
уыдысты асиаг. Мард фесты Хъуыбадты Бутгъæ, Баде, Гæус; Хъарабæгъатæй Æмзор, 
Абысалтæй Умар, Бытутæй Елмырзæ, Хъабантæй Куыцык. 
Мамысон æрæмбырд кодтой Къубалæджы фæзмæ мæрдты, сæ быны сын фæсал 
бакодтой, сæ уæлæ нымæттæ. Мамысоны адæм рад скодтой æмæ сæ хъаггæдтой: бон æртæ 
мыггаджы, бон æртæ мыггаджы. Удæгасæй ахстыты цыппæрдæсæй Тибы хæдзæрттыл 
байуæрстой, къуыдыртæ сыл сæвæрдтой. 
Дыгур алыгъдысты Къæрæугомыл сæ фæд сæ фæд, Хъæдысæрмæ сæ ных сарæзтой. 
Куыддæр æфцæгæй ахызтысты, афтæ сæ Мамысон ныууагътой. 
Мамысонæй бындз къуымæлы нæ бахауд — мард дзы ничи фæци, цæфтæ дзы уыдис. 
Дыгур уырдыгæй фæстæмæ фидиссаг фесты: «Бага нæмыг æмæ фæныкхос». Ома 
багасæгъы фаджыс, фæныкхос та — фæныкæй топпыхос. 
-474- 

* * * 
Хабар айхъуыст кæмттыл. Нары Хетæгкатæ Поты фæзмæ æрæмбырд сты. Барджытæ 
Тибмæ арвыстой. Иунæг лæг дæр нæ баййæфтой Тибы — зæрæдтæ, устытæ æмæ 
сывæллæтты йеттæмæ. Лæгтæ уыдысты Згъилы. Нары бадджытæ Згъилмæ бацыдысты, федтой, цы 
’рцыди, уый æмæ аздæхтысты сæхимæ. 
Дыккаг хатт æрæмбырд сты Поты фæзы Хетæджы мыггаг стырæй-чысылæй. Сæ 
хуыздæр лæгты сæвзæрстой æмæ сын бафæдзæхстой, Дыгур æмæ Мамысоны куыд бафидауын 
кæной. Сатъаты Туатæм баиу сты Хетæгкаты æвзæрст лæгтæ æмæ Бадилаты минæвæрттæ. 
Фидыды хъуыддаг рæзыдис Тибы. Сатьатæй Тибы астæу цыдысты Хетæгкатæ æмæ Туатæ. 
Мамысон сæ хъуыддаг бакодтой æртæ лæджы бæрны: Джергаты Датъи, Боциты Хъаплан 
æмæ Тогъойты Хъайтыхъы бæрны. Æртæ лæджы æртæрхон кодтой: Бадилаты Дыгур 
хъуамæ бафидой Мамысонæн уæзданы мæрдтæн дæсгай галтæ, сау адæмы мæрдтæн фæндзгай 
галтæ, ахст чи уыди, уыдонæн та ахсты аргъ — фындцæсгай галтæ. 
Хетæгкатæ æмæ Туатæ хатыдтой Мамысоны тæрхоны лæгтæм: 
— Мæрдтæй аргъ райсын æгъдауы нæ цæуы, уæхицæн æй аккаг ма скæнут, ном уын нæ 
уыдзæн, æнæуи цы бакодтат, уый бакодтат кадимæ, рæхджы йæ нал байрох кæндзысты, 
фæстагæттæн дæр фæдзæхсты, нæ рох кæндзысты, уæ бæсты æмгæрæттæ дæр куыд нæ уал 
ауайой. Стæй мах хатыр дæр бакæнут, курæг уæ стæм æгас Наргомæй. 
Хæс кæд агуырдтой Дыгур, уæд æй бацагуырдтой Тибæй, уыдон уыдысты хæсджын 
Дыгурæй. Фæлæ уартæ нæ комы рæбын иу æнæбон мæгуыр лæг дуры бын цæры — уый цы 
кодта Дыгурæн? Уый иухуызон у: кæмæндæр йæ бæхыл йæ бон нæ цыди æмæ йæ саргъы 
надта. Цы стæрхон кодтам, уый йæ бынаты баззайдзæн: йæ мардæн кад чи кæны, уый йæ 
балхæнæд. 
— Курæм уæ æмæ нæ хатыр бакæнут. Ау, æмæ иу куы стæм, æфсымæртæ: рувасæн 
дыууæ стыгъды ничи кæны, — ныццагътат сæ æмæ сын æгъгъæд фод, — загътой Хетæгкатæ, — 
æмæ уæ тæрхон аивут. 
Ницы ком лæвæрдта Мамысон. Æртæ боны хатынæй нæ банцадысты Хетæгкатæ. 
Куынæуал æмæ куынæуалд уагътой сæ къæйныхæй Мамысоны, уæд Датъи, Хъаплан æмæ 
Хъайтыхъ ногæй æркастысты тæрхонмæ æмæ загътой: 
— Уæдæ цæрынæй хæрынмæ Хетæгкатæ нæ хæлар адæм, кæд нæм быцæу ис æз 
хуыздæр уоныл, уæддæр. Бавдæлæм æмæ Дыгур уыдон уазæг сæхи кæм бакодтой, уым — бирæ 
фосæй бирæгъ дæр не ’фсæды, — афтæ бакæнæм. Уæдæ нæ тæрхон ивæм æмæ æндæр 
тæрхон кæнæм: Хъуыбадты Хъуырманы ус Азанет-æхсин курæг æрбацæуæд Тибмæ, урс 
гал æрбаласæд Тибы Таранджелоз-дзуармæ æмæ йæ уым ныббæттæд. Мамысон 
Азанетæхсины хатырæй æмæ Хетæгкаты хатырæй æппын æнæ истыйæ ауадздзысты Дыгурæн сæ 
мард уæд, сæ ахст адæм уæд. 
— Уыцы тæрхон уын мах зæрдæмæ дæр цæуы, — загътой Хетæгкатæ. 
Тæрхон Хетæгкатæ расидтысты Бадилаты минæвæрттæн. 
* * * 
Бадилатæ Сатъаты Туатæм сразы сты Мамысоны тæрхоныл æмæ Дыгурмæ адыдысты. 
Сæхимæ уыдон тæрхон расидтысты. 
Къорд бонты фæстæ Хъуыбадты разагъды Хъуырманы ус Азанет-æхсин Тибмæ бацыд; 
урс гал ныббаста Таранджелозы бын, стæй йæ Тиб семæ ахонынц, бацыд Къубалæджы 
фæзмæ мæрдтæм. 
Мæрдты уæлхъус лæууыди Будатæй Дæхци, уындæй дæр, кондæй дæр уый хуызæн 
рæсугъд лæг Зæхх нæ федта, фæлæ æнæхъаруйæ дæр æмæ лæджыхъæдæй дæр уымæй 
ницæйагдæр Мамысоны ком нæ федта, хæсты æмгæрæтты дæр нæ ацыд. 
Мамысон сарæзтой нæртон арæзт Дæхцийы. Хуыздæр дарæстæй йыл скодтой, хуыздæр 
хæцæнгæрзтæй йыл æрбастой. Мæрдты уæлхъус схъæлæй рацу-бацу кæны Будаты Дæхци. 
-475- 

Азанет-æхсин æмæ Дыгуры устытæ фæцæуынц кæугæ мæрдтæм; Азанет-æхсин 
байдыдта хъарæг, — йæ дыууæ лæппуйы фæмард сты хæсты: 
— Ме стыр тых, ме стыр ныфс Бадилаты астæу туаллаг нæмыгæй иу бон æрбайсæфти. 
Уæй-йа, мæ бон, уæу мæ мæгуыр бон! Мае бон æмæ бирæ мæ хуызæтты бон! 
Кæд уæ ахæм лæг амардта, йе’хсæвхуыссæн йæ бондарæс кæмæн у! Кæд уæ ахæм лæг 
амардта, йæ ус æнæхсадæй кæрдзын кæмæн кæны. 
Кæд уæ ахæм лæг амардта, йæ ус йæ гуыдын йæ агъды фарсыл кæмæн мæрзы. 
Æрынцад кæуынæй Азанет-æхсин æмæ дзуры Мамысоны адæммæ: 
— Ме’дзард лæппуты марджытæй мын иу равдисут. 
— Цæмæн дæ хъæуы! Куы йæ фенай, уæд дæ зæрдæ фæрисдзæн. Иу лæджы къухæй 
бацыдысты мæрдты бæстæм. 
— Курын уæ, æмæ мын æй равдисут, — уæлдай мын нал у, цы фæдæн, уый фæдæн. 
Будаты Дæхцимæ йын бацамонынц: 
— Уæртæ уый у дæ фыртты марæг. 
— Мæ зæрдæ иучысыл æрынцад, — загъта Азанет-æхсин, — сæ адзал искæй къухæй кæм 
æрцыд, уым уæддæр сæ æгайттма лæджы хуызæн лæг амардта; уый æлдар куы у æлдар. 
Арфæ ракодтой Дыгур Мамысонæн, тынг арфæ ракодтой Хетæгкатæн æмæ уый адыл 
Къубалæджы фæзæй рацыдысты æд мæрдтæ Дыгур æмæ иннæ адæм. Хетæгкатæ Нузалмæ 
фæцыдысты Дыгуримæ, стæй аздæхтысты сæхимæ. 
ЗОРАТЫ ÆМЗОРЫХЪО 
Дæргъæвсы царди Зоратæй (Æлдаттатæй) Æмзорыхъо, тæгиан лæг. Уый уыди стыр 
тыхгæнæг. Лæбурдта гуырдзымæ, хъулгъамæ, кæсæгмæ, ногъаймæ. Иу ныхасæй, алырдæм. 
Иттæг арæх лæбурдта Захъамæ, Уæлладжыры комы рæбын. 
Иу ахæмы Захъагомы Абайты хъæумæ фæхабар, Æмзорыхъо сæм лæбургæ кæй 
кæндзæн. Абайтæ дын сбæрæг кодтой аивæй, цы рæстæджы сæм цæудзæн лæбурынмæ Зорайы 
фырт. Уый куы базыдтой, уæд Абайты хъæу арвыстой Тибмæ минæвæрттæ, курæг, цæмæй 
сын Тиб баххуыс кæной, æмæ фыдбылыз ма æруадзой тыхгæнджытæй. 
Тиб æрбамбырд сты сæ ныхасы, Таранджелозы дзуары раз фæзы. Бауынаффæ кодгой æмæ 
сразы сты æфсад арвитыныл Абайты хъæумæ. Хæцæг адæмæн сæ балхон уыди Бибо Боциты. 
Абайты хъæуы Куырттаты æфцæгыл, Стыр хохыл Тиб æмæ Абайты хъæубæстæй иу 
къорд лæджы фæндæгтæ æрыхгæдтой. 
Æмзорыхъо æд æфсад фæзынди Куырттаты æфцæгыл. Æфцæгыл дыууæты æхсæн хæст 
æрцыди, дыууæрдыгæй дзы мæрдтæ, цæфтæ. Бибо Боциты топдзæф фæци. Тæгиатæй дзы 
Æмзорыхъо фондз æмбалимæ ахст фæци. 
Æмзорыхъо куы раст кодта, уæд уый Тиб Таранджелозы бын ард бахæрын кодтой, куыд 
Уæлладжыры коммæ йæ тых нал æрбавзардзæн. 
— Ма дæ байрох уæд, хорз Æмзорыхъо, дæ ард куы фæсайай, дыккаг хатт ма нæ куы 
бафхæрай, уæд Дæргъæвсы дæ цæстæй дæр нал фендзынæ, фæлæ нæм Гандза, кæнæ нæм 
Хъырымы балæудзынæ, чи зоны. 
* * * 
Ахст адæмы Тиб аластой сæхимæ. Иу къорд бонты фæстæ сæ Тæгиатæ балхæдтой 
фæстæмæ. 
-476- 

САНАТЫ СИУНЦ 
Санибайаг Санаты Сиунц иттæг бамæсты Тибмæ Æмзорыхъойы æфхæрдыл. Санаты 
Сиунц уыди уæйыджы йас — хæрæг æд уаргъ йæ дæларм хаста иукъахыг хидыл, галмæ-иу 
куы фæлæбурдта, уæд-иу æй йæ къухты, йæ хъæбысы уæрыккау систа. 
Иу аз рацыди Æмзорыхъойы хæцæнæй, афтæ Саниба куывды бадынц Уациллайы бон. 
Уæд Санаты Сиунц сыстад йæ бынатæй, иуфарс рацыд æмæ æрыздæхт æмбырды адæммæ: 
~ Мæнæ хорз адæм, уæ дзуары хорзæх уæ фод, фæлæ мæм иу дыууæ дзырдмæ байхъусут. 
Адæм æм байхъуыстой, æмæ Сиунц дзурын байдыдта: 
— Æз лæбурынмæ цæуын Тибы тыхгæнæг балмæ, — сæ фæндæгтыл, сæ рындзытыл та 
баддзысты ацы сахат, стигъдзысты, адæмы та ласдзысты сæхимæ. Æз цæуын тыхджын 
æндзарæнмæ, æмæ уын фæдзæхсын: мæ аргъ сцæттæ кодтон, чи зоны куыд рауайа, æмæ мыл 
кæд фæтых уой, уæд мæ-иу бирæ ма ныууадзут. Фæлæ сымах астæу дзырд дæттын: авд азы 
гæрзтæ нал фæдардзынæн, авд азы бандоныл нал сбаддзынæн тæсчъы йедтæмæ, авд азы 
куывды уæ астæу нал æрбаддзынæн, авд азы уæлдзарм худ мæ сæрыл нал æркæндзынæн 
сæрд уæд — зымæг уæд нымæтхуд йеттæмæ, авд азы дæргъы гæрзрон нæ бабæтдзынæн мæ 
астæуыл нымæтрон йеттæмæ, авд азы нозт нал баназдзынæн нуазæнæй къусæй фæстæмæ. 
Ныхас ууыл фæци. Сиунц куывдæй ацыд сæ хæдзармæ, æфсæддон арæзт скодта 
йæхицæн, хæрзбон зæгъы йæ бинонтæн. Мад бæргæ нæ уагъта тыхкæнынмæ: 
— Мæ разы дæм цы зæрдæ ис, ахæм зæрдæ дæм нал уыдзæн, куы дыл æрбамбырд уой, 
мæ хъæбул. 
— Ма тæрс, нана, æз дын лæг нæ дæн, уыдонæй дын иу мæ дæларм куы нæ æрдавон. 
...Агуры Куырттаты æфцæгыл Сиунц Тибы тыхгæнджыты, бирæ цæ фæцагуырдта æмæ 
цыл иу ран амбæлд. 
Тибы тыхгæнджытæ бадынц дуррæбынты, фугæты бын, аууæтты. Уалынмæ кæсынц 
æмæ дæлæ иу нæртон лæг ссæуы хъæргæнгæ: 
— Кæд Тиб ам искуы бадынц фæсдурты, уæд уын мæнæ лæг, Санаты Сиунц. 
Къордгæйттæй бадынц Тиб. Дæллаг къорд æм нæ бахастой сæ ныфс, уæллæгтæ дæр 
гуызавæ катайыл систы: — Ахсæм æй æмæ йын куы ницы бафæразæм, нæ йæм лæбурæм — 
æмæ худинаг: нæ хæдзæрттæм цы цæсгом равдисдзыстæм. 
Сæхи йыл ныццæвынц бæргæ, фæлæ йæм раздæр чи бахæццæ, уый йе ккой баппæрста 
æмæ дæлæ хъæбысы фæхæссы лæджы. Рамбырдтæ йыл сты дыууæ къорды æмæ цæ куы 
иуырдæм, куы иннæрдæм айсы йæ разæй Сиунц. Йæ рахиз къухæй-иу кæуыл фæхæст, 
уыйиу фехсы, фæлæ лæджы уæгъд нæ уадзы. Уæд Тибы балхон Мæхтæ Кучиты фæхъæр кодта: 
— Иуфарс айсут уæхи! 
Æмбæлттæ фæпырх сты. Мæхтæ хъримаг топпы хæтæл Сиунцы сагæхты ацавта æмæ йæ 
иуырдæм фæзылдта: Сиунц æд уаргъ афæлдæхт. Сæхи йыл ныццавтой, йæ гæрзтæ йын 
стыдтой, уæлæмæ йæ нал суагътой, бæттынц æй. 
Сиунц сæм дзуры: 
— Тиб, ма мæ бæттут, кæм мыл фæтых стут, уым уын дзырд дæттын, куыд цæуын уæ 
фæдыл. 
Ахæм лæгыл нæ баууæндыдысты Тиб, сбастой йæ. 
Уæд æй балхон Мæхтæ фæрсы: 
— Чи дæ? Дæ ныфс куыд æрбахастай Тибы бадæнтæм Захъагомы, уыимæ иунæгæй? 
— Æмзорыхъойыл худынц, фидис ын кодтой, стæй Уациллайы куывды дзырд радтон 
дзыллæйæн, иунæгæй уæ лæг кæй рахæсдзынæн. 
Тибы Кучиты Саулохмæ радтой Санаты Сиунцы. Къуыдыр ыл сæвæрдтой, ахæм 
къуыдыр, æмæ йæ дыууæ лæджы сисын нæ фæрæзтой. Æмбисондæн баззад ныр дæр ма — «Сиунцы 
къуыдыр». 
Алырдыгæй цыдысты уынæг Сиунцмæ, дис ын кодтой йæ асыл. Уадидæгæн 
æрбаскъæрдтой йæ аргъ æмæ Сиунц афардæг Санибамæ. 
Сиунц йæ уæлæ цы уаргъ сæвæрдта, уый сæххæст кодта. Иу бон дæр нæ бахатыр кодта 
йæхицæн, æнæгæрзтæй, æнæхуд. 
-477- 

ТУГЪАНТЫ ДЖЕТÆГЪÆЗ 
Тибы лæгтæ бадынц сæ ныхасы иу бон уалдзæджы ’рдæм. Дзырд æрцыд сæ астæу. 
— Рагæй никуыдæмуал фæлæбурдтам, нæ сылгоймæгты фарсмæ бадынæй схъыг стæм, 
сæнары фæздæгмæ нæ цæстытæ чъиу кæнынц, нæ хæцæнгæрзтæ рагъæныл æгæр бирæ 
ауыгъдæй лæууынц. Цомут æмæ та иучысыл аивазæм не уæнгтæ, нæ бадæнтæ асгарæм. Чи 
зоны, кæд та искæуыл сæмбæликкам, фосы конды фæуиккам. Фæлæ кæцы ’рдæм? 
Уæд иутæ загътой Гуырдзымæ, аннæтæ Дыгурмæ, Куырттатæм æмæ æндæр рæттæм. 
Фæстагмæ сæ дзырд сбадт кæрæдзийыл, иу ранмæ цын æрцыд. 
— Цомут Хъæрæугомы æфцæгмæ. Гуырдзыйы сæудæджертæ, æфцджытæ суæгъд сты, 
æмæ цæудзысты Азимæ, Дыгурмæ базайрæгтæ хæсдзысты, фæстæмæ тæрдзысты фос, 
истæуыл амбæлдзыстæм. 
Хъуыддаг ууыл ахицæн. Сæхи срæвдз кодтой: ног æрчъитæ, рæхсæнтæ, дыууиссæдзæй 
æхстытаг топпыхос æмæ нæмгуытæ хъатараты бафснайдтой, сæ цыргъ кæрдтæ æрбастой сæ 
фæрстыл, сæ хъримæгтæ баппæрстой сæ уæлæ, сæ фæндаггаг сæ роддзæртты, сæ нуазинаг 
дæр семæ лалымты. 
Фæцæуынц Тибы тыхгæнæг бал стæры Хъæрæугомы æфцæджы фæндаджырдæм, сæ 
балхон (сæ фæтæг) — стыр Бобол Къадзты. Æрцахстой фæндæгтæ, бæрзæндтæ. Дуртæ, 
къæдзæхты фæстæ, æрхыты лæгæтты бын къордгæйттæй сбадтысты. Хъæрæй ныхас нæй, зард 
нæй, арт нæй. 
Тибы стæрон бал бадынц иу бон, бадынц дыккаг бон, бадынц æртыккаг бон, — цæуæг 
нæ, фæлæ маргътæхæг дæр никуыцæй ис. 
Цыппæрæм бон фæлгæсынц алырдæмыты кæсæн цæстæй, иухæтæлон кæсæн цæстæй. 
Кæсынц æмæ дæлæ цæгаты ’рдыгæй Хъæрæугомы, Дыгуры фæндагыл змæлджытæ, хæрз 
дæлиау. 
Змæлджытæ цæуынц æмæ æрбахæстæг вæййынц. Тиб сæ раиртæстой: фынддæс лæджы 
фистæгæй, сæ уæлæ рог уæргътæ (дзиделаты æккойы чыргъæд) æд хæссинæгтæ. Куы сæм 
схæстæг сты, куы сæ иртасын райдыдтой сæхи цæстæй, уæд федтой: иу цæуы сæ разæй 
афтидæй, йе ккой æрмæст топп, йæ фарсыл æхсаргард æвзистæй арæзт, æнæуый дæр ыл 
хорз дарæстæ, кондджын, дынджыр адæймаг. 
— Цыдæриддæр у, уæддæр адон Дыгур уыдзысты, — дзурынц Тиб. — Сæ раздзог — сæ 
уæздан, аннæтæ йæ адæм. 
Дыгур стæрон балцы Асыйы фесты. 
— Нал фæцæудзыстут, уæ гæрзтæ тагъд æрæвæрут, — дзурынц Тиб, - куыддæр уæ иу 
дæр фезмæла, афтæ æгас нал баззайдзæн. 
Дыгур фæпырх сты, лидзынц Тиб сæ фæдыл. Уæд дыгуры раздзог йæ кард фæстæмæ 
азылдта, кард мыстбосыл фæфидар æмæ къухы нал æфты æмæ нал, лидзгæ-лидзын. Лæг 
стæрон балы фæтæгыл лыгъд фæци æмæ йæ дынджыр Бобол рацахста йæ ’фцæгготæй, 
размæ йæ асхуыста. Лæгæн йæ галиу къах дыууæ дуры ’хсæн фæци æмæ асаст, уый адыл 
æрхауд æмæ фæхъæр кодта: 
— Амардтат мæ! 
Амбырд ыл сты. Фæрсынц æй: 
— Цæмæй дæ амардтон, цы дын кодтон? 
— Мæ къах асаст! 
Къадзты Задзиа Тлийæ, уыди хъæдгоммæ зилæг, уый æвджид бакодтой рынчыны, 
сæхуыддæг аннæты фæдыл фесты. Æрцахстой ма Дыгурæй æхсæзы, аннæтæ аирвæзтысты. 
Æхсæзæн сæ гæрзтæ сметой, кæрæдзимæ сæ сбастой æмæ сæ рындзы размæ бакодтой. 
Задзиа сæрак зæнгой афазта фыдхæрæн кардæй, хъæдгом сбæрæг кодта, саст стджыты 
сарæзта кæрæдзимæ, хъæдæй конд фæрсджытæ сæвæрдта зæнгыл, хæцъил æмæ фæсмын 
бæттæнæй йæ балвæста. Лæгæн дон æрбахастой нымæт худы, æмæ куы æрнывыл ис (йæ 
зæрдæ йæхимæ куы ’рцыд), уæд æй фæрсынц Тиб: 
— Чи дæ, кæцон дæ? 
— Тугъантæй Джетæгъæз, Дзынагъайæ, Стыр Гуылæрæй. 
-478- 

— Æмæ бафæрсын аипп ма уæд, кæдæм дардтай дæ фæндаг? 
— Æз цыдтæн мæ адæмимæ Оны Калакмæ, ме ’рвад Дзапарты Леуанæн хуын дæр 
хастон, цæхмæ дæр цыдтæн (уыцы рæстæджы цæхх æрмæст Гуырдзыйæ æфтыд). 
Джетæгъæзæн бæласы цæнгтæй лæгсынт — лæггуыф сарæзтой, бæрзуис уæрдæхæй йæ 
бафидар кодтой, сынтыл нымæт байтыдтой, Джетæгъæзы арæхстгай сæвæрдтой сынтыл, 
æмæ йæ Бубы æфцæгмæ æрбахастой. Уырдæм галтæ скодтой æд дзоныгъ. Дзоныгъы куыфы 
мидæг хос, хосыл нымæт, афтæмæй æрæвæрдтой рындзыл æмæ йæ Тибмæ раластой, уыимæ 
ракодтой йæ аннæ æхсæз æмбалы дæр. 
Тибы Джетæгъæзы фысыммæ радтой Тогъойты Хъайтыхъмæ. Уыцы ранмæ йæм цыди 
Тлийæ хъæдгоммæгæсæг Задзиа Къадзты æмæ йæ дзæбæх кодта. 
Гуылæрмæ ма чи аирвæзт Джетæгъæзы адæмæй, уыдон хабар фехъусын кодтой 
Тугъантæн. Уыдон сæ хæстæг, се ’ввахсмæ фервыстой, æнамонд хъуыддаг кæй сæмбæлди, æгад 
хъуыддаг æгас мыггагыл, æгас Бадилатыл, æгас Дыгургомыл. 
Тугъантæ æрбарвыстой лæгтæ Мамысонгоммæ. Лæгтæ æрфысым кодтой Сатъаты хъæуы 
Туаты Дзаттемæ, куыд хæлар уыдысты Туатæ Тугъантимæ. Туатæ лæгæвзæрстæй бацыдсты 
курæг Тибмæ. Тиб æрæмбырд сты æмæ баныхас кодтой æмæ радтой дзуапп Туатæн: 
— Туаты хæрзæджытæ, Тибæй стут сымах дæр, не ’фсымæртæ. Сымах тыххæй Тиб алцы 
дæр бакæнинаг у, æгъдауыл хатыр дæр, æнæуи æгъдау дæр. Фæлæ уын ацы сахат дзуапп 
радтын нæ бон нæма у: Джетæгъæз рынчын у æмæ цалынмæ сдзæбæх уа йæ низæй, уалынмæ 
дзурæн нæй æгъдауыл. Куы сдзæбæх уа, уæд сымах дæр уындзыстут, æмæ фæхабар 
кæндзыстут Тугъантæм. 
Джетæгъæзы зæнджы саст рæсугъд бахсыст, лæг æнæсахъатæй баззад. 
Иу ахæмы, лæдзæджы æнцæйтты цæуын куы байдыдта, уæд Джетæгъæз рацыд Тибы 
ныхасмæ, æрбадт иу ран: кæстæртæ лæууынц ныхасы, хистæртæ бадынц й’алыварс. 
Джетæгъæз дзуры: 
— Тиб, бузныг уæ дæн, бавæрдтат мæ, хуыздæр куыд æмбæлд, афтæ мын сдзæбæх 
кодтат мæ зæнг, уæ къухы куы бафтыдтæн, уæдæй ардæм иу æфхæрæн ныхас нæ 
фехъуыстон ацы ран. Фæлæ уæ ныр курын æмæ мын исты фæнд саразут, цæмæй нæ хæдзар 
ссарон. Æрмæст уæ иттæг-иттæг курын æмæ уæм æнхъæлмæ дæр каесын, Тибы номджын 
хистæртæ, уый бæрц буц мæ кæм скодтат, уым мæ ныр мауал фегад кæнут, мæ сæрæн мын 
аргъ скæнут. Зæгъын бæргæ: аргъ кæнын уæ бар, фидын та мае бар. 
Уыцы ныхæсты фæстæ сыстад æмæ ацыд иу фарсмæ. Тибы зæрæдтæ бадынц æмæ 
тæрхон кæнынц, фæсивæд сæ разы. Ратæрхон-батæрхон байдыдтой æмæ Джетæгъæзæн 
скодтой дыууæ лæджы аргъ — æртиссæдз галы; хуымæтæджы лæджы аргъ уыди дæс æмæ ссæдз 
галы. 
Æрбасидтысты Джетæгъæзмæ, бынат ын радтой сæ астæу æмæ йын сидынц сæ тæрхон: 
— Джетæгъæз, дæ сæрæн дын æртиссæдз галы с’аккаг кодтой Тибы хистæртæ. 
Джетæгъæз бадгæ-бадын йæ уæрджытыл йæ рæмбыныкъæдзтæ æрæвæрдта, йæ сæр йæ 
дыууæ армытъæпæнмæ æруагъта, афтæмæй байхъуыста Тибы тæрхонмæ. 
— Гъе-уæу-уæй! Ме знаджы Джетæгъæзæн ма æртиссæдз галы стæрхон кæной. 
Цæрдудæй мæ куы баныгæдтат, мæ сæр мын куы алыг кодтат. Æгас Тугъанты мыггаг дæр адæмы 
æхсæн рацæуинаг куы нал уыдзысты худинагæй. Биасланты, Асыйы, Тæгиаты уый куы 
айхъуыса, Джетæгъæз ахсты фæци æмæ йын Тиб æртиссæдз галы йеттæмæ не с’аккаг 
кодтой, уæд мын мæ кæрдзын ничиуал бахæрдзæн, фысыммæ мæм нал барвæсдзысты. Курын 
уæ хуыцауæй курæгау, æмæ хъуыддагмæ дыккаг хатт æркæсут, хорз æй равзарут. 
Уый адыл сыстад æмæ та ахибар. 
Тибы ныхасæн худæг фæци Джетæгъæзы ныхас æмæ дзурынц: 
— Ай уæлдæйттæ кæмæ ис, ахæм лæг куы у. Баздæхæм, æмæ йын ахъаззаг зæгъæм, йæ 
сæрæн ын ахъаззаг, карз аргъ зæгъут. Стæй фидын цæй бæрц бафæраза, уый бафидæд, 
аннæ йын хатыр. 
Тæрхон та байдыдтой Тибы зæрæдтæ æмæ сæ тæрхон алыг кодтой, æрбасидтысты та 
йæм. 
Æрбадти та Джетæгъæз. Тибы хистæр ын зæгъы: 
-479- 

— Нæ кадджын уазæг, Тиб дыккаг хатт æрбадтысты тæрхоны дæ фæндонмæ гæсгæ, 
æмæ цæмæй æфсæрмы ма кæнай ды дæр, дæ мыггаг дæр дзыллæйы æхсæн, уый сæраппонд 
дын уый нæ тæрхон: авдыссæдз галы, амонгæ (цæджджинаг) æмæ æд саргъ бæх. 
Джетæгъæзы цæсгом фæрухс, йæ къæлæт æрфгуытæ хæрдмæ фехста æмæ дзуры: 
— Гъе уый Джетæгъæзы аргъ у, гъе! Стыр бузныг уæ фæдæн, уæлдай бузныг, кæй нæ 
мæ фегад кодтат ме ’мхуызон адæмты æхсæн. Æрмæст ма уæм æнхъæлмæ кæсын иу 
хъуыддагмæ: мæхи мын ауадзут нæхимæ, мæ кæстæр æфсымæр Сафарби уын фырт æмгъуыдмæ, 
мæ хæс бафидынмæ. 
Тиб бар радтой сæ ахстæн ацы хъуыддаджы дæр. 
Тугъанты Сафарби æрбацыд Джетæгъæзы бæсты, къуыдыр ыл сæвæрдтой Тогъойты 
Хъайтыхъы хæдзары.. 
Джетæгъæз æртæ къуыримæ æрæмбырд кодта йæ аргъ. Куыд дзырдтой, афтæмæй 
Джетæгъæз йæхи хæдзарæй бафыста æрмæст амонгæ (цæджджинаг), авдыссæдз галы, æд саргъ 
бæх ын балæвар кодтой йæ бирæ хæстæджытæ, йæ бирæ зонгæтæ. 
Йæ аргъ æрбахæццæ кодта Джетæгъæз. Суæгъд кодтой Сафарбийы, йæ гæрзтæ йын 
радтой. Джетæгъæз, Сафарби афардæг сты фосскъæрджытимæ Гуылæрмæ. 
Тиб балæвар кодтой Джетæгъæзæн æргъаг æд саргъ бæх фæстæмæ. 
Тиб куывд скодтой, байуæрстой фос се ’хсæны. Боболæн ахсæггаг уæлдай радтой иу гал, 
хъæдгоммæ зилæггаг Задзиайæн — Джетæгъæзы хъримаг. 
Æмæ ма ноджы: Тибæй куы раст кодтой стæрон бал, уæд цæм уыди ныхас: 
— Ацы балцы ахсæггаг цы уыдзæн? 
Чи гал загъта, чи гæрзтæ. Уæд Бобол схыл кодта : 
— Æмæ исчи Тугъанты Джетæгъæзы æрцахста, æмæ уый гæрзтæ дæр ахсæггаджы 
лæвæрд æрцæуой? Гал æгъгъæд у. 
Мæстæй бæргæ марди Бобол, фæлæ дзырды сæрты хизæн нæй. 
КЪАДЗТЫ БОБОЛ 
Уæлладжыры комæй æрбацæйцыди сæ хæдзармæ Бобол. Йæ цыды кой кæны бæлццон. 
Уæд иу дуры сæрæй Боболы æккоймæ багæпп кодта Нартыхъты Зауырбег æмæ дзуры: 
— Хуыцау радта! 
Бобол — къæдзæхы йас лæг — сæвнæлдта лæгмæ, дæларммæ йæ æриста æмæ уый дæр 
загъта: 
— Æцæг та радта хуыцау Къадзты Боболæн. 
Лæджы афистæг кодта, абæстытæ йæ кодта æмæ йæ Тибмæ баласта. 
Фæхабар кодтой Бадмæ. Нартыхътæ сæ лæджы йаргъ бахастой Къадзтæм æмæ йæ 
балхæдтой. 
(Æрмæджытæ ист æрцыдысты 
ЦИГСИИ-ы наукон архивæй. Ф. 10. оп. /. ед. хр. 18). 
-480- 

ХУДÆДЖЫ ХАБÆРТТÆ 
ÆМÆ ИРХÆФСÆНТÆ АДÆМЫ ЦАРДÆЙ* 
АХМÆТ ЗÆНДЖИАТЫ ÆМÆ БОЦИТЫ ГАТИ 
Дыууæ хæлары уыдысты Гати æмæ Ахмæт. Гати уыди хуыснæг, æмæ-иу Туалтæй 
цыдæриддæр адавта, уыдон-иу Ахмæты хæдзары балæууын кодта Стыр Мызуры. Ахмæт та 
кæй давта, уыдон сæфта Мамысонмæ, лæвæрдта сæ Гатимæ. 
Фæлæвæрдта Гати Ахмæтмæ. Æркаст Гати æмæ Ахмæтыл фæхудт йæ зæрдæ: фылдæр 
радта Ахмæтæн. Ской йын кодта йæ хæларæн, фæлæ йын уый ком нал дæдты, кæуыл 
фæхæст ис, уыдонæй ницыуал уæздан загъта Гатийæн. 
Хардзау æркаст Гати йæхимæ: 
— Мæ хæлар мын хорз куыст нæ кæны, йæ дзырд сайы, фæхастон æмæ мын ницыуал 
дæтты. Гатийыл усы кæрдæн æркæнæнт, уый дын, Ахмæт, цы ’мбæлы, уый куынæ бакæна, 
— дæ дзырд куыд нæуал фæсайай, уый дын куы нæ сараза. 
Иу ахæмы Стыр Мызуры Зæнджиаты Ахмæты хæдзармæ фысыммæ бацыд Гати. Дыууæ 
æрдхорды бацин кодтой кæрæдзиуыл. Иу æхсæв уазæгуаты фæци Гати, дыккаг æхсæв дæр. 
Æртыккаг æхсæв Ахмæты чысыл лæппу дзуры: 
— Баба, æз дæр уазæгдоны хуыссын Гатийы фарсмæ. 
Гати æмæ лæппу хуыссынц Ахмæты уазæгдоны. Хуыссæг н ’ахсы Гатийы, сагъæсыл сси. 
Фæсахсæвæр куы фæци, адæм фыццаг фынæй куы ’рысты, уæд Гати фæгæпп ласта йæ 
хуыссæнæй, арæвдз кодта йæхи æмæ дзуры: 
— Саг фæрæтмæ æрцыди, фендзыстæм, мæ хæлар Ахмæт, кæддæра Гати йæ уæлдай 
куыд ныууадза дæуæн. 
Уый адыл фынæй лæппуйы йе ’ккой авæрдта æмæ йæ Тибмæ бахаста æмæхсæвæджы 
заманайы къахджын лæг. 
Зæнджиатæ райсомæй рабадтысты æмæ Гати дæр нал, лæппу дæр нал. 
— Дзæбæх хъуыддаг мын нæ бакодта мæ хæлар Гати, æрдхорд афтæ нæ фæкæны. 
Фæдисы ацыдысты Зæнджиатæ, Мызур Тибмæ. Æмраст Боцитæм сарæзтой сæхи. 
Базыдтой фæдисæтты Боцитæ. Гати дардæй худы йæ мидбылты æмæ дзуры йæхинымæры: 
— Мæ хæлар мын йæхæдæг æрбахæссы мæ хæс. 
Ахмæт æм хъæр кæны дардæй: 
— Æууæнчы ард дæ баййафæд, Гати. 
— Гатийы æнæууæнк чи скодта, ард уый баййафæд, — дзуапп радта Гати. 
Дыууæ хæлары æрбадын кодтой фæдисæттæ æмæ Тиб æмæ цын загътой: 
— Уæхицæй хуыздæр ничи зоны уæ кæрæдзийы хæстæ, æрнымайут сæ уæхуыддæг, 
тæрхон та мах бар. 
*Ацы хабæрттæ ракодта Михел Хъайтыхъты, цæры Алагиры. Ралыгъд уырдæм Уæлладжыры комæй Ходы 
хъæуæй. Цæудзæн ыл 50 азмæ ’ввахс. Кодта писыры куыст, сæудæджеры куыст кæмдæр Харбины дæр 1903-1904 
азты хæсты заман. 
31 Æмбалты Цоцко 
-481- 

Нымайынц дыууæ æрдхорды. Уыцы ранымай-банымай фæкодтой: Ахмæт хæсджынæй 
баззад. 
Йæ бæх æд саргъ Гатийæн ныууагъта Ахмæт æмæ йæ лæппуйы ракодта. Уырдыгæй 
фæстæмæ дыууæ æрдхордæн сæ хæлардзинад аскъуыди. 
ДЖЕРДЖЫТЫ БАЛЛÆ 
Фыдæлты рæстæг, иу куыд зонай, ахæм лæг — Джерджыты Баллæ — Ходæй Мызуры 
астæу, уым пыхс хъæд уыдис, æмæ уым фæрæдыдис æмæ ныфтыди Мызуры ног хъæумæ, 
кæм цардысты уыцы рæстæджы иу дæс-ссæдз хæдзары бæрц: Калотæ, Таболтæ, Магкæтæ, 
Едзитæ. 
Хъæубæстæ бацин кодтой уазæгыл — Баляæйыл, æмæ йæ бафарстой: 
— Хорз лæг, кæцон дæ? Знаджы рæстæг куы у. Цы хуыцау дæ æрхаста? 
Баллæ цын загъта: 
— Æз дæн тыхджын дард бæстон — Ходон. Джерджыты Баллæ. Æмæ æрвыст дæн ардæм, 
ам цы адæмы хатт цæры, уый бæрæг базоныны тыххæй. (Афтæмæй Ходæй Мызуры ног 
хъæуы æхсæн, ома астæу, ис æдæппæт æртæ-цыппар версты). 
Хъæубæстæ æрæмбырд сты æмæ хорз сбуц кодтой Баллæйы, æмæ йæ иу къуыри нæ 
рауагътой. Уæдмæ мæгуыр Ход æмæ Джерджытæ фæцагуырдтой Баллæйы. Æмæ йæ куы нæ 
ссардтой, уæд æй банымадтой хастыл, кæнæ мардыл, æмæ йын хистытæ фæкодтой. 
Уæд ног хъæу Баллæйы буцæй рарвыстой æмæ йын загътой: 
— Мах стæм Къул-Калак, Цъæхилтæ. 
Уыцы хуызæнæй Баллæ фæзынд Ходмæ. Джерджытæ хъæугуывд скодтой, сæ лæг кæй 
фæзынд, уый тыххæй. Æрæмбырд сты Ход Баллæйы куывдмæ æмæ йæ фæрсынц: 
— Гъы, Баллæ, зæгъ, дæ хорзæхæй, кæм бæсты хаттæ? Мах дæ мардыл куы 
банымадтам? Радзур нын хабæрттæ. 
Уый цын загъта: 
— Æз уыдтæн Къул-Калачы (ома Тифлисы) æмæ дзы ис иттæг хорз адæмтæ, æмæ мæ 
хорз сбуц кодтой. 
Ходы бауырныдта, уæдæ Баллæ æцæг уыдаид Калачы, æмæ йыл уыцы сахат хъазты 
чызджытæ фæндыры цагъд скодтой: 
Баллæ Калачы, 
Баллæ быдыры, 
Дæлладжы гæккуыри! 
Ацы цагъдмæ-иу æрæджы дæр ма бадгæ кафт кодтой. 
Уæды рæстæджы-иу хæзгул цы усæн нæ уыд, ууыл-иу худгæ кодтой. Æмæ уыцы 
ницæййаг Баллæйыл ныххæлоф кодтой Ходы устытæ, æмæ чи кæм цы æвзæр ис, уыдон 
фæдзырдтаг сты. 
ход 
Едзиты Дзадза (Дзыгыйы мад) Ходы сау хъæдмæ йæ лæппумæ — Мæхæмæтмæ — 
ныстуан æрвыста Хъайтыхъты Хъуырманæн: 
— Уæ, Хъуырман, дæ хорзæхæй, нæ лæппуйæн-иу зæгъ; æфсондзаг æмæ-иу сæмæнаг 
йемæ рахæссæд — æфсондз дыууадæс ивазны, сæмæн аст ивазны. 
Хъуырман зæхмæ ныккаст æмæ афтæ бакодта: 
— Гъе, цы мæгуыр дæ, паддзах, уыдонæн ма Уæлладжыры комы фæндаг чи кæндзæнис! 
Дзадза, къуырмагомау ус, ницы бамбæрста æмæ дзуры: 
— Хъуырман, зæхмæ цы ныккастæ? 
-482- 

- Уæ, Дзадза, æгæр даргъ нæ фæуыдзысты, æгæр даргъ? 
Уый йын афтæ: 
— Нæннæ, мæ хур, даргъ нæ уыдзысты, цыбыр ма фæуæнт, æндæр. 
МЫЗУР 
Зæнджиаты Гæбойæн йæ фырт Тæтæрхъан. Битартæм æххуырсты уыдис, æмæ уый 
тыххæй Гæбойæн Мыртазаты тъæпæны иу дæсæтин хуым кодтой. Уæд иу бон Гæбойы саргъы 
бæхыл арвыстой Чырыстон хъæуы куырæйттæм се ссадмæ — иу дыууæ путæй хуыздæр. 
Гæбо куыройы раз рафистæг бæхæй, ссад рахаста куыройы дуармæ æмæ катай байдыдта: 
— Ныр цы æгъуыстуай кæнон, а-ссад хæсдзынæн ме ’ккой, фæлæ бæх та цы фæуа? 
Ссад бæхыл сæвæрын хъæуы, уый йæ сæр не ’рцахста, нæ базыдта^ æмæ иу лæппуйы 
баххуырста сомырдæгæй бæхыл бадынмæ æмæ йæ фæдыл цæуынмæ. Иæхæдæг голладжы 
дзаг чысыл хъуаг ссад йе’ккойы ракодта æмæ йæ бæгуы лæгау Чырыстон хъæуæй 
Мыртазатæм фæхаста. 
зджыд 
ЗджьщагÆгъуызарты Самил раджы рæстæджы Дыгуры Чырыстонхъæуы уыдис хор 
æлхæнынмæ. Балхæдта хор, рацæйцыдис æмæ Чырыстонхъæуы сæр Урсдоны был йæ уæрдоны 
сæмæн басастис. Самил уыцы ран йæ галтæ (æд сæмæн) ысуæгъд кодта æмæ сæ йæ разæй 
раскъæрдта, æмæ Зджыды балæууыдис. 
Сæ хæдзар бацин кодтой, — «нæ хордзау æрбаздæхт», зæгъгæ, æмæ йæ фæрсынц: 
— Гъы, дæ хортæ æмæ дæ уæрдон кæм сты? 
Уый сын афтæ зæгъы: 
— Дæлæ Урсдоны был (доны был) мæ сæмæн басасти æмæ мæ уæрдон æмæ мæ хортæ 
уым ныууагътон. 
Зджыды дæр ис Урсдон, æмæ бинонты зæрдæйæ Самил йæ уæрдон уым ныууагъта, 
æмæ уый тыххæй хæрджытæ курыныл фесты. 
Уæд сын Самил афтæ бакодта: 
— Уæ хæрджытæ, хæрджытæ, уыцы хæрджытæ кæдæм æмбырд кæнут: æз мæ уæрдон 
ныууагътон далæ быдыры Урсдоны (доны) былыл! 
Самил сæмæн скодта æмæ йæ Чырыстонхъæумæ йе ’ккой фæхаста; йæ уæрдон сарæзта 
æмæ йæ Зджыдмæ баласта. 
ТАМАТЫ ГÆВДЫН 
Таматы Гæвдын раджы рæстæджы йæ угæрдæнмæ зиу кодта Мызурæй Ходы æхсæн 
уым. Æмæ йын Ходы йæ хæстæджытæ зæрдæ бавæрдтой дыууадæсæй зиууон. 
Тамайы фырт дыууадæс зиууоны фаг ысцæттæ кæнын кодта сихор, йæхæдæг ацыди 
угæрдæнмæ, æмæ дзы иу зиууон дæр нæ (Ход æй фæсайдтой). 
Уалынджы Гæвдынæн йæ дыууадæс лæджы сихор схæццæ и. Уæд Тамайы фырт 
угæрдæн ды^уадæс хайы скодта, æмæ алы хайы сæр дæр (фæлхор сæры) нывæрдта иу лæджы 
сихор. Иæхæдæг кæрдын байдыдта æмæ-иу лæджы хай куы ракарста (фæлтæр), уæд-иу 
лæджы сихор бахордта. 
Афтæмæй ныккарста дыууадæс лæджы бонгарст иунæгæй, æмæ бахордта дыууадæс лæджы 
сихор, йæхæдæг Ходмæ ныхъæр кодта: 
- Уæ, Ход, Ход! Хуыздæр уæм макуы фод! 
-483- 

* * * 
Таматы Гæвдын иу хатт Цъæйæ хæрæгыл цырагъ рацæйхаста, æмæ йæ фæсте Харымтæ 
йеттæ расырдтой. Уæд Нузалы цур иу къахыр хидыл (Æрыдоны сæрты) йæ хæрæг нæ 
уæндыдис бацæуын. 
Гæвдын фæмæсты ис æмæ йæ хæрæджы уæргътæ фелвæста, йæхæдæг хæрæджы йæ иу 
дæларм фæкодта, йæ цырæгъты хæрæгуаргъ йе’ннæ дæларм, æмæ сæ хидыл бадавта иннæ 
фарсмæ. 
КУЫВДЦОН ÆМÆ ДЗУАР 
Куывддон ацыд дзуары бынмæ. Æрæвæрдта йæ кувинæгтæ. Стæй куы скаст дзуары къулмæ 
æмæ уый ракæлынæвонг куы уыд, уæд дзуры: 
— Мæнæ дзуар, дæ хорзæх мæ нал хъæуы, кæлгæ мыл ма ныккæн. 
ЗЫГУЫМОН 
Уастырджи Хуыцауы раз балæууыди: 
— Кæм бафæстиат дæ? — дзуры йæм Хуыцау. 
— Зыгуымон (Зæдтæй зыгуымты хицау) амарди æмæ уым бафæстиат дæн. 
— Ау æмæ ма уый та цавæр Зыгуымон у. 
УАЗÆГ ÆМÆ ФЫСЫМ 
Иу хæдзармæ æрæфтыд æнæзонгæ уазæг. Баузæлыдысты йыл. Фæлæ... Уазæг 
æнæзонгæ хæдзары йæ дзæкъул адавынæй тарст, фыссым — æнæзонгæ уазæгæй йæ хæдзар 
фæкъахынæй. Æмæ æхсæв бонмæ сæ дыууæ дæр æнæхуыссæг фесты. 
КЪОЦЫÆНГУЗ 
Арвыкомы фæндагыл Калакмæ цыдис чырæласджытæ. Кæмдæр семæ ба ’мбал иу мæгуыр 
лæг. Сæнамæ фæхæрдгæнæны мæгуыр лæг фæндагыл ауыдта иу æнгуз æмæ цинæй мæлы. 
Кувы: ^ 
— Йæ, Хуыцау, мæхи Хуыцау! Ацы æнгуз куыд йе ’мыдзаг у, мæ хæдзар дæр афтæ дзаг 
куыд уа, ахæм арфæ ракæ. 
Дур систа æмæ æнгуз асаста — бынтон афтид разынд. Лæг ныккуыдта, йæ къухтæ 
æрдиаггæнгæ арвмæ айтыгъта æмæ кувы: 
— Уæ Хуыцау, мæхи Хуыцау! Къоц куыдз у, Къоцы коммæ ма бакæс! 
(ЦИГСИИ-ы архив. Лит. фонд 10, оп. 1, п. 8). 
-484- 

& 
ДОКУМЕНТТÆ 
Его Высокопреподобие 
Ректору Александровской Миссионерской 
Духовной семинарии архимандриту Арсению 
бывшего учителя Увара Васильевича Амбалова* 
ЗАЯВЛЕНИЕ 
Честь имею покорнейше просить Ваше Высокопреподобие предоставить мне место 
преподавателя осетинского языка при семинарии. Относительно своих познаний в осетинском 
языке могу сослаться, что я участвовал в редактировании почти всех изданий, вышедших 
за последнее время на этом языке; в настоящее же время сотрудничаю в редактировании 
научного словаря профессора Вс.Ф.Миллера на осетинском, русском и немецком языках; 
перевел несколько произведений русских авторов, которые в скором времени появятся в печати. 
Воспитывался в бывшем Александровском Осетинском Училище, имею свидетельство на 
двухклассного учителя; слушал лекции в Парижской высшей школе общественных наук. 
Увар Амбалов. 
(Архив СОИГСИ). 
ВЫПИСКА 
Из педагогического журнала № 17 от 5 ноября 1891 года 
Слушали: а)прошение ученика III класса Увара Амбалова: «Не имея более возможности 
продолжить свое дальнейшее образование во вверенном Вашему Высокопреподобию 
училище по домашним обстоятельствам, покорнейше прошу Ваше Высокопреподобие выдать 
мне свидетельство о моем пребывании в училище и документы». 
Справка: Амбалов был приходящим учеником, поведения отличного, по успехам очень 
хороших. 
Постановили: согласно просьбе считать Амбалова Увара выбывшим из училища; 
выдать Амбалову свидетельство об окончании II класса. 
(Архив Ардонской Духовной семинарии. Фонд150.оп.1., д. 16). 
СВИДЕТЕЛЬСТВО № 118 
Воспитанник Александровского Осетинского Духовного Училища Увар Амбалов, сын 
Ардонского жителя Василия Петрова Амбалова, родившийся 5 октября тысяча восемьсот 
семидесятого года, по окончании курса церковно-приходской школы поступил в октябре 1887 года 
в первый класс училища и при поведении очень хорошем D) показал успехи: 
* Увар Васильевич Амбалов — такое имя было дано Цоцко при крещении. Во многих официальных 
документах имя Цоцко Бицоевича Амбалова может встречаться согласно церковной записи. 
-485- 

По изъяснению молитв и священной истории очень хорошие D) 
По катехизису очень хорошие D) 
По изъяснению богослужения очень хорошие D) 
По церковнославянскому языку хорошие C) 
По русскому языку очень хорошие D) 
По осетинскому языку очень хорошие D) 
По гражданской истории всеобщей и русской очень хорошие D) 
По географии всеобщей и русской очень хорошие D) 
По арифметике очень хорошие D) 
По геометрии очень хорошие D) 
По физике очень хорошие D) 
По церковному пению очень хорошие D) 
По чистописанию очень хорошие D) 
По окончании курса во П-ом классе в 1891 году удостоен перевода в III класс и уволен 
по прошению и потому не может пользоваться преимуществами, присвоенными 
окончившим полный курс учения в названном училище. 
По отбыванию воинской повинности он пользуется льготами учеников училищ 3-го 
разряда (примечание к 53 ст. Устава о воинской повинности по приз. 1879г.) 
В удостоверение чего и дано ему, Увару Амбалову, сие свидетельство от Правления 
Александровского Осетинского Духовного Училища за надлежащим подписом и 
приложением печати Правления. 
(Архив Ардонской Духовной семинарии. Фонд 150., д. 154, л. 82). 
От составителя: На втором экземпляре имеются подписи смотрителя училища 
архимандрита Иоанна, преподавателей Федора Смирнова, В. Чипаковского, священника 
К.Токаева. На обратной стороне этого документа рукой Цоцко написано: «Подлинное 
свидетельство за №118 получил 17 июня 1892 года. Увар Амбалов». 
Его преподобию смотрителю Александровского 
Осетинского Духовного Училища 
о.иеромонаху Иоанну 
Ученика Ардонской 
церковно- приходской школы 
Увара Амбалова 
ПРОШЕНИЕ 
Имею ревностное желание продолжать начальное свое образование и впоследствии 
посвятить себя служению церкви, покорнейше прошу Ваше высокопреподобие принять меня 
во вверенное Вам училище приходящим учеником, при чем представляю метрическую 
выпись о рождении и крещении и медицинское свидетельство о привитии 
предохранительной оспы. 
Ученик Увар Амбалов. 
Октября 7 дня 1887 года. 
-486- 

Его превосходительству Господину 
Начальнику Терской области 
генерал-адъютанту и кавалеру Свистунову 
вдовы жителя Владикавказского округа 
прапорщика милиции Василия Амбалова 
Анна, она же Долатказ, Амбалова 
ПРОШЕНИЕ 
Мой муж, прапорщик милиции, Амбалов 14 декабря 1877 года от болезни умер, 
оставив меня с четырьмя малолетними детьми, из которых старший сын семнадцати лет 
слепой, совершенно без всяких средств к жизни. На содержание себя с детьми со дня смерти 
моего мужа я вынуждена была продавать разновременно оставшееся после него движимое 
имущество, которое и продано мною все, за исключением совершенно ветхого дома в 
селении Ардонском, в котором я живу с детьми, и носильного платья. 
В настоящее время я содержу себя с детьми подаянием моих односельцев, и мне 
неизвестно, долго ли продолжится это благодеяние, а потому, желая дать воспитание 
малолетнему моему сыну Увару девяти дет, дабы впоследствии иметь кормильца, осмеливаюсь 
убедительнейше просить Ваше превосходительство о принятии его, не в очередь, на 
казенный счет во Владикавказское реальное училище, на каковой предмет прилагаю 
метрическое свидетельство за номером 52 о его рождении и крещении и копию с послужного списка 
моего мужа. 
К сему прошению вдова прапорщика милиции Василия Амбалова Анна, она же 
Долатказ, Амбалова, а за неимением грамоте по личной и рукописной ее просьбе расписался 
канцелярский служитель Василий Остроухое. 
(Госархив СО АССР. Архив канцелярии нач. Терской обл. 
Фонд 12, оп.7, д. 298). 
АРЕСТ ЦОЦКО 
В 1898 году 21 июня в городском театре давался концерт господином Амирджаном. На 
этом концерте присутствовал и Цоцко Амбалов. Во время антракта к нему подошел 
городовой Мальсагов, исполнявший должность переводчика, с вопросом, почему Цоцко 
аплодирует, и вместе с тем приказал замолчать. Из-за бестактности Мальсагова Цоцко 
обратился к господину полицейскому Котляревскому, бывшему тут же в театре, с просьбой 
освободить от привязавшегося Мальсагова и объяснить ему, что так обращаться с публикой 
совершенно неудобно. Тут Мальсагов стал просить Котляревского арестовать Цоцко как 
туземца. Тот, услышав, что Цоцко туземец, не стал слушать объяснений и приказал 
немедленно отвести в полицию. Бывший в то время дежурным по полиции помощник пристава 
г.Пупков арестовал Цоцко, продержав до утра в комнате городовых (за отсутствием 
дворянского отделения), а затем в каланче. 
Потрясенный нравами Владикавказской полиции, Цоцко 24 июня пришел с просьбой 
выдать копию с постановления об его аресте для обжалования. Помощник полицмейстера 
г.Прокопович в делах полиции не нашел этого постановления и предложил зайти на 
следующий день — 25 июня. К этому дню Пупков постановление заготовил задним числом, и 
там значилось, что Цоцко был пьян и потому арестован. 
Цоцко был совершенно трезв, что могли подтвердить присутствовавшие на концерте: 
присяжный поверенный Яков Александрович Берман (ул. Базарная, дом Декарханова), 
домашний учитель Николай Павлович Волков (Лебедевский пер. дом Павленко), техник 
Абрам Ефремович Зурабов (ул. Слепцовская, дом Резакова). 
-487- 

А то, что Цоцко совершенно непьющий, могут подтвердить: учитель городского 
училища Савва Константинович Тибилов (ул. Купеческая, дом 62), бухгалтер Алексей 
Никанорович Остапенко (угол Слепцовской и Гимназической, дом 17/20), вдова протоиерея 
Меланья Виссарионовна Колиева ул. Тарская, в своем доме), потомственный почетный 
гражданин Георгий Михайлович Цаголов (ул. Мещанская ). 
В подложном постановлении вместо 21 было 24-ое число. 
Изложив все это, Цоцко просил Терское Областное Правление предать суду 
Владикавказского полицмейстера Котляревского и помощника пристава Пулкова за служебные 
подлоги и незаконное лишение его свободы. 
Дали показания, что Цоцко не пьет, вдова протоиерея Меланья Виссарионовна 
Колиева, А.Зурабов, С.Тибилов, А.Остапенко, Г. Цаголов и многие другие. 
(Научный архив СОИГСИ). 
От составителя: Сегодня трудно сказать однозначно, по чьему заданию в то далекое 
лето 1898 года во время концерта на глазах у сотен почтенных граждан города было 
скомпрометировано имя одного из самых видных просветителей Осетии. Ясно одно: без огня дыма 
не бывает. Просветительская работа Цоцко, который уже тогда считался в народе одним 
из самых лучших среди интеллигенции не только по своим познаниям и учительскому 
таланту, но и как публицист, активный общественный деятель, все силы отдающий делу роста и 
процветания культуры и образования в Осетии, не давала покоя власть предержащим. 
Официально к нему невозможно было придраться, поскольку Цоцко Амбалов, как 
вспоминают его современники и люди, до сих пор помнящие его, был человеком наивысочайших 
моральных качеств и нравственных устоев. Несмотря на многие трудности на жизненном пути, он 
никогда не вступал на путь конфликтования с законом. Более того, Цоцко очень тактично, 
используя мягкий народный юмор, помогал многим избегать неудобных ситуаций. Он был очень 
умерен в своих житейских потребностях, знал цену всему и бережно относился к людям, 
помогая всякому, у кого наблюдал нужду. 
Цоцко Амбалов был человеком большого сердца. Люди тянулись к нему, как к солнечному 
свету, и он находил столько тепла в своей душе, что его хватало на каждого. Не потому ли 
в тот злополучный июнь, когда владикавказцы узнали о нелепом аресте Цоцко, столько 
людей собралось у полицейского участка, чтобы дать показания о невиновности Цоцко. Причем 
они приходили несколько дней подряд, требуя снять с него нелепое обвинение. На заявление 
самого Цоцко долго не было вразумительного ответа. Только спустя несколько месяцев 
полицейские чинуши дали отписку, что мол, с виновными беседовали и они обещали впредь не 
допускать подобного. 
Читая архивный материал об аресте Цоцко, невольно думается о том, не из-за тесной 
дружбы ли с Коста Хетагуровым преследовался Цоцко. В те годы дружба двух больших 
осетин, чьи мечты о будущем своего народа не просто совпадали, видимо, настораживало 
власти. Эти два осетина делали все возможное для защиты угнетенного народа, для его 
просвещения. Вокруг них собирались передовые люди того времени. У них были друзья по всей России, 
с которыми у них были одни идеалы, одни устремления и убеждения. 
Преследуя Коста за его прогрессивные мысли и деяния и зная об его тесной дружбе с 
Цоцко Амбаловым, начальник Терской области не мог оставить Цоцко без негласного надзора 
за ним. По всей видимости, инцидент в театре — это одна из попыток «привлечь» Цоцко к 
официальной ответственности. И такой факт, как аплодирование талантливому актеру во 
время его выступления перед публикой, блюстители порядка использовали как некое 
нарушение, чтобы подвергнуть Цоцко аресту и тем самым уронить его авторитет в народе. 
Вышеприведенный пример — еще одно свидетельство этому. 
-488- 

ВЫПИСКА 
из приказа №91 от 6 октября 1922 года по ОсОНО №3. 
На должность запасного учителя назначается Амбалов Цоцко с 1 октября с.г. 
Зав. ОсОНО г. Дзагуров. 
ВЫПИСКА 
из приказа № 49 от 28 марта 1923 года по ОсОНО. 
Цоцко Амбалов — запасной учитель — освобождается от занимаемой должности с 1 
марта с.г. и зачисляется членом литературной секции при ОсОНО. 
Врм.о. Зав ОсОНО В.Загалов. 
ПРИКАЗОМ №12 ОТ 23 СЕНТЯБРЯ 1923 ГОДА ПО ОсОНО 
«Для перевода различных терминов на осетинский язык создается при Северо-Осетинском 
ОблОНО терминологическая комиссия в составе: Бориса Алборова, Цоцко Амбалова, Гино 
Баракова, М.Зораева, Губади Дзагурова, Г. Бекоева, И.М. Абаева, Ц. Гадиева, А. Гулуева. 
Председателем этой комиссии назначается председатель Осетинского 
Историко-филологического Общества Б.А. Алборов». 
(Гос. архив СО АССР. Архив Сев. Осет ОблОНО ф.р.1124., оп.1, д. 72). 
ВЫПИСКА 
из приказа за №80 от 1 апреля 1926 г. по Сев-Ос. ОблОНО 
С 1 апреля увольняется запасной учитель М.Гарданов, а запасной учитель Амбалов 
Цоцко переводится в Осетинский Научно-Исследовательский Институт Краеведения. 
Основание: выписка из протокола №25/64 вечернего заседания Президиума исполкома 
от 26 марта с.г. с резолюцией Зав. ОНО. 
(Госархив. Архив Сев. Осет.ОблОНО ф.р.-124.,д.78 г. Г. Дзагурова). 
ВЫПИСКА 
из приказа №62 от 9 июля 1924 года по ОсОНО 
Амбалов Цоцко — запасной учитель ОсОНО командируется в Алагирское ущелье и 
Южную Осетию для записи этнографических сведений, с 10 июля с.г. 
От составителя: В апреле 1926г. по постановлентю комиссии по пересмотру штатов, с 
1 апреля 1926 года должность запасного учителя упразднилась и для Амбалова Цоцко создана 
должность научного сотрудника Ос НИИ Краеведения с тем условием, чтобы фонд 
зарплаты Института Краеведения не увеличивать. Сообщая об этом, Сев. Ос. Обл. ОНО просит 
принять срочные меры к высылке зарплаты с 1 апреля с.г. Цоцко Амбалову по адресу: 
Ленинград, Васильевский остров, 5-ая линия, дом 8, кв.23. Подписал Зав. Сев. Осет.ОблОНО Дзагуров. 
-489- 

КОМАВДИРОВОЧНОЕ УДОСТОВЕРЕНИЕ №1321 
Амбалов Цоцко, запасный учитель ОсОНО, по мандату ОсОНО за № 1320, 
командируется в Алагирское ущелье и в Южную Осетию для записи этнографических сведений. 
Зав. ОсОНО Гр. Дзагуров. 
От состовителя: (На обратной стороне данного документа имеется приписка рукой 
Цоцко: «Прибыл в Нарский приход. Выбыл 15.У 11.24г. Предисполкома сел. Нар И. Хетагуров».) 
(Архив СОИГСИ). 
ОТЧЕТ 
По поездке в Алагирское ущелье и Южную Осетию для производства записей 
этнографических материалов. 
9 июля н.г. был командирован ОсОНО (командировочное удостоверение 1321 и мандат 
от 9.07.24 г. №1320) в Алагирское ущелье и Южную Осетию для производства 
этнографических записей. Записи мной были произведены в сел. Алагир (Крупе) и в селах Нарского и 
Мамисонского ущелья. 
В Алагире записано: 
1). От Баде Баскаева: примирение кровников Бугаевых и Басиевых, сведения о 
религиозных обрядах, об обороне Алагирского ущелья и взаимоотношениях Алагирского ущелья 
и населения Куртатинского и Дигорского ущелий. 
2). От Варвары Дзараховны Секинаевой — историю, как один из Секинаевской 
фамилии перехитрил черта, и описание праздника, устраиваемого ежегодно в честь этого черта. 
3). От Тхоста Бекмурзовича Тхостова — песню о сыне Казбека Казбековича — Мидегоре. 
В Зарамаге: 
От Ельзаруко Сикоева-междоусобие двух фамилий Туаевых и Дзоциевых, дело об убийстве 
Бузду Закаева Сха Боциевым, примирение кровников Сикоевых и Кайтмазовых, Комы дæгъæл. 
От Иналка Магкаева — о заселении Зарамага и мидæггаг Цæразонтæ, о Зурабе Магкаеве. 
От Габе Баскаева — сказку «Мæгуыр лæг æмæ мæгуыр ус». 
В селении Тиб: Праздник в честь Таранджелоз, Сагами дзуар, Аларды, исторические 
сведения о столкновении Кадзовской фамилии с русскими войсками примерно в 40-х 
годах и о заселении селения Тиб. 
В селении Тли: сведения о «Хæстæг дзуар», «Рагъы Уастырджи», «Сау дуаг», «Самтхосы 
Уастырджи», Данзи Джергаев о Комы дæгъæл, о дзуарах, о селении Калак, Згъил, Хълиат. 
В селении Нар: описание праздника «Хохы дзуар», «Хуыцауы кувæндон», «Алардыйы 
кувæндон», «Майрæмы кувæндон». 
О набегах нароцев на Куртатинское ущелье, на селение Абайты хъæу. Борьба Бериевых 
с Колиевыми, Колиев Кæрæф, Баллаев Симон, Бурнасов Ботас и примирение его с 
кровниками: Темирханов Гуда и Асаев (Хетаг) Леван, отец Коста Хетагурова. 
«Цуанонты зарæг», «Æфсати æмæ хæйрæг», «Фыдæлты чындзхæсджыты зарæг». 
Цъесыхъæу: «Гуыбын æмæ уæрджытæ». 
Из Зарамага выехал в Южную Осетию четвертого августа. Там не удалось сделать записи. 
1924 года, октябрь. Цоцко Амбалов. 
За май по Осетии записано от 70-летнего старика Ревазова — жителя селеня Ардон, 69 
сказаний (около тысячи листов). Запись производилась членом литературной секции Цоцко 
Амбаловым и членом осетинского Историко-филологического общества М.Н. Гуриевым. 
В настоящее время переводится на осетинский язык целый ряд пособий по различным 
вопросам политики, естествознания. 
(«Горская правда» № 138 от 22.04. 1923 г. Архив СОИГСИ). 
-490- 

ПОЛУПРАВДОЙ ЖИТЬ НЕЛЬЗЯ! ПОРА ОДУМАТЬСЯ! 
События 1937-1938 годов, прошедшие безжалостным кровавым колесом по судьбам 
тысяч и тысяч граждан Северной Осетии, никак нельзя скрыть, никак нельзя и забыть 
сколько бы времени ни прошло. Кошмар, который изведал наш народ в годы репрессий, 
нельзя никак забыть. Это преступно и грешно. 
То, что творилось в Северной Осетии, этого не изведал ни один народ Кавказа, да и не 
только Кавказа. Лучшие представители народов республики были уничтожены или сосланы 
на погибель в лагеря. 
Конвейер Тройки в Северной Осетии работал сверхурочно — не покладая рук. О чем 
свидетельствуют протоколы заседания Тройки и, в частности, выписка из протокола 
заседания Тройки НКВД Северо-Осетинской АССР от 7 декабря 1937 года. 
Читатель! Вдумайтесь, как просто палачи решали вопросы жизни и смерти наших граждан. 
Для инквизиции XX столетия — Тройки НКВД, достаточно было короткой 
информации о человеке, чтобы лишить его жизни. Тройке представлялся список обреченных, по 
которому проходила бездушная, безжалостная рука палача... 
Приговор — расстрелять, расстрелять, расстрелять... 
Для палачей ничего не значили эти люди... Им нужен был план... 10, 100, 200, 1000 
человек, чем больше, тем лучше, тем авторитетнее, тем преданнее главному Тирану, режиму. 
Вчитайтесь, вдумайтесь в протокол Тройки, где под № 101 вынесен приговор — 
«расстрелять» — мудрейшему из осетин — Цоцко Бицоевичу Амбалову, а за ним под № 102, 
103, 104...следуют Агубе Тлатов, Бабу Зангиев и другие... Жизнь и смерть под №№... 
Читатель! Перед вами выписка только из протокола заседания Тройки от 7 декабря 
1937 года. Но она же заседала и до этой, и после этой даты... 
Уважаемый читатель! 
Уверен, что вы прочли выписку из протокола заседания Тройки НКВД и спрашиваете: 
«А за что? Почему такое беззаконие?» 
Да потому, что это был режим победителей социализма. Это был террор против лучших 
представителей своего народа. 
Чтобы не было возврата этого режима - режима беззакония, во имя памяти безвинно 
уничтоженных и незаконно сосланных в лагеря НКВД в Сибирь, предлагаю и прошу: 
1. Управлению ФСБ РФ по Северной Осетии найти возможным опубликовать весь 
протокол заседания Тройки от 7 декабря 1937 года. В этом никакого секрета нет, так как 
полные списки осужденных опубликованы в Книге Памяти. Протокол этот- показатель 
работы органа инквизиции, и пусть молодое поколение знает о творившемся произволе, о 
репрессиях сталинских времен. 
2. В камерах НКВД по улице Бутырина,7 открыть музей. В музее выставить орудия 
пыток, фотографии следователей-садистов, и, конечно же, в обязательном порядке 
фотографии членов Тройки. Это было, это имело место, это — наше прошлое, и пусть народ 
знает своих палачей. Пусть! 
3. Обществу «Номарæн», комиссии по правам человека при Главе республики и 
научно-исследовательскому институту (СОИГСИ) принять меры по восстановлению текстов 
публикаций в республиканских газетах о судебных процессах 1937-01938 гг. в СОАССР и 
вырезанные из газет лицами, заинтересованными в сокрытии кровавых следов. Текст 
публикаций выпустить отдельной книгой. 
4. Установить надмогильные кресты или обелиски на бывШем, старом осетинском 
кладбище (Ирыхъæу), превращенном в сквер, и на Госпитальном кладбище, где в годы 
репрессий палачи из НКВД в провалившихся могилах хоронили свои жертвы. 
Пусть народ знает, по чьим могилам и по какому скверу гуляет. 
Это мои предложения, и я уверен, что этого требуют и жертвы репрессий. Требуют! 
Хаирбек Цаликов. 
(Газета «Фыдыбæстæ»(«Отечество»), декабрь 2007 года). 
-491- 

ЗАСЕДАНИЯ ТРОЙКИ НКВД СЕПВРО-ОСеТИКСКОЗ АОСР 
от 7 декабря 1337 года 
СЛУШАЛИ: 
ПОСТАНОВИЛИ: 
02. Дело 4. отдела ЙКВДООАССР К 666 по 
обвинению: 
ТОГ) АМБАЛОВА Цоцко Вицоевича*Г870 года 
ро«гдения,б/кулака. 
Обвиняется в том»«о являлся организатором 
к-р бурчуазмо-националистическоР шпионской 
повстанческой организации.Вел 
шпионскую.раввндывательную работу в пользу фашистской Германий. 
Юг) ТЛАТОВА Агубе,он-« 
Александр,Гаврилувича,187гг. рождения»б/тагаурский аллар» 
б/активный_>частник к-р повстанческой 
организации 
из ссылки 
"Народная партия",возвратился 
в ГЭЗг г. 
АМБАЛ’ОЗА Цоцко 
Бицоевича 
РАССТРЕЛЯТЬ. 
МАТОВА 
Арубе.сисе 
Александр,1авриловича 
РАССТРЕЛЯТЬ. 
Обвиняется в том»что являлся районным 
руководителем к-р бурчгуазно-националистйческой 
гпионско-повстанческой оргачи8ацией»вея 
вербовочную работуив данную к-р 
органа8ацию.Руховодил вредвтельско-ра8ло*енческой работой. 
103) ЗАНГИЕВА Бабу Касаевича»Г869 г.роедеяия, 
бывгагй кулак. 
Обвиняется в том,что являлся членом к-р 
.буржуазно-националистической шпионской 
повстанческой организации«вел 
вербовку»органивойнзал вредительскую работу районной 
к-р-организации. 
ОКН^ТАРЬ ТРОЙКИ НКВД СОАО 
ЗАНГИЕВА Бабу 
Касаевича 
РАССТРЕЛЯТЬ. 
(Славина) 
От редакции. Газета «Отчизна» поддерживает предложение X. Цааикова и отмечает, что 
все это надо было реализовать давно. 
Конечно, молчание выгодно в моральном плане прямым потомкам палачей и их 
пособникам, а также наследникам доносчиков НКВД... Замкнутая окровавленная цепь беззакония, 
произвола и насилия перемолола судьбы тысяч наших сограждан. Эта цепь тяжелым грузом 
висит на нас, но мы молчим и не пытаемся эту цепь разорвать, сбросить с себя... 
Беда наша в том, что своим молчанием мы создаем обстановку, как будто бы и не было 
1937-1938 гг. в нашей истории. 
Убиенные нам этого не простят! 
(Газета «Фыдыбæстæ»(«Отечество») №3 (93), декабрь 2007 года). 
-492- 

ПИСМОТÆ 
ÆМБАЛТЫ ЦОЦКОЙЫ ПИСМО ОсОНО-ЙЫ ХИЦАУМÆ 
Представляя при сем сведения о своей работе, прошу выдать соответствующее 
удостоверение. 
С 1900 по 1916 год был народным учителем в Осетии. 
С 1917 по 1925 год числился запасным учителем и работал в кооперативных 
учреждениях по культурной просветительной работе. 
С мая 1925 года состою научным работником Осетинского НИИ Краеведения по 
культурно-историческому отделению. С этого времени командирован институтом и ОсОНО в помощь 
Союзной Академии Наук по изданию «Осетинско-немецко-русского словаря» Вс.Ф. Миллера. 
С 1896 года по сие время занимаюсь литературной деятельностью, выражающейся в 
газетной, журнальной и в переводческой работе на осетинском языке. 
Удостоверение нужно мне представить в Ленинградский Государственный университет. 
Ц. Амбалов, 10. 09. 1927 г. 
(Госархив РСО-Алания, Ф-р-124,оп.1. д. 178. л 129). 
ПИСЬМО КОСТА ХЕТАГУРОВА К ЦОЦКО АМБАЛОВУ 
с. Ардон 
Цоцко Амбалову. 
Дорогой Цоцко! 
Какой-то нечистый дух создает какие-то совершенно непонятные препятствия нашему 
делу. Гнездится эта нечистая сила в грязной душе тебе самому известной хорошо особы. Но 
нам с тобой надо вырвать из ее когтей несчастную Люлю. Сообщи мне точный адрес 
Иорама. 
Твой Коста. 1902 г. 17 июля. 
Владикавказ, Воронцовская, 21. 
ИЗ ПИСЬМА КОСТА ХЕТАГУРОВА К ГАППО БАЕВУ 
...Цоцко своей припиской в твоем письме растрогал меня до того, что я не мог удержать 
слезы... Спасибо ему! Лучшего успокоения я бы не желал даже перед виселицей! Тынг мын 
æй бафæрс! 
6 июля 1899 года, г.Очаков. 
-493- 

ПИСЬМА ЕЛЬБАСДУКО БРИТАЕВА К ЦОЦКО АМБАЛОВУ 
1. Дорогой Цоцко! 
Не удивляйся, что я тебе пишу. Быть может наши политические платформы расходятся, 
но это не должно заслонять от нас те точки, в которых мы можем сойтись. Из тех 
воспоминаний, которые у меня сохранились о тебе, я заключаю, что судьба нашего народа очень 
тебя интересует. Она интересует и меня. Я давно не видел тебя и не знаю, какие мысли 
одоляли твой мятежный дух, поэтому я не уверен в получении положительного ответа на 
настоящее письмо. Так или иначе я должен говорить с тобой. 
Чем больше я всматриваюсь в жизнь нашего народа, тем мрачнее делается на душе. 
Быть может мы, трактуя по...(далее письмо не сохранилось). 
(Архив Музея осетинской литературы им. К.Хетагурова). 
2. (Начало письма не сохранилось). Пусть это будет дерзостью и самомнением, но мы 
должны выдвинуть лозунги. И я, и ты причастны к литературе. Это и будет средством к 
пополнению задачи. Мы выпустим еженедельный журнал. Сотрудниками мы пригласим 
молодежь, начинающую кое-что писать. Таким образом мы убьем двух зайцев: разовьем 
литературу и через нее повлияем на народ. 
Если отбросим оптимизм, то останется голый труд, к которому обязывает нас наше 
сознание. 
Средства найдем. Два-три спектакля и подписка, а главное — серьезность нашего 
журнала будет залогом нашего успеха. 
Твой друг Елбасдуко Бритаев. 
Санкт-Петербург, 3. 07. 1909 года. 
(Архив Музея осетинской литературы им. К. Хетагурова). 
3. Дорогой Цоцко! 
Насколько мне помнится, ты признавал самым рациональным для развития 
осетинской письменности издание брошюр и книжек. По-твоему это было, при данных условиях, 
рациональнее газет и журналов. 
К этой мысли пришел и я. Но для меня вообще брошюры не так важны. (Далее письмо 
не сохранилось). 
(Архив Музея осетинской литературы им. К. Хетагурова). 
4. Многоуважаемый Цоцко! 
Прилагая при сем официальное полномочие из квитанционныя ...с №351по № 500, 
редакция льстит себя надеждой, что вы, зная вопиющую нужду осетинского народа в 
печатном слове, приложите все старание к тому, чтобы возможно большее количество 
грамотных осетин могло без особых хлопот получать издаваемый Редакцией журнал «Хуры 
тын». 
Чтобы подписчик имел гарантии в том, что он обязательно получит выписываемый 
журнал, редакция просит Вас выдавать ему квитанцию с пояснением, что талон, на 
котором (он или она) распишется, посылается в редакцию, откуда весь журнал (за предыдущие 
месяца) будет выслан наложенным платежом. Квитанционной книжкой следует 
пользоваться так: из трех частей книжки, квитанция выдается подписчику, «талон» с адресом и 
подписью подписчика высылается в редакцию, корешки же до использования всей книжки 
остаются у агента, а затем высылаются в редакцию. На соответствующем месте обязательно 
наклеить пятикопеешную марку за счет подписчика. На квитанции из цифр 50, 20 и 25 
оставить ту цифру, которая получена в качестве задатка, а остальные вычеркнуть. 
Агент получает только задаточки, которые идут в его пользу и о получении которых 
следует отметить на корешке. 
-494- 

От подписчиков, находящихся вдали от почтовых учреждений, агенты могут получать 
подписную плату. В полном размере с тем, однако, чтобы подписчик написал об уплате на обороте 
талона. 
С совершенным почтением 
Издательство журнала «Хуры тын». 
1 мая 1912 года. Петербург. 
(Научный архив СОИГСИ. Фонд 15 (Лит), оп. 1, ед.хр.108). 
5. Æгас бæрæгбон дыл цод! 
Мой старший брат, мой горящий пламенный Цоцко! Привет тебе! 
Боюсь я твоего пламени, оно заразительно искрометно! Боюсь, что если заражусь, то 
сгорю дотла и угасну. Ведь это ты неугасаем. В тебя Осетия вложила весь пыл свой, тобою 
она выразилась. 
Я рад, что пишешь мне. Благодарен за откровенность, с которою ты всплакнул над 
бедной нашей молодежью. Грустно это, печально и больно. Но пугаться этого не нам! Язв 
и болячек, как ты говоришь, так много, что на теле Осетии нет ни одного живого места. А 
я прибавлю, что и душа ее так же сильно уязвлена. Какую бы язву не лечить, за все 
спасибо, только бы вылечить. Ведь наша больная совершенно беспомощна. Так не 
спрашивай же меня, какие болячки я буду лечить, не спрашивай, потому что их много. Во всяком 
деле прежде всего метод, и ты прв, говоря о планировании наших действий. Это же 
последнее может вытекать из самой природы объекта нашего воздействия. Перед нами большой 
«Ур». Он состоит из нравственной и физической сторон своей природы. Пословица «В 
здоровом теле здоровый дух» к народности неприменима, ибо мы не о физической болезни 
сифилисе племени или вырождении говорим. Перед нами социальный организм, болезни 
которого могут быть точно учтены. 
Здоровый социальный организм есть продукт духовного развития общества. Отсюда 
должно быть ясно: кто хочет оздоровить это последнее, должен воздействовать главным 
образом на духовную сторону того объекта, социальный организм которого требует 
оздоровления. Ведь в конце концов для общества важно увидеть себя со стороны, увидеть свои 
гнойные язвы и ужаснуться. Поверь, оно вылечит себя лучше эскулапа. 
Моя роль не лекаря, а глашатая болячек. Я как древний римлянин буду кричать, что 
Карфаген нашего невежества, темноты и бесправия должен быть разрушен. 
К этому самому призываю и тебя. Надо ободрить упавшую духом молодежь. Надо 
окрылить ее — пусть даже миражем иллюзий, но окрылить. Это важно... «Ирон лæг 
фыдбылыз у». Так говорит о себе каждый ирон. Какой народ на аналогичном уровне своего 
развития дошел до такой объективности? Откуда такое самобичевание? Не говорит ли это о 
крупном сознании народа? Я думаю да. Народ знает, что он «фыдбылыз», но сделать с 
этим не может ничего. Часто тот, кто говорит эту истину, сам делает тут же фыдбылыз, но 
не сознает этого. Народная философия, ее мудрость — одно, а личное развитие каждого 
индивидуума — другое. Старая мудрость вообще зачастую отвергается, и это хорошо, но до 
новой мудрости надо доходить самому. Это трудно. Наша задача с беспощадностью 
анатомов разбираться в этих вопросах и доводить свои выводы до слуха народа. Я думаю, 
дорогой Цоцко, будет у нас работа. Мы вспашем эту «целину» и вдоль, и поперек. Корни, ухабы 
и сорные травы вывернем, засыпем, высушим, и когда поле будет готово, мы будем сеять, 
сеять, сеять. 
Я говорю, важен метод для воздействия на душу, нужна литература, и вот наш журнал 
будет посредником между литераторами и народом. Мы постараемся сказать ему, не на 
древне- халдейскоя языке, на котором говорили погибшие журналы, а на родном 
осетинском - это важно, это главное. 
Душа моя кипит дикой злобой, когда я вспоминаю эти журналы, эту жалкую 
макулатуру. Это посмешище на печатное слово. 
До крови хочется избить глаза тем корректорам, что решались выпустить такую грамоту! 
-495- 

Так вот, Цоцко, надо всю свою мощь направить на то, чтобы красивым нравственно и 
физически журнальчиком ежемесячным поднять погружающийся в тину дух. 
Согласен, что болячки вроде школы отсутствия земства, неорганизованности — 
отвратительны. Но это ведь все телесные болячки. Конечно, указывать на них мы будем. 
Относительно организации скажу тебе, что вокруг идеи журнала мы сможем тесно и 
дружно сплотиться. Видишь, совершенно незаметно сборник выродился в ежемесячный 
журнал. Здесь налажено, есть типография с нашим шрифтом. Бумага, печать и все это 
здесь дешевле. Принципиально ты с журналом согласен, теперь дело в том, как 
практически осуществить удачный сбыт. Скажи свои соображения. Это (сбыт) нужно для дела. 
Гъе уый дын мæ митæ, куыдфæнды цæ дом. Фæрсыс ма мæ чи дæ? Уæд иунæг 
Элбасдуко Брытъиайы фырт. 
Постскриптум. Для того. Чтобы влиять на народу нужно быть среди него. Так говоришь 
ты. Не будучи согласен с этим, не отрицаю вот него: тем и хорошо печатное слово, что им 
можно уничтожить пространство. Разве карабинеры жили и живут среди нас, а сколько 
мод мы от них переняли. А это тебе доказательство того, что влиять можно и на 
пространство, даже без печатного слова. 
Элбасдуко Бритаев. 
(Приписка): — Передо мной календарь Рамонова, может ли быть что-либо гаже этого/ 
Шахер-махер! 
(Научный архив СОИГСИ. Архив Е. Бритаева. Фонд1. №2-56). 
ЦОЦКОЙЫ ПИСМОТÆ АБАЙТЫ ВАСОМÆ 
1. 
Южно-Осетинская авт. область. 
Цхинвал, 
Василию Абаеву. 
Уæ! Дæ бон ныккалай, Бæлайы гал фырт, — мæтæй мын мæлыс! 
Дæ бон хорз, Басил! Бæрæгбонтæ гуыр-гуыргæнгæ æрцæуынц. Зæронд аз тæхынмæ 
рахъавыд...кæдæм? Æмæ йæ чи зоны, дæ рын дын бахæрон, Бæлайы гал фырт... Кæд æй 
исчи зоны, уæддæр ын æз, раст дын зæгъон, æппындæр ницы æмбарын, мæ судзгæ 
мæрдты стæн. 
Æз зонын æрмæст, — хурхæтæны куырысдзаутæ, кæлæнгæнджытæ кæй цæудзысты 
куырысмæ. Уыцы диссаджы æнæзонгæ бæсты уыдон уыдзысты тарфоны. Фæндтæ, 
уынаффæтæ кæндзысты. Сæ тæрхоны сæр уыдзæн мæгуыр тухигæнæг адæм! Æнхъæлмæ сæм 
кæсдзысты, кæд нын хорз фæндтæ саразиккой, кæд нын, куырысойдзинад кæмæй 
æййафынц мæгуыр удхаргæнæг дзыллæтæ, уыдонæй раскъæфиккой, æрхæссиккой. Мæгуыр адæм 
та рагæй æрæгмæ хъуаг æййафынц бирæйæ, бирæ цæмæйдæрты. Сеппæт кæм 
фæнымайдзыстæм, фæлæ чысыл цух сты амондæй, хæринагæй, зондæй, уарзондзинадæй. 
Уæ, Бæлайы фырт! Ног аз фыдæнхъæл ма фæуæнт фæллойгæнæг адæмтæ, фыдæнхъæл 
ма фæуæд Кавказ, Кавказы хъизæмаргæнæг адæмтæ сулæфæнт сæ зындзинæдтæй. Хуры 
тынтæ парахатдæрæй кæсын райдайæнт дæ фыдæлты бæстæм дæр, дæ мæгуыр, дæ 
сидзæргъуыз Ирыстонмæ. 
Басил, иттæг æхсызгон мын уыди дæ уацхъуыд, — журнал уадзынмæ кæй хъавынц 
Ирыстоны саг фæсивæд Хуссар Ирыстоны сæйраг сахар Чъребайы. Хорз сахат! Бантысæд 
уын. Стаей уын, мæ фæндиаг, иу къорд сæдæйы разæй фод уæ тæрхонгонд фæнд. Арфæ 
кæнын уæ фæндæн, уæ куыстæн. 
Басил, амбæлдтæн æз Дзæуджыхъæуæй Гæдиаты цытджын æмæ намысджын 
Микъа-496- 

лайыл. Бафæдзæхстон уымæн æз цыдæртæ. Уыцы хъуыддæгтæ уый ныффыста йæ 
чиныджы, йæ дзыппы чиныджы. Йæ рихи баздыхта æмæ загъта: «А-рихи Гæдийы фырты рихи 
ма фестæд, æз дын дæ ныстуан куы нæ баххæст кæнон: ныстуан хос у». 
Куы дæ равдæла, уæд-иу сын ской кæн дæ хорзæхæй; æнхъæлмæ дæм кæсын æмæ 
кæсдзынæн. 
Дæ саламтæ дæ лымæнтæн фехъусын кодтон, уæлдайдæр Гулуты Æндрийæн. Æндри 
Дзæуджыхъæумæ афардæг йæ бинонтæм — йе ’фсин æмæ йæ рæсугъд чызгмæ, — æрæджы 
йын равзæрд. 
Ныр у æмæ дæхицæн базын кæн, æмæ мын саламтæ сæйраг сахары цæрджытæн, кæй 
зонын æмæ мæ чи нæма ферох кодта; цæрынц уыцы ран мае зæронд хæлæрттæ: Пора, 
Бетъре Тед., Басил Карсаны фырт, Гæбил Санахъо æмæ иннæтæ. Бирæ арфæтæ сын 
мæнæй. Карсаны фырт мын йæ чиныг. Рох мæ кодта, арæх кæй мысын — Алыксандр 
Тыбылты. Салам ын. Симонæн дæр салам. 
Басил, цы куыст кæныс æмæ ардæм æрцæуинаг дæ? 
Æнæниз у 150 азы. 
Цоцко. 
Ленинград, 20.12.1926аз. 
2. 
Южно-Осетинская авт.область, 
Цхинвал, 
Басилу Абаеву. 
Дсе бон хорз, Бселайы фырт! 
А-сæрды уыдтæн Нары, æртæ къуырийы дзы фæдæн. Чъребамæ бацæуинаг уыдтæн, 
фæлæ мын нæ бантыст. 
Басил! Ам дæ мысæм, чи дæ зыдта, уыдон иууылдæр, дæ уындмæ бæллæг стæм, цы 
стæм, уымæй. Тотыры фырт та, раст куы зæгъæм, уæд хъыг кæны æнæ дæу. Афтæ гъе, 
Бæлайы фырт. Ныртæккæ иу Гæдийы федтон, уый дыл сæвæрдта ном Алихан, — хаир дын 
фæуæд, Алихан! 
Цæрын: Набережная Рошаля, д.12,кв.2. 
Цоцко. 
2.11.1926г. 
3. 
Южно-Осетинская авт. область, 
Цхинвал, 
Василию Абаеву 
1.011927 г. 
Бселайы гал фырт Басил! 
Арт дæ фæнычы бацæуæд! Уый дын мæ арфæ. Мæ уд æппæт мын ауайын кодтай. 
Гулуты Æндри мæм иу бон æрбацыди æмæ мын радзырдта, ды Чъребайы кæй сæйыс, 
уæззау садæй. Уацхъуыд кæмæй фехъуыста, уый мæ байрох. 
Уый размæ иу мæй раздæр уыдаид æвæдза, афтæ демæ мæ зæрдæ дзурын байдыдта, мæ 
зæрдæ дæм иттæг-иттæг ахсайдта... Цæмæн зæгъай? Æмæ йæ уæд, дæ рынтæ дын бахæрон, 
цæмæй зонын? Мæлæты маргъ дын куы нæ дæн! Æгæр мæтуыр дын пехуымпар дæр куы 
нæ у мыййаг Тотыры фырт, йæ бон ныссиха! Йæ бон та уымæн ныссиха, æмæ дын иу 
рæстæджы уырысы паддзахы сыхаг баци йæ цæрæндонæй. Паддзахы зымæгон галуантæй 
æз кæм цæрын, уырдæм хæрз хæстæг у, стæй уыцы иу рæнхъыл нæ хæдзæрттæ. 
32 Æмбалты Цоцко 
-497- 

Цы хæдзары æрцардтæн, уый мæ фыд Тотыры хæдзары хуызæн нæу: Тотыр дæр хъавыд, 
æвæдза, ахæм галуантæм, фæлæ йын нæ бантыст. 
Сæмбæлдтæн Алибек Хъуысайы фыртыл. Къуыри цæуы, афтæ дæм арвыста писмо. Уый 
дæр дын дæ рынчыны кой фехъуыста. Æз ын загътон, «Хурзæрины» редакцимæ тел кæй 
ныццавтон æмæ дзуапмæ æнхъæлмæ кæй кæсын. 
Дæсæм сахатæй ссæдз минуты куы рацыд, афтæ мын мæ дуар бахостой: «Тел дæм!» 
Фæгæпп ластон, æмæ дзы фыст: « Абаев здоров. Тибилов». 
«Дæ хъуыддаг раст, — загътон хъæрæй, — Тыбылы фырт, саг Сандыр!» Ракафыдаин, 
фæлæ иунæгæй уый бæрц аив нæу зæрондæн кафынтæ æмæ гæппытæ кæнын. Фæлæ заргæ 
акодтон: «Уастырджи», стæй Таймуразы зарæг. Цыма мын ды та хъырнгæ кодтай, афтæ 
мæм касти. 
Ныр у æмæ дæ Гулуйы фырт иттæг фарста. Ныр у æмæ мæм Алибек æрбацæуынмæ 
хъавы, телы бæрæг базонынмæ. 
Æмæ уыцы зын скæн дæхицæн æмæ мын Алыксандры Тыбылты æд бинонтæ бафæрс, 
Басилы Карсанты æд бинонтæ, Порайæн салам æмæ мæ зонгæтæн Бетъре Тедейы фырт 
æмæ иннæтæ сеппæтæн. 
Карсаны фырт мын йæ чызджы кæмæ æрвиты, уый зæрдæмæ бацæуинаг нæу æмæ нæ 
цæуы мæ зæрдæмæ дæр. Æргом æй зæгъын. 
Басил, æппын къаддæр сæдæ азы фæцæр зæрдæрухсæй, дæ къахы алгъ, дæ къухы ных 
дæр куыд никуы срисса! 
Гъо, хæдæгай, дæ хорзæхæй, уæхи Симонæн дæр мын салам. 
Цоцко Æмбалты, Тотыры фырт. 
11-æм сахат. 
Феврали 1-æм бон 1927 аз. 
Ленины сахар. 
4. 
Ленинград 53, 
Съездовская 23, кв. 4. В. О. 
Василию Ивановичу Абаеву. 
Раст æхсæзæм бон ацы мæй æз мæ къух систон...æмæ æхсæрдæсæм бон нæ хæдзары 
æрбалæууыдтæн. Дысон æдзух дæ цæсгом мæ цæстытыл уади æмæ зæрдæ дзырдта демæ, 
мысыдтæн дæ. 
Райсомæй куы сыстадтæн, уæд æрбадтæн фыссыныл. Пеней мын кæй скодтой 
Хуссары, уый дæм, æнхъæлдæн, фыстон. Дзæуджыхъæумæ суайынмæ хъавын — базонон, цы 
хабæрттæ дзы ис. Афтæ базын кæндзынæ, æмæ куыд цæрыс, цы митæ кæныс, уыдæдгæ 
мын фехъусын кæндзынæ. 
Цоцко 
Августы 17-æм бон 1933 аз. 
5. 
Ленинград, В. О. 
Съездовская ул., д.23, кв.4, 
Василию Ивановичу Абаеву. 
Дсе бон хорз, Бселайы фырт! 
Абон у ссæдзæм бон июлы мæй. 
Знон æрцыдтæн Дзæуджыхъæуæй, уырдæм та аирвæзтæн 13-æм июлы. Æвзæр 
къæвдатæ уыди ме ссыдмæ, фæлæ сын æз хорз рæстæг сластон дард цæгатæй. Ацы сахат 
æрцыд-498- 

Æмбалты Цоцкойы хæлар - рухстауæг, сауджын Джиоты Пора (Христофор), 
Хетæгкаты Къостайы «Ирон фæндыр»-ы фыццаг рецензент. 
Къам ист у Тифлисы. 
-499- 

•зм- 

тæн хистæй, мæ сыхаг доннизæй амард. Бафснайдтой йæ, стæй йын куыд зоныс ахæм 
хæрнæг скодтой æмæ дзы æз дæр мæ хай ратыдтон. 
Бадын нæ хæдзары, нæ фæнычы мæ къæхтæ аскъæрдтон. Дзæуджыхъæуы Бæстæзонæн 
институты балæууыдтæн; зæрдæ сæвæрдтон, «ТАГЕБУХ» сын кæй рафысдзынæн тагъд. 
Æнæниз у. 
Цоцко. 
22.07.1932 аз. 
6. 
Ленинград, 49, 
Ул. Блохина 2, кв. 22, 
Василию Ивановичу Абаеву. 
Ацы бон фæссихор дыууæ сахатыл мæм почтæйæ æрбахастой дæ фæллæйттæ: 
«Аланикæ» æмæ «Еще о языке как идеологии и как технике». Аланикæмæ нал фæлæууыдтæн, 
мæ быны йæ ракусарт кодтон æмæ йæ уыцы иу цæфæй аныхъуырдтон. Æмæ мæм сдзырдта 
мæ зæрдæ: « Гæххæтт райс æмæ фысгæ!» Æз æй райстон æмæ дæм хæххытæ кæнын. Иттæг 
бузныг дæ фæдæн дæ лæварæй; тынг цин фæкодтон дæ Аланикæйы цы æргом кæныс, 
уыцы хъуыдыты тыххæй. Бантысæд дын дæ зæрдæйы фæндиаг. 
Саламтæ дын нæ бинонтæ сеппæтæй. 
Цоцко. 
Æрыдон. 
19.10.1936 аз. 
7. 
Ленинград, 49, 
Ул. Блохина 2, кв. 22, 
Василию Ивановичу Абаеву. 
Бселайы саг фырт! 
Иттæг цин кæнын, кæй рæзыс тынг тагъд æмæ фидар, уый тыххæй. 
Абон райсомæй ралæууыдтæн кæсыныл дыккаг лæварыл — «Еще о языке как 
идеологии и как технике» — æмæ дын зæгъдзынæн æргом, — цæй бæрц æй бамбæрстон, уымæ 
гæсгæ дæ зонд, де ’взаг иттæг цыргъ сыссадтай æмæ раст фæринк кардæй тынгдæр лыг 
кæныс. Бирæ рæтты мæ дзы худын дæр фæкæнын кодтай: «Волга впадает в Каспийское 
море» æмæ бирæ æндæр рæтты. 
Дæ хорзæхæй, цыдæриддæр ныммыхуыр кæныс, æрвит мын сæ. 
Æнæнизæй цæр. 
Цоцко. 
20.10. 1936 аз. 
Чиныгаразæгæй: (Фыстæджытæ ист сты Абайты Васойы архивæй. (ЦИГСИИ-ы наукон 
архив, д. 50). Семæ иу папкæйы æфснайд Æмбалты Цоцкойы къам, Васо йсе кусæн стъолы 
сæрмæ цæргæ-цсерæнбонты ауыгъдæй цы къам дардта, уый). 
-501- 

ЦОЦКОЙЫ ФЫСТÆГ КОСИРАТИ СÆРМÆТМÆ 
Сæрмæт! 
Зæгъдзынæ:Цæмæн хъæуы ацы таурæгъ та? 
Дзуапп: Алы адæймаг дæр йæхи уды хъарутæ саразыныл куы нæ бацархайа æнувыдæй, 
йæ фадатмæ гæсгæ хорз, бæрзонд, стыр хъуыдытæ куы нæ бауарза, иузæрдионæй уыдон 
саразынмæ куы нæ тырна — йæхи царды дæр, дзыллæйы царды дæр — уæд никуы æмæ ницы! 
Иу рæстæджы, иу хицауады дуджы æнцондæр вæййы адæймагæн йæ хъарутæ 
равдисын, йæ тыхтæ сфидар кæнын, иннæ хицауады рæстæджы та зындæр. Афтæ зыны æмæ 
ныры дуджы фадат ис адæймагæн йæ уды тыхтыл бацархайын, бафæллой кæнын: паддзахад 
араст уыцы ’рдæм, архайы уыцы ’рдæм хъуыддаг фæхуыздæрыл, афтæ æвдыст цæуы алы 
ран дæр æдзух. 
Хъуамæ уæлдай нæ уыдзæн ацы цыбыр таурæгъ дæр: чи зоны, æмæ искæй зæрды 
бафтын кæна, хиуыл кусын кæй хъæуы кæдцæриддæр, уыцы хъуыды. 
Быхсдзынæн, дæ фæндгæнджытæ мæм цыдæриддæр ссардтой аиппæй, — сыгъдæг дзы 
нæ дæн иуæй дæр, уыдон бæлвырдæй дæр уыдысты æмæ ныр дæр сты мæ уды конды, мæ 
уавæры. Ноджы сæ дæ фæндгæнджытæ цæй бæрц банымадтой, уымæй дæр разыной, чи 
зоны, дзæвгар фылдæр. Фæлæ æз кард æмæ уартæй хæст самадтон мæ сахъæттæ 
сеппæтимæ, æмæ сæ басастон, сæ бындзарæй сæ стыдтон, мæ къахы бын сæ ныккодтон. 
Нæмыгæй хорз бæлас куыд сырæза, афтæ сырæзын кодтон хорздзинад æз мæ зæрдæйы. 
Хорздзинадыл сахуыр кодтон æз мæхи, æмæ хъуыддаджы æвæрд афтæ у ацы рæстæджы, 
хорздзинад цыма æз рахастон мæ мады гуыбынæй, хорздзинад цыма фæци мæнæн мæ уды 
конды, мæ уавæры. 
Æрмæст мын гъе уый фæдыл аргъ кæнынц, уарзынц мæ уæларвы дæр æмæ зæххыл дæр. 
Фæлмæн худт бакодта Муссæ æмæ паддзахы афæндараст кодта хæдзармæ. 
Æрыдоны хъæу. 16 апрель, 1919аз. 
(ЦИГСИИ-ы архивы лит. фонд 30., оп. 1 ). 
ЦОЦКОЙЫ ПИСМОТÆ ЕДЗИТЫ СОСЛÆНБЕДЖЫ ФЫРТ ГЕОРГИМÆ 
1. 
19.03.1935 аз. 
Æрыдон. 
Цы фæдæ, мæ зынаргъ Георги? 
Æппын дæ ницыуал хъуысы. Ай размæ Дзæуджыхъæуы уыдтæн, фæндыд мæ, де 
’фсымæры дын куыд базыдтаин, фæлæ йыл нæ фæхæст дæн. 
Бутаты Хъазыбегмæ дæу тыххæй ныффыстон, дæ эскизтæ йын йæ мидæг писмойæн. 
Ницы хабар мæм дзы ис. Фæлæ Хосроты Аврамæн дæу тыххæй дзырдтон, кусы Обкомы 
æмæ мын дзырд радта, кæй дæм басиддзæн Дзæуджыхъæумæ. 
Мæхæдæг дæр дæм бауайдзынæн, куы мæ февдæла, уæд. Фидар лæуу! 
Цоцко. 
2. 
24.03.1935 аз. 
Æрыдон. 
Георги, мæсты кæнынмæ дæм рахъавыдтæн, фæлæ æрæджиау мæхи бауромын 
бафæрæзтон. Мæсты кæнын зæрондæн зиан у — йæ туг дзы сысы. Хъуыдцаг мын уæддæр æхсызгон 
нæ уыд. Æз хинæйдзаг зæронд лæг дæн. 
-502- 

Хъуыды кодтон афтæ, æхца æрвитгæйæ: ацы сахат æз тыхст нæ дæн, иу чысыл мæ бон 
у баххуыс кæнын Георгийæн. Фæлæ Георгийæн дæр иу ахæмы йæ фадæттæ фæхуыздæр 
уыдзысты æмæ уæд уый дæр искæмæн йе ’ххуысы хай бакæндзæн. 
Ныр у æмæ фидар лæуу, дæ куысты иузæрдион у, куыд ыл уыдтæ, афтæ. 
Салам дæ мадæн. 
Цоцко. 
3. 
1935 азы феврали мæй. 
Æрыдон. 
Георги, дæ бонтæ хорз! 
Дæ нывтæ мæ къулыл æрцауыгътон фæрсæй-фæрстæм. Æз æй зыдтон, фæндырæй 
цæгъдын зоныс, уый. Фыццаг нывы скрипкæйæ цæгъдыс. Дæ фæстаг куысты зæронд бæлас 
æвдисыс, афтæ хорз , æмæ йæм кæсынæй нæ æфсæдын. Æнтысæд дын! Хæхтæй 
бæрзонддæр цы хох у, уыцы ран дæ ном æгас дунетæм æрттивæд. Хизгæ уæлæмæ! 
Цоцко. 
4. 
27.02.1936аз. 
Синдзикау, Дигорского района, 
Георгию Сосланбековину Едзиеву 
Из Ардона 
Цоцко Амбалов. 
Дог бонтæ хорз, Георги! 
Бахатыр кæн, æгæр æрæджы дын дзуапп кæй дæттын, уый тыххæй. 
Дзасохы фырт йæ бынатæй ацух æмæ дын стипендийы тыххæй уый бон ницыуал 
бауыдзæн. Æххуыс бакæнын дын ацы сахат амал не ’рцæудзæн, уымæн æмæ мæ дзыппытæ 
афтид сты. Мæ пеней кæд райсон, уæд дæм фæкæсдзынæн. 
Æнæниз у. 
Цоцко. 
(ЦИГСИИ-ы архив. Лит.фонд.Ю, п.23.) 
-503- 

Цоцко йæ царды фæстаг азты. 
Цыртдзæвæн Æмбалты Цоцкойæн 
Æрыдоны горæты сæйраг скверы. 
-504* 

ЦЫБЫР ЗÆГЪИНÆГТÆ ÆМБАЛТЫ ЦОЦКОЙЫ ТЫХХÆЙ 
Искуы фидсены историк куы фысса ирон чиныджы хабæрттæ, уæд тыхджын эæрдæбыиæй æрсгмысдзæнис 
Æмбалты Цоцкойы. Ирон чиныгæн, ирон æвзонг литературæйæн Æмбалты Цоцко фæрныг куыст бакодта. 
...Къуылых æмæ гуылмызыл нымайæм мах нæ ирон æвзаг, къæзгæйæ дзурæм иронау. Фсглæ Цоцко куы 
байдайы дзурын ирон æвзагæй, уæд цыма æнæбын малæй исы рæсугъд семæ айв ирон ныхæстæ. Афтæмæй йын 
бантыст раивын «Вильгельм Телль», гермайнаг æвзаджы рæсугъд æмæ тых Шиллер æххæстæй кæм равдыста. 
Ирон æвзаг гуырысхойаг кæмæн у, ирон æвзагыл фыссын æмæ дзурын кæй фæнды, уыдон æнувыдæй 
бакæсæнт Цоцкойы тæлмацгонд чингуыты. 
Тыбылты Алыксандр, 
ирон литературæиртасæг, рухстауæг. 
Ирон аивадæн йæ цард æмæ йе сфæлдыстад æвгъау чи нæ кодта, ахæм адæймаг уыд Цоцко. Иттæг 
зынаргъ хъуамæ уой нæ цæсты уыцы ахуыргонд адæм, рæстæй чи фæкуыста нæ мæгуыр талынг адæмы 
астæу, сæ тыхст царды астæу чи æрвыста йæ бонтæ. Ирон æгъдау, ирон фæтк, ирон æвзаг, нæ зарæг ма 
фесæфой, ууыл чи архайдта. Нæ кæстæр хорз кæстæр куыд уа, нæ хистæр та хорз хистæр, уымæ чи 
бæллыд. Алы сау куыст дзыллсейы хъуыддаджы йог сæрмæ чи хаста, уый æнæзивæгæй чи кодта, цогттсе 
фæдисон чи уыдис, дунейы йæхицæн нард цард ссарыныл чи ног зылд, фоглсг сгмбисондау — дон фæцæуы, дур 
йог бынаты баззайы — чи ныццæнд ис йæ мæгуыр Ирыстоныл. Нæ Ирыстон гæныстон цсемæн ссис, цæмæн 
сæфы æнæзылдæй — уыцы хъуыдытæй чи хъæрзыд. 
Куыст кусæгæй тæрсы. Ахæм кусæг уыд Æмбалты Цоцко. Ирон мæсыгамайджыты æхсæн хуыздæр 
кусæг уыд Цоцко. Фидар хæцыд йæ мæлæты бонмæ æндон фыссæныл, йæ мæгуыр дзыллæйы сагъæстæ йæ 
хуылфы, афтæмæй кадимæ царди Иры астæу. 
Плиты Хадо, фыссæг. 
Цоцко- эталон осетина-мужчины. Он, к тому же, был несказанно скромен и благороден. 
Баситы Михал, фыссеег. 
Цоцкойы чиныджы хуызæттæ фылдæр куы ксеной, уæд, æнхъæл дæн, нее æвзагыл кæсын дæр æмæ 
фыссын дæр сахуыр уыдзыстæм. 
Бекойты Георги, критик. 
Мой старший брат, мой горящий пламенный Цоцко! 
Боюсь я твоего пламени, оно заразительно, оно искрометно! Боюсь, ибо если заражусь, то сгорю 
дотла. Ведь это ты неугасаем. В тебя Осетия вложила весь свой пыл, тобою она выразилась. 
Элбасдуко Бритаев. 
основоположник осетинской драматургии. 
Хохæгты æрвыст лæджы хуызæн мæм фæкаст æмæ йæ хъавгæ бафарстон, университетмæ йæ цы 
хъуыддаг æрбакодта, уымæй. Радта мын æнæнхъæлæджы дзуапп: 
— Æз... Æз ам иучысыл лекцитæ кæсын. 
Куыд базыдтон, афтæмæй хинывæзт тынæй хуыд цухъайы мидæг æмбæхст уыд ахуыргонд адæймаг, 
стыр педагог, ирон æвзаджы дæсны, адæмон сфæлдыстад æмбырдгæнæг, поэт æмæ дунейы литературæйы 
хæзнатæ ирон æвзагмæ тæлмацгæнæг. Хуыдтой йæ Æмбалты Цоцко. 
Л. Лавров, 
Ленингради университеты профессор. 
Заслуги Цоцко — Андерсена осетинской литературы перед осетинским народом неоспоримы, но его 
имя в силу многих обстоятельств сделалось жертвой равнодушного забвения. Задача заключается в том, 
чтобы выявить все то, на чем лежит печать его пера, и издать. 
Губади Дзагуров, профессор. 
-505- 

& 
ДЗЫРДУАТ 
Ард схъарын — ард бахæрын, тæригъæд хуыцауы тæрхонмæ радтын. 
Адæг - уисæй кæнæ хъæдæй конд похци, мæр фæлмæнгæнæн. 
Æврагъ — рог мигъ, фæлурс пырд мигъ. 
Æгуыстуай — бабын уæвын, бабытъайлы уæвын. 
Æрттивæн — сияние. 
Æдзар — æнæхæдзар, æнæцар. 
Æфсæрын — æрбабырсын. 
Æхсæвæджы — æнафон, æхсæв ма уыд, афтæмæй. 
Æхснарцъы — къудзийы мыггаг. 
Базман — тæраз, уæзбарæн. 
Бонвæрц — хъысмæт, нывыконд. 
Базыры сис — перо, перышко. 
Бастад-балæууыд — тыхцыд бакодта. 
Басылыхъ — сæры дарæс, кæцы вæййы тынæй хуыд алдымбыдтæй аивгондæй. 
Гæрæу уæйгуытæ — сохъыр уæйгуытæ. 
Гутоны дзопс — гутон сыгъдæггæнæн. 
Дыдзы хур — мæнг хур, арвыл ма хæрз чысыл зынæг хур. 
Дæ дзабыртæ фæуæлгоммæ уыдзысты — ома баихсыйдзысты, уафс сыл нал баззайдзæн. 
Дæлæндыгон — хохаг тъæпæнсæр хæдзары цæры хъæдтæ. 
Забад кæнын — æфсир æфтауын. 
Зæрæхсид — изæр хур ныгуылгæйæ арвы цы рухс аулæн кæны, уый. 
Зилдух асин — винтовая лестница. 
Згъæрджын сарыгонд — зынаргъ згъæрæй аивгонд. 
Змур — бустæгæнаг. 
Ивгъуыд бæхтæ — гъæйтт-мардзæйы дугъон бæхтæ, тынг хорз бæхтæ. 
Идадзæй ласын — бæхæй æрхизгæйæ йæ рохтæй ласын. 
-506- 

Иуæй мæсыджы бацыдысты — иууылдæр мæсыджы бацыдысты. 
Ихындзæг — иууыл ихæй конд. 
Йегуыппелтæ — гуымиры адæмы хатт. 
Кæрдиппæрд - йæ афонæй чи ахызт æнæкарстæй, ахæм хуым кæнæ угæрдæн. 
Куый-дур, куый-хъæд — ныффалгæрон кæнын, ныппырх, ныдцæрæн. 
Кæрт æркæнут уæрдæттæй — уæ алыварс кæрты быруйау æрæвæрут уæрдæттæ. 
Кæфы сис — плавник. 
Къæсæры дуарæй нæ хизын — хæдзарæй æттæмæ нæ цæуын. 
Къахджын лæг — фидар къæхты хицау, къахæй фæразон лæг. 
Лæзгъæр — лæгъз чи ахæссы, ахæм хæххон фæндаг. 
Маргас — сабæттаг, хист, марды гъдау. 
Мæргъгæ — саргъы хай. 
Мæхъхъæл, мыхъхъыл — тугдзых маргъ цæргæсты мыггагæй. 
Мыстбос — гуыбынбос. 
Нывæцад — воображение. 
Оссоюз — Осетинский Союз Потребительских Обществ. 
Сивыр — хъæдын хуынкъ арынг, кæцымæ агæй сисынц дзидза. 
Сигæц - цыргъгæнæн дур. 
Султьы — уаццаг. 
Сылыхъ — донхæссæн гарз, бæрцуат тæнгъæд буаргъæдæн. 
Тойон — хицау. 
Уæзæггæрц — лæгуаргъ æнцондæр хæссынæн кæуыл æрæвæрынц, ахæм дзаума. 
Уæласомæ араст вæййынц хуыцаумæ — уæларвмæ араст вæййынц хуыцаумæ. 
Урс уæрыччытæй дзаг дзых — бирæ цæмæйдæрты ныфс æвæрæг дзых 
Фæлхæрд адæм — куыстдомд, фыдуавæрты чи рафтыди, ахæм адæм. 
Фæнды уыди — иумæйаг ныхасы уыди. 
Фосы конды фесты — сæ къухы бафтыди бирæ фос, æнцон мулк. 
Фыдæргæвст фæндаг — цæхгæрмæ алыгконд фæндаг, гуымиры хуызы цæхгæрмæ фæндагыл 
ахизын рагзамантæй нырмæ худинаг у ирон адæммæ. 
Хауыллæ цыдæр — æвзæр ницæййаг цыдæр. 
Хæбырæгъ — багор, даргъ хъилыл конд къæндзы. 
Хуалхыл æрчъитæ — сæ бынтыл гæрзрæхсæнæй цæуæнтæ кæмæн арæзтой, цæмæй 
бырынцъаг рæтты ма бырой, ахæм æрчъитæ. 
Цæвдызта — ныффидар кодта, ныссагъта, ныххуыдта. 
Цикута — марджы кæрдæг. 
Цъæнуд афон — кæрдæг ныббур, ныххусы афон. 
Цъолоби — ерджен, хъамылы фæскъау. 
Хъуыдæлы — мæнæуы мыггаг, зайæгойы хуыз. 
Хъыргъы — цæргæсты мыггагæй тугдзых маргъ. 
-507- 

СÆРГÆНДТÆ: 
Мæсыгамайæг 4 
НАРТЫ ТАУРÆГЬТÆЙ 
1. Зæронд ’рдæм Уырызмæджы фосы конд. Намæ — Уырызмæджы æнæном фырт 11 
2. Нарты Ацамонгæ 16 
3. Нарты Сатанайæн сау ногъайагæй чи райгуырди, уыцы лæппу 17 
4. Нарты Батрадз куыд амарди 20 
5. Нарты Хæмыцы хъуджы давд 23 
АРГЬÆУГГÆ 
1. Хæтæг барæг 25 
2. Сау æлдары аргъау 29 
3. Æлдары чындзы аргъау 36 
4. Роны, кæнæ æлдары аргъау 40 
5. Къоблийы сæгъты аргъау 44 
6. Æртæ ’фсымæры куыд ссардтой сæ давд бæхтæ 47 
7. Сидзæр лæппу æлдары чызджы куыд æрхаста 48 
8. Мæргътæ, сырдтæ ’мæ адæм, раст дин цæуыл æвæрд у, уый агурæг, кæнæ уæрцц æмæ 
рувасы аргъау 52 
9. Æлдар 53 
10. Сауджын æмæ молло 59 
11. Хурыскæсæн æмæ хурныгуылæн æлдары аргъау 61 
12. Гуырдзиаг къæрных æмæ ирон хуыснæг 65 
13. Рæстдзинадæн сæфæн нæй 69 
14. Къоболайы аргъау 75 
15. Хуыцауы ’васт ныхас кæнын не ’мбæлы, кæнæ «цы нæ зонай, уымæн дæхи дæсны ма кæн».... 77 
16. Æртæ ’хсинæджы 78 
17. Æлдары чызг, кæнæ дыууæ ’рдхорд æлдары 84 
18. Хиуарзон лæг 89 
19. Мæрдты айдæн 92 
-508- 

20. Хæлын барæг 94 
21.Æлдары кæстæр фырты аргъау 101 
22. Хур æмæ мæйы æрдхорды фырт 107 
23. Æвзонджы (Æрæджиауы) аргъау 112 
24. Æрхуы мæсыджы бадæг, Бурчызджы аргъау 122 
25. Æртæ æфсымæры æмæ иу хо 129 
26. Лæппу æмæ чызг куыд бафидыдтой 134 
27. Ацырухс 137 
28. Цуанон æмæ иуцæстыг уæйыджы аргъау 145 
29. Хъæдын бæлоны аргъау 149 
30. Арвы айдæны аргъау 155 
31. Сарты фырт 157 
32. «Ох! Ох!» æмæ йæ ахуыргæнинаг 168 
33. Андурзаг 170 
34. Сæудæджеры аргъау, кæнæ — æвзæр раконд никæмæн æмæ никæд тайы 175 
35. Мыст йæ фыртæн усгур 176 
36. Сауджыны фырты аргъау 180 
37. Сидзæр лæппу йæ фыды хæс куыд райста æвдсæрон уæйыгæй 186 
38. Сыст æмæ æхсæнкъ 190 
39. Сысты аргъау 191 
40. Хæрзгæнæг хорз нæ ары 194 
41. Магусатæ — 
42. Кананайы аргъау 196 
43. Базыргантæ 200 
44. Мыстæмæ цъиуы аргъау 201 
45. Саггаты уæйгуыты фынæй 209 
46. Бирæгъ æмæ хъæдхой 210 
47. Рувас æмæ тахынæг — 
48. Бур галы аргъау — 
49. Цæхджын хойраджы аргъ 214 
50. Адæймаджы тæригъæдтæ 215 
51. Фыды ус æмæ дыууæ ’фсымæры — 
52. Хуыздæр дзаума сæ кæцы уыди 216 
ДЦÆМОН КАДДЖЫТÆ 
1. Иунæджы кадæг 219 
2. Куырттаты кадæг 221 
ТÆЛМАЦГÆ 
Г. Андерсен. 
1. Мад 225 
2. Цъитийы æхсин 229 
3. Митын æхсин 247 
4. Булæмæргъ , 266 
5. Фыдуынд бабызы цъиу 273 
А. Пушкин. Тымыгъ 278 
М. Лермонтов. Ашик-Кериб 286 
Н. Языков. Денджыз 292 
-509- 

Л. Толстой. Дунейæн иу хуыцау ис 292 
Н. Хирьяков. Стыр тох 296 
Вересаев. Стъалы 303 
Арази. Хур 308 
В.Короленко. 
1. Макъары фын 309 
2. Аууæттæ 325 
Æбæрæг автор. Скъоламæ 342 
М. Рклицкий. Ирыстоны хъæуты (Фæндаггон фыстытæй) 
Ф. Шиллер. Вильгельм Телль 348 
УАЦТÆ, РЕЦЕНЗИТÆ 
Æмбалты Цоцко. 
Цæмæ бæллыдыстæм 407 
Ирæд 408 
Июны 30-æм бон Æрыдоны 410 
Арфæкæнын 412 
Бекойты Георги. Берлины Гутнаты Елбыздыхъойы типографийы уагъд ирон фысджыты 
чингуыты тыххæй 
Вольфганг Брун. «Вильгельм Телль» на осетинском языке 414 
Гседиаты Цомахъ. Хорз райдайæн 415 
Нафи. Ирон айв дзырды фæдисон 418 
Цæголты Георги. Раздзырд драмæ «Вильгельм Телль»-мæ 420 
Р. Сотиева. Воин духа, воин света 422 
Абайты Арбиляше. Стыр лæг Æмбалты Цоцко 428 
Сæрмагонд преми — Æмбалты Цоцкойы номыл 429 
Æмбалты Цоцкойы номыл премийы лауреаттæ 430 
Райстой Æмбалты Цоцкойы номыл премитæ 433 
МЫСИНÆГГÆ 
1. Губади Дзагуров. О Цоцко Амбалове 435 
2. Г. Бекоев. Цоцко Амбалов как собиратель памятников осетинского народного творчества 448 
3. Тыбылты Алыксандр. Æмбалты Цоцко 451 
4. Ханыкъаты Уселгъа. Фыстæг мæ кæстæрмæ 452 
5. Хъуылаты Владимир. Йæ уарзон хæлæрттæ 455 
6. Хъуылаты-Габпаты Зирæ. Мæ цæстытæй нæ хицæн кæны 456 
7. Л. Кцоева. Мне посчастливилось знать Цоцко 459 
8. Бæройты-Бигъуылаты Чабæхан. Цъæх кърандас 461 
9. Плиты Хадойы мысинæгтæй 462 
10. Баситы Михал. Æнусмæйы хæлæрттæ 463 
11. Цоцкойы мысинæгтæ Брытъиаты Елбыздыхъойы тыххæй 464 
ИСТОРИОНЦАУГÆ АДÆМОН МЫСИНÆГТЫ 
1. Дыгуры фосы тард 467 
2. Хуссар Ирыстоны хæсты заманæй уырысы æфсæдтимæ 468 
3. Тибы фæдис Дыгурмæ 469 
4. Тибы хæст уырысы æфсæдтимæ 470 
5. Бадилатæ Мамысонмæ куыд ныббырстой 473 
-510- 

6. Зораты Æмзорыхъо 476 
7. Санаты Сиунц 477 
8. Тугъанты Джетæгъæз 478 
9. Къадзты Бобол 480 
ХУДÆДЖЫ НЫХÆСГÆ, ИРХÆФСÆНТÆ 
1. Ахмæт Зæнджиаты æмæ Боциты Гатæ 481 
2. Джерджыты Баллæ 482 
3. Ход 
4. Мьтзур 483 
5. Зджыд — 
6. Таматы Гæвдын — 
7. Куывддон æмæ дзуар 484 
8. Зыгуымон — 
9. Уазæг æмæ фысым 
10. Къоцы æнгуз 
ДОКУМЕШТÆ 
1. Заявление Его Высокопреподобию отцу Арсению 485 
2. Выписка из педагогического журнала за № 17 — 
3. Свидетельство № 118 — 
4. От составителя 486 
5. Прошение смотрителю Александровского духовного училища — 
6. Прошение начальнику Терской области 487 
7. Арест Цоцко — 
8. От составителя 488 
9. Выписка из приказа № 91 489 
10. Выписка из приказа № 49 — 
11. Выписка из приказа № 12 — 
12. Выписка из приказа № 80 — 
13. Выписка из приказа № 62 
14. От составителя — 
15. Командировочное удостоверение № 1321 490 
16. Отчет — 
17. Полуправдой жить нельзя 491 
18. Выписка из протокола заседания Тройки НКВД СОАССР от 7 декабря 1937 г 492 
ПИСМОТÆ 
1. Цоцкойы писмо ОсОНО-йы хицаумæ A) 493 
2. Хетæгката Къостайы писмо Цоцкомæ A) — 
3. Къостайы писмойæ Байаты Гаппомæ A) — 
4. Брытъиаты Елбыздыхъойы писмотæ Цоцкомæ A,2,3,4,5) 494 
5. Цоцкойы писмотæ Абайты Васомæ A, 2, 3, 4, 5, 6, 7) 496 
6. Цоцкойы писмо Косираты Сæрмæтмæ A) 502 
7. Цоцкойы писмотæ Едзиты Сослæнбеджы фырт Георгимæ A, 2, 3,4) — 
Цыбыр зæгъинæгтæ æмбаяты цоцкойы тыххæй 505 
Дзырдуат 506 
-511- 

Литературно-художественное издание 
Амбалов Цоцко 
ДУХОВНЫЕ СОКРОВИЩА 
Составитель Сотиева Римма Несторовна 
Подписано в печать 25.05.09. Формат бумаги 84x108 \/\ь. Бум. офс. № 1. Гарн. шрифта 
«Тше$». Печать офсетная. Усл. п. л. 44,8. Учетно-изд. л. 43,93. Тираж 1000 экз. Заказ № 1233. 
Отпечатано с готовых диапозитивов в ОАО «Издательско-пол и графическое предприятие им. 
В. Гассиева», 362021, Владикавказ, ул. Тельмана, 16. 

Соттиты Риммæйы ном рагæй зындгонд у 
чиныгкæсджытæн. Фыссæг, журналист, 
Ирыстоны дзырдаивады къæбицы йьга ис йæхи бынат, 
ирон дзырды быдыры та сæрмагонд дзывыр. 
Риммæ йæ фæлмæн арм æмæ æнæнцой 
зæрдæйы хъармæй бирæ сфæлдыстадон 
æрмæджытæн фенын кодта царды рухс, фыццаг уым 
разьгад йæ æвæджиауы курдиат æмæ арф 
зонындзинæдты ирд тæмæн. Йæ æнæкæрон 
уарзондзинад йæ раттæг адæммæ, йæ нацийы 
удварны хæзнатæм, Ирыстоны урссæр хæхтæ æмæ къæдзæхтæм 
Риммæйæн балæвар кодта сфæлдыстадон хъомыс. Уымæн æвдисæн сты йæ 
бирæ фæллæйттæ алыхуызон литературой жанрты. 
Ирон дзыхæйдзургæ сфæлдыстады ис ахæм æмбисонд: «Стыр 
фурдæн — стыр уылæн, стыр дурæн — стыр тулæн». Ацы зæринзæл 
æмбисонд у царды æгьатьф æцæгдзинадæн ирд дæнцæг, ома алцæмæн дæр 
хъæуы РÆСТÆГ æмæ ДÆРДДЗÆГ. 
Бахъуыд 140 азы, цæмæй ирон аив дзырд йæ удлæууæн кæмæн уыд, 
ирон адæмы историйы рагон цыртдзæвæн — нæ фольклор — йæ хæххон 
хуры тын — Æмбалты Цоцкойы сфæлдыстадон бынтæ ирон 
чиныгкæсæджы размæ рахæссынæн. 
Чиныг «Удварны хæзнатæ» у Æмбалты Цоцкойы сфæлдыстадон 
бынты æмбырдгонд æмæ йæ автор бацæттæ кодта ХЕТÆГКАТЫ 
КЪОСТАЙЫ 150 АЗЫ ЮБИЛЕЙЫ КАДÆН. 
Риммæ йæ чиныг «Удварны хæзнатæ» кæй рахуыдта, уымæн ис 
символикой нысаниуæг — Хетæгкаты Къоста у ирон адæмы удварны 
хæзнаты арвыл сæууон стъалы. 
Къоста æмæ Цоцко уыдысты хæлæрттæ, цардысты иу рæстæджы, 
æрвыстой сæ уæззау, фæлæ ныфсдæттæг сфæлдыстадон хызы сæ 
рæстæг, мæиæ дыууæ тулдз бæласы фидар хихтæ æмæ арф уидæгтæ 
кæрæдзийы ныфс æмæ æхсарæй куыд фæрæзынц æмæ сæ къалиутæ 
царддæттæг хуры тынтæм куыд фæивазьпщ, афтæ. 
Джусойты Клавдия, 
филологои наукæты кандидат, 
ЦИПУ йы педагогом факультеты 
иацион кафедрæйы сæргълæууæг 

