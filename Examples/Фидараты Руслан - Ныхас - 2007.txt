ФИДАРАТЫ Руслан 
Дзæуджыхъæу 2007 

84(2Рос-Осе) 
Ф-88 
Фидараты Р. 
Ф - 88 Ныхас — Дзæуджыхъæу: Иэдатель- 
ско - полиграфическое предприятие 
им. В. Гассиева, 2007 - 192 с. 
Фидаров Р. 
Слово 
84(2Рос-Осе) 
Руслан Фидаров 
Слово 
Подписано к печати 15.08.07. Формат бумаги 75x90 1/32. Бум. 
офс. № 1. Гарнитура шрифта «Муз1». Печать офсетная. Усл. п. л. 
7,5. Учетно-изд. л. 6,89. Тираж 1000 экз. Заказ № 2629. 
Отпечатано в ОАО «Издательско-полиграфическое 
предприятие им. В. А. Гассиева». 362021, г. Владикавказ, ул. 
Тельмана, 16. 
© Р.Фидаров, 2007 

МÆ ИР 

КЪОСТАЙÆН 
Бындур у зын дарæн — 
Ныззилы йæ дур, 
Ыскодтай бындарæн 
Æнусон бындур 
Йæ дуртæ ныхасæй, 
Йæ цæхæр — ныхас. 
Æнцъулы ных асæй — 
Ныхасæн нæй ас. 
4 

тох 
Хæцæм æнусы рохыл, 
Æнусы кар — нæ тох 
Æфтауынц адæм тохыл 
Фыдæх æмæ фыдох. 
Æмхæццæйæ æнхъизынц 
Нæ туг æмæ нæ хид, 
Æнусмæ адæм хизынц — 
Сæ тохы сæрты — хид. 
Кæрон нæ уыдзæн тохæн 
Лæг тохы цардæй цард, 
Фыдæх æмæ фыдохæн 
Тыхгæнæг царды — цард. 
5 

* * * 
Кæм хуры артау цард тæлфыд, 
Кæм райгуырдысты Нарт, 
Ныгæд кæм æрцыди мæ фыд, 
Уым ахуыссыди арт. 
Кæм нал хъуысы хъæлдзæг кæл-кæл, 
Кæм алы дур у цырт, 
Бындуры дурыл ма фæкæл, 
Ам нæй ызмæлæн цырд. 
Ам ингæнтæ нæ тавы хур, 
Ам бон хæссы æнус, 
Ам гоби лæгау мацы дзур 
Æмæ дымгæмæ хъус. 
Дымгæ ныхас йæ уæлныхтыл 
Æрбахæсдзæн бæрæг, - 
Уый комы мидæг сау тыхтыл 
Фæтых ыстæм цæрæг. 
6 

* * * 
Арв мæ сайы, сайы — 
Стъалытæ, тын дзы... 
Зæрдæ та æхсайы, 
Зæрдæ та тындзы... 
Хъазы мын мæ удæй 
Дзаг фæлитой мæй. 
Зæхх æмбæрзы будæй — 
Баууæндон цæмæй. 
0, фæлæ, æгонгæй! — 
Цас фæнды йæ дуц, 
Арвыл нæй æввонгæй 
Хъарым æмæ буц. 
7 

САПП 
Уадз æмæ бырсой 
Бонтæ, азтæ, дугтæ... 
Тæдз мæ саппыл сой — 
Сурхид æмæ тугтæ... 
Уадз æмæ ыссой 
Уд зындоны аппыл. 
Сойæ уадз нæрсой 
Царды таутæ саппыл. 
8 

* * * 
Хъæбатыр фæцæуы 
Мæрдтæм дæр бæсты. 
Мæ царды нæ цæуы 
Мæ катай бæсты. 
Æз адæргæй, цадæг 
Фæцардтæн ныронг. 
Хъæбатыры кадæг — 
Ыстъалыты онг. 
Нæй кадæн фæлгъауæн, 
Нæй домæн лæггад... 
Ис цардæй фæхауæн — 
Æнæ фæд — æгад. 
9 

* * * 
Ыстъалытæй зæлдаг — 
Хæты дзы фидиуæг. 
Къæсæр æмæ фæндаг — 
Нæ царды миниуæг. 
Фæцу, фæцу, æрзил, 
Æрзил æнусы дардыл. 
Æнусы дур ныззил — 
Нæ аххæсдзынæ цардыл. 
Фæндаг, фæндаг — къæсæр — 
Æнцон æмæ æнцадæй, 
Æнусимæ æмсæр — 
Æмбæрзт тыгъдады цадæй. 
10 

ПЕХУЫМПАР 
Дæллаг галау æфсондз 
Æлгъыстагæн хæссинаг. 
Æмæ йын нæй æфсон 
Ысуæгъд кæнын йæ синаг. 
Хуыцауæй чи æрцыд — 
Уый гаккимæ æрцыди, 
Йæ уд æвзæрст æрцыд, 
Йæ цард æфхæрд æрцыди. 
Дæллаг галау æрхуым, 
Дæллаг галау хуымы бар... 
Æнæуд быдыр хуым 
Кæны фæлдыст пехуымпар. 
11 

* * * 
Ысфыццаг и рохæн 
Бындуры дæлтъур, 
Фыдæлты дин-хохæн 
Ызгъæлы йæ дур. 
Фыдæлтæ сæ динæй 
Ыскарстой æнус. 
Хъæрæй йæ уæндин æй — 
Мæ хъæлæс фæсус. 
Фыдæлты дин-хохæн 
Ызгъæлы йæ дур. 
Ысфыццаг и рохæн 
Бындуры дæлтъур. 
12 

* * * 
Нæй дунейæн сисæн, 
Хъæддых у йæ уарт. 
Нæ бакодтат уисæн, 
Уæ Хуыцæуттæн Нарт. 
Цы уыди уæ фæстаг? — 
Нæ бæстæ сырддон. 
Нымудзы нæ бæстаг — 
Нымудзы Сырдон. 
13 

* * * 
Бафтыдтой тæрхоны 
Заманатæ Иры, 
Чи йæ Хуыцау хоны, 
Чи фæрсы гуымиры. 
Нарæг кæмттæ — заууат, 
Хъодыгонд, æвдæлон, 
Стæм цæрæнтæ — сау-уат 
Стæм цæрæг æвдæлон... 
Замана — фæлварæн, 
Цард фæлвары Иры 
Стыр Хуыцауы арæн 
Хъахъхъæны гуымиры. 
14 

* * * 
Боны зарæг зæлы, 
Зæрдæ йын хъырны, 
Хур зæххыл узæлы, 
Уд кæны хъырды. 
Зæхх лæфинтæ найынц, 
Зæхх кæны сæр-сæр. 
Зонадæй фæллайынц — 
Бафæллад мæ сæр. 
Дæу зæрдæ цы кæсы? — 
Зарæгæн хъырнай. 
Хур зæххмæ цы кæсы? — 
Най, нæ зæхх нын най. 
15 

* * * 
Цал мин азы дæргъы 
Зæхх рæвдауы хур. 
Ир хъæрзы, уынæргъы 
Хуры тæккæ цур. 
Цъити-хох æрттивы, 
Арвайдæн дæ монц, 
Лæг бындур нæ ивы 
Уæд цы у дæ хъонц?.. 
Ма æфхæр æррайы — 
Уарзы йæ дзуар. 
Цард дæ кæмтты райы, 
Гуыры дзы суар. 
16 

* * * 
Фарн æмæ фæллой 
Бон æрхæссы йемæ, 
Бакув, æмæ уой 
Боны зæдтæ демæ. 
Уадз æмæ бæллой 
Кувыны бæркадмæ, 
Кадджын у фæллой — 
Лæг бæллы йæ кадмæ. 
17 

цыт 
Къæдзæхы сау бæрзондæй 
Нæ фендзынæ дæ цыт, 
Цыт у æгъдауæй, зондæй, 
Цыт у фæндагыл цыд... 
Фæндаг ныззилы даргъæй — 
Лæсай, цæуай, тæхай... 
Дæ царды уæззау уаргъæй 
Цыт у уæззаудæр хай. 
18 

* * * 
Йæ сомыйы рагъыл 
Лæг туджы мæцыд. 
Рæстæджы дыдагъыл 
Æнустæм фæцыд... 
Æнувыд нæ зæххыл — 
Фæразæм йæ дуг, 
Нæ зæххы æдзæххыл 
Æртадзæм нæ туг. 
Нæ сомыйы рагъыл 
Æвæрæм бындур, 
Рæстæджы дыдагъыл 
Ныййардзæни дур. 
1? 

* * * 
Нæ ивгъуыдмæ дæгъæл, 
Нæ фидæнмæ фæндаг... 
Къадзаты Станислав 
Нæ ивгъуыдмæ дæгъæл, 
Нæ фидæнмæ фæндаг, — 
Ирон æвзаг дзæгъæл, 
Ирон æвзаг æддаг. 
Ирон æвзаг — мæ уд... 
Æнæ дæу дæн къуытты. 
Ирон дзырдтæ цæрут 
Мæ зæрдæйы къуыртты... 
Ирон æвзаг дзæгъæл, 
Ирон æвзаг æддаг? — 
Нæй ивгъуыдмæ дæгъæл, 
Нæй фидæнмæ фæндаг... 
20 

* * * 
Хъысмæты херх фæзилæн 
Кæм цин хæссы, кæм туг, 
Ныууагъта тар фæз Ирæн 
Нæ «сæрибары дуг» 
Уыдзæн йæ фæстаг байбын 
Уæд алкæмæн зæххыл, 
Цы цард нæ хæхты бабын 
Зын рæстæджы æххыл. 
Кæддæры царды муртæ — 
Мынæг арты цæхæр, 
Хæлддзаг мæсыджы дуртæ 
Æмæ дымгæ — сæлхæр. 
Æдзæм хæхты хъæбысы — 
Ыстæм цæрæг хæдзар, 
Æз курæг дæн: мæ фысым, 
Æндзар дæ арт, æндзар. 
21 

* * * 
Дзыллæтæм хатгæйæ дзурын, — 
Дзурын мæ зæрдæйы хъаск 
Хатыр уæ курын — 
Чи у æппынæдзух раст?.. 
Бæргæ-иу куы суаид нæ бон 
Ысфæразын барст дзырд, 
Уæд-иу нæ нæ домид фæсмон, 
Нæ уаиккам мастдзыд. 
Мæ рæдыд мæхицæн у уаргъ, 
Йæ уæз мыл æруадзы: 
Кæнын уын, Хуыцауыстæн, аргъ, 
Æмæ уæ уарзын! 
22 

ЦОППАЙ 
Зæхх хъæрзыдта арвы цæфтæй... 
Арвы нæрд дунетыл хъуыст: 
Иу та нæ абон, оххай, куы байсæфти, 
Иу та нæ баци зынгхуыст... 
Цотæй цотмæ ныл цоппай бацайдагъ, 
Марды гæрах ныл æрцыд. 
Зианæй зианмæ зилæм айдагъдæр, 
Иу цыртæй иннæмæ барæм нæ цыд... 
Къахдзæфæй къахдзæфмæ ’рмæстдæр 
нæ гæнæнтæ, 
Цонгæй цонгмæ нæ цæнгтæ цæгтау. 
Цард нын нæ рантыст: ныгæнæм, 
ныгæнæм; 
Амайæм арвмæ ингæн-обау... 
Ниуынц ныл куыйтæ, схъауынц нæ 
бирæгътæ. 
Сау бындур адардта Иры фæз... 
Дзæппæдзтæ аразæм тар фæзæй ирд 
рæгътæм; 
О бындар! Цъуппыл дæ ирвæзæн. 
23 

* * * 
Зæлы, зæлы зарæг... 
Зарæг æви хъарæг? 
Зарæг, хъарæг, зарæг... 
Зæрдæйы цы хъары? 
Базон, базон, базон... 
Хъарæг æви зарæг? 
Кæнæ амард уарзон, 
Кæнæ райгуырд дарæг. 
Зæлы, зæлы зарæг... 
24 

* * * 
Мæгуыр фæзæгъы: 
«Цы ис, уый хорз». 
Кæд мит фæлдзæгъды — 
Уыдзæни хор. 
Йæ цард нæ фауы — 
Цы ис, уый хорз. 
Йæ хуымгæнд тауы — 
Уыдзæни хор. 
Хуыцаумæ скувы: 
«Цы ис, уый хорз». 
Йæ быдыр рувы — 
Фæрæвдз и хор. 
Йæ зæрдæ райы — 
Цы ис, уый хорз. 
Тыллæг æфснайы — 
Хъæздыг у хор. 
25 

* * * 
Мæ галуæрдоны бадын, 
Мæхи зарæг кæнын. 
Мæхимæ дæн нымады, 
Мæхиуыл цин кæнын. 
Æз галуæрдоны бадын, 
— Гъæй, мæ галтæ, гъæй! — 
Кæй нымайын нымадыл, 
Уый а дунейыл нæй. 
Æз галуæрдоны бадын, 
Æнкъард зарæг кæнын, 
Кæмæ нæ дæн нымады, 
Уыдоныл хъыг кæнын. 
26 

* * * 
Нæ кæнын дызæрдыг — 
Хъысмæт у рæстæй, 
Цыкурайы фæрдыг 
Куы фенин цæстæй: 
Нæ ракурин исбон — 
Бæркад у сæфаг. 
Æфстау дæ цы истон — 
Нæу амонды фаг. 
Æфстауы бæркадæй 
Нæй саразæн бын, 
Лæг мургай йæ кадæй 
Æвæры рæбын. 
Цыкурайы фæрдыг 
Хæсæй мæ ысуадз. 
Нæ кæнын дызæрдыг — 
Мæгуырæй мæ уадз. 
27 

* * * 
Ивылы нæ цард уæлæнгай, 
Сайæм фидæнæй нæхи. 
Денджыз, абухгæ, уылæнгай 
Хойы къæдзæхтыл йæхи. 
Ингæнмæ нæ фæндаг над у, 
Ничи у мæлæтæй рох. 
Цардæй ахизын нæ рад у, 
Марды кой — нæ хуыздæр тох. 
28 

* * * 
Дзурын æмæ сидын 
Гобиты æхсæн. 
Дадзинты æхсиды 
Туджы бæсты сæн. 
Уый тыххæй нæ исын 
Æз мæхимæ бар. 
Кæд зæрдæйæ риссын — 
Атахт, мыл дзуар. 
Чи ’мбары йæ аххос, 
Уый сæрфы йæ сæг. 
Цард-удæн хуыздæр хос — 
Дзырд æмæ хуыссæг. 
29 

* * * 
Дзурдзынæн, цалынмæ дойны 
Бадома мах, 
Дзурдзынæн, цалынмæ ’мбойны 
Рæзут сымах. 
Дзурдзынæн, цалынмæ хъуыса 
Кæмтты нæ сидт, 
Дзурдзынæн, цалынмæ хъуыса 
Дымгæйы ’хситт. 
Дзурдзынæн, цалынмæ саумæр 
Фестон кæддæр, 
Дзурдзынæн, цалынмæ сау мæй 
Тава мæн дæр. 
Дзурдзынæн, цалынмæ ’ккойæ 
Фæхæссон мæ дур, 
Дзурдзынæн: хъуамæ мæ койæ 
Ракæса хур. 
30 

* * * 
Ирыстон, Ир, хæсджын дæ цардæй, 
Æууæнкджыныл æруадзынц хæс. 
Хæссыс дæ хæс тъымы-тъымайы 
дардæй, 
Æмæ йæ ноджы дарддæр хæсс. 
Ирыстон, Ир, ныфсджын дæ цардæй, 
Ныфсджыныл бафæдзæхсынц хæст. 
Фыдæй-фыртмæ ды де ’гас æмæ 
мардæй 
Дæ хæстон хæс кæныс æххæст. 
Хæссыс дæ хæс тъымы-тъымайы 
дардæй, 
Æууæнкджыныл æруадзынц хæс. 
Хуыцау дæ бахизæд фæцудын д* 
ардæй, 
Æмæ та де ’ууæнк дарддæр хæсс. 
31 

НÆРТОН 
Дурæй гуырд, ысхæц дæхиуыл, 
Скæн дæхицæн зын, 
Уафы дын дæ айнæг риуыл 
Хæлуарæг йæ тын. 
Зондæн тарф фынæй нæ бæззы, 
Зæрдæйæн — фыдфын, 
Æви дын дæ уæнгтæ пъæззы 
Нал уадзы тæлфын. 
Акæс-ма, куыдзæй, хæрæгæй — 
Байдзаг и дæ кæрт, 
Тонынц дын дæ уд хæрнæгæн, 
Кæм — гæппæл, кæм — къæртт. 
Баззад дын уæлæуыл Нартæй 
Намыс æмæ кад. 
Схай кæн фидæнæн дæ артæй, 
Ма фæсай дæ рад. 
Дурæй гуырд, ысхæц дæхиуыл, 
Скæн дæхицæн зын, 
Уафы дын дæ айнæг риуыл 
Хæлуарæг йæ тын. 
32 

* * * 
Сау хъысмæт та ныл йæ тыхтæ æвзары, 
Цас ын фæраздзыстæм, цас! 
Абон Бесланы цур цъиу дæр нæ зары, 
Никæцæй хъуысы ныхас. 
Дурæй у зæрдæ, кæд уыйбæрц фæразы, 
Дуртæй кæндзыстæм мæсыг, 
Цавддуртау адæм лæудзысты йæ разы, 
Калдзысты судзаг цæссыг. 
Райсом, иннæбон... Нæ ферох уыдзæни 
Ацы æвирхъауы ран. 
Сабиты цыртæн æнустæм лæудзæни 
Дунейы астæу Беслан. 
2 Заказ № 2629 
33 

* * * 
Уыди бæрзонд æфсæн гæнах, 
Уыди егъау быдыр, 
Уыдыстут царды гæс сымах, — 
Зæххы комы гуыдыр. 
Уæ хæтæн арвы кæрон Нарт. 
Уæ фæдыл хур зылди, 
Хуыцæутты бадæнмæ уæ арт 
Зынг цæхæрæй зынди. 
Нæ цард æнæ тох нæу бæстон 
Нæ ауæрстат уæ туг, 
Уæ саби дæр уыди хæстон 
Хæстон уыди уæ дуг. 
Зæххонты амбылдтат тыхæй — 
Уæ зонды бар бæркад, 
Æмæ æрцагуырдтат тыххæй 
Хæстон æнусон кад. 
Зæдыл дæр рахаты Хуыцау — 
Æрцыд уæ фæстаг тох, 
Уæ цард æмæ уæ сæфты цау 
Зæххыл нæ уыдзæн рох. 
Уæ ном уæ кадæджы цæры, 
Нæ ферох уыдзæн тагъд, 
Кæд арв æрттивгæйæ нæры — 
Уый хъуысы Нарты цагъд. 
34 

МÆНИЗ 
Æз дзагъырæй арвмæ кæсын, 
Цыма дæн æгомыг, гуымиры, 
Æз арвы фыдæхæй тæрсын — 
Куы бафхæра сонтæй нæ Иры. 
Куы не ’скæса афоныл хур, 
Хуыцауæй куы баззайæм рохы, 
Куы бахъæуа зилын зынггур, 
Куы баййафæм фидæн фыдохы... 
Кæд та мыл æртыхсти мæ рын 
Мæ цæстæнгас арвæй æристон, 
Æз Иры руаджы цæрын — 
Цæрдзæни æнустæм Ирыстон. 
35 

* * * 
Фыдæй фыртмæ хæссы 
Мыггаджы туджы сидæн, 
Йæ фыдæлты хæсы 
Кæмæн тæлфы æхсидæн. 
Кæй нал хъæуы сæрын, 
Чи фесгуыхти йæ дуджы, 
Кæдæй-кæдмæ цæрын — 
Нæй доны ’ртах нæ туджы. 
36 

ФÆДИС 
Цыма нæ ралгъыста Хуыцау, 
Лæууæм нæ сæфты къахыл — 
Нæ зонд у галиу æмæ цауд, 
Нæ сау зæрдæ у къахыр. 
Нæ уд нын бадомдта фыдбон, 
Нæ сæртæ не сты уагыл, 
Нæу размæ азмæлын нæ бон, 
Фæцудыдтам фæндагыл. 
Кæрæдзи не ’мбарæм æппын, 
Ныддæлгоммæ нæ ныхас, 
Кæм дæ, нæ иргъæвæг лæппын, — 
Стæм хистæрæй быныл хаст. 
Кæм дæ, нæ иргъæвæг, фæдис?! 
Ды дæ нæ ныфс, нæ амонд. 
Кæд махæн фидæнмæ фæд ис, 
Уæд нын нæ фæндаг амон. 
37 

ХУРЫ ЧЫЗГ 
Тар æхсæв лидзы, 
Мæй самæст сæгы, 
Стъалытæ уидзы 
Хуры гыгы. 
Хуры цæст иууыл 
Куы фæзына ног, 
Гыгы йæ риуыл 
Æртухдзæн хæрдог. 
Сагъæстæ сурын, 
Мæ катай, мæ хур, 
Аргъæуттæ дзурын, 
Ды бадыс мæ цур. 
Бацыдтæ дисы, 
Ыстыхсти дæ уæн, 
Хъæдуртæй фæлдисын 
Фæрдгуытæ дæуæн. 
38 

* * * 
Лæгмæ ныхас нæ хъары, 
Нæ йæм хъары гæрах, 
Уый хибарæй ысгары 
Хуыцауы стыр гæнах. 
Нæ ауæрды йæхиуыл, 
Фæлвары тых æдзух, 
Куырой ныззылд йæ риуыл, 
Нæу хъизæмæрттæй цух. 
Йæ зонады æргъомæй 
Ныггуыбыр и бынтон, 
Кæддæр лæудзæн æргомæй 
Хуыцауы раз нæртон. 
39 

* * * 
Нæ ауæрды карзæй 
Зæрдæйыл ныхас, 
Домыс мæ — уарз æй, 
Дæхи йыл ныхас. 
Дзырддаг у нæ фидæн, 
Нæ ивгъуыд — дзæгъæл, 
Нæ хъалоны фидæн — 
Нæ комы дæгъæл. 
Нæ сæрмæ цъæх арв и, 
Нæ къæхтыбын — зæхх. 
Дæ фидæнмæ арвит, 
Дæ ивгъуыдæн зæгъ: 
— Æз абоны хардзæй 
Æвæрын бындур. 
Ыстъалытæ — бардзæй 
Æз агурын хур. 
40 

СÆУМÆ 
Мæйы хæтæн галуан 
Дары сау фæлыст, 
Бæх, кæсаг уа, гал уа — 
Стъалытæй фæлдыст. 
Стъалытæ хæссынмæ 
Хуры чызг фæцалх... 
Ирхæфсын, хуыссынмæ 
Тулы мæйы цалх. 
Мæйы хуыссын афон 
Хуры чызджы мæт — 
«Хуры тынæй уафон 
Арвæн урс нымæт». 
41 

* * * 
Ирыстон! Уарзын дæ, Ирыстон, 
Æхсызгон уарзтæй, 
Пысылмон нæ, нæдæр чырыстон, 
Муртаккаг растæй. 
Нæ куывд, нæ бæрæгбон, нæ хисты, 
Ыстыр Хуыцаумæ, 
Нæ зæдтæм бакувы нæ хистæр, 
Цыхуыздæр цаумæ. 
Нæ зонд, нæ кадæгыл, нæ цытыл 
Цы ис æфтауæн? 
Нæ къæс, нæ мæсыгыл, нæ цыртыл 
Хур тынтæ тауы. 
Ирыстон! Уарзын дæ, Ирыстон, 
Дзыллæтæ — де ’фсад, — 
Мæ фæнд зæрдæбынæй ныффыстонс 
Цæрынæй бафсад. 
42 

* * * 
Кæй цæссыг æрттивы 
Хъазыбеджы хохыл? 
Йæ тынтæ куы ивы, 
Йæ кæуыны охыл. 
Цы хъаймæт дзы бацыд, 
Цы бæллæх æрцыди? 
Ныр дугтæ куы рацыд, — 
Цыты тох куы цыди. 
Кæд афтæ у арæзт, — 
Йæ цæссыг йæ — туг... 
Дуг дугимæ араст, 
Æнусон йæ дуг... 
43 

* * * 
Рухсы бæсты — талынг, 
Цины бæсты — маст, 
Кæд нæ фæндаг алыг? 
Кæд нæ цæрæм раст? 
Кæд нæ хуыздæр бонтæ 
Амонынц лæджы? 
Абоны фæдонтæ 
Зилынц куырмæджы? 
Лæг лæджы нæ уыны, 
Нал хъуысы ныхас, 
Фидæн нæ нæ уырны, 
Мардау у æгас. 
44 

* * * 
Æппæлинаг диссаг? — 
Нæ йæм дæн цыбæл 
Хæтын нæу фидиссаг — 
Хуыздæрыл æмбæл. 
Æз никуы фæцæуин 
Мæ зæронд тыргъæй, 
Мæ царды фæсдзæуин — 
Æфсæдын дыргъæй. 
Мæ фæткъуы рæгъæд у, 
Ды дисæй æппæл, 
Цæрынæн æгъгъæд у 
Нæ зæххы гæппæл. 
45 

* * * 
Дæ рухсæй, нæу æгоймаг 
Зæххыл нæ цард, сылгоймаг... 
46 

* * * 
Æдзæрæг къæсæртæ — 
Фыдæлты хæснаг, 
Къæдзæхы æфсæртæ, 
Дымгæйы цъæхснаг... 
Фыдæлтæ фæрæзтой 
Сæ царды хæсты, — 
Тыхст удæн фæрæзтæ 
Ыстъалытæ сты... 
Фыдæлты ыстъалы, 
Æрттив æмæ зын! — 
Нæ ивгъуыд ыстъæлы, 
Нæ абон у зын... 
Къæдзæхы æфсæртæ, 
Дымгæйы цъæхснаг... 
Æвзарынц нæ сæртæ 
Фыдæлты хæснаг. 
47 

:■ \^ШШШ$. 
Щъ* 
’%*•’-’ 

МÆ ХЪÆУ 

ЗÆРОНД ХЪÆУЫ ХУР 
Нæ мæ хæссы мæ къах, — 
Мæ сæрмæ царды уаз, 
Ам цард мæгуырæй Къах 
Ам цард мæгуыр Тауаз. 
Ам райгуырдтæн æз дæр — 
Сыгъдæг Иры гæбаз, 
Цы цард ма уа хуыздæр — 
Дымгæ куы уа дæ баз. 
Цы уа хуыздæр дæ мæт — 
Зæронд аргъуаны тигъ, 
Нæ нæ фæрсы хъысмæт, 
Фæлæ нæ кæнын тигъ. 
Кæддæры сау хæрам 
Мæ зæрдæ мын ыскъах, 
Мæн уаз фæмысы ам — 
Нæ мæ хæссы мæ къах... 
50 

* * * 
Цыппæрвадыгæй ныййарц у 
Нæ зæронд аргъуаны къулмæ. 
Мæ диссаг, абон мыл ма ’рцу, 
Æз аздæхон хардзы дзæкъулмæ. 
Æз аздæхон хардзы дзæкъулмæ 
Кæм бавæрдтон раджы мæ цин. 
Ысхизон та аргъуаны къулмæ, 
Кæм базыдтон уарзт æмæ дин, 
Мæ цин дæ, мæ дин дæ, мæ сайраг, — 
Мысын дæ, мæ сабийы дуг... 
Ызгъордзæц мæ бæллицты байраг, 
Кæндзæни цæргæбон йæ дугъ... 
51 

АРГЪУАНЫ КЪУЛ 
«Фыр нæ уыди! — фыркъа уыди!» — 
Уый уыди нæ рагон хъазт... 
Уис-бæхæн дзылар нæ хъуыди, 
Никуы уыди рохæй баст. 
Дзугæй ызгъордтам тырындзæй 
Хъазынмæ, аргъуаны цур... 
Аргъуаны къулæн йæ рындзæй 
Махмæ æввахс дæр уыд хур. 
Аттело, Титтина, Метта... 
Алкæйы мысын йæ номæй. 
Хъазгæ йæ Хуыцау кæй федта, 
Дары йæ зæрдæ æргомæй. 
52 

* * * 
Арвыстай мæ рогæй 
Ды куырмæджы балцы, 
Кæд æмбæлæм ногæй, 
Уæд мысдзыстæм алцы. 
Ралæудзæни райсом, 
Ралæудзæни фидæн, 
Æз мæ хæс кæд райсон, 
Уæд уыдзæн нæ фидæн. 
Мæн хæзна нæ хъæуы — 
Ды ныхасыл баууæнд, 
Сонтæй чи фæхъæуы — 
Бамбарын æй бауæнд. 
53 

* * * 
Фæивддзаг и нæ цард, 
Дæлгоммæты ныцци, 
Зæххæй фæцыди дард 
Нæ сидзæргæс гыцци. 
Хæрзбон, хæрзбон нæ мад — 
Хъысмæтæн ивæн нæй. 
Мæрдты дзæнæты бад 
Дæ уды хивæндæй. 
Мах царды арвыстай, 
Дæ рухсæй тавгæйæ... 
Нæ цард у арвистон — 
Æккуырсæм хъавгæйæ. 
54 

* * * 
Лæууын сæркъулæй 
Æмыр, гуыбыр, 
Аргъуаны къулæй 
Тæхы къуыбыр. 
Ацы къуыбырæй 
Зыны мæ цард, 
Фæндаг цыбырæй 
Фæцыдтæн дард. 
Фыддæр цы аргъ уа — 
Дæуæй фæхъæу, 
Нæ зæронд аргъуан, 
Мæ Зæронд хъæу. 
Цал азы хастон 
Мæ риуы рис, 
Мæ удæн ахстон 
Кæмдæр ныр ис... 
Лæууын сæркъулæй 
Æнкъард зæдау, 
Аргъуаны къулæй 
Кæсын уæдау. 
55 

* * * 
Нæ хæлæццаг аргъуан 
Къуыбырæй зыны, 
Нæ ивгъуыды аргъау, 
Дæ фенд мын зын у. 
Фæлгæсын нæ уынгæй — 
Хъæубæстæ — МЫСЫР, 
Мæ зæрдæ ысуынгæг, 
Мæ ивгъуыд мысын. 
Мæ ивгъуыды афон — 
Сывæллоны цин. 
Цы зарон, цы кафон, 
Цы амоны дин. 
Кæд цардыл æууæндын, 
Уырны мæ ныхас. 
Æрлæууын нæ уæндын 
Æз аргъуаны раз. 
Цы дын зæгъон, уастæн! 
Нæ тулыс мыды. 
Æфсон дæ мæ уарзтæн, 
Мæ Зæронд хъæу, ды. 
56 

* * * 
Дæ къуыбыртæ, дæ арв, 
Дæ сыгъдæг кувæндон, 
Ысты мæ уды царв, — 
Мæ зæрдæ нæу æндон. 
Мæ зæрдæйы хæссын 
Дæ цин æмæ дæ рисс, 
Æмæ мæхи фæрсын: 
«Дæуæй хуыздæр кæм ис?» 
Мæ уарзон Зæронд хъæу, 
Мæ райгуырæн къæсæр, — 
Æдзух мысдзынæн дæу, 
Дæумæ хæссын мæ сæр. 
57 

БАБА 
Базмæлы дымгæйæ 
Урс нымæтын худ... 
Тамако дымгæйæ 
Ирхæвсыс дæ уд. 
Чи нæ у æнæ мæт? — 
Ферох кæн дæ рис. 
Царды нæй алæмæт, 
Царды бæллиц ис. 
Ивылы нæ рæзты 
Царды цæугæдон. 
Цæргæсы пæррæсты — 
Зæрдæйы фæндон 
Бабар кæн дымгæйæн 
Арвы цъæх хъæбыс, 
Тамако дымгæйæ 
Царды бонтæ мыс... 
58 

* * * 
Дæ мæлæт уыд фыццаг дзæхст, 
Æфхæры нæ хъысмæт. 
Хъуыды кæнын дæ фæдзæхст, 
Хъуыды кæнын дæ мæт. 
«Лæппу, дæ зæрдыл бадар: 
Лæг у рæхысы цæг. 
Рæхыс цæгæй у фидар, 
Ды ма фæцуд æцæг». 
Цæрын... Мæ мæгуыр зондæй 
Уый бамбæрстон бæлвырд: 
Фæцудæн ис бæрзондæй, 
Фæсайдзæн дæ лæбырд. 
Куы нæ дыл уа фæхæцæг, 
Уæд сау былæй тæхыс, 
Кæм разыны лæмæгъ цæг, 
Уым атоны рæхыс. 
5? 

ЗАУУАТ 
Доййаты Таймуразы мысгæйæ 
Ныззылди дуне, нал бады йæ гаччы, 
Æрфæны фæд ныссуйтæ кодта мæй, 
Кæны дзæгъæлтæ, утæхсæнтæ 
кадджын, 
Сæрзилæджджынау нал кæны фынæй. 
Йæ къуыхцы хъуыды нал ыздæхы 
цардмæ, 
Йæ гуыр, мæгуыр, æрæнцой кæны дурыл, 
Сывæллон-зæд куыд бахуда йæ мадмæ, 
Йæ зæрдæ афтæ бацин кæны хурыл. 
Йæ уд зæххыл æнцад бынат нæ ары, 
Зæххон цардимæ рагæй нал у фидыд, 
Йæ зæрдæ цардыл мисхал дæр нæ дары, 
Цы фиды, уый Ыстыр Хуыцауæн 
фиды. 
60 

* * * 
Куыд æнцонæй, æхсызгонæй 
Фæстæмæ ацæуин, — 
Кæм фембæлдтæн æрыгонæй 
Мæ цины уацыл... 
Тъæбæртгæнгæ куыд азгъорин 
Фæстæмæ дарддæр, 
Кæм сусæгæй зæххы къори 
Мæ риуы дардтон... 
Куыд атæхин æнæзивæг 
Фæстæмæ арфдæр, 
Кæм уыди къухтæ сивазæн 
Къуыбырæй арвмæ! 
61 

* * * 
Мæ зæрдæ у фæллад, 
Ныббар мын иу, куы дзурон, 
Æз зонын царды ад, 
Æз никуы уыдтæн цурон. 
Мæ ми нæ уыд цæстмæ 
Мæ цин, мæ хъыг — æцæгæй, 
Мæн сарæзтой рæстмæ 
Мæ фыдæлтæ дæнцæгæй. 
Дзырдта-иу мын мæ мад — 
«Дæ хурбонтæ — дæ минтæ», 
Хуыцаумæ сты нымад 
Нæ хъуыдытæ, нæ митæ. 
62 

ЗÆРОНД ХЪÆУ 
Æрæджиау æрцыдтæн 
Мæ райгуырæн хъæумæ, 
Мæ фыдæлты цыртытæм, 
Мæ рагон цард, дæумæ... 
Мæ рагон цард — нæ къона; 
Хъæуастæу — цæугæдон. 
Йæ рахиз фарс — ыскъола, 
Йæ галиу — кувæндон. 
Кæй уд не ’ййафы азым — 
Тæрхонгæнæг — Хуыцау!.. 
Рох кæрты дымгæ хъазы, 
Ныффæлдæхти нæ кау. 
Нæ сидзæр къæс — æдзæрæг, 
Хæлддзаг — нæ кувæндон, 
Кæддæрау нал у хъæлдзæг 
Нæ уынджы цæугæдон. 
Уынгæджы ран ыскъола, 
Йæ кæрты хизы хъом, 
Нæ Зæронд хъæу! — нæ къона, 
Куы нæ уал дæ цæрдхъом!.. 
Дæуау мæ зæрдæ бастад, 
Ныббадт мæ риуы ’нкъард, 
Мæнæн æнусмæ баст у 
Дæ цардимæ мæ цард!.. 
63 

НЫЙЙАРÆГÆН 
Уарзтай мæ æгасæй, 
Ма мæ схъæрз мæрдты, 
Цардтæн æз æдасæй 
Тагътæн æз хæрдты. 
Зæрдæйы æндиуæн — 
Базырджын фæндтæ, 
Фæлæ ис æвдиуæн 
Зæрдæмæ фæдтæ. 
Нæй хъысмæтæн сайæн — 
Тухийаг сæрæн, 
Царды скъуыд къæссайы 
Муртæй нæй цæрæн. 
Нæй цæрæн æдасæй, 
Нæй тæхæн хæрдты, 
Уарзтай мæ æгасæй, 
Ма мæ схъæрз мæрдты 
64 

* * * 
Уайсадгæ чындзау, 
Сæрд уыд æнцад... 
Дæуыл, цæджындзау, 
Нæ цард æнцад. 
Мæгуыры зонды — 
Фæззыгон най, 
Хур ма — бæрзонды — 
Рæвдздæр кæнай! 
Зымæгæн мадзал — 
Афæдзы куыст. 
Фæтых дыл адзал — 
Нæ цард нынкъуыст. 
Чи гоби, уадзыг, 
Æнкъард, тызмæг. 
Нæ кæны уалдзæг — 
Фыдбон зымæг. 
Сæрд фенæм фыны, 
Нæ хур — ныллæг, 
Фæлæ сæфыныл 
Нæу разы лæг. 
3 3аказ№2629 
65 

* * * 
Зæрдæрухсæй, рæдау, 
Дæумæ мæ зæрдæ дауы. 
Дæ гакк уыди æгъдау, 
Мæн ма дæ рухс рæвдауы. 
Фæцыбыр и мæ рæз, 
Мæ цардамонд фæдæлæ. 
Уыдтæ мæнæн фæрæз 
Æмæ дæлдзæх фæдæ, лæг. 
Нæ мæ уырны, бæргæ, 
Фæлæ мæ зæрдæ риссы, 
Хуыцауы дин — нæргæ, 
Хуыцау хуыздæрты исы. 
66 

МÆУД 

* * * 
Рæвдыдта мæн Хуыцау, 
Мæн бадомдта дæлимон, 
Мæ уды дывæр цау 
Нæ ракæндзæн уæлимон. 
Нæ базондзæн мæрддаг 
Куыд цардтæн худгæ, рисгæ, 
Кæд ма, мыййаг дæрддаг 
Мæ кой ыскæнид искæд. 
Кæд ма кæддæр, кæйдæр 
Цард саккаг кодта дисæн, 
Мæрдты хъуына къæй дæр 
Æгæстæн у æвдисæн. 
68 

* * * 
Сæлы уæлдæф, сæлы туг, 
Тавæм хи хъæбысты, 
Ацы уазал, афтид дуг 
Уарздзынæ къæбысты. 
Цин кæны йæ куыдзыл лæг, 
Тилы куыдз йæ къæдзил, 
Ма кæ, макæмæ хæлæг — 
Салд уæлдæф ныкъкъæдз и... 
Салд уæлдæфы ихы саст — 
Цъенгæ их æрттивы — 
Куыдз æрцыд рæхысæй баст... 
Хъызт лæджы æлхъивы. 
69 

* * * 
Нæ мысын мæ фидæн зæрондæй — 
Æвдæрзы мæ рæстæг — мæтых, 
Нæ кæнын фæстауæрц мæ зондæй, 
Мæ балцы æвзарын мæ тых. 
Мæ хæтæн — фыдæлты ызмæлæн, 
Нæ кæнын æппынæдзух рох, 
Сæ кадæг, сæ гуырæн, сæ мæлæн, 
Ыскодтон сæ номыл мæ тох. 
Хæлофæй ыскъæрын мæ тæлæт, 
Куы баййафин хотыхы ард, 
Нæ уыдзæн хуызæнон мæ мæлæт, 
Куы нæ уа хуызæнон мæ цард... 
70 

* * * 
Быцæу, зæххыл цæуы быцæу — 
Дыууæ тыхы кæрæдзи хойынц, 
Ныхæй-ныхмæ æрлæууы цæу, 
Дыууæ фыры кæрæдзи схойынц... 
Дыууæ тыхы хæцынц æдзух — 
Кæцы дзы разындзæн уæлахиз? 
Нæу ничи уыцы тохæй цух, 
Уæлахизæй дæ тохæй рахиз. 
Дыууæ тыхы: бæрзонд, ныллæг, 
Æвзарынц алы бон сæ хъару... 
Быцæуæй чи сисдзæн тыллæг? 
Фæлæ, быцæу! — быцæу нæ хал у. 
71 

* * * 
Мæлæт мын нæ ратдзæн сæрибар — 
Тыхсдзæни æнустæм мæ уд, 
Нæ уыдтæн фæндонæй мæхи бар, 
Мæ зæрдæ йæхи бар нæ уыд. 
Фæсмон æмæ туджы цагъайраг, 
Нæ федтон æз царды дзæбæх, 
Рæстады æфсонæй, сахайраг, 
Ныууагътон дзæгъæлæй мæ бæх. 
Æз цардæй нæ курын хæрзиуæг, 
Мæ зæрдæйы фæллой мæхи! 
Мæгуырæй мæгуырдæр — хæрз иунæг, 
Хуыцауыл фæдзæхсын мæхи. 
72 

* * * 
Нæ цардтæн абонмæ мæнгардæй, 
Дæ номыл бахордтон мæ ард. 
Кæны нын арв йæ тæрхон дардæй, 
Зæххон у махæн та нæ цард. 
Зæххыл мын банымай мæ хæрзтæ, 
Мæ рæдыд койы аккаг нæу, 
Æз та дын фиддзынæн дæ хæрдзтæ, 
Тæрхонæн агурдзынæн дæу. 
73 

* * * 
Рæстæг — царды хицау 
Никуы кæны бустæ, 
Не сты царды хицæн 
Бон æмæ æнустæ... 
Чи фæцæуы бонæй — 
Ацæуы æнустыл. 
Цæссыг хъыцъыдонæй 
Не ’ртæдзы дæ рустыл. 
Ис дæ цæстæнгасы 
Нервæссон мæлæтмæ: 
Хондзæни æгасы 
Цæстæнгас дзæнæтмæ. 
74 

* * * 
Цы мын дæ, мæ кæсæн, 
Цы ’мбæхсыс мæнæй? — 
Фæстæмæ фæкæсæн 
Дæ руаджы нæй; 
Цы мæ сайы айдæн? — 
Кæд сайын мæхи? 
Кæсын, æмæ — ай дæн — 
Кæсы мæм мæ хин. 
Кæсы мæм æргомæй — 
Зæронды сæр дæ. 
Лæг ивы цæсгомæй: 
Нæ ивы зæрдæ. 
75 

* * * 
Æнкъард æмæ мылазон 
Уд — сагъæсты пыхсы, 
Фæлтæрд зæрдæ — фæразон, 
Фæлтæрд зæрдæ быхсы. 
Цы баййæфтай дæ царды — 
Мæрдты дæ уадз хынцой, 
Ды загътай, боны дарды 
Ыссардзынæ æнцой... 
Æнцой цард дын нæ ратдзæн 
Нæдæр Хуыцау, нæ зæд. 
Дæ уд дзæнæты баддзæн — 
Зындоны уал хъæрзæд... 
76 

* * * 
Уары æмæ уары... 
Нал æнцайы мит, 
Зин ыссад луары, 
Уад кæны къуыззитт... 
Лæг фæндаг æфсæры, 
Зилдух кæны уад... 
Лæг тыхсы — йæ сæры — 
Хъарым, райдзаст уат. 
77 

* * * 
Цæуы мæ рæстæг, маст фылдæр кæны, 
Æгæрон арв ныббуц вæййы йæхицæй, 
Мæ халдих та йæ дзабыртæ кæны — 
Æрвон фæндагыл ацæудзæн нæхицæй. 
Йæ фæстæ рохы баззайдзынæн ам, 
Мæ цард нымайдзынæн мæ мастæй, 
Мæхицæй араздзынæн мамм, 
Ыскодта мамм йæ халдих цастæй? 
78 

Ус * * 
Кæн дæ царды балц, 
Царды нæмыг тау, 
Хуры кары бац, 
Кары хур ыстау. 
Кары хур — дыдзы, 
Бирæтæн тæпп у, — 
Баууæнд ыл — ды дзы, 
Фестдзынæ лæппу... 
79 

* * * 
Зæгъ, æмæ æууæндон, 
Тау дæ ныхас, тау. 
Зæрдæ у дывæндон: 
Баууæндон фæлтау?! 
Уадз, ныхас, кæд домыс, 
Туджы ахиза, 
Уадз æууæнчы хъомыс 
Зæрдæ бахиза... 
80 

* * * 
Фæззыгон хус сыфтæрау 
Зæрдæ сси æмпылд 
Бæргæ, бæргæ кæстæрау! — 
Зæронд кæны æмбылд. 
Æлхъивы бон, æнцъулы — 
Фæззæг кæны йæ хин, 
Зымæджы урс хъæццулы 
Зæхх батухдзæн йæхи. 
Æрæвæрдзæн хъæпæнтæ 
Бæзджын фæлтæрæй мит, 
Хъыгдарынц дæ дæ хъæнтæ... 
Æнкъард зымæг æрвит. 
Зымæг?.. Зымæг æртайдзæн, 
Фæйлаудзæн уалдзæг буд, 
Дæ зæронд зæрдæ райдзæн — 
Зæронд нæ кæны уд. 
81 

* * * 
Ма кæс къæмдзæстыгæй, мæй, 
Ма ауæрд, ме ’хсæв, дзæбæхыл, 
Ма мбæрз дæ бæркад фæлмæй — 
Баддзынæн райсом мæ бæхыл. 
Ратт мын дæ тæмæнæй ехс, 
Саргъæн мын авæр дæ ирдæй, 
Судзгæ ыстъалытæ фехс, 
Саулох куыд базонон сирдæй. 
Райсом ыскæндзæн рæхджы, 
Бахынц мæ, ме ’хсæв, бæркадæй 
Райсом уыдзынæн бæхджын, 
Амонд у адæмæн радæй. 
82 

* * * 
Æз сабийæ тахтæн 
Ыстъалыты раз, 
Ныр чи уыдзæн тагъддæр? — 
Мæн суры мæ лаз. 
Мæ райгуырд, мæ адзал, 
Мæ царды хъысмæт, 
Мæ цæрыны мадзал, 
Мæ зæрдæйы мæт. 
Æз арвмæ фæхæссин 
Мæ зæрдæйы тарф, 
Цъæх арвы цы хæс и? — 
Æнæмæт у арв. 
83 

* * * 
Цырагъ тæпп-тæппгæнгæ судзы, 
Зæрдæ ыскæны цæлхъытæ, 
Хъуыды ныхæстæ фæрсудзы, 
Здухы рæхысау рæнхъытæ. 
Нал æфты зæрдæ хуыссæгыл, 
Хъал хуыссæг алидзы зондæй, 
Гакк и зыгъуыммæ фыссæгыл, 
Алцы дæр бары йæ сонтæй. 
Сонтæй фæхъæуы йæ дугæй 
Нал вæййы сонтæй зæххон, 
Сонтæй ныффыссы йæ тугæй 
Зæрдæйы зарæг-тæрхон. 
84 

* * * 
Æвидигæ рæстæг — 
Куыд тагъд уыд дæ цыд? — 
Мæ рæстæг æрхæстæг, 
Мæ зымæг æрцыд. 
Зымæг дæр фæвæййы, 
Фæвæййы лæг дæр, 
Æнæлаз нæ вæййы, 
Чи вæййы лæгдæр. 
Лæг акæсы размæ, 
Кæд сæфы уæддæр, 
Мæ фидæн, фæраз мæ, 
Фæраз мæ уæд дæр. 
Уыдзæни æнæмæнг, 
Уыдзæни бæлвырд, 
Нæ фидæн æнæ мæн, 
Уыдзæни мæ фырт. 
85 

* * * 
Дымгæ, байзæр 
Хус сыфтæр, 
Бон дыл баизæр, 
Сагъæс тæр. 
Лæуу дæ иунæгыл 
Хидæй дард... 
Рацыд иу лæгыл 
Хинæй цард. 
Дзурыс хинымæр 
Удаистæй: 
«Мемæ, ме ’фсымæр, 
Уыдаис ды». 
86 

* * * 
Цæуын бырынцъаг ихыл 
Зæххыл æрбадт сæлæф, 
Æнцой кæнын къæдз михыл, 
Куыдзау кæнын лæф-лæф. 
Фæллад æмæ æрхæндæг 
Мæ зæрдæйы ис-бис. 
Æз иунæгæй мæхæдæг 
Быхсын мæ зын мæ рис. 
Кæддæр мын уыд æрдхæрдтæ, 
Кæддæр мын уыд æмгар. 
Мæнæй уый уæд фæхæрд дæ, — 
Куы ацыдтæ зынг ар... 
87 

* * * 
Æвæдза, лæг фæразы — 
Цы фæнды зын фæуæд... 
Æнцондæр у, йæ разы, 
Куыдз дæр куы вæййы уæд... 
88 

* * * 
Ма кæн дæ райсомыл дис — 
Изæр дæ уарзон кæудзæни, 
Рæстæг дæ размæ цыдис, 
Рæстæг дæ фæстæ цæудзæни. 
Мах кæнæм царды фысым, 
Уазæг ыссары йæ къæсæр. 
Нал хъуысдзæн махæн нæ сым, 
Цард у мыггагæй æнæсæр. 
Рæстæг нæ размæ цыдис, 
Рæстæг нæ фæстæ цæудзæни, 
Ма кæн дæ изæрыл дис — 
Райсом дæ уарзон кæудзæни. 
89 

СЫЗГЪÆРИН ДУГ 
Сызгъæрин хур, сызгъæрин бон, 
Фæззæджы хъулон фæлыст... 
Мæ сæрды къæвдатæ, хæрзбон, 
Мæ зæрдæ уæ нæ фæрыст... 
Сызгъæрин бон, сызгъæрин хур, 
Сызгъæрин дуг, фæндараст! 
Зымæг! Фыццаг мит мæ лæхур — 
Сæнтты сæрты фæнд араст... 
90 

* * * 
Тайы цырагъ, тайы, 
Тæдзы бур мыдадз, 
Зæрдæйæн нæ тайы 
Хурбоны æвдадз... 
Тар æхсæв нæ дæтты 
Зæрдæйæн æнцой, 
Царды схъиугæ дæтты 
Удæн нæй æнцой. 
Нæу зæрдæйы тавиц 
Удæн хъæмпыхал... 
Мæн дзырдæй куы тавис! — 
Хал, мæ зынтæ, хал. 
91 

* * * 
Уд сагъæстæ ысхъауынц, 
Æвзоны бонтæ аз... 
Æмпылд сыфтæртæ хауынц, 
Зыланг кæны хъуытаз. 
Æз арвыстон, æз уарзтон 
Мæ уалдзæг æмæ сæрд... 
Æртæхы цæссыг — уаздон, 
Мæ уды хъæнтæ сæрд. 
Æмпылд сыфтæртæ хауынц 
Æвзоны бонтæ аз, 
Цъæх изæртæ мæм хауынц, — 
Зыланг кæны хъуытаз. 
п 

* * * 
Сæр æмбæрзы халас, 
Зæрдæ ’сси къуыбар... 
Дон, мæ хъыг мын алас 
Дон, мæ зын дæ бар 
Бонтæ, азтæ уайынц, 
Не ’нцайы сæ уад, 
Кæд нæ фынтæ уайынц, 
Уæд нæ цард дæр уад. 
Уад нæ цард фæндонæй 
Мыд, кæрдзын, цæхх, сæн... 
Нæй æрмæстдæр донæй 
Уды цъыф цæхсæн 
Дон, мæ хъыг мын алас 
Дон, мæ зын дæ бар 
У мæ уды талас, 
Азымæй хæдбар. 
93 

* * * 
Рæу дымгæ — æгæнон, 
Ма фæйлау нымæт, 
Арфдæр æз ныгæнон 
Зæрдæйы мæ мæт 
Ма мын кæн хъæбыстæ 
Ма мыл узæл, ма 
Ме ’мбæлттæ кæм ысты? — 
Адзал у къуырма. 
Рацыд зæй сæ тыхыл 
У сæ хъалон фыст, 
Зонын æй, нæ ныхыл 
У нæ хъысмæт фыст. 
Зонын æй нæ фæччы 
Сау дарын — нымдгæ, 
Батил мын мæ фæдджи, 
Нæрæмон дымгæ. 
94 

* * * 
Цæмæй дæ хъыгдарын? — 
Æрвитын фæззæг, 
Мæ зæрдæйыл дарын 
Мæ рагон уæзæг... 
Ызгъордта мæ уалдзæг — 
Мæ царды къæлæу 
Зæрдæмæ хъыг уадзæг, 
Къæсæрмæ фæлæуу. 
Нæ бонтæ сыфтæртау 
Ызгъæлынц, тæхынц... 
Æхсæв нын — уæлæфтау, 
Дæ хурбонтæ хынц. 
Рæстæг ныл нæ худы, 
Дæ фæззæг æрвит, 
Тæхуды, тæхуды, 
Куы рауарид мит... 
95 

* * * 
Ацы бон мæныл карст нæу — 
Нæма ’рцыд м’ афон. 
Мæ фидæн! Иучысыл фæлæуу 
Æмæ дæ ’ййафон. 
Куыд хæссон хæс æмæ бæллон 
Мæ царды арфмæ, 
Кæд искуы иу цæфæй мæлон — 
Куыд кæсон арвмæ. 
Нырма нæ батыдтой уæлæуу, 
Дæлдзæх дæр афтæ, 
Мæ ивгъуыд! Иучысыл фæлæуу, 
Дæ фæдыл афтон! 
% 

* * * 
Сомы кæнын, ард хæрын — 
У мæ уд сыгъдæг, 
Æз мæ зæрдæйæ цæрын, 
Сабыргай, сындæг. 
У æрмæст мæ зонд зылын, 
Зондыл кæнын дау, 
Кæд мæ иргъæвæг зыны, 
Уæд æрмæст — æгъдау. 
4 3аказ№2629 
97 

* * * 
Бон-изæрмæ — тухи, 
Буц кæнын фæндон, 
Æз мæ уæлæ стухин 
Фæззæджы хæдон. 
Æз зымæгæй райсин 
Миты урс цæхæр, 
Æз мæ зæрдæ айсин 
Стъалытæм цæхгæр. 
Æз зæхмæ æркæсин 
Хъæлдзæг уалдзæгæй — 
Сау рæхыс нæ хæссин, 
Арæзт уал цæгæй. 
98 

ÆХСÆВ ИУНÆГÆЙ 
Дуне иууылдæр мæн у — 
Иунæг цæрæг — æз, 
Дуне иууылæй мæнг у — 
Нал дзы и фæрæз. 
Ахæсс алырдæм дæ цæст — 
Талынг æмæ сау, 
Ис дзы фехъусæн æрмæст 
Хъарджытæ — хæфсау. 
Ацы саудалынг бæсты 
Уд мысы йæ рæз, 
Иунæг зынгыл артдзæсты 
Фу-фу кæнын æз. 
99 

* * * 
Адæймаг цæуы йæ кары — 
Саг дæр æй ысхон, 
Лæг куыд фæстæмæ æнкъары 
Рæстæджы тæрхон. 
Бонтæ радыгай æрвитын, 
Ивгъуыйы мæ дуг, 
Бонтæ ’рвитын æмæ хитын, 
Уазал кæны туг... 
Ис зæххыл æппæтæн афон 
Цард хъысмæт кæрды, 
Цалынмæ дзырдæй зын сафон — 
Ма мыл хъыг кæн ды. 
100 

* * * 
Цы бынтæ баззайдзæн мæ фæстæ? 
Цæр мын, мæ кæстæр, цæр... 
Цы зынтæ бавзæрстой мæ фæрстæ, 
Цы зынтæ бавзæрста мæ сæр... 
Æфхæрдыл рагæй дæн æз ахуыр, 
Дæу та хуыздæр уавæр фæуæд, 
Мæ цардыл æз нæ кæнын хахуыр, 
Цы гæнæн и — цы уа, уый уæд! 
Мæ исбон бацæудзæн хордзены, 
Мæ къæбиц — афтид æмæ гом, 
Бæркадджын дзыллæты хорз фены, 
Ды та-иу дар мæ мардыл ком. 
101 

* * * 
Бонæй-бон уæззаудæр 
Адæймаджы уаргъ — 
Урс дæр æмæ сау дæр 
Агурынц сæ аргъ. 
Царды фæткæн фиды 
Адæймаг йæ хæс, 
Нæу фæткимæ фидыд 
Зæрдæ — уды гæс. 
102 

* * * 
Чи æрцæуы цардмæ, 
Цардимæ — æмуд, 
Æмæ царды дардмæ 
Хъахъхъæны йæ уд. 
Фæлæ лæг нæ зоны 
Амондæй æфсис: 
Уд йæхи æвзоны, 
Хардз кæны йæ ис. 
103 

* * * 
Мæгуыргурыл нæ кæнын даутæ, 
Бæргæ, куы бантысид хуыздæр, 
Кæнынц хуылыдз мæ цæстыхаутæ, 
Куы фенын иппæрдæй куыдз дæр. 
Чи зоны райсомæн йæ уавæр? 
Куы ацæуон мæгуыргур æз, 
Уæд мын-иу уды къæбæр авæр, 
Мæ уд у рагæй дæр гуылмыз. 
104 

* * * 
Атæхы ыстъалы, 
Басудзы йæ фæд... 
Адæймаг ыстъæлы, 
Баззайы йæ фæд. 
105 

* * * 
Бардзæн мын мæ уд тæраз — 
Худдзынæн, кæудзынæн, 
Æз Ыстыр Хуыцауы раз 
Искæд бон лæудзынæн... 
Ферох кæнæн ис рæдыд, 
Гадзрахат нæ тайы, 
Мæн æнцон цæрын фæндыд 
Лæг цæргæйæ стайы. 
Цал хатты æййæфтон над, 
Ме ’фхæрд-иу ныббарстон, 
Цард мын никуы уыд æнад, 
Уымæн æмæ уарзтон. 
106 

* * * 
Дымгæ, сатæг æмæ рог, 
Нал кæны æрдиаг, 
Аразыс дæ зарæг ног 
Ды дæхи фæндиаг. 
Цал азы дæргъы дæуыл 
Æз мæ зæрдæ дардтон, 
Ныр æрынцайон цæуыл, 
Ныр цы уыдзæн дарддæр?.. 
Дарддæр дымгæйы дыз-дыз, — 
Рог дымгæ æвзарæг, 
Дымгæйы фæндиаг, æз 
Араздзынæн зарæг... 
107 

* * * 
Дзаг мæй фæтулы, 
Фæлидзы æргом. 
Сау цады тулы 
Йæ хъулон цæсгом. 
Æхсæвы фæцæуын, 
Æсгарын мæ фæд, 
Æз демæ быцæуы 
Фæраст дæн фæсвæд. 
Мæ сæнттæ æмхæццæ, 
Цы курон, кæмæй?.. 
Мæ райсом æрхæццæ, 
Фæдæлдон и мæй. 
108 

* * * 
Мигътæ хурæй давынц, 
Нал æнцайы хас, 
Зæрдæ ма æндавынц 
Арт æмæ ныхас. 
Арты фарсмæ бадын, 
Ирхæфсын мæхи, 
Арты карæн бадæн, 
Урс-урсид мæ хил. 
Бур сыфтæр æзгъæлы 
Æрдз кæны фæлхас, 
Нæу мæнæн дзæгъæлы 
Фæззæджы ныхас. 
Мысын æз мæ уалдзæг, 
Мысын æз мæ сæрд, 
Хъал зымæг, дæ уазæг 
Скæн мæ фæллад сæр. 
109 

УДЫ КОМ 
Зоны сау æрфыг 
Уды буцы рын... 
Уды ком — æрвыг, 
Удæн у цырын. 
Уды ком — æрвыг, 
Уды буц йæ уæл... 
Зоны сау æрфыг 
Уды зын æууæл... 
Зоны сау æрфыг, 
Зоны сау дзыкку, — 
Уды ком — æрвыг, 
Уды ком дзыхъхъ у. 
110 

ЗОНДМÆ 
Мæ сæры къуыдыры æфснайдæй, 
Æмбæхстæй, мæ зонд, дæ æвæрд. 
Æз арæх фæлмæцын дæ сайдæй, 
Зæгъ-ма мын, цæмæн дæ лæвæрд? 
Кæд царды ды алцыдæр зоныс, 
Кæд зонадæй не ’ййафыс цух, 
Цæмæн-иу мæ былмæ æссоныс? 
Цæмæн-иу рæдийын æдзух? 
Цæмæн-иу мæ зæрдæйы ныхмæ 
Хъуыдыйæ æрлæууыс цæхгæр? 
Цæмæн-иу мæ сисыс уæлныхмæ, 
Цæмæн мæ æфхæрыс æгæр? 
Цы мын дæ? Бæллæх æви хорзæх, 
Хуыцауы лæвар æви хин? 
Тæхуды, мæ уарзтæй мын хорз зæгъ — 
Æз демæ уæлæрвты тæхин! 
111 

* * * 
Байгом кæн дæ цæстытæ. 
Банымай дæ рæстытæ, 
Нæ, дæумæ дзæгъæлы хур нæ каст. 
Бацъынд кæн дæ цæстытæ. 
Ферох кæн дæ мæстытæ, 
Арвæй дæм æрттивы мæйы карст... 
112 

* * * 
Уыдтæн æрыгон æмæ ’взыгъд, 
Лæбургæ стъалытæм тындзыдтон, 
Мæ риуы арты пиллон сыгъд, 
Фæллад æмæ фæсмон нæ зыдтон. 
Мæ цард мæм боны аргъау каст, 
Æнæрвæссон уыдтæн мæ зондæй, 
Кæд мæм æнæхъæн тыгъдад каст, 
Уæддæр мæ зонд фæдзæгъæл сонтæй. 
Æрттивынц стъалытæ кæдæй... 
Æрмынæг и мæ арты пиллон, 
Хуырым-уæйыджы тар хъæдæй 
Ысгар дæ фæндаг, аллон-биллон. 
113 

* * * 
Уафы хур йæ тын лыстæг... 
Ахицæн æмбисбон, 
Тулы мæ уæрдон, тулы сындæг. 
Цадæггай ласын мæ исбон. 
Тулы мæ уæрдон, тулы сындæг — 
Гуыффæ мæ авдæнау узы, 
Атахт мæ уалдзæг, мæ фæззæг хæстæг, 
Зымæг дæр хъуызы... 
Атахт мæ уалдзæг, мæ фæззæг 
хæстæг... 
Акъул цæгатырдæм хур... 
Тулы мæ уæрдон, тулы сындæг — 
Ласын мæ ингæны дур. 
114 

* * * 
Æз цæуын, цæуын зæххыл, 
Алы ран цæлхдуртæ, 
Мæн бæрзонд хохы ныхыл 
Басудздзысты хуртæ... 
Æз цæуын, цæуын, цæуын 
Мæйы рухсы тагыл, 
Ды æхсæв дæ фыны уын 
Бæлццоны фæндагыл. 
115 

КАТАЙ 
Саргъау ма мыл, кæд мыййаг 
Базонин мæ бæллæх. 
Ис мæ къухы, ис фыййаг, 
Асасти мæ бæлæгъ. 
Асасти мæ бæлæгъ, дон 
Байсысти йæ бынæй, 
Аленк кæнын нæу мæ бон, 
Аззадтæн рæбынæй. 
Аленк кæнын нæу мæ бон, 
Фæлæ мыл ды саргъау, 
Тагъддæр кæд ыскæнид бон, 
Кæд ыстæхин маргъау. 
116 

* * * 
Чидæр самадта хъазт, 
Æз фæцæуын æнкъардæй, 
Ракæнон дын мæ хъаст: 
Разы нал дæр мæ цардæй. 
Ды мæ зæрдыл лæууыс, 
Стæй мæ цæстытыл уайы: 
Сусæг куыдæй кæуыс, 
Мит дæ уадултыл тайы. 
Хъуысы фæндыры цагъд, 
Бирæ нал баззад бонмæ, 
Мæй цæссыгау æртагъд 
Арвы тæккæ кæронмæ. 
Æз æнкъардæй цæуын, 
Зæрдæ риссы ’мæ дуды, 
Æз æргомæй кæуын, 
Мæй мыл дзаг дзыхæй худы. 
117 

* * * 
Бон цъæхтæ кæнын байдыдта, 
Уасæг цъæхахстæй ныууасыд, 
Зымæг та урс пæлæз байтыдта, 
Бæстæ нæ баргъæвст, нæ басыд. 
Къонайыл артдзæст æрмынæг, 
Хатгай-ма ферттивы зынг, 
Хъусын мæхимæ лæмбынæг, 
Фенцади ме ’хсæвы зын. 
Цы тыхсын? Нæ зонын, нæ зонын, 
Ькфæлмæцы арæх мæ сæр, 
Фæмæт кæны абон, ызноныл, 
Кæнæ та æрымысы сæрд. 
Бон цъæхтæ кæнын байдыдта, 
Арты ма цæхæр тæлфы, 
Зымæг та урс пæлæз байтыдта, 
Фæтых и мæныл та мæ фын... 
118 

* * * 
Нæ хъуысы мæ хъæлæс, — 
Ды истытæ дзур... 
Кæм гуыры, æнхъæлыс, 
Ныхасы бындур?.. 
Ныхасæн йæ фæлмæн, 
Ныхасæн йæ тых? 
Мæ зæрдæйы тæмæн 
Мæ зондыл фæтых. 
Мæ зæрдæйæ хатын 
Мæ зонды рæдыд — 
Хъуыди мæ фæлхатын 
Мæ дзырды рæвдыд. 
Хъуыди мæ ныхасæй 
Мæ бартыл хæцын, 
Зæрдæхудты тасæй 
Мæ дзыхыл хæцын. 
Нæ хъуысы мæ хъæлæс, 
— Ды диссæгтæ дзур, 
Тæмæнтæ, æнхъæлыс, 
Цæмæн калы хур? 
11? 

* * * 
Фæцыбыр мæ фæндаг, 
Æрдз зоны кæнон, — 
Фæнда дæ, нæ фæнда — 
Ис цардæн кæрон. 
Бон боныл ыздухы, 
Фæтылиф та аз, 
Кæй хъæуы мæ тухæн? 
Уæддæр, дам, фæраз. 
Æз бирæ фæхастон 
Мæ зæрдæйы цин, 
Æз бирæйы уарзтон, 
Дæу дæр дзы фæци. 
Кæд бахъара иумæ 
Дæ рагоны рис, 
Уæд байхъус дæ риумæ, 
Уæд цардамонд ис. 
Чи зила мæ фæдыл, 
Чи уидза тыллæг, 
Уырны мæ: мæ фæндыл 
Ис разыйы лæг. 
120 

* * * 
Арв æмæ зæххастæу 
Иу фæхæцæг разын, 
Бафæраз, мæ астæу, 
Æз æфхæрд фæразын. 
У мæ цард дыууæрдæм — 
Бон фыддæр у бонæй, 
Цъыфы дæ æууæрдæм 
Мах нæ тых, нæ бонæй. 
Æз мæ маст нæ исын — 
Чи кæудзæн мæ мардыл? 
Цæгъд, мæ фæндыр — хъисын, 
Хъарæг кæн мæ цардыл. 
121 

* * * 
Мæй тымбылдзæсгом, дзыгъуыр, 
Мидбылхудгæ аргъауы... 
Апырх стъалыты дзыгуыр, 
Иу дзы хатгай ахауы... 
Афтæ, радыгай, фæд-фæд, 
Цардæй хизынц адæм дæр, 
Хоны сæ Æрфæны фæд 
Ардыгæй дæр, ардæм дæр... 
122 

* * * 
Барст у мæ удыконд, барст, 
Барст у зылын æмæ растæй... 
Зонын, мæ рæдыд у барст — 
Барст у мæ уарзтæй. 
123 

хид 
Æмæ та ахицæн бон... 
Зæрдæйы баззад йæ арфæ... 
Ивылы, ивылы дон, 
Мæйы цæст ферттивы й’ арфы. 
Ивылы, ивылы дон, 
Уылæнтау згъорынц мæ сæнттæ... 
Мæ цардыл нæ кæнын фæсмон, 
Нæ кæнын мæхицæн æфсæнттæ. 
Хидæн йæ астæу лæууын, 
Иу фарсæй иннæмæ хизын: 
Галиу фарсмæ цæуын 
Рахизæй. 
Дыууæ фарсы — æнусмæ, 
Мæ цард сæ астæу — хид, 
Мæ фыдæлты уæлхъусмæ 
Хæссын мæхи... 
124 

* * * 
Иу, дыууæ, æртæ... 
Стъалытæ æрттивынц. 
Уæлдæфы мыртæ 
Ивгæ ивынц... 
Цыппар, фондз, æхсæз.. 
Нымайын, нымайын... 
Адаргъ и æхсæв, 
Фæллайын!.. 
Авд, аст, фараст... 
Фын, Фыр*, Ир, 
Хур, хор, бараст 
Уац, цау, ирд... 
Дæс... дыууадæс. 
Фидаратæ кувынц Фыры дзуармæ 
125 

* * * 
Нæ зæххон цард цыбыр у — 
Уæларвмæ у нæ каст. 
Нæ риуы арф ныббыры, 
Залиаг калмау, маст. 
Мæ уд кæны хъуырдухæн, 
Мæ сау зæрдæ нæу тутт. 
Мæ фæнд æмæ мæ тухæн, 
Æнæ амонд цы стут? 
Куы мыл æртыхсы ме ’хсæв 
Мæрдтыбæсты æгас — 
Мæ хъизæмæрттæн се ’хсæн 
Æрттивы цæстæнгас, — 
Уый у мæнæн мæ катай, 
Уый у мæнæн мæ дис... 
Мæ маст, мæ фынау атай — 
Зæххыл мын фидæн ис! 
126 

* * * 
Ныууазал и мæ цай, 
Дымгæ мæ рудзынг хойы... 
«Æнцай мæ рис, æнцай!» — 
Фæлæ та мæ рæхойы... 
«Æнцай мæ рис, æнцай!» — 
Фæззæджы хъæлæс хъусын... 
Ныууазал и мæ цай, 
Цы ми кæнын, цы кусын?.. 
Мæ зæрдæ у фæлмæст... 
Фæззæг, дæ кад — бæркадæй. 
Мæн ма бафæрс æрмæст 
Мæ бæркадæй, мæ кадæй. 
127 

* * * 
Куы ахызтæн дуарыл — 
Рухс талынгмæ хæцыд, 
Æз не ’ууæндын дзуарыл, 
Мæ сæрызонд фæцыд. 
Мæй мæ йæ фæдыл хоны, 
Ныгъуылын тары арф, 
Ыстырзæрдæ зæххоны 
Зæдæй фæлвары арв. 
Ды дæ мæнæн фæлварæн, 
Дæу бавзæрста мæ уд, 
Мæй не ’ссардта йæ арæн 
Æмæ фæлыгъд, тæппуд. 
Хур бур цæстæй æрттивы, 
Йæ барты бацыд бон, 
Бон зондахаст нæ ивы, 
Мæ уды зæд, хæрзбон! 
128 

* * * 
Аййафæд мæ цард — 
Ахызтæн æз комæй, 
У мæ фæндаг дард, 
Дæн сыгъдæг цæсгомæй 
Дæн зæрдæйæ рог, 
Нæй къæм дæр мæ зонды, 
Хур ыскæсы ног, 
Мæй хæты бæрзонды. 
Сау зæххы цъысым 
Уд тыхæй рæмудзы, 
Фидæны фысым — 
Ивгъуыд мæ нымудзы. 
5 3аказ№2629 
129 

* * * 
Цъиуты бал фæтæхы, 
Сагайдта мæ монц, 
Фенæн ис æртæхы 
Дунейы фæлгонц. 
Ивы æрдз йæ дарæс — 
Хъулæттæ хæдон, 
Ды дæ зæрдыл дарыс 
Ахсджиаг фæндон. 
Нæу мæ фæндон сусæг, 
Фен — дæ бецыккау, 
Арвы астæу — хъуссæг — 
Мæй æрдзедзыкка... 
130 

БИРÆ КÆСÆГ УС 
Зондæй нæй бирæ, 
Нæй удæй уæлдай. 
Цард у усбирæгъ, 
Куы нæ йæм уæндай... 
Æнæфсис æмпулыс 
Ды чингуыты зонд, 
Уд зондæй æмбулыс?.. 
Зæрдæйæ уд зон. 
131 

хъынцъым 
Цæуы, цæуы мæ сахат 
Цæуы, цæуы мæ цард... 
Мæныл мæ Хуыцау рахатт — 
Фæсайдтон æз мæ ард, 
Нæ дæн, нæ дæн мæ уагыл 
Фæлдурæджджын у дуг, 
Мæн туджджыны фæндагыл 
Нæ арвыста мæ туг... 
Зæрдæ зæгъы — «Ныббарон» — 
Мæ цъыф куыдæй æхсон? 
Мæхи былæй æппарон, 
Æви, цæрон, быхсон?.. 
132 

МÆЗÆД 

* * * 
Хъ. Маринæйæн 
Фыр диссагæй — хуымæтæг, 
Æргом дзырды нæй къæм. 
Мæ зæрдæйы хуымы таг 
Нырмæ кæм уыдтæ, кæм? 
Дзырдта мын арвы айдæн — 
« Æмбæлдзыстут кæддæр », 
Æмбарын æй — мæ хай дæ — 
Нæ мæ уырны уæддæр. 
Æз никуы уыдтæн бонджын, 
Æмæ нæ дæн цæттæ, 
Цы дын ратдзынæн ноджы 
Мæ зæрдæйы æддæ?.. 
134 

* * * 
Тар къæвдайы — Фен дæ!.. 
Здухы мигътæ уад, 
Де ’фсонæй куы фендæр 
Зæрдæйæн йæ уад. 
Уыцы сау хъуынты зæй 
Ахаста мæ уд... 
Ма ракæс хъуынтъызæй 
Хуры бæсты худ. 
135 

* * * 
Мæй мæ диссæгтæ дары, 
Хурæй агурын тын, 
Æз мæ хъуыдытæ тары 
Арæх сонтæй хæтын. 
Æз бæллицы уæрдонæй 
Де ’рдæм барын фæндаг, 
Æз фæзæгъын уæндонæй — 
«Нæу мæ фæндаг дæрддаг». 
136 

* * * 
Дыууæйыл нæ цæуæн — 
Ысгарæм быцæу, 
Ыскæнæм быцæуæн 
Зæрдæты быцæу. 
Зæрдæты быцæуæн 
Ис раттæн дзуапп, 
Куы раттай быцæуæн 
Дæ зæрдæйы хъапп. 
137 

* * * 
Гагуы-сау сынтæй, 
Дзыкку — халонæй... 
Ды æмбæхсынтæй 
Хъазыс аллонæй... 
Цъиу дæр не ’стæхы 
Арвмæ хъарæгмæ — 
Де ’ргом не ’здæхы 
Хъалæй хъал лæгмæ. 
Æз мæ хъал мидис 
Фидын уал зынæй, 
Ды куы бафидис 
Хъалон — уарзынæй. 
138 

* * * 
Кæд дæн ыстырзæрдæ — ныббар, 
Нæ дын кæнын лæвæрттæ, 
Нæу не ’рцыд, н’ ацыд нæу нæ бар, 
Хуыцауæй мын лæвæрд дæ. 
Фæлæ Хуыцауæй дæр лæвар 
Кæмæ хауы лæварæй?.. 
Мæ уд ныридæгæн — дæлбар, 
Мæ уд дæ бар... фæлвар æй. 
139 

ДÆУМÆ 
Уадз, æнхъизæд уалдзæг — 
Фервæзæм та митæй, 
Диссаг баци уарзæг, 
У бæрæг йæ митæй. 
У йæ фезмæлд сонтдæр — 
Бон дæ ’ви изæр дæ?! 
Атади йæ зонд дæр, 
Атади йæ зæрдæ. 
Фестад мит мæсчъыдон, 
Бонтæ систы аив... 
Хъæлдзæг уон, мæстджын уон — 
Ды дæ ахаст ма ив... 
140 

* * * 
Дæ цæстыхауыл 
Цæссыг нындзыг, 
Дæ риуыл хауы 
Д зыкку- бын дзыг. 
Дæ къухтæ!? Науæд 
Дæ сины конд!.. 
Фыдæх мæ ма уæд 
Дæуæй, хæрзконд. 
Дæ иунæг цæссыг, 
Дæ иунæг ми! 
Мæ уды мæсыг — 
Цæуæм æрми... 
141 

* * * 
Дзæнæтмæ мæ фæндаг æхгæд, 
Зындонмæ мæ уавæр æруагътон, 
Мæ амонд мæ риуы ныгæд... 
Зыдæй дзы мæ мондаг ысуагътон. 
Фæлмæстæй ысгарын цæуæн, 
Ды батыхс зæрдæйæ цæуагыл, 
Æз бузныг зæгъдзынæн дæуæн — 
Кæй не ’стигъ дæ зæрдæ мæ уагыл. 
142 

* * * 
Æз дæн æфсæрмыйаг дæуæй, 
Сæрфын зæронд къам гамæй, 
Мæ зæрдæ баризы: «Уæу-уæй» 
Кæсæм хъæлдзæгæй къамæй... 
Нæ хъæлдзæг рæстæджы æндæрг 
Ысфæлдыстам мах къамыл, 
Рæстæг æндæр, æз дæр æндæр, 
Æрзад мæ риуы хъамыл. 
Дæуыл нæ тых кæны рæстæг, 
Дæуыл къæвда нæ уары, 
Ды дæ уæлимонтæм хæстæг, 
Хъысмæт кæмæн цы уары?! 
Мæнæн уыдзæн нæ зæронд къам 
Нæ хъæлдзæг бонты айдæн, 
Сæрфын, сæрфын мæ уды гам, 
Сæрфын йæ фæд мæ сайдæн... 
143 

* * * 
Бæрзонддæр уæрагæй 
Быдыры кæрдæг, 
Ам агурын рагæй 
Мæ уды æрдæг... 
Зæхх арвмæ нæ хауы, 
Æрфæн у æрхау, 
Ыстъалы æрхауы — 
Мæ размæ æрхау. 
Мыййаг кæд йæ ирдмæ 
Фæзынис цæрдæг... 
Дæ къæхты бын ирдгæ 
Фæйлаудзæн кæрдæг. 
144 

* * * 
Ды мæныл ныххуырстай 
Уарзонады сар, 
Сонт уарзты æххуырстæй 
Амæттаг ыссар? 
У дæ ныхас цирхъау — 
Зæрдæйæн рæхуыст 
У мæ бон æвирхъау, 
У мæ бон зынгхуыст! 
Уд хæцы æрдуйыл — 
Ахæр мын мæ хал... 
Хъал чызгай, лæппуйыл 
Мауал кал дæ хъал. 
145 

* * * 
Дæхи мæ уагыл ма бар, 
— Мæнæн кæд рохтæ нæй — 
Нæу адæймаг йæхи бар, 
Бæргæ цæрид фæрнæй. 
Фæцæрынæн æмхицæй 
Дыууæ зæрдæйы хъуыд, 
Цы сайын, уый мæхицæй — 
Мæ зæрдæйæ фæхъуыд... 
Мæ сау зæрдæйы ала 
Нæ хъулон кæны дæу... 
Цыфæнды рухс куы кала, 
Дæ уды аккаг нæу. 
146 

* * * 
Зилгæ дымгæ исдуг 
Аныуæрста мæн, 
Ныр мæ зæрдæ ист у, 
Калы хур тæмæн. 
Хурхæтæн, æмбисбон, 
Сæр æнтæфæй зылд... 
Уæлдæфы æмбисонд 
Никуыцæй фæзынд. 
Никуыдæм фæцыди... 
Бонæн диссаг уын! — 
Кæд мæ зонд фæцыди — 
Сагъдауæй лæууын... 
Зилгæ-дымгæ хъазы — 
«Мæн дæ зæрдыл дар». 
Ды æрмæст мæ разы. 
Хуры цæст — æндар. 
147 

* * * 
Фæззæджы къæбицы 
Ис мыдыкъус, булкъ... 
Æз нæ курын ницы, — 
Дих кæнæм нæ мулк; 
Хус сыфтæр ыссæндын 
Дзæнгæда цæгъдын, 
Загътай мын: — «Фыссæн дын», 
Загътон дын: «Цæхх дын». 
Разы дæн нæ уæрстыл, 
Нæй нæ мулчы згъæл, 
Сыфтæры æууæрстыл, 
Ног сыфтæр, ызгъæл... 
148 

* * * 
Нæй уарзæн зæрдæйы æмбис, 
Мæ уарзтæн мæ сагъæс æвдисæн, 
Гуырысхо — мæ уды ис-бис, 
Мæ тасæн дæ ныхас-фæлдисæн. 
Дæ ныхас æхцон æмæ маст, 
Хæссы мын æгад æмæ кад дæр, 
Хъæддых у мæ зæрдæйы уарзт, 
Нæ кæны мæ гуырысхо къаддæр. 
Куыдфæнды цъæх уисау æртас, 
Куы нæ уа дæ ныхасмæ хъусæг, 
Уæлæнгай мæ сагъæс, мæ тас, 
Кæндзынæн мæ гуырысхо сусæг. 
149 

* * * 
Фыр дисæй дæн сагъдау: 
Мæ дисы æфсон — 
Дæ уынд æмæ де ’гъдау 
Цæмæй дæ фæрсон? 
Кæмæй дæ? Кæцон дæ? 
Чызг дæ æви зæд? 
Зæрдæйæн æхцон дæ... 
Мæ цæст дын бæззæд. 
150 

АРВМÆ КÆСГÆЙÆ 
Ныгъуылын нымæцы 
Цырæгътæ сыгътон, 
Мæ зæрдæ фæлмæцы 
Куы баци сыгъдон. 
Зæрдæйы сыгъдоны — 
Цæхæры фæрдыг, 
Мæ уарзты зындоны — 
Мæ уды фæрныг. 
Мæ зæрдæ фæлмæцы — 
Фæлмæц æмæ нæт, 
Ныгъуылын нымæцы — 
Нымæцы — дзæнæт. 
151 

* * * 
Сисдзынæн уæлæмæ 
Æз дæуæн дæ сурæт, 
Тар æхсæв дæлæмæ 
Дымгæ мигътæ сурæд. 
Рог дымгæйы базыр 
Асæрфдзæн дæ цæсгом, 
Æмæ мигъы базыл 
Разындзæни де ’ргом. 
152 

* * * 
Мæ цард у фæдисæй — 
Нæ кæнын фæлхас... 
Кæны мæй фыр дисæй 
Æгомыг ныхас. 
Ныхасы æдде нын 
Лæвæрд у æнгас, 
Æмæ дæ куы фенын, 
Уæд вæййын æгас. 
Цæмæй мыл æууæндай 
Мæй — уарзæтты гæс, 
Ыстъалытæй уæлдай — 
Зæрдæйы æнгæс. 
Мæ зæрдæ мын базон, 
Æмбарай цæмæй, 
Куыд агуры уарзон 
Æгомыгæй мæй. 
153 

* * * 
А зæххыл нæ арын 
Æз дæуæн æмбал, 
Хуримæ дæ барын, 
Хурæн дæ æмбар. 
Цард дыууæрдæм адих — 
Бон æмæ æхсæв, 
Агурын дæ халдих 
Стъалыты æхсæн. 
Стъалыты дзыгуыры 
Иу дæ хуызæн нæй, 
Арвыл зæд нæ гуыры, 
Дæу фæзмыны мæй. 
154 

* * * 
Ракæнон мæ таурæгъ, 
Радзурон мæ рисс, 
У мæ бары иу рæгъ, 
Цæй, дæ сыкъа сис. 
Федтон æй фыццаг хатт, 
Нал ацыдтæн дард, 
Арфæйæ парахат 
Абон нæу ма цард. 
Сайын мæхи барæй: 
«Нæу мæ зæрдæ саст». 
Сидын дæм, æмбар æй, 
Ды — мæ уарзты маст. 
155 

* * * 
Хуры рухсы царвыл 
Цæстысыг кæлдзæн, 
Мæйы гадза арвыл 
Риттатай кæндзæн. 
Фендзынæ дæ фыны, 
Кувдзынæ кæмæн, 
Зæрдæйы тæлфыны 
Нæй бынат къæмæн. 
Мæн хуыссæг нæ ахсы, 
Хъахъхъæндзынæн хур, 
Хуры тынау ахсæв 
Фестдзынæн дæ цур. 
156 

* * * 
Фæндагæн йæ астæу лæууын, 
Мæй мигъæн йæ хъæбысмæ батылд, 
Дæ сæнттæ дæ рог фыны уын, 
Æмæ-æу æрæнцай мæ батыл. 
Ис алы бынатæн нысан, 
Мæн къахвæд дæ къæсæрмæ хоны, 
Мæ зæрдæ у уарзты мысан, 
Æз бахаудтæн уарзты тæрхоны. 
Мæ балцæн уыдзæни кæрон, 
Цыфæнды фæндагыл куы цæуай... 
Зæгъ-ма мын, цы ныфсæй цæрон, 
Ды балцы мæ фарсмæ куы нæ уай? 
157 

* * * 
Дзæнгæрæг цæгъдон, 
Мæй фæлидзы тарстæй... 
Сараз мын мæ бон 
Растæй æмæ уарзтæй. 
Цæй, бæрнонæй зæгъ: 
«Расты фæдыл цу!» 
Бацайдагъ и зæгъ, 
Иргъæвæг кæрц у. 
«Расты фæдыл, цæй, 
Нæй зæрдæйыл кæрц!» 
Амонд у бæрцæй, 
Уарзт нæ зоны бæрц. 
158 

* * * 
Арвы хъулон гауыз 
Дисы ’фтауы мæн, 
Мæйы æвзист лауыз 
Калы ирд тæмæн. 
Дыдзы рухс æмбæрзы 
Фын... Дæ сагъæс тæр, 
Дымгæ уынг нæ мæрзы, 
Згъæлы бур сыфтæр. 
Мæй кæсы нæзымæ, 
У фæлыст нырма, 
Дард ма у нæ зымæг, 
Ма ’нкъард кæн ды, ма... 
159 

* * * 
Ацæуыс мæ рæзты — 
Атæхы бæлон, 
Ахадыс мæ цæсты 
Цас ма дæм бæллон? 
0 фæлæ мæ уды 
Цалынмæ цæрай... 
Æз кæнын тæхуды — 
Цу мæ рæзты, рай. 
160 

* * * 
Æз чызгайыл куы фембæлдтæн — 
Сиу ысты бон æмæ ’хсæв, 
Æз куы фæцух дæн ме ’мбæлттæй 
Арв æмæ зæххы æхсæн. 
Æз мæ ном дæр куы нал зонын, 
Æз нæ кæнын фынæй, 
Сты мæ сагъæстæ уарзоныл, 
Мæн æндæр хъуыды нæй. 
Æз чызгайы куы базыдтон 
Мæй уæд хурау ныббур. 
Кæд ысуайыккам уарзæттæ? — 
Зæрдæ! Хурмæ лæбур... 
6 3аказ№2629 \6\ 

* * * 
Масты цæссыг донхæрис 
Калы æмæ калы, 
Зæрдæ скъуыны, тоны рис 
Уарзты мæсыг калы. 
Рагæй бацарди æрхуым 
Уарзтимæ мæ риуы, 
Дæу кæм федтон, абон уым 
Уазал дымгæ ниуы. 
Ам кæддæр мæныл дæ уарзт 
Гадзрахатæй рацыд... 
У мæнæн мæ царды маст — 
Иннæмæ дæ ацыд. 
Буц кæнын зæрдæйы рис, 
Хъахъхъæнын мæ мæсыг. 
Калы, калы донхæрис 
Уарзæттыл йæ цæссыг. 
162 

* * * 
Хур хæты æмæ æнтæф 
Сæрра кодта уалты... 
Дидинджыты адджын тæф 
Улæфын дæ уаты. 
Удæнцой, зæрдæйы цин, 
Ацæгъд-ма фæндырæй... 
Дидинджытæ дын хæссин 
Алы бон быдырæй. 
Æмæ та куы ’руара мит, — 
Цæр, мæ бæллиц, мемæ, 
Ех æвæдза, бонтæ ’рвит 
Иу къонайы демæ... 
Фæлæ не сцагъта фæндыр... 
Бон тыхсы æнтæфæй, 
У æфсæст мæ зæрдæ ныр 
Дидинджыты тæфæй. 
163 

* * * 
Æз дæр цæуын, цæуын дæ фарсмæ, 
Мæхи дыл бафæдзæхстон æз, 
Куы бахæццæ уæм искуы уарзтмæ, 
Уыдзынæ ды мæнæн фæрæз. 
Уыдзынæ ды фæрæз мæ зыны, 
Уыдзынæ ме ’нцоны фæрæз, 
Дæрдтæй нæм рухсы цъыртт фæзыны, 
Дæрдтæй æрбайхъуысы хъæлæс. 
Цæуæм, цæуæм, нæ фæндаг иу у, 
Фæлæ ныр сагъæс кæнын æз: 
Куы ссудза уарзт дæуæн дæ риуы, 
Куы нæ дын уон дæуæн фæрæз. 
164 

* * * 
Владиччы мысгæйæ 
Зыдтон дæ, ды дæр мæ зыдтай, 
Нæ зæрдæ фæцæры — куы уарзай. 
Курын дæ, курын, мæ уды зын, тай, 
Курын, мæ зæрдæйы баззай... 
«Ма кæ!» — зæгъын мæ мæн раздæр 
хъуыди, — 
«Ма кæ!» — зæгъынмæ фæцырд дæ. 
Ферох кæнæн дын мæ лымæн куыд и? 
Цас тагъд мæ разæй фæцыдтæ!? 
165 

* * * 
Уалынджы фегом 
Арвы дуар: 
Фергом де ’ргом, 
Цыма дæ дзуар. 
Ныййирд и фæндаг, 
Мæ зæрдæ ныррухс... 
У мæ фæндиаг 
Æдзух, æдзух! 
166 

* * * 
Бон уа, ’хсæв — æмбæлдзыстæм, уый зон, 
Хъысмæт ысныв кодта уый раджы. 
Кæуылты не ’ххæсса нæ зонд — 
Æнкъардзыстæм зæрдæйы руаджы. 
Ныр нын, æнæ фембæлгæ нæй, 
Дæ рæзты н’ ацæудзынæн никуыд, 
Цы рухс цыди кæддæр дæуæй, 
Уый не ’рмынæг уыдзæни, никуы. 
Æмæ дæ иннæты æхсæн 
Дæ рухсæй базондзынæн дардмæ. 
Дæ рухсæй сбон уыдзæн æхсæв, 
Æз та дæ рахондзынæн цардмæ. 
167 

* * * 
Арвыл мæй фæдзæгъæл и 
Бонырдæм... 
Алидзыс мæ дзæгъæлы 
Донырдæм. 
Æз ысхæцин демæ 
Дурыныл, 
Ды ысхæцис мемæ 
Дзурыныл. 
Раздæхид нæ фæндаг 
Уарзонæй, 
Чи нæ у нæуæндаг? 
Базон æй! 
168 

* * * 
Сагъæс уды хъары — 
Чи вæййы æнхъæл? 
Æз уыдтæн мæ кары 
Хивæнд æмæ схъæл. 
Хъазыдтæн мæхицæй, 
Хъазыдтæн дæуæй, 
Ныр нæ цард фæхицæн, 
Фидауæг нæ нæй. 
Æз мæхи æфхæрын — 
Искуыдæм фæлидз! 
Нал хуыссын, нæ хæрын, 
Бахæцыд мыл низ. 
Дарын ма дæ сурæт 
Къулыл ауыгъдæй, 
Дзурæнт адæм, дзурæнт... 
Къух мыл ауыгътай... 
169 

* * * 
Мæ рæдыд мын нæ загътай, 
Нæ дæ ысхауд ныхас, 
Фæлæ дæ митæй сагътай 
Мæ зæрдæйы туас. 
Мæ зæрдæ ризы, ризы, 
Фæлхатын та дæ ном, 
Дæрдты мæ амонд лидзы, 
Уæрæх у Дзæгъæлком. 
Æз уыцы комы зарын — 
Дæ номыл у мæ зард... 
Кæдæй-нырмæ æвзарын?! 
Уæддæр ды дæ мæ ард. 
Æмæ зæрдæйæ ’мбарын, 
Зæрдæ зæрдæйæ бар... 
Мæ хъизæмар дын барын, 
Мæ рæдыд мын ныббар. 
170 

* * * 
Тæрсыл нæ зайы, нæ, фæткъуы, 
Нæ йыл æрзайдзæн бал, 
Дæ ацæуын дæхи фæтк у, 
Дæ амонд дын — æмбал. 
Мæ амонд раджы байуæрстон, 
Нæ дзы баззад уæлдай. 
Кæд дæ ныронг нæ бамбæрстон, 
Уæд нал у ныр уæлдай. 
Уæлдай ысты нæ ныхæстæ, 
Цыфæнды дæр-ма зæгъ, 
Цъæх арвимæ мæнг ныхæст у 
Йæ бæрзонд хæхтæй зæхх. 
171 

АРТ 
Дымгæ æрбадымы ’васт, 
Артдзæст тыхсæгау нызмæлы... 
Зæрдæйы не ’нцайы маст, 
Зæрдæйы сагъæс нæ мæлы. 
Мæйæн фæдзырдтон мæ цин, 
Хурмæ фæкодтон тæхуды... 
Ахицæн м’ амонд, фæци, — 
Дзуаппæн куы фехъуыстон худын. 
Арвы кæрæттæм цæуын... 
Ма дæм фæкæсæд уый худæг. 
Иу ысты худын, кæуын: 
Артæй ма баззайы ’ртхутæг. 
Дымгæ æрбадымы ’васт, 
Стъалытæ ирд цæхæр фестынц... 
Зæрдæйы не ’нцайы уарзт... 
Сагъæстæ а зæххон не сты. 
172 

* * * 
Куыд бæллы хуры тынмæ уарди, 
Раст афтæ дæм бæллыдтæн... 
Кæд исчи уарзты номыл царди, 
Уæд уый æз уыдтæн. 
Кæд исчи уарзты аккаг уыд, 
Уæд уый ды уыдтæ, 
Куы-иу ысхъæрзыди дæ уд — 
Хъæрзыд мæ уд дæр. 
Куы-иу дыл бахæцыди рис, 
Цыфæнды дардæй 
Дæ цурмæ кодтон-иу фæдис: — 
Мæ хай дын цардæй!.. 
173 

* * * 
Ау! Нал ыскæсдзæни хур?.. 
Фатæн нал уыдзæн фехсæн?.. 
Дзур, цыфæнды дæр дзур — 
Нал и уарзонад не ’хсæн... 
Сты, мæнг куывдау, дзæгъæлы 
Ныр фæсмоны ныхæстæ: 
Ды æфсоны дæгъæлæй 
Бахгæдтай амонды бæстæ... 
174 

* * * 
Мæ разы февзæрдтæ æргом, 
Æвиппайды, 
Фæлæ дын æз, чызгай, дæ ном 
Нæ фиппайын. 
Кæддæры домæнты фæлгонц 
Кæд риуы райгас, 
Дæ ном у уæд бæллицты монц, 
Дæ ном у райдзаст! 
Кæд туг ысхъазыди, зæгъин — 
Зæрдæ у амонæг — 
Дæ ном у хуры тын, зæрин, 
Дæ ном у амонд! 
175 

* * * 
Бадыс рудзынгмæ æнгом, 
Ных æндзæвы авгыл... 
Æз кæсын дæумæ æргом, 
Дис кæнын мæ равгыл... 
У мæнæн æнцон, æхцон, 
Цин зæрдæйы хизы, 
Æз мæ зæрдæйыл хæцон, 
Тагъд мæ хъæуы хизын... 
Раст цыма æмбары цин, 
Машинæ ныууасы... 
Мах нæ машинæ — такси 
Иу ранмæ нæ ласы. 
176 

* * * 
Не ’ссы сагъæстæ рæстæг, 
Нæу мæ зæрдæ ромыл, 
Ацы уардиты дæстæг 
Æз хæссын дæ номыл. 
Калынц уардитæ тæмæн — 
Кæд дæ зæрдæ ’сдзурид... 
Кæд нæ фембæлды тæлмæн 
Сагъæстæ фæсурид. 
177 

СУАДОН 
Саубон дыл акæна, сауæрфыг, 
саудзыкку, — 
Басыгъта мæ дæ рухс! 
Суадоны былмæ ма иунæгæй искуы 
’РЧУ> 
’Нхъæлмæ дæм кæсын æдзух. 
Суадон-дон урс-урсид, арф зæххы бынæй 
Хъазгæ, сыр-сырæй бырсы... 
Сæнкъуыст мæ рыст зæрдæ, суæгъди 
йæ рæбынæй, 
Хъæрзы, чызгайы мысы. 
Æнусмæ нæ байсысдзæн сатæг суадон: 
Гуырдзæни зæхбынæй дон... 
Фехъус мæ: баддзынæн, цалынмæ 
сдойны уай, 
Бирæ у зæрдæйы бон. 
178 

* * * 
Цæуыс, уæд ац, нæ дæ уромын, 
Æниу дын бауромæн нæй, 
Æз дæ æппындæр ницы домын, 
Кæд исты домыс ды мæнæй? 
Фæлæ-ма мæ ды дæр цы домай, 
Куы ницы бавгъау кодтон, уæд?.. 
Цæмæй дæхи мæгуыр ма хонай — 
Цы мæм ис, уыдон дæу фæуæд. 
Цæуыс, уæд ац, нæ дæ уромын, 
Дæ ном мæ зæрдыл тугæй фыст. 
Мæхи хъæздыг æз уымæй хонын, 
Кæй никуы ссæудзæни йæ рыст. 
179 

* * * 
Æууæнк æмæ рæстдзинад 
Сты амонды дæгъæл... 
Нæ мæ бафсæста цинад, 
Ныууагътай мæ дзæгъæл. 
Кæй хин уыди, кæй кæлæн — 
Нæ ралгъитæг сæфæд, 
Нæ уарзтæн нæй фæкæлæн, 
Рæхджы цæуын дæ фæд. 
Æмæ дæ кæд ыссарин — 
Нæ бамбæхсин мæ цин, 
Хъæлæсы дзаг ныззарин, 
Мæ амондыл хæцин. 
180 

* * * 
Катайаг у ’рафтын, — 
Цинтæ, буцтæ йын... 
Æз хъуыдыты бафтын, 
Адзæгъæл вæййын. 
Нæ, мæнмæ нæ кæсы 
Буц ныхас æвгъау, 
Фæлæ мæй куы кæсы, — 
мæй нæ уыны, ау! 
181 

МÆ ДУГЪ 

* * * 
Мæ сæр дзы куы разылд, 
Куы нæ нызтон ронг, — 
Æвиппайды разынд 
Хураууонæй — рог. 
Йæ къаба фæйлауы — 
Нылвасы йæ син... 
Мæ бæллиццты науы, 
Мæ сæнтты — æхсин. 
Мæ монцы гуылфæнты 
Ныгъуылгæ кæнын, 
Мæн хуры гуыл фæнды 
Ныккомдзаг кæнын... 
184 

ДУГЪ 
Кæддæр уыдзæн афтид 
Мæ рæстæджы аг, 
Рæстæгыл куы бафтид — 
Рæстæгæй нæй фаг... 
Хæсс мæ уæдæ саулох, 
Æнусы тæф сур, 
Кæд батонæм сау хох — 
Хæсдзæн мæ æфсургъ. 
185 

* * * 
Уыдысты сæрыстыр, — 
Сæ мæсыг — бæрзонд. 
Фыдæлтæн сæ рыстыл 
Фæтыхсти нæ зонд. 
Цы уыди, цы уыдзæн? — 
Йæ зонæг Хуыцау! 
Нæ дуг дæр фæуыдзæн 
Цæрдзæн ма йæ цау... 
Нæ адæм, нæ дзыллæ! 
Дуг дугæй сæрфат,.. 
Ис арвы цъæх цыллæ, 
Ис царды сæрфат. 
186 

* * * 
Уыди ызнон йæ уындæй хъал, — 
Æмпылд сыфтæр ма узы къалиу. 
Дыргъ бæлас, дидинæг-иу кал 
Æрвылаз; кал-иу, кал-иу... 
187 

СЫРД 
Мæ зæрдæ нæ комы 
Æрмахуыр кæнын — 
Сырдæй Дзæгъæл комы 
Мæ хивæнд кæнын, — 
Тæхай — комæй ком мæ... 
Мæ ныхас, — мæ хъæр... 
Куыд кæсон дæ коммæ 
Сæфт «адæмы хъæр». 
188 

* * * 
Цы бон дæ фæхæсса 
Фæндагыл сындæг... 
Кæуылты æххæсса — 
Зæхх дын у сынтæг... 
Кæуылты æххæсса 
Цъæх арв дын — пæлæз... 
Дымгæ дæм куы хæсса 
Æнахуыр хъæлæс. 
Лæг зондæй æмбары 
Йæ фидæны сидт, 
Зæрдæйæ фæбары 
Рæстæджы æхситт. 
189 

V? * * 
Дон кæны сусæг сыр-сыр. 
Боны тæригъæдтæ — цас? 
Мæйы сызгъæрин ыссыр, 
Риуæй æнкъарæнтæ лас. 
Уылæнтыл хъазы мæ нау, 
Макуы æрцæуæд хъыгдард, 
Ма кæн хъуырдухæн мæнау 
Лидзæд зæрдæйæ хъыг дард. 
Ма кæн хъуырдухæн мæнау, 
Дон кæны сусæг сыр-сыр, 
Фендзынæ фыны мæ нау — 
Мæйы сызгъæрин ыссыр. 
190 

УАВÆР 
Нæ уавæр зындонæй фыддæр, 
Фыдæбонæй цардыл æххæссæм, 
У, рухсаг нæ мад дæр, фыд дæр... 
Сæ ном цын æнцойæн æрхæссæм. 
Мæ саутар æнусы нымæт 
Æмбæрздзæн мæ уды мæнг арт дæр, 
Æндæр у мæ зæрдæйы мæт — 
Нæ цард кæны бонæн мæнгарддæр. 
191 

РАЙСОМ 
Йæ фынæйæ райхъал 
Хуыссæгхъæлдзæг цард... 
Йæ сусæг ын райхал, 
Сæууон цъиуы зард. 
Фыццаг хуры тынмæ 
Ныззарыди цъиу... 
Мæн хоны хæтынмæ — 
Мæ райсом мын циу? — 
Мæ райсом цы мын дæ? 
Тæдзгæ мыд, мыдадз... 
Мæ райсом цымын дæ 
Æлутон — æвдадз... 
192 

