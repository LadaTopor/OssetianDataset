ЧВХОЙТЫ СЛРАБИ 
ЛИРИКА 
РАВЗÆРСТ УАЦМЫСТÆ 
ЧИНЫГУАДЗÆН „ИР" 
ОРДЖОНИКИДЗЕ * 1976 

С(Осет) 
4-22 
Чиныг сарæзта ЦÆГÆРАТЫ Г. Н. 
Составитель Г. Н. ЦАГАРАЕВ 
Чехойты С. 
Ч—22 Лирикæ. Равзæрст уацмыстæ. 
Орджоникидзе, «Ир», 1976. 
200 ф. 
Чехоев С. Ш. 
Лирнка. (Избранные произведения на 
осет. яз.) 
743—14 
Ч 38—76 С(Осет) 
М131(03)-76 
© Издательство «Ир», 1976 г. 

ÆРГОМ ЗÆРДÆЙÆ 
Сæрæби райгуырд хохы, Садоны районы, Бады хъæ- 
уы 1916 азы 27-æм декабры рæстæмбисцæрæг зæхку- 
сæджы хæдзары. 
1921—1922 азты Уæлладжыры хæхты цæрæг адæм 
быдырмæ куы лыгъдысты, уæд Чехойты Шамилы би- 
нонтæ дæр ралыгъдысты æмæ æрцардысты Красногоры 
хъæуы. 1927 азы Сæрæби бацыдис Красногоры æнæх? 
хæст астæуыккаг скъоламæ æмæ йæ каст фæцис 1934 
азы. Уыйфæстæ ахуыр кæнынмæ абалц кодта горæт.Ор- 
джоникидземæ. 
1940 азы чингуыты тæрхæгыл фæзынд йæ фыццаг 
æмдзæвгæты æмбырдгонд «Æргом зæрдæ». Чиныг ра- 
цæуыны агъоммæ литературæуарзджытæн зындгонд 
уыд йæ ном. Ие ’мдзæвгæтæ йын мыхуыр кодтой газет 
«Рæстдзинад» æмæ журнал «Мах дуг>. Фæлæ уыдон 
уыдысты æвзонг адæймаджы æвæлтæрд хъуыдытæ æмæ 
арæхстдзинад. Хæццæ сæм кодта æнкъарддзинад дæр. 
Раджы фæхицæн Сæрæби ныййарæг мадæй. Мады 
хъарм хъæбыстæ, фæлМæн ныхас æмæ рæвдауæг цæ- 
стæнгасæй нæ бафсæст. Уый, кæй зæгъын æй хъæуы, 
арф фæд ныууагъта лæппуйы зæрдæйы æмæ æмдзæв- 
3 

гæтæ фыссын куы райдыдта (цыд ыл фынддæс азы)$ 
уæд æнæразынгæ нæ уыд уыцы арф хъæдгомæн. 
Фæлæ Сæрæбийы æнкъарддзинад фæрогдæр Цæгир- 
пединституты цæттæгæнæн иуазыккон курсыты, уыйфæ- 
стæ та ахуыргæнджыты институты литературон факуль- 
теты куы ахуыр кодта, уæд. Сæрæби ам федта ног 
царды стыр фидæн. Ныккаст фæсивæды хъæлдзæг зæр- 
дæтæм, бафиппайдта дзы ныфс æмæ размæ тырнындзи- 
нады уылæнтæ æмæ сси се ’мбæлццон. Уæд фæзынд йе 
’мдзæвгæ «Ног цард»: 
Цард нæм разылди 
Ныр нæхи фæндйаг, 
Размæ айгæрстам 
Мах нæхи фæндаг... 
Афтæ иу иннæйы фæдыл Сæрæби фыссын райдыдта 
йæ ног æмдзæвгæтæ «Кусæджы цин», «Царды балцы», 
«Рувынмæ, æмбæлттæ!», «Айрæз, колхоз!», «Сидт», 
^Азæл, хъæлæс», «Фæскомцæдисон зарæг», «Советон 
Цæдисæн», «Хуымгæнæг», «Зарæг колхозонтыл», «Мæ 
зарæг», «Мæ зæрдæ» æмæ æндæртæ. Иуцасдæры фæстæ 
сæ æрæмбырд кодта иумæ æмæ сæ сарæзта чиныг «Æр- 
гом зæрдæ». Сæрæби хуымæтæджы нæ радта æмбырд- 
гондæн ахæм сæргонд. Нæ зæрдæ гом кодта йе ’мдзæв- 
гæты, æргом зæрдæйæ радзырдта чиныгкæсæгæн нæ 
царды ахсджиагдæр цаутыл. 
1940 азы Сæрæби (уæд ыл цыд цыппар æмæ ссæдз 
азы) йæ фыццаг чиныг рахаста адæмы тæрхонмæ. Фæ- 
лæ уæддæр йæхи æххæст поэт нæма хоны æмæ йе 
’мдзæвгæ «Ныстуан»-ы дзуры чиныгкæсæгмæ:. 
Зæгъ-иу мын дæ фæндон ныхасы, 
Кæй рæдийа ме ’взонг хъæлæс. 
Нæ фыссын йе хъалæн, йе номæн, 
Ыстыр у æнæ уый мæ хæс. 
4 

0, бадом мæ, цас мæ ис домæн,— 
Нæма дæн æххæст поэт æз... 
Ацы рæнхъыты æцæгæйдæр уыд рæстдэинад. Нæ- 
ма уыд æххæст поэт Сæрæби, æмæ дзы чиныгкæсæг 
домдта ноджы стырдæр æнкъарæнтæ, æмдзæвгæйы 
лæеъздзинад, арфдæр хъуыдытæ. Оркестры инструмент- 
тæй, зарæггæнджыты къордæй алкæмæн дæр йæхи сæр- 
магонд хъæлæс куыд ис, афтæ хъуамæ уа литературæ- 
йы дæр. Нæма ныззарыд Сæрæби йæ фыццаг чиныджы 
йæхи сæрмагонд хъæлæсæй. Фылдæр æмдзæвгæтæ эæр- 
дыл лæууын кодтой хистæр фысджыты уацмыстæ. Уыцы 
хъуагдзинад ын бацамыдтой чиныгкæсджытæ дæр. Фæ- 
лæ уæддæр ирон литературæмæ фарны къах бавæрдта 
зæрдæргъæвд æмæ курдиатджын райдайгæ поэт. 
Сæрæби, мæнæ лæппу чызджы куыд бауарзы, афтæ 
бауарзта поэзийы. Уый фыссы æмæ фыссы ног æмдзæв- 
гæтæ, хъусы йæ хистæр фысджыты, чиныгкæсджыты 
цæстуарзон фиппаинæгтæм, æнæзивæгæй цæуы литерату- 
рон изæртæм, æнафонтæм бады библиотекæты æмæ 
лæмбынæг ахуыр кæны уырыссаг æмæ дунеон классик- 
ты, советон зынгæдæр фысджыты уацмыстæ, аразы, цы 
скъолаты кусы ахуыргæнæгæй, уым литературон къорд- 
тæ, æрвиты уацхъуыдтæ æмæ æмдзæвгæтæ бынæттон мы« 
хуырмæ. Иудзырдæй, æнæхъæнæй дæр аныгъуылд ли- 
тературон царды. 
Цæуынц азтæ. Фылдæрæй-фылдæр кæны Сæрæбийы 
æмдзæвгæты нымæц. Нæ царды хуыздæр хъуыддæгтыл, 
ног арæзтæдтыл, нæ зæххы хъæздыгдзинæдтыл, нæ æр- 
дзы æвæджиауы рæсугъд нывтыл, сыгъдæг уарзондзи- 
надыл ноджы аивдæр хъæлæсæй ныззарыд поэт. Фæ- 
фидардæр йæ фыссæн сис, фæарфдæр сты йæ хъуыдытæ, 
фæаивдæр йæ поэтикон фæлгонц. Уыдис æм рæ- 
сугъд хъуыдытæ: сфæнд кодта йе ’мдзæвгæтæ æрбам- 
бырд кæнын æмæ сæ ног чиныг рауадзын. .Фæлæ йæ 
фæндтæ фæсыкк сты. Нæ Райгуырæн бæстæмæ æрбалæ- 
5 

бурдта цыфыддæр немыцаг знаг. Сау мигъ æрбатылд 
нæ сыгъдæг арвыл Хурныгуылæнæй. Райдыдта хæст. 
Сыгъд зæхх, сыгъд арв, хотыхты цæхæрæй абухтой ден- 
джызтæ. Нæ Райгуырæн бæстæйы æппæт фæндæгтæ 
дæр цыдысты хæсты быдырмæ. Фæцыд сыл дыууæ хæ- 
цæнгарзимæ, джебогъ æмæ пъероимæ Сæрæби дæр. 
(Уый хæстон цард раздæр дæр зыдта. 1939—1940 азты 
уыд финты хæсты). Ныддаргъ сты гуыргъахъхъ фæн- 
дæгтæ, æнæхуыссæг æхсæвтæ, цæхæрæй дзаг бонтæ. 
Сæрæби-фыссæг æмæ салдат кæсы салдат-кусæг æмæ зæх- 
кусæджы, ахуыргæнæг æмæ дохтыры, аразæг æмæ ин- 
женеры хъæбатырдзинадмæ æмæ сыл йæ зæрдæйы ны~ 
вæнды кадгæнæг рæнхъытæ. Гъестæй сæ, иу ныббыр- 
стæй йын иннæйы æхсæн аулæфынæн цы гыццыл рæ- 
стæг вæййы, уым акъоппыл банцой кæнгæйæ, афыссы 
гæххæтты гæбазыл. Хæсты цæхæры рæйгуырдысты уы- 
цы æмдзæвгæтæ æмæ сæ цæсты гагуыйау бахъахъхъæд- 
та. Иунæг рæнхъ дæр дзы нæ ныууагъта пиллон арты, 
не стыр уæлахизы фæстæ сæ, эынаргъ хæзнайау, сла- 
ста йæ райгуырæн уæзæгмæ. 
Сæрæби тагъд никуы кодта чиныг рауадзынмæ. Æр- 
каст та ног æмæ ног, хæсты размæ кæй ныффыста, уы- 
цы æмдзæвгæтæм, слæгъз сæ кодта. Афтæ иуцасдæры 
фæстæ ног æркаст, хæсты цæхæры кæй фæфыста, уыцы 
уацмыстæм дæр. Базылд ма сæм æмæ сæ иумæ хицæн 
чиныгæй рауагъта 1958 азы. Чиныг схуыдта «Лири- 
кæ». Ацы æмдзæвгæтæй кæцыфæндыйы дæр ис, хорз 
у, зæгъгæ, дæнцæгæн æрхæссæн. Сты æлвæст, компози- 
цион æгъдауæй рæвдз арæзт. Куыннæ ис раппæлæн 
ахæм рæнхъытæй: 
Цардæй æз лæвар хæрзтæ нæ домын, 
Хъуамæ уал ын бафидон йæ хæс. 
Цардæн йе ’мбæрц н’ ацæрдзынæн, зЬнын, 
Фæлæ йе ’мцыд акæндзынæн æз. 
6 

Кæнæ ахæмтæй: 
Ды иунæгæй искуы зындзинад куы ссарай, 
Уæд ма дзур «зын мын у» фырмæстæй, 
Дæ райгуырæн бæстæ зындзинад куы ’взара, 
«Зын мын у» гъеуæд зæгъ æрмæстдæр, 
Ахæм æмдзæвгæтæ чиныджы дзæвгар ис, 
Чиныг «Лирикæ»-йы ахсджиаг бынат ахсынц хæстон 
æмдзæвгæтæ. Сæрæби фыссы: 
Æрхаудтæ, ме ’мбал, мæнæ, 
Мæлæтдзаг цæф фæдæ. 
Фæстаг ызмæлд ма скæны 
Дæ тугæрхæм зæрдæ. 
Нылхъывтай къухты гæрзтæ... 
Нæ дæ кæнын æз хъаст... 
Хæрзбон, хæрзбон. Дæ фæстæ 
Æз райсдзынæн дæ маст. 
Мæнæн дæр конд — мæ амонд! — 
Цæуын -уал размæ цырд. 
Фыдыбæсты сæраппонд 
Хæцын хъæуы, хæцын! 
«Æз æппын нæ кæнын карз хæсты мæхи мæт,— чи 
цæры йæхицæн, уый нæ хонын лæг». «Химбæхсæг карз 
тохы чиуы, иумæ уæм амондджын, цæй! Иунæгæй 
амондджын чи у, уымæй æнамонддæр нæй!» «Чызгæй 
хæстоны чи бауарза дардмæ, уый йæ хæстæгмæ уарз- 
дзæни фылдæр». «Æз нæма бафсæстæн цардæй, æмæ 
уый тыххæй хæцын. Хæсты сау фæздæджы, арты æз 
иæ уæлахиз уынын». 
Ацы рæнхъытæ ист сты алы æмдзæвгæтæй. Сæры- 
7 

стыр у йæхицæй Сæрæби, знаджы ныхмæ æппæт адæм- 
тимæ кæй хæцыд, бузныг у Сæрæби йæхицæй, тохы 
быдыры йæ туджы æртах дæр кæй ныккалд, уымæй. 
Æмæ фыссы: 
Æз мæ сау туг абон дæр ма калинь 
Фæлæ нс энаг къæхты бын фæцис. 
Хæсты ныр цы туджы зæй ысмал и, 
Бузныг, уым мæ тугæй дæр кæй ис! 
Сæрæби йе ’мдзæвгæты арæх пайда кæны афоризм- 
тæй. Афтæ зæгъæн ис, æмæ уый у йæ поэзийы сæйраг 
тых. Уыдон уацмыстæ кæнынц цымыдисагдæр, хæрэ- 
хъæддæр. Афоризмтæ Сæрæбийæн йæ фыццаг чиныджы 
дæр уыдысты, фæлæ уым разындысты иугай нæмгуы- 
тæй. Парахатдæрæй сæ пайда кæны «Лирикæ»-йы, 
«Къæсæр»-ы æмæ «Айдæн»-ы. Дæнцæгæн уæлдæр цы 
æмдзæвгæтæ æрхастон, уым дæр ис афоризмтæ. Фæлæ 
ма ноджыдæр: «Цы зарæджы нæ уа рæстдзинад, уый 
заринаг дæр нæу». «Кæд дæ фæнды ысуæвын дæу 
ыстыр лæг, уæд уал фыццаг чысыл лæгæн ысбæзз». 
«Адæм хорз куы фæцæрынц лымæнæй, уæд гъеуый 
дæр фидар айнæг у». «Æз æгæр тагъд базыдтон æм- 
пъузын, уымæн мын ныр фенцондæр хуийын». «Тых кæ- 
мæн нæй, иудзырдæй, йæ сæры, уымæн ис тымбылкъу- 
хы йæ тых». «Цъаммар лæг дыууæ хатты фæмæлы, хорз 
лæг та дыууæ хатты цæры». «Лæг йæ уæнтыл иучысыл 
куы хæца, уæд зын нæу æппæтимæ цæуын». 
Фыды къæсæр, фыды къæсæр, зынаргъ дæ, 
Дæумæ та мæ æрыздæхын хъуыди. 
Кæмфæнды дæр, куыд дæм æрцæуон тагъддæр, 
Æз ууыл кодтон алы хатт хъуыды... 
Ацы рæнхъытæ ист сты Сæрæбийы æртыккаг чиныг 
«Къæсæр»-æй. Фыды къæсæр зынаргъ у. Адæймаг кæ- 
дæмфæнды куы фæцæуа, уæддæр æй йæ хъуыдытæ æл- 
8 

васынц фыды къæсæрмæ. Уый уым фены æппæты фыц- 
цаг дунейы рухс, уым базоны йæ фыццаг къахдзæфтæ 
кæнын, уым райгуырынц йæ фыццаг ныхæстæ æмæ зар- 
джытæ, бæллицтæ æмæ зæрдæйы фæндтæ. Уыцы къæ- 
сæрæй ахизы царды стыр фæндагмæ. 
Зæххы къорийы бирæ ис бæстæтæ, 
Æнæ дæу мын æппæт зæхх дæр — къуындæг. 
Дæуæй райдайы Райгуырæн бæстæ дæр, 
Дæумæ тырны кæцæйдæриддæр лæг. 
Æз цин кæнын, фæзылдтæн кæд кæмдæрты, 
Уæддæр та ног кæй бахызтæн дæ сæрты. 
Ацы чиныгмæ Сæрæби бахаста, 1958 азæй 1964 азмæ 
цы æмдзæвгæтæ ныффыста, уыдон. Уыцы рæстæг уый 
фыссын райдыдта йæ сонеттæ æмæ сæ иу хай хаст æр- 
цыд ардæм. Цыппар азы фæстæ Сæрæби литературæ- 
уарзджытæн ралæвар кодта йæ ног чиныг «Айдæн». 
Уый фылдæр арæзт у сонеттæй. Æдæппæт ныффыста 
сæдæ сонеты, фæлæ сс *ппæт чингуытæм нæ бахауды- 
сты. Æнæмыхуыргонд сонеттæй иуæй-иутæ хаст æрцы- 
дысты ацы равзæрст чиныгмæ. 
Бирæ нæ ныффыста Сæрæби. Фæлæ кæй фыста, уы- 
доныл бæстон куыста. Иæ литературон дæсныйад бæр- 
зонд кæй схызт, уый бæрæг у йæ чиныг «Айдæн» æмæ 
йæ фæстаг, мыхуыргонд чи нæма æрцыд, уыцы æмдзæв- 
гæты, йæ кадджыты. Уыдонæй дæр иу-цалдæр хаст цæ- 
уы «Равзæрст уацмыстæм». 
Сæрæби Фыдыбæстæйы Стыр хæсты агъоммæ фыс- 
сын райдыдта роман «Цæр!» Уый у ирон фыццаг æм- 
дзæвгæтæй фыст роман. 8 220 рæнхъы. Бирæ азты фæл- 
лой. Газст «Рæсгдзинад» дзы цалдæр хатты мыхуыр 
кодта сæргæндтæ. Иæ сæйраг архайджытæ сты Сæрæ- 
бийæн йæхи эонгæтæ: кæимæ рæзт, ахуыр кодта, куы- 
ста, уыцы фæсивæд. 
9 

Бирæ фæндтæ йæм уыд, фæлæ йын сæ карз низ 
сæххæст кæнын нал бауагъта. Лмард 1969 азы 19 авгу- 
сты. Æгæр раджы йæ атыдта низ цардæй, нæ литерату- 
рæйæ. 
Сæрæбийыл ацы аз 27-æм декабры сæххæст уыдаид 
60 азы. Уыцы каримæ фыссæг бацæуы йæ зонды, йе 
’сфæлдыстады уæлтæмæнмæ. Бæргæ, куы ма йæ фед’ 
таиккам уыцы кары, куы ма йын бакастаиккам йæ 
эондджын æмдзæвгæтæ. Фæлæ йæ фæстæ цы уацмыстæ 
ныууагъта, уыдон чиныгкæсæг йæ къухмæ исдзæн кæд- 
дæриддæр æхсызгонæй. Уыдон кæсгæйæ йæ цæстытыл 
уайдзæн йæ сурæт. 
Цæгæраты Г иг о. 

ч и н ы г 
„ÆРГОМ ЗÆРДÆ"-йæ 

НЫСТУАН 
Мæ чиныг, мæ кæсæг, дæ разы — 
Поэтау кæй ныффыстон æз. 
Зæгъ-иу мын дæ фæндон ныхасы, 
Кæй рæдийа ме ’взонг хъæлæс. 
Нæ фыссын йе хъалæн, йс номæн, 
Ыстыр у æнæ уый мæ хæс. 
0, бадом мæ, цас мæ и домæн,— 
Нæма дæн æххæст лоэт æз. 
Нæ фыссын мæгуыр кæнæ стонджы... 
Нæ уынын цагъардзинад, зын. 
Кулыурæ, фæллой æмæ ноджы 
Нæ уарзондзинадыл фыссын. 
Æрцыди нæ зарджытæн афон, 
Мæ кæсæг, уый бауырнæд дæу! 
Кæй зæрдæ нæ цин кæны абон, 
Уый ног цардыл кусджытæй нæу. 
Кæй зæрдæ нæ агуры зарын, 
Уый ма рахъаст кæнæд мæнæй. 
Æз ног царды циндзинад арын» 
Æмæ мын æнæ заргæ нæй! 
12 

АЗÆЛ, ХЪÆЛÆС! 
Азæл, хъæлæс, зарды, 
Байхъуса дæм æрдз. 
Бонты рухс ыссарды 
Цардамондыл хæц. 
Дуг нæ зарын домы,— 
Бирæ у йæ ис! 
Зар, куыд кæны хъомыл 
Мæн фæскомцæдис! 
Азæл дардмæ бæстыл, 
0, цъæхснаг хъæлæс, 
Зар нæ дуджы рæзтыл, 
Дугæн фид йæ хæс. 
13 

ФÆСКОМЦÆДИСОН ЗАРÆГ 
Сæртæ бæрзонд дарæм, 
Нæу кæлынæй тас. 
Ног фæндагыл уайæм,— 
Ног фæндæгтæ — лæгъз. 
Æмæ йын куы зонæм 
Ног цардæн бындур. 
Уазалæй нæ тыхсæм — 
Тавы нæ хур. 
Зарынц немæ хæхтæ, 
— Дугæн мах — фырттæ. 
Рогдæр исæм къæхтæ, 
Иу, дыууæ, æртæ! 
Уарзон чызг-æмбалтæ,— 
Иумæ у нæ цыд. 
Иухуызон нæ бартæ, 
Ленин та нæ фыд. 
Иумæ мах куы сæттæм 
Не знагæн йæ ных. 
Цардæн мах куы дæттæм 
Не ’взонг туг, нæ тых! 
14 

Ног бæлæстæ садзæм, 
Ног уалдзæг уынæм. 
Рагон фæдтæ уадзæм, 
Ног фæдтыл цæуæм! 
Риуты ’хсиды ногмæ 
Цинæйдзаг зæрдæ. 
Къæхты исут рогдæр, 
Иу, дыууæ, æртæ! 

ТЫМЫГЪТЫ АСЫРДТА ХУР 
Кæм тымыгъ йæ митæ фæкодта уæндонæй, 
Кæм тымыгъ нæ размæ æвæрдта хъæпæн, 
Уым уалдзыгон кæрдæг ысзади æргомæй, 
Уым райрæзти абон æндæр цард лæгæн. 
Кæм хастам æдзухдæр нæ рæзгæ буар сауæй, 
Кæм рæстæг нæ ивта мæгуыр лæджы цард, 
Уым сидзæр фæхатти хъæздыгæн фиййауæй 
Æмæ-иу æдзухдæр æнкъард уыд йæ зард. 
Кæм голладжы теман ныгъуылди мæнгардæй, 
Гъеуыцы ран абон нæ ныгъуылы мур. 
Фæцыдысты азтæ, фæцыдысты дардæй, 
Фæцыди тымыгъ дæр, йæ бæсты нын — хур! 
Ныр уыцы хъæпæнтæ ныттадысты хурæй, 
Сæ бынæтты равзæрди уалдзыгон тох. 
Кус, хорз лæг, дæ куыстæй тас нал у мæгуырæй, 
Æрдз нал хъусы абон дæ «ах» æмæ «ох»! 
Ныр уыцы мæгуыры мæгуыр хонæн нал и: 
Йæ зæхх ис йæхимæ, йæ фæллой — йæ бар. 
Зыдгæнгæйæ къуымты къæбæргур кæм уади, 
Уым абон йæ бакуыст хæлар у, хæлар. 
Ныр буц мад æндæр у, нæ фæфмцы аджы 
Йæ сабитæн дуртæ...— Уыди уый кæддæрТ 
Уый рухс бон быдырты Октябры руаджы 
Æдзухдæр фæдзуры: «Гъср цæр æмæ цæр!» 
16 

САДОНЫ 
Ирыстон уыцы Ир ныр нал у, 
Цы Ир уыд рагбонты, кæддæр. 
Фæфылдæр тынг бирæ йæ хъару, 
Ныр дардыл айхъуысти йæ хъæр. 
Фыдæлты фæндæгты мах ивæм 
Æндæртæй. Тухи цард фæци.. 
Нæй. Ирæн нали ныр фæливæн,— 
Йæ зæхх, йæ заводтæ — йæхи! 
Фæзилы хæдтæхæг йæ сæрты,— 
Дард махмæ нал кæсы цъæх арв. 
Ныххызт лæг мах Зæххæн йæ зæрды, 
Ныккаст хур Зæххы бынтæм арф. 
Ыстыхджын кусæг дæр. Ныссæтты, 
Ныззилы къæдзæхы бырау. 
Мах цинкæ нал ласæм уæрдæтты, 
Мах тухæн нал кæнæм уæдау. 
Рæгъ-рæгъы вагæттæ нæ хæхтæн 
Сæ сæрты, уаритау, тæхынц, 
Нæ фæзтæ, къуылдымтæ ’мæ рæгътæн 
Æд цинк «æгас цæуат!» зæгъынц. 
2 Лирнкæ 
17 

ЗАРÆГ К0ЛХ030НТЫЛ 
Хъæлдзæгæй даргъ хуымты кусынц 
Иумæ колхозонтæ ныр. 
Рагон фыд-замантыл худынц. 
Иу у сæ райдзаст быдыр. 
Кусынц æмзæрдæ цæдисæй. 
Царды хос æрдзæй хæссынц. 
Алчи сæ буц у йæ исæй,— 
Иумæ сæ зарæг кæнынц. 
Хур ныр сæ амондыл дзуры, 
Бон сæм ыскæны йæ каст. 
Мæй сæм æхсæвыгон худы, 
Пухриу рæсугъд чызгау, раст. 
Сахъари, рагон уæтæртыл 
(Зæрдæ сæ кодта æмыр), 
Адæг, дзывыр æмæ ’ндæртыл 
Худынц зæрдæбынæй ныр. 
18 

АБОН БАРÆГÆН БÆЗЗЫН 
Зæрды цин та уын ныззарон, 
Зæрдыл нал тыхсы фыдаз. 
Æз æнкъарддзинад ныууагътон 
Абон цардуалдзæджы раз. 
Ахауд сидзæр ном мæ сæрæй, 
Рæзын райдыдтон дзæбæх. 
О, æнкъарддзинад кæмæ нæй, 
Уымæн дуне у уæрæх! 
Зæрдæ ахуырæй ысхъæлдзæг, 
Риуы циндзинад хæссын... 
Бæхыл бакодтон йæ сæрдзæг — 
Рохтыл арæхсгæ хæцын. 
Абон нал зонын ыскæуын, 
Нал у талынг цард мæ рын: 
Балцы ахуыры фæцæуын, — 
Балцы зарджытæ кæнын. 
Хъуамæ царды хæс ныр фидон, 
Тох мæм никуы кæсы зын. 
Бæхыл бакодтон йæ идон, 
Абон барæгæн бæззын!!! 
19 

АРД 
Хæрын ард дæ разы, мæ бæстæ, 
Куы ’внала нæм исчи, миййаг, 
Цæттæ дæн уæд тохмæ. Æд гæрзтæ 
Цæудзынæн æппæты фыццаг. 
Æнцон мæм кæсдзæни мæ зын дæр 
Дæ сæрыл, сæрибары дуг! 
Кæм бахъæуа туг калын, уым дæр 
Ныккалдзынæн, зон æй, мæ туг. 
Нæ уыдзæн!.. Цагъайраг уæвынмæ 
Мах ногæй нæ ратдзыстæм цард! 
Цæттæ дæн дæ сæрыл хæцынмæ,— 
Хæрын дын æз уый тыххæй ард! 
20 

МÆ ЗАРÆГ 
Дæн æргом зæрдæ мæ зарды 
Æз нæ адæмæн æдзух. 
Чи у иузæрдон нæ цардыл, 
Исын уыдонæн сæ къух. 
Æз Компартийы фæндагæн 
Радтон ме ’ргом зæрдыуаг. 
Дæн нæ иумæйаг ызнагæн 
Æз дыууæ хатты ызнаг! 
Зæрды чи дардта æмбæхстæй 
Раджы тар кæмтты йæ зын, 
Уый ныр хуры тын æфсæстæй 
Хурыл базондзæн фыссын. 
Тыхст кæмæн саста йæ зæрдæ, 
Цард кæмæ касти тызмæг,— 
Уымæй рухс бонты, уырнæд уæ, 
Адæм фендзысты фыссæг. 
Дæн æз тынг хъæлдзæг мæ зарды 
Абон, райсом дæр, æдзух! 
Чи у ’ргом зæрдæ йæ царды, 
Исын уыдонæн сæ къух! 
21 

сидт 
Царды уалдзæг 
Домы хъæлдзæг, 
Ратт-ма йын дæ зард! 
Цард æхсиды 
Æмæ сиды: 
Макуы кæн æнкъард! 
Хæстæ фидгæ, 
Кæн æхсидгæ. 
Ма уæнт уæнгтæ мард. 
Цард нæхи у,— 
Ме ’мбал чи у, 
Равдис дзы æхсар! 
Тохы уайдзæф 
Хон сæры цæф. 
Цардæн хъус йæ хьæр. 
Цæр парахат — 
Алы сахат 
Домы цард дæу дæр. 
Мах фыдæлтæ — 
Сахъ æмбæлттæ — 
Райстой мæнæ дуг: 
Иумæ зардыл, 
Иумæ цардыл 
Калди, зон, сæ туг. 
22 

АЙРÆЗ, К0ЛХ03! 
Тох нæм сиды, сиды, сиды. 
Домы: сРатт æнтыст!» 
Буары мидæг туг æхсиды,— 
Уæнгтæ уарзынц куыст. 
Фаг бæркад æмæ нæ цинæй 
У колхозон бон. 
Мах нæ тæрсæм хинтæ, динæй, 
У нæ ныфс нæртон. 
Айрæз, колхоз, айрæз ноджы, 
Ды — нæ хур, нæ мад. 
Ныфс, хъару та бацыд цонджы, 
Мах æмбарæм д’ ад. 
Уæд нæ зиугуыст, уæд нæ ныззард 
Азæлынц бæстыл. 
Зиуы зæххыл дзаджджын хорзад 
Судзы не знæгты. 
Мах фæбырсæм уæлахизмæ! 
Акалдтам нæ фист... 
Цæй, нæ къæхтæ социализммæ 
Бакæнæм æмист! 
23 

КЪОСТАЙÆН 
Адæм ныр иумæ ысдзырдтой: 
«Аразæм ног цард — фæндон.» 
Сау царды дардмæ фæсырдтой,— 
Ногæн йæ бындур — æндон. 
Бакæс-ма Нармæ дæр уартæ: 
Раивта ногæй йæ дуг... 
Нал у æнкъард дæр. Ис бартæ, 
Нал калы рондзæй йæ туг. 
Абон æндæр цард ис Иры,— 
Пыхсы дзæгъæл дзугтæ нæй. 
Ног къуымбил цардамонд пиры, 
Фæсивæд кусынц фæрнæй. 
Рухс хур дæм рудзынг нæ хоста, 
Талынг ран бадтæ фылдæр. 
Хорз цард у, хорз цард, нæ Къоста, 
Махау дзы к’ уаис ды дæр! 
24 

* * * 
Фæнды мæ: мæ уарзон æмгартæн 
Куыд фидон мæ рады мæ хæс. 
Фæнды мæ: сæ уарзондæр зардæн 
Мæхимæ куы ссарин хъæлæс. 
Фæнды мæ: нæ æхсидгæ артæн 
Цæхæрдæрæн искæм ысбæзз. 
Фæнды мæ: нæ диссаджы цардæн 
Куы суаин ыстыр фыссæг æз. 
* * * 
Уарзæм не ’взонгады. 
Ды — мæ хур мæнæн. 
Уарзгæ-уарзын царды 
Нæй зæрондгæнæн. 
Рæзæм тохы арты, 
0, мæ хорз лымæн. 
Зон, æдзухдæр царды 
Æз дæу дæн, ды — мæн! 
25 

ÆЗ УАРЗЫН 
Колхозы даргъ хуымты, рувæг, æрлæуу, 
Къæпи куыннæ сайа дæу. 
Уæнтæй куы рахъары хурмæ мæ хид. 
Куыстæн куы радтын мæхи. 
Мигъау мæ сæрмæ куы сбады мæ рыг. 
Хур дæр куы фæкæсы тынг. 
Ноджы куы ’рбацæуы сабыр уæлдæф 
Æмæ нæ халсарты тæф. 
Дардыл куы фæхъуысы рувджыты зард: 
«Махæн фæллойæ у цард»,— 
Цæй-ма, кæй зæрдæ фæлæудзæни уæд 
Ахæм фæллоймæ, зæгъæд! 
26 

НОГ ЦАРД 
Цард нæм разылди 
Ныр нæхи фæндиаг. 
Размæ айгæрстам 
Мах æндæр фæндаг. 
Ног тын колхозы 
Мах дæр бауæфтам: 
Бирæ даргъ хуымтæ 
Иумæ бакодтам. 
Зæххыл худгæ хур 
Немæ ’рлæууыди. 
Ног цард, ног дуне 
Махæн байгоми! 
27; 

КУСÆДЖЫ ЦИН 
Цард ныр мæ бар у. 
Кус дзы мæнау. 
Цардæн дæ хъару 
Ма кæн æвгъау. 
Абон мæ бакуыст 
Нал у дзæгъæл. 
Дунейыл айхъуыст 
Мах цины хъæр: 
«Тар мигъ фæлыгъди,— 
Хур нæм æркаст. 
Арæзт æрцыди 
Кусджытæн цард!» 
28, 

* * * 
Æз зонын: куыд цардысты раздæр 
Нæ фыдæлтæ хæхты куырмæй. 
Сæ дуг сæ нæ уагъта ныхас дæр,— 
Æрвыстой йæ афтæ,— зынтæй. 
Æз зонын, сæ уæнгтæ сын бастой... 
Сæрибар сæ дард ранмæ лыгъд. 
Æккойæ цъыхырытæ хастой,— 
Сæ зæрдæты бирæ маст фыхт. 
Æз зонын: ныртæккæ та бон у, 
'Мæ боны у тынг хорз цæуын. 
О, зонын, мæ кæсæг, æнцон у 
Ныртæккæйы дуджы цæрын! 
29, 

* # * 
Ма хау, мæ фыссæн сис, ма мæ фæхъыг у, 
Ма дыл фæтых уæд дæ сонт. 
Ног цард фыссинæгтæй абон хъæздыг у,— 
Уыдоныл хъарæм нæ зонд. 
Дуджы æнтыстытæ равдис æххæстæй, 
Адæмы цинтыл фысгæ. 
Иу дæр æнæ кондæй ма уадз дæ хæстæй,— 
Ма дыл фæхæцæд ызгæ! 
* # * 
Рæстæгтæ! Зæххæн йæ риуыл 
Мах бонты атылди хур. 
Кæмттæ ныррухс ысты иууыл, 
Сæнкъуыст йæ бынатæй дур. 
Рагон мигъ æрдзæй фæдарди. 
Нал ысты бонтæ хъуынтъыз. 
Зæххæн йæ халас ыстади,— 
Равдыста кæрдæг йæ хуыз. 
30 

МЫСЫН/ЕН 
Мæ цæстытыл уайынц нæ хæхтæ, 
Нæ цъититæ, адæгтæ, ком 
’Мæ ноджы мæ дурæфхæлд къæхтæ — 
Зымæг дæр-иу чи уыди гом. 
Ныр дæр мæ нæма вæййы рохы, 
Цыдæриддæр кодтон, куыстон: 
Уæрыччытæ, рæзгæйæ, хохы 
Иликъоты саппыл хызтон. 
Æрфæнды мæ ногæй сæ хизын, 
Нæма зæгъын уымæн æгъгъæд... 
Нæ зыдтой мæ сау къæхтæ риссын 
Сæ фæстæ чъыллиппытæй уæд. 
31 

ЦАРДЫ БАЛЦЫ 
Талынг комы балцы цыдæй 
Зæрдæ кодта цъæх. 
Уæнгты ’лхъывдæй, къæхты сыдæй 
Уæд ыскъуыди зæхх. 
Талынг царды бонтæ сæфтон, 
Кодтон-иу сыл хъыг. 
Хъизæмарæй арæх сæрфтон 
Сау цæстыты сыг. 
Рахау-бахау хæхты сæрты... 
Сау къæхты туг калд. 
Цард—æнæбар. Утæхсæнты 
Зынг зæрдæ ныссалд... 
Талынг царды сау мигъты бын 
Арф кæмтты цыдтæн. 
Афтæ цыдæй арф ихты бын 
Цардагур зылдтæн. 
Сау мигъ дæр нын ахæлиутæ, 
Хур дæр мæм фæзынд. 
Иунæг нал дæн,— ахæм иутæ 
Мемæ ’взæрстой цыд. 
Бадзурынц мæм: «О, Сæрæби, 
Рацу та, кæм дæ? 
Рувынафон райс дæ къæпи, 
Тохмæ у цæттæ!» 
32 

Зæрдæ риуы тынг цырын у, 
Зоны туг тæрын. 
0, ныййарæг, иицы мын у 
Ног бæсты цæрын. 
0, ныййарæг, ацы царды 
Мемæ к’ уаис ды, 
Зон, уæд, Гыцци, ахæм барты 
Нал кæнис мæсты... 
Рацыдтæн æз балцы уагыл,— 
Бауарзтон мæ бон. 
Царды балцы даргъ фæндагыл 
Ахуыр хъуамæ уон. 
Афтæ, мæ хур, хуры рухсмæ 
Рахастон фæндыр. 
Талынг комæй лæгъз быдырмæ 
Рахызтæн гъсныр. 
Цомут дарддæр, фенæм алцы. 
Цинтæ сты фылдæр. 
Чи ма рацыд ахæм балцы,— 
Азар-ма ды дæр! 
3 Лирнкæ 
33 

ХОСГÆРДÆНТЫ 
Хур та ныр рахатт фæстæмæ, 
Раздæхт, бынуæзты цæуы. 
Фæззæг æрцæуы лæгъстæмæ. 
Зымæг йæ фæстæ лæууы. 
«Байрйат» æрбадзурдзæн тигъæй. 
Базыртæ бафснайдзæн бындз. 
Терчы къуырф нал зындзæн мигъæй, 
Халас æрбавæрдзæн рындз. 
Гъеуæдмæ ракæрдæм хос дæр, 
Ма уа нæ фосæн ыстонг. 
Ерысы сисæм бæрзонддæр,— 
Колхозы нс уæнгтæ — рог. 
Цæвджытæ! Разылд нæхи рад, 
Ракæрдæм кæрдæг бынтыл! 
Чи зæгъы: «Цард у бæхы мард»,— 
Мауал æууæндут фынтыл! 
34 

РУВЫНМÆ, ÆМБÆЛТТÆ! 
Нæуæг дуг æрцыди, æрбахызт нæ къухмæ,— 
Йæ аразын та у нæ бар. 
Гъей, цырддæр, æмбæлттæ, нæ быдыры куыстмæ,— 
Æгад у фæбадын лæвар. 
Нæ рæстæг æрцыди, кæмæндæр нæ кусæм, 
Нæ зæххыл нæ фæллой — нæ бар. 
Куыстафоны, зонут, ызнагмæ куы хъусæм, 
Гъеуæд ныл фæзындзæн дзæвгар. 
Кæм фæсивæд раджы цъулбсртæн фæкуыстой, 
Кæм-иу сын ыстыгътой сæ царм, 
Уым абон сæхицæн гектартæ æрфыстой 
Æмæ дзы ыстыхджын сæ арм. 
Зæронд адæм зонынц зæронддæр æгъдæуттæ — 
Цъулбертæй куыд уыдысты над. 
Гъей, цырддæр æвналут, хъæбатыр æмбæлттæ, 
Науæд нын æгад у, æгад! 
35 

ЧЫЗГАЙМÆ 
Оххай, дардмæ мæ цы лидзыс,— 
Рацу мæм хæстæг. 
Ау, кæимæ мын æрвитыс 
Дс ’взонджы рæстæг... 
Дзур мæм зæрдæйы фæлмæнæй,— 
Уарзт афон дын у. 
Зонын, уарзонад кæмæ нæй, 
Уымæн цард зын у. 
Рацу, баиу уой нæ фæндтæ 
Æмæ къæйттæ уæм, 
Бастæй нал тыхсынц нæ уæнгтæ... 
Цин балцы цæуæм. 
Зон, æвæндонæй ныр дардмæ 
Нæй ыскъæфт, йс хаст. 
Дуар æмбисæхсæв дæ уатмæ 
Нал æрцæудзæн саст. 
36 

ХÆДТÆХДЖЫТÆ 
(Хъуппеты Георгимæ) 
Гъей, кæсут-ма, уалæ, 
Арвы цæсты раз 
Хæдтæхджытæ зилынц 
Хуры алыварс. 
Фидар сæ у зæрдæ 
Тохы бон лæгæн. 
Мах нæ тæрсæм тохæй, 
Махæн нæй сæттæн. 
Мах — æмзæрдæ адæм — 
Тохы бон цæрдæг. 
Мах цæттæ æдзухдæр 
Бахъуаджы рæстæг. 
Зæрдæ, зæрдæ, зæрдæ, 
Диссаг дæ мæнæн. 
Цинæй ды рæвдыд дæ 
Цардуарзон лæгæн. 
Танктæ ’ххæссынц зæххыл, 
Ноджы кæс, æдас 
Хæдтæхджытæ зилынц 
Хуры алыварс. 
37 

МÆРГЪТÆН 
Цæргæс фæтæхдзæни, 
Не ’взары сæпп. 
Искуы фæцæудзæни 
Зæххыл йæ тъæпп. 
Арвæй зæхх’ астæуты 
Ахæссы риу. 
Зæххæй та аскъæфы 
Карк кæнæ цъиу. 
Атæхы... бамбийы 
Зæххыл йæ мард. 
Арвыл ын никуы и 
А зæххы цард. 
Атæхут, атæхут, 
Атæхут дард. 
Афтæ ’цæг ма зæгъут: 
«Зæххæй нæу цард». 
38 

ЗЫМÆГОН ÆХСÆВ 
КРАСНОГОРЫ 
Уазал бон баизæр. Бахсæв. 
Хъæубæстæ сабыр лæууы. 
Хъæддзауты уæрдæтты къæс-къæс 
Дардæй кæцæйдæр цæуы. 
Ницыуал хъуысы мæ сыхæй 
(Ничи дзы бады мæ бæрц), 
Рацыдтæн уынгмæ. Йæхиуыл 
Урс хъæццул бамбæрзта æрдз. 
Ахæм рæсугъд ирд æхсæвы 
Бæлæстæ.сабыр лæууынц. 
Ранæй-ран уасджытæ уасынц, 
Фаллагсых куитæ рæйынц. 
Цъититыл уалæ æнцаны 
Сабыр, æнæ змæлгæ мигъ. 
Хъæумæ сызгъæрин мæй арвæй 
Мидбылты худгæ ныджджих. 
39 

СОВЕТОН ЦÆДИСÆН 
Мæ домбай къух, мæ фыссæн сис, 
Мæ цард-æппæт цы дæн,— 
О, ме схæссæг — нæ Совцæдис, 
Лæвар кæнын дæуæн. 
Мæ уарзон цард, дæу уынгæйæ 
У тынг бæрзонд мæ иых. 
Дæу уынгæйæ, дæу фысгæйæ 
Нæ байсысдзæн мæ тых! 
# * * 
Æз уарзын, нæ хæхтæ, сымах, 
Рæсугъд æмæ аив уæ конд дæр, 
Кæмæн уæ лæгъздæр у йс рагъ, 
Кæмæн та — цыргъытæ, бæрзонддæр. 
Уыдтат нæ мæгуырæй æдзух. 
Уыдтат нæ хъæздыгмæ цагъартæй. 
Сымах дæр нæ уыдыстут цух 
Нæ цæссыг, иæ хъыг æмæ «цардæй». 
40 

ХУЫМГÆНÆГ 
Мæ дзывыр ныр фæлыгъди дард, 
Уыдтæн-иу йемæ æз æнкъард. 
Мæ дзывыр хурхæй мардта мæн. 
Фæллад, мæстдзагъд æдзух уыдтæн. 
Гæбæзтæ — хуымтæ иууыл, зæгъ. 
Фæзран нæ уыди уæд мæ зæхх. 
Æдзух мæсты, æдзух хъыгдард — 
Æрвыстон афтæ æз мæ цард. 
Къæдзæх мын уыд æдзух æмбал, 
Фæтылд-иу бæх кæнæ мæ гал. 
Ныр та лæгъз ран фæкæнын хуым 
Æнауæдзтæй. Мæ амонд — уым. 
Ныр та — нæуæг, хъæздыг мæ цард. 
Фæлыгъд мæ дзывыр абон дард. 
Æфсæн бæх у мæ ныфс, мæ тых. 
Мæ царды сæр лæууын хъæддых. 
41 

БОНВÆРНОН 
Худыс æхсæвыгон арвæй, 
Хур дыл фæтых вæййы бон. 
Баууæнд, нæ дæм кæсын тарфæй,— 
Дс ’мхуызон дзаг цæст дæн, зон. 
Иунæгæй никуыма бадтæ, 
Иунæг æз дæр дын нæ дæн. 
Дысон ды мæимæ хаттæ,— 
Ахсæв та дзурыс мæнæн... 
Тавгæ нæ фæкæныс хурау, 
Гъе, ’рмæст æрттивыс рæсугъд, 
Фæлæ дæ амы рæсугъдтау 
Де уæнгты нс ’хсиды туг. 
Хонын дæ. Ам дæр ис бадæн.— 
Ноджыдæр «Авд хойæн» зæгъ, 
Æмæ нæм. рацæут ардæм — 
Фснут социалистои зæхх! 
42 

РИФМÆ 
Нæ! Æз мæ лирæйы уарзын, 
Уыимæ тынг хъæлдзæг дæи. 
«Рифмæтæй хъултау» нæ хъазын,— 
Хъазæнтæ не сты мæнæн. 
Хъулæй хъæзтытæ мын фссты. 
Зæрдыл æндæр куыст лæууы. 
Рифмæтæ хъазæнтæ не сты! 
Рифмæты зонын хъæуы! 
Ног царды бирæ сты уыдоп, 
Махмæ дæр тохы бæрц и. 
Зæххы куы аскъæрай гутон,— 
Уымæй ма рифмæдæр ц’ и? 
Ма хъус, мæ лирæ, æгонгæй, 
Хъистæ дын — зæрдæйæ, цæгъд; 
Фæсивæд кафынæввонгæй 
Цагъдæн æркæной æмдзæгъд. 
Сафæм поэзийы низты! 
Рифмæты мад у фæллой. 
Ног царды саразгæ хъисты 
Лирæ нæ уадзы æнцой. 
43 

Ног дугæй ног рифмæ гуыры, 
Хъул æй нæ хоиын æрмæст. 
Царвы къæртт ауагътон хъуыры,— 
Дзагдæрæй ракасти цæст: 
Фсдтон ныр, цннæгтæ, бирæ, 
Хъæлæс у зарынæн уæгъд:— 
Уарзын дæ, уарзын, мæ лирæ, 
Цæгъд æмæ цæгъд æмæ цæгъд! 
44 

МАДЫ ЦЫРТЫ РАЗ 
Дæ цыртмæ та мæнæ æз дардæй фæзындтæн 
Æмæ та хъыггæнгæ дæ уæлхъус лæууын, 
Мæн хъомылгæнгæйæ, æз хатын дæ зынтæ, 
Фæлæ мын сæ фидын нæ уаид ныр зын. 
Дæу сау ингæн айста йæхимæ мæ цурæй, 
Куы ма уыдтæн саби, бæгънæг гуыбын, сонт. 
Куынæма фæрæзтон зæрдæйы фаг дзурын, 
Дæ фæдджитыл хæцгæ куы цыдтæн уæндон. 
Уæдæй нырмæ цард дæр зылди, мæ мад, цалхау, 
Уый рæзт æмæ йемæ уæд рæзтæн æз дæр. 
Уым, рæзгæйæ, уайтагъд мæ сидзæр ном ахауд. 
Бæрзонддæр ныр систон мæ риуæй мæ сæр. 
Цард бирæ хъуыдытæ æвæрдта мæ сæры. 
Мæ зæрдæ мын састой æнкъарддзинад, зын. 
Куы-иу мæ фæндыди æнустæм фæцæрын, 
Куы-иу мæ нæ фæндыд æнæ дæу цæрын. 
Цыдысты мыл бонтæ. Æз ссмæ ызгъордтон, 
Фæкæс-фæкæсгæнгæ, фæстæмæ дæумæ. 
Фæлæ цы? Хæрз дзæгъæл! Дæу мемæ нæ кодтой. 
Дæу уыйразмæ ингæн ныйиста бынмæ. 
Мæн та ма фæфæнды, нæ сæрибар цардыл 
Куы цин кæнис ссмæ, куы зонис сæ уарзт. 
Фæлæ дын цы кæнон! Нæй раздæхæн мардæн,— 
Æмæ «хуысс» дæхицæн,— нæ дæ кæнын хъаст. 
45 

Ыслæг кодта мæнæ мæн ног цард дæ фæстæ 
Æмæ йæ æз уымæн фæхонын мæ мад. 
Нæ царды хъæбысы æз тынг дзæбæх рæзтæн. 
Ныр дæр ма дзы рæзын,— нæ лæууын æнцад. 
Фæцыдысты азтæ. Æз нал зоиын тынг хорз 
Дæ бахудт, дæ рæвдыд, дæ фæлмæн хъæбыс. 
Мæнæн дæр цард ныхыл ныккодта ыстыр нос, 
Дæ цырты алыварс æрдз сивта йæ хуыз. 
Рæвдыдтай мæ раджы. Дæ риуыл мæ хастай. 
Цы ’нхъæл мын нæ уыдтæ, уый мæнæ ныр дæн. 
Мæ сонты бонты мын мæ къахдзæфтæ барстай, 
Цæмæй дын фæстæдæр ысбæззон фыртæн. 
Ныр мæнæ ыслæг дæн. Дæ бирæ фæллæйттæн 
Сæ фидынмæ абон цæттæ дæн, цæттæ! 
Фæлæ мын зын уый у: ды дардмæ фæлыгъдтæ... 
’Мæ ме ’хæстæй абон хæрз хицæн кæй дæ. 

ч и н ы г 
„ЛИРИКÆ"-йæ 

Мæхи дын нæ хонын фыссæг, 
Йæ зæгъыны, зонын, æфсæрм и. 
Йæхицæй нæ фсппæлы лæг,— 
Мæхи кой нæ хæссын мæ сæрмæ. 
Мæхиуыл нæ фæкæнын мæт,— 
Æз зарын нæ тыхджын фæлтæрыл. 
Мæхи кой куы фæкæнын, уæд 
Фæлæууынц æппæт адæм зæрдыл. 
* * * 
Урсриуджын цъититæ, Бады цъæх фæз, 
Зонын, уæ хъæбысы рæзыдтæн æз. 
Ма мæ ферох кæнут дард бæстæм, ма! 
Чи зоны, нскуы та фсмбæлæм мах. 
Гъей, хæхтæ! Гъей, кæмттæ! Мысын уæ ам. 
Дардæй уæ хъæбулæй айсут салам! 
48 

* * * 
Раджы фестадтæн æз райсом, 
Дард цæуын хъæуы... 
Мемæ æз мæ гæрзтæ райстон. 
Бæх — цæттæ. Цæуын. 
Уазал у. Ныссалди бæстæ. 
Цæстысыг кæлы. 
Топпы дзыхыл хъусы фæстæ 
Дымгæ ’хситт кæны. 
Фæлæ у фæразын мах хæс, 
Хæсты ’хсидæм тагъд. 
Разæй ма тымыгъты ахæсс, 
Цырддæр ис дæ къах. 
Æмæ кæн дæ гæпл сæрæндæр, 
Тухиты цырд лæуу. 
Ацы хъызт зымæг мæнæн дæр 
Зонгæ зымæг нæу. 
Бадын дыл, мæ бæх, æд гæрзтæ, 
Ма мын зон кæлын... 
Топпы дзыхыл хъусы фæстæ 
Дымгæ ’хситт кæны. 

* * * 
Хъал нæ дæн мæ конд æмæ мæ уындæй, 
Æз нæ фæдæн искæйтау рæсугъд. 
К’ уаин хъал мæ зонд æмæ мæ удæй, 
Уæд æппындæр ницы у дæ худт. 
Дæн фыдынд,— мæхицæй дын цы ’ппæлон. 
Уый тыххæй мæ къуыммæ хæссæн нæй, 
Ныр дæуæн куы зæгъин æз: «Мæ бæлон»... 
Ды зæгъис уæд «сау цæргæс» мæнæй. 
Зæгъ мæнæн: «Нæ дæ рæсугъд, нæ комын». 
Ды ныкъул уæд иннæмæ дæ цæст. 
Æз мæхи лæгдзинæдтыл фæдомын,— 
Циу мæнæн уындæй рæсугъд æрмæст? 
Мæн мæ хъуыды фидæн бонтæм хоны, 
Уым уыдзæн мæ фыдынд цæсгом рухс. 
Рухс цæсгом та тынг рæсугъд у, зонын, 
Стæй зæрдæйы зарынмæ дæр хъус. 
Размæ цæуын мс стыр ныфсы ’ххуысæй. 
Циу мæ уынд? — мæ цæуынмæ мын кæс. 
Бузныг дæн, кæй ничи у мæ хуызæн, 
'Мæ кæй нæ дæн искæй хуызæн æз. 
50 

* * * 
Ды уарзтай мæн, æмæ дæ æз æмбæрстон, 
Фæлæ йæ ды нæ уæндыдтæ зæгъын. 
Цæмæн хастай дæ хъуыдытæ æмбæхстæй? 
Цæмæн мæ кодтай уый тыххæй тыхсын? 
Цыдтæн-иу æз, мæ уарзон чызг, уæ рæзты, 
Цæмæй-иу дардмæ ауыдтаин дæу... 
Æмæ мæ сæр ысдзæгъæл и дæ фæстæ... 
Фæцыдтæн æз. Хæрзбон нæ сых, нæ хъæу. 
Ныр дæ ис дзуапл нæ Иры бæстæй ардæм. 
Дæн дзы сæрыстыр; хъæлдзæгæй мын цæр. 
Чызгæй хæстоны чи бауарза дардмæ, 
Уый йæ хæстæгмæ уарздзæни фылдæр. 
51 

♦ * * 
Тæхудиаг, йе ’мбисыл ыскъуыдæй 
Кæмæн нæ баззайы йæ зард 
Æмæ йæ мæлæты æрцыдæй 
Нæуæгæй чи ссары йæ цард. 
Тæхудиаг, арæхдæр кæй мысынц 
Нæ адæм, ку’ амбырд вæййынц, уæд, 
Æмæ кæй цыртыл дæр ныффыссынц: 
сНæй амæн мах æхсæи мæлæт». 
* * * 
Мæн фыссын фæфæнды,— нал мæ ’вдæлы ныр. 
Æз йæ хорздзинæдтæ фыст нæ фæдæн Ирæн. 
Уæд цыфæнды мемæ... Уæд мæ цард цыбыр,— 
Ис цыбыр царды дæр саразæнтæ бирæ. 
Ницы мын бантысти диссагæй нæхимæ, 
Хæсты заман чи циу, уый та у бæрæг... 
Æз æппын нæ кæнын карз хæсты мæхи мæт,— 
Чи цæры йæхицæн, уый нæ хонын лæг. 
52 

* * * 
Уæлæ та хъазынц сабигæ уынджы. 
Къухæй цыдæртæ афыссынц рыджы. 
Хæст æмæ цардæн ницыма ’мбарынц... 
Цавæрдæр зарæг цингæнгæ зарынц. 
Нал дзы базыдтон иуы дæр, иуы. 
Ехх, тæхудиаг, саби ма чи у, 
Уыдон — мæ сыхаг сабитæ хъазынц. 
Уыдон хæстоны тынг бирæ уарзынц. 
Нал сæ базыдтон, ам сын нæ уыдтæн, 
Хæсты уæвгæйæ дардæй æрцыдтæн. 
Абон æнæмæт уыдонау нал дæн, 
Ас лæгæн уыдон не сты æмбалтæ. 
Авдæны чи уыд, мады хъæбысы, 
Уый дæр ныр мæнæ мс ссыдмæ сыстыр. 
Хæстæн та уыдон абон цы ’мбарынц? 
Хъазынц сæхицæн. Иу зарæг зарынц. 
Нал мæ базыдтой... сæнцъылдтæ ных дæр, 
Хæст мæ ныссагъта тынг арф йæ ныхтæ. 
Нал дзы базыдтон иуы дæр, иуы!— 
Ехх, тæхудиаг, саби ма чи у! 
53 

* ♦ * 
Æмдзæвгæйы тыххæй æмдзæвгæ нæ фыссын, 
Æппындæр мæ номæй нæ хъазын. 
Нæ сæрибар адæм цы ног цардмæ бырсынц, 
Æз дæр уый нæ адæмау уарзын. 
Цæуылты фæриссын, цæуылты фæтыхсын, 
Цæуылты фæцин кæнын бирæ, 
Æз уыдæттæ уарзын, æз уыдæттыл фыссын, 
Хæс уыдонæй дарын нæ Ирæй. 
Æз уарзын нæ зонын ныхæстæй кæйдæртау, 
Æз уарзын зæрдæ ’мæ хъуыддагæй. 
Æз не сцырын кодтон мæ пъеро уæдæрттау,— 
Нæ цæрын мæ пъеройæ рагæй. 
Дæхи ма-иу айваз, цæйбæрц у дæ хуыссæн, 
Ысчъизи кæн куысты дæ къухтæ. 
Йæ хъуыддаг кæмæн нæу йæ ныхасы хуызæн, 
Уый адæмы сайы æдзухдæр. 
54 

* * * 
Чи зоны, ’мæ ме ’нцъылд тар æрфгуыты 
Æз цы ’мбæхсын, уый хуыздæр æмбарыс. 
Кæд дæ ном нæ, гъеуæддæр дæ хъуыды 
Искуы кæд мæ чиныджы ыссарыс, 
Уæд-иу ма зæгъ: «Адæмы нæ зоны»,— 
Чи сæ уарзы, семæ уый фæцæры. 
Макуы æнхъæл: хи зонын æнцон у. 
Искæи зоиын — ноджыдæр зындæр у. 
♦ * * 
Æз райгуырдтæн тохæн, цæрынæн, 
Æрхæсс-ма мæм тохы бон фау! 
Мæхицæй дын ницы зæгъдзынæн, 
Дæхæдæг мæ базон фæлтау. 
Цæмæй дæ æз мс ’мбал ысхонон,— 
Зын раны мæ макæд уадз цух. 
Цæмæй ды мæ зæрды змæлд зонай, 
Мæ риуыл уæд сæвæр дæ къух... 
55 

* * * 
Æз нæ дæн, нæ, арвæй чи ’рхауд, ахæм, 
У мæнæн зæххон низтæй мæ низ... 
Адæм се ’ппæт иухуызон хорз не сты — 
Алкæмæ дæр исты аипп ис. 
Ис мæнмæ та ахæм аипп царды: 
Алкæмæ дæр худæндзастæй кæс, 
Алкæй дæр мæхи хуызæн кæй хонын, 
Стæй мæхи та — алкæй хуызæн æз, 
Чи зоны, цы мæ фæзæгъынц адæм, 
Хорз сæ æз куы фæхудын кæнын. 
Адæмы æз хъæлдзæг дарон хъуамæ, 
Фæлæ искæй ма кæнон кæуын. 
Хорз адæмтæ, уадзут-ма мæ уемæ! 
Галиумæ мын ма ’мбарут мæ низ. 
Адæм се ’ппæт иухуызон хорз не сты — 
Алкæмæ дæр исты аипп ис. 
56 

* * * 
Мацæмæй тæрс махимæ цæрынæй. 
Циу, зæгъ-ма мын, иунæгæй дæ бон? 
Кæд дæсны дæ, иудзырдæй, хæрынмæ, 
Уæд цæрын дæр адæмимæ зон. 
Исты араз, адæм дæ куыд зоной, 
«Уый уым кусы»,— афтæ-иу зæгьой. 
Дуар дыл кæд æвзæр лæгау ыссоной, 
Уæд дæ сæр тымбыл къухæй ныххой. 
Иу ран лæууын мах дуджы цы хоныс? 
Сæр кæуыл ис, размæ уый тырны. 
Заргæ немæ; зарын кæд нæ зоныс, 
Хъуамæ уæддæр базонай хъырнын. 
Кæд нæ зоныс — агур, архай, зонгæ! 
Исты сфыц ды,— хомагау у цард. 
Кæд лæууыс — лæуу ацæуынæввонгæй, 
Бадгæйæ та фсстынæввонг бад. 
Цом-ма размæ. Аразæм нæ хæдзар. 
Хиввæрсонæи ницы у цæрын! 
Лæг йæ уæнгтыл иучысыл куы хæца, 
Уæд зын нæу æплæтимæ цæуын. 
57 

* * * 
Ныр цæмæн сайын чызгайы? 
Уый хорз нæу. 
Цæй, куыд дæм кæсид, куы саид 
Исчи дæу? 
Уый мæ уарзы. Æз — нæ уарзын... 
Нæй гæнæн... 
Уæд йæ бирæ уарзтæй хъазын 
Циу мæнæн? 
Уый мæ аразы йæ лымæн... 
У рæузонд. 
Æз тæригъæд кæнын уымæн.— 
У æвзонг. 
У мын зын, æдзух кæй дзуры: 
«Демæ цæр!..» 
Фæлæ й’ асурын мæ цурæй 
У зындæр. 
Цæй, зæгъон ын æз æргомæй, 
Цæй, зæгъон: 
«Бады иу æндæр мæ номыл... 
У хæрзбон!» 
58 

* * * 
Иу бон дæ нæ федтон, 
Æмæ мæм фæкаст 
Уыцы бон изæрмæ 
Афæдзы бæрц раст. 
Уыцы бон изæрмæ 
Æз уыдтæн æнкъард, 
Уыцы бон изæрмæ 
Ницы уыд мæ цард. 
Рох дæ ма уæд макуы: 
Дæу куыд уарзын æз, 
Афтæ уарзæн царды 
Иу хатт ис æрмæст. 
Цымæ æз цы кодтон? 
Цымæ мыл цы ’рцыд? 
Æвæдза, нæ фембæлд 
Ме ’намондæн уыд. 
69 

СИМДЫ ЦАГЪД 
Дæрдтыл-ма расимут, фæсивæд... 
Уæ иу ма мемæ дæр расимæд. 
Иуы уæ тынг уарзын, фæсивæд, 
Æмæ мыл йæ зæрдæ ма сивæд. 
Æфсады рæнхъытæй рацæудзæн. 
Æндæр мын мæ зæрдæ н’ асæтдзæн. 
Æмæ мыи мæ цонг дæр ма ’лхъивут,— 
Зын мын у уарзоны аивын. 
Нæ фæлæ, лæппу, цы мæсты дæ, 
Цы мæм ысзилыс дæ цæстытæ? 
Цыдæр зæгъын дæ бæргæ фæнды, 
Фæлæ йæ сдзурын куынæ уæндыс... 
Дæ чъыллипкафт дæр у дзæгъæлы, 
Мæнон дæр дзæбæх у, куыд æнхъæлыс! 
Цыфæнды рæсугъд дæр ку’ акафай, 
Дæ гуыбын зæххыл дæр ку’ ахафай, 
Уæддæр дæ нæ уарзын, баууæнд мыл. 
Куы уарзин — зæгъын дын бауæндин. 
Асимæм, æмæ мæ суадз, мæ хур. 
Симгæ-симын-иу мæм мауал дзур! 
60 

* * * 
Мæ хæлар, уыныс мæ, цы дæн, 
Кæйдæртау нæ мæлын æз кадыл. 
Мæхиуыл цы дзурон дæуæн,— 
Чи цы у, уый хорз зонынц адæм. 
Мæ «æз» дæр æрмæст мæхи нæу: 
Дæу дæр у,— æнцон у йæ хатын. 
Цы уыдтæн, уый хорз зонынц хъæу, 
Цы уыдзынæн,— фендзысты адæм. 
Мæн тыххæй куыд уарзы дæ цæст, 
Зæгъ афтæ. Нæ мæ хъæуы стауын. 
Мæ чиныджы тыххæй та ’рмæст 
Ныхасы бар адæммæ хауы. 
61 

* * * 
Ис амонд адæмы æхсæн, 
Уый мах нæ иудзинадæй хатæм. 
Æз уымæн амондджын куы дæн, 
Кæй ысты амондджын нæ адæм. 
Лæг цардæй хæс фæдары, хæс, 
Æмæ æз бузныг дæн гъеуымæй: 
Кæй цæрын адæмимæ æз, 
Кæй цæрыкц адæм дæр мæнимæ. 
* * * 
Цардæй æз лæвар хæрзтæ нæ домын, 
Хъуамæ уал ын бафидон йæ хæс. 
Цардæн йе ’мбæрц н’ ацæрдзынæн, зонын, 
Фæлæ йс ’мцыд акæндзынæн æз. 
# * * 
Ды иунæгæй искуы зындзинад куы ссарай, 
Уæд ма дзур «зын мын у» фырмæстæй. 
Дæ Райгуырæн бæстæ зындзинад куы ’взара, 
«Зын мын у» гъеуæд зæгъ æрмæстдæр. 
62 

* * * 
Æз æхсæвты кусынæй нæ тæрсын, 
Дысон дæр та хорз фæбадтæн æз. 
Алы ’хсæв дæр æз мæхи фæфæрсын: 
Боны баххæст æви нæ мæ хæс. 
Хъуамæ ныр æз алыбон дæр рæзон. 
Æз цы зонын, нæу мын уый æгъгъæд. 
Хъуамæ цардæн исты пайда ’рхæссон, 
Кæд æз дæр совстон лæг дæн, уæд. 
Ныр æрбарухс. Рудзынгæй мæм уæртæ 
Хур ныкъулы уарзонау йæ цæст, 
Æмæ схъæлдзæг сау лæплуйы зæрдæ, 
Сау лæппу йæ куыстагыл фæхæст. 
«Кусон, уæдæ,— арф хъуыдыты бафтын,— 
Цалынмæ мыл н’ аныгуылди хур». 
«Де ’хсæв хорз уа!» — макуы мæм дзур афтæ, 
«0, дæ райсом хорз!» — зæгъгæ, мæм дзур. 
Æз æхсæв куы фæзæгъын, æрхуыссон,— 
Хъуыдыты уæд бацæуын фыццаг: 
Искуы адæм хорз лæгты куы мысой, 
Уæд мæ кой куы нæ скæной, миййаг. 
Боныцъæхмæ уымæн афтæ бадын. 
Ехх, тæхуды, исты пайда ’рхæсс! 
Цас фылдæр фæфынæй кæнон царды, 
Уыйбæрц къаддæр ацæрдзынæн æз. 
63 

МÆН САБИ ХОНÆН НАЛ ИС 
1 
Рох мæ не сты, раст цыма мæ разы 
Æз уынын, кæмæйты фæдæн цух. 
Мысын дардæй райгуырæн Кавказы, 
Мысын æз мæ фыды дæр æдзух. 
Мысын, кæмтты хъал дæттæ куыд уайынц, 
Мысын хохаг суадæтты æнхъызт, 
Уад куыд фссты сау айнæгыл уадындз, 
Уалдзæг зæйты абухгæ æнкъуыст. 
Райсом раджы цъитийы фæсонтæй 
Сабыр хур куы сцæйлæсы, куы сцæй. 
Уый куы ’ркæсы хъæубæстæм бæрзондæй, 
Æмæ цард куы базмæлы куыстæй. 
2 
Саби нал дæн. Рацыди мыл азтæ... 
Рæстæг ф’ аууон ивгъуыды фынау. 
Фосы къордмæ хохы цъуппæй кастæн, 
Æз куы хаттæн сабинæ фиййау. 
Цард мæ домын байдыдта æндæр ран... 
Стæй мæхи дæр царды домын хъуыд. 
Уæд мæ риуы ме ’взонг зæрдæ сæрра, 
Фæлæ ’нцадгай нс ’ррадзинад цыд. 
Æмæ слæг дæн. Цавæр лæг æрмæстдæр? 
Уымæн дзуапп нæ райсдзыстут мæнæй... 
64 

Зонын æз ныхъхъус уæвын фырмæстæй. 
Цинæн та æнæ хъæргæнгæ нæй! 
3 
Бирæ адæм вагзалмæ æрцыди... 
Абон махæн музыкæ цæгъды... 
Адæмæй дзы базмæлæн нæ уыди,— 
Мæн дзы ссарын иу кæйдæр фæндыд. 
Уым нæ уыд, кæмæй уыдтæн сæрыстыр... 
Æмæ зæрдæ уарзон чызгыл рыст. 
Иутæ ’ддæмæ вагзалæй цыдысты, 
Чи та кодта йе ’мбалæн хъæбыс. 
Уыд чызджытæн тынг рæсугъд сæ дарæс, 
Фæлæ не ’рцыд вагзалмæ мæнон, 
Нæй, нæ загъта ничи мын «фæндараст», 
Æз нæ загътон никæмæн «хæрзбон». 
4 
Фæлæ хъæуы, кулдуары раз, хъæлдзæг 
Федтон æз нæ сыхæгты æмбырд. 
Се ’хсæн бадт мæ зæронд фыд æд лæдзæг, 
Æмæ дзыхы нал бадти йæ дзырд. 
Фæлæ уый йæ цæссыгтæ нæ калдта. 
Ницы у нæлгоймагæн кæуын. 
Æцæг мын «фæндараст, мæ хур» загъта... 
Уый дзырдта — мæ зæрдыл ма лæууы: 
«Æз нæ зонын, чсрдæм у дæ фæндаг, 
Ды мæнæн кæд æрцæудзынæ, ды? 
Ма тæрс, мæ хур, хорз цæрын кæй фæнда, 
Уый хæцын дæр базондзæн хæсты. 
5 Лирикæ 
65 

Ма у ’нкъард дæр. Зæхх мæнæн — мæ дарæг. 
У ма кусын колхозы мæ бон. 
Ды мæн ма фæзм, нал дæн æз дæ карæн, 
Раджы фесæфт ме ’взонгад бынтон. 
У дæуæн тыхджын рæстæг дæ рæстæг. 
Ахуыргонд лæг ныр тыхджындæр у. 
Бирæ тых ис бирæйы æрмæстдæр, 
Æмæ иумæ хъæлдзæгæй цæрут. 
Царды мур дæр ницы ис æввонгæй... 
Тайтыма мын ахæм фырттæ ис. 
Цардæй æз нæ бафсæстæн æвзонгæй, 
Абон та дзы нал зоиын æфсис. 
Мæн фæнды, куы райгуырии дыккаг хатт, 
Æмæ ногæй байдайын цæрын. 
Мæн хъысмæт мæ ивгъуыдмæ цы здаха?! 
Кæд æз демæ фидæнмæ цæуын! 
Ды лæппу дæ. Хъахъхъæн нын нæ бæстæ 
Æмæ сбæззай дзыллæйæн фыртæн. 
Нæу мын тас ам сæфынæй дæ фæстæ,— 
Адæм махмæ хорз ысты лæгæн. 
Ма мыл мæт кæн,— иу лæджы мæт — ноджы! 
Ныр хъæуы æппæты мæт кæнын! 
Бирæ тых ис, бирæ тых æвзонджы, 
Мысын æз лæппуйы бонтæ ныр. 
Кæд мæ сæр дæр бахъæуа,— хæстонæй 
Фендзæн мæн нæ райгуырæн, нæ зæхх — 
Уæд æз дæр нæ колхозы бæхдонæй 
Тагъд-тагъд, ма тæрс, раласдзынæн бæх. 
66 

Æз ыл фатау атæхдзынæн размæ... 
Цас диссаг у, исчи ма зæгъæд, 
Иу мæ хуызæн, иу зæронд дæ фарсмæ 
Хæстыты куы слæппу уа, гъеуæд?! 
Хъуамæ уай зындзинæдтæп нæсæттон, 
Не ’фсады дæм мацы кæсæд зын. 
Уый цæй лæг у, чи нæ уыд æфсæддон 
Æмæ топпæй чи нæ зоны ’хсын? 
Ма мын ахæсс дс ’взонг зæрдæ дурæй, 
Не ’фсады кæрæдзиуыл хæцут. 
Абон ды куыд ацæуай мæ цурæй, 
Афтæ-иу фæстæмæ дæр æрцу. 
Ам дын æз, мæ кæстæр фырт, ирæдаг 
Дс ’ссыдмæ ыскæндзынæн цæттæ... 
Чындз мæнæн æрхæсдзæнн куырæтаг 
'Мæ дæуæн та — уарзæгой зæрдæ». 

* * * 
Æрхаудтæ, ме ’мбал, мæнæ, 
Мæлæтдзаг цæф фæдæ, 
Фæстаг ызмæлд ма скæны 
Дæ тугæрхæм зæрдæ. 
Нылхъывтай къухты гæрзтæ... 
Нæ дæ кæнын æз хъаст... 
Хæрзбон, хæрзбон. Дæ фæстæ 
Æз райсдзынæн дæ маст. 
Мæнæн дæр конд — мæ амонд! 
Цæуын уал размæ цырд. 
Фыдыбæсты сæраппонд 
Хæцын хъæуы, хæцын! 
68 

* * * 
Хур кæмдæр æрныгъуылд, 
Бон фæталынг и. 
Арвы кæрон уартæ 
Тугæй сахуырсти. 
Хъавгæйæ фæцæуын... 
Дардæй разынд рындз. 
Даргъ нæзы бæлæстæ 
М’ алыварс лæууынц. 
Ме ’хсаргард — мæ фарсыл,— 
Не знæгты фыдбон. 
Фехсынæввонг къухты — 
Рæвдз мæ фондзæхстон. 
69 

* * * 
Ма тæрс ды карз хæсты артæй. 
Не знаг — тыхджын æмæ хин,— 
Асай йæ, амар æй тагъддæр, 
Науæд дын мардзæн дæхи. 
Худинаг — хъахъхъæнын хи сæр. 
Иу лæджы цардæй цард нæй. 
Адæмы рисæй ис риссæн, 
Ма кæ дæ адæмы уæй! 
Хи ’мбæхсæг карз тохы чиуы, 
Иумæ уæм амондджын, цæй! 
Иунæгæй амондджын чи у, 
Уымæй æнамонддæр нæй! 
70 

♦ * * 
Уартæ рагъмæ хур æрхæстæг, 
Мæн та хурыскаст хъæуы... 
Хъæды фале ма æрмæстдæр 
Иугай гæрæхтæ цæуы. 
Уартæ мигъ дæр рагъы сæрмæ 
Тугæй ахуырстау, ныссырх... 
Туг дыууæ цæфæй изæрмæ 
Мæнæ м’ алыварс ныплырх. 
* * * 
Зоныс ды æнхъæлмæ кæсын къаймæ. 
Дæу æндæртыл банымайæн нæй. 
Ды æнкъардæй макуы кæс мæ къаммæ, 
Æз дæумæ æрцæудзынæн фæрнæн. 
Æз чызганы нс ’взарын рæсугъдæй.— 
Æз дæуимæ саразин хæдзар! 
Кæд мæлон, уæд амæлон дæ къухты, 
Кæд цæрон, уæд иумæ уа нæ цард! 
71 

* * # 
Мæ къаммæ ма кæс, ма ку, 
Фæцæуын дæм æз тагъд. 
Хæстон лæппу цæуаг у, 
Æмæ ыстыр — йæ цард. 
Кæд нал уон æз, уæд та мын 
Къæйдурæй цырт ныссадз. 
Мæ ингæн ма суæд хъамыл, 
Æрмæст кæуын ныууадз. 
Фæлæ дæу тыххæй хæсты 
Хуымæтæджы нæ дæн: 
Куы мæлон, уæд — дæ бæсты, 
Куы цæрон, уæд — дæуæн! 
72 

* ♦ * 
Сабыр цард куы ’рцæуа, хæст куы фæуа, хæст, 
Уæд мæ уæззау цинел раласдзынæн æз. 
Сау туджы хъæбæртæ дарæстыл уыдзæн, 
Æмæ сæ нæхимæ уæд мæ хо ныхсдзæн. 
Баззайдзысты ностæ ’взонг буарыл æрмæст. 
Ностæн нæй ныхсæн дæр,— кæс æмæ сæм кæс. 
Зон, нæу носты сафын азтæн дæр сæ бон. 
Цасфæнды фæцæрон,— урсрихи дæр уон, 
Ностæ ма зындзысты ме уæнгтыл мæнæн, 
Уæд мæ фырттыфырттæ бафæрсдзысты мæн: 
«Зæгъ, баба, кæм уыдтæ ацы цæфты онг? 
Зæгъ, къуылых цæмæн дæ? Зæгъ, кæм и дæ цонг?» 
Æз зæгъдзынæн афтæ уыцы сабитæн: 
«Уыд кæддæр ыстыр хæст, — уыцы ран уыдтæн». 
73 

* * * 
Цард лæвар кæмæп у рагæй, 
Уымæн цард зонын у зын 
Царды даргъ, уæрæх фæндагыл 
Æз уæлахизмæ цæуын. 
Цард æз тохгæнгæйæ ’мбарын. 
Æз лæвар цæрæг нæ дæн. 
Цардыл æз цæфæй дæр зарын,— 
Адджын уымæн у мæнæн. 
Бузныг, демæ кæй дæн, уымæй, 
0 нæ хъæбатыр фæлтæр! 
Зарджытæ нæ кæнын къуымæй,— 
Дæн ыстыр хæсты фæлтæрд. 
Æз нæма бафсæстæн цардæй, 
Æмæ уый тыххæй хæцын. 
Хæсты сау фæздæджы, арты 
Æз нæ уæлахиз уынын. 
74 

ЧЫЗГАЙЫ ЗАРÆГ 
Тав мæ абон зиуы, 
0 сызгъæрин хур. 
Зæрдæ ’взонгæн риуы 
Абон нал у дур. 
Абон æз дæ кастæи 
Рухс цæсгом куы дæн. 
Сау лæппуйы уарзтæй 
Судзы риу мæнæн. 
Уый мын ныр дыккаг аз 
Хæсты арты ис. 
Уырдæм уый куы араст,— 
Тынг хъæлдзæг уыдис. 
Ссæудзæни фæлладæй 
Хъæубæстæм, хъæмæ. 
Нс ’рцæудзæн æгадæй 
Карз хæстæй мæнмæ. 
Хæрзиуджытæ риуæй 
Калдзысты цæхæр. 
Уарзæтты ысиуыл 
Цин уыдзæн фылдæр! 
75 

* * * 
Æз мæ сау туг абон дæр ма калин, 
Фæлæ не знаг къæхты бын фæцис. 
Хæсты ныр цы туджы зæй ысмал и, 
Уыцы ран мæ туджы ’ртах дæр ис. 
Дзурын æз, нæ фæдонтæ, сымахмæ, 
Дуæрттæ уын коммунизммæ сты гом. 
Мах, миййаг, куынæ схæццæ уæм рагъмæ, 
Уæддæр-иу нын буц кæнут нæ ном. 
Курын æз, уæ куывды-иу нæ мысут, 
Ахса мах æнусты дæргъы цæст. 
Хорз нын-иу нæ цыртытыл иыффыссут, 
Уадз, æвдисой фæлтæртæн нæ хæст. 
Æз мæ сау туг абон дæр ма калин... 
Фæлæ не знаг къæхты бын фæцис. 
Хæсты ныр цы туджы зæи ысмал и, 
Бузныг, уым мæ тугæй дæр кæй ис! 
76 

* * * 
Нæ хъары кæд 
Дæ зæрдæмæ мæ цинад, 
Мæ зарæг уæд 
Цæмæн хъæудзæни дæу? 
Цы зарæджы нæ уа рæстдзинад, 
Уый заринаг дæр нæу. 
* * * 
Чи зоны ’мæ уа мæ зарæг днссаг... 
Абон уал мæ хъарутæ фæлварын. 
Кæд мæ зард ныр искæй зæрды хиза, 
Сом дæр та уæд базондзынæн зарын. 
Æз мæхи, æцæг, фыссæг нæ хонын, 
Уымæ ма мæ къахдзæфтæ куы хъæуы; 
Кæд æз исты хорздзинадæй зонын, 
Уый та мæм уæд бамбæхсын нæ цæуы. 
77 

# * # 
Айнæг, айнæг! Демæ нæ, цъæх айнæг, 
Фидардзинад бавзарын фæнды. 
Мах дæуæй — хъæддыхдæртæ. Уыдтай нæ: 
Хæсты мах нæ бакуымдтам сæттын. 
Ды у айнæг. Мах та адæм мæнæ. 
Адæмæй та алчидæр лæг у. 
Адæм хорз куы фæцæрынц лымæнæй, 
Уæд гъеуый дæр фидар айнæг у. 
* * * 
Куы ссарын мæ рæдыд мæхæдæг, 
Уæд æй æз нымайын æрдæгыл. 
Куы мын æй фæзæгъы æндæр лæг, 
Уæд та йæ нымайын æцæгыл. 
+ * * 
Минæстæм нæ фæкæнын хæлæг, — 
Минæстимæ никуы райгуырд лæг... 
Фынгмæ гæсгæ мачи уарзæд дæу, 
Фынг мæ цæсты уыйбæрц кадджын нæу. 
Цæстæнгасы «уарзын дæ» кæд ис^ 
Уæд ма уымæй минасдæр кæм ис? 
78 

* * * 
Хъæу. Изæр. Æрталынг. 
Уынгты рухс кæлы. 
Чидæр хафы арынг, — 
Чъиритæ кæны. 
Фæздæджы гæбæзтæй 
Мæйы рухс кæсы. 
Физонæджы бæстæ, 
Хусысмаг хæссы. 
Ног та дæн нæ Иры. 
Хъæубæстæ, салам! 
Ам фæцардтæн бирæ... 
Кусгæ дæр ныр — ам! 
Нæу мæ бон фæхицæн, 
Райгуырæн, дæуæй. 
Нæй зынаргъдæр ницы 
Райгуырæн бæстæй! 
79 

* * ♦ 
Тох кæн цардыл, кæн фæллой æдзухдæр: 
Макуы бамбæхс адæмæй дæ сæр. 
Кус, цæмæй нæ цард фæуа рæсугъддæр, 
Абонæй уа сомы бон хуыздæр. 
Цард у уазæг: куы лæгмæ æрцæуы, 
Куы фæстæмæ ацæуы лæгæй. 
Хорз цард та рæстæггай мæн нæ хъæуы, — 
Хъуамæ æз æдзух цæрон фæрнæй. 
* * * 
Нæ ивгъуыдыл мын ма зар. 
Нæ фидæныл мын зар. 
Уыди нæ ивгъуыд уазал, 
Уыдзæн нæ фидæн хъарм. 
Бынтон нæ мæлы хорз лæг... 
Куы ’рцæуы уый ныгæд, 
Вæййы ма ’гас йæ хорзæх 
Нæ адæмы ’хсæн уæд. 
80 

» * * 
Æз нæ дзурын алыхатт мæ низтыл. 
Махмæ низтæн ницы у сæ бон. 
Мæн фæфæнды афт’ амæлын искуы: 
Хъуамæ ма æз уый фæстæ цæрон. 
Кæд мæ куыст у арфæйаг, — фæзæгъын, — 
Ис ма уæд мæлæты фæстæ цард! 
Æз нæ уыдтæн иу заманы зæххыл, 
Афтæ та æз нал уыдзынæн тагъд. 
Фæлæ абон уый тæссæй нæ тайын... 
Хъуамæ уон мæ мæлæтæн мæлæт. 
Æз куы кусон адæмы пайдайæн, 
Æз бынтон нæ амæлдзынæн уæд. 
Æз куы кусон адæмы хорзæхыл, 
Циу, зæгъут-ма, уæд мæнæн мæ низ? 
Нæй лæгæн æнусмæ цæуæн зæххыл, 
Фæлæ йын æнусмæ цæрæн ис. 
Ничи бæллы а зæххыл мæлынмæ — 
Цардыл мæ хуыздæр хъæуы фыссын. 
У æнцон æвзæр уæвын, мæ лымæн, 
У бæгуыдæр хорз лæг уæвын зын. 
Кадмæ, номмæ искæйтау нæ бæллын. 
Кæд мæлон, уæд — адæмы сæрыл. 
Цъаммар лæг дыууæ хатты фæмæлы, 
Хорз лæг та дыууæ хатты цæры. 
6 Лирикæ 
81 

* * * 
Уалæ мæйы хæхты сæрмæ сауыгъд, 
Ноджы ма — цæфхады ’рдæгау къæдз. 
Ехх, тæхуды, мæйы демæ ауын, 
Искуы симды уый цонгыл æрхæц! 
Уый æрхонин. Æз зæгъин: «Мæ къай дæ!.. 
Арвыл æз нæ уыдзынæн хæзна!» 
Фæлæ мемæ рахъыг уаид уайтагъд, 
Мæй фæцæуид а зæххæй, æз — нал. 
* * * 
Кæугæ-иу ма кæн, сау хабар куы райсай, — 
Æдзухдæр хæстæй хорз хабæрттæ нæй. 
«Фыссы та хорз», — мæ хоты мын-иу асай... 
Дæ бон дæхæдæг зондзынæ мæнæй. 
Хъæр мæм-иу кæн. Фæзыидзынæн дæ хъæрмæ, 
Цыртыл тагъд ма кæн, — ницы у гæххæтт. 
Æдзухдæр кæс мæ лисмотæм æнхъæлмæ, 
Мæ ныфс та у мæ мæлæтæн мæлæт. 
82 

* * * 
Уæртæ иу чызг дон æрхæссы, 
Сабыргай æрцæуы. 
Зулмæ мæм бæргæ фæкæсы, 
Фæлæ мæм нæ лæууы... 
Къахдзæфтæ кæны чысылгай, 
Астæу тынг ызмæлы. 
«0, дæ райсом хорз уа, чызгай, 
Дойныйæ куы мæлын». 
Чызг мæ комкоммæ æрлæууыд, 
Барухс и мæ зæрдæ... 
Дойны мын, миййаг, куынæ уыд, — 
Банызтон гъеуæддæр. 
Æз ныхъхъус дæн, мардтæн хурхæй., 
Чызг сæхимæ араст. 
Ахæм сау рæсугъды къухæй 
«Емынæ» дæр баназ! 
83 

# * * 
Цæй, хæрзбон! Дæ къух мæм авæр, 
Абон карз хæстмæ цæуын. 
Тох ыстынг, зын у йæ уавæр, 
Уым хъæудзæн лæгау хæцын. 
Чи зоны, фæстаг хатт дзурын, 
Йе уыныс фæстаг хатт мæн. 
Уымæн раргом ис дæ цуры 
Ныр мæ сусæг уарзт мæнæн. 
Дард, æнæзонгæ бæстæм мæ 
Тагъд куы фæхæсса хъысмæт... 
Зон, зындзынæн дæм фæстæмæ, 
Зон, дæуыл уыдзæн мæ мæт. 
Ехх, дæумæ, дæумæ кæсынæй 
Æз нæ бафсæстæн нырма) 
Демæ, уагæры, цæрынæй 
Æз кæд бафсæдин, зæгъ-ма! 
84 

* # * 
Мæн цы фæндыд, уый мæнæн нæ бантыст... 
Æз кæм уыдтæн, уый нæ зоныс ды. 
Хæст цы у, уый къайы цур нæ хатыс. 
Ды мæ ’ппындæр не ’ркодтай хъуыды. 
Зонын æз, дæ зæрдæ мæм æхсайдта 
Хæстмæ, дардмæ, — уый уыди бæлвырд. 
Ардæм мæн дæ уарзондзинад сайдта... 
Джу æдзух мæ æрцæуын фæндыд. 
Ды мæм арæх «рацу», зæгъгæ, сидтæ... 
Æз нæ уыдтæн ус курыныл уæд. 
Æз хæцыдтæн, рухс цæмæй уа фидæн, 
Ницы мæм каст уый тыххæй мæлæт. 
Фæлæ уайтагъд нал истон писмотæ, 
Уыд зын ран хæстон лæджы зæрдæ. 
Ды дзæбæх дæр нал дзырдтай мæ хотæм, — 
Ды æндæры уарзыныл фæдæ. 
Æз дæм мæнæ ныр цæфтæй æрцыдтæн... 
Æмæ нæу мæ асайын хатыр! 
Ды лыгъд лæгмæ ацыдтæ чындзы дæр, 
Уæд дæхи цæмæй раст кæныс ныр? 
Дæн нæ Иры, фæлæ нæу мæ мæтаг — 
У мæ фæндаг хæстмæ ногæй раст, 
Æз мæ цæфтæй фервæзтæн æмæ та 
Ног цæуын, — ызнаг нæма у саст. 
85 

Хæст цæуы. Æз адæмы нæ сайын, — 
Мах фæнды сæрибарæй цæрын. 
Æз хæцын ныр растдæрыл нымайын, 
Кæд цæуы хæст адæмы сæрыл. 
Кæд фæмард уон, — ма-иу мæ кæ мысгæ, 
Мæн тæппудæй аивын нæ хъуыд. 
Алкæд фæнд нæ бакæны æнтысгæ, 
Мæн та дсмæ базæронд фæндыд. 
Ныр хæрзбон у. Ма мыл-иу кæ рисгæ... 
Уæвгæ нæу дæ хуызæнæн уæлдай... 
Хæст куы фæуа — ракурдзынæн искæй, 
Æз дæр цардæй райсдзынæн мæ хай. 

Ленæйæн 
* * * 
Æз æмæ ды — ирон æмæ уырыссаг, 
Фæлæ бинонтæй тынг дзæбæх цæрæм. 
Кæй ыстæм иу, уый абон нал у диссаг, 
Лымæнæй мах нæ фидæнмæ цæуæм. 
Мах кæрæдзийæн адджын ыстæм, адджын, 
Нæ иудзинадæн бирæ кæнæм аргъ. 
Ир æмæ Уырыс баиу ысты раджы, 
Æгæр æрæджиау баиу ыстæм мах. 
* * * 
Æз цы сахат райгуырдтæн, — куыдтаин... 
(Лæг фыццагдæр базоны кæуын). 
Уæд мæ цуры исчитæ уыдаид, 
Æмæ уыдон кодтой цин мæныл. 
Фæлæ сын куы амæлон æз искуы, 
Уæд кæудзысты («Лæг йæ цард фæци».) 
Кæд уæ рисæй никуы кодтон рисгæ, 
Хорз адæм, уæд дзæгъæл уыди уæ цин. 
# * * 
Дæ бонтæй ма кæн, ма, мæ хур, хынджылæг. 
У цард къæбиц —• дæ хорздзинад æм хæсс. 
Кæд дæ фæнды ысуæвын дæу ыстыр лæг, 
Уæд уал фыццаг чысыл лæгæн ысбæзз. 
87 

НæхиАзæйæн 
* * * 
Мæныл мæ бон фæизæр ис, фæизæр. 
Ныр у дæуæн та райсом, æмæ худ. 
Мæныл мæ хур ныгуылæнмæ фæхизы... 
Дæуыл нырма ныр ыскасти дæ хур. 
Дæуимæ уайтагъд рох кæнын мæ хъыгтæ, 
Æмæ вæййын дæхи хуызæн æвзонг. 
Мæ рустыл уад дæ карæнæй цæссыгтæ, 
Æмæ мыл абон цинтæ кæнын зон. 
Æз дæр дæуимæ хъæлдзæг вæййын, хъæлдзæг! 
Куыд тыхджын дæ, ныртæккæйы фæлтæр! 
Зæрондæй мын нæ цæудзыкæ æд лæдзæг, 
Ды цасфæнды куы фæцæрай, уæддæр. 
Мах рæзæм иумæ, ма мын кæс мæ асмæ, 
Æз дæр ма рæзыи, — рæзтæн нæй кæрон. 
Кæсæд мыл хур сæдæ азы дæ фарсмæ. 
Æмæ мæнау куыд нæ кæнай зæронд. 
88 

ч и н ы г 
„КЪÆСÆР"-æй 

♦ * 0 
Уæ, ме ’мдзæвгæтæ, бирæ мын фæцæрут! 
Мæнæн мæ фæстæ баззайут цыртæн, 
Мæхæдæг æз мæ мад æмæ мæ фыдæн 
Куыд баззадтæн фыртæн. 
Цæрут, цæрут мæ фæстæ дæр æнустæм, 
Мæхи фæндаг мын абардзæн хъысмæт. 
Кæд мæм уыд царды хорздзинадæй исты, 
Нæ соммæ йæ фæхæццæ кæнут уæд. 
Сымах мæнæн — мæ сабитæ, мæ фидæн, 
Æз та — уæ мад, фæрысти уыл мæ сæр. 
Лæгæн бæззут йæ цард æмæ йæ тохы. 
Мæн ис сымахæй тынг бирæ æфсæрм. 
Фæлæ уæ цард нæ фæдаргъдæр уыдзæни... 
Мæ сидын циу, — уæхæдæг мын бæззут! 
Кæд уæ бынтон тагъд ферох кæной адæм, 
Ныртæккæ дæр уæд сыскъуынæд уæ уд! 
Æз цард нырма нæма фæдæн кæронмæ... 
Сымахыл ма мæ бахъæудзæни мæт. 
Бынсæфт фæут, лæджы аккаг кæд не стут. 
Æмæ уæ раттæг мацуал раттæд уæд! 
90 

Кæд не стут фыст мæ хид æмæ мæ тугæй, 
Кæд уыл хæрз дзæгъæл бахордтон мæ уд, 
Кæд æз сымахæй адæмы фæсайын, 
Уæд та бынтон фыдæнæрай фæут! 
Æмæ, миййаг, куы амæлат мæ разæй, — 
Мæ ручкæ уын ныссадздзынæн цыртæн: 
«Сымах мæнæн нæ бæззыдыстут цотæн, 
Мæ фыдæн æз куыд бæззыдтæн фыртæн». 

* * * 
Фыды къæсæр, фыды къæсæр, зынаргъ дæ, 
Дæумæ та мæ æрыздæхын хъуыди. 
Кæмфæнды дæр, куыд дæм æрцæуон тагъддæр, 
Æз ууыл кодтон алыхатт хъуыды. 
Зæххы къорийыл бирæ ис бæстæтæ, 
Æнæ дæу мын æппæт зæхх дæр — къуындæг. 
Дæуæй райдайы райгуырæн бæстæ дæр, 
Дæумæ тырны кæцæйдæриддæр лæг. 
Кæм райгуырдтæн, кæм кодтон хъомыл раздæр, 
Кæм сахуыр дæн хæдзар зонын фыццаг... 
Дæуæй æз балцы цал хатты фæраст дæн! 
Ныр дæр та дæм ыссардтон æз фæндаг. 
Æз цин кæнын, фæзылдтæн кæд кæмдæрты, 
Уæддæр та ног кæй бахызтæн дæ сæрты. 
92 

* * * 
Мæ бон цы уыди, уыйбæрц мæ нæ равдæлд... 
Мæ фæндтæн нал у иу цард ныр æгъгъæд. 
Цæй, бирæ цардмæ мауал бæллон афтæ... 
Мæ бирæ цард мæ бирæ сконды уæд! 
Нæу рæстæг сафгæ, уый куыд сæфтон раздæр, 
Нæ зыдтон уæд, кæй мыл кæндзæн цыбыр, 
Мæ дзæгъæл митæм худгæбылæй кастæн, 
Кæнын сыл хъыг мæстæймæлгæйæ ныр. 
Цы азтæ фесæфт, уыдоныл ныр нал дæн, — 
Æз гæрдын ногæй сомбонмæ фæндаг. 
Мæхæдæг азтæ «давын» ныр мæ цардæй, 
Кæд ма мын исты бантысид, миййаг. 
Цы уыд, уый уыд, мæнæй ма уый цы рисса! — 
Мæнæн мæ фидæн у мæ цин, мæ диссаг. 
93 

* * * 
Æз дæн хæстон лæг. Цал цæфы дæн, цал! 
Мæ мæлæтмæ-иу комкоммæ ныккастæн... 
Мæ цард нæ уыд кæйдæр цардау æнцад, 
Фæндæгтыл мæ фæзæронд кодтой азтæ. 
Фæзæгъынц: цард у иу боны хуызæн. 
Кæд раст у уый, уæд мыл фæссихор кодта. 
Тырныдтон æз... Кæм хаудтæн, кæм цыдтæн... 
Æмæ мыл рæстæг тагъд донау ызгъордта. 
Мæ уарзондзинад, кодтай-иу мæ мæт. 
Мæ тых кæм саст, ды кодтай уым тыхджындæр. 
Нæ дæ цæфтæ, нæ кæныс ды рынчынтæ, 
Нæ кодтай уазал, нæй дæуæн мæлæт. 
Æмæ дæм æз хæлæг кæнын, хæлæг: 
Ды дæ æнусон, нæу æнусон лæг. 
94 

* * * 
Нæ уыдтæ мемæ тохы арты, 
Уæд мæ цæмæн фæкæныс хъаст? 
Фæлвар мæ: зын кæм вæййы царды, 
Нæ бæстæйæн кæм вæййы тас. 
Æрлæууæм-ма зын раны иумæ, 
Æдзухдæр-ма мæ фарсмæ цу. 
Ды фембæл тохы бон мæнимæ, 
Ыстæй-иу уыйфæстæ уæд дзур! 
♦ * + 
Нæу хъыгаг, мæлгæ кæй кæнæм, 
Ис нæ алкæмæн дæр рад. 
Фæлæ мацы сараз хорзæй, 
Уæд цы у мæнæн мæ цард? 
Уарзын æз: æхсар кæм хъæуы, 
Уым тæппуд лæгыл фæку. 
Лæг зын ран æвзæр нæ кæны, 
Лæг кæмдæриддæр лæг у. 
95 

* * * 
Æз бузныг мæхицæй уæд уаин, 
Мæхи дæр уæд не ’фхæрин æз, 
Мæ ныхасæй исчи куы райид, 
Ие зарынæн иучысыл бæзз! 
Нæ дзыллæйы куыст æмæ кадæн 
Мæнæн дæр куы кæлы мæ хид. 
Сæхи мæ куы схониккой адæм, 
Куыд хонын æз уыдон мæхи. 
Æххуыс сын куы уаин сæ царды, 
Кæрæдзи куыд уарзой фылдæр. 
Кæм дзурой сæ уарзондзинадыл, 
Гъеуым сæ куы хъæуид мæ сæр. 
96 

* * * 
Кæд рæдийон, раст-иу мæ уæд агай... 
Макуы-иу зæгъ: «Уадз æмæ лæууæд». 
Ма мыл-иу худ. Зон, мæхæдæг хатгай 
Æз мæхиуыл тынгдæр худын уæд. 
Æз фæдæн æнцон æмæ зын рæтты, 
Фæлæ иуæн алцы зонæн нæй. 
Ды мæнæн куынæ зæгъай мæ рæдыд, 
Нæй мын уæд ызнагдæр лæг дæуæй. 
* * # 
Фæсаууонмæ нæ зонын фауын, — 
Уый у тæппуддзинад, æвзæр. 
Зæгъдзынæн цæсты раз хуыздæр. 
Лæгмæ цы нæ уайдзæф æрхауы! 
Уæд уайдзæф ракæнын дæ бон, 
Фæлæ йæ райсын дæр ды зон. 

* * * 
Дард, кæмдæр, Кавказы ис мæнæн хæдзар. 
Уым цæрынц мæ хотæ, уым мæ фыд нынкъард. 
Уый тæрсы йæхицæн — ку’ аззайа дзæгъæл, 
Уый йæ цыппар фыртæн нал у ’гасæнхъæл. 
Хъæумæ бацыд не знаг, — у фашист, æрра. 
Дзæгъæлы нæ ныхъхъус уым мæ хо Вера. 
Хæдзары йæ фыртты нал уыны мæ фыд. 
Фыдмæ фыртты бæсты цардхалæг æрцыд. 
Æмæ уал ныр уым ис, нал сæм ис фыссæн. 
Нал исынц мæ писмо, ныр мæ фыд тыхсдзæн... 
Ма тыхсут, мæ хотæ, о мæ фыд, мæ мад. 
Лидзы махæй не знаг, сæмбæлдзыстæм тагъд. 
98 

* * * 
Чифæнды цыфæнды дзурæд, 
Æз къæмдзæстыг лæг нæ дæн. 
Цæй-ма, уæдæ ды мæ цуры 
Исты уайдзæф зæгъ мæнæн. 
Ивгъуыд, ’взæрæй дæ цы уыди, 
Уый æз къæхты бын кæнын. 
Фидæн мæм хуыздæр ысзынди, 
Уымæ цингæнгæ цæуын! 
* * * 
Мæ хорз æмбал, рæдийын мæ нæ фæнды, 
Фæсаууæтты цæмæн хъæуы æртхъирæн?.. 
Фæфыссын æз, цы сфыцы хорз мæ зæрды, 
Æмæ хъуыды цæуыл фæкæнын бирæ. 
Æмæ цæвыныл ма кæн тагъд æппындæр. 
Ысдзæбæх кæн ды искæй цæф фæлтау. 
Æмæ бынтон нæ фæдæ кæд дæ бындар, 
Уæд нын ды не ’хсæн уарзондзинад тау! 
99 

* * * 
Мæ хуымты тауын ног тауинаг уалдзæг, — 
Мæ хордон хорæй йедзаг уа фæззæг. 
Мæ сыгъдæг фæллой хорз мыггаг ныууадздзæн, 
Уыдзæн æй уæд мæ фæстæ дæр уынæг. 
Мæ хуымы кусын райдыдтон æз раджы, 
Фæлæ бынтон хорз — афтæ нæй зæгъæн... 
Кæд уа мæ хор нæ ног фæлтæрæн адджын, 
Уæд-иу æй зон: нæ фæкуыстон дзæгъæл. 
Фыдгулы фæстæ ма баззайæд мацы!.. 
Мæ хуымты астæу нал уындзыстут мæн... 
Йæ фæстæ хорз лæг хорздзинад ныууадзы, — 
Мæ хорæрзад — мæ зарджытæ мæнæн. 
Зын у, æз зонын, хорздзинад ныууадзын, 
Фæлæ зындæр у: мацы ныууадз, мацы... 
100 

* * * 
Æнцад куы ’рбадын мунæгæй мæ уаты, 
Хъуыды кæнын: цымæ нæ дæн хъæстаг? 
Йæ куысты кусы алчидæр йæ рады, — 
Нæ адæмæн цы пайда дæн æз та? 
Кæмæн фæдæн æз хорздзинæдтæ царды? 
Мæхицæн иутæ «хорз» фесты мæнæн! 
Куыд нæ у хорз æмбалæн исты раттын! 
Фæлæ фыдгæнæг макуы у лæгæн. 
Мæ фыст, мæ цардау, къабузджын уа хъуамæ. 
Мæ фыст, мæ цардæй ницы ис уæлдай. 
Мæ цард, мæ куыст, мæ хуым цæмæнуа хъамыл,— 
Æдзухдæр хъуамæ хорджын уа мæ хай. 
Мæ бон ыскæнын хорзæй циу мæ бæстæн, 
Цæмæн ыскæна исчи уый мæ бæсты? 
101 

* * * 
Фæндаджы был, рæсугъд дидинæг, ды 
Цæмæн æрзадтæ? Нал зындзынæ рыгæй. 
Сæумæйæ мæ дæумæ кæсын фæнды, — 
Дæхи куыд найыс æртæхы цæссыгæй. 
Дæ рæэты дарддæр ацæудзынæн æз. 
Дæ тæфæй æз мæ рагбонты æфсæст дæн. 
Фæндаггонтæм лыстæгдæр, мæ хур, кæс, — 
Æртондзæн дæу ам иу чидæр мæ фæстæ. 
Уый цалдæр хатты басмуддзæн дæумæ, 
Ыстæй дæ иуварс аппардзæни рыджы. 
Дæхи мын зон: дæ сæр мын хæсс сæрмæ, 
Куыд дæ хæссой æд уидæгтæ, æд сыджыт. 
Дæ уынд кæй хъæуы, уый хъæуæд дæ цард дæр... 
Кæй дæн дæ цуры, уымæй дæр æрцардтæн. 
102 

* * * 
Æнæмæт чи уа, уый нæ уыны фын. 
Ныффынæй вæййы. Сихормæ дæр не сты... 
Æз та æхсæв мæ хуыссæны тæлфын, 
Æмбисæхсæв дæр ме ’мдзæвгæмæ фестын. 
Кæд афынæй уон иучысыл, уæд та 
Мæ фынты дæр мæ хъуыдыты ныббырьш, 
Æхсæвæй-бонæй у мæнæн мæтаг 
Мæ фыссинаг, куыд æй зæгъон цыбырæй. 
Æмæ йыл кусын. Бафæллайын æз. 
Æрдæгкондæй йыл адаргъ вæййынц бонтæ. 
Уæддæр вæййы йæ саразын мæ хæс, 
Æмæ йын уæд ыссарын æз кæрон дæр. 
Мæн ме ’мдзæвгæ æнæхуыссæг кæны. 
Мæ хид ыл раст хъæддзау лæгау кæлы. 
103 

* * * 
Ды лауызау æнцон фæлдахæн дæ. 
Цыфæнды лæг дын айсæрдæд дæ былтæ, — 
Ды дæ æдзух цæстмæмитæм цæттæ, 
Æз та нæ хæрын ахæмтыл мæ бынтæ. 
Æмæ лæджы ном худинаг кæныс. 
Ды сахуыр дæ кæйдæр хъуыдытæ давын. 
Дæ арахъхъ дæр кæд фæуыдзынæ нызт? 
Æви дын уый дæхи фæуынмæ хъавы) 
Æз уарзын ахæм, тых кæмæн нæй, тых, 
Кæмæн нæу, кæ, дæ хуызæн лæг йæ лымæн. 
Чи цы у, ууыл чи зоны сæттын, 
Бæрзонддæр чи у, чи цы ран ис, уымæй. 
Ды тохы дæр, ды царды дæр — мæнгуд, 
Уæддæр ныккæныс тынг уæлиау дæ худ. 
104 

* * * 
Æдзух мæ, гормон, де знаг хоныс ды. 
Æз дæр дæ, уæдæ, ме знаг хонон хъуамæ? 
Куыд чысыл дæ! Дæ ныхас та — ыстыр, 
Дæ хуызæнмæ та чи сластаид хъама?.. 
Уæдæ æз ме знаг никуы хуыдтон дæу: 
Мæхи æгад цæмæн кæнон дæ номæй? 
Мæнæн дæ хуызæн знаджы аккаг нæу, 
Нæ уæндыс дзурын ды лæгау æргомæй. 
Куы уыди зын нæ Райгуырæн бæстæн — 
Мæнæн мæ туг калд, ды нымбæхстæ цъассы, 
Æмæ мын ныр, дæ бамбæхсты фæстæ, 
Лымæнæн дæр, ызнагæн дæр нæ бæззыс. 
Мæ амонд ис гъеуый мидæг мæнæн, — 
Æнæзæрдæхудт адæмæй кæй дæн! 
105 

* * * 
Мæ чиныг та мын дзыллæтæ кæсдзысты, 
Æппардзæн уымæ алчидæр йæ дзырд... 
Зæгъдзæни исчи: «Нæй мæ кой йæ фысты», 
Зæгъдзæнис иннæ: «Лмайы йæ цырт». 
Мæн цырт нæ хъæуы, дурæй цырт уæлдайдæр. 
Куы мын æмбæла, рох нæ уыдзæн уæд. 
Æз ыл фæуин «мæрдты бæстæй» тæргай дæр, 
Хъæуы æндæр цырт, — дурæй нæу æгъгъæд. 
Æз зонын, хорз лæг абырсы мæлæты, 
Фæлæ мæ фæстæ чи мысдзæни мæн: 
«Иæ цырт ис уымæн адæмы зæрдæты, 
Æмæ йæ ном æнусмæ дæр цæрдзæн». 
Фæлæ, æнхъæлдæн, рох уыдзынæн райсом... 
Фæлтау æз абон, цæй, æндæр куыст райсон! 
106 

* * * 
Ехх, мæ лымæн, ма мын амон рувын, 
Уыд мæнæн хуымгæнæг лæг мæ фыд. 
Уый зыдта йæ дугмæ гæсгæ кувын, 
Хор та-иу æм тугвæллойæ уыд. 
Уалдзæг уарзтон хорз бæхтæ ’мæ гутон. 
Сæрды та-иу быдыры рывтон. 
Фæрсæгтæ ’мæ хæмпæлгæрдæг — уыдон 
Къухæй æз хæлæфгæнгæ тыдтон. 
Дардтой мын уæд хистæртæ мæ цæстмæ: 
«Гъе, лæппу, æвзонг ма дæ, æвзонг.» 
Ма, дам, уадз хæмпæлгæрдæг дæ фæстæ, 
Рувын та йæ ма бахъæуа ног. 
Ныр цы кæнын, уый кæнын æнувыд, 
Кусын ныр бæстон æмæ сындæг. 
Æз æдзухдæр ме ’мдзæвгæтæ рувын, 
Хъуамæ уой æнæхæмпæл, сыгъдæг. 
107 

ПИСМО ЮРИЙ ГАГАРИНМÆ 
Æз цин кæнын! Ды атахтæ уæлæрвты! 
Ды дзуар нæ дæ, ды — ме ’мбæстон, зæххон. 
Мæ къухы ма мæнæн дæу бæрц кæм æфты! 
Фæлæ æз дæр,— советон лæг, ирон. 
Æвзонг дæ ды. Нырма дæуæн у райсом, 
Мæныл та ныр фæивгъуийы мæ бон. 
Лæдзæг — нæма! Мæ хотыхтæ та райсон 
Æмæ æз дæр дæ къахдзæфтыл цæуон. 
Цæуæм мах размæ. Разæй ис нæ парти. 
Уæларв дæр уымæн басгæрстай фыццаг. 
Цы зæгъа парти, уый мидæг та ард и. 
Йæ руаджы Мæймæ аразæм фæндаг. 
Цы ма у аргъау? Ие цы уыди Демон? 
Дæ разы нал ис аргъæутты дæр уæз. 
Æмæ, Гагарин, иу рæстæджы демæ 
Кæй цæрын, уымæй амондджын дæн æз. 
Уæлæрвтæ федтай, сахъ лæппу, æрыгон! 
Æппæты разæй уырдæм ды фæдæ! 
Кæй дæ коммунист, уый мын у æхсызгон 
Æмæ нæхи, советон лæг кæй дæ! 
108 

* * * 
Размæ цу дæхи айгæрст фæндагыл, 
Уадз æмæ дæ де знаг дæр уына. 
Циу дæхи знаг? Ма нымай уый знагыл, — 
Де знаг у æппæт адæмы знаг. 
Уый фыдæнæн базон ды цæуын дæр, 
Нæу æххуыс зык цæуæнты цæссыг. 
Хъуамæ ногæй райдайон цæрынтæ, 
Хъуамæ сомбон самайон мæсыг! 
Ис ныр аргъ мæ тухийæн, мæ тугæн. 
Иугæндзон дæр никуы вæййын æз: 
Цъаммарæн йæ цæсгомыл нытту кæн, 
Хорз лæджы та де ’ккой дæр фæхæсс. 
Мах куы фæуæм не стыр мæсыг амад, — 
Нал уыдзæни а зæххыл хылтæ. 
Цалдæр хатты чи мард æмæ н’ амард, 
Уый фæцæрдзæн тæппудтæй фылдæр! 
109 

САХАТ 
Æз федтон хъæды кæрон, хæсты, 
Куыд аскъуыд ну лæппуйы цард. 
Ныллæууыдтæн. Мæ худ ын систон., 
Ызнон, æвæццæгæн, фæмард. 
Уый ам хæцыд, лæгау, нæ бартыл, 
Фæци æрыгонæй йæ дуг... 
Йæ сахат та æрттывта цонгæй, 
Ныттæгæр хус зæххыл йæ туг. 
Йæ сахатыл нæ сæмбæлд нæмыг, — 
Зæрдæйы ахызти тæвдæй... 
Сахат ис аивæн сахатæй, 
Зæрдæйæн та зæрдæйæ нæй. 
Æз æй уым баныгæдтон донбыл... 
Хæстоны мардæн кад, цыт и. 
Иæ зæрдæ банцади йæ куыстæй, 
Йæ цонджы сахат та цыди. 
110 

ЦЫППÆРГАЙ ÆМÆ ДЫГАЙ 
РÆНХЪЫТÆ 
* * * 
Дыууæ рæнхъæй, йе та цыппарæй 
Мæ хъуыды куы фæвæййын фыст, 
Уæд ма йæ цы ивазон барæй, 
Кæд уымæй æрцæуы æвдыст? 
* * * 
Хъыг дын у, хъыг, æндæр искæй ысгуыхт? 
Цæстуарзон у, дзæгъæл дзурынæй банцай! 
Дæ зонд кæд немæ, не ’хсæны ысфыхт, 
Æдзухдæр уæд дæхи гуылы бын ма ’ндзар. 
* * * 
Ма дзур афтæ: «Алцыдæр æз зонын.» 
Нæй æппындæр зонынæн кæрон. 
Дзур фæлтау: «Æз ницы зонын мур дæр.» 
Æмæ уа фылдæр зонын дæ бон. 
* * * 
Мæ фæндыр 
Ног нал у, фæлæ ма йæ бауадз... 
Йæ хъæлæс ма ног у уæддæр. 
Зæронд гал нæ фехалдзæн ауæдз, 
Уый не ’руадздзæн зæхмæ йæ сæр. 
111 

♦ * * 
Кæд мæ фæллой фидæн бонтæм афтдзæн, 
Кæд мæ ном æлгъыстаг ном нæ уа, 
Кæд мæ зарæг сомбон дæр хъæуа, — 
Хур мæ уæд мæ ингæнмæ дæр тавдзæн. 
* * * 
Хæстон йæ тæрныхыл фæхæссы 
Йæ маст, куы фæбæззы лæгæн. 
Тæппуд йæхи удæн фæтæрсы, — 
Хъæбатыр — райгуырæн бæстæн. 
* * * 
Дзырдтой-иу мын: «Куыд æнкъард дæ, цы ’взæр дæ. 
Кæм хъусай зарын, уырдæм-иу цæугæ!» 
Нæ вæййы зараг, чи вæййы фыд-зæрдæ. 
Хъæбатыр лæг нæ фæкæны кæугæ. 
* * * 
Æдылыйæн хуыздæр — ныббарын... 
У диссаг иуæй-иуты конд: 
Йæхæдæг чи ницы æмбары, 
Кæмæндæр ф’ амоны уый зонд. 
* # * 
Æрæхсæв хъæуы. Цъыс-цъысæгтæ уасынц. 
Æркодта зæхх йæ сау уæйлаг нымæт. 
Кæсут-ма арвмæ, «Авд хойы» куыд хъазынц. 
Мæн та ам, Зæххыл, бацыди сæ мæт... 
112 

* * * 
Ус йæ лæджы къæхтæ ’зæрæй 
Къуырф тасы æхсы, 
Лæг йæхæдæг та ысхъæлæй 
Газеты кæсы. 
* * * 
Дæ ном мæ бахудын кæны. 
Æвæдза, цас уарзыс дæ уды! 
Фæхудыс иунæгæй мæныл, 
Æз та дыл адæмимæ худын. 
* * * 
Нæу, ничи де ’мзонд. Ма фервæсс дæхиуыл. 
Дæ цин, дæ хъыг — æрмæст дæхи эæрдæйы. 
Цæуыл кæуыс, — нæ, ничи скæудзæн ууыл, 
Цæуыл худыс, уый худинаг нæ вæййы. 
* * * 
Сывæллонæй нæ зыдтон, дуг цы расидт, 
Ныр зонын уый æмæ дзы хъæлдзæг дæн. 
Мæ ивгъуыдæй ма ме ’взонгдзинад райсин, 
Æндæр мæ дзы куы ницы хъæуы мæн. 
* * * 
Кæс-ма, йæ тæккæ фарсмæ дæн, 
Мæ фæд мын агуры уæддæр. 
8 Лирикæ 
113 

* * * 
Æз рæзин, рæзин, цасфæнды цæрон, 
Поэты рæзтæн никуы ис кæрон. 
* * * 
Цæмæй дæ уарзон, — базонын мæ бауадз, 
Ды дæр мæ базон, уыйфæстæ мæ бауарз. 
# * * 
Æппæтдæр цæст уыны. Æрмæст 
Иæхи нæ уыны цæст. 
* * * 
Цæрынæн æдзухдæр хъæуы, мæ хур, ахуыр. 
Дæ дæндæгтæм гæсгæ хæринаг дæр агур. 
* * * 
Зæхх у сценæ, цард та — драмæ, 
Архайджытæ — мах. 
114 

* * * 
Кæддæр нæ зæххыл равзæрдтæн; æцæг, 
Кæд атæхын, уæддæр та зæхмæ здæхын, 
Фæндтæ — цæндтæ, æз — цардаразæг лæг, 
Æз-иу кæдæм нæ афтыдтæн нæ зæххыл! 
Фæлæ уыдзæн мæ фæндæгтæн кæрон, 
Мæ цардæн дæр, о, чи зоны, рæхджы бон... 
Мæ хорз фæндтæн та, — цасфæнды цæрон, — 
Кæрон нæ уаид, — афтæ у лæджы конд. 
Ыстыр у дуне. Уый тыххæй зæгъын: 
Кæд нал уон, уæд нæхи зæххыл куы бафтин. 
Мæн размæ тынгдæр бахъуыди тæхын, 
Æппын мыл цæст куыннæуал хæца, афтæ. 
Кæм уа мæ ингæн, уый фæрсты дæр дард 
Æз хъуамæ скъæфон фидæнмæ мæ зард. 
115 

* * * 
Куыд хорз уыд, куыд, бæрзонд цъуппыл дæ бадæнТ 
Кæдæм нæй алкæд бирæтæн фæндаг. 
Ды уыцы ранæй расхъиудтай æгадæй, — 
Фæз ран бадын нæ сахуыр дæ фыццаг. 
Уырдыгмæ кастæ хохы тæккæ рагъæй, 
Уыдта дæ алчи, ды уыдтай дæхи. 
Зыдтам дæ мах, иу нал зыдтай ды махæй, 
Нæ калдтай немæ кусгæйæ дæ хид. 
Ды ферох кодтай, немæ-иу кæй цыдтæ... 
Уæд дæр æрмæст дæхиуыл кодтай мæт. 
«Зынаргъ æмбæлттæ!» — афтæ-иу куы дзырдтай, — 
Уæлиау куы сбадтæ, байрох дæ сты уæд. 
Дæ «бæрзонддзинад» аззад ныр æрдæгыл... 
Æфсургъы саргъ нæ фидауы хæрæгыл. 
116 

* * # 
Иу куыдз ис нæ сыхы, 
Сусæгæй хæцæг. 
Марг ис, марг йæ дзыхы, 
Райсын æм лæдзæг. 
Иу мæкъуылы цъуппæй 
Ратахт уый æмæ 
Систа мæн æпп-уппы, 
Гæпп кæны мæнмæ. 
Хойраджы хъæстæйыл 
Фесдæры зæвæт, 
Хицауы цæстмæ мыл 
Калы уый йæ сæт. 
Уарза йæ йæ хицау, 
Уый йын исчи нæу. 
Хъуамæ уый нымудза 
Хорз рæйынæй дæу. 
Ахæм куыдз у цъаммар, 
Сусæгæй хæцы. 
Ахæм куыдзы цармы 
Ис дыууæ куыдзы. 
117 

* # * 
Амардта мæ иу æмдзæвгæ хурхæй... 
Банызта мын, иудзырдæй, мæ туг. 
Бирæ йыл цæмæн фæкодтон тухæн? — 
Домы мæ хуыздæр фыссын нæ дуг. 
Мæн куыд фæндыд, афтæ мын нæ куымдта, 
Уый куыд фæндыд, афтæ та йын — æз: 
Сафтид кодтон домд сæрæн йæ къуымтæ, 
Нал-иу ардтон иу дзырды дæр уæз. 
Цалдæр азы кодтон тухæн ууыл, 
Раст цыма йын нал уыди гæнæн, 
Æз фæхудтæн уыйфæстæ мæхиуыл, 
Ныр тыххæйты бакуымдта мæнæн. 
Циу зынгæнæн, уый размæ мæ къухтæ 
Никуы сдардтон, уый мæ туджы нæй. 
Циу зынгæнæн, уарзын уый æдзухдæр: 
Райгуыры æнцойдзинад зынæй. 
118 

* * * 
Уарыс, мит, тъыфыл-хæмпусæй 
Ды мæ дзыккутыл, — сæ хуыз 
Раджы аивтой: ысурс дæн 
Æз æнæуи дæр, кæсыс? 
Мæн сæ сау хъуыди, куы уыдтæн 
Усгур, сахъ лæппу, сæрæн. 
Хъал уыдтæн мæ сау дзыккутæй, 
Ныр сæ урсæй бузныг дæн. 
Мит, мæ пъагæттау, фыццаг хатт 
Ды мæ уæхсчытыл нæ дæ. 
Раджы, раджы уыдтæн агхаф... 
Ныр лæппуйы цард фæдæн... 
Ма тæрсын кæн мæн ысурсæй, 
Урс зæронды нысан нæу. 
Уар мыл, уар, уæдæ хæмпусæй, 
Нал аздахдзынæн æз дæу. 
119 

ИУ РЕДАКТОРМ/Е 
Ма цæуын кæн искæй фæдыл мæн. 
Мæн ныууадз, дæ хорзæхæй, мæ адыл, 
Æз кæддæр фæд кæныныл фæдæн, 
Ныр хъæуы фæндаг кæнын, уый хатын. 
Мæн цы фæнды, уый фыссын æрмæст. 
Æмæ ма тæр алы хатт дæхи фæнд. 
Нæй, нæ цæуын искæй фæдыл æз. 
Æз кæнын æвæд рæтты мæхи фæд. 
Æз цы фыссын, хъуамæ уый уа мæн, 
Дæу цы фæнды, уым тыххæй уый ма тъысс. 
Ау, æз дæр мæ фыды фырт куы дæн, 
Ды гъеуый, зынаргъ æмбал, нæ хатыс. 
Иу мисхал дæр ма раппæл мæнæй. 
Раст зæгъын та адæмы хъуыддаг у. 
Иу барæнæй алкæй барæн нæй, 
Алкæмæн дæр хицæн барæн агур. 
Æз куы фыссон, уæд дæуыл нæ дæн. 
Хъуамæ уон мæхи хуызæн мæ зарды. 
Ма цæуын кæн искæй фæдыл мæн. 
Мæн ныууадз, дæ хорзæхæй, мæ адыл. 
120 

ч и н ы г 
„АЙДÆН"- æ^ 

* * * 
Мæн къуыммæ ма хæсс афтæ арæх ды, 
Æдзух хъæрæй кæй нæ цæгъды мæ фæндыр. 
Цы ис мæ зæрды, уыдæттыл цæгъдын, 
Дæу та мæ цагъдмæ байхъусын фæфæнды. 
Æгæр тагъд кæнæм иуæй-иу ран мах, 
Мæ хорз хæлар, нæ санчъехтæ гæппытæй. 
Кæм хъæуы сабыр, уым цы кæнæм тагъд, 
Куы йæ зонæм: гæппæй дугъ нæй æппындæр. 
Фæндаг у цард. Уый хорз зонын хъæуы. 
Цæй, къахдзæфгай йыл ацæуæм, æдæрсгæ. 
Цæмæй нын дарддæр бантыса цæуын, 
Гæппæй гæпп’ астæу макуы уа æнæсгæрст. 
Æнæ зындгонд нын мацы уæд нæ зæххыл. 
Фæстæмæ йæм куыд нæ бахъæуа здæхын. 
122 

* * * 
Фæзæронд дæ æнæ усæй, уый зон! 
Нæй, нæй лæдзæгыл дугъ уадзæн æдзухдæр. 
Цæрæнбонты нæ уыдзынæ æвзонг, 
Цæрæнбонты нæ уыдзынæ рæсугъд дæр. 
Куы кæнай ды æппæт чызджыты мæт, 
Æппыннæйæ сæ баззайдзынæ уæд. 
* * * 
Фæзæронд дæн. Мæхи фæдзæхсын хурыл, 
Мæ фæззæджы æрæнкъардтон мæ зынтæ... 
Æнæ кафгæйæ æз цæуын нæ зыдтон. 
Æнæ худгæйæ æз нæ зыдтон дзурын. 
* * * 
Бирæйæ куы сцæйисынц цыдæр, 
Исты уæззау, — хъуыр дæр ма ныхгæны. 
«О-опп», зæгъгæ, цы лæг фæкæны хъæр 
Уый æппындæр ницы ’ххуыс фæкæны. 
123 

* * * 
Цæуын та ног, æмæ хæрзбонтæ раут! 
Хæрзбон ды дæр, мæ Ирыстон, мæ хъæу! 
Фæзæгъæм мах: «Æвзонджы туг æрра у», 
Мæнæн мæ зонд мæ тугмæ гæсгæ нæу. 
Мæнæн мæ зонд ыстыр хæстыты сфыхти. 
Лæппу дæн æз, хъуыддагæй та — зæронд. 
Нæ зæххыл хæст, цæхæркалгæ, ыссыгъди, 
Хъæддых лæуут! Уæнт иу нæ тых, нæ зонд! 
Хæцæм, цæмæй æнæ хæст уа нæ фидæн. 
Æз дæр иыртæккæ карз хæсты хъæуын. 
Æртæ ’фсымæрæй нал баззади иу дæр, 
Цыппæрæм — æз. Æмæ та ног цæуын. 
124 

♦ * * 
Цæрыс ды афтæ: уæд дæуæн æрмæст 
Æхца дæр, кад дæр, ном æмæ фæлыст дæр. 
Нæ уарзы ’ндæрæн хорздзинад дæ цæст... 
Фырмæнгардæй дæ къубал дæр ыслыстæг. 
Дæхицæн хорз дæ, искæмæн нæ дæ. 
Бæрзонд бандоныл фесхъæли дæ фындз дæр. 
Дæхи гуылы бын артгæнæг фæдæ, 
Дæхимæ ссивыс дæлвæзтæ ’мæ рындзтæ. 
Дæ абон тынг хорз сарæзтай, цы зæгъай! 
Дæхи фæкодтай сомбонæй æнæхай. 
125 

МÆХÆМÆТЫ ПИСМО ЙÆ ФЫРТМÆ 
Мæн хæстмæ нæ уадзынц, зæронд, дам, дæ ды,— 
Ызнон та мын ахæм дзуапп радтой. 
Хæст — Райгуырæн бæстыл, мæн уырдæм фæнды, 
Уæд устыты фарсмæ куыд бадон?! 
Кæддæры æхсаргард ныр дæр ма у ирд, 
Мæ сау ирон хъама нæ сызгæ. 
Цæуин æмæ та мæ уæд раппæлид Ир, 
Дæуæн дæр ма уаид æхсызгон... 
Зæронд лæг уæвгæйæ, æз уаин хæстон, 
Фæстаг лæг нæ уаин, нæ, уе ’хсæн. 
Кæд фистæгæй тæхын хорз нал у мæ бон, 
Уæддæр ма дзæбæх зонын фехсын. 
Цы ма дæм ныффыссон, дзæбæх ыстæм мах. 
Мæт ма дын фæкæнæм дæхиуыл. 
Æнæниз — дæ хотæ, æнæниз — дæ мад, 
Æнæниз, кæй бафæрсай — иууыл. 
Ам де ссыдмæ мах дæр ыскодтам нывонд, 
Цæттæ у ирон арахъхъ уæрмы. 
Чындзаг дын ыссардтам, дæхи хæрзнывон, 
(Мæ ныхæстæй ма кæн æфсæрмы!). 
Дæ писмойы фæдыл æрмæстдæр зæгъон: 
У хæсты мæи тыххæй æнæмæт. 
Дæ кады кой хъуысæд æмæ уал — хæрзбон! 
Æз — дс ’схъомылгæнæг Мæхæмæт. 
126 

* * * 
Дæ фæндаг раст уа, ме ’мвæндаггон, ме ’мбал! 
Мах иу ыстæм: ды дæр, æз дæр — бæлццон. 
Нæ фæндагыл уæд амондджын нæ фембæлд! 
Нæ иу дæр нæ куыд нæ кæна фæсмон. 
Цæй, иумæ цом. Хæстæг ма мæм æрбалæуу. 
Мæ чиныг дæр фæндаг у, уæдæ циу? 
Кæд дын бæззын дæ фæндагыл æмбалæн, 
Дæ хæлæрттыл та бафтыдтай уæд иу. 
* * * 
Кæм дзур тызмæг, кæм дзур, поэт, фæлмæнæй, 
Кæмæ куыд, уый та никуы хъæуы рох. 
Лæгæй йæ царды хорздзинад кæмæн нæй, 
Хъæуы æдзухдæр ахæмтимæ тох. 
Цæйдæр сæрыл цæйдæр ныхмæ фысгæ! 
Æвзæр истæмæй хорз исты ыскæн! 
127 

* * * 
Фысгæ, ме ’мбал, цы дзура зæрдæ, 
Æмæ дæ фыстыхъæд бæзза, 
Цæмæй рæстдзинады цæхæртæ 
Дæ ном æнустæм дæр хæсса. 
Ды саф нæ адæмæн сæ низтæ, 
Дæхи кой ма-ма кæ фæлтау! 
Æмæ дын адæм дæр уæд искуы 
Æгъдауæй ратдзысты æгъдау. 
* * * 
Нæ уарзын æз, æнæ тохæй цы райсон, 
Æнæ фыдæбон ницы хъæуы мæн. 
Мæ сыгъдæг куыст — мæ Ныр æмæ мæ Райсом, 
Æмæ мæхицæй уымæй бузныг дæн. 
Дæуæн нæй абон. Фидæн дæр дын нæй. 
Æфсæрмы кæн дæ фароны тыххæй. 
128 

* * * 
Тъæнджы мæй... 
Хъæуы та бахсæв. 
Хъæу та æнцадæй лæууы. 
Уæрдæтты цæлхыты къæс-къæс 
Дардæй хъырнæгау цæуы. 
Ахæм рæстæджы дадайау 
Бæлæстæ халас вæййынц. 
Ранæй-ран уасджытæ уасынц, 
Ранæй-ран куитæ рæйынц. 
Цъитийы цъулпыл æнцайы 
Уалæ фæлдæхт кæрцау мигъ. 
Хъæумæ сызгъæрин мæй арвæй 
Мидбылты худгæ ныджджих. 
Тъæнджы мæй... 
Хъæуы та бахсæв. 
Хъæу та æнцадæй лæууы. 
Уæрдæтты цæлхыты къæс-къæс 
Дардæй хъырнæгау цæуы. 
9 Лирикæ 
129 

АРВÆЙ ХОНДЖЫТÆ 
Мæй мæм йæ рухс тынтæ 
Рудзынгæй уагъта, 
Æмæ мын кодтой ныхас: 
«Ссу нæм æрцæрынмæ, — 
Мæй, дам, нын загъта, — 
Зæххæн дæр фенай йæ ас». 
Радтон сын ахæм дзуапп: 
«Мæй у мæ лымæн, 
Фæлæ æз ам кæнын хуым. 
Тагъд æм фæтæхдэынæн, 
Фæлæ цæрынæн 
Бирæ хуыэдæр у мæ къуым». 
130 

КОММУНИЗМ 
Æз дæн мæхицæй иучысыл сæрыстыр: 
Мæнæн ды дæ мæ сомбоны хæдзар. 
Фæнды мæ абон: барвæсс-иу мæ куыстыл.— 
Бæргæ, дæумæ куы аххæссид мæ цард! 
Цæмæй ды уай — мæ туг фæкалдтон хæсты. 
Æмæ мын-иу мæ фæллæйттæм æркæс. 
Цы сис амайын —.баззайдзæн мæ бæсты, 
Ныр та уал дурыл дур æвæрын æз. 
Хæдзар кæнын кæм у æнцон æниу! 
Мæ дзырд — мæ дур йæ бынаты куы лæууа, 
Чъыры дурау хæлынæввонг куынæ уа, 
0, уæд гъеуый дæр дур у, уæдæ циу? 
Хæсдзынæн дæм мæ зарджытæ — мæ дуртæ. 
Нæй сис амайæн иу дурæй, мæ хуртæ! 
131 

* * * 
Хуымгæнæг лæг! Ды нал æвзарыс зын... 
Дæ фарсмæ дæн, куыд сахуыр уон дæ зардыл, 
Цæмæй дæ хуызæн базонон фыссын 
Мæ лъеройæ цыппар гутонау дардыл. 
Дæ гæххæттæ дæ тыгъд быдыртæ сты. 
Дæ фыстытæ та — бирæ хорты гонтæ. 
Дæ фæстæ уайын ауæдзты, æз дын 
Хæлæг кæнын дæ куыст æмæ дæ бонтæм. 
Дæуæн вæййы æрвылаз дæр фæззæг. 
Мæ фæззæг та иу-фондз азы фæчиуы. 
Уæдæ мæнæн, зæгъон дын æй æцæг, 
Фæззæг вæййы, куы рацæуы мæ чиныг. 
Дæ фæззæгæй æз хайджын дæн æдзух. 
Нæу дзаг æдзух мæ фæззæгæй дæ къух. 
132 

* * * 
Æрыгондзинад, зæрдыл ма лæууыс... 
Уыдтæ мæнмæ дæр уазæгуаты раджы. 
Ныр мæм хæстæг цæуыннæуал цæуыс, 
Æви дын уæд мæ хус къæбæр нæ ф’ адджын? 
Ныххатыр кæн, уæд не сбуц кодтон дæу. 
Нæ уыдтæн буц мæхæдæг дæр мæ фæндйаг. 
Ныр та мæ фынг кæддæры фынгау нæу... 
Мæ абонмæ гуыргъахъхъ уыди мæ фæндаг. 
Ныртæккæ мæ куы бабæрæг кæнис, 
Куы ма фæзынис — акæнин дын кусарт. 
Фæсурис мын мæ хъыг æмæ мæ низ, 
Цæмæй та зæрдæ уыцы бонтау куса. 
Æрцу мæм ног, дæуæн зын нæу цæуын! 
Æз райдайон дзыхъхъыннæуæг цæрын! 
133 

* * # 
Кæсын дæм, æрдз, æмæ дæ уындæй райын. 
Цъæх гауызтæй ысфæлыстай дæхи. 
Дæхимæ мæ ды алыхатт дæр сайыс, 
Мæ куысты хорз куы акæлы мæ хид. 
Нæ хъæздыг æрдз, дæу цас уарзын æз рагæй, 
Мæ бон дæ уыйас равдисын куы нæу. 
Ныззары цъиу бæрзонд бæласджын рагъæй, 
Мæ бадæн та у дидинæгджын нæуу. 
Хæххон уазал дон ададжы тæхы... 
Дзæбидыр уалæ къæдзæхæй фæлгæсы. 
Дыууæхстон топп æз дзæгъæлы нæ хæссын, 
Фæлæ мæ зæрдæ «ма йæ фехс» зæгъы. 
Æрдз у æгæрон, Иры æрдз рæсугъд у, — 
Æз уарзын зарын адæймаджы удыл! 
134 

* * * 
0, ма мыл тыхс, мæ фыд! Кæм æмбæлы, уым дæн! 
Дæ эæрдæ дар мæныл. Зындзинæдтæн фæразын. 
Сæрыстыр у мæнæй: мæ тохы ’мбæлтты ’хсæн 
Æз дæр æдзух лæгау лæджы бынат кæй ахсын. 
Йæ тынджы бацыд хæст, фæлæ мыл ма кæн мæт. 
Тæппуд салдат нæ дæн, мæ хотых та у диссаг... 
Дæ бæстæн кæд тæрсыс, дæхицæн ма тæрс уæд, — 
Куы фæцæф уай, уæддæр нæ вæййы афтæ риссаг... 
Уыныс, ыстыр у тох. У алкæмæн дæр зын. 
Зын раны ис нæ дуг, йæ хъахъхъæнын та — мах хæс. 
Ызнаг бырсы, нæ зæхх йæ къæхты бын хъæрзы, 
Кæй нæ дæн демæ ныр, дæ зæрдæмæ уый ма хæсс... 
Быхс уал, мæ фыд, быхс уал. Ды дæ зынтæн фæлтæрд. 
Цыппар фыртæй дæумæ зындзæн сæ иу уæддæр. 
135 

* ♦ * 
Дæ раст зæрдæйæ бауарзтай ды мæн. 
Дæу аккаг чи уа, æз нæ фæдæн ахæм. 
Фæлæ мæм ды куы бахудыс фæлмæн, 
Уæд нын дæуимæ уалдзæг вæййы махæн. 
Ыстæй цымæ цы фæзæгъы дæ мад? 
Нæ уар?ондзинад уымæй куы у сусæг. 
Кæд уарзын æз, куыд бадон уæд æнцад, 
Æмæ мæхимæ алыбон кумд хъусон? 
Мæнæн æнцойад зонгæ хъуыддаг нæу. 
Æруагътон æз рæдыдтытæ мæ царды... 
Мæнæн зын у, куынæ фæуынын дæу, 
Æмæ дæ ном куынæ арон мæ зарды. 
Дæу уарздзынæн, æз цалынмæ цæрон. 
Æз цалынмæ дæу аккаг лæг ысон! 
136 

чындз 
Хорз у, лæг куы абары 
Адæмыл йæ цард. 
Хорз у, чындз куы бамбары 
Хорз бинонты тагъд. 
Хорз у, мад куынæ лæса 
Фыртæй чындзы ’хсæн. 
Чындзмæ уый куынæ кæса 
Бирæгъы хуызæн. 
Хорз у, лæг куынæ дара 
Иукæмдæр хæзгул, 
Хорз усы куынæ ’мбарай, 
Уæд дæхиуыл ку. 
Хорз у, чындз куы бахауа 
Хорз бинонты ’хсæн. 
Къуымы сын куынæ лæууа 
Уисойы хуызæн. 
Хорз у, ус куы ныллæууы 
Нуазыны ныхмæ. 
Хорз у, лæг куынæ цæуы 
Расыгæй хъæмæ. 
137 

# * # 
Байхъус мæм, мс ’мбал, мæ уарзон, 
Бирæ дын хъавын зæгъынмæ: 
Ме ’фсæддон зæрдæ мыл абон 
Базыртæ садзы тæхынмæ. 
Фæндаг мын иикуы у нарæг, 
Нал цæуын ууыл æнкъардæй, 
Ме ’фсургъ бæх — диссаг, йæ барæг — 
Арæхстджын топп æмæ кардæй. 
Алчи æнæ ’нтыст нæу, алчи. 
Алцæмæ рæвдз дæн уæлбæхæй: 
Къухмæрзæн ку’ аппары хъал чызг, 
Уайтагъд æй фелвасын зæххæй. 
Бамбæрстон царды уæз сонтæй, 
Фæлæ мæ сонт хонæн нал и. 
Абон мæ сабийы бонтæн 
Хæсты сæ сонтдзинад алыг. 
138 

МÆ ФЫЦЦАГ АХУЫРГÆНÆГ 
Себетты Ол яйæн 
Чысылæй мыл фæтухæн кодтай мадау, 
Ды мын амыдтай абетæ фыццаг... 
Фыццаг къахдзæфтæ демæ кодтон цадæг, 
Дæуæй цæуы мæ даргъ ыстыр фæндаг. 
Æмæ цыдтæн мæ фидæнмæ дæ фæдыл... 
Æнцон нæ уыд, тыхамæлттæй цыдтæн. 
Цы сдæн, æз уымæй рохгæнаг нæ фæдæн, 
Æдзух уыдтæ мæ зæрдæйы мæнæн. 
Хæцын мæм хъуыд — ды мæм дзырдтай хæларæй. 
Ныххатыр кæн, фæлæ-иу уæд мæнæн 
Уæлдай нæ уыди рудзынг æмæ дуарæй: 
Кæд иуыл нæ, уæд иннæуыл цыдтæн. 
Хуыдтай мæ размæ,— хивæнд сонт лæппуйы, 
Кæй уыд фæлхæрст, нæ кодтай ууыл дис. 
Ныббар мын абон, цалдæр урс æрдуйы 
Дæ сæрыл ныр мæн тыххæй дæр кæй ис! 
Ды нал зондзынæ уыцы нвгъуыд бонтæ, 
К>ынæ-иу куымдтон ахуырмæ цæуын... 
Ныр дæм фыссын гæмæхсæрæй, зæрондæй, 
Фæстаг балцы цæуынæввснг лæууын... 
139 

# «• # 
Чысыл ма уыдтæн æз. Сыхаг чызг дæр — чысыл. 
Нæхийас бæлас мах нæ доны был ныссагътам. 
Зылдыстæм æм дзæбæх, фæйнæрдæмты ныззылд. 
Бæлас сæрдыгон рæзт, сæрдæй, зымæгæй — мах та. 
Ныхас-иу кодтам уым. Фæхъомыл ыстæм мах дæр. 
Æгæр-иу дзырдтам уæд, ныхъхъус вæййæм ныр та. 
Æргомæй-иу кæддæр бæласы цурмæ тахтæн, 
Ныр сусæгæй кæнæм мах уыцы ранмæ тагъд... 
Кæрæдзи уарзтам мах, — нæ бæлас у æвдисæн. 
Æз дард бæсты фæдæн. Æрцыдтæн æмæ цы: 
Мæ хуры хай чындзы æндæр лæгмæ фæцыд, 
Иыр дæр ма нæу мæ бон мæ зæрдæйæ йæ сисын. 
Сæркъулæй ма æдзух нæ бæласмæ цæуын. 
Æртæхтæ мыл кæны, мæныл цыма кæуы. 
1)0 

* * * 
Дæ уарзтæй æз, æвæццæгæн, æрра сдæн. 
Ды ахæм дæ — æнæ мысгæ дын нæй. 
Кæрæдзийы цæуыннæ зыдтам раздæр? 
Цæуыннæ дæн æз амондджын дæуæй? 
Æвæдза, ды нырма æвгъау дæ усæн! 
Фæлтау уал нын дæ чызгон дуг лæууæд! 
Цымæ цæмæн у уарзондзинад сусæг, 
Кæд дзы æвзæрæй ницы вæййы, уæд? 
Цы у рæсугъд, — æмбæхсинаг цæмæн у? 
Нæ сыгъдæг фæнд мæ равдисын фæнды. 
Йæ сæр йæ митæй худинаг кæмæн у, 
Нæ дæ æппындæр уыдон хуызæн ды. 
* * * 
Тæхудиаг, кæй къай уыдзынæ Ирæй! 
Дæ къахбавæрдæй чи суыдзæн хæдзар! 
Дæу чи уарзы, ды дæр кæй уарзыс бирæ! 
Дæуимæ райсом чи ’рвитдзæн йæ цард! 
Æз хурхъуаг дæн æмæ йын ныр цы кæнон?.. 
Мæнæн мæ хур — дæ мидбылты фæхудт. 
Цæй, афтæ бакæн, о мæ бон, мæ бæлон, 
Цæмæй мæныл нæ ныгуыла мæ хур. 
141 

* * * 
Æз дæн хæствæллад... Ды нырма — æрыгон, 
Æмæ нæ зоныс, æз кæй уарзын дæу. 
Мæ туг, мæ хидæй, даргъ фæндæгты рыгæй 
Фæцух дæн ныр æмæ уый ницы нæу. 
Фæлæуу, мæ хур, зæгъдзынæн дын фæстæдæр 
Мæ зæрдиаг, мæ сусæггаг ныхас... 
Æцæг, чызгай, дæсиы нæ дæн лæгъстæтæм, 
Фæлæ æнæ дæу цас фæразон, цас? 
Ысдзур-ма исты, зæхх дæр ма куы сдзуры! 
Кæдмæ баддзынæ гобийау мæ цуры? 
* * * 
Нæ зыдтон дæу. Уæд хъæлдзæг уыд мæ зæрдæ. 
Ды дæ рæсугъд чызг, кæс æмæ дæм кæс! 
Ды чызджытæн сæ хуыздæртæн куынæ дæ, 
Цымæ дæ уæд цæмæн бауарзтон æз? 
Уый уыд кæддæр, куы дæм тырныдтон дардæй, 
Мæ фæндтæй уæд æз амадтон мæсыг, 
Мæ цæстытæ дæ уындæй кодтой тартæ, 
Æмæ дæм цыма бауæндыи уыд зын... 
Нæй уарзондзинад афтид сур иыхæстæй*. 
Ис уарзондзинад зæрдæйы æрмæстдæр. 
Ш 

* * * 
Уæлæ Хур, сабыр, фæлæуу-ма! 
Ахон-ма демæ мæн дæр. 
Фенон мæ рангуырæн Иры, 
Хъусон та Теркæн йæ хъæр. 
Уарзон чызгимæ та хъуамæ 
Иу изæр донбыл лæууин. 
Уымæн хæствæлладæй сабыр 
Уарзон ныхæстæ кæнин. 
Хорз у ныхас, фæлæ махæн 
Афтид ныхæсты нæй цин: 
Уымæн æз Терчы был бадгæ 
Ногфыст æмдзæвгæ кæсин. 
143 

# # # 
Лцæгъд мыл, чызгай, фæндырæй, 
Цалынмæ цард у мæ бар. 
Чи зоны, хæсты быдырæй 
Сыхъуыса сомбон мæ мард. 
Абон уал цардæгас мæнæ... 
Фæлæ куынæуал уон сом, 
Ма-иу мын бакæн фыдæнæн, — 
Ар-иу дæ цагьды мæ ном. 
Иуварс-иу ма баппар фæндыр, 
Сау дæр мыл ма бадар уæд. 
Рагæй дæ баххæст цы фæндыд, 
Ууыл-иу хъæлдзæгдæр цæгъд. 

ХÆСТЫ ШЫ ФЫН ФЕДТОН, УЫЙ 
Сомбонæн тарф фын цы базоны! 
Цардæн æндæр у йæ цыд... 
Фыны æз федтон мæ уарзоны, 
Раст цыма мах кæрты уыд. 
Хызы бын хурау мæ хъарм уаты 
Ног чындзæй къуымы лæууыд. 
Цыма зын куыаыты баруади, 
Уыйхуызæн тынг фæллад уыд. 
Цыма нæ кæрты нæ хъæубæстæ 
Бадтысты. Хистæр фæсидт... 
Уынджы ма ноджыдæр уыйфæстæ 
Фæсивæд сарæзтой симд... 
Дыккаг бон. 
Бахсæв ис. 
Басхъæл дæн 
Ног чындзы уатмæ æз дæр: 
— Де ’хсæв хорз! Хинымæр: «Цас хъал дæн...» 
Фестад. Æруагъта йæ сæр... 
...Фехæлди бомбæ. Мæ цæстысыг 
Дысыл ныууагъта йæ фæд. 
Оххай, мæ уарзон Цæргæсты чызг!... 
Цъус дæ мæ тæригъæд уæд!... 
О, кæд мын ацы ран ницы дæ!.. 
Дард мæм цæмæн фæдæ, дард?.. 
Ронæн мæ астæуыл — гилдзытæ, 
Нывæрзæн — ме ’ндон цыргъ кард. 
10 Лирикæ 

Мæнæ мæ хъæбысы автомат, 
Уый бынат байстаис тагъд... 
Цыма дæ не ’вдæлди, афтæ мæ 
Иунæгæй ф’ уагътай ды та... 
Ма скъах йæ зæрдæ дæ салдатæн, 
Ам дæр фæкæнын дæ мæт. 
Демæ мæ фыны кæй ацардтæн, 
Хæсты мын уый дæр — æгъгъæд! 

* * * 
Нæ хæсты быдыры куы ссарат мæ мард, 
Мæ дзыппæй-иу сисут мæ адрис тагъд. 
Фыссут-иу нæхимæ мæ сау писмо уæд, 
Зæгъут-иу: «Уæ лæппу ыссардта мæлæт». 
Мæ туг мын-иу райсут, хæстон лæг уыдтæн. 
Берлины-иу куывды æрæмысут мæн. 
Кæудзысты мæ хотæ, кæудзæни мæ мад, 
Кæй басыгъди хæсты æвзонгæй мæ цард. 
Йæхиуыл хæцдзæни тыххæйты мæ фыд... 
Ыстæй мын нæ уæлбыл ныссадздзысты цырт. 
Ныффысдзысты цыртыл мæ азтæ, мæ ном... 
Нæ фæчъизи кодтон мæ фыды цæсгом. 
147 

ИРОН ХÆСТОНЫ ЗАРÆГ 
Иры сахъ фæсивæд хæсты арты сты... 
Нал нæ ’вдæлы хъазтмæ, у нæ тох ыстыр. 
Кæд фæмард уæм хæсты ацы дард зæххыл, 
Уæд фæмард уыдзыстæм адæмы сæрыл. 
Дарут ныл уæ зæрдæ, нал зонæм æхсæв: 
Ир æппæлдзæн махæй адæмы æхсæн. 
Мах, ирон лæппутæ, топпыты хъæрмæ 
Не ’рхæсдзыстæм хæсты худинаг сæрмæ. 
Кæд фæмард уæм хæсты ацы дард зæххыл, 
Уæд фæмард уыдзыстæм адæмы сæрыл. 
Фæлæ мах мæлынмæ не ’вдæлы. Хæцæм! 
Мах мæлæт нæ гæрзтыл не знæгтæн хæссæм. 
148 

ХЪАМА 
Уæ бонтæ хорз, мæ хъæубæстæ! Цы фестут? 
Æз уæ нæ федтон фондз азы дæргъы. 
Куыд уæ ныууагътон, ахæм уагыл не стут, 
Æвæдза, рæстæг уарийау тæхы. 
Куы цыдтæн тохмæ — сабыр уыди заман... 
Цы у æхсызгон — рох нæ кæны лæг... 
Мæ фыд йæ ронæй сыхæлдта йæ хъама, 
Мæнæн æй радта, загъта мын сындæг: 
«Уый сафгæ нæу. Æрхæсс-иу æй фæстæмæ. 
Фæлæ куы сæфа, фесæф уæд ды дæр». 
Йæ зæрдæ суынгæг... Бахудти... Ыстæй мæм 
Иæ къух куы радта, загъта ма мын: «Цæр». 
Фæдæн цæфтæ. Хæст уыди, хæст, ыстыр хæст. 
Лæгдзинадæй нæ ничи кæндзæн хъаст. 
Мæ хъамайы кад тохы бонты сырæзт 
Ныры диссаджы ног хотыхтау раст. 
Æмæ та дæ æрцауыгътон нæ къулыл. 
Дæ фæллад уадз мæхи хуызæн ды дæр. 
Куы дæм ыскæсын, цæст дæм уæд ныкъулын, 
Цæттæ мын у, куы ма хъæуа дæ сæр. 
149 

* * * 
Æнæ дæу мыл ныддаргъ ысты мæ азтæ. 
Дæу ыссарынæн не ссардтон фæрæз. 
Ингæн дын нæй, цыма дæ дон фæласта... 
Кæм дын ныссадзон номы цырт ныр æз? 
Куы уыдтæ фидар, уæд цы ран æрхаудтæ? 
Кæм дæ баййæфта, тохгæнгæ, мæлæт? 
Мæ цæстыл уайы, сау дзыккуты хаутæ 
Дæ цæсгомыл куыд æртыхстысты уæд. 
Дæуæй мæм хонæг хъуамæ тагъд фæзына... 
Кæрæдзийæ «уым» нал кæндзыстæм цух. 
Мæн бамбардзæни ахæм лæг, мæ зынаргъ, 
Æрмæстдæр иуы чи уарзта æдзух. 
Нæ нын бантыст ысиу уæвын уæлæуыл... 
Ныббар мын ды, æрæгмæ дæм кæй цæуын! 
150 

* % * 
Мæлæн мын нæй. Кæд мын æнтысы исты, 
Кæд базыдтон мæ цардимæ цæуын, 
Уæдиу ныззарут хъæлдзæгæй мæ хисты, 
Уæд мыл нæ хъæуы, хорз адæм, кæуын. 
* * * 
Фæлæуу-ма ды, мæ цардмæ ма æркæс: 
Нæ дæн тыхджын кæд адæмы сæраппонд, 
Уæддæр æвзæрæй ницы кæнын æз 
Æмæ гъеуый дæр хорздзинад у абон. 
* * * 
Кæд дæ, миййаг, ирон поэтæй сайын... 
Фæлæ цы кæнын, уый кæнын зынæй. 
Мæхимæ дæр мæхи зæрдæ æхсайы... 
Цымæ ды та цы фæзæгъыс мæнæй?.. 
151 

* * * 
Дæуæн кæрды дыууæрдæм дæр дæ цæвæг, 
Мæнæн æдзухдæр иуырдæм кæрды; 
Æхситгæнгæ бынты кæрды мæ цæфæй, 
Дæуæн. дыууæрдæм селф кæны хæрдты. 
Кæйдæрты руаджы у дæуæн дæ базмæлд, — 
Дæу размæ схойынц, къухтыл дæ хæссынц, 
Æз та цæуын мæхи хъаруйæ размæ, 
Фæзыны та мæм рындзы фæстæ рындз. 
* * * 
Мæ худ — мæ къухы, роны сагъд — мæ фæдджи 
Мæн тохгæнгæйæ никуы айсдзæн рын. 
Ныр мацы сараз, уæд мæлын нæ фæччы, 
Мæлын нæу диссаг, диссаг у цæрын. 
Кæм мын уыд хаугæ, уым лæгау лæууыдтæн. 
Кæуæн кæм уыд, уым хастон æз фæндыр... 
Æхсары бон æдых салдат нæ уыдтæн, 
Æмæ мын уый тыхы суадон у ныр. 

* * * 
Дæ къух дын райсын: «Цæй, уæдæ, хæрзбон!» 
Фæраст вæййын. Мæн рацахсыс мæ цонгæй... 
Дæ ныхæстæй ысхъыг вæййын бынтон... 
Фæцæй-та-цæуын, раййафыс мæ ногæй... 
0, иу хатт ма ды иу хорз ныхас зæгъ! 
Æмæ мæм уæд æмбисæхсæв дæр тæх! 
* * # 
Ды арæх дзурыс: радтой, дам, мын цард 
Сооетон дуг, нæ парти æмæ адæм. 
Ныр хъуамæ цард дæ лæвæрттæ хынца, 
Куыд уа дæ бои сæ кой ыскæнын кадæн. 
Ыской «æри» у. Фидын нæу æнцон. 
Кæд уарэыс рансын, раттын дæр уæд зон! 
153 

* * * 
Циу мæ фæндыр? Уый кой та куыд уæндын? 
Уыд Къоста... Къостайы цур цы дæн? 
Тынг зын вæййы ахæм лæг ныгæнын, 
Уый раивын ноджы у зындæр. 
Уый хæцыд ызнæгтимæ хъæддыхæй... 
Не систы йæ сис, йæ кард ызгæ. 
Уый цыд номдзыд Байронау къуылыхæй, 
Æмæ кодта Байронау фысгæ. 
* * * 
Мæ цæсгом хæсты сау фæздæгæй с’ ала. 
Кæны мæ дзырд дæр топпыхосы тæф. 
Мæ сæр фæлæгуын, сæвæрдта йыл халас. 
Мæнæн ныр дæр нæма ссыди мæ тæвд. 
154 

ЦÆЛЫККАТЫ АННÆЙЫ 
ТЫХХÆЙ 
Лæг лæджы ном 
Тынг бæрзæндты хаста. 
Адæмæн та 
Адджындæр лæг уыд. 
Уый йæ уарзтæй 
Аннæйы дæр уарзта. 
Афтæ уарзын 
Аннæйы дæр хъуыд. 
Аннæ, Аннæ! 
Диссаг дæ, æвæдза, 
Фидæн та 
Цæмæн фæкодтай рох? 
Хорз ын ды 
Куы бамбæрстай йæ адзал, 
Уæд цæуыннæ 
Бамбæрстай йæ тох? 
Ахæм лæджы 
Никуы хъуыди сайын. 
Уый цы уæндыд, — 
Дæу хъуыди уæндын. 
Кæд æцæгæй 
Уарзтай ды Къостайы, 
Йе ’мбал уæд 
Цæй тыххæй не сдæ ды? 
Уый дæм сидти 
Алыхатт дæр размæ. 
155 

Ды та хатгай 
Кодтай, Аннæ, джих... 
Уæд цæуыннæ 
'Рлæууыдтæ йæ фарсмæ? 
Уæд дæ уыйбæрц 
Чи уарзтаид, чи! 
Дунейыл 
Кæмæн хъуысти йæ зарын, 
Уымæн ды 
Цæуыннæ уыдтæ ныфс? 
Уарзондзинад 
Алцæмæн дæр бары, — 
Уарзыс тынг, 
Уæд алцæмæн дæр быхс! 
Хорз нæу, зонын, 
Уайдзæф кæнын мардæн, 
Раст дзурын та 
Никуы у æвзæр. 
Уарзынц дæ 
Къостайы тыххæй адæм, 
Уый тыххæй 
Æрæмысынц дæу дæр. 

Ч И Н Г У Ы Т Ы 
ЧИ НÆМА РАЦЫД, 
уыиы уацмыстæй 

# * * 
Уыди рæстæг, мах демæ сабыр царды 
Æрвыстам бонтæ, хъæлдзæг уыд нæ цард. 
Ныр æз ныххаудтæн хæсты пиллон арты,— 
Кæнæд тыхджындæр мах уарзондзинад! 
Зæхх судзы, чызг, æз усгур нæ — хæстон дæн. 
Кæс мæм æнхъæлмæ, ма мæ фæсай сонтæй. 
* * * 
Æз куы райгуырин дыккаг хатт — 
Ног та тохгæнгæ цæрин, 
Æз цы фæндæгтыл фæцыдтæн, 
Уыдоныл та ног цæуин. 
Уымæн æмæ æз мæ царды 
Ницæуыл кæнын фæсмон, 
Ницы бамбæхстон мæ тыхтæй, 
Радтон, цас уыдис мæ бон. 
158 

* * * 
Нæ дæн æнусон. Нæу æнусон лæг. 
Æнусон уый у, чи нæ мæлы кадыл. 
Чи хорзæй у, чи ’взæрæй у бæрæг, 
Æз та бæрæг цæмæй хъуамæ уон царды? 
Сæ дыууæйæ дæр нæу тæссаг мæнæн: 
Цы у æвзæр ном, хорзæн та цы кæнон? 
Нæ дæн æвзæр лæг. Хорз лæг дæр нæ дæн. 
Уæд æз, зæгъут, рæстæмбис лæг, цы фæуон? 
Æз хорз лæг хонын ахæмы æрмæст, 
Лæгæн дзæбæх кæмæн уарзы йæ цæст. 
* * * 
Фыстон дæм æмбалау, цæмæй-иу мæм ды 
Фыстаис нæ Иры хабæрттæ. 
Фæлæ мæ æппындæр нæ кодтай хъуыды, 
Дæ риуы та бампылд дæ зæрдæ. 
Ды никуы ныффыстай, цы уыди дæ хæс, 
Дæ зæрдыл æз иу хатт нæ лæууын. 
Ныр иу хатт писмойы кæй нæ хъæуын æз, 
Сæдæ хатты уый мæн нæ хъæуы! 
159 

* * * 
Нæу царды махæн иухуызон нæ хъысмæт, 
Мæнæн зæгъдзæн уый иу афон: «Æгъгъæд!» 
Мæнмæ æппындæр макуы дзур æххуысмæ — 
Куынæуал уон, кæмæ дзурдзынæ уæд? 
Мæн нал уындзынæ иу заман дæ фарсмæ... 
Мæнмæ-иу ма лæуу, цу дæхæдæг размæ! 
* * # 
Æркæс-ма мын мæ фыстытæм лæмбынæг, — 
Ыссарай ды мæ зæрдæмæ фæндаг. 
Цы нæ ис зæрды, уыцырдæм — мæ сынæг, 
Цы ис мæ зæрды, уымæй дæн уæндаг. 
Кæсыс мæ чиныг — ды цæуыс мæнырдæм. 
Фæдæ йæ каст — мæн зондзынæ бæлвырддæр. 
* * * 
Цы мын нæу фаг, ныр уый куыд у ыссаргæ? 
Æнæ уарзон къай амондджын куыд уон? 
Цæрин дæуимæ худгæ æмæ заргæ, 
Фылдæр кусын дæр уаид уæд мæ бон. 
Зæгъ-ма мын исты: комын, йе нæ комын, 
Æмæ ыскæнон иу зарæг дæ номыл. 
160 

ХÆЗНАДУР 
Шахтер изæрæй цыд фæлладæй, 
Нæхимæ тагъддæр уон зæгъы. 
Йæ гыццыл сау лæппу йæм дардæй, 
Кæсут-ма, цингæнгæ тæхы. 
Йæ гуккытæ ныппака кодта, 
Фыццаг хатт фыды размæ тахт. 
Йæхимæ гæсгæ тагъд ызгъордта, 
Фæлæ нырма кæми йæ тагъд? 
— Папæ, цы мын хæссыс дæ дзыппы? 
— Куы ницы. Балхæндзынæн æз... 
— Уæдæ дæ дзыпп цæмæй ныттыппыр? 
— Уый у ыстыр хæзнадур, кæс’ 
Уæззау цыдæр йæ дзыппæй систа, 
Нæ уыд халва, нæ уыд сæкæр. 
Тæмæнтæ калдта дур æвзистау... 
Фæлæ сæм разынд ныр сæ кæрт... 
11 Лирикæ 
161 

* * * 
Никуы тарстæн æз мæлæтæй, 
Никуы кодтон ууыл мæт. 
Цард æнæ мæлæт нæ вæййы, 
Нæй æнæ цардæй мæлæт. 
Æз тæрсын, мæ бон куынæ суа, 
Хорзæй циу мæ бон фæуын, 
Уый æххæстæй дугæн раттын. 
Уæд зын уыдзæни мæлын. 
Уый мæнæн куынæ бантыса, 
Æз дзæгъæл фæцардтæн уæд. 
Нæу хъыгаг æнæуый; искуы 
Мæн кæй айсдзæни мæлæт. 
Цас мæ бон у, уыйбæрц кусын. 
Мæн мæ фыстæй ис æфсæрм,— 
Уый цæмæй цæра мæ бæсты, 
Æз куы амæлон, уæддæр. 
162 

* * * 
Нæ Иры хæхтæ, раппæлут уæ цардæй... 
Цæмæн уын у бæрзонд уæвын æгъгъæд? 
Æз бузныг уаин ме ’нусондзинадæй. 
Бæрзонд та циу, куы ницы ’мбарай, уæд? 
Чысыл дæн æз, нæ дæн бæрзонд сымахау: 
Уыныс уæд алкæй, алчи дæ уыны, — 
Æфсæрм ис уым; фæлтау кæм дæ, уым ахад. 
Бæрзондæй хауын тынг æвзæр у ныр. 
Бæллын уæм æз. Уæ бæрзонд мæ нæ хъæуы,— 
Уæ фидардзинад бахъуыд мæн æрмæст. 
Мæ царды мын (бæрзондыл уын нæ кæуын) 
Кæй ницы бантыст, ууыл кæуын æз. 
№ 

* * * 
Ызнаг дын нæй. Лымæнтæ дæр дын нæй. 
Уæллæй, куыд цæрыс, — ницы зонын уымæн. 
Дæ царды мурдæр ницы уыд зынæй, 
Уызынау хурмæ рацæйцæуыс къуымæй. 
Дæу ничи хъæуы. Никæй хъæуыс ды. 
Ды иулæг дæ, дæ алыварс та — адæм. 
Мах аразæм ыстыр хæдзар, ыстыр, 
Нæ дæ ды немæ аразæг фæлладæй. 
Ды никуы уыдтæ никæмæн фысым. 
Дæ цæхх-кæрдзынæй ничима фæхъæстæ. 
Æмæ дыл мæнæ хъарджытæ фыссын... 
Цымæ дæуæй цы баззайдзæн дæ фæстæ? 
164 

* * * 
Уыд мæ фæнд æфцæгмæ схизын, 
Фæлæ тымыгъты фæдæн. 
Дымгæ ниудта, миттæ хаста, 
Тигъ — бырынцъаг, дзыхъхъ — хъæпæн. 
Фæлæ йæм уæддæр ысхылдтæн. 
Хаудтæн, калдтæн. Ног цыдтæн. 
Лæгъз нæ уыд мæнæн мæ фæндаг, 
Ныр æз фæсæфцæг фæдæн. 
Æмæ кæд мæ зынвæндæгтыл 
Цыд тыхамæлттæй фæдæн, 
Æз уæддæр нæ дæн æнæ цин, 
Æз æнæ маст дæр нæ дæн. 
Дæн мæ тухитæй ныр бузныг, 
Иударон кæй у мæ уд. 
Цъаммар мæ нæ зæгъдзæн ничи, 
Не нæ разындтæн тæппуд. 

НОГ МÆЙ 
Уæлæ арвыл ауыгъд 
Иу ног кæрæмис. 
Аззад цыма фынгыл 
Чъирийæ къæрис. 
Иу мæйы фæстæ та 
Уый уыдзæн зæронд. 
Мæй зæрондæй ногмæ 
Раивы йæ конд. 
Æз дæр йемæ ’нусмæ 
Дæн цæрынæввонг. 
Æмæ ногæй-ногдæр 
Хъуамæ æз кæнон. 
Азтæм æз нæ кæсын, 
Зæрды уаг уынын. 
Мæн мæ мард нæ уырны, — 
Мæн мæ цард уырны. 
Нæй мæнæн дæр Мæйау 
А зæххыл мæлæт. 
Адæмы куы уарзон, 
Н’ амæлдзынæн уæд! 
166 

Р/ЁДАУ ФÆЗЗÆГ 
Мæнæ та ног фæэзæг Иры, 
Уалæ фæбæлвырддæр рындз. 
Бæлæсты сыфтæртæ хауынц, 
Къæхты бын сир-сур кæнынц. 
Ног та нæ фæззæг хъæздыг у, 
Æмæ кæд нæ вæййы, зæгъ: 
Хурджын, къæвдаджын уа рæстæг, — 
Хорз тыллæг радты нæ зæхх! 
Диссаг у мах зæхх, æвæдза, 
Гъе ’рмæстдæр кусын фæраз! 
Дур дæр дзы ауадздзæн уидаг, 
Къæдэæхыл зайы бæлас. 
Уары нæ фæззæг йæ хæрзтæ, 
Ничи дзы вæййы хъæстаг. 
Фæлæ мæнæн дæр фæззæг у, 
Ирæн цы радтон æз та? 
Иу-дыууæ хорз дзырды æмæ 
Ме ’нæхин уарзондзинад. 
Иутæн — мæ уайдзæфты хостæ, 
Раст лæгтæн — мæнæ мæ цард! 
167 

* * * 
Нал мæ нымайынц кæстæрыл,?— 
Цæсгомыл хæст у бæрæг. 
Урсытæ рауад мæ сæрыл, 
Хæсты зæронд кæны лæг. 
Н’ ауæрстон уым æз мæ удыл, 
Туг дæр дзы акалын хъуыд. 
Мачи мæ домæд рæсугъдыл, — 
Тымыгъты фесæфт мæ уынд. 
Дзурæд дын алчи: «Зæронд у», 
Нал вæййы сногæн фæрæз. 
И’ амонд нæ алкæмæн конд у, 
Хæсты фæзæронд дæн æз. 
Ме стæг дзы тухæнты фендон. 
Туг дæр дзы бахсыст, куыннæ! 
Урс хилтæ карз хæсты федтон, 
Фæлæ зæронд лæгтæ — нæ! 
168 

ХИНЫМÆР ХЪУЫДЫТÆ 
* * * 
Тæхудиаг, мæ фæндты ’мбæрц царды 
Куы ссарин мæхи фæндиаг тых. 
Цы ’рæвæрдтон хæсæн мæ разы, 
Куы бакæнин уыдон æххæст. 
Фæнды мæ, мæ нъсройы райстæй 
Зæрдæхудт куынæ фæуин æз. 
Куынæ уæ фæсаин фыссæгæй, 
Нæ уадæмдых адæм, нæ Ир! 
Цæмæй мын мæ мæлæты фæстæ 
Æрæмысат хорзæй мæ ном. 
Цæмæй мын хæххон дурæй фидар 
Ныссадзат нæ уæлмæрдты цырт. 
* # Ф 
Тæхудиаг, йе ’мгæрттæн æмгарæн 
Йæ царды чи баззад лæгау, 
Æмæ кæмæй истай лæварæн 
Æдзухдæр намыс æмæ ’гъдау. 
Тæхудиаг, чи бафсæсти цардæй 
Йæ уарзон адæмы æхсæн 
Æмæ ма афтæмæй дæр дардæй 
Кæй ныхас ф’ агурынц ныфсæн. 

* * * 
Мæ хæстон цард мæнæн бæргæ фæрæстмæ... 
Уæлахизимæ ныр цæрын æнцад. 
Мæ хо Вера мæм афтæ фыста хæстмæ: 
«Дæ сæрмæ ма ’рхæсс худинаджы цард, 
Лыгъд æфсымæры ничи уарзы бирæ, 
Дæ хотæй дæр дæм ничи ратдзæн къух. 
Мыггагæн, сыхæн, хъæубæстæ ’мæ Ирæн 
Дæ ном уыдзæн æгады хос æдзух. 
Цыппарæй ма ды баззадтæ æгасæй... 
Лыгъды хуызы нæм макуы ’рхæсс дæ сæр. 
Куынæ-иу уай уым де ’мбæлттæн сæ разæй, 
Сæ фæстæ дæр-иу макуы у уæддæр». 
Мæ хойæ райстон ахæм писмо хæстмæ. 
Нæ дары ныр тæппуддзинад мæ цæстмæ. 
170 

* * * 
Мæ чиныджы хъуыдыгæнгæйæ кæс, 
Кæсгæ-кæсын æндæр хъуыдытыл ма у. 
Мæ сонеттыл фæтухæн кæнын æз, 
Цæмæй дæуæн та уа æнцон мæ фауын. 
Нæй хорз фыссæн æвиппайды, æваст. 
Цы мæм ис хорзæй, уый зынтæй æнтысы. 
Æмæ фысгæйæ тынгдæр æз фæтыхсын: 
Мæ дзырд куыд кæна карды лыгау раст. 
Мæ иог чиныгыл æз фæкæнын мæт. 
Мæ иннæйы куы баййафид уæййагæй, — 
Æз нал фыссин, ныхъхъуыдты уадзин уæд, 
Зæгъин хæрзбон мæ фыссыны хъуыддагæн. 
Мæхи дæр хурхæй нал марин, дæу дæр. 
Æмæ нæ риссид алыбон мæ сæр. 
171 

* * * 
Советон дуг, ды ме ’мгар дæ, мæ хæлар, 
Сæрбæрзонд дæн: мах иу азы гуырдтæ! 
Хæрзаг зæгъис, миййаг, мæ цард куы хæла: 
«Æмгар, фæндараст, тмнг раст лæг уыдтæ». 
Кæйдæртау æз мæхи тыххæй нæ цардтæн. 
Зын дын куы уыд — нæ бамбæхстон мæхи. 
Дæ сæрыл хæсты раззæгтимæ уадтæн. 
Цæмæй уай фидар — калд æдзух мæ хид. 
Зæгъ-иу хæрзбон, куы фæуон цыд мæ фæндаг. 
Зынаргъ æмгар, дæуæн та нæй мæлæт. 
Куы апырх уай æппæт зæххыл мæ фæндиаг, 
Дæ хорзæхæй, æрæмыс-иу мæ уæд. 
Æз дыл æппыидæр никуы цыдтæн хинæй. 
Мæ цардыл нæ, — дæуыл-иу мардтæн цинæй. 
172 

* # * 
Мæнæн æнæ дæу ницы у мæ цард. 
Уæд цæстмтыл мæ рухс фидæн куыд хъаза! 
Цыма лæууын æз хъæугæрон æнцад, 
Æнæкъалиу, æнæсыфтæр бæласау. 
Мæ бæлас та, миййаг, хуыскъ бæлас нæу. 
Нæма йыл рацыд афтæ бирæ азтæ... 
Фæсаууонмæ дæр уарздзынæн æз дæу, 
Дæ сусæгæй та зардзынæн мæ уарзтыл. 
Нæ зæгъдзынæн æз «уарзын дæ» дæуæн, — 
Цæудзынæ уæд мæныл худгæ мæ рæзты. 
Кæд æз бынтон дæу аккаг лæг нæ дæн, 
Уæддæр мæхи цы ’гад кæнон дæ цæсты! 
Æрæджиау дæ цæмæн базыдтон æз? 
О ме скæнæг, мæ тæригъæд фæхæсс! 
173 

* * * 
Мæ фыстыты мын ды рæстдзинад агур 
Æмæ мын зæгъ, цæмæй не сты æххæст. 
Цæй тыххæй фыссын, уый мæхи хъуыддаг у, 
Куыд арæхсын, ды ууыл дзур æрмæст. 
Йæхи фæндагыл макæй хъыгдар, макæ, 
Уадз, алчидæр йæхи фæндаг кæнæд. 
Куыд фæнды дæу, мæн афтæ фыссын ма кæн, 
Мæхи куыд фæнды, ууыл у мæ мæт. 
Æз дæр лæг дæн, кæрæдзийы цы къахæм! 
Фæлтау мын уарзæд хорздзинад дæ цæст! 
Нæ зарджытæ уæнт алыхуызон махæн. 
Сæ арæзт уæд коммунизммæ æрмæст! 
Дæ садзгæ зонд дæхи сæры ныссадз! 
Кæд дæн поэт, уæд мæ мæхи бар уадз! 
174 

* * * 
Æз мæ тыхтæ алцæуыл нæ хъарын, 
Иу хъуыддаджы баззайæд мæ фæд. 
Æз æдзух лæджы тыххæи фæзарын, 
Ис мæ ’дзухдæр адæймаджы мæт. 
Хæлд нæ хъуамæ абон ма уа иу дæр. 
Хæлды ныхмæ тынг хъæуы фыссын. 
Иуæй-иуты халæг уæлдай митæ 
Абон хъуамæ мауал уой æппын. 
Ис ма махæн аразинаг бирæ. 
Аразын нæ тынг бирæ хъæуы. 
У цыргъдæрхъуаг иучысыл мæ лирæ, 
Уымæн æмæ фидæнмæ цæуын. 
Чи циу абон, уый дæр тынг хорз зонын. — 
Æз фыд-зонд, фыд-зæрдæтæ уынын, 
Æз мæхи дæр хорз лæгтæй нæ хонын, 
Мæн æвзæры схорз кæнын уырны! 
Ме сæфт федтон мидбынат лæууынæй, 
Ма цу размæ, — уый та у мæлæт. 
Тынг зын у, æвзæрдзинад куы уыпон, 
У зындæр та, ма йæ фесаф, уæд. 
Хорз адæм, æз уый тыххæй иæ фыссыи, 
Ома, дам, поэты ном хæссон. 
Арæхдæр цы хъуыддæгтыл фæтыхсын, 
Хъуамæ æз гъеуыдæттыл фыссон. 
175 

* * * 
Нæ уарзын æз мæ зонгуытыл лæууын. 
Ызнаджы раз мæ къухтæ сдарон? Уаих! 
Фæлтау мæрдтæм мæхи къухæй цæуын! 
Æмæ гъеуæд æз кадджындæр лæг уаин. 
Фæлтау мæ туг æнæрынцой кæлæд. 
Æз худинаг нæ райсдзынæн мæхимæ. 
Мæнæн хуыздæр у уый бæсты мæлæт, 
Хæстон дæн æз æмæ мæ нæй мæхи мæт. 
Куы фæлидзон ыстыр хæстон зынтæй, 
Уæд ма цы цæсгом равдисин мæ хотæм? 
Кæйдæртау мын æгадæй цæрæн нæй, 
Нæ сых, нæ хъæу мыл бакæндзысты хъоды. 
Кæд дæн тæппуд, — хуыздæр мын у мæлæт, 
Мæныл кæуын ныртæккæ хъæуы уæд. 
176 

САУ НЫМÆТ 
Кадæг 
I 
Сахъ Чермен Куырттаты райгуырд. 
Уым фыццаг хатт федта бон. 
Мад, фыдæй нæ фæци райгонд, — 
Раджы сæ фæцух бынтон. 
Райдыдта цæуын æххуырсты, 
Уый фиййау лæг дæр ысси. 
Фалйау батылдта йæ дыстæ, 
Цардамонд æм размæ сидт. 
Æмæ усгур лæппу басгуыхт... 
Баззад ын фыдæй хæдзар. 
Уый æххуырсты куыстæй баст уыд, 
Ныр йæхи бар у йæ цард. 
Йе ’мгæртты æхсæн нымад у... 
Хорз ныффæрæзта зынтæн. 
Лæг æнæ хæлар æгад у, 
Нæй æнæ хæлар цæрæн. 
Хъазты зары, симы, сиры... 
Ныр æххуырсты цард фæци. 
Ног цард ралæууыди Иры 
Æмæ ууыл кодта цин. 
Бæстæ дæр чысыл фæсабыр... 
Иухатт ахæм хабар уыд: 
Хъæуæй аскъæфтæуыд саби, 
Сахъ Чсрмеп та разæй цыд. 
12 Лир:исæ 

Скъæфæг лæджы саулох хъазы, 
Згъоры, нал хæцы зæххыл. 
Бæх дæр сæ нырма фæразы, 
Æмæ уарийау тæхы. 
Фæлæ йæм Чермен ысхæстæг, 
Систа хъыримаг æнцад. 
Йе ’мбæлттæ дæр сты йæ фæстæ, 
Рыг сæ сæрмæ мигъау бадт. 
— Чи дæ уый? Дæ хæдзар ма хал, 
Цасфæнды дæр уайгæ тæх, 
Нæй дын аирвæзæн махæй, 
Бауром фæлтау дæ бæх. 
Ма бавнал дæ гæрзтæм сонтæй, 
Йе куы фезмæла дæ къух, 
Райгæ у гъеуæд дæ бонтæй, — 
Цардæй сау барæг фæцух. — 
Уый дзырдта Чермен. Ыстæхы 
Мæнæ барæджы фæстæ. 
Ыскъæфæг нæмы йæ бæхы, 
Рафыцы, мæлы мæстæй. 
Сабимæ йæ хъама сласта, 
Марынæввонг æм кæсы... 
Саргъы гопмæ йæ ысбаста, 
Фæлæ й’ амарын у зын. 
Аирвæзын та зындæр у. 
Ракаст лæг æмæ уыны: 
Гъæйтт, Чермен йæ бæх ыскъæры, 
Къухæй хъыримаг зыны... 
Иуцасдæр ма баззад се ’хсæн. 
Диссаг — ахæм бæхты фенд! 
178 

Лæг цы къух систа, уый фсхсын 
Сарæхст тынг дзæбæх Чермен. 
Хъама ’рхауд, йæ къух фæзæбул, 
Бæхы баурæдта ’васт. 
Тарстхуызæй кæйдæр буц хъæбул 
Зулмæ йе скъæфæгмæ скаст. 
Алæууыд Чермен йæ цуры. 
— Уый бæх нæу, фæлæ — хæрæг. 
Цæр æнцад, — Чермен æм дзуры, — 
Мах дæр ма хъыгдар æцæг. 
Зæрдыл бадар: мах сыхы ма 
Дæу куы ссарон, уæд дæуæй 
Æз ыскæндзынæн сыхырна. 
Федтай? Февгъуийæн мын нæй. — 
Райстой сабийы сæхимæ. 
Саби бахудти чысыл... 
Нæй хъæбатыры йæхи мæт, 
Зоны искæуыл тыхсын. 
— Махæй хистæр дæ æмæ дын 
Уый тыххæй кæнæм хатыр. 
Мах дæ фесæфын нæ фæнды, 
Æмæ афардæг у ныр! 
— Раджы ус бæргæ æрхастон, 
Цот нæ радта уый мæнæн. 
Ме скъæфт саби дæр мын байстои, 
Чи ма баныгæндзæн мæн? 
Циу мæ цард? Мæ даргъ фæндæгтæ 
Цыд фæдæн тыххæй-фыдæй... 
Хус бæлас æнæ уидæгтæ, — 
Уымæн бирæ лæууæн нæй. 
179 

Хæдзæртты цæрæг куынæ уа, 
Уæд уый нæу, мæ хуртæ, хъæу. 
Арвыл стъалытæ куынæ уа, 
Уæд уый арвы хуызæн нæу. 
Фынг! Æртыккаг къах куынæ уа, 
Уæд уый хаугæ кæны тагъд. 
Маргъæн базыртæ куынæ уа, 
Уæд цыбыр вæййы йæ цард... 
Лæгæн бабастой йæ цонг дæр, 
Æмæ арасти æнцад... 
«Ехх, куы ма уаин æвзонгдæр, 
Уæд æндæр уаид мæ цард». 
— Цæй, хæрзбон зæгъæм Мамсырæн... 
Ацæуæд хъæмæ фæрнæй... 
Искæй сабийæ ыстырæй 
Хи стæг, хи туг саби нæй. 
II 
Фæдисæттæм каст æихъæлмæ 
Сабийы мад (диссаг нæу.) 
Уалынмæ Чермены хъæрмæ 
Рамбырди æгасæй хъæу. 
Сахъ — нæ фæдисон лæппутæ, 
Уыцы ракæнынæввонг. 
Систой зæрæдтæ сæ худтæ: 
«Мах карæнтæм ут æвзонг!» 
— Саразут сын хъазт, чызджытæ! — 
Хъæуы хистæр радта дзырд, — 
Кæд мæ зæронд тад ыстджытæ 
Сызмæликкой абон цырд! 
180 

Ахæм са1 гуырдтæ кæмæ ис, 
Уый цæмæн кæна зæронд? 
Уый цæуыннæ уа æнæниз, 
Сæр куыннæ дара бæрзонд? 
Æмæ хъазт ысцырын уынджы... 
«Хъæуы хистæрæн æмдзæгъд!» 
Къахфындзтæ æрсадзы рыджы, 
Къухтæ хъамайыл — æндæгъд... 
Кафт фæци. Йæ худ уый систа: 
— Хорз амонд дæ хай фæуæд! 
Хурау худ, æрттив æвзистау 
Æмæ сæххæст уæд дæ фæнд! 
Ацыд хъазтæй зæронд цадæг... 
Фæсивæдæн баззад хъазт. 
Хъал ысты сæ нæуæг цардæй, 
Уммæй ничи кодта хъаст. 
III 
Иухатт дын Чермеи йæ бæхыл 
Цыд Хъырупсæй хохмæ тагъд... 
Уый хъуыди сæхимæ здæхын, 
Кæм сæпп кодта, кæм та тахт. 
Уыд хуыздæр йæ бæх Куырттаты 
(Уайаг бæхтæй фылдæр ц’ и?). 
Циндзинад ын дугъы радты, 
Дзуры: «Разæй та фæци...» 
Æмæ нын Чермен ысхъали. 
Хатт цы не ’мбæлы — кæны. 
Цыма ахæм лæппу нал и 
Раст æнæхъæн Иры ныр. 
181 

Уый цæуы сæхимæ. Иунæг. 
(Уый йæ хъалдзннад нæ хъуыд). 
Цыд йæ бæхыл разæй иу лæг. 
Уый дæр нунæг барæг уыд. 
Раззагыл — уæйлаг сау нымæт. 
Уый фендæй Чермен нынцад: 
Хъавынц ын нымæт кæнынмæ, 
Фæлæ йæм нæма ’рхауд рад. 
Февзæрд иу хъуыды йæ сæры: 
«Уыцы нымæт к’ уаид мæн. 
Лæг дыууæ хатты нæ цæры, 
Нæй дыууæ хатты мæлæн». 
Сæр йæ хъуыдытæй фæуæзэау, 
Ноджы акалди йæ хид... 
Æмæ аскъæрдта цæргæсау 
Нымæтджын лæгыл йæхи. 
Доны был лæууыд уым блрæг. 
Нозта дон йæ бæх æнцад. 
Бæхы астæу — сагау нарæг, 
Урсбоцъо лæг ууыл бадт. 
Нымæт лæджы уæнтæй уайтагъд 
Фелвæста Чермен. Тæхы... 
«Цавæр диссаг мын у ай та? — 
Зæронд хинымæр зæгъы, — 
Ма кæн, хъал лæппу, о, ма кæн... 
Баназа мæ хайуан дон. 
(Лулæйы нæмы тамако.) 
Батар дыл уыдзæн дæ бон». 
182 

Ракасти Чермсн фæстæмæ: 
Лæг æнцад лæууы дзæбæх. 
«Нал ис аздæхæн лæгъстæмæ... 
Цымæ цавæр у йæ бæх?..» 
Уа æххæст гæрзтæй дæр хъуамæ: 
Фарсыл даргъ маузер баст. 
Йе ’хсаргарды йас йæ хъама, 
Хъыримаг уырдыгмæ каст. 
Хъатара кæрæй-кæронмæ 
Йедзаг ифтыгъд гилдзæй уыд. 
Урс боцъо æххæст йæ ронмæ, 
Рихитæ хæрдмæ ыздыхт. 
«Комкоммæ цæуын хуыздæр уыд. 
(Ныр кæны Чермсн фæсмон.) 
Зæронды нæ хъуыд æфхæрын, 
Худинаг мæ цард, мæ бон. 
Никуыма рæдыдтæн афтæ, 
Сайд мыл никуы ’рцыд нырау... 
Фæсте йыл мæхи ныццавтон 
Сусæгæй хæцаг куыдзау». — 
Хинымæр Чермен куы дзуры. 
Ракаст та. Йæ бæхмæ: «Цæй! 
Ме ’фхæрд хистæр мæ ыссуры, 
Уымæй аирвæзæн нæй». 
«Гъæйтт, мæ бæх, дæ сæр мæ бахъуыд! 
Ай хуымæтæджы лæг нæу. 
Абон ма фæстаг хатт басгуых. 
Ды мæ ирвæзæг фæлæуу!». 
Къæхтæй фесхойы йæ бæхы, 
Ехсы чъснсы дзæхст цæуы... 
183 

Ф$лæ зæронд лæг ыстæхы, 
Уый йæ баййафын хъæуы. 
Тагъд Чермен дæр згъоры, уайы, 
Бæхы комыфынк кæлы. 
Уый нæ зыдта, циу фæллайын, 
Бæх хуыррытт-улæфт кæны. 
Уалынмæ йæ фæрсты фатау 
Атахт боцъоджыи Ботас. 
Сыгъд Чермены зæрдæ артау, 
Ныр цы уыдзæн, уымæ каст. 
— Гъей, лæппу, нæма сæмбæлдтæ 
Ды хъуынджынæрфыг лæгыл. 
Сахъ лæппу, уынын, бæргæ дæ, 
Фæлæ не сбадтæ бæхыл. 
Кондджын дæ, сæрæн лæппу дæ, 
Фæлæ бæх дæу аккаг нæу. 
Фод хатырæй. Нæй дыл худæн, — 
Дæу æндæр бæх хъæуы, ’дæу. 
Æмæ йæм Чермсн уæндонæй 
Нымæт бадардта: — Хатыр! 
— 0, дæ бонæй уай, дæ бонæй, 
Æз дæ карæн к’ уаин ныр!.. 
Нымæт дæм нæ радтон афтæ... 
Аргъ кæнын хъæуы лæгæн... 
Уый дæумæ цы хуызы бафтыд, 
Ме уæнтыл æй афтæ ’ркæн! 
Ехх, лæппу, кæсын дæм æмæ... 
Æз мæхн цыма уынын... 
184 

Сахъ уыдтæн æз дæр, фæлæ мæ 
Ныр мæ базæроид уырны. 
Уымæн æмæ мын мæ нымæт 
Ме уæнтæй ыстыдтай ды, 
Ничи мæм уæндыд гъснырмæ, 
Ныр мæм байдыдтой уæндын. 
Бирæ хъуыдытæ кæнынмæ 
Æз нæ дæн, лæнпу, дæсны. — 
Фслвæста Ботас йæ нымæт 
Æмæ афтæ зæгъы ныр: 
— Нудæс хатты æз фæцæф дæн, 
Нудæс хатты мардтæн æз. 
Доны къусау дард ран сæфтæн, 
Æз нæ фссæфтæн, æркæс! 
Æз æртæ хæсты хæцыдтæн, 
Æмæ никуы саст мæ ныфс... 
Ды мæ зæрдæмæ фæцыдтæ, 
Раст фырты ад мын кæныс. 
Иу-цæуылдæр ма дæ домын, 
Ахæм аргъ ма мын ыскæн: 
Дар мæ сау нымæт мæ номыл 
Æмæ ма ферох кæн мæн. 
Бахудти Чермен ныр сонтау: 
— Бузныг! — бантысти зæгъын. — 
Ахæм диссаджы зæронд лæг 
Æз нæма федтон зæххыл. 
Фæлæ йыл нæма æууæнды, 
Джихæй зæрондмæ кæсы. 
Райсын дæр æй тыиг нæ уæнды, 
Ма ранс, уымæй дæр тæрсы. 
185 

— Айс, мæ хур, мæ лæвар баком. 
— Аххосджын дæн. Кæн тæрхон. 
— Мæнæ дын мæ зæрдæ байгом, 
Уæд йæ бамбарын дæ бон. 
Марынты рæстæг ныр нал у. 
Ныр цæрыны рæстæг у. 
Кусут ног цардыл, хид калут, 
Абон алчидæр лæг у. 
Чи у ’взонг, уый у тæхудйаг 
Ныр Октябры фæстæ. 
Тынг мæ фæнды, нæй мыл худæн, 
Ног куы райгуырин æз дæр. 
Базæронд дæн, ба, бынтондæр. 
Урс дæн æз, лæгуын — мæ сæр. 
Зæронд цардимæ зæрондæй 
Цард фæдæн, мæ хур, æз дæр. 
Цом гъеныр. Мæ цæхх, мæ кæрдзын 
Саход, сахъ лæппу-æвзонг. 
Æмæ кæд миййаг дæ фæрцы 
Æз ыслæппу уаин ног. 
Хъуамæ уа дæ бæх дæу аккаг, 
Ды нæ уыдзынæ хæддзу, 
Тынгдæр ма дæ бæх фæцагай 
'Мæ мæ галиу фарсмæ цу. 
Ацы бæх мæнау зæронд у, 
У йæ фырт æвзонг дæуау. 
Фарон дæр ма иуцъус сонт уыд, 
Ныр æмбаргæ у лæгау. 
Уый бæх нæу, фæлæ у аргъау, 
Ахæм диссдджы бæх у. 
186 

Раст цыма фæтæхы маргъау, 
Цыма не ’ндзæвы зæххыл. 
Ацы бæхæй уый хуыздæр у. 
Уый дæу аккаг у æрмæст. 
Хорз лæг хорз бæхæн йæ сæр у, 
Хорз лæгæн йæ бæх — йæ цæст. 
Комы бауадысты цасдæр, 
Æрдз чызгау уыди рæсугъд. 
Хур сæм арв’ астæуæй касти, 
Хур сæм цинæймæлгæ худт. 
Ныр цæуынц дыууæ хæлары, 
Иу — зæронд, дыккаг — кæстæр. 
Амондджын, — хæлар чи ссары 
Ахæм фембæлды фæстæ! 
Хорз куывд ын ыскодтой хъæуы, 
Ахæм буц уазæг уыдис. 
Лæппуйы æндæр цы хъæуы! 
Æмæ ууыл кодта дис. 
Радта йын æд саргъ, æд идон 
Зæронд лæг Ботас йæ бæх. 
Лæппу йын: «Цæмæй дын фидон 
Æз дæ бирæ хæрзтæ, зæгъ?». 
— Ницы хъæуы мæн æппындæр. 
У мæлынафон мæнæн. 
Дæу фæуæнт гъеуæд мæ бынтæ. 
Æз цæринаг лæг нæ дæн. 
Гъс ’рмæст ку’ амæлон, уæд-иу мæ 
Хохы баныгæн бæстон, 
Абон та уал хъуамæ иумæ 
Уа нæ цард æмæ нæ бон. — 
187 

Уым ныхъхъæбыс кодтой фидар 
Фыд æмæ сæрæн фыртау. 
Уый — хæлардзинады уидаг. 
Уымæ ничи ’рхæсдзæн фау. 
Уæд Чермен сæхимæ рацыд. 
Уый йæ лæвар бæхыл бадт. 
Цас базыдта ацы балцы! 
Цас ма базондзæни тагъд! 
Хъал уый нал касти йæхимæ, 
Ис æм кæд нымæт, уæддæр. 
Ноджы диссагдæр бæхимæ 
Нал дары ысхъæл йæ сæр. 
Ацы балц ын радта бирæ. 
Бамбæрста Чермсн дзæбæх: 
Иуæй иннæ лæгдæр — Иры! 
Иуæй иннæ хъалдæр бæх. 
Ницы базонæн ис къуымæй, 
Азил, ахæт, уарз цæуын... 
Тынг бирæ куыд зонай, уымæн 
Бирæ бавзарын хъæуы. 
IV 
Афæдз рацыди гъеуæдæй... 
Иухатт сихорафон раст 
Иу барæг æрцæнтахт хъæдæй, 
Хъæуырдæм уыди йæ каст. 
Базыдта Чермен Ботасы 
(Уынджы йе ’мбæлттимæ бадт). 
Æмæ разгъордта йæ размæ... 
Сахъ Чермен, æрцыд дæ рад... 
188 

Хорз фснын хъæудзæн Ботасы, 
Хъуамæ ма ракæна хъаст. 
Алцыдæр куыд уа йæ разы, 
Хъуамæ бузныг уа Ботас. 
Базмæлыди хæдзар иууыл. 
Чидæр уынгæй хъæр кæны: 
— О, Чермсны уазæг чи у, 
Уый у мах уазæг дæр ныр. 
Уазæг уал нымад лæгтимæ 
Уадз æмæ кæна ныхас. 
Сыхы цалдæр зæрондимæ 
Бадти хæдзары Ботас. 
Фынг æрцæттæ кодтон уæртæ, 
Чъиритæ лæпп-лæпп кæнынц. 
Фыдджыиты тæф уайы дуæрттæй, 
Дуды физонджытæй фындз. 
Хицæнæй — сæр æмæ бæрзæй, 
Физонæг сæ фарсмæ уыд. 
Ам æнпæт минæсты уæзæй 
Фынгты къæхты хъæрзын цыд. 
Хъæуы хнстæр рихи здухы... 
Сыстад. Хъуысы: «Расид! Зæгъ!» 
Физонæг, куыси — йæ къухты 
Æмæ ракуывта дзæбæх: 
— Ног цард дæр æрлæууыд мæнæ. 
Зæронд цардæн фод æгъгъæд! 
Мах куыд цæрæм ныр лымæнæй, 
Ахæм рухсдæр цард нын уæд! 
Ис нæм уазæг, уарзон уазæг. 
Мах хæххон адæм ыстæм... 
189 

Мах ын авæрдзыстæм нуазæн, 
Сидты кой уал ныр кæнæм. 
Сæмбæлд нæм, Чсрмен, дæ фæрцы. 
Бузныг мах ыстæм дæуæй. 
Иунæгæй нæм уый кæй æрцыд, — 
Хорз бæргæ нæу, фæлæ, цæй... 
Куывд фæци. Фыццаг сидт алыг. 
Алцыдæр йæ уагыл цыд. 
Сидтытæн кæрон дæр нал уыд, 
Фæлæ хорз фынджы бадт уыд. 
Ис ныхасы бар Ботасæн. 
Уазæг у, лæппу дæр нæу. 
— Уайдзæфæй мын, зонын, тас уыд, 
Исын æй, фæлæ фæлæуу... 
Адæттæн æнхъæл нæ уыдтæн, 
Ахæм кад ис ам мæнæн. 
Æз æнæ хонгæйæ ’рцыдтæи 
Æмæ уымæн иунæг дæн. 
Хонæг мæм куы уа, зæрæдтæ, 
Æз куы æрцæуон æцæг, 
Мемæ уæд уыдзæн æмбæлттæ, 
Цас уаиккам, — нæу бæрæг. 
Хорз сидтытæ, хорз ныхæстæ 
Бирæ ацы фынгæй хъуыст. 
Се ’ппæт уын нæ фынджы ’гъдæуттæ 
Æз кæд фæуин, цымæ, фыст?! 
V 
Зæронд лæг йæ къухтæ ’руагъта 
Роныл, гæрзтыл, худ — дæлдæр... 
190 

Абадт бæхыл æмæ загъта: 
— Бахъуыд мæ, Чермен, дæ сæр. 
Æз цæуын нæхимæ, хохмæ. 
Разæй ис мæнæн мæлæт... 
Кæд цæттæ дæ мемæ тохмæ, 
Арæвдз кæн дæхи гъеуæд. 
Нал мæ ’вдæлы ныр ныхасмæ, 
Кæд цæуыс, уæд тагъддæр тындз. 
Бадынц аст лæгæй мæ размæ, 
Пыхсæй фæндагмæ кæсынц. 
Дарынц топпытæ æргъæвдæй, 
Комкоммæ сын нæй уæндæн. 
Уыдон дæр тæрсынц мæ цæфтæй, 
Æз æнцон марæн нæ дæн... 
— Æз цæттæ дæн тохы артмæ. 
Иунæг у уæддæр мæ сæр. 
Ды кæм цæрыс, уым мæ цард у, 
Ды кæм мæлыс, уым — æз дæр! 
— Бузныг дæн, кæй нæ фæтарстæ... 
Бузныг дæн, Чермен, дæуæй. 
Бадынц уыдон авдæй, астæй... 
Семæ схæцæн махæн нæй? 
Ауад сахъ Чермсн, уый фараст 
'Ркодта барджытæ. Æдас! 
Æмæ зæронд разæй араст, 
Разæй арасти Ботас. 
Мидбылты йæхицæн худы... 
Цин кæны Ботас куыддæр: 
— Ахæм диссаджы лæппуты 
Хорз куыниæ фсиои æз дæр! 
191 

Уазджытæ Куырттаты комæй! 
Хърупсы фале фесты ныр. 
Зæронд сын нæ загъта ’ргомæй... 
Уый сæ ’взарынвæпд кæны. 
Ныр Ботас æппæт дæр хаты, 
Базонын ысси йæ бон: 
У Чермен æцæг хъæбатыр, 
Йс та у тæппуд бынтон. 
Исчемæ цæры, нæ цæры, 
Æви у бынтон фæлхæрст. 
Кæд нæ уарзы уый æндæры, 
Кæд йæхи уарзы æрмæст... 
Æмæ бамбæрста, хæларæй 
Нæу æнамонд лæг Ботас. 
Раст фæфалс ысты Луарæй. 
Баурæдтой. Цыд ныхас: 
— Рамбырд ма ут тагъд мæ фарсмæ., 
Курын уе ’ппæтæй хатыр: 
Ничи бадт мæнæн мæ размæ — 
Сæфын никæй фæнды ныр. 
Нал у дард гъеныр мæ къона, 
Цомут, хъазтæн фод æгъгъæд. 
Исчи иæ, миййаг, куы хона, 
Ма-иу бакомут гъеуæд. 
Æз Чермены къахтон барæй, 
У джигит, æви тæппуд. 
Уый бæззы мæиæн хæларæн. 
Исын уе ’ппæтæп мæ худ! 
Хонып уæ нæхимæ, хоныи. 
Дисслджы рæстæг æрцыд. 
192 

Ир æгад нæ уыдзæн, зонын, 
Ахæм сахъгуырдты фæрцы! 
Хорз сæ фсдта. Хъазт ыскодта... 
Зарынц, худынц. Фынг фæци. 
Фæндыры цагъд дардмæ згъордта, 
Адæм иумæ кодтой цин. 
Замманай джигит лæппутæ! 
Иуæй иннæ сагдæр уыд. 
Се ’хсæи нæй бынат тæппудæн, 
Семæ ма Ботас лæууыд... 
Загъта сыи ыстæй «фæндараст». 
— Иумæ фидæнмæ цæут. 
Цардарæзтмæ уæд уæ арæзт, 
Тынг кæрæдзиуыл хæцут. 
VI 
Бирæ рацыди гъеуæдæй... 
Уæд гæмæх нæ уыд мæ сæр. 
Æз мæ кадæг фыст куы фæдæн, 
Уæд зæронд уыдтæн æз дæр. 
Нал ис фембæлæн Ботасыл. 
Ис йæ ингæныл бæлас... 
Фæлæ ма Чсрмен æгас у, 
Рох дзы никуы у Ботас. 
Фембæлдтæн Чсрмспыл майы. 
Бирæ ма йæм ис хъару. 
Уый бынтон зæронд нæма у, 
Мах æнусы æмгар у. 
13 Лирнкæ 

Хорз хъуыддаг зæронд нæ кæны. 
Æз дзырдтон, куыд уыд мæ бон. 
Авæр мын, Хадæхц, бæгæны, 
Æз ныффæлладтæн бынтон. 
Ацæгъд мын ныр та фæндырæй, 
Фесаф мын мæ фæллад, цæй. 
Кæд хъыгдарын, — фод хатырæй 
Æмæ ма схъыг у мæнæй. 
Хъусынмæ мын ды дæсны дæ, 
Бауарзтай мæ кадæг ды. 
О мæ хорз фысым, кæсын дæм,— 
Дæу мæ бирæ цард фæнды. 
О Хадæхц, фæцæр мын бирæ! 
Никуы бафсæдин, уый зон, 
Демæ зарынæй нæ Ирæн, 
Демæ бадынæй — бынтон. 
Бафæлладтæн. Сæр фæтоны... 
Лæг йæ сæрæй вæййы лæг. 
Ацы куыст цы лæг нæ зоны, 
Уымæ æз кæнын хæлæг. 

ЧИНЫДЖЫ ИС: 
Æргом зæрдæйæ (Разиычас) 3 
ЧИНЫГ «ÆРГОМ ЗÆРДÆ»-йæ 
Ныстуан 12 
Азæл, хъæлæс! 13 
Фæскомцæднсон злрат 14 
Тымыгъты асырдта хур 16 
Садоны 17 
Зарæг колхозонтыл 18 
Абон барæгæн бæззын 19 
Ард 20 
Мæ зарæг 21 
Сидт 22 
Анрæз, колхоз! 23 
Къостайæн 24 
«Фæнды мæ: мæ уарзон æмгартæп.» . . 25 
«Уарзæм не ’взонгады » .... — 
Æз уарзыи 26 
Ног цард 27 
Кусæджы цин 28 
«Æз зонын, куыд цардысты раздæр...» . . 29 
«Ма хау, мæ фыссæн сис.» . .30 
«Рæстæгтæ! Зæххæн йæ рпуыл » . . . — 
Мысынæп 31 
Царды балцы . .... 32 
Хосгæрдæнты 34 
Рувынмæ, æмбæлттæ! 35 
Чызгаймæ 36 

Хæдтæхджытæ 37 
Мæргътæн 38 
Зымæгон æхсæв Красногоры . . .39 
Советон Цæдисæн 40 
Хуымгæнæг 41 
Бонвæрноп 42 
Рифмæ 4 3 
Мады цырты раз 45 
ЧИНЫГ «ЛИРИКÆ»-йæ 
«Мæхи дын нæ хоныи фыссæг...» . . . .43 
«Урсриуджын цъититæ...» — 
«Раджы фестадтæн æз рапсом...» . . .49 
«Хъал нæ дæн мæ конд æмæ мæ уындæй...» . 50 
«Ды уарзтай мæн, æмæ дæ æз æмбæрстон...» . 51 
«Тæхудиаг, йе ’мбисыл ыскъуыдæй...» . . 52 
«Мæн фыссын фæфæнды...» " — 
«Уæлæ та хъазыиц сабитæ уынджьт...» . 53 
«Æмдзæвгæйы тыххæн æмдзæвгæ нæ фыссын...» 51 
«Чи зоны ’мæ ме ’пцъылд тар æрфгыты...» . 55 
«Æз райгуырдтæн тохæн, цæрынæн...» ... — 
«Æз нæ дæн, нæ, арвæй чи ’рхауд, ахæм...» . 56 
«Мацæмæй тæрс махимæ цæрынæй...» . . 57 
«Иыр цæмæн сайын чызгайы...» . . .58 
«Иу бон дæ нæ федтон...» 59 
Симды цагъд ....... €0 
«Мæ хæлар, уыныс мæ, цы дæн...» . . .61 
*Ис амонд адæмы æхсæн...» . . . ('2 
«Цардæй æз лæвар хæрзтæ иæ домып...» . . — 
«Ды иунæгæй искуы зыпдзииад куы ссарай...» . — 
«Æз æхсæвты кусынæй нæ тæрсыи...» . . 63 
Мæнсаби хонæн нал ис ....*. 64 
«Æрхаудтæ, ме ’мбал, мæнæ...» . . . .68 
«Хур кæмдæр æрныгъуылд...» . . . .69 
«Ма /гæрс ды карз хæсты артæн...» . . .70 
196 

«Уартæ рагъмæ хур æрхæстæг...» 
«Зоныс ды æнхъæлмæ кæсын къаймæ...» 
«Мæ къаммæ ма кæс, ма ку...» 
«Сабыр цард куы ’рцæуа...» . 
«Цард лæвар кæмæи у рагæн...» . 
Чызгайы зарæг . . . . . 
<чÆз мæ сау туг абон дæр ма калнн...» 
«Нæ хъары кæд...» 
«Чи зопы ’мæ уа мæ зарæг диссаг...» 
«Айнæг, айиæг!..» 
«Куы ссарын мæ рæдыд мæхæдæг...» . 
«Минæстæм иæ фæкæнын хæлæг...» 
«Хъæу. Изæр. Æрталыиг...» 
«Тох кæи цардыл, кæн фæллой æцзухдæр...» 
«Нæ ивгъуыдыл мын ма зар...» 
«Æз нæ дзурын алыхатт мæ низтыл...» 
«Уæлæ мæйы хæхты сæрмæ сауыгъд...» 
<Кæугæ-иу ма кæн, сау хабар куы райсай.. 
«Уæртæ иу чызг дон æрхæссы...» 
«Цæй, хæрзбон! Дæ къух мæм авæр...» 
«Мæн цы фæндыд, уый мæнæн нæ бантыст.. 
«Æз æмæ ды — ирои æмæ уырыссаг...» 
«Æз цы сахат райгуырдтæн, — куыдтанн...» 
«Дæ бонтæй ма кæн, ма, мæ хур, хынджылæг.. 
«Мæныл мæ бон фæизæр ис, фæизæр...» 
ЧИНЫГ «КЪÆСÆР»-æй 
«Уæ ме ’мдзæвгæтæ, бирæ мын фæцæрут...» 
«Фыды къæсæр, фыды къæсæр, зынаргъ дæ...» 
«Мæ бон цы уыди, уынбæрц мæ нæ равдæлд...» 
<Æз дæн хæстон лæг. Цал цæфы дæн, цал!..» 
«Нæ уыдтæ мемæ тохы арты...» 
«Нæу хъыгаг, мæлгæ кæй кæнæм...» 
«Æз бузныг мæхицæй уæд уаип...» 
«Кæд рæдийон, раст-иу мæ уæд агай...» 

«Фæсаууонмæ нæ зонын фауын...» ... 97 
«Дард, кæмдæр, Кавказы ис мæнæн хæдзар...» 98 
«Чифæнды цыфæнды дзурæд...» . . . с9 
«Мæ хорз æмбал, рæдийын мæ нæ фæнды...» . — 
♦Мæ хуымты тауын ног тауинаг уалдзæг...» . 100 
«Æнцад куы ’рбадын иунæгæй мæ уаты...» . 101 
«Фæндаджы был, рæсугъд дидинæг, ды...» 102 
«Æнæмæт чи уа, уый нæ уыны фын...» . . |03 
«Ды лауызау æнцон фæлдахæн дæ...» . .104 
«Æдзух мæ, гормон, де знаг хоныс ды...» . .105 
«Мæ чиныг та мын дзыллæтæ кæсдзысты...» . 1У6 
«Ехх, мæ лымæн, ма мын амон рувын...» . .107 
Писмо Юрий Гагаринмæ 108 
«Размæ цу дæхи айгæрст фæндагыл...» . .4-9 
Сахат 1Ю 
Цыппæргай æмæ дыгай рæнхъытæ . . .111 
«Кæддæр нæ зæххыл равзæрдтæн, æцæг...» . М5 
«Куыд хорз уыд, куыд, бæрзонц цъуппыл дæ 
бадæн...» Цб 
«Иу куыдз ис нæ сыхы...» 117 
«Амардта мæ иу æмдзæвгæ хурхæй...» . • 1Н 
«Уарыс, мит, тъыфыл-хæмпусæй...» . . . 119 
Иу редактормæ 110 
ЧИНЫГ «АИДÆН»-æй 
«Мæн къуыммæ ма хæсс афтæ арæх ды...» . \^2 
«Фæзæронд дæ æнæ усæй, уый зои!..» . . »123 
«Фæзæронд дæн. Мæхи фæдзæхсын хурыл...» . _ 
«Бирæйæ куы сцæйисыиц цыдæр...» . _ 
«Цæуын та ног, æмæ хæрзбонтæ раут!..» . 124 
«Цæрыс ды афтæ: уæд дæуæн æрмæст...» . »125 
Мæхæмæты писмо йæ фыртмæ . . * 126 
«Дæ фæндаг раст уа, ме ’моæпдаггои, ме 
’мбал...» 127 
«Кæм дзур тызмæг, кæм дзур, поэт, фæлмæнæй...» 
«Фысгæ, ме ’мбал, цы дзура зæрдæ...» . .123 
198 

«Нæ уарзын æз, æнæ тохæй цы райсон...» . * 128 
«Тъæнджы мæй...» 129 
Арвæй хонджытæ 130 
Коммунизм 131 
«Хуымгæнæг лæг! Ды нал æвзарыс зын...» . .132 
«Æвзонгдзинад, зæрдыл ма лæууыс...» . .133 
«Кæсын дæм, æрдз, æмæ дæ уындæй райын...» . 134 
«О, ма мыл тыхс, мæ фыд!..» . . . ,135 
«Дæ раст зæрдæйæ бауарзтай ды мæн...» . . 136 
Чындз 137 
«Байхъус мæм, ме ’мбал, мæ уарзон...» . . 138 
Мæ фыццаг ахуыргæнæг 139, 
«Чысыл ма уыдтæн æз. Сыхаг чызг дæр — чы- 
сыл...» , 140 
«Дæ уарзтæй, æз, æвæццæгæн, æрра сдæн...» . 141 
«Тæхудиаг, кæй къай уыдзынæ Ирæй!..» . . — 
«Æз дæн хæствæллад...» 142 
«Нæ зыдтон дæу...» — 
«Уæлæ хур, сабыр, фæлæуу-ма!..» . . . 143 
«Ацæгъд мыл, чызгай, фæндырæй...» . . .144 
Хæсты цы фын федтон, уый 145 
«Нæ хæсты быдыры куы ссарат мæ мард...» . 147 
Ирон хæстоиы зарæг 148 
Хъама 149 
«Æнæ дæу мыл ныддаргъ ысты мæ азтæ...» . 150 
«Мæлæн мын нæй...» 151 
«Фæлæуу-ма ды...» — 
«Кæд дæ, миййаг, ирон поэтæй сайын...» . . — 
«Дæуæн кæрды дыууæрдæм дæр дæ цæвæг...» . 152 
«Мæ худ — мæ къухы...» — 
«Дæ къух дын райсын...» 154 
«Ды арæх дзурыс...» — 
«Циу мæ фæндыр?..» 154 
«Мæ цæсгом хæсты сау фæздæгæн с’ала...» . _ 
Цæлыккаты Лннæйы тыххæй 155 
199 

ЧИНГУЫТЫ ЧИ НÆМЛ РАЦЫД, УЫЦЫ 
УАЦМЫСТÆЙ 
«Уыди рæстæг, мах демæ сабыр царды...» . . 158 
«Æз куы райгуырин дыккаг хатт...» . — 
«Нæ дæн æнусон. Нæу æнусон лæг...» . .159 
«Фыстон дæм æмбалау...» — 
«Нæу царды махæн иухуызон нæ хъысмæт...» 163 
«Æркæс-ма мын мæ фыстытæм лæмбынæг...» — 
«Цы мын нæу фаг, ныр уый куыд у ыссаргæ...» — 
Хæзнадур 161 
Никуы тарстæн æз мæлæтæй . . . .161 
«Нæ Иры хæхтæ...» 163 
«Ызнаг дын нæй...» 164 
«Уыд мæ фæнд æфцæгмæ схизын...» . . .165 
Ног мæй 166 
Рæдау фæззæг 167 
«Нал мæ нымайынц кæстæрыл...» . . .168 
Хинымæр хъуыдытæ 169 
«Мæ хæстон цард мæнæн бæргæ фæрæстмæ...» . 170 
«Мæ чиныджы хъуыдыгæнгæйæ кæс...» . . 171 
«Советон дуг, ды ме ’мгар дæ, мæ хæлар...» . 172 
«Мæнæн æнæ дæу ницы у мæ цард...» . . .173 
«Мæ фыстыты мын ды рæстдзинад агур...» . 174 
«Æз мæ тыхтæ алцæуыл нæ хъарыи...» . . 175 
«Нæ уарзын æз мæ зонгуытыл лæууын...» . . 176 
Сау нымæт. (Кадæг) 177 
.200 

САРАВИ ШАМИЛЬЕВИЧ ЧЕХОЕВ 
Составитедь Георгий Николаевич Цагараев 
ЛИРИКА 
(Иабранные проиаведения на осетинском яаыке) 
Редактор 
А. И. Царукаев 
Художник 
В. И. X р и с т е н к о 
Художественный редактор 
X. Т. Сабанов 
Технический редактор 
С. X. Гутиева 
Корректор 
К. М. К о д з а е в а 
Наборщик 
Л. Вол ын 
Печатник 3. Г. Каргиева 
Сдано в набор 20-11-76 г. Подлисано к печати 18-У-1976 г. Формат 
бумаги 70х901/за. Печ. л. 6,25+0,03 вкл. Усл.-п. л. 7,31+0,04 вкл. 
Учетно-изд. листов 5,3+0,02 вкл. Тираж 1000 экз. Закаэ М 2426. 
Изд. N 14. Цена 77 коп. На тип. бумаге М 1. ЕИ 00871. 
Иэдатедьство ,#Ир" Управления по делам издательств, полиграфия 
и книжной торгоали Совета Министров СО АССР, г. Орджоникидэе 
ул. Димитрова, 2. Книжная типография Улравления по делам изда- 
тельств, полиграфии и книжной торговли Совета Министров СО АССР, 
г. Орджоникидэе, ул. Тельмана, 16. 

