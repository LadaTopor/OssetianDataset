РАДЗЫРДТÆ 
ÆМÆ ПОВ ЕСТЬ 
ЦÆГАТ ИРЫСТОНЫ ЧИНГУЫТЫ РАУАГЪДАД 
ОРДЖОНИКИДЗЕ*1965 

ЧИНЫДЖЫ И С: 
Телефонисткæ 3 
Уарзондзинады тыххæй 12 
Алетæ 21 
Мад . . 33 
Фæрдгуытæ . „ 38 
Кæйдæр тетрадæй (повесть) 45 
ВАСО МАЛИЕВ 
ЛУННЫЕ НОЧИ 
Рассказы и повесть 
на осетинском языке 
Северо-Осетинское 
книжное издательство 
Орджоникидзе * 1965 

ТЕЛЕШОНИСТКÆ 
мæ цынæ фехъусдзынæ фæл- 
ладуадзæн хæдзары! Æнцад 
изæрты сыфтæрджын бæлæсты 
бын цъæхахуырст даргъ бан- 
дæттыл сæхи фæстæмæ ауа- 
дзынц алы кары адæм æмæ 
кæрæдзийæн дзурынц алыхуы- 
зон таурæгътæ. Уыцы изæр ны- 
хас бацайдагъ уарзондзина- 
дыл. Иæ сæры иугай урсытæ 
кæмæн фæзынд, ахæм лæппу- 
лæг æмæ йæ ус — бурдзалыг, 
сæвджын сылгоймаджы хъаз- 
гæмхасæн быцæу æнæнхъæлæ- 
джы рахызт стыр ныхасмæ. 
— Уарзондзинад нæй, раст- 
дæр зæгъгæйæ та нал ис,— 
арф ныуулæфгæйæ загъта лæп- 
пулæг.— Рагон адæймаг æр- 
дзимæ тохы иунæг, æнæ æх- 
3 

хуысгæнæг уыд. Цавæрдæр æбæрæгдзинады агуырдта 
æппæтыл уæлахизгæнæг тых æмæ æууæндыд йæ сæнт- 
тыл. Уымæ гæсгæ арф æмæ æнæарæн уыдысты йе 
’нкъарæнтæ. Нырыккон адæймаг та, æрдз ын йе 'уæхс- 
чытыл цы уаргъ æруагъта, уый хæссы техникæйы æх- 
хуысæй. Машинæтæ амардтой уарзондзинад... 
Лæг банцад. Ссыгъта спичкæ æмæ йæ бахаста, йæ 
былты кæрæттæй кæуыл хæцыд, уыцы сигаретмæ. Уы- 
цы минут æз ауыдтон бандоны дæллаг кæрой чындз- 
дзон чызджы фæлурс цæсгом. Рухсы æвиппайды 
ссыгъдæй уыди, æви йæ цæстæнгасы рагбонты æн- 
къарддзинад нындзыг, уый абон дæр дзæбæх нæма 
зонын, фæлæ мæм цæмæдæр гæсгæ афтæ фæкаст, цы- 
ма æнæзонгæ лæппулæджы ныхæстимæ разы у æмæ 
хъынцъым кæны, адæймаг кæмдæр йæ дард фæндагыл 
машинæты аххосæй цы хæзнатæ ныууагъта, уыдоныл. 
Спичкæ ахуыссыд. Дзæвгар рæстæг ничиуал ницы 
дзырдта. Фæлæ æвиппайды хъисфæндыры æлвæст 
тæнтау сæрдыгон рæсугъд æхсæвы æнцойдзинад ас- 
къуыд, суанг зæрдæйы бынæй чи иæуы, ахæм хъæлæ- 
сæй. 
Мах не ’ппæт дæр фæкастыстæм чындздзон чыз- 
джырдæм. 
— Ис,— загъта уый æмæ йæ цæст ахаста адæ- 
мыл. — Ис уарзондзинад. 
Иу сыбыртт никæмæйуал цыд. Не ’ппæт дæр æн- 
хъæлмæ кастыстæм, дарддæр цы уыдзæн, уымæ. Æрæ- 
джиау чызг дзурын райдыдта: 
— Нæ хъæуы телефонисткæйæ куыста Талеринæ. 
Клубы иунæг ахæм хъазтизæр нæ уыд, йæ цъæхснаг 
хъæлæс, йæ хъæлдзæг кæл-кæл кæцæй нæ хъуыстаид. 
Иутæ йæ нымадтой сæртæг чызгыл, иннæты зæрдæмæ 
4 

цыд йæ æнæхин æмæ хуымæтæг зæрдæйы хаттæй. Рæ- 
сугъд кæй уыд, стæй фыццаг бакастæй адæймагмæ 
æнæгъдау чызджы хуызæн кæй каст, уый тыххæй йæм 
сæхи хæстæг ластой лæппутæ. Фæлæ фембæлдмæ дæр 
никуы никæмæ рацыд. 
Хъæлдзæг, æнæмæт уыди Талеринæ, уымæн æмæ 
цардмæ каст сывæллоны цымыдис цæстытæй, алцæм- 
дæр уыдта рæсугъд райдайæн, нæ йæ фæндыд, зæххыл 
хорзæхæй уæлдай хæрамдзинад дæр кæй вæййы, ууыл 
баууæндын. 
Æвæццæгæн, йæ зæрдæмæ æнкъарддзинад хæстæг 
кæй нæ цыд, йæ цæстæнгасыл сусæг рис, кæнæ дард 
фæсмоны аууоны фæд кæй никуы баззад, уымæй йæ 
рæсугъддзинад фыццаг бакастæй уыди .афтидхуыз. 
Чызг царди хъал æмæ æнæмæтæй, зымæг чи нæма фед- 
та, ахæм тала бæласау, рагвæззæджы уазал кæмæ 
нæма фæхæццæ, рæстæг æнæхъæнæй дæр уалдзæгау 
кæмæ кæсы, ахæм дидинæгау. Мæнæн зын дзурæн у 
уыцы адæймаджы тыххæй, йæхи цæстæй йæ чи нæ 
федта, уый м& нæ бамбардзæн. Æз уын ракодтон та- 
ла бæлас æмæ дидинæджы кой, æз ын йæ конд æмæ 
йæ уынд абарстон æрдзы фыццагон, афтид, æнæнысан 
рæсугъддзинадимæ. Фæлæ уый раст нæу. Талеринæ 
уыди зæххон адæймаг, æмбæрста алцыдæр, хаттæй- 
хатт-иу йæ цæстыхаутыл сæууон æртæхау фæзынды- 
сты цæссыгтæ дæр. Уый æмбæрста алцыдæр. Хъыг 
кодта йе ’мбæлтты хъыгыл, хъынцъым кодта, йæ куыс- 
ты тыххæй-иу æм уайдзæф куы æрхауд, уæд; зыдта, 
иуæй-иу лæппутæ хатгай йæ фæстæ æрмæстдæр сæ 
рæстæг дзæбæх арвитыны охыл кæй зилъшц, уый дæр. 
Фæлæ-иу уайтагъд ферох йæ маст, ныххатыр-иу код- 
та «йе ’знагæн», æбæрæг хъьггау иу атад йæ хъын- 
5 

цъым, уымæн æмæ йæ риуы царди сыгъдæг æууæнк, 
йæ зæрдæйы тæлфыд, йæ уылæнты æнæнхъæлæджы 
изгарддзинад кæмæн айсæфы, уд цардыл афтæ тынг 
чи бæтты, ахæм æнæфæугæ цины денджыз. О, уый^аф- 
тæ уыди, æнæмæнг. Талеринæмæ кæсгæйæ-иу адæймаг 
дызæрдыг нал кодта, алчидæр æрмæстдæр амондджын 
уæвынмæ кæй райгуыры, ууыл. Талеринæ, мыды- 
бындз дидинæджы къусджы мыд куыд æмбырд кæна, 
афтæ иста цардæн йæ адджынад. Афтæ ма фен- 
хъæлут æмæ йæ нысан уыд ницæйаг æмæ чъизи фило- 
софи: цы ацæрон, уый — мæ хай. Нæ, йæ амонд сыгъ- 
дæг хæххон суадонау гуырыд цардæй, уымæн æмæ 
зæххыл хорздзинадæй цыдæриддæр ис, уымæй зæр- 
дæрухс уыди. Ног къаба, уæздан ныхас, райсомы ху- 
рыскаст, кæнæ æндæр ахæм исты хуымæтæг хъуыддаг 
дæр æгъгъæд вæййы æвзонг зæрдæйы æнахуыр цин 
ссудзынæн. Иæ куыст дæр ын фестад царды хос. Те- 
лефоны дзæнгæрæг-иу йæ хъустыл азæлыд амонды 
сидтау, телтыл æм алырдыгæй фæдисы чи тахт, уыцы 
рæвдаугæ, кæнæ уазал, хатгай мæсты^æр æнæзонгæ 
хъæлæстæ йын дзырдтой дунейы сконды рæсугъддзи- 
надыл. Царды симфонийæ фесхъиуæг зæлтау хастой 
кæйдæр цин æмæ;хъыг. Никуы ничи фехъуыста тызмæг, 
æнæууылд ныхас Талеринæйæ, никуы никæй зæрдæ- 
худты бацыд, кæд-иу хаттæй-хатт йæ куысты тынг ба- 
фæллад, уæддæр. Ахæм уыд Талеринæ. Фæлæ йыл иу- 
хатт æрцыд, йæ рог цардвæндаг ын бынтондæр чи 
аивта, ахæм цау. Уый уыди телефоны хуымæтæг дзæн- 
гæрæг. Æмбисæхсæв райхъуыст кæйдæр тарст хъæлæс: 
— Алло! Бадзур-ма дохтырмæ! 
Талеринæ бадзырдта рынчындонмæ. Фæлæ та чы- 
сыл фæстæдæр райхъуыст уыцы тарст хъæлæс: 
б 

— Алло! Дохтыр тагъддæр! 
— Цы хабар у, ныртæккæ дæ дохтыримæ куы баиу 
кодтон? 
— Æнæхайыр скæ дæ дохтырæй, уыцы сылгоймаг 
рынчындоны дуаргæсæн дæр нæ бæззы. Мæнæ æрæ- 
джы нæ хъæумæ чи æрцыд, уыцы дохтырмæ бадзур! 
Æнхъæлдæн, æмдзæрæны цæры, рæвдздæр, дæ хорзæ- 
хæй, рынчын мæлæты къахыл лæууы. 
Сымах, æвæццæгæн, дис кæнут, æмбисæхсæв чи 
.райхъуыст, уыцы телефоны дзæнгæрæджы уадиссагæй 
цы ис, чызджы цард бындзар æмæ барджынæй æндæр 
фæткыл чи ныббаста, ахæмæй. Нæй зæрдæйæн базо- 
нæн. Хаттæй-хатт мах фиппайгæ дæр кæй нæ фæк’æ- 
нæм, "ахæм æнæмидис, хуымæтæг фæзынд адæймаджы 
фæндагыл æрлæууы, ахизæн кæуыл нæй, ахæм арæнау, 
æмæ йын йæ нысан раивы. Уыцы дзæнгæрæджы азæлд 
Талеринæйы цардæй æнæнхъæлæджы ахаста æнцой- 
дзинад. Ныр чызгмæ телтыл фæдисы уадысты алыхуы- 
зон хъæлæстæ алырдыгæй. Ныр чызджы хъусты æп- 
пынæдзух зæлыдысты, цæмæдæргæсгæ-иу стъæлфæгау 
кæмæй кодта, уыцы дыууæ дзырды: «Ног дохтыр», «ног 
дохтыр», «ног дохтыр». Суанг ма æндæр хъæутæй, æн- 
дæр районтæй дæр агуырдтой уыцы æнахуыр дохтыры. 
Алы æхсæв дæр-иу цалдæр хатты Талеринæйы ба- 
хъуыд æнæзонгæ адæймаджы фатермæ дзурын. Алы 
æхсæв дæр хъуыста сабыр, фæсус хъæлæе: «Алло, ал- 
ло, хъусын» ...Æмæ чызджы зæрдæйы райгуырд, уы- 
мæй размæ кæй нæ зыдта, ном кæмæн нæй, ахæм рæ- 
сугъд æмæ. сусæг, сывæллоны тæригъæдау сыгъдæг 
æнкъарæн. 
Хъæлæстæ тахтысты Талеринæмæ, æмæ сæ уый æр- 
выста æрыгон дохтырмæ, хъæлæстæ æхсæвæй-бонæй 
7 

æнцой нæ лæвæрдтой уыцы адæймагæн, æнæхонгæ 
уазджытау ын æнафоны хостой йæ дуæрттæ, сырдтой 
йын йæ хуыссæг, хæлдтой йын йæ хъуыдытæ, састой 
йын йæ фæцдтæ, домдтой, агуырдтой, лæгъстæгæнгæ 
зылдысты йæ сæрмæ. Æмæ фыццаг хатт Талеринæйы 
риуы мæт бацыд. Чызг тыхсын райдыдта уыцы хъæ- 
лæстæй æмæ иухатт йæхи нал баурæдта: 
— Уæ хорзæхæй,— загъта уый кæмæндæр,— иу æх- 
сæв ма йæ хуыссын бауадзут, хъæуы æндæр дохтыр 
нал ис, æви уæ ардаугæ счындæуыд? 
Фæлæ хъæлæстæн бауромæн нæ уыд. Уыдон фыц- 
цагау тахтысты телтыл, араугæ æмбæлдысты чызджы 
зæрдæйыл, æххуысмæ сидтысты æнæзонгæ адæймаг- 
мæ. Хъæубæстыл айхъуыст дохтыры кой. Уый æвда- 
дзы хосау дзæбæх кодта рынчынты, номдзыд хъæба- 
тырты æхсаргардау йæ гыццыл æрттиваг кард уæ- 
лахиз кодта мæлæтимæ тохы. Уæздан æмæ мадзура 
кæй уыд, уый тыххæй йыл адæм мысыдысты алыхуы- 
зон таурæгътæ. Иутæ дзырдтой, чысылæй, дам, ард 
бахордта, ракæн хос ссарыныл, фæлæ йæ бæллиц нæ 
сæххæст æмæ зæрдæсастæй горæтæй æрцыд хъæумæ. 
Иннæтæ кодтой цавæрдæр æвзонг чызджы фæлывд 
уарзондзинады кой. 
Цыдæр асаст Талеринæйы зæрдæйы. Æнæмидис за- 
рæджы фæстаг зæлтау кæмдæр йæ риуы бамынæг æв- 
зонгдзинады цин. Уынæргъгæ атахти сабидуг, фесæфт 
раздæры æнæмæтдзинад. Иæ цæстæнгасы фæзынд æна- 
хуыр æрхуым æмæ кæнгæ зынæрвæссондзинад. Хъæ- 
уæй-хъæумæ тахти дохтыры ном. Дыууæ адæймаджы- 
иу кæм фембæлдыстьь уым-иу ныхас бацайдагъ 
хирурджы ног операциты тыххæй. Æмæ адæм цас фыл- 
дæр дзырдтой дохтыры тыххæй, уыйас.арфдæр кодта 
8 

йæ царды сусæгдзинад. Талеринæйы цæстытыл-иу 
ауад, стыр нывгæнæгæн æрдæг кондæй чи баззад, 
ахæм æвзонг атлеты портретау, нæлгоймаджы тызмæг 
рæсугъддзинад. Телефоны телты ноджы тынгдæр зæ- 
лыд дохтыры ном. Ронджы тæфау бахызт Талеринæ- 
йы зонд æмæ зæрдæйы, æбæрæг ныфс, æнæзагъд азы- 
мау царди йæ алы тугдадзины дæр. Æмæ уæд Талери- 
нæйæн æнахуыр дохтыры æнæфенгæ нал уыд. 
Иу хатт клубы хъазтизæры фембæлдысты. Талери- 
нæ лæууыд къулæнцой æмæ æнкъардæй касти кафджы- 
тæм. Иæ хъустыл æвиппайды ауад кæйдæр хъæлæс. 
— Дохтыр! Дохтыр æрбацæуы! 
Чызг фестъæлфыд. Цыма йæ риуы фыцгæ дон фæй- 
нæрдæм апырх æмæ хурхы уадындзтæм скалд, уыйау 
райхъуыст зæрдæйы тыхджын % гуыпп-гуыпп. Чызг 
федта, бæрзонд, дæргъæлвæст, фæлурс цæсгом лæппу- 
лæг æфсæрмхуызæй дуаргæрон куыд æрлæууыд, уый. 
Музыкæйы зæлтæ диссаг фынау зæрдæты зилдух- 
гæнгæ хастой уарзт æмæ амонды æрвон дунемæ. Та- 
леринæ дуарырдæм кæсгæ баззад. Адæмы æмызмæлд 
æмæ æнæнцой уынæрæй йæ цæстытыл мигъ бады æви 
зæххыл дидинджыты къæвда цæуы, уый дзæбæх нæ 
хатыдта. Фæлæ мæнæ дохтыр лæппутæй фæхицæн. 
Мæнæ æрбацæуы Талеринæйырдæм. Къахдзæфты уы- 
нæр музыкæ фестад. Чызг хаты, дохтыр æм хæстæгæй- 
хæстæгдæр кæй кæны, уый. Иæ сæр дæлæмæ æруагъ- 
та æмæ æнхъæлмæ кæсы, тæрсæгау кæмæй кæны, 
ахæм цаумæ. Ныртæккæ йæ дохтыр йæ сæры уæздан 
æркуывдæй кафынмæ рахондзæн. Фæлæ сонт зæрдæ 
фæфыдæнхъæл: дохтыр Талеринæйы цурмæ куы æрба- 
хæццæ, уæд йæ размæ фæци ацæргæ ус урс халаты. 
Йæ хъусы йын цыдæртæ адзырдта. Дохтыр ма иу каст 
9 

фæкодта Талеринæмæ æмæ тагъд-тагъд рацыд клу- 
бæй. 
Уый фæстæ никуыуал фембæлдысты дохтыр æмæ 
телефонисткæ, фæлæ чызджы хъустыл æнæсцухæй уа- 
дысты дыууæ дзырды: «ног дохтыр», «ног дохтыр», 
«ног дохтыр». Хъæлæстæ тахтысты телтыл, æмæ сæ 
Талеринæ куы цины бæлæттау, куы æнæбары минæ- 
вæрттау æрвыста уыцы æнахуыр адæймагмæ. 
Фæлæ иуæхсæв иннæ хæттытæй уæлдай дзуапдæт- 
тæг нæ уыд дохтыры фатерæй. Æрæджиау чидæр сис- 
та телефоны трубкæ. Райхъуыст цæйдæр гыбар-гыбур 
æмæ хъæрзыны хуызæн мынæггонд уынæр. Талеринæ- 
мæ афтæ фæкаст, цыма трубкæ зæхмæ æрхауд. Тæс- 
саг хъуыды арвæрттывдау айгæрста чызджы сæры 
магъз. Иæхæдæг дæр æй нæ бамбæрста, уынджы куыд 
февзæрд, уый. Акаст фæйнæрдæм. Зæххон мигъы тых- 
гæрст кæны кæйдæр рудзынджы рухс. Уый дохтыры 
фатер у. Талеринæйы цæстытыл ногæй ауад фæллад- 
хуыз фæлурс цæсгом. Цыдæр бæллæх æрцыд, æнæ- 
мæнг. Æнахуыр тых размæ скъæфы чызджы. Мæнæ 
бахæццæ дохтыры хæдзармæ. Хæстулæфтгæнгæ æр- 
лæууыд тыргъты, стæй арæхсгæ бахоста дуар. Иу уыс- 
мы фæстæ йæм ракаст æрыгон бурдзалыг сылгоймаг 
æхсæвдарæн халаты. 
— Цы дæ хъæуы? 
Æрвдзæфау фæци Талеринæ. 
— Æз... телефонисткæ дæн,— æппынфæстаг загъта 
чызг. 
Бурдзалыг сылгоймаг æм каст æнæуынон цæсты- 
тæй. 
— Æмæ нæ æхсæв хуыссын уымæн нæ уадзыс? 
Ныр бамбæрстон... Цалынмæ ам нæма уыдтæн, уæдмæ 
10 

мын мæ лæджы æнкъард кæнын нæ уагътай, нæ? Ху- 
динаг дын нæу, нырма хæрзæрыгон куы дæ! 
Талеринæ ма цыдæр сдзурынмæ хъавыд, фæлæ 
æваст дуары æмыр гуыпп æбуалгъ æрвнæрдау ныййа- 
зæлыд йæ хъусты. Уарзондзинад баззад, бахизæн кæ- 
уыл нæ уыд, уыцы тæссаг къæсæры фале. 
Уый уын Талеринæйы таурæгъ. Дыккаг бон куыст- 
мæ нал фæзынд. Абон дæр хъæубæстæ нæма зоны, 
хъæлдзæг телефонисткæ цы фæци, уый. 
Чызг банцад. Æвиппайды йæ бынатæй фестад, уар- 
зондзинады’ сæфт машинæты аххос чи кодта, уыцы 
лæппулæг. Цалдæр къахдзæфы бакодта даргъ бандо- 
ны дæллаг кæронмæ æмæ æрлæууыд чызджы цур: 
— Уый... уый ды уыдтæ? 
Дзуаппы бæсты чызджы риуæй сирвæзт уынæр- 
гъын. 

УАРЗОНДЗИНАДЫ 
ТЫХХÆЙ 
æн фæнды, суадонау æнæсыс- 
гæ, цины цæссыгау сыгъдæг, 
сæууон æртæхау ног, сæуæхси- 
дау рæсугъд чи у, уыцы бæр- 
зонд æнкъарæны тыххæй ра- 
дзурын. Иу æмæ дыууæ не сты, 
уарзондзинад поэттæ æмæ фыс- 
джыты æрымысгæ хъуыддаг 
чи хоны, уыдон. Уадз ацы ра- 
дзырды геройты ном сыгъ- 
дæг фæндагсарау фæсурæд 
æрыгон зæрдæты дызæрдыг- 
дзинад, баууæндын сæ кæнæд, 
уарзондзинад кæй ис, ууыл’. 
Ацы фыст у документалон æр- 
мæгыл арæзт. Ивд сты æр- 
мæстдæр лæппу æмæ чызджы 
нæмттæ. 
Зын дзурæн у уыдон тых- 
хæй. 

Сæ иуæн æвирхъау низ, æлгъыст карды цæфау, 
басаста йæ хъару, нылхъывта йæ хуыссæнмæ, байс- 
та йьш йæ хъæлæс, йæ фезмæлд. Зæххыл ма йын баз- 
зад йæ зынаргъ сылгоймаджы уарзондзинад, ууыл 
нæ фæтых сты нæдæр рæстæг, нæдæр хæрам удты 
фыдæх. Хæссы йæ, уæззау хæсты чи фæуæлахиз, уы- 
цы æфсæдты раздзæуæг тырыса куыд фæхæссы, афтæ 
бæрзонд æмæ сæрыстырæй. Дуар байгом вæййы, æмæ 
рынчын лæджы цæстыты ссудзы æнахуыр цæхæр: уый 
йæ уарзон бинойнаг йæ куыстæй æрбаздæхы. Лæгæн 
дзурæн нæй æмæ гæххæттыл афыссы: 
— Цæй, куыд у, тынг бафæлладтæ? Абад, бау- 
лæф... 
— Нæ, æппындæр нæ,— дзуры сылгоймаг,— мæнæ 
ма кæс, цы дын æрбахастон... 
Рынчын уыны: Генрийы радзырдты чиныг æмæ... 
къухылдаргæ ’сахат. 
О, зын дзурæн у уыдоны тыххæй. Зын дзурæн у уы- 
мæн, æмæ зæрдæйы-бын кæмдæр фæзыны дызæрдыг- 
дзинад, миййаг, дзырды базыртæ куы нæ бауромой 
тæлфгæ хъуыды æмæ бæрзонд æнкъарæнты зилдух-за- 
рæг адæймаджы удыхъæдыл, зарæг сыгъдæг цæссыг 
æмæ рæсугъд хъысмæтыл. 
Фынддæс æмæ ссæдз азы размæ райдыдта ацы 
сылгоймаджы уарзондзинады уæззау таурæгъ. Фынд- 
дæс æмæ ссæдз азы размæ бауарзтой кæрæдзи цард- 
бæллон дыууæ уды — Зæлинæ æмæ Мурат. Æрвгæ- 
рæтты тæмæн калдта ног дуджы сызгъæрин сæуæх- 
сид, æнæбын ивгъуыдмæ æппæрст æрцыдысты саст 
рæхыстæ æмæ хъадамантæ, саударæг усы сау фæлыст, 
хуымгæнæджы удхайраг фынтæ, хæххон чызджы тар 
сæрбæттæн. Зæронд дуджы ирон чызг кæй нæ федта, 
13 

ахæм амонд æрхаста ног рæстæг Зæлинæйæн. Æмæ 
уыцы амонды ном уыдис æргом уарзондзинад. Æнæ 
кæрæдзи нæ фæрæзтой дыууæ æвзонг уды, æнæ кæрæ- 
дзи сын хор хоры ад нæ кодта, дон доны ад. Адæм-иу 
сæ арæх федтой хъазтизæртæ æмæ фæскомцæдисон 
æмбырдты иумæ. Мурат чызгæн дзырдта йæ бæллиц- 
тæ, æмæ Зæлинæ æууæндыд, йæ уарзон адæймаг цар- 
ды стыр фæндагыл кæй ацæудзæн, ууыл. 
— Æз та уыдзынæн ахуыртæнæг,— цæуылдæр са- 
гъæсгæнгæ дзырдта чызг.— Уадз, нæ сабитæ сæ чысыл 
къухтæй цы дамгъæтæ фыссой, уыдон фæсурæнт нæ 
хæхбæсты талынг... 
Мурат Зæлинæйæн радзырдта йæ сусæг бæллиц — 
тагъд цæуы Мæскуымæ, инженерыл ахуыр кæнынмæ. 
Зæлинæйæн йæ зæрдæйы бынæй йæ хъуырмæ цыдæр 
судзаг ссыд, ахгæдта хурхы уадындзтæ, дзурын йæ 
бон нал баци, йæ цæсты даргъ тъыфылтыл сæууон æр- 
тæхау фæзынд цæссыг... 
— Кæугæ? Цæмæн? — афарста Мурат.— Цæмæн? 
Кæд дæ фæнды, уæд никæдæм цæуын. Æрмæст дæ 
цæссыг асæрф. Хорз? 
Исдуг ницы сдзырдта чызг. Стæй бакаст Муратмæ 
æмæ сабыргай сдзырдта: 
— Мурат, кæд дæуæн инженер суæвын дæ царды 
бæллиц сси, уæд абонæй фæстæмæ æз бæлдзынæн æр- 
мæстдæр уыцы хорзæхмæ. Ды хъуамæ ацæуай Мæс- 
куымæ, чызджы цæссыгæй цæмæй фæтарстæ? Æз аф- 
тæ, æнæуи... 
Зæлинæ йæ мидбылты фæлмæн бахудти, йæ амо- 
нæн æнгуылдзæй Муратмæ æвзидæгау бакодта æмæ 
хъазгæйæ загъта: 
14 

— Хъусыс, æрмæст дын мæскуыйаг чызджытæ дæ 
сæр ма разилын кæнæнт, ма мæ ферох кæн. 
Мурат писмо писмойы фæдыл æрвыста Ирыстонмæ, 
фæлæ йæ уарзонæй дзуапп нæ уыди. «Цы ’рцыди, цы 
хабар у?» — уазал хъуырдухæн уазал уырзты æвдæрз- 
та æвзонг зæрдæйы. 
Фæлæ хуыздæр уавæры нæ уыд Зæлинæ дæр. йæ 
уарзонæй йæм иунæг писмо дæр нæ хæццæ кодта. «Цæ- 
мæй тарстæн, уый мыл æрцыд»,— хатгай-иу йæ сæры 
арвæрттывдау фæзынд ацы хъуыды, фæлæ-иу уай- 
тагъд æрбайсæфт: «Нæ, Мурат ахæм нæу, афтæ нæ 
бакæндзæн»,— йæхицæн ныфсытæ æвæрдта’Зæлинæ. 
Иухатт ыл уынджы фембæлд æнæзонгæ лæппулæг. 
Уый æдзынæг касти Зæлинæмæ. Чызг йæ рæзты ацæ- 
уынмæ хъавыд, фæлæ йын æнæзонгæ адæймаг йæ 
фæндаг æрæхгæдта: 
— Хатыр, хатыр... Уынджы чызг æруромын худи- 
наг у, фæлæ мын æндæр фадат нæй. Райсом Мæскуы- 
мæ цæуын. Дæ ном — Зæлинæ, нæ? Акæс-ма, нæ фæ- 
рæдыдтæн. Мæскуыйы Муратимæ иумæ ахуыр кæ- 
нæм. 
Цыма цæмæйдæр фæтарст, уыйау афæлурс Зæ- 
линæ: 
— Æцæг? 
— Æцæг, æцæг, Зæлинæ. Фæлæ... Мæнæн тынг 
хъыг у... Хуыцау ын ма ныббарæд... 
Зæлинæйы уæнгтæ барызтысты, фæззыгон сыфтæр- 
тау. йæ зæн^тæ адон сты, фæлæ йæхиуыл ныххæцыд 
æмæ цыма Мураты тыххæй цыфæнды куы дзырдæуа, 
уæддæр ын уæлдай нæу, уый хуызæн загъта: 
— Æмæ уагæр цы кодта? 
— Ницы кодта. Нæ рæсугъд æгъдæуттыл цъыф- 
15 

къахæй æрлæууыд. Мæскуыйы уырыссаг усимæ цæры. 
Нæ ирон фæсивæдæй уым чи ис, уыдоны дæр ницæмæ 
æрдардта, фæхудинаг нæ додта. 
— Нæ!! 
Уый уыд фынддæсæмæ ссæдз азы размæ. Абон 
даер ма азæлы уыцы хъæр хæхтæ æмæ кæмтты, ныфсы 
дзуапп агургæ. Фæлæ дард уыди Мурат, нæ фехъуыс- 
та йæ уарзон чызджы кæуын, нæ йын федта йæ цæс- 
сыгтæ. Уыцы бон сау æрхæмæй баззад дыууæ уарзо- 
ны зæрдæйы. 
Зæлинæ цалдæр боны уынгмæ нал рацыд. Иæ ри- 
уы фæстаг хуры тынау бамынæг, йæ уарзон адæймаг- 
мæ цы сыгъдæг æууæнк дардта, уый. 
Фæлæ а дунейыл царды тыхæй стырдæр тых нæй. 
Рæстæг алы адæймагæй дæр домдта хъару. Хъуыд 
цард аразын хи къухæй. Сæрибар дзыллæтæ, уалдзæ- 
джы донивылдау, нызмæлыдысты æмæ уæхски-уæхск, 
зæрдæйæ цыдысты стыр фæллойы цыренмæ. 
Бонсауизæрмæ скъолайæ сæ хæдзармæ нæ цыд Зæ- 
линæ дæр. Касти чингуытæ. Æрыгон ахуыргæнæджы 
фæндыд йæ зæрдæйы судзгæ хъæдгомы рис æвæлмæц- 
гæ куыстæй бамынæг кæнын. Фæлæ-иу æнафоны æхсæ- 
вы тарæй сыстад Мураты сурæт. Уый æнкъардæй каст 
Зæлинæмæ. Фæлæ уый циу? Кæд фæстæмæ раздæхты- 
сты уыцы цъæхдзаст фæлмæн изæртæ, æмæ та дыууæ- 
йæ Урсдоны был бадынц... 
— Зæлинæ, .зæгъ исты, цæмæн кæсыс афтæ æн- 
къардæй,— дзуры Мурат. 
— Куыд нæ уон æнкъард, Мурат. Мæ зæрдæйæ 
æнæнхъæлæджы æрхауд цыкурайы фæрдыг æмæ йын 
ссарæн нал ис. 
— Ис ын ссарæн! — дардæй хъуысы, чызджы зæр- 
1.6 

дæ уарзгæ кæмæй сриссы, уыцы хъæлæс ногæй,— мах 
æй дыууæйæ ссардзыстæм. 
Зæлинæйы цæстыты арфы æнхъæвзы æнахуыр рух- 
сы уылæн, йæ цæсгом фæирд вæййы. Йæ къухтæ риз- 
гæ сивазы Муратмæ, фæлæ сæ уайтагъд æнæбонæй æр- 
уадзы: 
— Иуварс! Иуварс, ды дæ мæнгард æмæ æдзæс- 
гом. 
Мураты сурæт айсæфы. Æрчъицы йæ сæнттæй. Зæ- 
линæйæн судзаггаг рыст скæны йæ зæрдæ. 
Афтæмæй цыд рæстæг Зæлинæйыл... Мой нал 
скодта. 
Цымæ цæмæн рауад афтæ? Уымæн дзуапп дæдты, 
рæстæджы фæд бурæй кæуыл баззад, уыцы гæххæтт. 
Уый у Мураты писмо. Зæлинæ йæ райста, йæ уарзон 
ахуырмæ куы ацыд, уымæй цалдæр азы фæстæдæр: 
«Мæ зынаргъ, мæ зæрдæйы дидинæг! Мæ сæфт ху- 
ры хай! Ацы рæнхъытæ сты цæссыгæй фыст. Нæ уар- 
зондзинадыл фæуæлахиз зæронд дуджы фыдæх, хъуы- 
на хæрамдзинад. Ныр базыдтон, нæ дыууæ дæр цы 
æбуалгъ сайды фестæм, уый. Хъуыдььма кæныс ку- 
лак Исламы? Уый адæмы хид æмæ ту’гæй цы ис æмæ 
бон сарæзта, уый бамбæхста арф уæрмыты, йæ фосы 
рæгъæутты аскъæрдта Кæсæгмæ, сусæгæй сæ ныууæй 
кодта. Æз иухатт хъæуы иумæйаг æмбырды радзырд- 
тон йæ ныхмæ. Ислам ард бахордта мæнæй йæ маст 
райсыныл. йæ къухы бафтыд посты кусæджы балхæ- 
нын. Гъе, уый тыххæй дæм нал хæццæ кодтой мæ пис- 
мотæ. 
Иуæхсæв æмдзæрæнмæ куы фæцæйцыдтæн, уæд мæ 
дыууæ уæны астæу срыст, сырхзынг æфсæйнагæй 
асыгъдау. Уый уыд карды цæф. Рынчындонмæ мæ æр- 
2 Мæйрухс æхсæвтæ ^’ 

баластой уадзыгæй. Цæф афтæ тæссаг нæ уыд æмæ 
æртæ мæйы фæстæ бынтондæр байгас. Лæгмар та ра- 
зынд, дæу иу хатт уынджы чи баурæдта æмæ мæныл 
алы цъыфкалæн чи фæкодта, уый. Милицæ йæ куы 
стæрсын кодтой, уæд басаст, Исламы ардыд кæй уыд 
æмæ мæ амарынмæ кæй хъавыд, уый. 
Зæлинæ! Зон: зæххыл ис, æрмæст дæ иунæг улæф- 
тыл дæр йæ цард æнæфæстæмæ фæкæсгæйæ чи рат- 
дзæн, ахæм адæймаг...» 
Рæстæг цыд. Аивгъуыдтой коллективизацийы азтæ. 
Нæрыди, æбуалгъ æмбу кодта хæст нæ зæххыл. Дæ- 
рæнгонд æрцыд цыфыддæр знаг — фашизм. Уæлахиз- 
дзаутæ стыр намысы тырыса хæсгæ здæхтысты сæ хæ- 
дзæрттæм. Зынгхуыст хæстонты ингæнтыл æрзади æр- 
тæхдзаст дидинджытæ. 
Рæстæг цыд. Фæлæ дыууæ уарзоны кæрæдзи никуы 
ферох кодтой. Уæззау ныббырсты размæ, кæнæ фæс- 
хæст йæ куысты уæлхъус Муратæн кæддæриддæр йæ 
цæстытыл уад Зæлинæйы сурæт. 
Нæ, Зæлинæ æмæ Муратæн æнæ кæрæдзи нæдæр 
цæрæн, нæдæр амæлæн уыди. 
Æмæ фæсхæст уалдзæджы Мурат ссыд Мæскуыйæ 
Ирыстонмæ, цæмæй йæ уарзонимæ фембæлой æмæ уый 
фæстæ макуыуал фæхицæн уой, уый тыххæй. Æппæт 
хъæуыл фехъуыст стыр цины хабар: хуыцаубон уы- 
дзæн Мурат æмæ Зæлинæйы чындзæхсæв. 
Фæлæ сабаты æрцыд егъау бæллæх... 
Æмбисæхсæв чидæр ныххоста дуар, мидæмæ хауæ- 
гау æрбакодта Зæлинæйы æмбал, дохтыр Ирæ: 
— Арв æмæ зæхх кæрæдзийы хойынц. Цыма зæх- 
хыл сæфты уарын рацыд,— тыхулæфтгæнгæ дзырдта 
Ирæ. 
18 

Уыцы рæстæг дуне фæрухс арвæрттывдæй, стæй 
кæцæйдæр хæстæгæй райхъуыст арвы хус гæрах. 
— Зæлинæ,— сирвæзти Ирæйæ, æмæ йе ’мбалы æф- 
цæджы ныттыхст.— Зæлинæ, Мурат дын цыдæр кодта. 
Паралич æй ныццавта. 
Æмризæджы ныррызти Зæлинæ. Ратахт уынгмæ. 
Дымгæ ниудта, балбирæгъау, мин хъæлæсæй. Уазал 
æртæхтæ йын æгъатырæй хостой йæ цæсгом. Арв нæ- 
рыд, фæлæ Зæлинæ уади. Уади фæдисы. Мæнæ дуары 
хæцæн. Иæхимæ йæ æрбалвæста йæ тых-йæ бонæй. 
Бахызт къæсæрæй, скодта цалдæр къахдзæфы æмæ 
æрлæууыд уаты астæу. 
Цæстытыл бады мигъ. Æнæхайыры мигъ! Фæлæ 
мæнæ фæлмæй разынд, бирæ азты размæ кæй зыдта, 
уыцы цæсгом. Куыд ныффæлурс! 
Бацыд æм хæстæг. Тынг хæстæг. Йæ улæфт ын 
хаты. Иæ рустыл судзгæ æрцыд йæ цæстысыг æмæ æр- 
хауд йæ рынчын удæмбалы ныхыл. йæ размæ цы дох- 
тыртæ уыд, уыдонæй иу, стæй Мураты сыхæгтæ иннæ 
уатмæ бахуыдтой Зæлинæйы. 
— Зæлинæ, цы ’рцыд, уымæн гæнæн нал ис,— загъ- 
та дохтыр,— цæстысыгæй нал раздахдзынæ дæ амонд. 
Мурат йæ къахыл никуыуал слæудзæн, йæ хъæлæс ын 
никуыуал фехъусдзынæ. Райсом уæ чындзæхсæвы бон 
уыд, фæлæ... 
Зæлинæ исдуг ницы сдзырдта. Стæй цыма тарф 
фынæйæ райхъал, кæм ис, уый нæ хаты, уыйау йæ 
цæстæнгас ахаста адæмыл æмæ хъæрæй загъта: 
^— Райсом чындзæхсæвы бон уыди, æмæ уыдзæни 
райсом чындзæхсæв! 
Афтæ у Зæлинæ æмæ Мураты таурæгъ. Уыдон 
амондджын сты, уымæн æмæ сæ уарзондзинад æппæт 
19 

амæндтæй уæлдæр у. Ныр æстдæс азы цæрынц дыууæ 
бæлонау, æнæкæрæдзи минут дæр нæ фæразынц. 
О, уыдон тыххæй зын дзурæн у. 
Зын дзурæн у, уымæн æмæ зæрдæйы фæзыны ды- 
зæрдыгдзинад, миййаг, дзырды тыхджын базыртæ куы 
нæ бауромой тæлфгæ хъуыды æмæ бæрзонд æнкъа- 
рæнты зилдух — зарæг адæймаджы удыхъæдыл, за- 
рæг сыгъдæг цæссыг æмæ рæсугъд хъысмæтыл. 

АЛЕТÆ 
рæджы редакцимæ æрбацыд 
ацæргæ сылгоймаг. Мæ цу- 
ры мын æрæвæрдта зæронд 
скъуыдтæ тетрад. 
— Ацы æмдзæвгæтæ чи 
ныффыста, уый дæ карæнæй 
амард. Нудæс азы дæргъы сæ 
цæсты гагуыйау хъахъхъæнын. 
Æркæс сæм. Уый фæндыд йæ 
гыццыл æрдхордæн Парнасы 
дидинджыты тыххæй радзу- 
рын. Фæлæ йын нæ бантыст... 
Мæ буарыл, электрон то- 
кау, дыз-дызгæнгæ æрцыд 
æнахуыр уазал уылæн. 
—Чи дæ ды? 
Æнæнхъæлæджы райхъуыст 
хæрзцыбыр дзырд: 
— Алетæ. 
Уый ацыд. Рæстæджы фæд 
21 

бурæй кæуыл баззад, уыцы тетрад фæлдахгæйæ мæ 
цæстытыл ауад фæлладхуыз фæлурс цæсгом. Стыр 
донхуыз цæстыты гæзæмæ æрттивы фæлмæн, тынг 
фæлмæн рухс. Мыдхуыз дзыккутæ фæстæмæ аив фаст, 
бæрзонд ныхыл быдираг къахвæндагау къæдз-мæдз- 
тæй æрбадтысты, афонæй раздæр чи фæзынд, уыцы 
æнцъылдтæ. Никуы мæ ферох уыдзæн уыцы адæйма- 
джы сурæт. Фыццаг хатт æй федтон дæс-дыууадæс- 
аздзыд сывæллонæй. 
Уый уыди хæсты фæстæ. Хъæуы сæр хъазыды- 
стæм «урсытæ æмæ сырхытæй». Æз уыдтæн тырыса- 
хъахъхъæнæг. «Атакæ» цыд «атакæйы» фæдыл. Æз 
бахаудтон «урсыты» тæссаг цæггонды. Æртымыгъ 
сты мæ алыварс. Цæуынц хæстæгæй-хæстæгдæр. Ныр- 
тæккæ æрцæудзæн, ме ’мбæлттæ мын кæй нæ ныббар- 
дзысты, ахæм бæллæх: сырхтырыса бафтдзæн«урсыты» 
къухы. Мæнæ цалдæрæй æрбалæбурдтой тырыса- 
мæ. Фæлæ диссаг: тырыса не ’хсæнæй уæлæмæ фæтах- 
ти. Не ’ппæт дæр хæрдмæ фæкастыстæм æмæ федтам: 
кæйдæр тыхджын къух бæрзонд истæй фидар хæцыд 
нæ тырысайы хъæдыл. Худæнбылæй нæм касти æнæ- 
зонгæ лæппулæг. Иæ уæлæ чырынтæ дæрдджын ко- 
стюм, урс хæдон æмæ нарæг галстук. Стыр донхуыз 
цæстыты гæзæмæ æрттывта фæлмæн, тынг фæлмæн 
рухс. Уый йæхи фæтызмæг кодта æмæ хъæрæй загъта: 
— Сырх тырысайæн знæгты къухмæ дæттæн нæй! 
Мæ алыварс чи уыд, уыдон цавддурау фесты, æз 
æнæнхъæлæджы куы скуыдтон, уæд. Æнæзонгæ лæп- 
пулæг дзуццæджы æрбадт мæ цурьь Ме ’уæхсчытыл 
мын фæлмæн æрхæцыд, комкоммæ мын ныккаст мæ 
цæстытæм: 
— Цы дыл æрцыд, мæ хæлар? 
22 

— Уый кæугæ нæ кæны, хъазгæ кæны,— чидæр 
сдзырдта ме ’мбæлттæй. 
— Æццæй? 
— Нæ,— цæссыг калгæ загътон.— Æз. Æз... æцæ- 
гæй кæуын. 
— Æцæгæй? Æмæ ды зоныс, хъæбатыр сырхгвар- 
дион, хæсты кæуын худинаг у, уый? 
О, æз уый зыдтон. Ме ’мбæлттæ мæ ацы хабары 
фæстæ мæстæй марынæн «кæуындзæг» кæй схондзы- 
сты, зыдтон уый дæр. Æмæ кæй аххосæй? Мæ сæры 
фæзынд иу хъуыды: ныццæвдзынæн æй æмæ лидзгæ.. 
Фæлæ йын цæмæдæр гæсгæ тæригъæд кодтон. Фыц- 
цаг хатт федтон, йæ цæстытæм афтæ æнцонæй кæсæн 
кæмæн ис, ахæм адæймаг. Мæнæ мын урс къухмæр- 
зæнæй сæрфы мæ цæссыгтæ æмæ дзуры: 
— Кæсут, нал кæуы. Уый æндæр хъуыддаг у. Исты 
уын кæйдæр къулбадæг лæппуйау кæуындзæг уа... Ис- 
чи дæ, æвæццæгæн, æнæбары æрбакъуырдта, нæ? А-а.;. 
Æз дын дæ къахыл ныллæууыдтæн, и? 
— Нæ... 
— Уæдæ цы хабар æрцыд, мæ гыццыл тырысахæс- 
сæг? 
Æз федтон: æнæзонгæ бæлццоны æрфгуытæ зына- 
нæзына бæрзонддæр ссыдысты ныхыл, цæстытæ гæзæ- 
мæ фæхъоппæг сты. Иу уысм мæм касти афтæмæй, 
стæй сыстад, мæ сæрыхъуынтæ мын рæвдаугæ асæрф- 
та йæ армытъæпæнæй: 
— Ныббар мын, афтæ никуыуал бакæндзынæн... 
Ныр уал хæрзбонтæ раут,— йæ мидбылты фæлмæн ба- 
худт æмæ нæ разæй рацыд. 
Мах æдзынæг кастыстæм йæ фæдыл. Мæнæ ных- 
хæццæ уынджы тигъмæ, рог багæпп кодта къанауыл. 
23 

Ныртæккæ бæлæсты аууоц фæуыдзæн æмæ йæ никуы- 
уал, никуыуал фендзынæн. 
Абон дæр нæма зонын, гæзæмæ змæлгæ дарддæ- 
рæй-дарддæр чи кодта, уыцы фæтæн фæсонтæм кæс- 
гæйæ, мæ чысыл уды цы сусæггаг хъынцъым бацыд, 
уый æцæг ном. Æз хатыдтон, тынг ын кæй тæригъæд 
кæнын, фæлæ цæмæн, уымæн ницы æмбæрстон. Æн- 
тъыснæг зæрдæхъыг сыгъта мæ хурхы уадындзтæ. 
Уый та цыд йæ фæндагыл. 
— Гъей! — æнæнхъæлæджы сирвæзт мæ дзыхæй. 
Цыдæр тых мыл барджынæй рахæцыд размæ, æмæ æз 
тахтæн, иухатт мæ фыд дард балцы куы цыд, уæд 
кæугæ-кæуын йæ фæдыл куыд тахтæн, афтæ. 
Æнæзонгæ бæлццон æрлæууыд, дисгæнгæ ракаст 
фæстæмæ. Не ’хсæн иу-дæс санчъехæй фылдæр нал 
уыд. Æрлæууыдтæн. 
— Хæстæгдæр рацу, хæстæгдæр, гыццыл сырхгвар- 
дион. 
Уый уыди, сæрдыгон райсомты мæ мидфынмæ кæй 
хъуыстон, уыцы мады фæлмæн зарæгæй рæсугъддæр 
хъæлæс. Йæ сидтмæ æз цæттæ уыдтæн кæдæмфæнды 
дæр. Фæлæ æнахуыр адæймаджы цурмæ мæ бон бацæ- 
уын нæ уыд уыцы минут. Цæмæн, уый абон дæр бæл- 
вырд нæ зонын. Æвæццæгæн, мæ риуы цы æнæкæрон 
уарзондзинад райгуырд, уымæй æфсæрмы кодтон. 
Царды фыццаг хатт рæсугъдæй цы фæзыны, уый кæд- 
дæриддæр вæййы æфсæрмдзаст. Уæ цæстытыл ма ауа- 
йын кæнут сæуæхсиды ноггуырд пиллон, фыццаг хуры 
тын, æвзонг æвзар кæнæ сæууон æртæх дидин- 
джытыл. 
— Рауай, ма тæрс,— загъта лæппулæг æмæ йæхæ- 
дæг æрбацыд мæ размæ.— Кæй лæппу дæ, кæ? 
24 

— Æз Долæты лæппу дæн. Ды та кæй лæг 
дæ? 
Бæлццон бахудти. 
— Æз кæй лæг дæн? Уæ сыхаг лæппу дæн. 
— Ныр базыдтон, ды чи дæ, уый,— фырцинæй фæ- 
хъæр кодтон æмæ атахтæн ме ’мбæлттырдæм. Фæлæ 
та æрдæг фæндагыл фæлæууыдтæн æмæ æрбадзырд- 
тон: 
— Гыццыл мæм банхъæлмæ кæс, Дженайæ мæ 
рон райсон, стæй иумæ цæудзыстæм. Æз тагъд уы- 
дзынæн. 
— Хорз! 
Фæстæмæ куы раздæхтæн, уæд мæ ног зонгæ ба- 
фарста: 
— Æмæ мæн кæцæй зоныс? 
— Зонын, зонын. Дæс азы уæхимæ нæма уыдтæ. 
Мæскуыйы стыр скъолайы аэеуыр кодтай, стæй хæстмæ 
ацыдтæ. Æз демæ бæргæ ацыдаин, фæлæ ма уæд гыц- 
цыл уыдтæн. Гыцциты поэт дæ, нæ? 
— Ды зондджын æмæ хъæбатыр лæппу дæ. Куыд 
у нæхи Гыцци? Гъемæ хорз. Дæ ном та цы хуыйны? 
Таймураз зæгъыс? Мæ ном — Чермен. Мемæ дæр хæс- 
ты уыд иу Таймураз. Уый дæр дæуау сырх тырыса хас- 
та. Мæлæтдзаг цæф фæци, фæлæ уæддæр тырыса йæ 
къухтæй не суагъта. Таймураз хорз ном у. 
— Æмæ немыцыл гранаттæ фехста? 
— Фехста, ай-гъай. 
— Сæ хæдзар сын бензинæй басыгъта? 
— Басыгъта. 
— Пулеметæй æхсын дæр зыдта? 
— Зыдта, бæгуыдæр. 
— Матросовы хуызæн хъæбатыр уыд? 
25 

— Уыд. 
— Кино йыл скæндзысты? 
— Скæндзысты, æнæмæнг. 
— Уæдæ йæ æз дæр фендзынæн,— бацин кодтон,— 
мах клубы къуыри иу хатт вæййы кинотæ. 
Ныхасгæнгæ ныххæццæ стæм сæйраг уынгмæ. Хи- 
ды цурæй разынд кæлæддзаг хæдзар. Иæ тигъты сæр- 
стытæ уарынмæ æрызгъæлдысты, рудзгуыты хæдсæр- 
мæ æрхауынæввонг æрзæбул сты, рейкæтæ ма тыххæй 
кæй уромынц, уыцы саст æмбæрзæн дуртæ. йæхиуыл 
нал хæцыд рагон кауын кулдуар, ныссæстытæ, ныг- 
гæлиртæ. Кæртырдыгæй йæм конд цалдæр быцæуы. 
Чермен йæ цыд фæсабырдæр кодта, стæй кулдуармæ 
хæстæг æрлæууыд. Æз банкъардтон, мæ къух тых- 
джын æлхъывдæй куыд срыст. Дисгæнгæ йæм скастæн 
хæрдмæ. Цыдæр фæци, донхуыз цæстыты гæзæмæ чи 
’рттывта, уыцы фæлмæн рухс. Æрфгуыты æхсæн абадт 
цалдæр æлхынцъы. Былтæ уыдысты æнгом æлхъывд 
кæрæдзидоæ. Цæстыхаутыл фæзынд уæззау цæссыг, 
æрхауди русыл æмæ фæдгæнгæ æрцыд былты кæрæт- 
тæм. 
— Цæуыл кæуыс? Ма тæрс, Гыцци нæ амарди,— 
фæхъæр кодтон фыртыхст æмæ тарстæй.— Кæсыс, æз 
æм фæдзурдзынæн. Гыцци! Уæ, Гыцци! Уæ поэт ссыди, 
уæхи поэт, Гыцци! 
Фæцыди зæронд дуары хъинц. Кæрты фæзынд зæ- 
ронд, хæрз зæронд ус. Кулдуары раз фæлæууыд, стæй 
йæ къухтæ кувæгау хæрдмæ систа. Райхъуыст æгуып- 
пæг хъæрзын. 
— Лæппу... 
— Гыцци! — Чермен ныттыхсти ~иæ зæронд мады 
’фцæгыл. Куыдтой сæ дыууæ дæр... 
26 

* * * 
...Чермены æрцыды фæстæ-иу арæх уыдтæн нæ сы- 
хæгтæм. Фылдæр хатт-иу дардæй æрцæуæг бæлццоны 
баййæфтон стъолы уæлхъус бадгæ. Ахæм рæстæг-иу 
мæхи æруагътон къæсæры нæзы хъæдæй конд ихсыд 
тарвазыл æмæ æдзынæг кастæн, галиу къух йæ сæрмæ 
куыд сбыцæу кодта; йæ æрфгуытæ куыд ныттар сты 
æмæ бур газеты тыхт махоркæйы дæрзæг фæздæг урс 
уадздзæгтæй йæхи цармæ куыд исы, уымæ. Цыдæртæ- 
иу тагъд-тагъд афыста Чермен, стæй иу адджын 
сцъырдта тамако æмæ-иу исдуг цавддурау ныс- 
сабыр... 
Абон Чермены хæдзары нæ баййæфтон. 
— Еоныцъæхтыл ацыд, мæ хур,— загъта мын Гыц- 
ци,— хуымтæм дон уадзынц æмæ зиууон у. 
Фæлæ мæн тынг фæндыд йæ фенын, цы амал ис, 
уымæй, æвæстиатæй. Дысон-изæр Чермены тыххæй фе- 
хъуыстон æнахуыр хабар. Ахуыргæнæг Темыр клубы 
цур лæппутæн дзырдта: 
— Лæгмæ куы ницы курдиат уа, уæд ын литерату- 
рон институт нæ баххуыс кæндзæн. 
— Цымæ хъæумæ цæмæн æрцыд? — бафарста чи- 
дæр.— Ау, ногæй ам æрцæрынмæ хъавы? 
Темыр бахудти: 
— Нæ зонын. Парнасы дидинджытæ йæ къухы нæ 
бафтыдысты, уый бæрæг у, уымæй дарддæр хуыцау 
йæ зонæг... 
Парнасы дидинджытæ... Цымæ кæм зайынц, Чер- 
менæн йæ къухы чи нæ бафтыд, уыцы æнахуыр дидин- 
джытæ? 
Хъæуы сæрты пыхсбыны астæу къахвæндагыл 
27 

ацыдтæн, зиууæттæ кæм куыстой, уырдæм. Донгæро- 
нæй суанг нартхоры хуыммæ сау тæлмæй цыд тракто- 
ры гутоны ауæдз,— дон хъуамæ ууылты ацæуа. Адæм 
белтæй къахтой арф къанау. Хъуысти хъæлдзæг хъæр- 
тæ æмæ худын. Чермен-иу астæуæй уæлæмæ фæзынд, 
уæззау белы дзаг-иу скалдта бур сыджыт æмæ та-иу 
ногæй аныгъуылд къанауы. Æз йæ размæ цингæнгæ 
базгъордтон: 
— Чермен! 
Æз бафиппайдтон хурмæ сыгъд уæхсчыты гæзæмæ 
фестъæлфт. Цæмæдæргæсгæ мæм афтæ фæкаст, цыма 
хус быдыры карз дымгæтæм чи баруайы, ахæм диди- 
нæгау йæ цæсгомы фæлурсдзинады уыд æнæзæгъгæ 
хъизæмар. Ныхы æнхъырдтæ хидæйдзаг рыгæй бай- 
дзаг сты. йæ былтæ раздæрау æнгом æлхъывд нал 
уыдысты, гæзæмæ фæхицæн сты кæрæдзийæ æмæ 
хуыст артыл дымæгау тыхулæфт кодтой. Фæлæ йæ 
уæрæх донхуыз цæстыты æрттывта фæлмæн, тынг 
фæлмæн рухс. Иæ дыууæ къухæй уæззау æрæнцад бе- 
лы хъæдыл. Хус былтыл фæзынд æнахуыр мидбыл- 
худт. Уымæй йæ цæсгом ноджы фæци æфхæрддæр- 
хуыз. 
— Афтæ æнæуи ссыдтæн,— загътон æз.— Æццæй, 
Парнасы дидинджытæ цы сты? 
Чермен ницы дзырдта. Касти мæм комкоммæ. 
Æваст ме 'уæнгты ахъардта æнахуыр тас: йæ цæст- 
æнгасы ацы хатт æппындæр ницы уыд, саст, æнæхъис 
гитарæйы хуылфау уыди афтид. 
— Чермен! 
Ныррызт Чермен. Лæгъстæгæнæгау йæ хъуыр 
хæрдмæ сивæзта, ныккæрзыдта æмæ æрхауди зæх- 
хыл. 
28 

Уыцы æхсæв сау æрхæмæй баззад мæ риуы. Хъæу- 
бæстæ зæрондæй, ногæй æрæмбырд сты Гыцциты хæ- 
дзармæ. Уаты рæбинаг сынтæгыл хуыссыд Чермен. 
Хуызы цъыртт нæ уыд йæ цæсгомыл. 
Гыцци ныддæлгоммæ йæ иунæджы риуыл æмæ 
куыдта. Куыдта æнæбанцайгæйæ. 
— Ма ку, Гыцци, — сабыр кодта йæ мады рын- 
чын.— Ма ку, Гыцци. Ма ку... 
Чермен йæ цæстытæ бахгæдта, стæй ногæй адæмы- 
рдæм ракаст: 
— Таймураз, хæстæгдæр-ма æрбацу. 
Æз æм бацыдтæн. Судзгæ къух гæзæмæ æмбæлгæ 
æрцыд мæ цæсгомыл, фæлæ æваст æнæ бонæй æрхауд 
сынтæгыл: æнæнхъæлæджы райхъуыст æнæмбæрст му- 
зыкæйæ фæхауæг стъæлфæнау дзырд, хæрз цыбыр 
дзырд: 
— Алетæ! 
Иууылдæр фæкастысты дуарырдæм. Къæсæрæй æр- 
бахызт æрыгон сылгоймаг урс халаты. Æрлæууыд 
уаты астæу. 
— Хорз адæм,— загъта уый,— курын уæ æмæ рын- 
чыны ныууадзут иунæгæй. Гыцци, ды дæр уал уæртæ 
иннæ уаты абад. 
Дыууæ усы Гыццийы дæлæрмтты бацыдысты æмæ 
йæ ракодтой йæ рынчын хъæбулы разæй. Иннæтæ дæр 
араст сты сæ фæдыл. Фæлæ мæн баурæдта Чермены 
лæмæгъ хъæлæс: 
— Ды фæлæуу. 
Дохтыр æрбадт сынтæджы кæроныл, цыппæрди- 
гъон рæсугъд къопп æрæвæрдта бандоныл, рынчыны 
ныхыл æруагъта йæ къух. 
29 

«Уый у,— хъуыды кодтон æз>— Уый у. Иубон баба 
афтæ загъта: адæм ын йæ рæсугъддзинадыл таурæгъ- 
тæ хæссынц». 
— Чермен... 
— Алетæ... 
Уый у. Æз бирæ хæттыты фехъуыстон хæстон дох- 
тыр Алетæйы кой. 
— Уадз æмæ лæппу ацæуæд,— Алетæ йæ сæры 
змæлдæй ацамыдта мæнмæ.— Мæн фæнды... 
— Нæ. Уый баззайдзæн ам. Уый хъуамæ ахсæв 
базона, Парнасы дидинджытæ кæм зайынц, уый. 
— Хорз... Дæхи ма тыхсын кæн, Чермен... 
Уый у. Хæсты, дам, мæлæг салдæттæм йæ уырзты 
хаста цавæрдæр æвдадзы хос. Знæгты æхста гранат- 
тæй. Хæлдысты фыдгулы фидæрттæ. Иæ хъæбысы, 
дон-донгæнгæ, марди йæ гыццыл æфсымæр... Иæ цæс- 
тытæй цæссыг не ’рхауд... 
— Чермен... 
Иæ зæрдæ, дам, ныддур, йæ бон нал уыд нæдæр 
кæуын, нæдæр æнкъарын, нæдæр уарзын, нæдæр тæ- 
ригъæд кæнын. Хæсты, дам, басыгъта йæ чызгон æф- 
сарм, æбуалгъ хъизæмæртты йæхимидæг баруад адæй- 
маг, баззад ма дзы рæсугъд æндæрг æмбисонды æр- 
хæндæг цæстытимæ. 
— Цæмæн æрцыдтæ, Алетæ? Ды хорз зоныс, мæ- 
нæн медицинæ нал феххуыс уыдзæн, æз цæуын а ду- 
нейæ. Мæ зæрдæйы бын хæст æмбугæнгæ баззад, æмæ 
мын фервæзæн нал ис... 
— Зонын æй,— дзуры Алетæ.— Мах нæ дыууæ дæр 
амардыстæм хæсты. Фæлæ уый хыгъд ды æууæндыс, 
Парнасы дидинджытæ æнусон кæй сты, æз та—уарз- 
тæн амæлæн кæй нæй, ууыл. Мах рæстæгæн йæ тыз- 
30 

мæг тæмæнкалды, йæ нæргæ рæсугъддзинады уый- 
бæрц хъизæмар æмæ амонд уыд, æмæ иу адæймаджы 
цыбыр цæрæнбон уыди цалдæр царды бæрц. 
Уый у, иу хатт æй Джена федта дард уыгæрдæны 
дидинджыты астæу. Иæ цæссыг, дам, калди, афтæмæй 
зарыд... 
— Æз амондджын дæн, амондджын дæн уымæн, 
æмæ федтон дæу, бауарзтон дæ. Амондджын дæн уы- 
мæй, æмæ иунæг æхсæв ды уыдтæ мæн, æрмæстдæр 
мæн. Тæхуды, фæстæмæ уыцы æхсæвмæ раздæхæн куы 
уаид. Æз æм ацæуин зындоны дывыдон артыл, карды 
комыл, æрдуйæ конд хидыл, бæгънæг æмæ бæгъæвва- 
дæй, уыцы фæндагыл худинаджы хъуына цъыфдзæс- 
тытæ куы уаид, уæддæр. Уыцы æхсæв дæу баууæндын 
кодта, æз мæ сыгъдæгдзинад цыкурайы фæрдыгау дæ- 
уæн кæй хъахъхъæдтон, ууыл. Ды базыдтай, мæн тых- 
хæй цы чъизи ныхæстæ цыд, уыдон мæнг æмæ цъыф- 
калæн кæй уыдысты. Фæлæ ды нæ зоныс, уыцы дзæ- 
нæтон уысмы фæстæ дæуæй цæмæн ацыдтæн, уый. 
Хъус, уæдæ. Мах нæ дыууæ дæр хæсты амардыстæм: 
дæуæн дæ зæрдæйы бын судзы сау нæмыг, æз та сдæн 
хивæнд, æнæхатыр. Æз тынг тарстæн, иумæ цæргæйæ, 
искуы мæхи куынæ бауромон, фыд дзырдæй куы ба- 
фхæрон нæ уарзондзинад. Мæн фæндыд, уыцы æхсæв, 
куыддæриддæр уыд, афтæмæй мæ риуы бахъахъхъæ- 
нын. Демæ куы цардаин, уæд уымæн тæссаг уыд, æр- 
дзы фыццагон рæсугъддзинады тых къаддæргæнгæ 
кæм цыдаид, ахæм æндæр æхсæвты аууон фæуынæй. 
Æнæ дæу мæ мысинæгтæ кæнынц карздæр æмæ рæ- 
сугъддæр, æгъатырдæр æмæ буцдæр. Афтæмæй æз, 
цæргæ баззадтæн уыцы иунæг æхсæвы — æз фæуæла- 
хиз дæн æрдзыл... 
31 

Сылгоймаг банцад. Иæхи бынтон хæстæг æруагъта 
Чермены риумæ, йæ дзыккутæ сау сæнæфсиры ног æх- 
сад цупæлттау æрхаудысты, царды фæстаг уылæн 
æртхутæджы зынгау кæм æрттывта, уыцы цæсгомыл. 
— Хæрзбон, мæ царды фидыц, мæ уалдзыгон хур, 
мæ рынчын бæллиц, мæ рисгæ сусæгдзинад. Хæрз- 
бон у... 
Чермен амард Алетæйы хъæбысы. Иæ цæсгомыл 
уæззау хъуырдухæн æмæ хъизæмары бæсты баззад, 
мидбылхудты хуызæн чи уыд, ахæм мæрдон æнцойдзи- 
над. Æвæццæгæн, уарзондзинады бон у адæймаджы 
мæлгæ-’мæлын дæр амондджын скæнын. 

МАД 
æ хуыссы мад. йæ иунæг нæ 
зыны, æмæ бады цъæтджын 
сынтæджы кæрон. Стъолыл- 
даргæ сахаты иугæндзон 
цъыкк-цъыкмæ хъуыдыты аны- 
гъуылд. йæ зæрдыл цæмæдæр- 
гæсгæ æрлæууыд, хъæуæй го- 
рæтмæ куы лыгъдысты, уыцы 
бон. 
Фæсте аззадысты сидзæргæ- 
сы фыдæбæттæ, дард тымы- 
гъы уазал азæлдау бамынæг 
иунæджы катай, фæллад цæс- 
тыты бын арф æнцъылдты ба- 
хус сты ныййарæджы цæссыг- 
тæ. Горæтмæ, горæтмæ! 
Æнхъæлдæн, уæд æрцыди, 
зæрдæйы бын дыдзы цырагъау 
мæнгæфсон ныфс кæй номæй 
сыгъд, уыцы бон. Хъæубæстæ 
33 

æмбырд кодтой зæронд Тегаон æмæ йæ фыртæн хæрз- 
бон зæгъынмæ. 
— Нана, кабинæйы сбад, кабинæйы!— дзуры йæ 
мадмæ Хазби. 
— Нæ, уым æнтæф у, уæле мæ уадз. 
Цалдæр къухы арæхсгæ æххуыс кæнынц Тегаонæн 
алыхуызон хæдзары дзаумайæ дзаг машинæйы гуыф- 
фæмæ схизынмæ. 
Райхъуыст моторы уынæр, æмæ машинæ фен- 
къуыст. Сыхбæстæ чысылæй-стырæй тилынц сæ къух- 
тæ горæтмæ лидзджыты фæдыл. 
— Фæндараст, фæндараст! 
— Ма нæ ферох кæнут, абæрæг-иу нæ кæнут! 
Æнахуыр æнцойдзинад фæзынд Тегаоны цæстæн- 
гасыл. Нæдæр цины, нæдæр фæсмоны фæд нæ уыд йæ 
цæсгомыл. Фæлæ машинæ иугыццыл куы ауад, уæд 
йæ къухтæ кувæгау ризгæ систа, йæ фæстæ чи каст, 
уыцы адæмырдæм. 
— Лези-и! — кæцæйдæр зæрдæйы бынæй сирвæзт 
фæсус хъæлæс.— Лези-и! Дæ размæ сарайы æрхуы тас 
æмæ чайнык. Дæхицæн сæ райс. Мæн... Мæн ма цæ- 
мæн... 
Иæ бон сдзурын ницыуал баци Тегаонæн. Кæуын- 
дзæг хъарм цæссыгтæй æхгæдта хурхы уадындзтæ. 
Тæхы машинæ асфальт фæндагыл. Дардæй-дард- 
дæр кæны райгуырæн хъæу. Цæст нал æвзары иугай 
хæдзæрттæ. Уал азы кæм фæцард, уыцы хъæуæн афтæ 
чысыл æнхъæл нæ уыд Тегаон. Машинæ згъоры. Йæ 
рагон мæстытæ куыд адард сты, афтæ адард йæ уар- 
зон хъæу дæр. Зыны ма бæлæсты къохау... Æмæ йæ 
зæрдыл æрлæууыд йæ ивгъуыд цард... 
Æрдæгконд фæци сæ хæдзар, афтæ ныннæрыд хæст. 
34 

Йæ сæфты балцы фæцыд йæ сæры хицау. Æххормаг 
азтæ... Уазал къæсæй хъуыст æнахъом сабийы кæ- 
уын... 
Фыдфынау атахт уыцы тыхст заман. Иæ фырт ныр 
стыр ахуыргонд у,— инженер. Горæты йын цъæхсæр 
галуаны диссаджы фатер радтой, æмæ йæ зæронд ма- 
ды уырдæм ласы. «Куыд дын у, Афæхъо! Хæлæгæй 
мæл, хæлæгæй! Афтæ æнхъæл уыдтæ æмæ нæхиуыл 
нал схæцдзыстæм. Хæсты фæстæ мын мæ хæдзары цал 
хатты баджигул кодтай, налогтæ барæй нæ фидыс, 
зæгъгæ? Абон йæхи цингæнæг скодта. Æ, джауыр! Уæд 
ды цы уыдтæ, уымæй ныр нæхи лæппу стырдæр хицау 
у!» Зæронд усы зæрдæйы нæй фыдæнæны цин. Нæй 
дзы хæрамдзинад, нæй дзы рагон фыдæхы æртхутæг. 
Цæрæд йæхицæн Афæхъо дæр зæххы фарн æмæ хуы- 
цауы барæй. 
Фæлæ чи сты, сæ къухтæ машинæйы фæдыл лæгъ^ 
стæгæнæгау чи ивазы, уыдон? Куыдтæ мын цæрут, Ле- 
зи, Сона æмæ Меретхан?.. Нæ лæппу куы нæ уаид, 
уæд сымах цурæй... 
Сахат цъыкк-цъыкк кæны, нымайы æдзæм æбæрæг- 
дзинад. Сахат зары рæстæджы хивæнд æвзагæй — 
хыгъдхæссæн къæбæлтау кæдæмдæр æнæбын ивгъуыд- 
мæ æппары минуттæ, бонтæ, æнустæ... 
Кæм бафæстиат æнафонмæ уыцы лæппу? Хæдзар 
цæуылнæ зæгъы?.. Сусæны мæй. Æрыгон сылгоймаг 
къахвæндагыл хæссы дурыны дзаг уазал къуымæл. 
Ног карст хосы адджын тæф æхсызгон хъыдзы кæны 
фындзы хуынчъытæ. Хосдзаутæ зарынц фос æмæ хоры 
кæндыл, сауæрфыг чызгайы сусæг уарзт æмæ Урсдоны 
уылæнтыл æрынцайæг мæйрухс æхсæвтыл. Хосдзаутæ 
зарынц уыцы æнæраздæхгæ æвзонгдзинадыл. Кæддæ- 
35 

ры Тегаон — æрыгон сылгоймаджы цурмæ уайы æн- 
гомæлвæст, уæрæхцæст лæппулæг. 
Зæронд усы цæстытъыфылтыл æнцайы хуыссæджы 
уæз. Иæ зæрдæ йын рæсугъд фын узгæ хæссы йæ цар- 
ды рæсугъд рагдунемæ. Худынц дидинджытæ, худы йæ 
сæрыхицау. Фæлæ йæ мидфынмæ æдæрсгæйæ хаты: 
ацы дуне æцæг нæу. Уырны йæ æмæ йæ нæ уырны. 
Симфонийы æмнæрды скрипкæйы лыстæг зæлау йæ 
хъæлдзæгдзинады цыдæр риссы, скъуыд тугдадзины 
хуызæн. Дурын феуæгъд къухæй, ныппырх и дурыл... 
Тегаон хæрдмæ фæхаудта. Джихæй йæ цæст ахаста уа- 
ты къуымты. Æхсæвы æлвæст æдзæмдзинад æнæны- 
мæц сыр-сырæгты æнæхъуысгæ зарæгау азæлы йæ 
хъусты. Тегаон тыхсы æнæфæугæ æнцойдзинадæй. 
«Кæм ис уыцы лæппу? Кæм æй агурон?» Æваст 
сырхзынг арцау зæрдæйы ахызт æнахуыр тас... Мацы 
йыл æрцæуа! Тегаон фестад йæ бынатæй. Тагъд-тагъд 
бацыд иннæ уатмæ. Кæсы рудзынгæй уынгмæ. Лæгъз 
асфальтыл кафынц бæлæсты аууæттæ. Иæ комкоммæ 
дуканийы къæпхæнтыл уæрæх кæрцы рæдзæ-мæдзæ 
кæны зæронд дуаргæс. Уынджы змæлæг нæй. Æндæр- 
æхсæв, дам, фыдгæнджытæ кæйдæр амардтой. О стыр. 
хуыцау, фыдбылызæй нæ бахиз,. о лæгты дзуар, мæ 
иунæджы мын дæ сызгъæрин базыры бын бакæ! 
Тегаоны хъустыл ауад къахдзæфты уынæр. Ахст 
цъиуау зæрдæ ныххоста риуы къултæ. Хæстæгæй-хæ- 
стæгдæр кæны фидар пъадосты хъæр, æрбахæццæ 
рудзгуыты бынмæ. Цы уыди, уымæй афтид хъус феста- 
ди зæронд ус. Фæлæ фыдæнхъæл ’фæци: къахдзæфты 
уынæр дард кæмдæр бамынæг. 
Риуы цыдæр ниугæ скъуыны. Дæндагнизæй фыд- 
дæр у уыцы рис, тæссагдæр у æгъатыр мæлæты æхсит- 
36 

тæй, арфдæр у лæджы хъыгæй. Æнхъæлмæ кæсынæй 
фæллайы тарст зæрдæ, уæнгтыл уазалриз бахæцыд. 
Бон ивайы... Мæлы фæстаг ныфс, зæрдæвæрæн хъуы- 
дытæ миты гæлæбутау цæссыгкалгæ тайынц сæ хъуыр- 
духæны. Уд сафтид зæйхафт фахсау, баззад ма дзы 
тæккæ тæссагдæр æбæрæгдзинадæй райгуыргæ рис. 
Уый циу, кæцæй хъуысы хъæргæнæджы сау бæхы 
цæфхæдты хъæр? Кæйдæр къахдзæфтæ ногæй гыбар- 
гыбур кæнынц æнамонд удыл. Фæлæ Тегаоны дуар ни- 
чи хойы. Æмæ æваст æппæт дуне — йæ ивгъуыдцард, 
йæ абон, йæ фидæн, ныййарæджы æнæбын цин æмæ 
рæвдыд фестадысты иунæг бæллиц: лæппу фæзынæд!! 
Уыцы карз бæллиц цъæх цырен уадзгæ ныттыхст ма- 
ды зæрдæйыл, ниуы тугдадзинты, нæры сæры магъзы. 
Æмæ уæд йæхи нал баурæдта мад. Æмризæджы ризгæ 
цыдæр æбуалгъ хъæрмæ зондцухау йæхи аппæрста 
дуарырдæм. Фæлæ æваст сагъдæй аззад. Къæсæрыл 
мидбылхудгæ лæууыд йæ фырт Хазбн. 
— Æна, æнхъæлдæн дæ æнæхуыссæг фæкодтон. 
Æндæрхуызон нæ фæци Тегаоны фæлурс цæсгом. 
Æрмæст егъау тасæй чи ныцъцъæх, уыцы былтæ зына- 
нæзына базмæлыдысты. 
— Фынæй дæр акодтон. Мæнæн ницы у. Зæронды 
ма хуыссæг кæм ахсы... 
— Ба-хатыр кæн, Æна. Нæ цех йæ пълан раздæр 
сæххæст кæнын фæнд скодта æмæ не ’хсæв уым арвы- 
стам. 
Цард фæстæмæ здæхти Тегаонмæ. Уый рæвдаугæ 
касти йæ лæппумæ æмæ æнахуыр æхсæвы хъуырдухæ- 
ны бæсты йæ зæрдæйы æвзæрди æхсызгон тæригъæд- 
дзинад. 
— Лæг куысты куы уа, уæд афтæ дæр рауайы,— 
æрæджиау загъта Тегаон.—Гъе, æрмæст цæхæра- 
джынтæ ныууазал сты. 

ФÆРДГУЫТÆ 
мдзæрæнæй, йæ хуыссæгхъæл- 
дзæг цæстытæ æууæрдгæ, рауад 
чызг. Æнæфаст къæбæлдзыг 
сæрыхъуынтæ æрхаудысты ны- 
хыл. Чызг сæ йе ’нгуылдзæй 
афаста иуфарсмæ. Скъæты 
цурмæ нæма бахæццæ, афтæ 
роддоны дуар байгом. Къæсæ- 
рыл фæзынд Гала. Иу къухæй 
зыгъар роды хъуыр хъæбысгæ- 
нæгау йæхимæ æрбакодта, ин- 
нæмæй та йыл фæсте размæ ра- 
хæцыд: 
— Гъей, мачи дзы уа, дæ 
къæхтæ цы ныссагътай? Дæ 
мадмæ дæ кæнын, Зыгъар, дæ 
мадмæ! 
Чызг уыцы ныхасмæ фæкаст 
Галайырдæм. Федта нæлгой- 
маджы æвидауц цæсгом. Рагон 

нос дыууæ дихы кодта бинаг был æмæ баиу роцъойы 
къуырфимæ. Стыр цæстытыл æрфæлдæхтысты бæз- 
джын æрфгуытæ. Ныр чызджы уындмæ се ’хсæн абадт, 
ноджы тызмæгдæрхуыз æй чи кодта, ахæм дзыхъхъ. 
— Хуысгæ та куы баззадтæ. Хъом афонмæ.рагъмæ 
схæццæ уыдаиккой, фæлæ дæу аххосæй... Гъе, размæ, 
Зыгъар... 
Род мæллæг хъæлæсæй бауасыд. Хъомдонæй æр- 
байхъуыст хъуджы «му-у». 
—Стæ, суадз æй,— тызмæгæй сдзырдта чызг,— дæ 
хæцын ыл ницæмæн хъæуы. 
Гала роды суагъта, иуфарс ацыд æмæ æдзынæгæй 
касти, Эльзæ (афтæ хуыдтой чызджы) «гыдзо-гыдзо» 
дзургæ, йæ рахиз къухы арм, исты курæгау, размæ 
куыд ракодта æмæ род йæ фæдыл куыд араст, уымæ. 
Æвиппайды чызг фæстæмæ фæкаст. 
— Гъей! Дзæгъæл фыстытæ куы кæнай, уæд... 
уæд... — фырмæстæй дарддæр цы загътаид, уый нал 
ардта чызг. 
Гала цавддурау фæци уыцы тызмæг ныхæстæй. 
Размæ иу къахдзæф акодта, цыдæр сдзурынмæ хъа- 
выд, фæлæ ницы сфæрæзта. Гала ацы чызджы раз йæ- 
химæ бынтон фыдцъылыс, бынтон ницæйаг фæкæсы. 
Иæ цыргъзонд, йæ хъæлдзæг ныхæстæ йæхимидæг 
бандзыг вæййынц, йæ бæллицтæ фæззæджы сыфтæр- 
тау хауын байдайынц йæ зæрдæйы бынмæ. Фæлæ уый- 
хыгъд цыдæр æхсызгондзинад ахъары лæппуйы уæнг- 
ты чызджы уынгæйæ. 
Ныр цæстыфæныкъуылдмæ уыцы æхсызгондзинад 
æрбайсæфт, æмæ Галамæ афтæ фæкаст, цыма йын зæх- 
хыл ницыуал баззад. Тæккæ уæззаудæр цæф фæстæ- 
дæр сæмбæлд æвзонг зæрдæйыл: цæугæ-цæуын Эльзæ 
39 

йæ дысæй фелвæста æнцъылдтæ гæххæтт æмæ йæ лы- 
стæг пырх акодта: 
— Гъа! Гъа! Уый дын афтæ, ме ’мбæлттæ мæ дæ- 
уæй мæстæй мардтой. Æз, зæгъын, кæд хъазгæ кæ- 
нынц... Уый та цытæ фыссы, æдзæсгом... Гъа, гъа! — 
Эльзæ гæххæтты скъуыдтæ Галайырдæм фехста æмæ 
уыдон дæр, гæлæбутау зыр-зыргæнгæ, сæхи æруагъ- 
той лæппуйы къæхтæм... Фæлæ Гала ницы æмбæрста. 
— Эльзæ, цытæ дзурыс, уый. Æз куы ницы ныф- 
фыстон, мæ сæрæн куы ницы зонын... 
— Ницы зоныс? Гъе, мæгуыр дæ бон, гъе! — æлгъ- 
гæнæгау загъта чызг, фæлæ йын Гала йæ цæстыты 
мæстæрттывды раиртæста тæригъæдгæнæджы æдзæм 
уайдзæф. 
Æрбайхъуыст та хъуджы уасын хъомдонæй. Род 
æнарæхст лæуд кодта лæппу æмæ чызджы ’хсæн. Эль- 
зæ йæм ногæй йæ гыццыл армытъæпæн бадардта, ба- 
сидти та «гыдзомæ», æмæ уый дæр йæ фæдыл араст. 
Гала æрбадт, йæ цуры цы къодах фæци, ууыл. Аны- 
гъуылд сагъæсты. Иæ зæрдыл æрлæууыдысты йæ сы- 
вæллоны бонтæ, йе ’скъола, йæ хæлæрттæ. Æрæмысыд 
йæ фыдыусы ныхæстæ: «Цæй фыдуынд дæ, цæй фыд- 
уынд, ныр дæу чи бауарздзæн?» Уæд ницæмæ дардта 
хъал усы фауд. 
Фæлæ иухатт... Галайы бафæндыд æппæтæй рæ- 
сугъддæр адæймаг фестын. Уыди хъызт зымæг. Бирæ 
мит ныууарыд. Хъæумæ æввахс бæрзонд рагъæй дзо- 
ныгъæй бырыдысты лæппутæ. Гала чызджыты ’хсæн 
федта Эльзæйы. Уый иуварсæй касти лæппутæм æмæ- 
иу исчи сæрбихъуырæйттæгæнгæ йæ дзоныгъæй иуварс 
куы атахт, уæд-иу райхъуыст йæ цъæхснаг кæл-кæл. 
, Хъæлдзæг уыди Гала дæр. Фæндыдис æй, иннæ 
40 

лæппуты къухы чи нæ бафтыд, ахæм сгуыхтдзинад 
равдисын. Фæлæ йæ бон ахæмæй ницы æрхъуыды кæ- 
нын уыд. 
Уалынмæ кæцæйдæр фæзынд хылкъахæг æмæ фæ- 
литой Попо. Иæ къахдзоныгътæ иуварс аппæрста, стæй 
рагъæй уырдыгмæ ракаст. Чызджытæ йæ куыд фе- 
хъуыстаиккой, афтæ хъæрæй загъта: 
— Уый ницы у, дзоныгъы æз фæстæрдæм дæр абад- 
дзынæн. Уæдæ ма уæ исчи къахдзоныгътыл бафæлва- 
*рæд, Виктор, Джена! «Нæ»— зæгъут? Гъе, уæ мард 
фесæфа, гъе! 
— Дæхæдæг ма бавзар, дæхæдæг!—чидæр сдзырд- 
та лæппутæй. Попо йæм мæсты каст бакодта: 
— Хæлиудзых, мæнæн мæ уæраг цæф кæй у, уый 
нæ зоныс, æви дын дæ хæмхудтæм базилон. Уæвгæ сы- 
махимæ цы дзурын! Мытыл йæхæдæг куынæ уа, уæд 
ничи,— загъта Попо æмæ хъавыд, Галайы уæхск æр- 
хойынмæ, йæхицæй æдыхдæртæн куыд фæкæны, афтæ, 
фæлæ æваст йæ цæстытæ цæхæртæ акалдтой æмæ ми- 
тыл æрфæлдæхт. 
«Мытыл» — уый уыди Галайы мæстæймарæн ном. 
Афтæ тынг ыл никуы мæсты кодта. Нырдæр йæхиуыл, 
ныххæцыдаид, фæлæ Попойы ныхæстæм чидæр чыз- 
джытырдыгæй бахудти. Æнхъæлдæн, Эльзæ уыди. По- 
по фестади, йæ былтæ ныззылынтæ кодта, æмæ йе 
’рфгуыты бынæй бакаст йе ’знагмæ. Иу ныхас дæр йæ 
дзыхæй не схауд, зыдта, «Мытылимæ» тох кæнын ныр- 
тæккæ æнæзонд хъуыддаг кæй у, уый æмæ йæхи иу- 
варс айста. 
Æхсызгон уыдис лæппутæн тыхгæнæджы бафхæрд, 
фæлæ йын Эльзæ фæтæригъæд кодта. Галамæ мæсты- 
йæ æрбакаст: 
41 

— Къахдзоныгътыл нæ уæндыс, уæд ма лæппуйы 
та цæмæн нæмыс? 
Ноджы тынгдæр рафыхт лæппуйы маст, фæлæ йæ- 
хиуыл ныххæцыд. Систа Попойы къахдзоныгътæ, ба- 
фидар сæ кодта йæ къæхтыл, йæхи фехста тæссаг ра- 
гъы сæрæй. Атахт сæрзилæн уырдыджы. Æваст размæ 
бахауд æмæ цы фæци, уый нал базыдта... Уæдæй ныр- 
мæ æвирхъау нос ноджы æвидауцдæр кæны Галайы 
цæсгом. Чи зоны, цас ма фæбадтаид лæппу къодахыл, 
фæлæ йæ хъустыл ауад Эльзæйы хъæр: 
— Дыгъд фесты хъуццытæ. Атæр сæ! 
...Хъæдбынты баскъæрдта Гала йæ фосы. Иæхи 
æруагъта сусхъæд бæласы бын уымæл кæрдæгыл. Сæу- 
уон уддзæф ын хъазыди йæ бæзджын сæрыхъуынтæй, 
æхсызгон уазал хъардта йе ’уæнгты. Мæргъты иугай 
хъæлæстæ сиу сты æмæ ленк кодтой уæлдæфы хъом- 
гæсы сæрмæ. Уыцы райсом уалдзыгон хуры тынтæ нæ 
ныккаетысты Галайы зæрдæмæ. 
Уый ныр дæр ницыма бамбæрста, цы ’рцыди, уы- 
мæн. Цымæ цавæр фыстыты кой кодта Эльзæ? Афтæ 
тынг цæуыл смæсты? Уæззау зæрдæрыст сау мигъау 
бандзыг риуы. Сыстади Гала, æрзылди фосы алыварс, 
стæй акаст фермæйырдæм. Дард уыгæрдæны къахвæн- 
дæгтыл фæзынд чидæр. Уый хæстæгæй-хæстæгдæр кæ- 
ны хъæдбынмæ. Мæнæ æрбахæццæ. 
— Эльзæ!..— райхъуыст Галайы фæсус хъæ- 
лæс. 
Чызг æм бынтон хæстæг бацыд. Хъомгæсы цæсго- 
мыл сæмбæлд Эльзæйы хъарм улæфт: 
— Гала, ныххатыр кæ... Куыд рæузонд дæн, куыд 
сæрхъæн дæн... 
Лæппу сабыргай бавнæлдта чызджы уæхскмæ, 
42 

фæлæ йæ цыма зынг асыгъта, афтæ йæ къух фæстæ- 
мææруагъта. 
— Ныббар мын,— уый чызджытæй хъазгæйæ чи- 
дæр ныффыста, æз та мæ маст дæуыл... Хатыр мын 
кæныс? 
— Уымæй та цæмæн фæрсыс, Эльзæ? 
Чызг йæ мидбылты бахудт: 
— Цы, уый зоныс, Гала? Попо службæйæ раздæхт. 
Цы хуызæн у цымæ? Куыд дæм кæсы, мæхæдæг æм 
раздæр куы бауайон, уæд аив уыдзæн? Уæд та демæ, 
дыууæйæ. Уæвгæ дæуæн нæй цæуæн, фос ныппырх уы- 
дзысты. Куыд рæсугъд у бон, Гала! 
— Тынг рæсугъд, Эльзæ!.. 
— Уæдæ йæм бауайон? Цæй, хорзæй уал баззай. 
Чызг рацыд. Лæппу бамбæрста, фæстæмæ йын ра- 
здахæн кæй нал ис.^Галайы бафæндыдис чызджы ма 
иу цæстыфæныкъуылдмæ уæддæр бауромын. 
— Эльзæ! 
Чызг æрлæууыд, дисгæнгæ фæстæмæ ракаст æмæ 
федта Галайы фæлурс цæсгом, йæ былтæ кæрæдзийæ 
зына-нæзына куыд фæхицæн сты, уый. 
— Цы кæныс? — бафарста Эльзæ. 
Гала ницы дзырдта. Уый иу уысм сагъдау лæууыд 
йæ бынаты, стæй йæм хæстæгдæр бацыд, йæ дзыппæй 
цыдæр систа æмæ йæм йæ къух бадаргъ кодта: 
— Эльзæ, мæнæ дын фæрдгуытæ... Æнæуи. Зæр- 
дылдарынæн. Кæй бафидыдтам, уый тыххæй. 
— Æнæуи? — бафарста чызг æмæ райсынмæ хъа- 
выд æрттивгæ фæрдгуытæ, фæлæ уыдон куыддæр æгъ- 
дауæй лæппуйы къухтæй æрхаудтой, сæмбæлдысты 
дурыл æмæ базгъæлæнтæ сты. 
— Æвгъау уыдысты! — загъта Эльзæ, стæй йе 
43 

’рфгуыты бынæй бакаст Галамæ. Уый лæууыди цавд- 
дурау, касти саст фæрдгуытæм. Чызг рацыд йæ разæй, 
азгъордта нарæг къахвæндагыл. Лæппу касти йæ фæ- 
дыл æмæ уыдта, урс къаба, дарддæрæй-дарддæргæн- 
гæ куыд пæр-пæр кодта, адæгты-иу куыд айсæфт æмæ 
та-иу ногæй куыд фæзынд, стæй æппынфæстаг обауы 
фæстæ куыд фæаууон, уый. 

КÆЙДÆР ТЕТРАДÆЙ 
(Повестъ) 
изгæ къухæй фыс^г дамгъæтæ 
æмхъæлæсæй дзурынц æнæзон- 
гæ адæймаджы сусæг сагъæс- 
тыл, цин æмæ ивгъуыд бонты 
хъынцъымыл... 
Æз сфæнд кодтон, ацы зæ- 
ронд тетрады цыдæриддæр 
фыстытæ ис, уыдон æнæ зынгæ 
ивддзинæдтæй дæ цуры æрæвæ- 
рын. Чи зоны, раст нæ дæн, 
кæйдæр зæрдæйы хъæдгом но- 
гæй кæй гом кæнын, уымæй. 
Ныббар мын, мæ зынаргъ чи- 
ныгкæсæг. 
I 
Уыцы чызгимæ куыд базон- 
гæ дæн, — нæ зонын. Мæнмæ 
афтæ кæсы, цыма йæ нæ фыц- 
цаг фембæлдæй бирæ раздæр 
45 

мæ фыны арæх уыдтон. Мæ цæстытыл-иу ауад урс къа- 
байы. Бæлоны базырæй рогдæр. Зæххыл не ’ндзæвыд. 
Бафу йыл кæн, æмæ стæхдзæн пæр-пæргæнгæ, фест- 
дзæн æбæрæг фæлм... Зондцухы фыстытæ... Чи зоны, 
мæ фыны кæй уыдтон, уыцы фæлурс сурæты хуызæн 
æппындæр нæ уыд. Фæлæ адæймаг афтæ арæзт у: 
царды йæ бæллицы æнгæс исты куы ссары, уæд æм 
йæ раздæры сæнттæ дæр уый хуызæн кæсын байда- 
йынц. Гъе, уымæн мæм фæкаст мæ фынты урскъаба 
чызджы халдих. 
Уый федтон дыууæизæрастæу институты кæрты. 
Бадти акъаци бæласы бын нарæг фæйнæгæй конд бан- 
доныл æмæ куыдта хæкъуырццæй. Иæ размæ бацыд- 
тæн: 
— Цы хабар у, чызг, цæуыл кæуыс? 
Æз бафиппайдтон, сæрдыгон цыбырдыс нарæг къа- 
байæ æлвæст уæнгтæ гæзæмæ куыд фестъæлфыдысты, 
уый. Дзуапп нæ радта. 
Иуцасдæр рæстæг æнæдзургæйæ лæууыдтæн йæ 
уæлхъус. 
— Аив нæу,— æрæджиау загътон æз.— Кæуын аив 
нæу. 
Фæлæ чызг ницы дзырдта. Иæ урс къухмæрзæнæй 
сæрфта йæ цæссыгтæ. 
— Исчи дæ бафхæрдта? 
— Ничи. 
Чызг æвиппайды фестад йæ бынатæй. Цæссыгæй 
дзаг цæстыты æнахуыр æрттывд æдзæм уайдзæфау 
сæмбæлд мæ зæрдæйыл. Абоны онг дæр дзæбæх нæма 
зонын, уыцы æхсгæ цæстæнгасы фæстæ, тæригъæдгæн- 
гæйæ фау кæмæ фæхæссынц, махимæ ахæм сывæлло- 
нау цæмæн фæкастæн. Уый цыд тагъд, фæлæ цыбыр 
46 

къахдзæфтæй. Цалынмæ кулдуарæй уынгмæ рахызт 
æмæ агуыридурæй амад сисы аууон фæци, уæдмæ 
джихæй кастæн йæ фæдыл. Кæмдæр мæ зæрдæйы 
гуырд, рисæмхæццæ рог æрхуымы хуызæн чи уыд, 
ахæм æнкъарæн. Фæсмон мæм æрцыд, йæ размæ кæй 
бацыдтæн, уый тыххæй. Уæвгæ æндæр гæнæн нæ уыд. 
Искæй цæссыгкалгæ куы фенын, уæд мæм афтæ фæ- 
кæсы, цыма йæ, æнæмæнг, ме ’ххуыс хъæуы. Фæлæ 
адæймагæн йæ хъыджы алкæй бон нæу баххуыс кæ- 
нын. Хуымæтæджы нæ акæнынц: «Хорз ма ракæ æмæ 
фыд ма ссарай». Уæвгæ æз цы хорз ракодтон æмæ^ы 
фыд ссардтон? 
Æз цæуын æмдзæрæнмæ. Фæлладгомау сты ме 
уæнгтæ. Мæ цæстытæй нæ цух кæны æнахуыр чызджы 
сурæт. Цыма тынг æрыгон уыди. Куыд хорз ыл фи- 
дыдтой сæрдыгон цыбыр къаба, рог туфлитæ... 
Уаргъхæссæгау сабыргай хизын къæпхæнтыл цып- 
пæрæм уæладзыгмæ. Цымæ цæуыл куыдта? Мæ зæр- 
дыл цæмæдæр гæсгæ æрлæууыдысты, кæддæр кæй фе- 
хъуыстон, уыцы рагон зарæджы ныхæстæ: 
Чызджы цæссыгтыл ма ’ууæнд, мæ хæлар, 
Уыдон бахус кæндзæн райсомы ирдгæ... 
Чидæр асинтыл бынмæ æруайы. Хæстæгдæр кæны 
сылгоймаджы туфлиты тъыбар-тъыбур... Стæй фæса- 
быр сты. Асинтæ æртыккаг уæладзыгмæ кæм æрхи- 
зынц, уым рудзынджы раз лæууы Азæ. йæ уæлæ розæ- 
хуыз къаба электрон цырагъы рухсмæ алыхуызон æр- 
гъæу дуртау тæмæн калы цæстфæливгæ æрттывдæй. 
Ахæм дзаума йыл никуыма федтон. 
— Худинаг дын нæу,— бустæгæнæгау загъта Азæ, 
47 

йæ размæ куы схæццæ дæн, уæд,— æнæхъæы курсæй 
амææяхъæлмæ кæсæм, уый та... 
Мæрдырох мыл бахæцыд. Абон йæ райгуырæн бон 
у Азæйæн. 
— Рагацау дын нæма арфæ кæнын,— дзурын æз,— 
æнæ сыкъа ме ’взаг рæсугъд ныхæстæ не ’ссардзæн. 
— Цæугæ, цæугæ! — ме ’уæхск мын рог æрба- 
къуырдта Азæ.—Æрмæст макæдæм баздæх, нæхимæ 
бацу. Æз ныртæккæ фездæхдзынæн, Нинæмæ бауа- 
йон. 
Чызг бынмæ азгъордта къæпхæнтыл. Азæиты цæ- 
рæн уаты араббаг тангойы уæзбын музыкæйы æхсыз- 
гон зæлтæм кафыдысты фæсивæд. Патефоны раз пла- 
стинкæтæ æвзæрста Сослан. Иæ размæ бацыдтæн: 
— Салам лæггадгæнæг персоналæн! 
Сослан мæм фæстæмæ разылд. Кæддæриддæр куыд 
вæййы, афтæ ныр дæр йæ æрвхуыз цæстытæй дыууæ 
гом рудзынгау, кæлы зæрдæхæлары æнæфæугæ рухс. 
Худы йæ мидбылты. 
— Хуыцауы тыххæй, абонсарæй кæм лекка кæныс? 
— Никуы. Кæсæн залы иугыццыл абадтæн. Æри, 
дæ къух дын æлхъивын. 
— Цæй тыххæй? 
— Абон дын газеты дæ ног æмдзæвгæ бакастæн. 
— А-а. Æз зæгъын-ма æндæр истæй кой кæныс— 
Сослан йæ къух ауыгъта. Редакци æнæхъæн циклæй 
равзæрста, мæхи зæрдæмæ къаддæр чи цæуы, уыцы 
æмдзæвгæ. 
— Мæ зæрдæмæ цæуы. Фæлæ цыма иугыццыл... 
Куыд дын æй бамбарын кæнон... цыма æрымысгæ ка- 
тай æмæ мæнг хъуырдухæны бындурыл арæзт у... 
— Чи зоны... 
48 

Пластинкæ кæронмæ зылд фæци. Сослан патефо- 
ныл æвæры ног пластинкæ. Рог музыкæ зæлы уаты... 
Сослан ногæй ме ’рдæм разылд, йæ къухтæ дзуар- 
æвæрД акодта йæ риуыл, цыма судзины бынмæ тых- 
каст кæны, уыйау йæ цæстытæ гыццыл фæцъынд код- 
та æмæ кæсы рудзынгмæ. 
— Чи зоны, ды раст зæгъыс. Фæлæ æнкъарддзи- 
надæн мæнг бындур никуы вæййы. Мæ катай æрымы- 
сæгаг нæу. Мæ зæрдæйы баззад кæйдæр егъау хъыгæй 
цыдæр хай, кæйдæр цæссыгты судзаг. Æз хъуыстон 
хæсты фæстæ саударæг устыты хъарджытæ, æнæцонг, 
æнæкъах салдæтты рисгæ цин... Мæ фыстыты ивгъуы- 
ды катай дард азæлдау кæй фæзыны, уый мæ аххос 
нæу. \ 
— Дзæбæх мæ нæ бамбæрстай,— дзурын æз, æмæ 
рагадау хатын, не ’хсæн та стыр быцæу кæй рауай- 
дзæн, уый. 
— Бамбæрстон дæ,— мæ дзырд мын исы Сослан.— 
Бамбæрстон. Фæлæ ды цы зæгъынмæ хъавыс, уый ли- 
тературæйы ног теори нæу. 
— Дæум.æ гæсгæ, æз цы зæгъынмæ хъавын? 
— Дæу фæнды зæрдæмæгуыргæнæг лирикæйы ных- 
мæ стох кæнын. 
Худы Сослан. Æз раджы бафиппайдтон, æмдзæв- 
гæтæ чи нæ фыссы, уыдоны литературон зонындзинæд- 
тыл æрыгон поэттæ кæй нæ фервæссынц, уый. 
— Дæу фæнды,—дзуры дарддæр Сослан,—цæ- 
мæй цыфæнды трагеди дæр поэты сисы бын суа адæй- 
маджы зæрдæйы царды тых фидаргæнæг фæрæз. Аф- 
тæ нæу? 
Æз ын дзуапп радтынмæ хъавын, фæлæ уæдмæ нæ 
размæ февзæрд гуыбырфындз лæппулæг. Иæ æфцæг- 
49 
4 Мæйрухс æхсæвтæ 

готыл дыууæ урс зылды кæмæн уыд, ахæм спортивон 
цъында хæдоны. 
— Ацы музыкæйæ лæг уæнгмард кæны. Мæнæ йæ 
амæй баив, — загъта æнæзонгæ уазæг æмæ, латинаг 
дамгъæтæй фыстытæ кæуыл уыд, уыцы тæнæг гæххæт- 
ты агъудæй систа сау пластинкæ, æрбадаргъ æй кодта 
Сосланмæ, йæхæдæг иуварс ацыд. 
Цалдæр секунды фæстæ райхъуыст барабанты 
æнæхъола гыбар-гыбур, сылгоймаджы цъæхахст, æмæ 
зæрдæйы цавæрдæр изгарддзинад чи ’взæрын кодта, 
уыцы бæзджын нæлгоймаджы хъæлæстæ сиу сты алы- 
хуызон музыкалон инструментты æрдиагимæ. 
— Твист! — фæхъæр ласта гуыбырфындз уазæг, 
цыма цæмæдæр хъуызы, уыйау йæхи фæгуыбыр кодта, 
йæ къæхтæ фæтасыдысты, стæй йæхи размæ раппæр- 
ста. Цыма йæ карз паралич ныццавта, æмæ ныртæк- 
кæ æрхаудзæн, афтæ ризгæ сцагъта йæ гуырыконд. 
Æваст фæхæцыд Заремæйы къухыл æмæ йæ сонт ри- 
уыгъдæй раппæрста уаты астæумæ. 
— Твист! — ногæй фæхъæр кодта уый, æмæ кафгæ 
æрзылд чызджы алыварс. Фæсивæд фæсабыр сты. Цы- 
мыдисæй кастысты лæппумæ. Æваст райхъуыст Заре- 
мæйы цыргъвындз туфлиты лыстæг каблукты хъæр. 
Уымæн дæр йе ’змæлд сиу музыкæйы æбуалгъ хъыл- 
листимæ. Кафджытæ хылгæнæг дыууæ уасæгау гуы- 
быртæй, сæ фæстæгтæ æвидауц змæлгæ, стъæлфгæ- 
стъæлфын цæуынц кæрæдзимæ. Лæппу рацахста 
чызджы къух, йæхимæ йæ æрбаппæрста, йæ нарæг 
астæуыл ын фæхæцыд, йæ уæраджы сæрыл æй аба- 
дын крдта... 
Æнæнхъæлæджы музыкæ фескъуыд. Фæсивæд фæ- 
кастысты патефонырдæм æмæ федтой Сосланы фæ- 
50 

лурс цæсгом. Иæ былтæ уыдысты æнгом æлхъывд, йæ 
æрвхуыз цæстытæ кодтой мæсты æрттывд. йæ цурмæ 
æрбауад Заремæ. 
— Сос! — сбустæ кодта уый.— Сос, худинаг дын 
нæу? Исчи ма уазæджы афтæ æфхæры? 
— Æз никæй æфхæрын,— æнхъæл куыд нæ уыд- 
тæн, ахæм сабыр хъæлæсæй загъта Сослан.— Æрмæст 
ацы хъæддаг хъыллист мæ зæрдæмæ нæ цæуы. 
— Уыцы кафт мах не ’рхъуыды кодтам, ныртæккæ 
стыр горæтты алы ран дæр твист модæйы ис. Хæдæ- 
гай, уазæгимæ уæ зонгæ дæр нæ бакодтон.— Заремæ 
ногæй алæууыд гуыбырфындз лæппуйы фарсмæ, скаст 
æм мидбылхудгæ: 
— Зонгæ ут уæдæ, нæ сыхæгты лæппу, йæ ном 
Сурен. 
Сурен йæ сæрæй кувæгау акодта: 
— Тынг æхсызгон мын у, ахæм хъæлдзæг изæр 
ахуыргæнджыты æхсæн кæй дæн, уый. 
Дуар æрбайгом æмæ къæсæрæй æрбахызт Азæ. 
— Уæ хорзæхæй, иннæ уатмæ рацæут, фæсивæд. 
Кафгæ — уый фæстæ. 
...Стъолтæ дзаг сты алыхуызон хæрд æмæ нозтæй. 
Мæ фарсмæ бадт фæци Сурен. 
— Хъус-ма,— куыд ничи йæ бамбара, афтæмæй мæ 
фæрсы мæ ног зонгæ,— чи у уыцы лæппу? 
— Кæцы? 
— Твист йæ зæрдæмæ кæмæн нæ фæцыд, уый? 
— Сослан. Немæ ахуыр кæны. 
— А-а, мæнæ уыцы поэтгонд? — къуымых æмæ 
мæм къæйныхæй кæсынц мæ сыхаджы лыстæг цæсты- 
тæ. Æваст мæ буарыл æрбакалд, ме ’уæнгты мын æбæ- 
рæг тас чи бауагъта, ахæм æнахуыр уазал уылæн: æз 
51 

бафиппайдтон — æдзæсгом цæстæнгасы нындзыг тиг- 
ры цæстыты æнæзæгъгæ æнкъарддзинад. 
— Заремæ мын арæх фæкæны йæ кой,— уæндон 
лæппу у. Ха-ха-ха! — æнæнхъæлæджы райхъуыст Су- 
ренæй худыны хуызæн дæрзæг мыртæ.— Ды дæр 
ахуыргæнæг уыдзынæ? 
— Æвæццæгæн. 
Гуыбырфындз уазæг бандоныл йæхи фæстæмæ 
ауагъта æмæ мæм зыйæрвæссонхуызæй зулмæ æрба- 
каст. 
— Лæппутæ педагогон институтмæ цæй тыххæй цæ- 
уынц, уый мæ сæр нæ ахсы. 
Æз ын дзуапп нæ дæттын. Æппындæр мæ нæ фæн- 
ды йемæ ныхас кæнын. Фæлæ хатын, йæ цæстæнгас 
пъæззыйау мæ удыл куыд æнцайы, уый. 
— Хъус-ма, студент. Æрдæбон изæрæй институты 
кæрты кæимæ ныхас кодтай, уый та чи у? 
— Нæ зонын. 
— Цыма кæугæ кодта, афтæ мæм фæкаст. 
— 0,куыдта. 
— Цæуыл, цымæ? 
— Нæ зонын. 
— Йæ цæссыгтæ йын, мæгуырæг, нæ бахус кодтай? 
Хатын: мæ зæрдæйы æнахуыр тыхджын гуыпп- 
гуыппæй дымсынц мæ хурхы уадындзтæ, улæфт мын 
нал фаг кæны. Фыцы мæ маст, фæлæ мæхимæ кæсын 
тынг æнæбон. 
Мæнæ нæ уæлхъус æрбалæууыд Заремæ. Сурены 
уæхскыл авæрдта йæ къух. 
— Чермен,—дзуры мæнмæ,— мæ, уазæджы мын 
æнкъард кæнын ма уадз. Дæлдæр фæкæ, æз уе ’хсæн 
сбадон. 
52 

Цыма стыр уаргъæй фервæзтæн, афтæ мæм фæкаст, 
Заремæ мæ гуыбырфындз уазæгæй куы фæхицæн код- 
та, уæд. 
Фæсивæд се ’ппæт дæр æрбадтысты фынджы уæл- 
хъус. Ссслан мæ фарсмæ йæхи æруадзынмæ хъавыд, 
фæлæ Азæ йæ амонæн æнгуылдзæй æвзидæгау 
кæны: 
— Уый юбиляры бынат у. 
— Табуафси, чидæриддæр дæм бахæлæг кæн- 
дзæн,— дзуры Сослан æмæ амоны мæнмæ, стæй йæхи- 
мæ,— дæ дыууæ фарсмæ — дыууæ сагсуры. 
Азæ цъæхснаг хъæлæсæй худгæ æрбадт мæ фарс- 
мæ. Йæ бæгънæг цонг гæзæмæ æмбæлы мæ цонгыл. 
— Цæмæ кæсут, Сослан,— бардзырды хуызæн рай- 
хъуыст Заремæйы хъæлæс.— Рауадзут нозт. Мах лæп- 
путæн цалынмæ сæ хъусы «гукк», зæгъгæ, бадзурай, 
уæдмæ сæхи зæрды ницы æрæфтдзæн. Мæнæн адджын 
сæн. Суренæн — коньяк. 
Иуазæм Азæйы цæрæнбон. Нуазæм цард æмæ æры- 
гондзинады тыххæй. Хъæлдзæг ныхæстæ æмæ худын 
азæлынц бæркадджын фынджы сæрмæ. Мæ сæр зилæ- 
гау кæны, уæнгты хъарм æхсызгондзинад хъары. Омар 
Хайям хуымæтæджы нæ зарыд сырх сæны рæсугъд 
монц цырынгæнæг тых æмæ æрдхæрæны фынгтыл. Уый 
нозта дурынæй, мах — æвзистбыл рюмкæтæй. Азæйы 
фæлмæн уæхск æнцайы мæ цонгыл... Мæ цæстыл но- 
гæй уайы уыцы урскъаба чызг. Цымæ цæуыл куыдта? 
Йæ бынатæй фæгæпп кодта Заремæ. 
— Æмбæлттæ! Ис иу фæндон. Сослан нын бакæ- 
сæд йæ ног æмдзæвгæ. Курæм! — загъта уый æмæ йæ 
армытъæпæнтæ кæрæдзиуыл æрхоста. Æмдзæгъд код- 
той иннæтæ дæр. Хатынц Сосланмæ. 
53 

Æрыгон поэт сыстад. Иæ бæрзонд ныхыл фæзынд 
хиды æртæхтæ. Фынджы уæлхъус бадджытыл ахаста 
йæ цæстæнгас æмæ райдыдта: 
Уыдысты, æппæтдæр уыдысты, 
Нæ уыд уый æрымысгæ цард. 
Мæйдар æхсæв. рæгътыл сыгъдысты 
Фиййæутты цъæх æртытæ дард... 
Нæ хъæугæрон цъуйы сыфтæртæй 
Нæ уадултыл мæйы рухс тагъд. 
Цæф маргъау, ыстъалы нæ сæрты, 
Йæ урс пакъуы ’згъалгæйæ, тахт. 
Цы зыдтам? Æнæхин зæрдæтæй 
Бæллыдыстæм, уарзтам, æндæр: 
Ды уарзтай гитарæйы зæлтæ, 
Æз — суадæтты сусæг сæр-сæр... 
Сослан банцад. Фæсивæд нымдзæгъд кодтой. Су- 
рен тигъджын стыр агуывзæмæ уадзы уырыссаг арахъ. 
Иæ разы йæ æрæвæрдта æмæ цыдæр дзуры Заремæйы 
хъусы. Чызг йæ сæр разыйы тылд бакодта, стæй 
загъта: 
— Ныхасы бар нæ уазæгæн. 
— Хатыр курын,— райдыдта Сурен.— Æз тынг 
бузныг дæн сымахæй. Арфæ уын кæнын, æгайтма мæ 
банымадтат. Мæ зæрдæмæ фæцыд Сосланы æмдзæв- 
гæ. Курын дæ æмæ мын мæ нуазæнæн аргъ скæ, Сос- 
лан. 
• Уаты нындзыг æнтъыснæг сабырдзинад. Фæлæ уый 
бирæ нæ ахаста: ногæй та райхъуыст Заремæйы бар- 
джын хъæлæс: 
— Райс нуазæн. йæ къух дæумæ дары. 
Сослан райста нуазæн. Бакаст Заремæмæ. Йæ цæс- 
54 

тыты арфы æгæрон хæлардзинады мынæг рухсыл ау- 
уонау æрхауд удхайраг фæсмон æмæ æргом мид- 
хъуырдухæн. 
— Бузныг! — загъта уый. Иæ былтæм схаста 
агуывзæ, йæ ныхыл фæзынд хъизæмары æнцъылдтæ. 
Нуазæн банызта йæ бынтæй. 
Æмбисæхсæвмæ хæстæг бадт фехæлд. Фæсивæд цы- 
дысты сæ хæдзæрттæм. Æз æмæ Азæ уазджыты .фæ- 
дыл рацыдыстæм уынгмæ. Дымы уазал дымгæ. Æм- 
дзæрæны дуармæ лæууы «Волгæ».' Цæуы моторы фæл- 
мæн уынæр. Сурен бады рулы уæлхъус. Дыууæ 
хатты нылхъывта сигнал, стæй йæ сæр радардта ма- 
шинæйы гом дуарæй. 
— Рæвдздæр, Заремæ! 
— Гъæй кæн, Заремæ фистæгæй дæр ацæудзæн,— 
загъта Сослан æмæ хæбæц æрлæууыд чызгæй маши- 
нæйы æхсæн. 
— Сос, иуварс, æдылы митæ ма кæ! — йæ маст 
тыххæй уромгæ, дзуры Заремæ. 
Дымгæ уигъы акъаци бæлæсты. Электрон фонарты 
рухсмæ æвзисты тæнæг гæбæзтау ризгæ ферттивынц 
сыфтæртæ, фæллад асфальтыл катайгæнгæ кафынц ау- 
уæттæ. 
— Иуварс дын зæгъын! — фат зæрдæмæ чи фехсы, 
уыцы æлвæст æрдыны босы сабыр, фæлæ карз тъæл- 
лангау хъуысы Заремæйы мæстыгæр хъæлæс. Цыма 
Сосланæн кæмдæр йæ хуылфы йæ уды тугдадзин 
скъуыйы, афтæ йæ дзыхæй схауд, хъæрзыны хуызæн 
цыдæр мыр, йæ сæр бынмæ æруагъта æмæ иуфарс 
ацыд. Заремæ сбадт Сурены фарсмæ. Машинæ асыф- 
фытт кодта лæппуйы рæзты. 
Æз æмæ Азæ бацыдыстæм йæ цурмæ. Цырагъы 
55 

рухсмæ уынын, йæ уæрæх хæлар цæстытæ, туджы зыл- 
дау, сырх-сырхид куыд дарынц, тагъд-тагъд куыд улæ- 
фы, уый. Тых ыл кæны уырыссаг арахъ. 
— Сослан,— дзурын æз,— цом æмдзæрæнмæ, ныр 
æнафон у, æмæ дæ уæхимæ нал ауадздзынæн. Цом, 
мæ дæлфæдтæм схуысдзынæ. 
Азæ тæригъæдгæнгæ кæсы Сосланмæ. 
— Æцæгæй, Сослан, ам лæуу. 
Фæлæ Сослан ницы хъусы. Иæ былтæ гæзæмæ змæ- 
лынц æмæ йын. дымгæ кæдæмдæр хæссы йæ ныхæстæ, 
лыстæг кæй ныскъуыдтæ кодтой, ахæм æрдæгфыст ро- 
маны сыфтау: 
— Чи у аххосджын, мæ уарзт мын базары фосау 
кæй фæласынц, уым? Мæхæдæг. Æз рагæй гуырысхо 
кодтон, ахæм кæй у, ууыл. Фæлæ йæ уæддæр уарзтон... 
Сослан банцад. Иæ риуы дзыппæй систа цыппæр- 
дигъон хуызист, йæ кæроныл ын дыууæ æнгуылдзæй 
ныххæцыд æмæ йæ хæстæг æрбахаста мæ цæстытæм: 
сæрыстыр æмæ сæрибар киноактрисæйау къамы кæ- 
дæмдæр иуварсмæ каст сау рæсугъд Заремæ. 
— Уынут! — фæхъæр кодта Сослан, къам аскъуыд- 
тæ кодта, фехста сæ дымгæмæ,— Отеллойы загъдау, 
æз ын йæ базыртæ ныллыг кæндзынæн, æмæ уæд тæ- 
хæд кæдæм æй фæнды, уырдæм. Ха-ха-ха! 
II 
Бадын лекциты. Дысон кæд æрæгмæ бафынæй дæн, 
уæддæр уæнгрог дæн- Фæлæ мын цыдæр нæ фаг кæ- 
ны. Нæ мæм цæуы лекци фыссын. Мæ цæстытыл уайы, 
дысон-изæр институты кæрты кæй федтон, уыцы æна- 
хуыр чызг. Куыд хорз ыл фидыдтой урс къаба æмæ на- 
рæгфындз туфлитæ. 
56 

Сослан тарæрфыгæй бады мæ фарсмæ. Цæмæдæр 
гæсгæ мæм афтæ кæсы, цыма йæ фæлурс ныхыл æмтъе- 
ры хъуыдытæ фæллад салдатау уæззау цырыхъхъы- 
тæй гуыпп-гуыпгæнгæ фæцæуынц, айсæфынц æмæ та 
ногæй фæзынынц. 
Чи сбардзæн сылгоймаджы уды сусæгдзинæдты 
æнæбын денджыз? Чи йын базондзæн йæ зæрдæйы 
конд? Сосланы хуызæн зондджын æмæ хæрзконд лæп- 
пуйы ахæм фыдгуырдыл баив! 
Мæ зæрдыл æрлæууыдысты, æрæдж^л мын Сослан 
цы æмдзæвгæ бакаст, уый рæнхъытæ. 
Бæласы уазалцыд дзæгæрæг 
Цæссыгау зæхмæ згъæлы... 
Мæ размæ партæйыл æрхауд гæххæтты гæбаз тымбыл 
тыхтæй. Райхæлдтон æй. 
«Лекциты фæстæ киномæ цæуæм? «Баллада о сол- 
дате». Кълас № 1! Азæ». 
Æз ын дзуапп фыссын: «Рæстæг нæй. Рынчындоны 
хуыссы мæ хæрæфырт. Рагæй йæм нæ уыдтæн». Гæх- 
хæтты гæбаз ногæй тымбыл батыхтон æмæ йæ аивæй 
баппæрстон Азæйы партæмæ. 
...Рынчындоны кæрты сыфтæрджын зæронд сусхъæ- 
ды бын бандоныл бадтысты цалдæр рынчыны, сæ фад- 
хъултæм чи хæццæ кодта, ахæм кæрдæгхуыз цъæх 
дæргъытæ халæтты. Мæн куы бафиппайдтой, уæд сæ 
иу — йæ лæджы кары чи бацыд, ахæм,— мæ размæ ра- 
Дыд. 
— С-с! — зæгъгæ, йæ рахиз къухы амонæн æн- 
гуылдз йæ былтыл авæрдта, галиуæй мын мæ дысыл 
иуварсмæ рахæцыд.— С-с! Профессор, уый тыххæй 
хъæрæй дзурæн нæй. Уæртæ уыдон,— йæ сæры змæл- 
57 

дæй ацамыдта кæдæмдæр,— уыдон сæхи сæрæй нæ ку- 
сынц. Мæ наукон куыстытæ мын адавтой. 
Æз хорзау нал фæдæн. Бирæ хабæрттæ фехъуыс- 
тон психикон рынчынты тыххæй, фæлæ мæ ахæм æна- 
хуыр тас бацæудзæн, уый æнхъæл нæ уыдтæн. Æз уы- 
нын сæнттæйдзаг фæтæн ныхыл лæгъз фастæй халас- 
дзагъд дзыккутæ. Хъусын ын йæ ныхас. Фæлæ дард 
фæлмы æбæрæг аууæтты цардæгасæй чи уыны, уыцы 
цæстытæм кæсын нæ уæндын. 
— Æз сарæзтон проект,— фæсус хъæлæсæй дзуры 
дарддæр рынчын. Йæ наукон куыстытæ йын чи адав- 
та, уыдонæй йын йæ ныхæстæм исчи хъусы æви нæ, 
уый бæрæггæнæг гуырысхогæнгæ кæдæмдæр фæкæ- 
сы,— уыцы проектмæ гæсгæ Терк Даргъ-Къохы бын- 
мæ æфсæн æмæ бетонæй ауæзт æрцæудзæн. Уым бæр- 
зонд рæгъты æхсæн егъау денджыз куы равзæра, уæд 
ыл ныккалдзыстæм фаджыс, минералон цæхх æмæ 
ураны рыг, стæй йæ ауадздзыстæм хуымтæм. Æз куыд 
банымадтон, афтæмæй уæд хорæрзад фæфылдæр уы- 
дзæн фараст хатты, ^уымæн æмæ ураны рыг æвзарты 
уидæгтæ донимæ куы сцъирой, уæд атомон энерги алы 
зайæгойæн дæр хицæнæй иу мæй дæтдзæн, хур ын фа- 
раст мæймæ цас хъарм ратты, уый бæрц. Афтæмæй 
æвзартæ рæздзысты тынг тагъд. Уый фадат ратдзæн 
афæдз цалдæр хатты хор тауынæн... 
Æз куыддæртæй суæгъд кодтон мæ хæдоны дыс 
рынчыны къухæй. Рацыдтæн йæ цурæй. Мæ фæдыл 
сывæллонау азгъордта; æнæарæн, æнæбын сæнттæ 
æмæ фæлурс аууæтты мæйрухс бæстæмæ æнæраздæх- 
гæ чи ацыд, уыцы ацæргæ адæймаг. Ногæй мын ацах- 
ста мæ къух, æмæ цæугæ-цæуын, тыхулæфтгæнгæ, 
тагъд-тагъд райдыдта дзурын, æнаххосæй т&рхон кæ- 
58 

мæн фæкæнынц, æмæ хæрзцыбыр рæстæг ныхасы бар 
кæмæн раттынц, уый куыд тагъд, куыд катайгæнгæ фæ- 
дзуры, афтæ: 
— Хъус-ма, профессор! Лыггонд æрцыд атомой 
æнусы егъаудæр проблемæ: адæм хорæй бафсæддзьг- 
сты, æмæ хæст нал уыдзæн. Æрмæст уыдонæн мацы 
зæгъ! Уыдон мæ фæдыл рагæй зилынц, мæ проект мын 
адавынмæ хъавынц! 
Æз æнæбары фæкастæн, рынчын йæ ризгæ къухæй 
кæдæм амыдта, уырдæм. 
Уыцы рæстæг рынчындоны агъуыстмæ* бацæуæны 
дуар байгом æмæ къæсæрыл фæзынд... Æвæццæгæн 
мæ мæ цæстытæ сайынц... Дысоны чызг урс халаты. 
Хъусын мæ зæрдæйы æнахуыр гуыпп-гуыпп. 
— Папæ! — азæлы, чызджы бустæ æмæ хъæбулы 
зæрдæрыст кæм сиу сты, ахæм цъæхснаг хъæлæс.— 
Папæ!.. 
Рынчын фестъæлфæгау кодта, цыма цæмæдæр 
хъуызы, уыйау йе 'уæхсч^1тæ кæрæдзимæ фелхъывта, 
йæ сæр фæгуыбыр æмæ арæхсгæ къахдзæфтæй фæ- 
раст, фыццаг кæм бадти, уырдæм. 
Æз бацыдтæн чызджы цурмæ. 
— Бахатыр кæн, знонизæр институты кæрты... 
Чызг мын æрдæгыл аскъуыдта мæ ныхас: 
— Æмæ дæу тынг æхсызгон хъæуы уый базонын? 
— Нæ... Æз рынчынфæрсæг дæн. Ам кусыс? 
— Ам. 
— Миййаг, Æхсары нæ зоныс? 
— Зонын, бæгуыдæр. 
— Дæ хорзæхæй, бадзур-ма йæм. 
— Мæ бон нæу. 
— Цæуылнæ? 
59 

— Уымæн æмæ Æхсар æндæрæбон сæ хæдзармæ 
ацыд. 
— Ацыд? Æмæ сдзæбæх? 
— Сдзæбæх. 
— Бынтондæр? 
— Бынтондæр. 
— Бузныг. 
— Табуафси. 
Мæн афтæ тынг нæ фæндьГ ацы чызджы цурæй 
ацæуын, æмæ мæ хъуыдыты тых агуырд кæнын, ног 
ныхас чи ракъаха, ахæм дзырд. Фæлæ æнæнымæц 
дзырдтæ, фæтæрсæг мæргътау, пæр-пæргæнгæ, атах- 
тысты кæдæмдæр. 
— Бахатыр кæн...— схауд мæ дзыхæй. 
— Ницы кæны. 
Æз цæхгæр фæзылдтæн æмæ стыр къахдзæфтæй 
цæуын фæтæнсыф бæлæсты дыууæ рæнхъы астæу ас- 
фальты уадздзагыл. Цыма мын кæйдæр зынæрвæс- 
сон цæетæнгас мæ дыууæ сины астæу судзы æмæ мын 
фæндон фезмæлæн нæй, афтæ мæм кæсы. Фæлæ фæ- 
стæмæ куы фæкастæн, уæд чызг уым нал уыд... 
III 
Уары. Горæтыл донхуыз нымæтау æмвæтæнæгæй 
æрфæлдæхт мигъæхгæд арвы къуырф. Адæймагмæ 
афтæ кæсы, цыма арвы цъæх никуыуал разындзæн. 
Æмдзæрæны рудзынгæй кæсын институты кæртмæ. 
Æвгтыл æнæсæрфт цæссыгтау фæдгæнгæ уайынц уа- 
рыны æртæхтæ. Зæрдæйы гуырынц дард бонты мыси- 
нæгтæ. Фæлæ уый фæлмæн къæвдайы хуыссæгæфта- 
уæг иугæндзон уынæры аххос у, æви мæнмæ рæвдау- 
60 

гæ чи никуы æрбакæсдзæн, уыцы зынæрвæссон цæсты- 
ты æрттывд мысын? 
Рудзынгæй уыныи, чызг цы акъаци бæласы бын 
бадти, уый. Донластау, уазалризгæнгæ, джихæй кæ- 
сы, йæ быны нарæг фæйнæгæй конд бандоны цур цы 
дондзаст равзæрд, уымæ. Цыма уымæн дæр иухатты 
æнæраздæхгæ изæр æмæ æнахуыр чызг йæ зæрдыл æр- 
лæууыдысты, фæнды йæ цыдæр æрымысын, фæлæ йæ 
бон нæу... 
Уыцы чызджы феныны фæстæ мæ зæрдæйы ногæй 
райхъал мæ сонты бонты сусæг бæллиц, бæлвырд кæй 
нæ хатын, фæлæ егъау чи у, ахæм сгуыхтдзинад рав- 
дисынмæ. Æз зонын бæлвырд, уый мæ къухы нæ бафт- 
дзæн, фæлæ уæддæр æртхутæг зынджы мынæг æрттыв- 
дау кæмдæр мæ риуы рагацау фæзыны фидæны цин, 
искуы мæ урскъаба чызг ме ’сгуыхтдзинады цур йæ 
къухтæ кæй сдардзæн, ууыл мæхи æууæндын кæнгæ- 
йæ. Уый та дын адæймаджы психологи. Худæг 
нæу? 
Дуар æрбахостæуыд, æмæ къæсæрæй æрбахызт 
Сослан гом сæрæй. Иæ бæзджын сау сæрыхъуынтæй 
тагъди дон, йæ фæтæн уæхсчытыл хуылыдзæй нын- 
дæгъд китайаг урс плащ. 
— Райсом практикон ахуыртæм цæттæ дæ?.. 
— Афтæ... куыд зоныс... иудзырдæй, цæттæ дæн. 
— Уæдæ дæхи арæвдз кæ æмæ цом. 
— Кæдæм? 
— Ресторанмæ. 
— Ды хъазгæ кæныс, фæлæ ахæм æнкъард бон æв- 
зæр нæ уаид. 
— Уæдæ рæвдздæр,— Сослан йæ дзыппæй систа 
ног æхцаты цъæпæра.— Гонорар! Æппынфæстаг мæ 
61 

прэмæ журналы рацыд! Фæлæ уал фыццаг литерату- 
рон изæрмæ ацæуæм-, библиотекæмæ. 
Æз хæлæг кæнын Сосланмæ, уарзондзинады æм- 
дых зæрдæлæууæн — сфæлдыстады егъау цин кæддæ- 
риддæр тырысайау царды фæндæгтыл сæрыстырæй чи 
хæсдзæн. Æз та цы райсон фæндагсæрæн мæ балцы? 
Мæ зæрдыл ногæй æрбалæууыд уыцы чызг. 
Хæдзæртты рæбынты тагъд-тагъд уайын Сосланы 
фæдыл. Уазал сæлфынæг кæны мæ цæсгомыл. Хъуыды- 
ты æнтъыснæгдзинад сæфы. Æхсызгон уазал хъары 
уæнгтæм. Куыд хорз у сæрдыгон къæвда. 
Трамвайы лæууæны иу чызг хæстæг бауад фæстаг 
вагоны дуармæ, дидинæгджын хъуымацæй конд зон- 
тик ахгæдта, йæ къах схизæны къæпхæныл авæрдта. 
Цыма мæ зæрдæйыл æнæнхъæлæджы хъæрмуст дон 
æркалд. Уый у! 
— Сослан, тагъддæр трамваймæ. 
— Цæмæн, ам бадгæ нын нæу! 
— Рæвдздæр! 
Мах багæппытæ кодтам трамваймæ цæугæ-цæуын. 
Чызг нæм ракаст. Æвæццæгæн мæ базыдта. Цыма йæ 
сæры змæлдæй салам зæгъы. Кондуктормæ дæттын 
æхца. 
— Æртæ билеты. 
Чызг гом кæны йæ чысыл урс сумкæ. Æвæццæгæн, 
æхца агуры. Æз æм хæстæг бацыдтæн. 
— Дардмæ цæуыс? 
— Нæ... 
— Мæнæ билет. 
— Бузныг. 
Чызг трамвайы ризгæ рудзынгæй æддæмæ кæсы. 
Æнæмæнг исты дзурын хъæуы. Фæлæ «Æрфæны фæ- 
62 

ды» æмгуылф æмæ фæлывд æрттывды хицæн стъалы- 
тæ равзарæн куыд нæй, афтæ æбæрæг хъуыдыты фæй- 
лауæнты æнæнымæц дзырдтæй иуы дæр мæ бон бæл- 
вырдæй раиртасын нæу. 
- Сымах зонут уыцы мидхъуырдухæн, сымах бавзæр- 
стат уыцы хъизæмар? Куыд зын у бæллиццаг фем- 
бæлды къуыттыйау лæууын. 
Æнæнхъæлæджы чызг йæхи разылдта мæнырдæм. 
Цыма æмбисонды цæстыты уæрæх зиллæкты æрвхуыз 
æрттывд чи кодта, ахæм тæнæг фæлм бадти. Тымбыл 
съу гагуытæ æххæст нæ хæццæ кодтой бинаг даргъ 
цæстытъыфылтæм. Рæсугъддзинад фæлдисæг гениты 
къухтæ цæстыфæныкъуылды бæрц цард кæмæн рад- 
тынц æмæ йæ иу фезмæлды цæргæ чи баззайы, уыцы 
дурын чызджытау йæ дæргъæццонгомау цæсгомыл 
зынд монцдæттæг гæзæмæ æнкъарддзинад. Уый уыд 
сæрыстыр сылгоймаджы намысы фæлгонцау. Фæлæ йæ 
сабыр улæфт æмæ æнæхин цæстыты æнцойдзинады, 
йæ алы тугдадзины дæр уалдзæджы уынæрау тæлфыд 
царды æнæхъусгæ зарæг. Иæ хъæлæс.ахæм хуымæтæг, 
ахæм зæххон уыд, æмæ мын мæ зæрдæ æвиппайды рис- 
гæ æрбалхъывта, уымæй размæ кæй нæ зыдтон, ахæм 
æнкъарæн — рагацауы æрхуым, тагъд кæмæй фæхи- 
цæн уыдзынæн, уыцы адæймагыл. 
Ме ’нæзонгæ хæлар! Чидæриддæр дæ — искуы ацы 
тетрад æнæнхъæлæджы дæ къухмæ куы бахауа,— 
уæд ма фæхуд ацы фыстытыл, ма мæ схон, йе ’нкъа- 
рæнтæ Ромэойы уарзтыл чи бары, ахæм сæнттæдзæгъ- 
дæг зондцух, уымæн æмæ æз фыссын, мæ уд цы бав- 
зæрста æмæ мæ цæстытæ цы федтой, æрмæстдæр уый. 
Æз фыссæг нæ дæн, фæлæ мæ тынг фæнды, зæрдæ 
æмæ хъуыдыйы лыстæгдæр авналæнтæ, æнкъарæнты 
63 

фæлывд хъазт ирддæрæй чи æвдиса, ахæм дзырдтæ 
ссарын, цæмæй, зæрдæ кæмæй ныддымст æмæ æнæ- 
фысгæ кæмæн нал и, уыцы таурæгъ радзурон, куыд- 
дæриддæр уыд, афтæмæй... 
Чызг касти трамвайы рудзынгæй, стæй æнæнхъæ- 
лæджы йæхи мæнырдæм разылдта. 
— Цы фыссы де ’мбал? 
— Уый чи? 
— Рынчынфæрсæг кæмæ æрбацыдтæ, уый. 
— А, а... Фысгæ ницы... раст дын зæгъон, ныртæк- 
кæ кæм ис, уый дæр нæ зонын. 
Цыма чызджы цæсгомыл уайдзæфгæнæджы мид- 
былхудт фæзынд, афтæ мæм кæсы. Трамвай æрлæу- 
уыд. 
— Цæй, мæнæн ам хизгæ у,— дзуры чызг æмæ ва- 
гоны раззаг дуары размæ бацыд. Фæстæмæ фæкасти: 
— Фенынмæ уал. 
Æз Сосланæн мæ сæры змæлдæй «размæ», зæгъгæ, 
амонын. Иæ фæдыл рахызтыстæм. Зонт йæ сæрмæ 
ныллæг даргæ, чызг араст цæхгæрмæ уынджы. Мах 
æнæдзургæйæ цæуæм йæ фæйнæфарс. Аив нæу къуыт- 
тыйау æнæдзургæйæ цæуын. Аив нæу. Ногæй та мæхи- 
мидæг тыхагуырд кæнын ныхасы райдайæн. Уарыны 
æртæхтæ кафынц зонты фæйнæрдæм ивæзт хъуыма- 
цыл. Кафынц, зилдух кæнынц, мæ хъуыдытау, фæлæ 
дзурын сæ бон нæу. Арвы мигъæхгæд къуырф æмзæ- 
тæнæгæй æрфæлдæхт горæтыл. Искуы уыди арвы 
цъæх, цымæ искуы разындзæн ногæй? Нæ зонын. Сæл- 
фынæг. Алы ран дæр кæны сæлфынæг. Мæ зæрдæйы 
дæр. Аив нæу æнæдзургæйæ. Хæрзаг мæ гоби ма фæ- 
хона. Къодах. Чызджытæ, дам, дзурдарæхст æмæ 
хъæлдзæг лæппуты уарзынц. Сæ удхæссæг уынынц æн- 
64 

къарддзинад æмæ зондджын фйлософийæ. Аив нæу, 
аив нæу, аив нæу. Фæлтау Сослан исты куы дзурид» 
кæннод йæхæдæг. Уарыны æртæхтæ кафынц зонтык- 
кыл. Ме ’уæнгтæм хъары уымæл. Сослан йæ цыд фæ- 
сабыр кодта. Чызг æм ракаст. 
— Цы, уый зонут? — хъæрæй загъта лæппу. Ме 
’мбалы цæмæндæр гæсгæ нæ фæнды мæн демæ базон- 
гæ кæнын, фæлæ... 
Чызг æрлæууыд: 
— Мæ ном — Таирæ. 
— Мæ ном — Сослан. Дæ рахиз фарс чи цæуы, уый 
та у зындгонд прогрессивон архайæг — Чермен. 
Чызг йæ мидбылты худы. 
— Мæнæн тынг æхсызгон у. 
— Таирæ, иу фæндон ис,— дзуры Сослан.— Цом 
немæ, кæй базонгæ стæм, уый тыххæй. 
— Уæд кæдæм? 
— Кæдæмдæриддæр дае фæнды, уырдæм. Фæлæ 
ацы æнкъард рæстæг ресторанæй хуыздæр бынат не 
’ссардзыстæм. 
Чызг цыма цæмæйдæр фæтарст. Æгæр æй ныц- 
цæлхъласта Сослан. 
— Ахъуыды ма кæнут,— йæ ныхас дарддæр кæны 
поэт,— уынгæй хъуысы уарыны иугæндзон уынæр. Мах 
та бадæм стъолы уæлхъус æмæ хъусæм музы- 
кæмæ. 
Таирæ исдуг ницы дзуры. Мах æнхъæлмæ кæсæм, 
Цы зæгъдзæн, уымæ. 
— Æндæр горæты куы уаиккам, уæд, чи зоны, ацæ- 
уин. Ам та дæм дыккаг бон къухæй амондзысты, уæр- 
тæ уый лæппутимæ рестораны бадти, зæгъгæ. 
Чызг араст нæ цурæй. Æз йæ фæдыл ацæуынмæ 
й Мæйрухс æхсæвтæ " 

хъавыдтæн, фæлæ мæ уый йæ къухы барджын змæл- 
дæй æрурæдта. 
— Нæ хъæуы. Æз мæнæ ам хæстæг цæрын. Фенын- 
мæ уал. 
Иу-цалдæр къахдзæфы акодта, стæй ногæй æрлæу- 
уыд: 
— Лæппутæ, сымах мæнæн нæ феххуыс кæниккат? 
— Кæд нæ бон суа, уæд æхсызгонæй,— загътон 
æз. 
Чызг цыма дызæрдыг кæны, уыйау мæм комкоммæ 
æрбакаст. Иæ цæсгомыл фæзынд æнкъард, зынæрвæс- 
сон мидбылхудт. 
— Цомут уæдæ мемæ,— загъта уый. 
Мах араст стæм йæ фæдыл. 
IV 
Къулыл, гауызы сæрмæ рамкæйы æвæрдæй лæу- 
уыд, рынчындоны кæй федтон, уыцы лæджы стыр хуыз- 
ист. Иæ уæрæх цæстыты сабыр каст æвдисы адæйма- 
джы зонд æмæ удыхъæды тых. Тайрæ нæ æрбадын 
кодта сырх хъæдабæйæ æмбæрзт тымбыл стъолы 
фарсмæ къæлæтджын бандæттыл, йæхæдæг бацыд ин- 
нæ уатмæ. 
Чысыл фæстæдæр нын нæ размæ æрæвæрдта хъæ- 
бæрцъар бæзджын тетрад. 
— Лæппутæ, никуы никæмæ равдыстон мæ царды 
дневник. Сымах дæр æй нæ федтаиккат, фæлæ мæ уæ 
сæр кæм бахъуыд, уым æндæр гæнæн нал ис. Ацы тет- 
рады диссагæй ницы ис. Кæй хъæуынц сæрхъæн фыс- 
тытæ, уæлбын хъуыдытæ. Фæлæ уæ курын: рафæлда- 
хут æстай фæндзæм фарс, æмæ кæронмæ лæмбынæг 
бакæсут, уырдыгæй фæстæмæ дзы цы хабæрттæ фыст 
66 

ис, уыдон. Уæдмæ уал æз иннæ уаты абаддзынæн. Ба- 
хатыр кæнут. 
Чызг куы ацыд, уæд Сослан сабыр æхситтæй база- 
рыд, стæй мын комкоммæ мæ цæстытæм æрбакаст. 
— Александр Дюмайы романты хинбыд къуыбы- 
лой хæлын райдыдта. Мах бахаудыстæм дедективы 
къæппæджы. Фæлæ ма мын æппынфæстаг бамбарын 
кæн: чи у ацы чызг, æмæ кæдæм æрбахаудыстæм? 
— Тагъд ма кæ, мæ лымæн,— дзуапп дæттын æз.— 
Дæуæй бирæ фылдæр нæ зонын, фæлæ нын чызджы 
царды боныг феххуыс кæндзæн. 
Ацы ныхæстимæ æз рафæлдæхтон тетрады æстай 
фæндзæм фарс æмæ кæсын райдыдтам: 
195... аз, 14 август. 
Куыд/^æнгæфсон у амонд а дунейыл! Дæ къах ба- 
къуырдтай, æмæ æрхаудзæн, ныссæстытæ уыдзæн ав* 
гау. Бафу йыл кæн, æмæ фехæлдзæн сапоны фынкау. 
Уыцы æбуалгъ бæллæхы фæстæ æз ницæуылуал 
æууæндын. Цард мæм кæсы æнæнысан хъуырдухæнау, 
æнæфæугæ фынау. 
Цæуы мыл 22 азы. Фæлæ цы федтон цардæй? Иу 
æнамонддзинад иннæйы фæдыл. Цыппар азы размæ 
зæрдæнизæй амард мæ мад. Уæлмæрдæй фæстæмæ 
куы раздæхтæн, уæд мæм нæ хæдзар ахæм афтид, 
ахæм уазал фæкаст, æмæ мæ бирæ нал бахъуыд мæ 
дзыхы дзаг ныхъхъæр кæнынмæ. Мæ цард æвиппайды 
фестад иунæг бæллиц: тæхуды бафынæй у æмæ макуы- 
уал райхъал у. Папæ лæууыд сæргуыбырæй мæ цуры. 
Æз æмбæрстон, уымæн дæр егъау хъыг йæ зæрдæ фæй- 
нæрдæм кæй рæмудзы, уый. Æмæ уымæй мæ рис код- 
та ноджы арфдæр, ноджы карздæр. Дзурын мæм ницы 
сфа^рæзта. Мæгуырæг папæ! 
97 

Цардыстæм æнæ мады рæвдыдæй. Рæстæг сабыр- 
гай дзæбæх кодта мæ зæрдæйы хъæдгæмттæ. Мæ фыд 
куыста горæтмæ хæстæг районы банчы кассирæй, æз 
ахуыр кодтон медицинон институты. Мæ зæрдæйы рис 
афтæ байсысдзæн, уый æнхъæл нал уыдтæн. Æвæццæ- 
гæн, æрдз адæймаджы æрмæст цин æмæ амонд&н 
сфæлдыста. Уымæ гæсгæ йæ зынтæ тагъд æрбайрох 
вæййынц, æмæ та ногæй йæ къухтæ ивазы циндзинад- 
мæ. Æмæ-иу кæд хатгай æхсæвыгæтты мæ ныййарæ- 
гыл сусæгæй куыдтон, уæддæр мæ цæстæнгасыл нал 
уыд раздæры æнтъыснæг æрхуымы фæд. Фæлæ уьщы 
æнамонд æхсæв... Куыд баурæдта мæ зæрдæ- уыцы 
æвирхъау бæллæх? Мæ зонд куыд нæ фæцыд? Мæ бон 
нæу хъуыды кæнын, мæ бон нæу мысын дæр. Мæ цæс- 
тытыл абон дæр уайынц тугæйдзаг аууæттæ. Æхсæв 
нæ хæдзары нæ фæуæндын æмæ цырагъ судзгæ ныу- 
уадзын. Цы мыл æрцыд, нæ зонын. Зонд ныфсæвæрæн 
æмæ раст хъуыдытæй тох кæны уды тас фесафыныл. 
Фæлæ зæрдæ коммæ нæ кæсы. Мæхимæ стыр хъару 
куы нæ ссарон, уæд... 
Фæсæмбисæхсæв нын нæ дуар æрбахостæуыд. Мæ 
фыд цырагъ ссыгъта, æмæ æз куыд нæ райхъал уон, 
афтæ йæ къахфындзтыл цæмæдæр хъуызæгау рацыд 
уатæй. Æз фынæй нæ уыдтæн. Хъуыстон папæйы хьæ- 
лæс: 
— Чи дæ? # 
Бæлвырд нæ равзæрстон, уынгæй цы дзуапп радтой, 
уый. Минуты фæстæ кæйдæр тыхджын схуыстæй уат- 
мæ æрбахауд папæ. Къæсæрыл фæзынд тæссаг æндæр- 
га’у æнахуыр адæймаг. Йæ сæр аныгъуылд сау плащы 
хæрдмæконд æфцæгготы, йæ цæсгомыл — маскæ, йæ 
къухы — дамбаца. Уый хæбæцц æрлæууыд дуар- 
68 

гæрон æмæ, йæ дæндæгтæ кæрæдзимæ æлхъивгæ, 
загъта. 
— Алы секунд дæр у царды аргъ. Рæвдз, къассæйы 
дæгъæлтæ ардæм! 
Мæ буар ныррызт, æбуалгъ пъæззы мын ацахста 
ме ’уæнгтæ. Мæ бон сызмæлын нал уыд. Мæ бон нал 
уыд хъæр кæнын дæр. Мæлæтдзаг тас анхъæвзыд па- 
пæйы цæстæнгасы. Цæсгом мæрдон фæлурс ньщци. 
Кæрæдзийæ гæзæмæ фæхицæн сты йæ былтæ, зыр-зыр 
кодтой йæ къухтæ. Уый лæууыд цавддурау хæдзары 
астæу- Фæлæ мæнæ базмæлыд сау æндæрг. Хæстæг ба- 
цыд папæмæ, дамбацайы уазал дзых ын бахаста йæ 
фындзы бынмæ. 
— Кæмæ дзурын, рæвдздæр! 
Папæ, расыгау цудтытæгæнгæ, бараст йæ хуыссæн- 
мæ. йæ къух ризгæ бацавта базы бын, стæй нысса- 
быр. Цас рæстæг рацыд, уый нæ зонын. Иунæг секунд 
æви æнæхъæн æнус. Фæлæ æваст æррайау йæхи сонт 
æппæрст акодта иуфарсмæ æмæ дамбацайы дзых фæ- 
царæзта лæгмармæ. Фæцыд гæрах. Дыккаг... Æртык- 
каг... Папæ ныккæрзыдта æмæ æрхауд. Æнхъæлдæн, 
æз цъæхахст систон. Дзæбæх æй нал хъуыды кæнын. 
Лæгмарæгæн дæр йæ дамбаца æрхауд. Иæ фарсыл 
хæцгæ, цудтытæгæнгæ, цыди дуарырдæм. Фæлæ къæ- 
сæрыл йæ цурмæ фæци æндæр æндæрг. Уый дæр — 
маскæйы. Æз фехъуыстон, абоны онг дæр фервæзын 
мæ бон кæмæй нæу, ахæм уазал хъæлæс: 
— Дæ дамбаца сис æмæ, марадз, чызджы 
дæр... 
Йæ дæндæгты къæс-къæс ссыд иннæмæн. 
— Хуы! Никæддæр, никæддæр! Æлгъыст фæу, æл- 
гъыст! 
69 

Зæрдæйы уидæгтæ скъуынæгау, ногæй райхъуыст 
уазал хъæлæс: 
— Уæдæ дæу тагъд кæнын никæдæмуал хъæуы. Ды 
фæцæф дæ, æмæ дын милицæ дæ дзых байгом кæн- 
дзæн. Мæнæ дæ фæстаг мызд. 
Райхъуыст та æбуалгъ гæрах... Уый фæстæ ницы- 
уал бамбæрстон. Мæ зæрдæ бахъарм. Æрчъицыдтон 
рынчындоны. Мæ уæлхъус лæууыд ацæргæ сылгоймаг 
урс халаты. 
Кæм и папæ? — бафарстон æз. 
— Тыхсгæ ма кæ, мæ хъæбул, папæ дæр фёрвæзт. 
Рог цæф у æмæ тагъд адзæбæх уыдзæн. 
Æз мæхи нал баурæдтон. Фырадæргæй фæлæбурд- 
тон мæ сæрыхъуынтæм æмæ ныккуыдтон богъ-бо- 
гъæй... 
195... 20 сентябрь. 
Цыппар боны размæ папæ рацыд рынчындонæй. 
Уыцы цауты фæстæ хатгай æгæр хъæлдзæг кæй вæй- 
йы, уый мын мæ зæрдæйы цыдæр тас уадзы. Дысон 
æрыхъал дæн йæ хъæрмæ. Ссыгътон цырагъ æмæ ба- 
цыдтæн йæ цурмæ. Уый хуыссыд уæлгоммæ. Улæфт ын 
нæ фаг кодта. Иæ цæсгомыл зынд æнæфæугæ хъизæ- 
мар. Бæрæг уыд, тæссаг фынтæ кæй уыны; уый. Бон- 
ивайæнты стъолы уæлхъус бафынæй дæн. Куы рай- 
хъал дæн, уæд федтон æнахуыр ныв: уый æргъæвст 
сывæллонау йæ уæрагыл йæ роцъойæ æнцайгæ бадти 
йæ хуыссæны æмæ æдзынæг касти рудзынгмæ. Цыма 
асæй къаддæр æмæ æвзыгъддæр фæци, афтæ мæм фæ- 
каст. Иæ цæстæнгасы нындзыг зæрдæскъуыйæн æн- 
къарддзинад. Афтæмæй йæ никуы федтон. йæ размæ 
бацыдтæн. Мæ къух ын арæхсгæ æруагътон йе ’уæхс- 
кыл: 
70 

— Папæ, исты дæ риссы? 
Уый фестъæлфыд. Иæ цæсгомыл фæзынд æнкъард 
мидбылхудт. 
— Ницы. 
Исдуг ницыуал сдзырдта. Стæй йæхи мæнырдæм 
разылдта: 
— Чызг, цы фæнды куы фæкæнат, уæддæр Мальтус 
раст нæ уыд. Уый кæмдæриддæр æмæ кæмфæндыдæр 
æргомæй зæгъын бауæнддзынæн. Иæ теорийы ныхмæ 
йын æрæвæрдзынæн мæ проект. 
Мæ буарыл дыз-дызгæнгæ æрцыд цыдæр уазал. Мæ 
зæрдæ мын йæ сындз уырзты рисгæ æрбалхъывта æна- 
хуыр тас. 
— Хъус-ма, мæ чызг,— тагъд-тагъд дзырдта па- 
пæ.— Цæмæц хъæуы хæст? Мурдæр ницæмæн. Æз_ мæ 
проект арвитдзынæн наукæты Академимæ æмæ æппæт 
дзыллæты фервæзын кæндзынæн тугкалæн хæстæй. 
Æрмæст уыдонæн мацы зæгъ. Трамвайы бынмæ мæ 
баппардзысты... Ме ’взаг мын стондзысты, мæ наукон 
куыстытæ мын сæхицæн адавдзысты. 
Знæт мидхъуырдухæн нындзыг йæ цæстæнгасы. Æз 
бамбæрстон: рынчын у æргом шизофренийæ. Мæгуы- 
рæг папæ! Иæ зæрдæ нæ баурæдта уыцы хъизæмæрт- 
тæ, йæ æбуалгъ мысинæгтæй фæлыгъд сæнтты дунемæ. 
195... 12-æм октябрь, 
Папæйы хъысмæт фенцондæр кæнын — æнхъæл- 
дæн, уымæй уæлдай æндæр нысан нал и мæ царды. 
Ныр фæндзæм бон кусын, мæ фыд кæм хуыссы, уыцы 
рынчындоны медицинон хойæ. Бон ахуыр кæнын, изæ- 
рæй та кусгæ. 
^Фыццаг тæрсгæ кодтон сæнттæдзæгъдæг рынчын- 
тæй. Ныр сыл куыддæр фæцахуыр дæн, Палатæмæ 
71 

куы бацæуын, уæд мыл сывæллæттау амбырд вæй- 
йынц. Абон улæфты рæстæг бадтæн рынчындоны кæр- 
ты сусхъæд бæласы бын. Мæ размæ æрбацыд иу хæрз- 
конд лæппулæг. Цыма йæ кæмдæр федтон. Фæлæ кæм? 
Комкоммæ мæм кæсынц йæ донхуыз цæстытæ. Æз 
фæлварын цыдæр æрымысыныл. Ивгъуыд фæлгъаугæ, 
мæ зæрдæйыл афтæ тынг цæмæн æнцайы йæ уæззау 
цæстæнгас? Тыхсын æмæ мæсты кæнын мæхимæ. Рын- 
чын æрбадти мæ фарсмæ. 
— Чызг,— загъта уый,— бæрæг у, цыдæр æнкъард- 
дзинад дын хæры дæ зæрдæ. 
Æз æм дисгæнгæ бакастæн. Уый уыд, геройты роль- 
ты чи фæхъазы, ахæм киноакт*еры хуызæн. Æвæццæ- 
гæн мæм уымæн фæкасти зонгæйау. 
— Дзæгъæлы дæм афтæ кæсы,— бынтон æдыхст- 
хуызæй йын дзуапп радтон æз. Уый исдуг ницы 
сдзырдта. Стæй йæ дзыппæй систа сигарет, ссыгъта 
спичкæ. 
— Мæ зæрдæ дарын, дохтырыл мæ кæй сардаудзы- 
нæ, ууыл,—тамакойы фæздæг йæ фындзыхуынчъытæй 
уадзгæ загъта уый,— никотин нервытæн нæ бæззы. Дæ 
зæрдæ цæуылдæр кæй риссы, ууыл басæтт. йæ сæфт 
бæллицтыл кæугæ егъау хъыджы нуазæн кæронмæ чи 
банызта, æрмæстдæр уый бамбардзæн дæуæн дæ са- 
гъæс... 
Мæн бауромын хъæуы рынчын зонды судзгæ хъуы- 
дыты атакæ. Дохтыртæн тæрсын нæ фидауы. Фæлæ 
хатын: мæ ныфс сæтты, мæ зæрдæ лæмæгъ кæны, уæнг- 
ты иннæрдæм чи хъары, уыцы цæстæнгасы бын. Рын- 
чын дарддæр кæны йæ ныхас: 
— Æз зонын, ды мæнæн рынчын æнхъæл дæ. Мæ 
хæлæрттæй уæлдай иннæтæ се ’ппæт дæр афтæ хъуы- 
72 

ды кæнынц. Æмæ цы? Уадз æмæ мыл эксперименттæ 
кæнæнт. Кæд мæ цард наукæйæн бабæззид,— лæппу- 
лæг худы. 
Мæн фæнды йæ цурæй ацæуын. Фæлæ йæ уымæй 
æгæр куы бафхæрон. 
— Хъус-ма! — фæсус хъæлæсæй дзуры рынчын. — 
Ма ’ууæнд! Шизофренийæн йæ этиологи бæрæггонд 
нæма æрцыд æмæ йын сдзæбæхгæнæн нæй! Шизофрен- 
никтæ амондджын сты. Уыдон цæрынц тæккæ &æр- 
зонддæр бæллицты æмæ сæнтты рухс бæстæйы. Царды 
æцæгдзинад уый онг никуы схиздзæн. Шизофренниктæ 
равзæрыдысты æрдзы сæрмагонд улæфтæй. Уыдон 
дæлбар никæмæн сты: нæдæр закъонтæн, нæдæр нау- 
кæйæн, нæдæр адæмы ахастдзинæдтæн. Цæрынц сæри- 
бар уды æнусондзинады, худынц, фæстæмæ сæ зæхмæ 
æрхонынмæ чи хъавы, уыцы дохтырты мæнгæфсон 
фæлтæрæнтыл. Ах, куыд бæллын æз уыдон цардмæ! 
Æвиппайды йæ цæсгом йæ къухтæй ахгæдта æмæ 
райхъуыст зæрдæйы бынæй чи цæуы, ахæм кæуын. 
Мæн бирæ нал хъуыд ныхъхъæр кæнынмæ. Лидзæгау 
ракодтон йæ цурæй. Мæ комкоммæ цыд нæ профессор. 
Æрлæууыдтæн. Æвæццæгæн, æгæр фæлурс уыд мæ 
цæсгом, зыр-зыр кодтой ме ’уæнгтæ. Уайдзæфгæнæгау 
мæм æрбакасти профессор æмæ загъта: 
— Таирæ, дохтыр хъуамæ хъæбатыр уа. Дæхимæ 
ахæм хъару ссар, æмæ дæм цыфæнды уавæры дæр 
тас æмгæрондæр куыд нæ цæуа. Хатгай-иу дæ зæрдæ 
æгæр куы гыбар-гыбур кæна, уæддæр æй хъуыды дæр 
ма кæ. Хъусæг æм куы нæ уа, уæд бар-æнæбары æр- 
сабыр уыдзæн. 
195... 1-æм ноябрь. 
Хъуамæ æз мæхæдæг мэёхиуыл фæуæлахиз уон. Мæн 
73 

хъæуы ныфс æмæ фæразондзинад. Афтæ домы мæ ны- 
сан. Уыцы æхсæв афтæ тынг фæтарстæн, æмæ мæ бон 
нæу ме ’муд æрцæуын. Проспектыл цæугæйæ мæсты, 
кæнæ æнæдаст нæлгоймаг куы фенын, уæд мæ зæрдæ 
ныссæххæт кæны, мæ зæнгтæ адон вæййынц: алкæй 
дæр лæгмарæг æнхъæлын. Æмбарын: уый низ у. йæ 
дзæбæх кæнын мæхимæ кæсы. 
Абон мæм ме ’мбал чызджытæ æрбацыдысты. Се- 
мæ мæ акодтой киномæ. Хъуыстон сын сæ уайдзæф- 
тæм: «Дæхиуыл фæхæц». «Сдзæбæх уыдзæн дæ фыд 
дæр». «Дæхи цардæгасæй баныгæнынмæ хъавыс 
æви?»... Мах лæууæм кинотеатры кассæйы цур. 
Æвиппайды фестъæлфыдтæн, мæ хъуыр мын хурх- 
гæнæгау æрбалхъывта цыдæр судзаг: мæ хæдфæстæ 
ногæй æбуалгъ хъæлæсæй сдзырдта уыцы æнамонд 
æхсæв: * ’ 
— Чи у фæстаг? 
Гуыбырфындз лæппулæг мæм афтæ хæстæг æрба- 
цыд, æмæ æз мæхи иуварс айстон. Мæнмæ комкоммæ 
кастысты, фырæдзæсгомæй къуымых æрттывд чи код- 
та, уыцы лыстæг цæстытæ. 
— Бузныг, рæсугъд,— загъта уый.— Æгайтма мæ 
дæ разæй уадзыс. 
Уый у, уыцы уазал хъæлæс! Цæмæй йын йæ фæд 
мауал ссарой, уый тыххæй йе ’мбалы чи амардта, уы- 
цы лæгсырды хъæлæс. 
Киномæ нал бацыдтæн. Ме ’мбæлгтæн загътон, мæ 
сæр риссы, зæгъгæ. Уыдон æхсæв баззадысты мемæ. 
195... 2-æм ноябрь. 
Æнцой мæ нæ уадзы уыцы хъæлæс. Æхсæвæй-бо- 
нæй, сæфты хъæрау, мæ хъусты азæлы. Милицæмæ фе- 
хъусын кæнин. Фæлæ афтæмæй уый куынæ разына. 
74 

Иæ аххос куынæ сбæрæг уа, куы йæ рауадзой, æмæ 
мæ куы амара... Цы бачындæуа?..» 
Уыцы фарстæй фæци Таирæ йæ катайаг фыстытæ. 
Дзæвгар рæстæг сæргуыбырæй бадтыстæм стъолы 
уæлхъус æмæ хъуыды кодтам, мидхъуырдухæн æмæ 
æнамонд цауты азары чи бахауд, уыцы адæймаджы 
æнахуыр хъысмæтыл. 
Дуары хъæр фæцыд, æмæ къæсæрæй æрбахызт Таи- 
рæ. Чысыл фæстæдæр стъолыл фæзынд шампайнаг 
сæны авг, шоколад къафеттæ æмæ æртæ агуывзæйы. 
— Лæппутæ, байгом кæнут. 
Сослан арæхсгæ байгом кодта авджы сæр æмæ æн- 
хъæвзгæ сæнæй байдзаг кодта агуывзæтæ. Таирæ сис- 
та йæ нуазæн, цалдæр хуыппы дзы скодта, стæй йæ 
фæстæмæ æрæвæрдта стъолыл. 
— Лæппутæ, аназут. 
— Дæ цæрæнбоны тыххæй, Таирæ! —загъта Сос- 
лан æмæ агуывзæты тæнæгбыл кæр&ттæ кæрæдзиуыл 
бакъуырдтам. Таирæ сабыргай хæлдта къафетты 
цъар. 
— Чи у уыцы адæймаг? — бафарстон æз. 
— Сымах æй мæнæй хуыздæр зонут. Ардæм дæр 
уæ уый тыххæй æрбахуыдтон. 
— Мах? — дисгæнгæ бафарста Сослан. 
— О, сымах. Тæккæ фæстаг минуты онг æз дызæр- 
дыг нæ кодтон, кæй мын баххуыс кæндзыстут, ууыл. 
Фæлæ ныр мæ фæнд аивтон. Чи зоны, дзæгъæлы уæм 
равдыстон ацы тетрад дæр. 
Чызг йæ бынатæй фестад æмæ бацыд, уаты дæллаг 
къуымы лакæи ахуырст рæсугъд тумбочкæйыл цы ра- 
диолæ лæууыд, уымæ. 
— Уæ сæртæ цы ’руагътат? Фæлтау байхъусут мæ 
75 

уарзон зарæгмæ. Рагон пластинкæ у, æгæр хæр-хæр 
кæны, фæлæ йæ музыкæ зæрдæмæдзæугæ у. 
Гитарæйы цагъдмæ нæлгоймаджы æнкъард хъæлæс 
зарыди: 
Сегодня весел с вами я, цыгане, 
А завтра нет меня, совсем уйду от вас, 
Не вспоминайте меня, цыгане, 
Прощай мой табор, пою последний раз. 
Пластинкæ кæронмæ зылд фæци. Таирæ ахуыссын 
кодта радиолæ. Дзæвгар рæстæг ничи ницы дзырдта. 
Музыкæйы фæлмæн зæлты бæсты мæ зæрдæйыл æн- 
цади цыдæр æнтъыснæгдзинад. 
— Таирæ,— æрæджиау загътон æз.— Кæд нын ис- 
куы исты хорздзинад ракæнын ис дæ зæрды, уæд дæ 
курын: зæгъ, уыцы адæймаг чи у? 
Таирæ ногæй æрбадт стъолы фарсмæ, йæ къухтæ 
сбыцæу кодта йæ роцъомæ. 
— Нæ, Чермен. Æз зонын, сымах хорз лæппутæ 
стут. Сосланы раздæр дæр зыдт-он, уый иухатт мах ин- 
ституты литературон изæры касти йе ’мдзæвгæтæ. Æз 
иронау дзæбæх нал æмбарын, фæлæ йын зал куыд æм- 
дзæгъд кодта, уымæ гæсгæ зæгъæн ис — хорз уыдысты. 
Сослан, æмæ уырыссагау цæуылнæ фыссыс? 
Сослан йæ мидбылты бахудт, фæлæ дзуапп нæ 
радта. 
— Ныртæккæ ирæттæ се ’ппæт дæр уырыссаг чин- 
гуытæ кæсынц,— йæ ныхас дарддæр кæны чызг.— Би- 
рæтæ сæ мадæлон æвзаг нал зонынц. Сæдæ азы фæстæ 
зæххыл иронау ничиуал дзурдзæн. 
Сослан йæ бынатæй фестад: 
— Мах цæуæм. 
7С 

— Ау, мæ ныхæстæ дын афтæ фæхъыг стьь.. Уан- 
цон нæу. 
— Нæ, цæмæн зæгъыс,— арф. ныуулæфыд Сос- 
лан,— уый вазыгджын фарста у. Æндæр хатт аныхас 
кæндзыстæм ууыл, фæлæ нын хъыг уый у, æмæ нæ уы- 
цы фыдгæнæджы ном кæй сусæг кæныс. Мах æмба- 
рæм, кæрæдзиимæ уый бæрц хорз зонгæ нæма стæм, 
цæмæй нын дæ зæрдæйы сусæгдзинад схъæр кæн^й. 
Чи зоны, тæрсгæ дæр кæныс. 
Чызг йæ сæр æруагъта æмæ иуцасдæр рæстæг бад- 
ти афтæмæй. Æрæджиау, цыма йæхицæн уайдзæф кæ- 
ны, уыйау ныллæг æмæ тыхст хъæлæсæй загъта: 
— Мæнæн мæ алы къахдзæф дæр рæдыд рауайы. 
Мæн фæндыд сымахæн мæ сусæгдзинад раргом кæнын, 
уымæн æмæ сыгъдæгзæрдæ, æнæ гæды, æгъдау- 
джын кæй стут, ууыл дызæрдыг нæ кодтон. Уæ цæст- 
æнгас, уæ алы фезмæлд дæр ууыл дзурæг у. Фæлæ ца- 
лынмæ сымах ацы æнæхайыры тетрад кастыстут, уæд- 
мæ мæ фæнд аивтон. Цæмæн хъуамæ бафтауон сымах 
дæр фыдæбоны? Уыцы адæймаг хуымæтæджы лæгма- 
рæг нæу. Уый иу æмæ дыууæ фыдраконды нæ ракодта. 
Афтæмæй йæ абоны онг милицæ нæма ’рцахста. Сы- 
мах æй зонут, фæлæ æбуалгъ рецидивист истæуыл гыц- 
цылдæр куы фæгуырысхо уа, уæд уын а зæххыл цæргæ 
нал у. Амардзæн уæ, бахæрдзæн уæ. Сымах — студент- 
тæ, æвæлтæрд лæппутæ, уæ бон нæ бауыдзæн уыцы 
лæгсырдимæ тох кæнын. Уымæ гæсгæ уын никуы 
схъæр кæндзынæн йæ ном дæр. Нæ сарæхсдзыстут... 
— Нæ! — æз фæгæпп кодтон мæ бынатæй, фæлæ 
уайтагъд фæстæмæ æрбадтæн... Таирæ мæм касти, 
ахуыргæнæг æнæрцæф лæппумæ куыд кæса, афтæ. Цы- 
ма йæ цæсгомыл былысчъил мидбылхудт фæзынд. 
77 

Фæмæсты дæн, мæхи кæй нал баурæдтон, уый тыххæй. 
Фæлæ æппæты тынгдæр цæмæй тарстæн, уый мыл æр- 
цыди: æвиппайды чызг хъæрæй ныххудти: 
— Бенгальский огонь и картонный меч. Сослан, 
иронау ма йын æй ратæлмац кæн. 
— Бенгайлаг зынг æмæ хъæбæр гæххæттæй конд 
цирхъ,— худгæйæ загъта ме ’мбал дæр, стæй комком- 
мæ бакаст Таирæмæ.— Афтæ,. уæдæ, дæу нæ фæнды 
уыцы бандиты ном зæгъын. Фæлæ йæ нæхæдæг ссар- 
дзыстæм, кæд нæ зонгæ у, уæд. Ныр уал хæрзбон. 
Дыккаг уæладзыгæй асинтыл бынмæ куы цыдыс- 
тæм, уæд мæ хъустыл ногæй ауад гитарæйы цагъд 
æмæ нæлгоймаджы æнкъард хъæлæс: 
Не вспоминайте меня, цыгане, 
Прощай, мой табор, пою последний раз... 
V 
Иæ цæсгомыл хъазыд цавæрдæр рæсугъддзинад — 
адæймаджы йæхимæ чи ’лвасы, ахæм зæрдæмæдзæу- 
гæдзинад. Уый бафиппайдтаид, конд1 æмæ уындæн 
æцæг аргъ чи зоны, æрмæстдæр ахæм адæймаг. Чи 
зоны, арвхуыз цæстыты æфсæрмдзаст æрттывды уыд 
йæ фидыц, чи зоны, бронзæхуыз уадулты хъарм æн-- 
дæвта адæймаджы зæрдæ. Æрдз нæ бафхæрдта Азæ- 
йы гуырымыхъ æрмдзæфæй, нæ йын радта конд æмæ 
уынды уæлдæр тæмæнкалд дæр. Куы-иу йæхимæ бын- 
тон рæсугъд каст, куы бынтон фыдуынд. Кæд æнкъар- 
дæй æрбацыд лекцитæм, уæд зон: рынчын у чызджы- 
ты тæссагдæр бæллæх — фыдуынды æнкъарæнæй; кæд 
йæ цæстытæ цинæй æрттивынц, уæд йæ сæнтты царды 
æнæбын нуазæнæй нуазы бæсты рæсугъд æмæ арвы 
78 

айдæны амонд. Ахуыр хорз кодта, фæлæ хъазтизæртæ 
дæр цух нæ уагъта. Иæхимæ тынг зылдис, уыдис ын 
фæстаг модæтæм гæсгæ хуыд уæлæдарæс алыхуызон 
хъуымæцтæй. Къæсæрæй æддæмæ рахизыны размæ-иу 
кæсæны раз бирæ фæлæууыд, йæхи цагъта пудрæй, йæ 
тæнæг былтæ ахуырста зына-нæзына сырх. Ахæм уы- 
ди. Азæ. Уыцы изæр ыл фембæлдтæн институты 
цур. 
— Кæмæ æнхъæлмæ кæсыс, сау рæсугъд? 
— Дæумæ,— бахудти Азæ.—Æцæгæй, æцæгæй! 
— Сылгоймæгтыл æууæнк нæй, уыдон хин æмæ 
мæнгард сты,— хъазгæйæ загътон æз.— Мæ мæгуыр 
сæр дæ цæмæн бахъуыд? 
— Дæ мæгуыр сæр мæ уымæн бахъуыд, æмæ мæн- 
мæ ис дыууæ билеты циркмæ. Ме ’мбал мæм телефо- 
нæй æрбадзырдта, мæнмæ, дам, ма æнхъæлмæ кæс. 
Хонын дæ йæ бæсты. Разы дæ æви нæ? 
Кæд Азæ докладгæнæгау кæнгæ хъæлæсæй дзырд- 
та, уæддæр ын æз рахатыдтон йе ’мбæхст курдиат. 
Уый тынг фæндыд, йемæ куы ацыдаин. Ацы изæр чыз- 
гæн йæ зæрдæйы уаг мæ дзуаппæй аразгæ кæй у, уый 
мæм лæппуйы фыдуаг æхсызгондзинад æвзæрын 
кæны. Мæхиуыл æрхудтæн: ныр цыппæрæм аз хо 
æмæ æфсымæрау кæимæ цæрæм, уымæ ахæм ахаст- 
дзинад дарын не ’мбæлы. 
— Хуынды сæрмагонд билет нæу, фæлæ бацархай- 
дзынæн де ’мбалы раивыныл. 
...Рæхыстæй фæйнæрдæм ивæзт уæрæх зылд цаты- 
ры адæмæй къух бакæнæн нал уыд. Цирчы контролер 
нæ бакодта нæ бынæттæм. Куыддæр æрбадынмæ хъа- 
выдтæн, афтæ мын фæсте чидæр ме 'уæхск фæлмæн 
æркъуырдта. Æз фæстæмæ фæкастæн. Таирæ йæ мид- 
79 

былты худы æмæ, Азæмæ амонгæйæ, æвдисы йæ хис- 
тæр æнгуылдз: ома, хорз чызг у. 
Ацы æнæхайыры зæрдæ! Афтæ тыхджын гуыпп- 
гуыпп кæны, æмæ мын улæфт нал фаг кæны, ме ’взаг 
мæ коммæ нал кæсы. 
— Ды дæр... Ды дæр ам дæ, Таирæ? Уый мемæ 
ахуыр .кæны...— мæхи растгæнæгау хъуым-хъуым кæ- 
нын цыдæртæ. 
Ныууасыд уадындз, оркестр æрцагъта, цырæгътæ 
ахуыссыдысты. Фæсте хъуысы кæйдæр тызмæг хъæ- 
лæс «дæлæмæ ’рбад!» Азæ мын бынмæ ивазы мæ дыс, 
æмæ æз æрбадтæн. Мæхи æфхæрын, ардæм рацæуы- 
ныл кæй сразы дæн. Мæсты кæнын Азæмæ... Цирчы 
артисттæ салам радтой адæмæн, сæ сæртæй ныллæг 
акуывтой æмæ рог згъоргæ æмбæрзæны аууон фесты. 
Мигъ бады мæ цæстытыл. Хъæр кæнынц адæм, ху- 
дынц, хъуысы тыхджын къухæмдзæгъд. Мæнæ мæлæт 
æмæ царды æхсæн цы тæссаг арæн ис, ууыл лæууы 
хæрзæрыгон чызг æмæ æнаххос сывæллонау йæ мид- 
былты худы. Музыкæ аскъуыд, фæсабыр адæмы уы- 
нæр: фидæрттæарæзт ацæргæ лæг йæ ныхæй уромы 
фондз метры дæргъæн æрттивгæ лæдзæг. Уæле, лæ- 
дзæджы цъуппыл, аргъæутты кæлæнгæнæгау, йæ иу 
къахæй лæууы уыцы чызг. Мæнæ лæг арæхсгæ уæл- 
гоммæ æрхуыссыд. Чызг нæ фезмæлыд. Саст æрцыды- 
сты æрдзы закъонтæ, адæймаг рахызт йæ авналæн- 
ты фæстаг арæнтæн сæ сæртьь 
Адæм æмдзæгъд кæнынц. Цыдæр мæм дзуры Азæ, 
фæлæ æз ницы хъусын. Цы хъуыды кæны Таирæ, чыз- 
гимæ мæ кæй федта, уый тыххæй? йемæ чи ис? Æз 
нæ уæндын фæстæмæ ракæсын. 
Цирк фæци. Адæм ивылынц уынгмæ. Таирæ йе 
80 

’мбал дыууæ чызгимæ цæуы мæ разæй. йæ фæд ыв 
бæргæ. нал суадзин, фæлæ Азæ хъыгдарыны хос 
йедтæмæ ницы у. 
Мæ цонгыл мын хæцы фæстæмæ: 
— Кæдæм тагъд кæныс, баййафдзынæ йæ. 
Мæ маст æмбæхсын кæнгæ мидбылхудтæй. Уынг- 
мæ куы рахызтыстæм, уæд Таирæйы нал федтон. Æм- 
дзæрæнмæ цыдыстæм æнæдзургæйæ. Нæ фæндаг акод- 
там Терчы былтыл. Электрон цырæгъты фæлмæн рухс- 
мæ даргъ бандæттыл æвзонг тала бæлæсты бын 
дыгæйттæй бадтысты уарзæттæ. Иутæ сусæг ныхас 
кодтой цæуылдæр, иннæтæ пъатæ кодтой кæрæдзийæн, 
ницæмæ дардтой тезгъогæнджыты. Талынгдæр ран иу 
чызг бадти лæппуйы хъæбысы, йæ галиу къухæй йын 
йæ сæр æлхъывта йæ риумæ æмæ дымдта тамако. Сæ 
рæзты куы раивгъуыдтам, уæд Азæ æлгъгæнæгау 
загъта: 
— Æдзæсгæмттæ! Уыцы чызджы æз : орз зонын. 
Мæ хъæуккаг у. 
— Æмæ ма бирæ ис уæ хъæуы ахæмтæ? — мæстæй- 
марынæн баппæрстон мæ ныхас. 
— Дæ фаг дзы разындзæн. 
Мах цæуæм дарддæр. Æз мæхицæн сабыр æхсит- 
тæй зарын цавæрдæр мелоди æмæ хъуыды кæнын 
Таирæйыл. Цымæ нæ зонгæтæй чи уыдзæн уыцы лæг- 
марæг? Мæ цæстытыл уайынц ме ’мбæлтты цæс- 
гæмттæ. 
— Цард куыд дйссаг у,— дзуры Азæ,— нæ хъæуы 
ацы чызгæй сабырдæр æмæ хæдæфсармдæр нæ уыд. 
Цыппар хойы уыдысты. Сæ фыд сæ сызмæлын нæ 
уагъта. Ныр горæтмæ сирвæзт æмæ цытæ кæны! Иæ 
фыдæй нал тæрсы, ссæрибар. 
6 Мæйрухс æхсæвтæ 81 

— Цивилизацийы фæстиуджытæ,— хъазæнæмха- 
сæн ныхасæй йын æвдисын, лæмбынæг æм кæй хъусын, 
уый. 
— Уый раст нæу,— загъта Азæ, стæй иу уысмы 
фæстæ йæ ныхасыл бафтыдта: — Цы бæрæг и, чи зо- 
ны, ды раст зæгъыс. Хъæуты ма бирæ ныййарджытæ 
сæ чызджытæн сæ ных къуырынц мæнг æфсарм æмæ 
рагон æгъдæуттæй. Цыдæр тас æмæ сусæгдзинад æв- 
зæрын кæнынц, лæппутæ æмæ чызджыты æхсæн цы 
ахастдзинæдтæ ис, уым. Æрдæбон тамако чи дымд- 
та, уымæн йæ алы къахдзæф дæр баргæ кодтой йæ 
бинонтæ. Исчи-иу æй æнафоны лæппуимæ куы федта, 
уæд-иу æй йæ фыд мæлæтæмбис бакодта ронæй. Ныр 
кæсыс? Ахæм чызджытæ йе нæлгоймагæй дардмæ ли- 
дзынц, йе та бынтон фехæлынц/Куыдзы бастæй цас 
фылдæр дарай, уыйас хъыггагдæр кæны- 
Æз цæмæдæр гæсгæ Азæйы рæузонд æнхъæлдтон. 
Иæ ныхæстæ йын мæ зæрдæмæ арф никуы райстон. 
Фæлæ ныр бамбæрстон мæ рæдыд. Азæйæн йæ бон 
арф хъуыды кæнын кæй у, уый нæ уыдтон йæ чызгон 
къленц миты аууон. Æз цыдтæн йæ фарсмæ. Мæ хъуы- 
дытæ мæ ахастой дард зæрæстонмæ. Мæ зæрдыл æр- 
лæууыд казахстайнаг æхсæвты ныллæг арв. Цæмæ- 
дæр гæсгæ мæм афтæ каст, цыма уым стъалытæ тынг- 
дæр æрттивынц. 
Иу мæйрухс æхсæв æз æмæ Азæ дард ацыдыстæм 
станæй. Хъуыстам æгæрон тыгъд быдырты æдзæмдзи- 
над æмæ цъыр-цъырæгты æнæнцой зарæгмæ. Мæхæ- 
дæг дæр æй нæ бамбæрстон, афтæмæй æваст ацахстон 
чызджы нарæг астæу. йæ бæрзонд риуты хъарм æл- 
хъывдæй ме ’уæнгтæ æнахуыр рызт кодтой, цæстытæ 
атартæ сты. Уый уыди, фыны адæймаг бæрзондæй зæх- 
82 

мæ куы фæхауы, уый хуызæн. Æрмæст ма бамбæр- 
стон, мæ былтæ йæ фæлмæн уадултыл куыд фембæл- 
дысты, уый. Фыццаг хатт ныпъпъа кодтон уæд сылгойт 
магæн. Азæ æваст йæхи атыдта мæ.хъæбысæй æмæ йæ 
тых-йæ бонæй алыгъд станырдæм. 
Тæссаг арвæрттывдау мын мæ сæры магъз айгæр- 
ста æбуалгь хъуыды: «худинаг!» Фæсте йæ расырдтон, 
йæ цонгæй йæ рацахстон æмæ тыхулæфтгæнгæ лæгъе- 
тæ кодтон: 
— Бахатыр кæ! Бахатыр кæ! Барæй нæ уыд- 
тæн. 
Уæдæй нырмæ рацыд æртæ азы. Не ’хсæн уый фæ- 
дыл ныхас никуыуал рауад. Нæ дыууæйы йедтæмæ 
ничи зыдта ацы хабар. Фæрсмæ бакастæн Азæмæ. Уый 
йæ сæр бынмæ æруагъта, цыма йæ бæрзонд чъил туф- 
литы нарæг фындзтæм кæсы, уыйау. Æвæццæгæн, 
цыдæр хъуыдыты аныгъуылд. Мæ худын нал баурæд- 
тон. Чызг мæм дисгæнгæ æрбакаст. 
— Азæ, нал хъуыды кæныс иухатты æнахуыр æх- 
сæв. Дыууæ къуырийы дæм бакæсын нал уæндыдтæн. 
Уæд æвзонг студент цæмæй зыдта, мах рæстæджы пъа 
акæнын семычкæ æхсынынæй уæлдай кæй нæу, 
уый. 
Азæ ницы сдзырдта. Иæ цыд фæсабырдæр, стæй 
æрлæууыд: 
— Чермен, ды бамбæрстай,— иу уысмы фæстæ рай- 
Дыдта уый.— Ды, æвæццæгæн, бамбæрстай, дыккаг 
билет æрмæстдæр дæуæн æлхæд кæй уыди, уый. Мæн 
афтæ тынг фæндыд ацы изæр демæ арвитын, æмæ цæт- 
тæ уыдтæн алцæмæ дæр... Мæн уырны, дæ уынаффæ 
мын^кæй феххуыс кæндзæн, уый. Райсом мæ иу афи- 
^ер йемæ ласы Германмæ. Ацæуон æви нæ? 
аз 

Чи зоны, цыппар азы дæргъы Азæйыл хойы хуы- 
зæн кæй сахуыр дæн, чи зоны, мæ зæрдæ æмæ мæ 
хъуыдыты æндæр чидæр барджынæй кæй æрцард, уый 
аххосæй уыд, фæлæ уæд æвзонг зæрдæйы катай мæн- 
мæ нæ бахъардта. Уыцы æхсæв уыдтæн хивæндау æды- 
лы æмæ æнæхатыр, чызджыты уарзтæй чи сфæлмæцы, 
ахæм рæузонд лæппуйау сæрыстыр. Мæхицæн никуы 
ныббардзынæн уыцы рæдыд. Æз сусæг былысчъилæй 
худтæн æмбисонды чызг — Азæйы сыгъдæг æнкъарæн- 
тыл. 
— Кæд æй уарзыс, уæд ацу. 
—+ Дæумæ куыд кæсы, уарзын æй æви нæ? 
— Нæ зонын. 
— Ды ницы зоныс,— арф ныуулæфыд Азæ.— Æмæ 
дæ зонын дæр нæ фæнды. Дыууæ адæймаджы уыциу 
рæстæг уарзæн нæй. 
Чызг банцад. Сæргуыбырæй лæууы мæ цуры, цыма 
цыдæр агуры, уыйау йæ къахфындзæй рахаф-бахаф 
кæны уымæл кæрдæг. 
— Уыцы лæппу уындæй дæуæй рæсугъддæр у. Чи 
зоны, удæй дæр. Фæлæ йæ дæуыл никуы баивин. Дæ 
бон у æмæ худай. Хуыздæрмæ дæм æнхъæлмæ ницæ- 
мæ каютæн. Райсом ацæудзынæн, æмæ мæ никуыуал 
фендзынæ. 
Фæсмон ницæуыл кодтон. Мæнæн уæлдай нæ’уыди, 
ам баззайдзæн æви ацæудзæн, уый. 
Фæлæ уæддæр кæнгæ тыхстхуызæй æфсоны фарст 
бакодтон. 
— Æмæ институт та? Бирæ нæ куы нал хъæуы... 
Азæ мын комкоммæ скасти мæ цæстытæм, стæй та 
йæ сæр ногæй дæлæмæ æруагъта. 
— Институт фæсаууонмæ æндæр ран фæуыдзынæн. 
84 

Кæд амал уа, уæд ацы горæтмæ тагъд нал раздæхдзы- 
нæн. Фæлæ демæ уыдзæн мæ зæрдæ вæмдæриддæр. 
Ды дæ мæ фыццаг уарзондзинад. Æз æмбæрстон, ахæм 
тыхджын æнкъарæнтæй мын дзуапп никуы ратдзынæ, 
æмæ хæцыдтæн мæхиуыл. Абон уæлдай нал у. Чи зо- 
ны, кургæ мæ куы кæнис, уæддæр дæм нæ бакомин. 
Фæлæ демæ фæхицæн уæвгæйæ, æз фæхицæн дæн Иры- 
стонæй, ме ’мбæлттæй, ме ’взонгдзинадæй, иудзырдæй, 
мæ зæрдæйæн зынаргъ цыдæриддæр уыди, уымæй. 
Мæн ницы хъæуы дæуæй, мæнæн æгъгъæд уыдзысты 
æрмæст мысинæгтæ дæр. Фæлæ ма мæнмæ баззад æр- 
мæстдæр иу курдиат. Æртæ азы размæ мын апъа код- 
тай мæ галиу уадулæн. Дæ былтæй ма фæстаг хатт 
бандзæв уыцы ранмæ. 
Æз апъа кодтон Азæйæн. 
— Ныр ацу,— загъта чызг.— Ацу. 
— Ау, уый та куыд, иунæгæй... 
— Курын дæ, ацу. 
Æгæр барджын уыд ацы хатт Азæйы хъæлæс, æмæ 
æз æнæбары араст дæн йæ цурæй. Цалдæр къахдзæ- 
фы куы акодтон, уæд ма мæ фæстæ радзырдта. 
— Чермен, уыцы чызгимæ амонд не ’ссардзынæ. 
Цирчы кæй федтам, уымæй зæгъын. Кæд дæ бон у, 
уæд æм хæстæг ма’цу. Афæливдзæн дæ. Мæ зæрдæ 
Дын зæгъы стыр амонд. Ацу ныр. Хæрзбон!.. 
— Хæрзбон... 
Æрвдзæфау фæдæн Азæйы ныхæстæй. Цыдæр су- 
Дзаг мын ахгæдта мæ хурхы уадындзтæ. Тагъд-тагъд 
рацыдтæн йæ цурæй, фæлæ мæ уайтагъд æрлæууын 
бахъуыд: мæ хъустыл ауад Азæйы тыхурæдгæнгæ кæ- 
Уын. Фæлæ мæ бон фæстæмæ раздæхын нал уыд: куыд- 
тон мæхæдæг дæр. 
85 

VI 
— Кæдæм цæуы наци? — хъæр кодта Сæрмæт.— 
Æз сымах фæрсын! Кæдæм цæуы ирон адæм? Иугæр 
æвзаг куы нал уа, уæд наци дæр нал и. Уый дзидзидай 
сывæллон дæр зоны. Не ’взаг тагъд кæй фесæфдзæн, 
уый дызæрдыггаг нал у.Хъæуты дæр фæсивæд иронау 
нал дзурынц. Ирон чингуытæ нал кæсынц, театрмæ 
ничиуал цæуы. Испайнаг номдзыд поэт Лорка афтæ 
загъта: театрмæ цæуæг куы нал уа, уæд æрцыди наци- 
йы сæфт. 
Сосланы фыццаг хатт уынын тамако дымгæ. 
Гæзæмæ цъынддзастæй кæсы Сæрмæтмæ. Хуыссын 
кæны æрдæгдымд сигареты зынг æртхутæгдоны. 
— Уый раст нæу,— сабыр, фæлæ тызмæг хъæлæ- 
сæй дзуры Сослан. — Театрмæ цæуынц, кæсынц ирон 
чингуытæ дæр. Ирон æвзаг тагъд нæ амæлдзæн... 
— Гъе, мæгуыр уæ бон, поэттæ! — тыххудт кæны 
Сæрмæт.— Уæхи сайут уæ сæнттæй, митын мæсгуытæ 
амайут уæхицæн. Фæлæ фæстагæттæм уæ хъæлæс нал 
фехъуысдзæн. Уæ хъуыр уын бахгæндзæн ассимиля- 
цийы æнæбауромгæ тых. Ир атайдзæн уырысы ден- 
джызы. Ууыл дзурынц ахæм бæрæггæнæнтæ: ныртæк- 
кæ ирæттæн сæ 20 проценты иронау æппындæр нал зо- 
нынц. 
Афтæ вæййы алы æхсæв дæр æмдзæрæны. Лæппутæ 
æрæмбырд вæййынц мах уатмæ æмæ се ’хсæн рауайы 
карз ныхас алыхуызон фарстатыл. Сæрмæт искæимæ 
стыр быцæуы куы нæ бацæуа, уæд дзæбæх нæ бафы- 
нæй уыдзæн. Нымад у нæ курсы раззагдæр студентыл. 
Бирæ кæсы чингуытæ. 
— Нæ! Объективон цæстæй кæсын хъæуы историон 
86 

фæзындтæм,— дарддæр йæ ныхас кæны уый.— Иугай 
адæймæгты бон нæу исторъйы ныхмæ æрлæууын. Ныр- 
тæккæ цыфæнды гениалон поэты бон дæр нæ бауы- 
дзæн не ’взаг йæ сæфтæй фервæзын кæнын. 
Сослан фестад, цалдæр къахдзæфы акодта дуары- 
рдæм, фæстæмæ раздæхт æмæ та ногæй æрбадт йæ бы- 
наты. Уый афтæ фæкæны, истæмæй куы стыхсы, уæд. 
— Æз не ’мбарын, цæуыл то# кæныс, уый,— Сæр- 
мæты иувæрсты кæдæмдæр æдзынæг кæсгæ райдыдта 
æвзонг поэт.— Ды хъæр кæныс ирон æвзаджы сæфты 
тыххæй. Дæ теори ног нæу. Уый рагæй зындгонд у ма- 
хæн. Чысыл адæмты æвзæгтæ амæлдзысты: фæлæ ды 
уымæй цы хатдзæг кæныс, уый раст нæу. Нæ бæстæйы 
æппæт фадæттæ дæр ис алы адæмты æвзаг æмæ куль- 
турæ рæзын кæнынæн. Бирæ æнустæ ма рацæудзæн 
ирон æвзаджы фесæфты агъоммæ. Æмæ уыцы рæстæг 
хъуамæ ирон адæм саразой, нæ иумæйаг коммунистон 
хæзнадонмæ æнæкъæмдзæстыгæй кæй бахæссой, ахæм 
культурæ. Уымæ гæсгæ, рагацау хъæр кæныны бæсты 
мах хъуамæ националон хуызты аразæм коммунистон 
æхсæнады аккаг бæрзонд культурæ. Нæ сæйраг хæс 
уым и. 
— Æгъи, уæддæр ды разы дæ, не ’взаг кæй амæл- 
дзæн, ууыл? — Сæрмæт ныккомкоммæ Сосланмæ. 
— Чи зоны, искуы. 
— Уæдæ-ма зæгъ: уый трагеди у нæ адæмæн 
æви нæ? 
— Нæу. Æз æууæндын, дунейы адæм искуы иунæг 
æвзагыл кæй дзурдзысты, ууыл. Уыцы æвзаг арæзт 
æрцæудзæн æппæт адæмты хуыздæр дзырдтæй. Дзырд- 
уаты фондты нал’ уыдзысты, хæрам æмæ æлгъысты 
нысаниуæг кæмæн ис, ахæм ныхæстæ. 
87 

Цыма Сæрмæты цæстыты хылæввонг æрттывд 
ахуыссыд, афтæ мæм фæкаст. Уый цæуылдæр сагъæс- 
гæнгæ загъта: 
— Æз дæр фыстон æмдзæвгæтæ. Литературон фа- 
культетмæ дæр уый тыххæй бацыдтæн, фæлæ иронау 
фысс, æмæ дæ кæсæг нæ уыдзæн. Уырыссагау та мæ 
бон нæу. Ахуыргæнæджы куыст мæ зæрдæмæ нæ цæ- 
уы. Æвæццæгæн, фæрæдыдтæн, педагогон институт 
кæй равзæрастон, уымæй. Иæ бæллæх уый у, æмæ 
ахуыргæнæгæн кад нæй, нæй йын перспективæ дæр. 
Цæргæ-цæрæнбонты уыцы иу бынаты лæугæ баззайы. 
Нæдæр размæ, нæдæр фæстæмæ. Мæн та нæ фæнды 
мæ цард къуындæг рамкæты сæвæрын. Ацы литерату- 
рæ мæ бабын кодта. Æз афонмæ исты техникон ин- 
ституты ахуыр кæнин, мæхи снывонд кæнин наукæ- 
йæн, æмæ мæ исты рауаид. Ныр та цы дæн? Нæдæр 
фыссæг, нæдæр ахуыргæнæг... 
Дуар æрбахостæуыд. Цыма цæмæйдæр фæтарст, 
уыйау къæсæрæй хауæгау æрбакодта Заремæ. Мах 
æрвдзæфау фестæм. Сослан йæ бынатæй фестад. За- 
ремæйы нæсгом уыд фæлурс, йæ уæрæх цæстыты нын- 
дзыг, уæнгты иннæрдæм чи хъары, ахæм маст. Чызг 
хæстæг бацыд Сосланмæ. Фырæлхъывдæй зыр-зыр чи 
кодта, уыцы тымбылкъух бахаста лæппуйы цæсгоммæ. - 
Æнгуылдзтæ куы райхæлдысты, уæд йæ армæй æр- 
хаудта æнцъылдтæ гæххæтты гæбаз. 
— Сис æй æмæ йæ хъæрæй бакæс,— зыр-зыргæнгæ 
ныййазæлыд Заремæйы хъæлæс.— Дæумæ дзурын: сис 
æй æмæ йæ бакæс де ’мбæлттæн. 
Сослан æрæвнæлдта зæхмæ, систа гæххæтт æмæ йæ 
бадаргъ кодта чызгмæ: 
88 

— Кæд дзы исты кæсинагæй ис, уæд æй дæхæдæг 
бакæс. 
— Нæ. Уый дæумæ хауы. Дæхи фыст дæхæдæг 
хуыздæр равзардзынæ. Мæнæ адон де ’мбæлттæ сты, 
æмæ дын уадз уыдон дæр базоной де ’цæг цæсгом. Кæс- 
гæ, зæгъын! 
Сослан гæххæтт стъолыл æрæвæрдта æмæ æрбадт 
бандоныл. 
— Рæдийыс,— йæхи бынтон æдыхстхуыз дарыныл 
архайгæйæ загъта уый.— Рæдийыс. Æз дæумæ никуы 
ницы ныффыстон, нæдæр дæм фысгæ ныккæн- 
дзынæн. 
Мæстæй зыр-зыр кодтой Заремæйы къухтæ. 
— Сылваз, мæнмæ дæ бауæндын хъæуы. Ацы 
цъыфкалæн æндæр адæймагмæ фыст у. Æз ардыгæй 
нæ ацæудзынæн, цалынмæ йæ дæхæдæг бакæсай, уæд- 
мæ. Ды дæр нæ ацæудзынæ. Уадз æмæ дын дæ ницæй- 
агдзинад феной де ’мбæлттæ. 
Сосланы уавæр фенцондæр кæныны охыл æз загъ- 
тон: 
— Заремæ. Æз æй бакæсдзынæн. Мæсты ма кæ, 
ныртæккæ мах сабырæй сбæрæг кæндзыстæм, хъуыд- 
даг цæй мидæг ис, уый. 
Стъолæй райстон гæххæтт æмæ хъæрæй райдыдтон: 
«Сурен, мæ лымæн! 
Мæлæты дзæбæх не сты фæстагуайæнтæ! Хæлæф 
кæн мæ уæлдæйттыл. Заремæ фæци ме ’скъолайæ иу 
кълас. Иæ ахуыр ын ныр ды ахæццæ кæн...» 
Кæронмæ каст нæ фæдæн уыцы æнæфсарм фыс- 
тæг... 
Æваст Заремæ йæ къух дард фæхаста æмæ æб- 
Уалгъ гæрах ауад Сосланы æхсæрфарсыл. Дыккаг 
89 

цæф... Æртыккаг. Æз ацахстон чызджы къух æмæ йæ 
иуварс аппæрстон. 
— Уый Сосланы почерк нæу. Цæуыл сæрра дæ! 
Цыма фыруазалæй гæв-гæв кодта, уыйау æмризæ- 
джы рызти Заремæ. Иæ цæсгом уыди мæрдон фæлурс, 
йæ былтæ ныцъцъæх сты. Фæлæ раздæры æрра цæхæ- 
ры бæсты йæ цæстæнгасы фæзынд мæлæтдзаг æн- 
къарддзинад. 
— Ныр у.æлдай нал у,— хæстулæфтгæнгæ тагъд- 
тагъд дзырдта уый.— Æз фесæфтон мæ чызгон æф- 
сарм. Мæ ном фæхудинаг, хъахбай сылгоймагау. Æз 
цæттæ дæн алцæмæ дæр. Худут мыл, æхситт кæнут мæ 
фæдыл. Фæлæ кæд цыфæнды дæн, уæддæр сымах хуы- 
зæтты мæ сæрмæ дæр не ’рхæсдзынæн. Цы стут сы- 
мах? Лæджы тæф уæ никæмæй кæлы. Æндæр ахæм 
фыстытæ нæ кæниккат! Гъа, æз цыфæнды дæр фæуон, 
фæлæ сымах... Сымах лæппутæ куы стут, худтæ куы 
хæссут. Æппынфæстаг, уемæ цыппар азы ахуыр кæ- 
нын... Уæд афтæ бакæ!.. 
— Хъус-ма,— мæ маст тыххæй ныхъуыргæ дзурын 
æз.— Дæ митæй нæ сæрæн нал стæм. Сурен бæсты 
бикъ æмæ комы дæгъæл у. Рыцæр. Æхцаджын. Мах 
ницы стæм, æмæ нæ ныууадз. Чидæр дæм цыдæр фыс- 
сы, уым мах цы аххосджын стæм? Сослан афтæ-никуы 
бакæндзæн, уый дæхæдæг мæнæй хуыздæр зоныс. Фæ- 
лæ дыл сæр нæй æмæ хъуыддаг кæронмæ базоныны 
фæлтау ам гæппытæ систай. Худинаг дын нæу? Ацу 
гъер ардыгæй. Ацу. Демæ мæ ныхас кæнын дæр нæ 
фæнды. 
Заремæ мæ æлгъгæнæджы цæстæй сбарста къахæй 
сæрмæ: 
— Ма тæрс, ам нæ баззайдзынæн. Фæлæ уæ ма 
90 

ферох уæд ацы изæр. Ме ’фхæрд уæ чи райса, ахæмтæ 
дæр кæд разынид. 
Заремæ рацыд. Куыддæр дуар байгом кодта, афтæ 
йын æз йæ фæдыл фехстон йæ гæххæтты гæбаз: 
— Гъа! Мæнæ уыцы чъизи дæр демæ ахæсс. Ам нæ 
фидауы. 
Чызг куыддæр фестъæлфыд. Фæстæмæ фæкаст 
æмæ ма фæстаг хатт ауыдтон: йæ цæстыты сау- 
ахуырст даргъ хаутæй йæ фæлурс уадултæм æрхауд 
цæссыг æмæ фæдгæнгæ æрцыд, йæ кæуын тыхурæд- 
гæнгæ кæрæдзимæ афтæ тынг кæй æлхъывта/ уыцы 
былты кæрæттæм. Уый дуар мæсты гуыпп ныккодта 
йæ фæдыл. Къæлидорæй ма æрбайхъуыст йæ лыстæг- 
фындз бæрзонд туфлиты къыбар-къыбур. 
Сослан уæды онг йæ бынатæй нæ фезмæлыд. Стæй 
фестад, ракуырдта сигарет æмæ адджын сцъырдта 
тамакойы хъыггаг фæздæг. 
— Цæй, мæнæн афон у, цæуын нæхимæ,—дуары 
хæцæныл йæ къух æрæвæрдта æмæ мæнмæ æрба- 
каст: — Чермен, æгæр карз æм сдзырдтай. Нæ хъуы- 
ди. Цыдæр сайды бахауд. Лекцитæм куыд фæлур- 
сæй æрцæуы. Ам цыдæр ис, æнæмæнг. Баххуыс ын 
хъæуы... Фæлæ куыд? 
VII 
Уымæй цалдæр боны фæстæ нæ курсы уыд фæс- 
комцæдисон æмбырд. 
— Боны фæткы ис Заремæйы фарста,— кафедрæ- 
йы цурмæ бацæугæйæ загъта нæ комсорг Светæ.— Сы- 
мах зонут, Заремæ фæстаг рæстæг арæх цухтæ кæны, 
йе ’мбæлтты нал æййафы ахуыры. ÆхсæнаДон хъуыд- 
Дæгтæй йæхи иуварс ласы. Гуырымыхъ ныхасæй æф- 
91 

хæры йе ’мбæлтты æмæ йæ ахуыргæнджыты. Сдзырд 
æм нæй. Коммæ нал кæсы... Ай размæ æмбырды мах 
ныхас кодтам уыдæттыл. Фæлæ уавæр нæ фæхуыз- 
дæр... 
Иу иннæйы фæдыл дзурынц сæ зæгъинæгтæ Заре- 
мæйы тыххæй. 
Иутæ домынц: аппарæм æй фæскомцæдисæй. Ин- 
нæтæ æууæндынц, Заремæ йæ рæдыд кæй сраст кæн- 
дзæн æмæ сомбон ахуыргæнæджы ном кадджынæй 
кæй хæсдзæн, ууыл. Студенттæ æгæр ’ куы схор-хор 
кæнынц, уæд институты парторганизацийы секретарь— 
фидæрттæарæзт бурдзалыг лæг — донæйдзаг графин 
бахойы кърандасæй, æмæ фæсабыр вæййынц. Размæ 
рацыд нæ курсы старостæ Албинæ. 
— Æмбæлттæ, — райдыдта уый, — ацы æмбырды 
агъоммæ иу æмæ дыууæ хатты нæ ныхас кодтам Заре- 
мæимæ. Фæдзырдтой йæм деканат æмæ факультеты 
бюро дæр сæ иумæйаг æмбырдмæ. Чидæртæ куыд 
хъуыды кæнынц, ацы хъуыддаг ахæм уæлæнгай нæу. 
Заремæ дзырд радты, фæлæ йæ ахуыр дæр, йе ’гъдау 
дæр æвзæрдæр йедтæмæ хуыздæр нæ кæны. Адæйма- 
гæн ныббарæн ис иу рæдыд къахдзæф, дыууæ, æртæ... 
Фæлæ æгæр дард ацыд Заремæ галиу фæндагыл. Æз 
нал æууæндын, раздахæн ма йын ис, ууыл дæр. Уый 
тыххæй æмæ ацы чызгæн йæ дзырд фæсайын семычкæ 
ахсынынæй уæлдай нæу. Бæлвырддæр ын æркæсæм йæ 
хъуыддæгтæм. Ныр дыккаг хатт сæрмагондæй ныхас 
кæнæм Заремæйы тыххæй. Мах нæ раззагдæр студент- 
тæй дыууæйæн бафæдзæхстам, цæмæй йæм сæ цæст 
фæдарой. Фæлæ Заремæ æнаккаг дзыхæй бафхæрдта 
уыдон, лекциты фæстæ йын философийæ феххуыс кæ- 
нын фæнд куы скодтой, уæд. Мæнæ æндæр хабар дæр: 
92 

æрæджы уый лекцитæм байрæджы кодта æнæхъæн са- 
хаты ’рдæг. Иæхимæ йæм фæсидти институты фæском- 
цæдисон комитеты секретарь, бауайдзæф ын кодта. 
Куыд æнхъæлут? Заремæ йæхиуыл æрхудти? Нæ! Уый 
секретары рахуыдта жандарм. 
Студенттæ базмæлыдысты. Маст æмæ дисы сусу- 
бусу анхъæвзыд партæйæ-партæмæ. 
— Æмбæлттæ, фæскомцæдисонтæ! — йæ ныхас 
дарддæр кодта Албинæ.— Æз ницыуал зæгъын. Æр- 
кæсут, æмæ кæд ахæм митæ со.ветон раззагдæр фæ- 
сивæдыл фидауынц, уæд æй уадзут Ленинон фæском- 
цæдисы рæнхъыты. Заремæ йæ хъуыддæгтыл иу мис- 
хал фæсмон куы кæнид, йе ’мбæлтты ныхас истæмæ 
куы дарид, уæд ма йын исты хуызы уаид бахатыр кæ- 
нæн. Фæлæ уыцы хъуыдытæй дард у. Мæ фæндон: За- 
ремæ æппæрст æрцæуæд фæскомцæдисы рæнхъытæй. 
Æмбырд ныссабыр. Дзæвгар рæстæг ничиуал ницы 
дзырдта. Æвæццæгæн алчи дæр йæхи мидæг карста 
йæ фæнд. Æваст йæ бынатæй фестад Сослан. Уый йæ 
дыууæ къухæй æрæнцой кодта партæйыл æмæ цыма 
аххосджын уый уыд, уыйау йæ сæр дæлæмæ æруагъта: 
— Албинæ раст зæгъы. Рает зæгъынц иннæтæ дæр. 
Бæрæг у, алкæй зæрдæ дæр йе ’мбалы хъысмæтыл кæй 
риссы, уый. Чи зоны, Заремæйы аппарæн ис фæском- 
цæдисæй. Æмæ нæ аххосджын ничи бакæндзæн, азы- 
мы нæ ничи бадардзæн. Уымæн æмæ йе ’гъдау, йæ 
ахуырæй не ’мбал уыцы тæрхоны аккаг у. У карздæр 
тæрхоны аккаг дæр. Фæлæ афтæ бакæнгæйæ цымæ 
мах нæ хæс кæронмæ баххæст кæндзыстæм? Ныртæк- 
кæ, мæн уырны, æмбырд йæ къух сисдзæн ацы чыз- 
гыл, иуварс æй аппардзæн цард æмæ æвзонгдзинады 
тæккæ зындæр, тæккæ намысджындæр æмæ сыгъдæг- 
93 

дæр гуылфæнæй. Фæлæуут, æмбæлттæ! Æрмæстдæр 
иунæг минут. Акæсут размæ æмæ фæстæмæ. Кæд 
хуыздæр уынаффæ ис. Кæд æндæр фæндаг ссарын нæ 
бон бауыдзæн. Кæд æндæр фæрæз фервæзын кæндзæн 
Заремæйы йæ рæдыд фæндагæй, ногæй йæ æрбакæн- 
дзæн нæ æнгом коллективмæ æмсæр, æмбарæй... 
Кæйдæр хъæр фескъуыдта Сосланы ныхас: 
— Æгъгъæд у! Мах æппæт фæрæзтæй дæр архайд- 
там, фæлæ ницы æххуыс кæны. 
Аудитори фестад мыдыбындзыты знæт дыв-дыв. 
— Нянкæтæ йын, нянкæтæ!!! 
— Иæхи ахорынмæ æгæр дæсны у! 
— Бауадзут æй дзурын! 
— Æз дæр мæ уарзоны сæрыл радзурин, бæгуы! 
Сослан уыцы ныхасмæ фæстæмæ ракаст. Фæлæ цы- 
ма ницы уыдта, афтæ мæм каст: æгæр уæрæх гом æмæ 
катайхуыз уыдысты йæ цæстытæ. Графин кърандасæй 
хоста парткомы секретарь. Адæм куы фæсабыр сты, 
уæд та Сослан райдыдта: 
— Заремæ ныр цыппар азы ахуыр кæны немæ. Ау, 
сымахæй ферох уыцы хъæлдзæг, курдиатджын æмæ 
хæрзæгъдау чызг? Ныр ын йе ’ппæт цард дæр ахахх 
кæнынмæ хъавут? Фæстаг рæстæг ыл цыдæр æрцыд. 
Цыдæр кодта. Уый ничи зоны махæй. Низæн цалынмæ 
йæ фæзынды аххос базонай, уæдмæ йын дзæбæхгæнæн 
нæй. Мæ фæндон зæгъын: Заремæйæн карз æфхæрд 
радтæм, фæлæ йæ фæскомцæдисы рæнхъыты ныууа- 
дзæм. Афтæмæй мах бон бауыдзæн чызджы раст фæн- 
дагыл сæвæрын. 
Æмбырды кæрон дзырдта парткомы секретарь: 
— Тæккæ тæссагдæр хъуыддаг уый у, æмæ Заре- 
мæйы нæ фæнды йæ хъуыдытæ, йæ гуырысхо, йæ са- 
94 

гъæстæ йе ’мбæлттæ, йæ ахуыргæнджытæн радзурын. 
Цыдæр катай йын хæры йæ зæрдæ, фæлæ йæ махæй 
æмбæхсы. Уый советон студенты ми нæу. Æз бирæ 
хæттыты ныхас кодтон йемæ, фæлæ «о» æмæ «нæ»-йæ 
йедтæмæ ницы дзуры. Уыдтæн сæ хæдзары, фæлæ йæ 
бинонтæ дæр махæй бирæ фылдæр нæ зонынц. Цы ха- 
бар у, Заремæ, дæхи ахæм уавæрмæ цæмæн æруагъ- 
тай? 
Заремæ ницы дзырдта, лæууыд сæргуыбырæй... 
...Æмбырды фæстæ мæ Сослан сæхимæ ахуыдта: 
фæндагыл мын ракодта йæ хистæр æфсымæры кой. 
— Цалдæр азы нæхимæ нæма уыди. Астæуыккаг 
Азийы геологæй кусы. Абон хъуамæ дыууæ сахатыл 
ссыдаид. Знон мæм телеграммæ радта. Куыд дæм кæ- 
сы Заремæйы хъуыддаг? 
— Хæйрæг йæ зонæг,— дзуапп радтон æз.— Ницы 
йын æмбарын. Фæскомцæдисæй йæ кæй нæ аппæрстой, 
уый хорз уыди. 
— йæ цард хæлы, æмæ йын мæ бон баххуыс кæ- 
нын нæу,— хъыгзæрдæйæ загъта Сослан.— Сурен 
сыгъдæг нæу. Зындон фестын кодта мæгуыр чызджы 
’ Дард. Уый гуырысхойаг нал у. Фæлæ уый тыххæй æм- 
бырды мæнæн дзурæн нæ уыди. Не ’хсæн ахæм ахаст- 
дзинæдтæ куы нæ сæвзæрдаид, уæд æй бæргæ раласин 
уыцы цъымарайæ. Фæлæ ныр... Иннæрдæм мæ бамбар- 
дзæн... 
Сосланы мад, къæсхуыртæарæзт бæрзонд сылгой- 
маг, æнкъардæй бадти рудзынджы цур. Уый фестад, 
нæ размæ рацыд æмæ мын мæ къух райста. Стæй Сос- 
ланæн загъта: 
— Лæппу, дæлæ дæм де ’фсымæр стъолыл цыдæр 
фыстæг ныууагъта: 
95 

— Æмæ йæхæдæг кæм и? — сонт фарст /акодта 
Сослан. 
—"’ Йæхæдæг ацыд. 
— Кæдæм? 
— Дæлæмæ, фæстæмæ Азимæ. 
— Цæмæн? 
— Ацыд афтæ,— кæуынхъæлæсæй загъта мад.— 
Ацыд. Уырыссаг чындз нын сласта. Æз ын бауайдзæф 
кодтон, гормон, зæгъын, уæд та дæ иунæг мад æмæ 
æфсымæры бафарстаис. Уыдон фæбустæ стыæмæ ацы- 
дысты. Бакæс-ма, цы фыссы: 
Сослан бакасти: 
«Нæ зынаргъ æфсымæр! Фадат нал фæци дæу фе- 
нынæн. Хъуыддæгтæ афтæ рауадысты, æмæ цы бакæ- 
нæм? Цы хуызæн лæг сдæ? Аивад макуы ферох кæ. 
Гыццийы зæрдæхудты макуы бацу. Махæн дæр нæ бон 
цы уа, уымæй йæм кæсдзыстæм. Хæрзбон. 
Мурат æмæ Еленæ. 
Р. 5. Поезд цæуы фондз сахатыл... Кæд уæдмæ фæ- 
зынай, уæд вагзалмæ æруайдзынæ». 
— Ныр та цас у рæстæг? — йæ кæуын тыххæй 
уромгæйæ бафарста зæронд ус. 
— Фондз минуты хъуаг фондз,— загътон æз. 
— Лæппу, марадз, баййафдзынæ ма сæ. Марадз! 
Æз сæ тæргæ акодтон. Фæстæмæ куынæ раздæхой, 
уæд мæхицæн цардæгасæй ингæн скъахдзынæн. Цы ба- 
кодтон! Цы бакодтон! Лæппу, марадз! — зæрдæскъуы- 
йæн хъарæгау ма нæ фæдыл тахт мады кæуын хъæ- 
лæс. 
Мах згъордтам нæ тых-нæ бонæй вагзалмæ. Поезд 
куыддæр араст, афтæ бахæццæ стæм перронмæ. Бæлц- 
96 

цæттæ вагæтты рудзгуытæй сæ къухтæ тылдтой, фæн- 
дараст зæгъынмæ сæм чи æрцыд, уыдонмæ. Мах 
згъордтам иу вагонæй иннæмæ, бахæццæ стæм паро- 
возы онг. Фæлæ нæ цæст не ’рхæцыд Мурат æмæ Еле- 
нæйыл. Поезд сцырен. Вагæттæ уынæргъгæ уадысты 
нæ рæзты. Æмæ уæд Сослан згъоргæ-згъорын йæ тых- 
йæ бонæй хъæр кæнын райдыдта: 
— Мурат! Мурат! Мурат!!! 
Цæлхыты хъæр кодта карзæй-карздæр. 
— Мурат! — хъæр кодта Сослан æмæ тахти поезды 
фæдыл. Дзуапп дæттæг нæ уыди. Цæлхыты æмыр уы- 
нæрæй мæ сæр зилæгау кодта, фæлæ згъордтон Сосла- 
ны фарсмæ. Æваст мах фæлæууыдыстæм. Фæстаг ва- 
гон нæ рæзты атахт. Фæстæмæ здæхтыстæм сæргуыбы- 
рæй. Æрæджиау Сослан загъта: 
— Цы цæсгомæй бацæудзынæн гыццийы цурмæ? 
Йæхи фæсмонæй бахæрдзæн. Æз æй зонын, цавæр 
адæймаг у, уый. Æрбамæсты вæййы, уый фæстæ йæ- 
хицæн бынат нал фæары. Ныр ын æрынцой нал уы- 
дзæн. 
Æз цыдæр зæрдæвæрæн дзырд зæгъынмæ хъавыд- 
тæн, фæлæ æвиппайды ауыдтон æнахуыр ныв: Сосла- 
ны мад сау кæлмæрзæны уади махырдæм. Иæ цурмæ 
ма йæ иу-дæс къахдзæфы куы хъуыд, уæд æрлæууыд 
æмæ, тыхулæфтгæнгæ, бафарста: 
— Кæм сты? Аласта сæ? 
Сослан йæ сæр бынмæ æруагъта. Иу уысмы фæстæ 
райхъуыст сылгоймаджы кæуын. 
VIII 
Æз бамбæрстон, дарддæр афтæмæй цæрæн нал и. 
Зæрдæйыл æнцайы æрхуым афтиддзинады уæз. Цы- 
7 Мæйрухс æхсæвтæ 
97 

дæр мын нæ фаг кæны, тыхсын цæмæйдæр. Æмæ цæ- 
уын Таирæйы хæдзармæ мæхæдæг мæхицæн ми- 
нæвар. 
Мæн бахъуыд ’дуар дыууæ хатты бахойын. Æрæ- 
джиау мидæгæй райхъуыст Таирæйы хъæлæс-: 
— Чи дæ? 
Æз бацамыдтон мæхи. Ссыд дæгъæлты дзыгъал- 
мыгъул, æмæ дуар байгом. 
— Мидæмæ, мидæмæ,— загъта Таирæ, йæхæдæг 
мæ разæй бараст уатмæ.— Боныгон дæр дуар æхгæ- 
дæй дарын. Ахæм тæппуд ма искуы фендæуыд,— бан- 
дон мæм хæстæгдæр кæнгæйæ дзырдта чызг. 
Æз хатын: æхсæвыгæтты зæрдæйы хъарм æмæ 
уазал гуырысхойы чи ныффидар, уыцы фæндæй ма 
баззад æрмæстдæр æртхутæг. Мæ ныфс ахуыссыд, 
Тæирæимæ æнæнхъæлæджы хибарæй куы баззады- 
стæм, уæд. Чызг мæм афтæ хæстæг лæууы, æмæ йын 
æнкъарын йæ хъарм улæфт. Сæдæ хатты тыхджындæ- 
рæй мæ зæрдæйы фæзынд, бирæ хæттыты кæй бавзæр- 
стон, уыцы зонгæ хъынцъым: дæ ныеанмæ афтæ тынг 
хæстæг бацыдтæ æмæ йæм æууæнкагæй ивазыс дæ 
къухтæ, фæлæ нæйг цæмæй йыл фæхæст уай, уый тых- 
хæй ма бахъуыд, йæ сæрты ахизæн кæмæн нæй, ахæм 
гыццыл цыдæр. Æмæ уыцы къуылымпы цас къаддæр 
уа, уыйас тынгдæр хатыс дæ æнæбондзинад, уыйас 
тынгдæр риссы зæрдæ. Ахæм æнкъарæн мигъау бады 
риуы. Æз фæсмон кæнын ме ’рбацыдыл. 
— Сбад,— бандонмæ амоны Таирæ.— Цæй, цы ха- 
бæрттæ уæм ис? 
— Ницы, дзæбæх, æнæниз стæм. 
— Уый дæ бакастыл дæр бæрæг у,— бахудт чызг. 
Æркаст йæ сахатмæ, стæй æрлæууыд стыр шифонеры 
98 

кæсæны цур. Йæ къух æрхаста йæ бæрзонд прическæ- 
йыл. Арæхсгæ адзæбæхтæ кодта, йæ ных ын æмбисы 
онг чи æхгæны, уыцы бынмæфаст цыбыр дзыккутæ. 
Иу хатт ма айдæнмæ фæрсмæ фæкаст æмæ афарста: 
— Цæмæн æрбацыдтæ, Чермен? 
— Афтæ æнæуый. Дæу фенынмæ. 
— Æмæ дын уæд къам ратдзынæн, æмæ дæ ардæм 
цæуын нал хъæудзæн? И? Нæ, ды æндæр истæй тых- 
хæй æрбацыдаис. Æвæццæгæн дæ базонын фæнды уы- 
цы лæгмары ном. 
— О, ды раст зæгъыс. 
— Уæдæ уый ферох кæ. Чи зоны, сымах æй зонгæ 
дæр нæ кæнут... Уый милицæ агуры æмæ йæ ссар- 
дзæн,— чызг та йæ сахатмæ æркаст.— Ныртæккæ мæм 
уазджытæ æрбацæудзæн. 
— Уæд мæнæн цæугæ у. 
— Нæ, цæмæн. Æз дæ базонгæ кæндзынæн нæ кур- 
сы чызджытимæ. Дæ зæрдæмæ фæцæудзысты. Уæвгæ 
чи уæнды, дæ чызг — цирчы демæ чи уыд, уый мын мæ 
дзыккутæ ма ныттона.— Таирæ мæм хин каст æрба- 
кодта. 
— Мæ чызг нæу. Уый мемæ ахуыр кодта,— дзурын 
æз,— ныр йæ лæгимæ Германмæ ацыдысты. 
Дуар æрбахостæуыд. Æрбацыдысты уазджытæ: 
лæппулæг æмæ дыууæ чызджы. Æз фестадтæн. Лæп- 
пулæг стъолыл æрæвæрдта стыр тыхтон æмæ шампай- 
наг сæны авг. Бауад Таирæмæ, йе ’уæхсчытæй йæ рог 
æрбалхъывта йæхимæ, йæ булкъдаст рус ын авæрдта 
йæуадулыл. 
— Тайрæ, æз тынг æнкъард кодтон дæуыл. 
Чызг йæхи ратонæгау кодта лæппуйы хъæбысæй 
^ма^ мæнмæ ацамыдта, 
99 

— Базонгæ ут. Педагогюн институты студент Чер- 
мен. Зындгонд футболист Зауыр. Адон та нæ курсы 
чызджытæ — Мæдинæ æмæ Валя. Сбадут, уæ хорзæ- 
хæй. 
Зауыр систа авг, йæ хъуырыл тыхт æвзист гæххæтт 
ын атыдта. Пропкæйы тъæпп фæцыди царыл. Чызджы- 
тæ худынц. 
— Таирæ, рæвдз агуывзæтæ! 
— Баназæм нæ фембæлды тыххæй,— агуывзæтæ 
фынккалгæ сæнæй дзаг кæнгæйæ дзуры Зауыр. 
— Куыд рауад дæ балц? — нуазæн йæ бинаг был- 
мæ æлхъивгæйæ фæрсы Таирæ. Фыццаг хатт федтон, 
йæ цæстытæ цинæй куыд æрттивынц, уый. 
— Цалынмæ сын мæ уд æгас уа, уæдмæ нæ коман- 
дæйы хъуыддаг æвзæр нæ уыдзæн,— æргом сæрыстыр- 
хуызæй дзуапп дæтты Зауыр.— Хъазты кæронмæ ма 
дыууæ минуты хъуыд, афтæ мæм Виктор пас радта. 
Æз æй уыциу цæфæй ныффу кодтон нæ ныхмæлæу- 
джыты дуарыл. Хайыр сын уæд. 
— Ныр та кæдæм цæудзыстут? 
— Сомихмæ. 
— Ау, нæхи стадионы тагъд нæ хъаздзыстут? 
— Дыууæ къуырийы фæстæ. 
— Ахæм тынг мæ фæнды ныртæккæ футболмæ ба- 
кæсын æмæ диссаг! Чермен, ды болелыцик нæ дæ? — 
бафарста Таирæ. 
— Нæ дæн. 
Валя мæм дисгæнгæ æрбакаст: 
— Ау, ахæм нæлгоймаг дæр ис, футбол чи нæ 
уарзы? 
— Разындзæн,— æнæбарыгомау загътон æз. 
Мæхиуыл æнкъарын Зауыры зынæрвæссон цæстæн- 
100 

гас. Йæ агуывзæмæ уадзы, авджы быны ма цы сæн 
аззад, уый, 
— Ссæдзæм æнусы ис æртæ хорзæхы: космос, фут- 
бол æмæ модæ. Уыдон’æй иппæрд чи у, уый цардæй ни- 
цы фендзæн а дунейыл. 
Чызджытæ худынц. Уый æхсызгон у Зауырæн, 
æмæ хынджылæггæнæгау ноджы къæйныхдæрæй 
фæрсы: 
— Æмæ уæддæр футбол цæуылнæ уарзыс? 
— Футбол нæ уарзын, уымæн æмæ дзы нæй идейæ. 
— Ха-ха-ха!—нæры тыхджын æмæ æнæниз адæй- 
маджы зæрдиаг худт. Фæлæ æз мæ ныхас дарддæр 
кæнын. 
— Адæймаджы уды æрдз бауагъта знаггадгæнæг 
тых — зивæг. Лæмæгъзæрдæ адæмæн сæ бон нæу ууыл 
фæуæлахиз уæвын. Уыдон кусынц æмæ хъуыды кæ- 
нынц, къæбæр амал кæнынæн цас хъæуы, æрмæстдæр 
уыйбæрц. Уымæй уæлдай мидтых равдисын кæм хъæ- 
уы, уыцы хъуыддæгтæй сæхи айсынц. Æмæ цæмæй се 
’фсармы раз æнæкъæмдзæстыг уои, уый тыххæй æр- 
хъуыды кодтой футбол, æрæвæрдтой йæ æхсæнадон 
хъуыддæгты æмрæнхъ. Уый иу. Иннæмæй, адæйма- 
джы гуырдзы цæрынц, цæрæгойтæм æй хæстæг чи кæ- 
ны, ахæм мондæгтæ. Уыдон æнæфсæрмæй, æргомæй, 
æнæфыст закъоны бындурыл скалыны фадат дæтты 
футбол. Сымах уæхæдæг фенут, стадионы куыд вæййы, 
уый. Футболуарзджытæ адæмы хуызæн нал вæййынц, 
сæ цæстæнгасы иу хъуыдыйы фæд нал баззайы. Бæстæ 
фесты æрра хъæр æмæ æлгъыст. Зын у æппынæдзух 
хи адæймагæй æнкъарын, уымæн æмæ уый домы уæл- 
Дæр æгъдау æмæ фæтк. Уыцы хæсæй чи лидзы, уыдо- 
на?н æххуыс кæны футбол. 
101 

Æз фæдæн мæ ныхас. Ныссабыр сты, æрдæбон мыл 
худгæ чи кодта, уыдон. Æрæджиау Таирæ загъта: 
— Федтат? Литераторимæ дзурæн нæй. 
— Æмæ литератортæ спорт нæ уарзынц? — йæ лы- 
стæг цæстытæй мæм æрбакаст Мæдинæ. — Хэмингуэй 
йæхæдæг ториадор уыди. 
— Уый æндæр хъуыддаг у. Уый у егъау аивад — 
дзуапп ын дæттын æз.— Уым ис идейæ. Ториадортæ 
тох кæнынц хъысмæтимæ. Уыдон схизынц лæгдзинад 
æмæ хъæбатырдзинады уæлдæр цъупмæ. Ториадортæ 
адæмæн æвдисынц адзалы æнæбондзинад. Уыдон ту 
кæнынц мæлæты цæсгомыл, худынц хъысмæтыл. 
— Уый раст у,— сразы сты чызджытæ. 
Æз хатын: хорзау нал у Зауыр. Æвæццæгæн æй 
фæнды чызджыты цæстмæ барджын ныхасæй мæ хъуы- 
дытæ ныппырх кæнын, фæлæ æвзагæй уыйбæрц рæвдз 
нæу. Афтæмæй та, футболы тыххæй æз барæй цы загъ- 
тон, уый раст кæй нæу, уый бавдисынæн стыр эрудици 
нæ хъæуы. 
— Уæдæ, дæумæ гæсгæ, спорт ницæмæн хъæуы, 
нæ! — хъæр кæны Зауыр. 
— Хъæуы, æнæмæнг. Спорт у тых æмæ рæсугъддзи- 
нады фидиуæг. Фæлæ уый адæймагæн йæ сæйраг про- 
фесси куы суа, уæд къуымых кæны йæ интеллект, гуы- 
рымыхъ кæнынц йе ’нкъарæнтæ. 
— Баназ,— мæ нуазæн мæ размæ дзагæй кæй лæу- 
уы, уый бафиппайгæйæ дзуры Таирæ.— Æз нæлгойма- 
джы миниуджытæй æппæты фылдæр аргъ кæнын тых 
æмæ æнæниздзинадæн. Лæппутæн уæнгдыхæй лæмæгъ 
уæвын нæ фидауы. Дæумæ куыд кæсы? 
— Мæнмæ дæр афтæ кæсы, фæлæ тых æмæ æнæ- 
низдзинад сæйрагдæр не сты. 
102 

Мæ зæрдæйы гуыры цыдæр изгарддзинад. Мæн 
фæнды ацæуын. 
—. Раст куы зæгъон, уæд тъæнтъихæг æмæ æдых 
нæлгоймæгтæй ме ’сæфт уынын,— зæрдæйы уидæгтæ 
чи агайы, ахæм уазал хъæлæсæй дзуры Таирæ.— 
Хъуамæ чызг лæппуимæ куы цæуа, уæд ын æппынæ- 
дзухдæр æнкъара йæ тых. Зæгъ-ма, дæумæ гæсгæ ца- 
вæр хъуамæ уа нæлгоймаджы идеал? 
— Нæлгоймаг хъуамæ уа,— æнæбары дзуапп дæт- 
тын æз,— зондджын, хъæбатыр æмæ сыгъдæгзæрдæ. 
— Æмæ уæнгдыхæй тыхджын. Æнæ уымæй идеалы 
онг не схиздзæн,— мæ ныхæстæм мын æфтауы 
Таирæ; 
— Рæдийыс, схиздзæн. Бирæ ис ахæм дæнцæгтæ: 
æвирхъау низ басæтты адæймаджы тых, йæ бон нал 
вæййы фезмæлын дæр, фæлæ уæддæр суанг сынтæджы 
дæр йæ ныфс æмæ зондæй схизы адæймаджы удыхъæ- 
ды бæрзонддæр цъупмæ. Свæййы фæлтæртæн фæзми- 
наг идеал. 
Таирæйы былтæ размæ фæцъупп сты æмæ рай- 
хъуыст цъæхснаг æхситт. «Фю-фи-ит». 
— Бынтондæр мæ нæ бамбæрстай. Ды уæлдæр 
«материтæм» рахызтæ. Æз дæ фарстон, мах рæстæ- 
джы чызг кæй бауарза, уыцы нæлгоймаг хъуамæ ца- 
вæр уа, зæгъгæ. Ды мын райдыдтай, скъоладзаутæ кæй 
ахуыр кæнынц, ахæм дæнцæгтæ хæссын. 
’. — Мæнмæ æндæр рецепттæ нæй. 
— Уыцы быцæу ныууадзут,—^зуры Зауыр.— 
Спортсментæ сты фидæны минæвæрттæ. Сæрыстыр ут, 
У^ цуры мæ сæрмæ бадын кæй хæссын, уымæй. Ком- 
мунизмы адæм се ’ппæтдæр спортсментæ уыдзысты, 
Уымæн æмæ сын сæ куыст раивдзæн автоматикæ. 
103 

— Æмæ психикон рынчынты дæр автоматикæ дзæ- 
бæх кæндзæн? — йæ мидбылты фæлмæн худы Таирæ. 
— О, уыдонмæ дæр æфсæйнаг нервытæй конд лæг 
Робот зилдзæн. Стæй медицинæ уæдмæ æппæт низтæ 
дæр фесафдзæн, æмæ дохтыры сæр ницæмæнуал хъæу- 
дзæн. 
— Цымæ искуы ахæм заман дæр скæндзæн? — 
Таирæ хъазгæ кæны, æви æцæгæй дзуры, уый зын ра- 
хатæн у-— Уæд адæймаг фервæзид æнæбары фыдæбо- 
нæй æмæ кæнид, йæ зæрдæ цы зæгъы, æрмæстдæр 
уый. Зæгъæм, æз мæ ахуыр ныууадзин, нал кусин рын- 
чындоны. Мæхицæн бахуийын кæнин тæккæ хуыздæр 
къабатæ æмæ зилин дунейыл. 
Æз дисгæнгæ бакастæн Таирæмæ. Уый æнæнхъæ- 
лæджы йæ дзыхыдзаг ныххудти. 
— Ахæм царды дæр идейæ нæй, нæ? 
Æваст чызг фенкъард æмæ цæуылдæр сагъæсгæн- 
гæ загъта: 
— Нæ, мæн нæ хъæуы ахæм цард. Æнæнысан фæн- 
дагыл тынг фаелмæцы лæг, фæлæ йын йæ кæрон куы 
ссарай, уæд дæм афтæ фæкæсдзæн, цыма йын æппын- 
дæр дæргъ нæ уыд. Афтæ у цард дæр. 
Чызг банцад. йæ къух сбыцæу кодта йæ сæрмæ, йæ 
цæстыты даргъ тъыфалтæ бынмæ æруагъта. 
— О, æнæнысан цард капеччы аргъ дæр~нæу,— 
æрæджиау загъта уый.— Амондджын у уыцы адæймаг, 
исты бæллиц кæмæ и. Мæнмæ цыма бæрæг бæллиц 
нæй, афтæ мæм кæсы. Кæдæм æмæ цæмæ цæуын, уый 
мæхæдæг дæр не ’мбарын. Чысылæй мæ фæндыд ар- 
тисткæ суæвын. Фæлæ фæстæдæр бамбæрстон, мæ бы- 
нат сценæ кæй нæу. Уый фæстæ мæ царды нысан фед- 
тон медицинæйы. Ахуыр кæнын райдыдтон дохтыр- 
104 

психиаторыл. Фæлæ ууыл дæр мæ зæрдæ куы сивон, 
уымæй тæрсын: мæн хъæуы исты ног æмæ сусæгдзи- 
над кæм уа, ахæм куыст. 
— Психиаторы куыст раст ахæм у,— йæ ныхас бап- 
пæрста Мæдинæ.—Хуыздæр ма цæмæ бæллыс? 
— Бæгуы афтæ у, фæлæ ныридæгæн мæ зæрдæ фæ- 
цъæх рынчынтæй. Папæ уым куы нæ уаид, уæд, чи зо- 
ны, мæ куыст ныууадзин. Психиатрийы дæр ногæй ни- 
цы зæгъдзынæн. Хосдæттæг, хуымæтæг дохтыр та цас 
диссаг у. 
— Ды та бавдæл, æмæ фидæны исты ног хос æр- 
хъуыды кæн,— фысы сæрыйас тымбылкъухæй стъолы 
тигъ рог хойгæ, уынаффæ кæны Зауыр чызгæн. 
— Йæ зæгъын æнцон у: «Исты æрхъуыды кæн»...— 
арф ныуулæфыд Таирæ. 
Уыцы рæстæг сыхаг уатæй райхъуыст ирон пла- 
стинкæйы цæгъдын. Таирæ фестъæлфæгау кодта: 
— Райдыдтой та. Æвæццæгæн та сæ лæг расыгæй 
æрбацыд,— чызг йæ бынатæй фæгæпп кодта, бауад 
къулмæ æмæ йæ армытъæпæнæй ныххоста. Фæлæ хон- 
гæ кафты мелоди райхъуыст ноджы хъæрдæрæй. 
— Фæлæуут, æз уæ басабыр кæндзынæн! — загъ- 
та Таирæ æмæ тагъд-тагъд уатæй рацыд. Чысыл фæс-" 
тæдæр тыргътæй ссыд йæ ныхас: 
— Иу минут ма уæ радиолæ æнцой æруадзут! Мæ 
сæрæн уæ нал дæн! 
Дзуапп ын лæвæрдта сылгоймаджы хъæлæс: 
— Æмæ ды джаз куы саразыс, æмбисæхсæв бæс- 
тæ уæ хъыллистæй уæ сæрыл куы сисут, уæд уæм мах 
куы ницы фæдзурæм. Æви махæн пластинкæмæ бай- 
хъусыны бар дæр нæй? 
Таирæ æрбацыд, дуæрттæ йæ фæдыл нæ ахгæдта. 
105 

— Хорз,— йæхицæн хъуыр-хъуыргæнæгау дзырдта 
уый,—Хорз. Кæд музыкæ уарзут, уæд уæ æз джазы 
бын фæкæндзынæн. Уый æнахуыргонд адæмы психи- 
кæйыл хорз архайы. 
— Таирæ! — йæхи нал баурæдта Валя. йæ хъæлæ- 
сы хъуысти карз уайдзæф.— Таирæ, æрбад дæ бына- 
ты, цы дæ хъыгдары, уадз æмæ сæ зæрдæйы дзæбæ- 
хæн цæгъдой, цас сæ фæнды, уыйас. Цæмæн сæм лæбу- 
рыс, худинаг дын нæу? 
Фæлæ чызг ницы хъуыста. Хъæбæр гæххæттæй 
конд къаробкæйы æфснайд пластинкæтæ райста тум- 
бочкæйæ. Стъолыл сæ æрæвæрынмæ куыд хъавыд, аф- 
тæ куыддæр æгъдауæй йæ къухæй æрхаудысты æмæ 
базгъæлæнтæ сты. Таирæ сæм иу уысм сæргуыбырæй 
каст, стæй сыл йæ урс туфлиты лыстæг счъилтæй ска- 
фыд. Цыма мын мæ зæрдæ исчи рæсæй хафы, уый.ау 
мæ хъустыл уад сæ къæр-къæр. 
— Гъа, уæдæ! — хъæр кодта Таирæ.— Уый уын аф- 
тæ, кæд æнæ сæтгæ нæ лæуут, уæд. 
Æз фестадтæн. Хæрзбон, зæгъгæ, мæ сæрæй акуыв- 
тон Зауыр æмæ чызджытæн, стæй аххосджылау æна- 
рæхсгæ къахдзæфтæй рацыдтæн уатæй. Таирæ мæ 
раййæфта уынджы. 
. — Дæ зæрдæ истæуыл фæхудти, нæ? 
— Нæ, цæмæн зæгъыс? 
— Уыдонæй хуыздæр пластинкæтæ нæ уыд горæ- 
ты. Тыххæй-фыдæй сæ самал кодтон. Мæ сыхæгты 
фæндиаг фæдæн. 
Æз нипы сдзырдтон, афтæмæй рараст дæн йæ ра- 
зæй. Æваст райхъуыст Таирæйы тызмæг хъæ- 
лæс. 
-- Фæлæуу!:- ■ • 
106 

Æз æрлæууыдтæн. Чызг мæм афтæ хæстæг æрба- 
цыд, æмæ мæ фындзыл æхсызгон хъыдзыгæнгæ сæм-' 
бæлд йæ дзыккуты тæф. 
— Æз уарзын æргомдзырд адæмы. Цыдæр мæ æм- 
бæхсыс. Комкоммæ мын æй зæгъ. Уый мын æнцондæр 
уыдзæн, уымæн æмæ уæд мæ бон бауыдзæн дæу мæ 
рæстдзинадыл баууæндын кæнын. Дæ зæрдæ фæхудти 
мæныл æви нæ? 
— Мæнмæ ахæмбар нæ хауы, цæмæй дыл мæ зæр- 
дæ худа. 
— Хауы! 
— Кæд мæ зæрдæмæ цы нæ фæцыд, ахæмæй дæхи- 
мæ исты зоныс, уæд... 
Чызг мын æрдæгыл аскъуыдта мæ ныхас: 
— Зонын. Æз хорз нæ бакодтон, мæ сыхæгтæм 
кæй балæбурдтон, уымæй. 
— Демæ разы дæн. 
— Уый æгъгъæд нæу. Ды хъуамæ мæн кæронмæ 
бамбарай. Æз архайын мæ сыхæгты цард исты хуы- 
зы фенад кæныныл. Гыццыл ницæй тыххæй дæр æз 
бæстæ мæ сæрыл сисын. Æхсæвыгæтты мæ радиолæ, 
не ’хсæн цы нарæг къул ис, уый рæбын сæвæрын æмæ 
йæ хъæрæй саразын. Æз сыл æрæвæрдтон изгарддзи- 
нады блокадæ. Цæмæн? Уымæн æмæ уыдон ахæм æнæ- 
мæт, ахæм стырзæрдæ адæм сты, æмæ æрмæст сæ 
- Цæстæнгасы æнцойдзинадæй дæр буарыл æрбакæлы 
æнахуыр уазал. Сæ фыдгой сын кæ, æлгъит сæ, сæтт 
сын сæ дуæрттæ, уæддæр дæм схуыст ныхас не ’скæн- 
Дзысты. Цыбырдзырдæй, мæ фарсмæ кæй цæрынц, 
уый мын . мæ зæрдæйы цавæрдæр тас уадзы. Æх- 
сæв ныссабыр вæййы сæ хæдзар, æмæ мæнмæ аф- 
107 

тæ кæсын райдайы, цыма кæмдæр æдзæрæг сакъада- 
хыл дæн. Уыдон ам куынæ цæриккой, уæд мæ бон зо- 
нин æмæ ницæмæ æнхъæлмæ кæсин. Уæд та искуы сæ 
кострункæйы сæр куы æрхауид, æмæ уый зæланг куы 
фæцæуид, уæд та сæ исчи фынæйæ куы схуыр-хуыр кæ- 
нид. Афтæ мæм кæсы, цыма мын мæ цардæй цыдæр 
хай сæ хæдзары дуарæхгæдæй дарынц. Раст ацы афон 
сæ куыстæй æрбацæуынц. Сæ къæхты хъæр дæр сын 
нæ фехъусдзынæ. Фæлæ тæккæ тæссагдæр та уый у, 
æмæ æппынæдзухдæр уыцы иу пластинкæ кæй цæгъ- 
дынц. Æрдæбон æй дæхæдæг фехъуыстай. Æз сын 
расидтæн хæст. Мæ зæрдæ сын фыдæх нæ зæгъы. Мæн 
æрмæстдæр баууæндын фæнды, уыдон дæр зæххон 
хъыгтæ æмæ цинтæй хайджын кæй сты, цæргæ кæй 
кæнынц, ууыл. 
Цыдæр сусæг тых æмæ разæнгарддзинад уыд Таи- 
рæйы цæсгомы æвæрды. Фæйнæрдæм уæрæх къæртт, 
иучысыл æй азиаг чызджыты æнгæс чи кодта, уыцы 
цæстыты мынæг æрттывды гипнозы хъару хъарыд ме 
’уæнгты, ронджы æдыхгæнæг æхсызгон тæфау. Æмæ 
æвиппайды бамбæрстон, йæ цæстытæм ын комкоммæ 
кæсын цæуылнæ уæндын, уый: чызг уды хъаруйæ мæ- 
нæй тыхджындæр уыд. 
— Ныр та æндæр хъуыддаг,— хицонау мын мæ 
галстук урс хæдоны æфцæгготы астæу раст сæвæрДта 
Таирæ.— Райсом изæры аст сахатыл æз фембæлдзы- 
нæн уыцы лæгмаримæ. 
Æз нæ баууæндыдтæн мæ хъустыл. Æвæццæгæн, 
æгæр дисхуыз уыди мæ цæсгом. Чызг йæ мидбылты 
бахудти: 
— О, лæгмаримæ. Æз хъуыддæгтæ афтæ сарæз- 
тон, æмæ мæ фæдыл зилын райдыдта. Ома мар>ынмæ 
108 

нæ. Æз æй хъæуын чъизи монцы холыйæн. Мæн ба- 
хъæудзæн де ’ххуыс. Цæттæ дæ? 
— Цæттæ дæн,— загътон æз. 
— Уæдæ уал мын фыццаг дзырд радт, мæ сусæг- 
дзинад кæй никуы схъæр кæндзынæ, цы фенай, уый 
кæй никæмæн радзурдзынæ, уый тыххæй. 
— Сомы дын кæнын... 
— Уæдæ хъус... Райсом раст изæры аст сахатыл 
бацæудзынæ афицерты хæдзары цурмæ. Сæдæ метры 
æддæдæр дыууæ акъаци бæласы астæу бандоныл бад- 
дзæн уыцы лæппу. Дæ зонгæ у, фæлæ йæ миййаг та- 
лынджы куы нæ равзарай. Æмæ дæ уый хъæугæ дæр 
ницæмæн кæны. Фæлæ мæн хорз уындзынæ, мæныл уы- 
дзæн урс къаба. Мах кæдæм цæуæм, уырдæм-иу фæ- 
раст у нæ фæдыл. Æрмæст не ’хсæн цы дæрддзæг уа, 
уый сæдæ метрæй къаддæр макуы фæкæ. 
Чызг банцад, стæй та иу уысмы фæстæ рай- 
дыдта: 
— Æз фыццаг Зауыры акæнынмæ хъавыдтæн. 
Фæлæ уый гыццыл сæртæггомау у, стæй мæ дзæбæх нæ 
бамбардзæн. Мæ амондæн ды фæзындтæ. Ныр ацу. 
Æз дæр мæ уазджытæм бакæсон, худинаг у,— чызг 
мæм йæ мидбылты фæлмæн фæхудти æмæ тагъд-тагъд 
бахызт кæртмæ. Æз æрвдзæфау лæууыдтæн мæ мид- 
бынат æмæ кастæн йæ фæдыл. 
Фæндагыл хъуыды кодтон, не ’хсæн цы ныхас ра- 
уад, ууыл. Архайдтон, йæ дзырдтæн сæ алкæйы æцæг 
нысаниуæг дæр бамбарыныл. 
Рухс уыд мæ зæрдæ цæмæйдæр. Æвæццæгæн, Таи- 
рæ мемæ афтæ æргомæй кæй дзырдта, йæ сусæгдзинад 
зæгъын мын кæй бауæндыд, уымæй. 
Проспекты фембæлдтæн Заремæйыл. Уый мын 
109 

къæмдзæстыгхуызæй салам радта. Мæ рæзты аивгъуы- 
йынмæ хъавыд, фæлæ йæ æз æрурæдтон: 
— Хицонты уынгæ дæр куы нал кæныс. Кæдæм 
тагъд кæныс? 
— Никæдæм, афтæ æнæуи рацыдтæн. 
— Кæд дæ фæнды, уæд иугыццыл демæ атезгъо 
кæнон? 
— Табуафси. 
Мах цæуæм æнæдзургæйæ. Салам дæттæм зонгæ- 
тæн. Фæсте мын чидæр ме ’уæхск æркъуырдта. Фæс- 
тæмæ куыд фæзылдтæн, афтæ мын мæ цонг йæ дыу- 
уæ къухæй ацахста æмæ мæ тынг ныууыгъта. Æз 
базыдтон Хъайсыны. Уый æртæ азы размæ каст фæци 
мах факультет æмæ ныр Мæскуыйы аспирантурæйы 
ахуыр кæны. Фæрсы мæ йе ’мбæлттæй, институты 
ахуыргæнджытæй. 
— Мæскуыйы фæстæ мæм нæ горæт гыццыл хъæ- 
уы хуызæн кæсы... Ацы чызгимæ мæн цæуылнæ ба- 
зонгæ кæныс? 
Мæ дзуапмæ дæр æнхъæлмæ нал фæкаст Хъайсын, 
йæ къух бадаргъ кодта Заремæмæ. 
— Æгъдаумæ гæсгæ раздæр сылгоймагæн æмбæлы 
йæ къух раттын, фæлæ æз уазæг дæн, æмæ мын барст 
фæуæд. Мæ ном — Хъайсын. 
— Заремæ. 
— Хъусут-ма, ацы фæрсты цæмæн цæут? Ауылты 
æрмæстдæр, хъæутæй чи сæфты, ахæмтæ йедтæ цæ- 
уынц. Цомут иннæ фарсмæ. Мах интеллигенттæ стæм, 
махæн уым æмбæлы. 
— Махæн ам дæр хорз у,— уазал дзуапп дæттын 
æз. 
— Бар уæхи. Æз уырдæм цæуын,— йæ гæмæх æрф- 
110 

гуытæ хæрдмæ систа Хъайсын æмæ йæ хъуылфытæ 
стæг ныхыл абадт лыстæг æнцъылдтæ,— Заремæ, дæу 
дæр нæ фæнды? 
— Нæ, бузныг. 
— Райсом дын авд сахатыл рæстæг нæ уыдзæн? 
Театры размæ-иу рацу. Фенæм ног спектакль. 
— Стыр бузныг дæ саламæй. 
— Нæ дæ фæнды? Махмæ, Мæскуыйы, уыцы кæн- 
гæ митæ амардысты. Хи хуымæтæгдæр дарын хъæуы. 
Нæ уарзын, ирон чызджытæ фырнымд куы вæййынц, 
уæд. Æрбацæудзынæ? 
Цыдæр карз ныхас зæгъынмæ хъавыд Заремæ, фæ- 
лæ йæхиуыл фæхæцыд. 
— Нæ. 
— Пардон! Æз фæцæуын. Хорзыл амбæлут,— 
фæстæмæ ма иу каст фæкодта Хъайсын æмæ баив- 
гъуыдта, «интеллигенттæ кæм тезгъо кæнынц», про- 
спекты уыцы фарсмæ. 
— Чи у? — фæрсы Заремæ. 
— Аспирант Хъайсын. Дунейы зындгонд адæмтæн 
се ’ппæты нæмттæ дæр зоны. Зоны сын суанг сæ хæ- 
рæфырттæ æмæ хæстæджыты дæр. Радзурдзæн пад- 
дзахадон архайджыты, ’номдзыд æфсæддонты, поэтты, 
композиторты биографитæ. Уый у цæугæ энциклопеди. 
Зонгæ у нæ горæты æппæт ахуыргæндтæ æмæ бынаты 
лæуд адæмимæ. Фæлæ хуымæтæг адæмæй иуы дæр нæ 
зоны. 
Мах цæуæм дарддæр. Изæрдалынгтæ сæхи æруагъ- 
той горæтыл. Ссыгъдысты цырæгътæ. 
— Чермен,— бынтон сабыр хъæлæсæй дзуры Заре- 
мæ,— тынг мæм мæсты кæнут? 
— Тынг нæ, иучысыл, — худын æз. 
Ш 

Дзæвгар рæстæг ницыуал сдзырдта чызг. Мæ фарс- 
мæ цыди сæргуыбырæй. 
— Зæххыл ма мæнæй сæрхъæндæр райгуыр- 
дзæн? — æрæджиау загъта уый.— Ахæм хъуына цъы- 
марайы ныххаудзынæн, уый æнхъæл никуы уыдтæн. 
Мæхи æдылы сæры аххосæй. Ныр ма чи баууæнддзæн 
мæ чызгон сыгъдæгдзинадыл? 
«Фæсмон кæн,— хъуыды кæнын мæхи мидæг,— 
фæсмон кæн, дæхицæй хуыздæр тæрхон ничи скæн- 
дзæн дæуæн, уымæн æмæ ды адæймаг дæ æмæ дæ 
хъæуы дзуапп дæттын де ’фсармы раз. Ды нæ ба- 
хъахъхъæдтай де ’мбæлтты æууæнк, ды адавтай дæ- 
хицæй дæ уарзондзинад, æмæ дæ зæрдæ зæйхафт фах- 
сау афтидæй аззад». 
— Æз аххосджын дæн,— æрхуым хъæлæсæй дзу- 
ры Заремæ,—аххосджын дæн Сосланы раз. 
Ууыл æз дызæрдыг нæ кæнын. Æз зонын, йæ рæ- 
дыд æрæджиау чи бамбары, уыцы зæрдæйы хъынцъым 
цы ад кæны. Иу хатт дæндагнизау дудгæ фæсмон йæ 
риу кæмæн рæмыгъта, уый æнцонæй нал фæрæдидзæн 
дыккаг хатт. 
— Æз хъуамæ хатыр ракурон Сосланæй, сымахæй 
уе ’ппæтæй дæр,— йæ ныхас дарддæр кæны чызг.— 
Æз фæрæдыдтæн. Ныббарут мын. 
Зæрдæвæрæн ныхæстæй сабыр кæнын Заремæйы, 
фæлæ мæм уый нæ >хъусы. 
— Бауырнæд дæ, æз æй æппындæр нæ уарзтон. 
Суренæй зæгъын. Фыццаг æй куы федтон, уæд мæм 
ахæм æнад, ахæм æвзæр фæкаст, æмæ мæ бон нæ уыд 
йæ цуры лæууын дæр. Фæлæ уый хин у, йæ цæсгом 
бæзджын цармæй конд у. Мæ фæдыл зылд аууонау. 
Æз ыл куыддæр фæцахуыр дæн. Уагътон æй мемæ цæ- 
112 

уын, мемæ хъазын. Дзырдта мын алыхуызон хъæл- 
дзæг хабæрттæ, æмæ æз худтæн. Иухатт дыууæ бо- 
ны нал фæзынд, æмæ æз банкъардтон, æнкъард ыл 
кæй кæнын. Мæн фæндыд, æппынæдзуздæр мæ цуры 
куы уаид. Æбæрæг тас æмæ æхсызгондзинад æлвæс- 
той мæн уыцы адæймагмæ. Иæ уды æргом сахъат, йæ 
æвидыц конд æмæ уынды æз федтон цыдæр сусæг 
рæсугъддзинад. Фæлæ уый уарзондзинад нæ уыд. Нæ, 
нæ уыди. Уый уыди фын, æнамонд фын. 
Заремæйы уæнгтыл уазал риз бахæцыд. Æвæццæ- 
гæн, цъититæй æрбаулæфыд изæры сатæг уддзæф. Æз 
æнæдзургæйæ раластон мæ пиджак, æркодтон æй йе 
’уæхсчытыл. 
— Бузныг,— æнкъард цæстытæй мæм скаст Заре- 
мæ.— Уыцы адæймагимæ чи базонгæ уа, уый цалын- 
мæ йæхи хуызæн скæна, уæдмæ дзы нæ раирвæздзæн. 
Фæлæ мæн нæ басаста... 
Æваст Заремæ фестъæлфыд. Фырадæргæй мын 
ацахста мæ цонг æмæ фæхъæр кодта: 
— Æрбацæуы! 
Мæ комкоммæ цыд Сурен. Бинаг былыл баныхæсг 
æмæ бынмæ æрзæбул, йæ зынг кæмæн ахуыссыд, ахæм 
бапъироз. Комкоммæ бацыд Заремæмæ. Иæ къухтæ 
йæ хæлафы дзыппыты ауагъта æмæ хæбæцц æрлæу- 
уыд. Тигры æнкъард æмæ æгъатыр лыстæг цæстытæ 
топпыты саугуырм дзыхтау кастысты чызгмæ. 
— Цы дын загътон дысон? Цæуылнæ æрбацыдтæ? 
Мæ фындзы хуынчъытæ мын ныццавта уырыссаг 
арахъхъы тæф. 
— Æз кæмæ дзурын? 
Заремæ ницы дзырдта. Уазал риз ыл бахæцыд. 
Мæнмæ афтæ фæкаст, цыма йæ цæстытæ дзæвгар фæ- 
8 Мæйрухс æхсæвтæ 
пз 

хъоппæгдæр сты, фæлæ ницы уынынц. Зæрдæрисгæ 
хатын: лæмæгъдæр кæнынц ме ’уæнгтæ, зæрдæ риуы 
къултыл йæхи хойы, улæфт мын нæ фаг кæны. 
Фæлæ базмæлыдтæн, иу къахдзæф скодтон. Ныр 
лæууын Сурен æмæ Заремæйы астæу. Лæппу нытту 
кодта зæхмæ, йæ бапъироз æрхауд. 
— Цы хабар у? — мæн къахæй сæрмæ æлгъгæнæ- 
джы цæстæй бары Сурен.—Дæу фæрсын, цы ха- 
бар у? % 
Æз арф ныуулæфыдтæн. Хатын, фенцондæр мын. 
Зæрдæмæ здæхы уазал æнцойдзинад. 
— Уæд та зæгъын нæ фæндагæй дæхи исчердæм 
айсис? — дзурын æз. . Иæ цæстæнгас нæ быхсы мæ 
цæстæнгасæн. Цавæрдæр чиныджы фыст уыди, хъыг- 
гаг куитæ æмæ, дам, сæркъуыртæ нæ фæразынц адæй- 
маджы цæстытæм комкоммæ кæсын. 
— Цалынмæ ма мæ хорз зæрдæйыл дæн, уæдмæ 
дæ пиджак сис чызджы уæхсчытæй æмæ дæ мæгуыр 
хæдзар бацагур. Æндæр байрæджы уыдзæн. 
— Æз никæдæм тагъд кæнын. 
— Иуварс, с-сукæ! 
Вулканау цыдæр стыдта мæ зæрдæйы, цыдæр ас- 
къуыд мæ хуылфы, карз ронгау цыдæр судзаг фæ- 
пырхи уæнгты. Мæн фæнды ацы æнаккаджы хурхмæ 
фæлæбурын. Ф’æлæ мæхиуыл ныххæцыдтæн. Мæ дыс 
мын аивæзта Сурен. Цæстытыл бады мигъ. Цыма мæ 
мидфынмæ кæйдæр тæссаг хъæлæс хъусын: 
— Рацу-ма, уæртæ хибарæй аныхас кæнæм. 
— Табуафси. 
— Ма цу,—цъæхахст кæны Заремæ.— Ма цу, 
амардзæн дæ! 
Æз цæуын Сурены фæдыл цæхгæрмæ уынджы. 
114 

Ам талынг у, ам иу змæлæг нæй. Мæнæ ныллæг хæ- 
дзары тигъ. Æваст фæстæмæ фæзылд Сурен. Мæ 
хъуыр мын ацахста: 
— Мæнæн зын нæу дæ зæрдæ стонын. Уыцы хъах- 
бай куы нæ уаид, уæд дын дæ мард дæр нал ссарик- 
кой. Фæлæ дæ хуызæн ницæйаджы тыххæй йæ хæ- 
дзар чи халы. Цæугæ ныр æмæ дыккаг хатт... 
Кæронмæ нал фæци йæ ныхас Сурен: мæ тых-мæ 
бонæй йын цæвын йæ цæсгом. Иæ къухы æнгуылдзтæ, 
æфсæйнаг аркъаутау, феуæгъд сты мæ хурхæй. Цæ- 
вын æй къахæй. Уый йæ дыууæ къухæй йæ гуыбы- 
ныл фæхæцыд æмæ дзуццæджы æрбадт. Фæлæ æваст 
й&хи хæрдмæ фехста. Мæ роцъойыл ауад йæ сæры 
æбуалгъ цæф. Мæ цæстытæ цæхæр акалдтой, хъусты 
ныййазæлыд мæлæтдзаг рис. Дыккаг цæф ауад мæ 
цæсты бын. Цудтытæгæнгæ, атахтæн фæстæмæ. Мæ 
тъæпп фæцыд хæдзары къулыл. Æваст дуне фæтар, 
дуне фæсабыр. Стæй райхъуыстысты æбуалгъ мыртæ: 
худы тигр, худы мæлæт. 
— Хæц, кæфхъуындар, хæц! 
Мæ роцъойыл та ногæй сæмбæлд йæ цæф. Фæлæ 
ацы хатт не срыст. Мæ цæсгом ахгæдтон мæ къухтæй 
æмæ иуварс аппæрстон мæхи. Сурен та йæ къух дард 
фаехаста. Æз мæхи фæсайдтон. Ме ’знаг йæхи нал ба- 
урæдта, гуыбырæй мæ иувæрсты атахт. Мæ тых-мæ 
бонæй йын йæ цæсгом хæрдмæ сцавтон. Ныккæрзыдта 
Сурен, йæ сæр æмбæхсы. Хойын æй къах æмæ къухæй. 
Рæзы, æмбу кæны мæ туджы æррадзинад. Сурены 
тъæпп зæххыл фæцыд. Иæ къухтæ лæмæгъæй æрхау- 
дысты фæйнæрдæм. Ныссабыр. 
Æбуалгъ хъуыды судзгæ айгæрста сæры магъз: 
«амард!» Хæстулæфтгæнгæ лæууын йæ уæлхъус. Æр- 
.115 

гуыбыр кодтон, ныххæцыдтæн ын йæ пиджачы æфцæг- 
готыл, архайын «марды» йæ къæхтыл слæууын кæны: 
ныл. Нæй. Æруагътон æй зæхмæ æмæ иуварс ацыд- 
тæн. Æваст Сурен фæгæпп кодта. Мæ цурæй дарддæр 
алыгъд, стæй мыл йæхи æрбаскъæрдта. Йæ къухы фе- 
рттывта кард. «Кæрон!» — уый уыди мæ фæстаг хъуы- 
ды. Лидзæн нæй. Ме 'уæнгтæ æнæбон кæнынц, зæрдæ- 
йыл ныттыхст æбуалгъ æрхуым æмæ адзалы цъæ- 
хахст: «Кæрон!» 
— Мары йæ-æ-æ!!! — райхъуыст кæйдæр тæссаг 
хъæр. Уый Заремæ уыд. Хæстæгæй фæцыд милиционе- 
ры уасæны æхситт. Сурен фæлæууыд. Æрра каст акод- 
та фæйнæрдæм, стæй алыгъд. Куы æрчъицыдтон, уæд 
мæ алыварс федтон бирæ адæм. Милиционер мын мæ 
цæсгоммæ бахаста дзыппы даргæ фонар. 
— Цы хабар у? 
— Дыууæйæ фæцæйцыдыстæм, æмæ Черменыл иу 
бандит йæхи ныццавта,— дзырдтæ æрдæг æууылдты- 
тæгæнгæ, дзуапп лæвæрдта Заремæ. 
— Зонут æй? 
— Нæ зонæм. 
— Цы фæци? 
— Алыгъд. 
— Кæцырдæм? 
— Уæртæ уыцы уынджы уæлæмæ,— бынтон æндæ- 
рырдæм ацамыдта Заремæ æмæ мæнмæ æрбакаст. 
Фæлæ æз ницы дзырдтон. Цыдæр цæхджын ад кодтой 
мæ былтæ. Уый туг у, æвæццæгæн. 
— Ныртæккæ йæ уæдæ мæ къухмæ хъæуы,— загъ- 
та милиционер æмæ æхсæвы тары аныгъуылд. Адæм 
мæм тæригъæдгæнгæ кастысты. 
— Ацы бандитты ауындзын хъаеуы,— сдзырдта чи- 
116, 

дæр.—Æгæр гуманистон сты мах закъонтæ. Æрцах- 
сынц сæ, æмæ та æртæ мæйы фæстæ ногæй фæзы- 
нынц. 
Заремæ мын хæцы мæ цонгыл. Мах цæуæм æмдзæ- 
рæнырдæм. Иу фанары бын мæ æрурæдта. йæ къух- 
мæрзæнæй мын сæрфы мæ цæсгомы тугтæ. 
— Ахæм хъæбатыр разындзынæ, уый æнхъæл нæ 
уыдтæн. 
— Тынг бæрæг сты мæ цæфтæ? 
— Нæ, афтæ тынг не сты. Чызджытæ ма дæ уарз- 
дзысты,— ахæм буц æмæ зæрдæрайгæ у Заремæйы 
хъæлæс, æмæ æз æнæбары бахудтæн мæ мидбылты. 
Хуымæтæджы йæ нæ уарзы Сослан дæр. 
— Милиционеры куыд афæлывтон, — фенкъард 
чызг.— Бахатыр кæн. Уый куы æрцахстаиккой, уæд 
мæ ном дæр... 
— Нæ хъæуы,— æрдæгыл ын аскъуыдтон йæ ны- 
хас.— Уый æз дæр æмбарын. 
Цæуæм æнæдзургæйæ. Мæ цæсгом пысырайæ хос- 
тау дуды. 
— Ныр мæм ахæм тæссаг нал кæсдзæн,— æрæ- 
джиау райдыдта Заремæ.— Ныр бынтондæр фервæз- 
дзынæн. Цæй, æз нæхимæ цæуон. Афон у. Сосланæй 
мæ бæсты хатыр ракур. Уæвгæ мæнæн ныббарæн нæй. 
Фембæлдмæ уал. Дæхи дзы хъахъхъæ. 
— Æз дæ. ахæццæ кæндзынæн уæхимæ. 
— Нæ! Хæстæг цæрын ардæм. 
...Æмдзæрæныл уайтагъд мæ кой айхъуыст. Нæ 
уатмæ къух æрбакæнаен нал уыд лæппутæй. 
— Æ-æ, куыдзы хъæвдын! — хъæр кодта Сæрмæт, 
кæмæдæр æртхъирæнГЗенгæ.— Ау, æппындæр æй нæ 
бахъуыды кодтай, боныгон дæр æй нæ базонис? 
117 

— Нæ, талынг уыди æмæ йын йæ цæсгом дзæбæх 
нæ равзæрстон. 
Нæ горæты тыхджындæр боксер, физкультурæ æмæ 
спорты факультеты студент, хæларзæрдæ Митя хынц- 
фарст кодта: 
— Æмæ куыд уыди уæддæр? «Ближний бой» райс- 
тай æви нæ? Ие ’фсæры къæдзтæм ын дзæбæх ба- 
^зылдтæ? 
— Хъæстагæй нæ ацыд. 
— Ахæм рæтты сæйрагдæр æнцойдзинад у. Момент 
æмæ дæ буары æппæт уæзæй — гуыпп! — цыма тохы 
бацæуынмæ хъавы, уыйау Митя йæ галиу къах размæ 
райста, йæхи фæгуыбыр кодта, æмæ йæ цæсгом фæау- 
уон дыууæ уæззау тымбыл къухæй. 
IX 
Дыккаг бон изæрæй нысангонд рæстæгмæ бацыд- 
тæн афицерты хæдзары цурмæ. Мæ цæст никæуыл æр- 
хæцыд изæрдалынгты, æфсæрмдзаст чызджыты аууæт- 
тау кæрæдзимæ чи бакъул, уыцы тымбылсæр акъаци- 
ты бын. -Минуты фæстæ тигъæй æрбазынд урскъаба 
чызг. Уый Таирæ уыди. Фæйнæрдæм акæстытæ кодта, 
стæй æрбадти бæлæсты астæу нарæг фæйнæгæй конд 
бандоныл. Рæстæгæй-рæстæгмæ æркæсы йæ сахатмæ. 
Цыма йе ’рбацыдæй ардæм бирæ минуттæ рацыд, аф- 
тæ мæм кæсы. Фæлæ Таирæ уæддæр æнхъæлмæ кæсы, 
фембæлдмæ чи нæ цæуы, уыцы лæгмармæ. Æрæджиау 
фестад йæ бынатæй æмæ мæ размæ æрбацыд. 
— Нæ фæзынди,— хъынцъымгæнæгау загъта уый. 
Абоны хуызæн арæстæй никуы федтон Таирæйы. 
Урс къабайы уæрæх хъуыр, бæрзонд риутæ æнгом æл- 
васгæ, байгом кодта лæгъзбуар дæллагхъуыртæ. Йа? 
П8 

цæсгом пудрæйæ сцагъта, æви цырагъы рухсмæ фæ- 
лурс уыд, уый нæ рахатыдтон. Цæстытæ — чысыл фæл- 
ладхуыз æмæ уымæй сæхимæ тынгдæр æлвæстой адæй- 
маджы зæрдæ. 
— Ах, куыд æвзæр рауад хъуыддаг! — тыхсы Таи- 
рæ.— Цом, Терчы былгæрæтты атезгъо кæнæм. Фæн- 
ды дæ? 
Амонд æгæр стыр куы уа, уæд ын адæймаг тæрсгæ 
кæны. Æз не ’ууæндын, Таирæ мæ фарсмæ кæй ис, 
ууыл. Цæуын арæхсгæ къахдзæфтæй, цыма мæхи ад- 
джын фын фехалынæй тарстæн. Мæн фæнды дзырд- 
ты рæсугъддæртæ ссарын, фæлæ мæ бон нæу. Тыхсын, 
æнæдзургæйæ æгæр бирæ кæй цæуæм. Удхар кæнын 
хъæлдзæг анекдоттæ æрымысыныл, фæлæ уыдон ам- 
бæхсынц æмхæццæ хъуыдыты зилдухы. 
— Цымæ цæуылнæ æрбацыд? — фæрсы Таирæ. 
— Цæуылнæ? — худын æз.— Лæгмарæгæн бирæ 
куыст вæййы æмæ йæ, æвæццæгæн, нæ равдæлд. 
Æз æм фæрсмæ бакастæн. Цыма мын мæ ныхас нæ 
фехъуыста, уыйау йæ цæсгомыл иунæг нуар дæр нæ 
фезмæлыд. Бæрæг уыди, цыдæр катайаг хъуыдыты кæй 
аныгъуылд, уый. 
— Цы бачындæуа, райдыдта Таирæ.— Æз мæхæ- 
дæг цалынмæ мæхиуыл фæуæлахиз уон, уæдмæ мæ 
Цард æххæст цард нæ уыдзæн. Мæн хъизæмарæй мары 
уыцы æбуалгъ хъæлæс. Ныр ноджы тынгдæр удхар 
кæндзынæн. Уымæн æмæ лæгмарæг цыдæр бамбæрста, 
фæтарсти æмæ нал фæзынд. Ныр дзы дыууæ хатты 
тынгдæр тæрсдзынæн. Уый мæн афтæмæй нал ныу- 
уадздзæн. 
Æз цыдæр сдзурынмæ хъавын, фæлæ чызг йæ къух 
хæстæг æрбахаста мæ былтæм æмæ загъта: 
119 

— Нæ хъæуы. Зæрдæтæ мын ма ’вæр. Мæ туг фæ- 
тарсти. Мæхи мæ хъæбатырдзинадыл æууæндын кæн- 
гæйæ, æз рацыдтæн лæгмарæгимæ фембæлдмæ. Зын 
æмæ тæссаг къахдзæф, фæлæ мь*н уый хыгъд æнцон- 
дæр уыдаид. Цыфæнды адæймаджы дæр хæстæгмæ 
куы базонай, уæд тæссаг нал вæййы. Уыцы фембæлды 
фæстæ, æнæмæнг, фервæзтаин, мæ фыны хæрдмæ кæ- 
мæй фæхауын, уыцы хъæлæсæй. Уый иу. Иннæрдыгæй 
мæ зæрдæйы фидар кæнид ныфс, фæуæлахиз уаин 
мæхæдæг мæхиуыл. Æртыккагæй, æз мæ маст рай- 
син. Хъуамæ мисхалы бæрц дæр тас макуы зо- 
нон. 
— Кæд, миййаг, уый нæу? 
— Чи зоны. Фæлæ йыл гуырысхо кæй кæнын, сæй- 
рагдæр уый у. Чи фæнды уæд, мæнæн пайда уыдзæн: 
тæссагдзинадмæ комкоммæ цæугæйæ, æз мæхи ахуыр 
кæндзынæн фидарзæрдæ уæвыныл. 
Æз дисгæнгæ кастæн Таирæмæ. Æмæ æвиппайды 
бамбæрстон: мæзонд ын йæ миддунейы сусæг денджы- 
зы арф нæ басгардзæн. Цы йæ фæнды, цы агуры, цæмæ 
бæллы? Мæ алы тугдадзины дæр рисгæ азæлд адæй- 
маджы сæнттыл комдзогæй цæуæг—царды æцæгдзи- 
над æмæ бæллицы æхсæн æнæхæлгæ арæнау чи лæу- 
уы, уыцы æнкъарæны уазал хъæлæс: «Уый мæн нæу». 
Æмæ уæд мæ цæстытыл ауад ахæм ныв, цыма кæйдæр 
цæнгтæ æртыхстысты чызджы рæсугъд бæрзæйыл. Цы- 
ма кæмæдæр худы. Мондæгты æрвон арты судзгæ сæ 
былтæ зыд æмæ æнарæхст агуырд кæнынц кæрæдзи, 
фендзæвынц, стæй фæхицæн вæййынц, цæмæй та ног 
сиу уой. 
— Мæ боныл уа! — æваст сдзырдта Таирæ. 
Æз фынæйæ æрчъицæгау фестъæлфыдтæн. Уый æр- 
120 

лæууыд æмæ уæрæх гом цæстытæй дисгæнгæ касти мæ 
цæсгоммæ: 
— 11ы дыл æрцыд? Дæ цæсгом саудзæфтæй куы 
схъулон? 
— Ницы,— цыма мæ цæсгом афтæ кæй у, уый мæм 
хъаргæ дæр нæ кæны, "ахæм хъæлæсы уагæй дзуапп 
дæттын æз.— Дысон мыл цавæрдæр хулигантæ фем- 
бæлдысты талынг уынджы. 
Цыма цæмæйдæр фæтарст, уыйау «оу», зæгъгæ, 
фæкодта Таирæ. 
— Бирæ уыдысты? 
— Нæ уыдысты. 
— Тынг фæтарстæ? 
— Нæ. 
Цымæ мын мæ ныхæстыл не 'уУæнДы> æмæ йæм 
комкоммæ кæсын цас бафæразин, уый фæлвары, уы- 
йау чызг дзæвгар рæстæг йæ джих цæстæнгас не сис- 
та мæнæй. 
— Мæлæтæй нæ тæрсыс? 
— Мæлæтæй алчи дæр тæрсы. 
Чызг сабыр къахдзæфтæй араст, æмæ та ног æнæ- 
дзургæйæ цыдтæн йæ фарсмæ. Цæстфæливæгау уазал 
тæмæн калдтой стъалытæ æрвон фæлмы. Фæлмæн 
мæйрухсмæ дымгæхаст æвзисты гæбæзтау ферттив- 
ферттивгæнгæ хъазыдысты, кæрæдзи сырдтой змæст 
Терчы уылæнтæ. 
— Уæдæ цæуылнæ лыгъдтæ? — æнæнхъæлæджы 
бафарста Таирæ. 
— Нæ дæ æмбарын. 
— Мæлæтæй алчи дæр тæрсы, зæгъгæ, куы загъ- 
тай, уæд уыцы бындиттæй цæуылнæ алыгъдтæ? 
Æз бахудтæн, фæлæ дзуапп нæ радтон. 
121 

— Барвæндонæй мæлæт райсис? 
— Мæ цардæй стырдæр чи уа, ахæм идейæйы сæ- 
раппонд, о. 
— Æмæ хулигантймæ æнæнхъæлæджы куы фембæ- 
лай, уæд уым цæй идейæ ис? 
— Уым дæр ис идейæ,— лæджы ном æмæ кад. 
Чызг разы у мæ дзуаппæй, уымæн æмæ йæ цæсго- 
мыл фæзынд, мæйрухсы зын рахатæн чи у, ахæм мид- 
былхудт. 
— Тæхуды, лæппу куы фæуыдаин. 
«Уæд æрдз адавтаид мæ цардæй ацы æмбисонды 
мæйрухс изæр»,— мæхимидæг ахъуыды кодтон æз, фæ- 
лæ зæгъгæ кодтон: 
— Æмæ чызг лæппуйæ æвзæрдæр у? 
— Нæу. Фæлæ мæн уæддæр нæлгоймаг фæнды. Æз 
уæд тох кæнин æппæт хулигантæ, давджытæ æмæ æв- 
зæр адæмы ныхмæ. Мæ койæ тæрсиккой лæгмар- 
джытæ. 
— Цыбырдзырдæй, милиционер дæ рауаид. 
Таирæ хъæрæй ныххудти. 
— Милиционер нæ, фæлæ рыцæр. Дыууынæм æну- 
сы рыцæр. Александр Дюмайы романты геройты хуы- 
зæн. Мах рæстæг дæр ахæм суæвæн ис. Фæлæ цæмæ- 
дæр гæсгæ ныр адæймаджы удыхъæд куыддæр бавзыд, 
скъуындæг. Лæг хицæнæй райсгæйæ ницы у. Раджы 
иугæйттæй æвдыстой хъæбатырдзинад, ныр — коллек- 
тивтæй. 
Иучысыл ма азылдыстæм Терчы былтыл, стæй чызг 
хæдзармæ цæуыны кой скодта. 
Кæртмæ куы бахызтыстæм, уæд æз æрлæууыдтæн. 
«Хæрзæхсæв» ын загътон æмæ рацæйцыдтæн. Фæлæ 
мæ Таирæ баурæдта. 
122 

— Уынгты мæхæдæг иунæгæй дæр æрцыдаин. Мæ 
зын хæдзары къæсæрæй бахизын у. Цалынмæ къуым- 
ты, сынтæджы бын ничи ис, уый мæхи цæстæй фенон, 
уæдмæ тæрсгæ кæндзынæн. 
— Æри дæгъæлтæ,— загътон æз. 
Дуар бакодтон æмæ мидæмæ бахызтæн. Таирæ 
ссыгъта цырагъ. Уатыл ахастон мæ цæст. Алцы дæр 
уыди йæ бынаты, æрмæст къулыл гауызы сæрмæ йæ 
фыды хуызисты бæсты федтон, рамкæ ауыгъд кæуыл 
уыд, уыцы ставд зæгæл. Таирæ мын, æвæццæгæн, мæ 
цæстæнгас ацахста æмæ йæхи растгæнæгау 
загъта: 
— Систон æй. Иу æхсæв райхъал дæн æмæ йæм 
фæкомкоммæ дæн. Цыма мæм йæ мидбылты бахудт, 
афтæ мæм фæкаст. Галлюцинаци. 
— Уæд та уал де ’мбæлттæй искæй æрбахон. 
— Нæ. Иу мисхал дæр мæхицæн нæ бахатыр кæн- 
дзынæн. Æз хъуамæ мæ тасыл мæхæдæг иунæгæй фæ- 
уæлахиз уон. Ныр ацу... 
Æваст сыхаг уатæй æрбайхъуыст цæйдæр гыбар- 
гыбур. Мæнмæ афтæ фæкаст, цыма чидæр уæззау ши- 
фонер пъолыл хæр-хæргæнгæ ласы. Таирæ фестъæл- 
фыд. 
— Циу уый? 
Æнахуыр уынæр карздæрæй-карздæр кодта, стæй 
æвиппайды банцад. Иуцасдæр рæстæг ницыуал 
хъуыст. Стæй чидæр тынг ныххоста къул. 
— Уый циу? — ногæй бафарста Таирæ. 
— Ныртæккæ йæ базондзыстæм,— æз рацæйцыд- 
тæн уатæй. Фæлæ мæ Таирæ нæ ауагъта. 
— Мæхæдæг сæм бакæсон, науæд дæу куы феной, 
Узед цы ахъуыды кæндзысты. 
123 

Минуты фæстæ тыргътæй æрбайхъуыст йæ тарст 
хъæлæс: 
— Чермен, ардæм тагъддæр! 
Æз цæстыфæныкъуылдмæ февзæрдтæн, гыбар-гы- 
бур кæцæй цыд, уыцы хæдзары. Къулрæбын уæлгом- 
мæ хуыссыд 35—40 аздзыд фыдхуыз, фæлæ стæгæй бæ- 
зæрхыг лæг. йæ цæсгом уыди, цалдæр азы хур чи йæ 
федта, ахæм буарау бурбын фæлурс. Дзых — гом, 
æнæцæстыл хæцæг мардау йæ цæстæнгас ныццавта 
цармæ. Чи зоны, тыхулæфт куы нæ кодтаид, уæд æй 
æгас нал фæхуыдтаин. Иæ размæ бацыдыстæм, фæлæ 
уый нæ фезмæлыд. Æрмæстдæр йæ цæстыты стыр сау 
гагуытæ тыхзылд ракодта махырдæм. 
— Сисут мæ,— бæзджын, фæлæ бынтон сабыр хъæ- 
лæсæй загъта уый. — Сисут мæ арæхсгæ æмæ мæ сын- 
тæгыл æрæвæрут. 
Мах ын сæххæст кодтам йæ фæндон. Цыма йæ гуыр 
хъæдæй конд уыд, уыйау йæ астæу гыццыл дæр нæ 
фæтасыд. 
— Бузныг,— загъта, хуыссæны йæ куы æрæвæрд- 
там æмæ йæ Таирæ хъæццулæй куы æрæмбæрзта, 
уæд.—Æз кæддæр хæцыдтæн хъæбысæй. Æстдæс азы 
мыл куы цыд — уыдтæн Уæрæсейы чемпион. Фæлæ иу 
хатт Стамбулы туркаг богал Осман мæн куыддæр 
æгъдауæй йæ сæрты аппæрста. Æрхаудтæн мæ сæрыл, 
æмæ мæ бæрзæй асаст. Уый уын мæ цыбыр карьерæ... 
Цас тых хъуыди, цæмæй уыцы адæймагæн йæ æнæ- 
цард цæсгомыл ахæм æнæмæт æмæ хæлар мидбылхудт 
фæзына, уымæн! 
— Абадут, уæ хорзæхæй, кæд уын рæстæг ис, уæд. 
Арæх нæ уынын фæсивæды,— рынчын ныхасгæнгæйæ 
дзырдтæ ивæзта даргъ. Бæрæг уыди, зын дзурæн ын 
124 

кæй у, уый.— Æз ныр фынддæс азы хуыссæнæй нал 
сыстадтæн. Дохтыртæ мын зæрдæ æвæрдтой, сдзæбæх 
уыдзынæ, зæгъгæ, фæлæ ницы. 
Рынчын та ногæй бахудти: 
— Ныр смæсты дæн æмæ мæ хуыссæнæй рахызтæн. 
Дыууæ къахдзæфы скодтон — хъусут, дыууæ къахдзæ- 
фы! — уыцы амонд сымах нæ бамбардзыстут,— стæй 
мæ тъæпп зæххыл фæцыд. Мæ фазыл бабырыдтæн 
æмæ къул ныххостон. Ацы чызг кæд хъыггаг у, уæд- 
дæр ын æвзæр зæрдæ нæй, уый йæ хъæлæсæй бæрæг 
у. Хыл куы фæкæны, уæд мæм цæмæдæр гæсгæ худын 
фæцæуы. Не ’фсин дæр æм æвзæр зæрдæ нæ дары. 
Æз бакастæн Таирæмæ. Уæззау цæссыгтæ фæдгæн- 
гæ уадысты йæ рустыл. 
— Ныр уый ацыд æмæ нал æрбацæудзæн,— йæ 
ныхас дарддæр кодта рынчын.— Не ’фсинæй зæгъын. 
Ацыд æмæ раст бакодта. Уый дæр ма фенамонд мæн 
тыххæй. Хъысмæт нæ дыууæйы дæр сбаста ацы 
æбуалгъ сынтæгмæ — мæн æнæбары, уый — барвæн- 
донæй. Ныр уый фервæздзæн... Фæсивæд, мæнæн хъыг 
нæу йæ ацæуын. Мæнæн мæ зæрдæ хæры иунæг маст. 
Уыйбæрц хæрзтæ дын чи фæци, уыцы адæймагæн 
цæргæ-цæрæнбонты иунæг дзæбæхдзинад дæр ма ра- 
кæ. Кæм и рæстдзинад? 
Рынчын банцад. Иæ цæстæнгас та сарæзта, хур 
æмæ стъалыты бæсты, хатгай ирд, хатгай мигъæхгæд 
чи вæййы, уыцы арвы бæсты йæ сæрмæ мæнгард тæр- 
хонау йæхи ныллæг чи æруагъта, милуан хатты кæй 
федта, æмæ фервæзæн кæмæй нæй, уыцы цармæ. 
— Гъе, афтæ, фæсивæд,— дзырдтæ ноджы даргъ- 
,дæр ивазгæ фæллад хъæлæсæй ногæй райдыдта уый,— 
Ацыд. Æз ын раздæр дæр дзырдтон, фæлæ нæ куымд- 
125. 

та. Ныр, æвæццæгæн, афтæ стыхст æмæ йæ бон нал 
уыд. Чи зоны, иу мисхалы бæрц ма йæм тых куы оаз- 
задаид, уæд афтæ никуы бакодтаид. Æз æй зонын, цы 
адæймаджы хатт у. Уый уарзта мæн. Хъæбысæй-иу 
куы хæцыдтæн, уæд-иу мæм раззаг рæнхъæй ныхъхъæр 
кодта: , 
— Ахтол, мæнæй дын дидинæг! 
— Мæн та уыцы цъæхснаг хъæлæсы йедтæмæ ни- 
цы хъуыд фæуæлахиз уæвынмæ... Ныр ацыд... Ахæм 
æнафонмæ никуы баззад фынддæс азы дæргъы. 
Схуыст ныхас дзы никуы фехъуыстон. Мæнæн тæрс- 
гæйæ, цæугæ дæр йæ къахфындзтыл кодта. Куыстæй- 
иу куы ’рбацыд, уæд мын цагъта мæ уарзон пластин- 
кæ, кастис мын чингуытæ. О, уый уарзта мæн. Ныр 
ацыд. Æгъгъæд у... 
— Нæ,— йæ кæуын нал баурæдта Таирæ.— Нæ, нæ 
ацæудзæн. Ахæм бар æм нæй. Дæу ам иунæгæй ныу- 
уадза уый... уый... 
Уыцы рæстæг дуар æрбайгом, æмæ къæсæрыл фæ- 
зынд æрыгон хæрзконд сылгоймаг. 
— Ахтол, ай нæм диссаджы уазджытæ куы ис1 — 
хъæлдзæгæй загъта, мидæмæ æрбахизгæйæ. 
Æз никуы ферох кæндзынæн уыцы худт. Чи йæ нæ 
фехъуыста, уый мæ нæ бамбардзæн. Бирæ азты хъи- 
зæмар, цæссыгтæ, уарзт, æнхъæлмæ каст, цин баиу 
сты æмæ сæ цыдæр егъау тых фестын кодта зыр-зыр- 
гæнаг мыртæ. Уый худти рынчыны уд. 
— Уæдæ куыд, Ирæ? — Ахтол афтæ даргъ ивазгæ 
нал дзырдта.— Ныр дыккаг аз нæ фарсмæ цæры ацы 
къулбадæг чызг, æмæ кæрæдзи нæ зонæм. Хыл кæнын- 
мæ нæм æрбауайы æмæ та уайтагъд цыдæр æрбавæй- 
126 

йы. Уæд та нæм хыл кæнынмæ, арæхдæр куы цæуид. 
Ха-ха-ха... 
Худти Ирæ дæр. Худти Таирæ дæр, худтæн æз дæр. 
— Сбадут,— йæ плащ ласгæйæ дзуры Ирæ,— уæхи 
æруадзут. Абон мæ куысты æгæр бафæстиат дæн... 
— Нæ, мах цæуæм,'æгæр æнафон у,— загътон æз. 
— Ницæй тыххæй, нæ уæ ауадздзыстæм,— ис нæм 
ирон арахъхъ, сæн. Абон нæм хуын ссыди хъæуæй. 
Фæлæ мах нал ныллæууыдыстæм. Хæрзæхсæв загъ- 
там нæ зæрдæхæлар фысымтæн. Ирæ рацыд нæ фæ- 
дыл æмæ бустæхуыз хъæлæсæй дзырдта: 
— Таирæ, ныр дын фæндаг амонын нал хъæуы. 
Арæхдæр нæм цу, гормон. Чермен, ды дæр нæ ма рох 
кæн. 
Таирæ æфсæрмдзастæй лæууыд мæ цуры. Нæма 
бахус йæ цæстыхауты уымæл. 
— Цыма мын ацы бонæй фæстæмæ цæрын фенцон- 
дæр уыдзæн, афтæ мæм кæсы,— æрæджиау загъта 
уый.— Ацы æхсæв фыццаг хатт дзæбæх бафынæй уы- 
дзынæн. Цыдæр фæци мæ зæрдæйы тас. Куыд диссаг 
У адæймаджы конд! 
— Ныр ды иунæг нал дæ. Ныр дын ис хорз сы- 
хæгтæ. 
— Дзæгъæлы сæ куыд æфхæрдтон. Афтæмæй мæм 
иу тызмæг ныхас никуы скодтой. Куыд ницæйаг дæн 
сæ цуры! Райсом изæрæй цы ми кæндзынæ? 
Мæ зæрдæ мын æнахуыр æхсызгондзинад фæлмæн 
æрбалхъывта. 
— Ницы. 
— Райсом æз мæ куыст аст сахатыл фæуыдзынæн. 
Кæд дæ æвдæла, уæд ауылты рацу, æмæ киномæ ба- 
цæудзыстæм. 
127 

Æз цыдтæн æхситтæй заргæ нæхимæ, æмдзæрæнмæ. 
Фæндыди мæ бæлвырд нысаниуæг кæмæн нæй, ахæм 
хъæртæ кæнын. Мæ зæрдæйы, уарзоны фыццаг лæва- 
рау, хастон Таирæйы фæстаг мидбылхудт. Тигъыл 
лæууыд цалдæр лæппуйы æмæ цæуылдæр быцæу ны- 
хас кодтой. Сæ иу фæхицæн æмæ мын мæ раз бацахс- 
та. Æз базыДтон Сæрмæты. 
— Салам, æрдхорд! 
— Салам! 
— Уæллæй, чъыры дуры хæлд фæкодтай ды дæр,— 
загъта Сæрмæт,— æхсæв хæдзармæ нал цæуыс. 
Æз хъæрæй ныххудтæн: 
— Æмæ сымах ам цы ми кæнут? 
— Ныр фондз сахаты быцæу кæнын. Цæуыл, зæ- 
гъыс?. Уыдон афтæ зæгъынц, æвзагæн, дам, амæлæн 
нæй. Фæлæ сын æз ахæм факттæ æрхастон, æмæ сæ 
дзыхтæ хæлиуæй аззадысты. Ныртæккæ егъау ассими- 
ляцийы дуг у, уый чи нæ уыны, уый ницы фендзæн. 
Не ’взаг сабыргай цардæй кæй цæуы, уый дызæрдык- 
каг нал у æмæ йыл дзурын дæр нал хъæуы. 
X 
Дыккаг бон изæрæй Таирæ сæхимæ нæ разынд. Иу- 
цастæр рæстæг алæууыдтæн кæрты, стæй рацæйцыд- 
тæн уынгмæ. Кулдуарыл хæрзæмбæлд фæдæн Таирæ- 
йыл. 
— Аххосджын дæн, бахатыр кæн,—тыхстхуызæй 
загъта чызг.— Федтон æй. йæ цæсгом цыдæр сау 
цъæхтæ уыди. Æвæццæгæн, гуырысхо ницæуыл кæны. 
— Хорз. 
— Аст сахатыл афицерты хæдзары цурмæ бацу. 
Дыууæ акъаци бæласы бын уыдзæн нæ фембæлды бы- 
128 

нат. Гъе, æрмæст, иубон дын куыд загътон, афтæ: нæ 
размæ сæдæ метрæй хæстæгдæр ма ’рбацу: фæгуырыс- 
хо уыдзæн. Мæсты кæныс? 
— Нæ. 
— Уæдæ де ’рфгуытæ цы нытталынг кодтай? 
— Дзæбæх дæ не ’мбарын,— дзурын æз.— Цæмæн 
бахъуыд дæу, лæгмарæг кæй хоныс, уыйимæ иунæгæй 
лæгæй-лæгмæ фембæлын? 
— Иу хатт дын æй загътон: æз хъуамæ мæ зæрдæ 
сфæлтæрон тасдзинадыл. Æз хъуамæ мæхиуыл фæуæ- 
лахиз уон. 
— Ау, æмæ уымæн æндæр мадзал нæй? 
— Нæй! — мæсты кæны чызг.— Хуыздæр ма дын 
æй куыд бамбарын кæнон? 
— Кæд дæ фæнд ахæм стыр хъуыдыйыл баст у, 
уæд æй нæ бамбардзынæн,— цæмæй ныхас æгæр карз 
æмæ æнкъард ма рауайа, уый тыххæй хъазæгау дзу-4 
рын æз æмæ æдзынæг кæсын Таирæмæ. Æрмæстдæр 
искуы иуы лæмбынæг цæст равзæрстаид, йæ цæсгом 
æнкъард нæ, фæлæ тызмæгхуыз кæй у,— уымæн æмæ 
йæ фæлмæн рæсугъддзинадæй йæ ,маст дæр рог æр- 
хуымы хуызæн фæзыны. 
— Адæймаг исты стыр хъуыды кæм фена, зæххыл 
ахæмæй ницы ис. Цæуыл тох кæны адæймаг иунæгæй, 
æмæ адæм иумæ? Ницæуыл. Кæрон иу у. Лæг цы фæн- 
дзай азы цæры, уыдон истæмæй байдзаг кæнын хъæ- 
уы. Адæмы цард дæр афтæ. Æвирхъау катастрофæ 
кæнæ æндæр исты аххосæй зæхх æртхутæг фестдзæн. 
Мæн нæ фæндыд ацы из&р æгæр идейон, æгæр 
зондджын уæвын. Æз ныхас хъуамæ раздахон хъазы- 
нырдæм. О. Афтæ хуыздæр у. Мемæ æнкъард куыд нæ 
кæна, сæйрагдæр уый у. \ ’ 
9 Мæйрухс æхсæвтæ 
129 

— Мах цы хъуыддаг и, искуы зæххыл удгоймаг нал 
уыдзæн æви уыдзæн, уыимæ? — дзурын æз.— Уæдмæ 
адæймаджы зонд афтæ сырæздзæн æмæ цыфæнды ка- 
тастрофæйæ дæр бахиздзæн йæхи, наукæйы фæрцы ма 
суанг хуыссæг дæр нал уыдзæн, уымæн æмæ лæг йæ 
царды æмбис фынæйæ æрвиты. Афтæмæй йæ цæрæн- 
бон бирæ фæфылдæр уыдзæн. Æз иу журналы кас- 
тæн — ивд æрцæудзæн зæххонты биологон æмæ фи- 
зиологон конд дæр, аргъæутты куыд вæййы, афтæ сыл 
базыртæ разайдзæн. Аббн махмæ уыдон сæнттæ кæ- 
сынц, фæлæ сыл æз æууæндын. 
Æз ын сабыргай мæ къух æрæвæрдтон йе ’уæхсчы- 
тыл. Зæрдæ хоста фæдисы дзæнгæрæг. Æз æнхъæлмæ 
кастæн, чызг дарддæр цы кæндзæн, уымæ. Фæлæ уый 
ныхъхъус, цыма цæмæйдæр æфсæрмы кæны, уыйау йæ 
сæр æруагъта. Иæ рахиз цонджы хъарм, ронджы тæ- 
фау, ахъардта мæ зонд æмæ мæ буары. Æз æй тынг- 
дæр æрбалхъывтон мæхимæ. Таирæ ницы дзырдта, цы- 
ма улæфгæ дæр нал кæны, афтæ мæм фæкаст. Фæлæ 
æвиппайды уыцы æнæзæгъгæ æхсызгондзинад айсæфт: 
цыма мæн уынгæ дæр нæ кæны, цыма йæ мæхимæ кæй 
æлхъивын, уый мурмæ дæр нæ дары, уыйау æваст Таи- 
рæ йæ фындзæй базарыд цавæрдæр зарæджы мелоди. 
Æз фæмæсты дæн. 
«Уæдæ ма кæс!» — загътон мæхицæн. Фæлæ уый 
фыдæнæн нæ уыд. Уый уыд, гыццыл истæмæй дæр фæ- 
зынын æввонг чи у, ахæм ныфсы ссыгъд. 
Æз ын апъа кодтон йæ фæлмæн уадулæн. 
Чызг мын йæ армытъæпæн мæ риуыл авæрдта æмæ 
мæ йæхицæй схойæгау акодта. . 
— Цы дыл æрцыд? 
Цы мыл æрцыд, уый дзурынæн фылдæр рæстæг 
130 

хъуыд æмæ æз ныхъхъус дæй. Тарстæн мæ уарзондзи- 
надæн æнæхъола ныхæстæй. 
— Æз раст аст сахатыл лæудзынæн афицерты хæ- 
дзары цур,— загътон æмæ рацыдтæн. 
Нысангонд рæстæгмæ бахæццæ дæн амынд бынат- 
мæ. Æваст мæ буарыл дыз-дызгæнгæ æрцыд ихы 
къæрттытæ: акъаци бæлæсты бын йæ къухтæ йæ дзып- 
пыты тъыст, йæ дзыхы тамако, афтæмæй лæууыд 
Сурен. 
Чысыл фæстæдæр йæ цурмæ бацыд Таирæ. Лæппу 
сæры змæлд æмæ къухтæй амыдта цыдæртæ. Мæнмæ 
æрбайхъуыст Таирæйы цъæхснаг худын. Уыдон араст 
сты парчырдæм. Сурен æрхæцыд чызджы цонгыл. 
Мæнмæ афтæ каст, цыма æнахуыр фын уынын æмæ 
ныртæккæ райхъал уыдзынæн. О, мæн тынг фæндыд 
уыцы изæр æцæг куы нæ уыдаид, уый. 
Фæлæ алцыдæр уыди æцæг: изæрдалынгты уазал 
хъардта ме ’уаенгты, цырæгъты фæлмæн рухсмæ катай- 
гæнæгау зылдысты аууæттæ, адæм дыууæрдæм 
ьодтой мæ фæрсты, дзырдтой цыдæртæ, худ- 
тысты. 
Æз цыдтæн лæгмарæг æмæ æнахуыр чызджы фæ- 
дыл. Хъуыды кодтон цæуылдæр, фæлæ цæуыл, уымæн 
ницы зыдтон. Цыдæр æрымысыныл архайдтон æмæ 
мæ бон нæ уыд. Зæрдæйы бын, змæст донау, гуыры 
дызæрдыгдзинад. Æз уынын, Сурен Таирæйы цæсгом- 
мæ йæ сæр куыд æркъул кæны, йæ цонг ын йæ риумæ 
кУыд æлхъивы, хатгай йæхи чызгæй иу къахдзæф раз- 
Дæр куыд фæкæны æмæ йæм, фæстæмæ кæсгæйæ, куыд 
худы, уый. Цæуын сæ фæдыл, уыдон куы æрлæууынц, 
Уæд æз дæр æрлæууын. 
Фæлæ мæнæ бацыдысты паркмæ, фæаууон сты адæ- 
131 

мы гуылфæны. Уалдзыгон изæрты бирæ адæм вæййы 
ам. Тæссаг у, сæ фæд сын куы нал ссарон, уымæй. Мæ 
цыд фæтагъддæр кодтон. Агурын сæ цæстæнгасæй. 
Бынтон хæстæгмæ ауыдтон Сурены фæсонтæ. Уый 
æнæнхъæлæджы фæстæмæ фæкаст. Фæлæ, æвæццæ- 
гæн, мæн нæ бафиппайдта адæмы æхсæн. 
Чызг æмæ лæппу фалæмæ баивгъуыдтой Терчы 
былтыл. Иу ран, дон бæрзонд былæй æхсæрдзæнау 
кæм хауы, уым былгæрон æрлæууыдысты. Ныр Суре- 
ны къух æнцади Таирæйы уæхсчытыл. Бæрæг уыди, 
йæхимæ йæ æлхъивæгау кæй кæны. Чысыл фæстæдæр 
сæ фæндаг адардтой дарддæр. Цыдысты сабыр къах- 
дзæфтæй. Æхсæв афтæ ныммæйдар, æмæ мæ разæй 
цы дыууæ адæймаджы цыд, уыдон æндæргты бæсты 
уыдтон тæнæг мигъы бындзыгау фæлурс стъæлф. Уый 
Таирæйы урс къаба уыд. Æз сæм бынтон хæстæг ба- 
цыдтæн. Уыдон паркæй ахызтысты. Мæнæ зæронд 
дыргъдон. Ам цырæгътæ нæ судзынц, ам ингæнау та- 
лынг вæййы æхсæв, ам тæссаг у бæлæсты алы сыфтæ- 
ры сыр-сырæй дæр. Таирæ æрлæууыд. Фæлмæн уддзæф 
мæм æрбахаста йæ хъæлæс: 
— Фæстæмæ раздæхæм. 
Сурен ницы сдзырдта. Æз сæм ноджы хæстæгдæр 
бацыдтæн. Ныр дзæбæх уынын лæгмары æндæрК Таи- 
рæ йæ цурæй рацæйцыд. Сурен ын ацахста йæ астæу. 
Чызг архайы йæхи феуæгъд кæныныл, хъуысы йæ 
хъæр. 
-- Иуварс! 
Æваст дзы йæхи ратыдта, лидзæгау ракодта мæны- 
рдæм. Фæлæ та йæ ногæй фæсте йæ цонгæй ацахста 
Сурен. Тыхджын риуыгъдæй чызг бахауд лæгмары 
хъæбысмæ. Ныр ын фервæзæн нал и... 
132 

— Ч’ермен! — мæ хъустыл æруад Таирæйы кæуын 
хъæлæс. 
Дь1ууæ гæппæн февзæрдтæн сæ уæлхъус. Чызг фе- 
уæгъд Сурены къухтæй æмæ алыгъд Терчы былтыл 
уæлæмæ. Æваст мæ галиу фарс судзгæ срыст, мæйдар 
æхсæв, æбуалгъ цъæхахстгæнгæ, цъилау ныззылд мæ 
алыварс, æмæ цыдæр фæдæн. 
* * * 
Хъуыды ма кæнын уыцы бон. Уæд фыццаг хатт æр- 
æмбæрстон мæхи. Мæ буар цъæх цырен уагъта, улæфт 
мын нæ фаг кодта, дуне æнæхъæнæй дæр фестад судз- 
гæ æнтъыснæгдзинад æмæ æртыхст мæ риуыгуыды- 
рыл. Æз куырдтон дон, фæлæ мын дзуапдæттæг нæ 
уыд. Æвæццæгæн, мæ хъæлæс афтæ лæмæгъ уыди, 
æмæ мын мæ дзырд ничи хъуыста. 
Æз хъуыстон дуары хъинц æмæ кæйдæр худын. 
Хæстæгæй-хæстæгдæр мæм кодта æнахуыр уынæр, 
кæйдæр къæхты хъæр рисгæ нæрыди мæ хъусты. Тых- 
каст кæнын кæмæдæр. Бæзджын мигъы æвзарын дыу- 
уæ урс æндæрджы. Сæ иу мæм æргуыбыр кодта, йæ 
уазал къухы арм мын арæхсгæ æрæвæрдта мæ ныхыл. 
— Тыхсгæ ма кæ,— хъуысы нæлгоймаджы хъæ- 
лæс.— Операци фæрæстмæ... дыууæ... дæ къæхтыл... 
Дарддæр цы дзырдта, уый нал равзæрстон. Ногæй 
куы æрчъицыдтон, уæд мын дзæвгар фенцондæр. Мæ 
сæрмæ царыл зилдух кодтой цыдæр аууæттæ. Мæ 
Цаест ахастон уаты къуымтыл. Сæ хуыссæнтæй мæм 
худæндзастæй кастысты æнæзонгæ адæм. 
— Куыд у? — бафарста чидæр. 
— Хорз у! — æз архайын мæ мидбылты бахуды- 
нЬ1л. Нырма ныр бамбæрстон, рынчындоны кæй дæн, 
133 

уый. Мæ зæрдыл æрбалæууыд уыцы æхсæв. Сурен мæ 
кардæй куы ныццавта, уæдæй нырмæ цас рæстæг ра- 
цыд, уый нæ зонын. 
Цы фæци Таирæ? Æз хатын, хъуыды кæнын мæ 
бон нæу. Мæ цæстытæ бахгæдтон. Æнкъарын, чидæр 
мæ уæлхъус кæй лæууы, уый. Æз ракастæн æмæ фед- 
тон Сæрмæты тыхстхуыз цæсгом. 
— Чермен... куыд... куыд дæ? 
— Куыдз къуылыхæй нæ мæлы,— дзуапп дæттын 
æз. 
— Лæппутæ мæнæ дуармæ лæууынц. Се ’ппæты нæ 
уадзынц,— цингæнгæ дзуры Сæрмæт. 
— Сослан дæр? 
. — Сослан... нæй. 
— Кæм и? 
Сæрмæт дзæвгар рæстæг ницы дзырдта. Æрæ- 
джиау загъта: 
— Дыууæ боны размæ йæ мад амард... 
Æнахуыр судзаг ссыд мæ хъуырмæ. Мæн фæндыд 
кæуын, кæуын æнæфсæрмæй... 
Уыцы бон мæм изæрæй æрбацыд Таирæ дæр. Урс 
халат йе ’уæхсчытыл æппæрст. йæ къухы цыдæр тых- 
тон. Уый æрбадт мæ цуры бандоныл. Цыма мæ дзæ- 
бæх нал фæсмæры, уыйау мæм æдзынæг касти. 
— Æз нæ зонын, ды мын бахатыр кæндзынæ æви 
нæ... 
Иæ ныхас ын æрдæгыл аскъуыдтон... 
—Уый тыххæй ма дзур. Фæлтау мын зæгъ, фыц- 
цаг хатт дæ институты кæрты куы федтон, уæд... 
— Цæуыл куыдтай? — мæ ныхас мын исы Таирæ. 
Æмæ йæ иннæтæ куыд нæ хъусой, ахæм сусæг хъæ- 
лæсæй дзуры:— Уыцы бон æз ме ’мбал чызгмæ уыдтæн 
134 

сымах æмдзæрæны. Уый мæ хуыдта уæ хъазтизæрмæ. 
Æнхъæлдæн, Азæйæн райгуырæн бон уыд. Азæйы æз 
зонын ме ’мбалы ныхæстæй. Æз нæ бакуымдтон æмæ 
нæхимæ рацыдтæн. Кæрты мæ федта Сурен. Фембæлд 
мын снысан кодта. Уыцы рæстæг кæцæйдæр фæзынд 
-Зауыр. Смæсты, лæппуимæ кæй лæууыдтæн, ууыл. 
’ Тынг мæ бафхæрдта... 
Таирæ арф ныуулæфыд. 
— Ды зоныс, мæ алы къахдзæф дæр рæдыд у... Су- 
рены æрцахстой. Дзæгъæлы йыл гуырысхо кодтон... 
Знон изæр лæгмарæджы дæр ссардтой... Куыд æвзæр 
рауадысты хъуыддæгтæ, куыд æвзæр... 
Дзæвгар рæстæг ницыуал сдзырдта Таирæ. Иæ бы- 
натæй фестад. Мардмæ кæсæгау сæргуыбырæй лæу- 
уыд мæ уæлхъус. 
— Ныххатыр мын кæ... 
— Курын дæ, уый тыххæй ма дзур. 
Æвиппайды чызджы уазал былтæ андзæвыдысты 
мæ русыл. 
— Æз дæ уарзын...— загъта уый æмæ тагъд-тагъд 
ацыд палатæйæ. 
Гъе, уыдон уын мæ хабæрттæ. Æртæ къуырийы 
фæстæ рацыдтæн рынчындонæй. Мæ фæндаг акодтон 
Таирæйы хæдзарыл. Мæ къух дуар бахойынмæ куыд- 
дæр систон, афтæ уатæй райхъуыст нæлгоймаджы дзу- 
рын: 
— Цы уыди, уымæн гæнæн нал ис. Дунейыл чи ни- 
куыма æрцыд, ахæм хабар нæу. 
Мæ къух æрхауд æнæбонæй. Цы уыдтæн, уымæй 
афтид хъус фестадтæн. 
— Нæлгоймæгтæ се ’ппæтдæр æмхуызон сты. Æл- 
135 

гъыст фæут» æлгъыст!.. — уый уыди Таирæйы кæуын 
хъæлæс. 
Æвиппайды дуар фегом, æмæ къæсæрæй рахызт 
Зауыр. Иæ цæсгомыл хъазыд æнахуыр цин. Мæн куы 
ауыдта, уæд фæлæууыд. 
— Ды дæр ам дæ «болелыцик»? 
Æз æм ницы сдзырдтон. Уый мæм йæ цæст фæны- 
къуылдта, ме ’уæхск мын рог æркъуырдта æмæ тыргъ- 
ты асинтыл бынмæ æрызгъордта. 
Æз æрвдзæфау лæууыдтæн дуаргæрон. Фæлæ æвип- 
пайды хæрдмæ фæхаудтæн: сыхаг уатæй райхъуыст 
хонгæ цагъды мелоди, стæй Таирæйы хъæр: 
— Мæ бон уæ нал у! Ныууадзут уæ пластинкæ! 
Ныууадзут æй!!! 
Æз алидзынмæ хъавыдтæн ацы хæдзарæй. Фæлæ 
фæстинонæй æгæр лæмæгъ уыдтæн æмæ сæргуыбырæй 
рацыдтæн уынгмæ. 

Малиев Васо Георгиевич 
Лунные ночи 
Редактор А. И. Ц а р у к а е в. Художник Б. П. Г а с с и е в. 
Худож. редактор У. К. К а н у к о в. Техн. редактор Е. У. Д а т р и е в а. 
Корректоры И. Д. Каболова, В. Т. Дзодзикова. 
Сдамо в набор 19-У1-1965 г. Подписано к печати 14-Х-1965 г. Формат бумаги 
70х1081^32. Печат. листов 5,82. Учетно-изд. лист. 4,67. Заказ № 735. Изд. № 51. 
Тираж 2000. ЕИ 01299. Цена 14 коп. 
Северо-Осетинское книжное издательство, г. Орджоникидзе, 
ул. Димитрова, 2. 
Республиканская книжная типография. г. Орджоникидзе, 
ул. Тельмана, 16. 

