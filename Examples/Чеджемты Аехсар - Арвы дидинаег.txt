Чеджемты Æхсар 
АРВЫ 
ДИДИНÆГ 

Чеджемты Æхсар 
АРВЫ 
ДИДИНÆГ 
Зарджытæ 
Гасситы Викторы номыл 
рауагъдадон-полиграфион куыстуат 
ДЗÆУДЖЫХЪÆУ 2010 

84BРос-Осет) 
4-20 
В оформлении книги использованы фрагменты картин 
ХАДЖУМАРА САБАНОВА 
Чеджемты Æ. 
4-20 Арвы дидинæг [Текст]: зарджытæ/ Чеджемты Æ. - Дзæу- 
джыхъæу: Гасситы Викторы номыл рауагъдадон-полиграфион 
куыстуат, 2010 - 256 ф. 
Чеджемов А. 
Небесный цветок. 
84BРос-Осет) 
13ВЫ 978-5-91139-152-2 
) Чсджсмов А. 3., 2010 
> Чсджсмты Г 3., оформлсмис, 2010 

ÆХСАР 
Æхсар... у хæхтæн се ’муæз дзырд нæ Иры, — 
Уый домы царды стыр хьару лæгæй. 
Æхсар цы зæхх, цы хохбæсты нæ зилы, 
Уым цин, цыш æмæ амонд арæн нæй. 
Мæ фыдæн срухс и ноггуырдæй йæ зæрдæ, 
Фырбуцæй рад хуымгæнæожы хæдз.ар. 
Æмæ хæхбæсты хорз нæмтшы хуыздæршæй 
Чысыл лæппуйыл сæвæрдтой «Æхсар». 
Уый райрæзти, цьæх рæгъты уындæй ради, 
Æмæ йæм сидти хосгæрсшы фæтæн. 
Цыма бабайæн хуры ног шын рарди, — 
Æз уыцы ныллæг, саулæгъз гуырд уыдтæн. 
Фæлæ мæ уæд цæуыл домдта мæ сагъæс? — 
Мæ тох, мæ куыст — мæ дзыллæйы цытæн. 
Æхсар... О, уыцы стыр номы уæззау хæс 
Бæрзонддæр рæзын нал бауагъта мæн. 
5 

РАЙГУЫРÆН ЗÆХХ 
Бæстæтæ бирæ сты, дуне — уæрæх, 
Цард цæ æнхъæвзы фæрнæй. 
О, фæлæ мады ад, райгуырæн зæхх, 
Зонын æрмæстдæр дæуæй! 
Балцы уон искуы: хæстæг æви дард, 
Амонд мæн хурмæ хæссы, 
Æмæ Ирыстон, цыма у мæ мад, 
Афтæ мæ фæдыл кæсы. 
Бауарзтон раджы нæ фæндыры цагъд, 
Ме уæнгты рог цин зылди. 
Арвæн йæ бæрзæндты урс цæргæс тахт,— 
Уый кæд мæ зæрдæ уыди. 
Ирæн йæ куывды бон — цин æмæ хъазт, 
Амонд Хуыцауæй куырдтон. 
Ам æз лæппуйæ мæ сызгъæрин уарзт 
Зæдтæн иронау дзырдтон. 
Бæстæтæ бирæ сты, дуне — уæрæх, 
Цард цæ æнхъæвзы фæрнæй. 
О, фæлæ мады ад, райгуырæн зæхх, 
Зонын æрмæстдæр дæуæй. 
6 

СЫЗГЪÆРИН БАЗЫРТÆ 
Мæ рагуалдзæг мæм ивгъуыд бонтæй нал зыны, 
Мæн та зæгъын æдзухæй дæр фæндыд: 
Мæ зæрдæйы дыууæ сызгъæрин базыры 
Сымах ыстут, мæ мад æмæ мæ фыд. 
Æз цардамонд уæ къухты хъармæй базыдтон, 
Мæ зæрдæйы — уæ цин æмæ уæ рис. 
Æз удæнцой уæ цæстæнгасы агуырдтон, 
Уæ уды рухс мæ зарджыты дæр ис. 
Нæ хæдзар та — мæ рагуалдзæджы хъарм ахстон, 
Ам хъæлдзæг бонтæ цас арвыстон, цас! 
Æз ацы ран зæрдæйы бынæй бауарзтон 
Ирон зарæг, ирон рæсугъд ныхас. 
Куы фæмысын мæ рагуалдзæг йæ фынтимæ, 
Уæд цард цыдæр цин рагбонтæй хæссы. 
Цы фæцардтæн мæ мад æмæ мæ фыдимæ, 
Ныр дæр мæм уый рæсугъд аргъау кæсы. 
Мæ сабыр мад — фæлмæн уалдзæг, æнцонцæрæн, 
Мæ фыд — фæскъæвда хурбоны æнгæс, 
Уæ сыгъдæг номæй амæндты бæрзонддæрæн 
Лæвар кæнын мæ хуыздæр зарæг æз. 
Мæ рагуалдзæг мæм ивгъуыд бонтæй нал зыны, 
Мæн та зæгъын æдзухæй дæр фæндыд: 
Мæ зæрдæйы дыууæ сызгъæрин базыры 
Сымах ыстут, мæ мад æмæ мæ фыд. 
7 

ЗАМАНХЪУЛЫ ЗАРÆГ 
Фыдæлты Заманхъул — мæ сызгъæрин бæстæ, 
Йе ’рвхуыз къуыбырты æхсæн 
О, ацы хъæубæстæ, о, ацы хъæубæстæ 
Схаста йæ хъæбысы мæн. 
Нæ фæрныг хистæртæн сæ уæздан ныхасы 
Ам федтон царды æгъдау. 
Уæд ме ’рыгон азты, уæд ме ’рыгон азты 
Амондджын чи уыд мæнау?! 
Цы азтæ уыдысты, цы рухс бонтæ згъордтой! 
Чи ’мбæрзта цардæн йæ уæз?! 
Арвыл-иу цæргæстæ уæд зилахар кодтой, 
Зæххыл та кафыдтæн æз. 
Фыдæлты зарæг ныл цыт-амондæн бафтыд, 
Амонд та зарæгау тахт. 
Хур-иу кæмæ симдта, мæй-иу кæмæ кафыд, 
Уый уыд «Заманхъуйлаг цагъд». 
Рæсугъд у Ирыстон йæ дзыллæйы хæрзтæй, 
Ир нын фæцæрæд фæрнæй, 
Фæлæ мæ зæрдæйæн райгуырæн хъæубæстæй 
Адджындæр, уарзондæр нæй . 
Зæрдæ куыд тынг райы нæ уалдзыгон бонтæй, — 
Амонд нæм семæ æртахт. 
Нæ Иры бæстæмæ нæ Дурджын Бæрзондæй 
Хъуысы «Заманхъуйлаг цагъд». 
8 

ЧЕГЕМ 
Хуссары фидауц — Асыйы бæстæ, 
Мæ уд дзы ахсы ирон ныхæстæ. 
Кæддæр ирон дзырд Чегемты комæй 
Уарийау тахти базырæнгомæй. 
Чегемы хъæлæс мæ хъустыл уайы, — 
Хурæртæх цыма мæ удыл тайы. 
Цæй амондджын у, зæрдæйы фæндйаг 
Зæххыл кæмæн ис фыдæлты уидаг! 
Толдзгуыны рæгътыл — Чегемты æрдуз, 
Мæ рагфыдæлтæн сæ артдзæсты рухс. 
Ацы нæртон зæхх æд тулдз бæлæстæ 
Чегемæн уыдис йæ уды бæстæ. 
Ардыгæй хъуысыд бæрзонд уæларвмæ 
Кæстæрты зарын, хистæры арфæ. 
Цæй амондджын у, зæрдæйы фæндйаг 
Зæххыл кæмæн ис фыдæлты уидаг! 
Фæрæскъæтты дæр — Чегемты хуымтæ, 
Фыдæлты дзуæрттæн — сæ хоры хуынтæ. 
Сæ рагон нæмттæ рох не сты абон: 
Чегемты адаг, Чегемты суадон. 
9 

Зæххыл зæрин хур йæ тын куыд уафы, 
Фыдæлты артдзæст мæн афтæ тавы. 
Цæй амондджын у, зæрдæйы фæндйаг 
Зæххыл кæмæн ис фыдæлты уидаг! 
Ивгъуыд заманты Хъæрмæдонгомы 
Уыд аст Гæналы, — чи ма цæ зоны?! 
Сæ фæндырдзагъдæй Чегемты мыггаг 
Ам хæхтæн дзырдтой сæ зæрдæйы уаг. 
Фæлæ фыдбылыз — хъысмæтæй æрвыст — 
Иу бон цыл æрцыд фыдусы æлгъыст. 
Урс цъити ракалд æхсæвы тары, 
Уым фесæфтысты уæд авд Гæналы. 
Фыдбоны цъити нал æмæ нал тад, 
Æстæм Гæнал та дурцæндæй баззад. 
Гæналы тигъыл — æрдæгхæлд мæсыг, 
Зæронд Чегемы æрхæндæг цæссыг. 
Уæддæр нæ фесæфт Чегемы уидаг, 
Хуыцауы фæрцы — зæрдæйы фæндйаг. 
Уæдæ цы хорз у, фыдæлты уидаг 
Кæмæн ис царды зæрдæйы фæндйаг! 

МАДЫ НОМ 
Куы араст вæййæм дард балцы нæ кæртæй, 
Куы скъуырæм искуы фæндагыл нæ къах, 
Дæ сау дзыкку ысурс вæййы нæ мæтæй, 
Æмæ вæййæм дæ иунæг катай мах. 
Ныййарæг мад, ныййарæг мад, дæ номыл 
Мæ цинтæ ’мæ мæ сагъæстæ 6æт1ын. 
Æз федтон хур дæ къухтæй хуыд хæдоны, 
Дæ хуыд дзабырты базыдтон цæуын. 
Нæ рухс фæндты дын рæстæджы уынæрмæ 
Цъæх арвы тынæй къабатæ хуыйæм. 
Нæхи сæртæ ысурс вæййынц, уæддæр ма 
Нæ мадæлтæн сывæллæттæ вæййæм. 
Тæхудиаг, йæ цин æмæ рæвдыдæй 
Кæмæн бантыст дæу самондджын кæнын! 
Фæлæ нын хай куы нал вæййы дæ уындæй, 
Уæд, ехх, мæ бон, куыд тынг зын у цæрын. 
Ныййарæг мад, ныййарæг мад, дæ номыл 
Мæ цинтæ ’мæ мæ сагъæстæ бæттын. 
Æз федтон хур дæ къухтæй хуыд хæдоны, 
Дæ хуыд дзабырты базыдтон цæуын. 
11 

ВЕРЫЧКÆЙЫ ЗАРÆГ 
— Уæлладжыры ком — мæ райгуырæн зæхх, 
Уым куы федтон фыццаг хурыскаст. 
Фервитут-ма мын Дурджын Бæрзондмæ, 
Кæд мын мæ низæй иу чысыл айсид. 
Донысæрмæ тулдзкъох рæбынты 
Куыд бирæ уарзтон кæрдæгджын фæхстæ... 
Охх, цы кæнон, фервитут-ма цæм, 
Кæд мын зын сахат баххуыс кæниккой. — 
Фæлæ тыхст мады зæрдæйы фæдис 
Хохмæ нæ фехъуыст, кæрдæг нæ зоны. 
Цæрынхъуагæй йæм удхæссæг æртахт, 
О удхæссæг, дæ мад амæла. 
Бинонты амонд — хæдзары æфсин, 
Йе ’нкъард хотæм афтæ куы дзуры: 
— Арв мыл нытталынг, æнхъæлдæн, сæфын, 
Мæ иунæг ныстуан: мæ цот уæ фæдзæхст. 
Мæ бирæ цот уыл, бæргæ, фæдзæхсын, 
Фæлæ цын уæддæр тæрсгæ куы кæнын: 
Хуры тæвдæй цæ куы нæ бахизат, 
Куы мын фæриссой уазал фæндæгтыл... 
Сидзæр мæгуыр у, сидзæр мæгуыр у, 
Уайдзæфæй дæр мын рынчын кæндзысты. 
Сидзæр мæгуыр у, сидзæр мæгуыр у, 
Исчи цæм, мыййаг, тызмæг куы сдзура. 
12 

Чи уын-иу судздзæн изæр уæ цырагъ, 
Сæумæрайсомты арт уын чи кæндзæн? 
Охх, цы кæнон, охх, цы кæнон?.. 
Уæлæуыл уемæ уадзын мæ зæрдæ. 
^^;|^ 
** _* 

АМОНДДЖЫН ХÆДЗАР 
Амондджын хæдзар цæй хорз фидауы 
Бæрзонд къæсæртæй. 
Уым хистæр буц у, уым хистæр буц у 
Йæ хорз кæстæртæй. 
Амондджын хæдзар ирон æгъдауæй 
Зæххыл нæ цуды. 
Йæ сыхбæстæм уый йе ’рвхуыз рудзгуытæй 
Мидбылты худы. 
Ирон хæдзары уæздан чызджытæ — 
Ыстъалынгæстæ. 
Уым се ’фсымæртæ — ыстæхынæввонг 
Хæххон цæргæстæ. 
Хæдзары фидауц, о, бауырнæд уæ, — 
Йæ хорз кæстæртæ. 
Уыдонæй рæсугъд, уыдонæй хъæздыг — 
Нæ Иры зæрдæ. 
О райгуырæн зæхх, у де стыр амонд 
Хæдзары фарнæй. 
Тæхуды æмæ дæу чи сбуц кодта 
Йæ уды хъармæй! 
Амондджын хæдзар... Рæсугъд кæстæртæ... 
Нæ ирон бæстæ... 
Дунесфæлдисæг, ма нын бавгъау кæн 
Дæ бирæ хæрзтæ! 
14 

•’^*&;*-’-^>? « 
НÆ БУЦ ХИСТÆРТÆ 
Бирæ нын цæрат, нæ буц хистæртæ, 
Уæ фарнæй фæрнджын — ирон хæдзæрттæ. 
Сымахæй цæуынц уæ хорз кæстæртæм 
Хъæбатырдзинад, рæсугъд æгъдæуттæ. 
Ацы дунейы адджынæн баззад 
Фыдæлты уæзæг, райгуырæн бæстæ. 
Терчы донæй дæр, нæ буц хистæртæ, 
Нæ бафиддзыстæм уæ бирæ хæрзтæ. 
Карз тохы заман бæсты сæрвæлтау 
Ызнаджы гæнах уæ риутæй састат. 
Уæддæр нæ буцæй нæ цардуалдзæджы 
Уæ фæллад къухтыл бирæ фæхастат. 
Нæ Иры зæхмæ бæрзонд уæлæрвтæй 
Хъызт зымæджы дæр зæрин тын хауы, 
Æмæ рæсугъдæй хистæры зондæй 
Кæстæры амонд æфсир æфтауы. 
Цы нын баззади рæсугъддзинадæй, 
Нæ фæрныг царды уый байтаудзыстæм. 
Нæ буц хистæртæ, мах уе сконд артдзæст 
Æрхуыссын кæнын нæ бауадздзыстæм. 
15 

ФЫДÆЛТЫ ЗÆХХ 
Ме ’фсымсер Уататы Зелимæп 
О, амонд æрцæра дæ фæрнæйдзаг зæххыл, 
Мæ фыдæлты бæстæ! 
Тæхуды, мæ риуы дæу аккаг куы ссарин 
Зæрдæбын ныхæстæ. 
Ацы нæртон зæххыл нæ фыдæлты намыс 
Хуры мæсыгау лæууы. 
Адæмы цæсгæмттæй цардмæ цы рухс кæлы, 
Уый нæм фыдæлтæй цæуы. 
Райгуырæн бæстæйы мæ зæрдæйы зарæг 
Уæлæрвтæм æххæссы. 
Нæ ирон зæххæн мæм йæ фæндаджы дур дæр 
Сызгъæрин куы кæсы. 
Дæ ныййарæг мад дын рæвдаугæ кæм дзырдта: 
«Айрæз мын, айрæз фæрнæй», 
Гыццылæй дæ къахвæд цы зæххыл ныууагътай, 
Уымæн æнæ уарзгæ нæй. 
Райгуырæн бæстæйæн йæ хур дæр фæлмæн у, 
Зынаргъ у йæ зæхх дæр. 
У ацы арвы бын мæ уарзон Ирыстон 
Дунеты дзæбæхдæр. 
Ацы фыдæлты зæхх... Цард дзы цæрынæн у: 
Равдис дæ зæрдæйы уаг, 
Макæй фæриссын кæн, ’взæрдзинад ма ракæн, — 
Хорзæн æрмæст уый дæр — фаг. 
16 

Мæ райгуырæн бæстæ... Уый мады æнгæс у 
Æмæ у бæркадджын. 
Мæ фыдæлты зæххæн кæд мады хъæлæс и, 
Кæд уымæн у адджын. 
Кæстæры барæвдау, бацин кæн хистæрыл, - 
Цард у æгъдауæй æххæст. 
Райгуырæн бæстæйы амондæн чи цæры, 
Амондджын уый у æрмæст. 
^м* 
Центральная 
библиотека 
г.Владикавказа 

КЪОНАЙЫ ХЪАРМ 
— Нана, дсе конд арт цы хъарм 
вæййы! 
— Мæ гыццыл хур, уый æрмæст 
арты хьарм нæу. Уый къонайы хъарм 
у, къонайы... 
Мæ фарсмæ-ма æрбад, мæ хур, кæстæр дæ, 
Æмæ дæ зæрдыл иу хъуыддаг лæууæд: 
Фыдæй йæ фырт куынæ цæуа хуыздæрмæ, 
Кæнынц уæд адæм сомыбон фыдвæд. 
Дæхи удау дæ Фыдыбæстæ хъахъхъæн, 
Рæстæй Хуыцауыл бафæдзæхс дæхи. 
Нæй атæхæн æнæбазыртæй маргъæн, 
Æнæрхъуыды лæг фесафы йæхи. 
Зæхх мад у, зæгъгæ, баззади ныхасæн, 
Æмæ йæ мадау сбуц кæнын фæраз. 
Æгас бæстæ, æгас дуне ис уарзæн, 
Ды мын зæрдæйæ райгуырæн зæхх уарз. 
Фыдыбæстæ у иунæг хæзна, уарз æй, 
Йæ сæрвæлтау мын ма фæтæрс зынтæй. 
Цы зæххыл цæуынц хорз хистæртæ разæй, 
Уым кæстæртæн æгуыдзæг уæвæн нæй. 
У алчи дæр йæ буц мадæн фæлмæн хур, 
Æмæ дæ царды макæй зæрдæ сæтт. 
Искæй зæрдæ ку’асæттай, мæ хъæбул, 
Дæхи зæрдæ дæр афаз уыдзæн уæд! 
18 

МÆ ДЗÆБÆХ МАД 
Ирон æфсарм, ирон уæздан хъуыды, 
Тæхуды, бавæр фæндыры зæлты! 
Ныййарæгæй куыд тынг фидауы зæхх, 
Тæхуды, уый ирон зарæгæй зæгъ. 
Кæй буц рæвдыдæй байрæзы хъæбул, 
Хъæбул кæмæн у йе стыр ныфс, йæ хур 
Кæй къухтæй цæуы хæдзары бæркад, 
Уый царды цин у, царды фидауц — мад. 
Мæ фæлмæн мад у уалдзæджы æнгæс, 
Хæххон бæстæйы дидинæгджын фæз. 
Зæрдæйы хорзæх, конд æмæ уындæй 
Мæ мады хуызæн ацы зæххыл нæй. 
Фæриссын мæ нæ бауагъта хъысмæт, 
Ды дæ, мæ мад, мæ цин æмæ мæ мæт, 
Дæ сыгъдæг ном, дæ намысæй уæлдæр 
Зæххон хæрзты ’хсæн ницы ис æндæр. 
У мадæй хъæздыг алцæмæй хъæздыг. 
Мæ дзæбæх мад — мæ амонды мæсыг, 
Дæ уарзт æмæ дæ рухс уды тæмæн 
Мæ царды фæндаг срухс кодтой мæнæн. 
Ирон æфсарм, ирон уæздан хъуыды, 
Тæхуды, бавæр фæндыры зæлты! 
Ныййарæгæй куыд тынг фидауы зæхх, 
Тæхуды, уый ирон зарæгæй зæгъ. 
19 

УАРЗОНДЗИНАД 
Уарзондзинад, сызгъæрин фестай ды, 
Дæ цин зæрдæйы базыртыл тæхы. 
Бæрзонд арвыл дæуæй бæрзонддæр нæй, 
Дæ рухсæй рухс — ыстъалытæ ’мæ мæй. 
Уарзондзинад — зæххон хæрзты хуыздæр, 
Уарзондзинад, Ирыстоны æрцæр. 
Ирон хæдзæрттæм боны фарн æрхæсс, 
Дæуæй хъæздыг, дæуæй амондджын — æз. 
Хурау тавы уарзондзинад дардыл, 
Царды цин йæ рухс тынтæй кæлы. 
Амондджын дыууæ зæрдæйы арвыл 
Уарзондзинад иу ахстон кæны. 
Уарзондзинад у Уазайы бæрзонд, 
Сыгъдæг фæндтæ, сызгъæрин уды конд. 
Уарзондзинад — фæндыры дзургæ цагъд — 
Зæрин зæлтæй мæ зæрдæмæ фæтагъд. 
Цыфæнды зæгъ, куыд фæнды йыл фæдзур, 
Уарзондзинад — рæсугъд царды бындур. 
Мæ зæрдæ дзы ысбазырджын, ысрог, 
Зæххыл цыма цæрын райдыдтон ног. 
Хурау тавы уарзондзинад дардыл, 
Царды цин йæ рухс тынтæй кæлы. 
Амондджын дыууæ зæрдæйы арвыл 
Уарзондзинад иу ахстон кæны. 
20 

ХЪÆУУОН ИЗÆРТÆ 
Куыд диссаг ысты хъæууон изæртæ, — 
Базырджын кæнынц усгуры зæрдæ. 
Ирон фæндырдзагъд дæ уатæй хъуыстон, 
Æз та дыл , чызгай, мæ зарæг фыстон. 
Мæ зарæг фыстон рудзгуыты рухсмæ, 
Ыстъалытæ ’мæ фæлмæн мæйрухсмæ. 
Мæ зарæг фыстон зæрдæйы зæлтæй, 
Дæ фæндырдзагъды рæсугъд уылæнтæй. 
Нанайы буц чызг, мæ цæстыл уайы, 
Куыд рæсугъд уыдтæ дæ цъæх къабайы! 
Цыма райгуырдтæ усгурты мæтæн! 
Сырх дидинæгау — дæ сырх сæрбæттæн. 
Дæ бæзджын дзыкку — зулаив фастæй, 
Куыд рæсугъд уыдтæ дæ цæстæнгасæй. 
Нæ мæ рох кæны, изæрдалынгты 
Куыд-иу æруадтæн уæ нарæг уынгты. 
Уæ рудзгуытæн-иу сæ ракомкоммæ 
Мæ зæрдæ нал каст мæ зонды коммæ. 
Фæндыд мæ, чызгай, уæ кауы рæбын 
Уæ балбæлæстæн хъæбыстæ кæнын. 
Ирон фæндырдзагъд, цæй тынг зынаргъ дæ! 
Сызгъæрин зæлтæй мæ удмæ тахтæ... 
Мæй та сындæггай йæ цалхыдзагæй 
Дæрдты фæлгæсыд бæрзонд уæларвæй... 
21 

АМОНДЫ ФÆНДАГ 
Дзалаты Ларисæйæн 
Амонды фæндаг мæн хоны цардмæ, 
Æдзух дæ сурæт лæууы мæ разы. 
Мæ уды цинæй тæхын уæларвмæ, 
Цæй амондджын у, дæу цы чызг уарзы! 
Ды кæм нæ вæййыс, æз уыцы хъазты 
Мæ фæндырдзагъдæй мæ катай сурын. 
Куы мæ бафæрсынц: «Уæддæр кæй уарзыс?» — 
Ирон фæндырæй дæ ном ысдзурын. 
Уарзондзинад у сæууон хур æнгæс, 
Сæууон хур æнгæс — зæрдæйы хъæлæс. 
Уарзондзинад у æнæныхасæй, 
Æрфыджы фезмæлд, цæсты æнгасæй. 
Мæ цардуалдзæджы цæй диссаг ысты 
Æвзонджы бонтæ, зæрдæйы цинад. 
Æрæгвæззæджы чындздзон фæлысты 
Мæн цардмæ хоны мæ уарзондзинад. 
Уарзон адæймаг у зæды хуызæн, 
Фæндагамонæг æхсæвы тары. 
Тæхуды æмæ йæ карæнты ’хсæн 
Йæ хорз амондæй бæрæг чи дары. 
Уарзондзинад у сæууон хур æнгæс, 
Сæууон хур æнгæс — зæрдæйы хъæлæс. 
Уарзондзинад у æнæ ныхасæй, 
Æрфыджы фезмæлд, цæсты æнгасæй 
22 

Амонды фæндаг мæн хоны цардмæ, 
Æдзух дæ сурæт лæууы мæ разы. 
Мæ уды цинæй тæхын уæларвмæ, 
Цæй амондджын у, дæу цы чызг уарзы. 

ЗÆДТЫ ЧЫНДЗÆХСÆВ 
’Фсатийы буц чызг Бадзинæ... 
Уымæй рæсугъддæр кæм уыд! 
Иу бон æм йе ’мсæр зæдтимæ 
Уастырджи курæг фæзынд. 
Барджыты цин æмæ дугъæй 
Кæрдæг æмризæджы рызт. 
Уастырджи урсбарц æфсургъæй 
’Фсатийы дуармæ æрхызт. 
Мады дзуар хурварс кæм бадти, 
Зæдтæ уым сарæзтой хъазт. 
Уазджытæм зæронд Æфсати 
Мидбылты худгæйæ каст. 
Разгæмтты рацыд Бадзинæ, 
Диссаг — йæ бакаст, йæ конд. 
Зæдтæ сæ ног чындзы цинæй 
Систой сæ зарæг бæрзонд. 
Циндзинад — зарæгæй кадджын, 
Йе ’гъдауæй —намысджын лæг. 
Елиа — чындзы æмдзуарджын, 
Уацилла — къухылхæцæг. 
Симынц нæртон симдæй зæдтæ, 
Цуайнæгты нард фыд нæрсы. 
Рог дымгæ арвы бæрзæндтæм 
Фæндыры зæлтæ хæссы. 
24 

Бон æмæ æхсæвы арæн... 
Мæйæ фæлмæн рухс кæлы. 
Зруджы зæрин Мадымайрæм 
Зæдты фæндараст кæны. 
Уыцы бон Иры цы ’гъдау уыд, 
Уый нæ чындзæхсæвты уæд. 
Цард нæ йæ сызгъæрин науыл 
Амонды фурдмæ хæссæд. 
Уыцы рæсугъд боны хъармæй 
Зæхх цыма хъарм у ныр дæр. 
Зæдтæ ’мæ дауджыты фарнæй, 
Ирыстон, цæр æмæ цæр! 

* ||*Ш&#ь* 
ЦАРДЫ ФИДАУЦ 
Хурагурæг чи цæуы мæйдары?! 
Бонмæ бакæс, райсоммæ фæлæуу. 
Царды фæндаг сонт рæдыд нæ бары, 
Царды зилдух мады зæрдæ нæу. 
Баззади фæрныг æмбисонд ахæм, 
Зондæн æххуыс, уалдзæгмæ фæндаг: 
«Саргъыбæх хъæздыг хæдзарæй балхæн, 
Хорз хъæубæсты бацагур чындзаг». 
Араз цард рæсугъд зæрдæйы уагыл, 
А зæххыл нæй растдзинад æндæр. 
Хорз бæх дæ нæ ныууадздзæн фæндагыл, 
Хорз сылгоймаг — амæндты хуыздæр. 
Хорз æфсинæй бузныг вæййы уазæг,— 
Дары йын йæ рæсугъд арм фынгæн. 
Хорз æфсин у царды фидауц, уалдзæг, 
Бинонтæн фæлмæн хуры хуызæн. 
Цардуарзон сылгоймагæй, тæхуды, 
Амондджын кæй ыскодта хъысмæт! 
Хорз æфсин йæ мидбылты куы худы, 
Бахуды бæрзонд уæларв дæр уæд. 
Баззади фæрныг æмбисонд ахæм, 
Зондæн æххуыс, уалдзæгмæ фæндаг. 
«Саргъыбæх хъæздыг хæдзарæй балхæн, 
Хорз хъæубæсты бацагур чындзаг». 
26 

ХЪÆБУЛÆЙ АМОНД 
Хъæбулы стыр цин цы амонд дæтты, 
Æз уый агуырдтон арвы кæрæтты, 
Æз уый агуырдтон мæ хуыздæр азты, 
Сызгъæрин хуры фæлмæн ыскасты. 
Хъæбулæй амонд — зæрдæйы мæсыг, 
Хъæбулæй амонд — мæ цины цæссыг. 
Æз æй агуырдтон хæххон уæлвæзты, 
Æрвдидинджыты сæууон ныхæсты. 
Хъæбулæй амонд, цæй тынг зынаргъ дæ, 
Бæрзонд уæлæрвтæй мæ дзырдмæ тахтæ. 
Зæрдæйы ныхас уæлæрвтæм хъуысы, 
Ныр хурау худыс мæ хъарм хъæбысы. 
Мæн афтæ фæнды, мæ адджын кæстæр, 
Бирæ куыд уарзай нæ Иры бæстæ, 
Ирон лæджы ном бæрзонд куыд хæссай, 
Фыдæлты зæххыл цытæн куыд бæззай. 
Уалдзæг рæсугъд у йæ худгæ хурæй, 
Ныййарджытæ та — сæ буц хъæбулæй. 
Цы хур мыл ракаст, цы цин æрцыди, 
О, уыцы амонд нырмæ кæм уыди! 
27 

УРС ХОХЫ МÆСЫГ 
Нæртон симдæй æрымысæм 
Нæ фыдæлты — нæ уидæгты. 
Зæххыл нæй ахæм хорз бæлас, 
Æмæ æвзæр дыргъ чи дæтты. 
Мæнæ цы хорз дæ, хи артдзæст, 
Нæ ирон зæххыл барджынæй! 
Тæхуды æмæ чи бафсæст 
Цæрынæй æмæ уарзынæй! 
Урс хохы мæсыг — урс дурæй, 
Фæлгæсы рындзæй арф коммæ, 
Лæппуйы зæрдæ усгурæй 
Цинтæ фескъæфы уарзонмæ. 
Цæй, бабуц кæнæм хистæры, 
Уый зондæй кæстæр цард ары. 
Фыдæлты фарнæй чи цæры, 
Уый нын нæ фæндаг рухс дары. 
Цæргæс йæ уды дзæбæхæн 
Арвыл тæхгæйæ фидауы. 
Бирæ цæрат, ирон зæххыл 
Йæ уарзондзинад чи тауы. 
Нæ райсом боны фæндтимæ 
Фидæнмæ хуыздæр акæсæм. 
Фæндыры дзургæ зæлтимæ 
Иры фарн дарддæр ахæссæм. 
28 

Нæртон симдæй æрымысæм 
Нæ фыдæлты — нæ уидæгты. 
Зæххыл нæй ахæм хорз бæлас, 
Æмæ æвзæр дыргъ чи дæтты. 
Мæнæ цы хорз дæ, хи артдзæст, 
Нæ ирон зæххыл барджынæй! 
Тæхуды æмæ чи бафсæст 
Цæрынæй æмæ уарзынæй! 
^ЙУ|#^ 

МÆ ЦЪÆХЦÆСТ УАЛДЗÆГ 
Мæ сабыр уатмæ хуры тын æртахт, 
Зæрин хуры тын амонды хуызы. 
Мæ уды цинæй мæ фæндыры цагъд 
Сызгъæрин зæлтæй уæлæрвтæм хъуысы. 
Мæ рухс хуры тын, мæ цъæхцæст уалдзæг, 
Ды мæм æрцыдтæ арвы хæдзарæй. 
Æгас цу, уæдæ, Хуыцауы уазæг! 
Бузныг, Уæлæрвтæ, уæ буц лæварæй. 
Æз дын фæлмæн цард, удæнцой курын 
Сæууон райсомтæ, мæйрухс изæртæй. 
Æрбайхъус-ма мæм, дæуимæ дзурын 
Ирон фæндыры æхсызгон зæлтæй. 
Нæй амондджындæр зæххыл мæхицæй, — 
Цы хур мæм æркаст бæрзонд уæларвæй! 
О Мады Майрæм, табу дæхицæн, 
Æз хурау худын дæ буц лæварæй. 
Мæ цин æвæрын ирон зарæджы. 
Мæнæ цы хорз у зæрдæйæ уарзын! 
Мæ дунейы рухс, дæ дыууæ цæсты... 
Кæсын цæм æмæ царды цин нуазын. 
Арвы дидинæг, дæуыл æй барын, 
Дæуæй рæсугъддæр цы ис лæварæн?! 
Мæ цъæхцæст уалдзæг, нæ йæ æмбарын, 
Зæххыл æнæ дæу нырмæ куыд цардтæн?! 
30 

МÆ ЦИНЫ СТЪАЛЫ 
Дæуыл мæ зæрдæ цы ныфсæй дарон, 
Дæ мæтæй æви дæ уарзтæй риссон? 
Дзырдты хуыздæрæн цы дзырд ыссарон, 
Мæ риуы арфæй цы зæлтæ сисон? 
Арвы хуызтæ дын арвыæрдынæй 
Зæхмæ æрисин — мæ уды лæвар, 
Фæлæ цæм уæддæр, тæрсын æз уымæй, 
Куынæ байгом уа дæ зæрдæйы дуар. 
Уæд та, бæлæстæ, дзырдамонд райсон 
Уæ цъæх сыфтæрты сыбар-сыбурæй, 
Мæ зæрдæмæ кæд иу фæлмæн райсом 
Сызгъæрин иу тын æрхауид хурæй. 
Тæхуды, базон, кæй уындæй тайыс, 
Кæй ныфсæй цæрыс, кæй рæсугъд фæндтæй. 
О хъал Терчы дон, куыд тындзгæ уайыс, 
Зæгъ-ма мын исты дæ урс уылæнтæй. 
Мæ цины стъалы, бæрзонд уæларвæй, 
Тæмæнтæ калыс бæрзонд уæларвæй. 
Зæрдæйы бынæй цы дзырдтæ сисон, 
Цы зæлтæ сисон мæ риуы арфæй? 
31 

НÆХИМÆ ЦÆУЫН 
Мæ уарзон хъæумæ мæн хоны абон 
Быдираг фæндаг, 
Æмæ та райхæлд æрвдидинæгау 
Мæ зæрдæйы уаг. 
Мæн уарзондзинад йæ рухс базыртыл 
Цы хъæумæ хæссы, 
Уым ацы бонмæ мæ ныййарæг мад 
Æнхъæлмæ кæсы. 
Чындздзон чызджытау æрвдидинджытæ 
Бæрзонд къуыбыртæй 
Мæ размæ згъорынц тæмæнтæкалгæ 
Æнгом дзыгуыртæй. 
Æз дæр-иу афтæ кæддæр, мæ буц мад, 
Дæ размæ згъордтон, 
Дæ фæлмæн бахудт, дæ рæвдыд ныхас 
Нæ ферох кодтон. 
Мæнæн мæ зæрдæ ды срæсугъд кодтай 
Дæ къухты хъармæй. 
Амонды дуар мын ды байгом кодтай 
Ирон æфсармæй. 
Мæн уарзондзинад йæ рухс базыртыл 
Цы хъæумæ хæссы, 
Уым ацы бонмæ мæ ныййарæг мад 
Æнхъæлмæ кæсы. 
32 

Мæнæуы зад хуым йе ’фсирты змæлдæй 
Мæ фæллад суры. 
Зонгæ хъæлæсæй сызгъæрин быдыр 
Дæ ном ысдзуры. 
Куыннæ цин кæнон, — нæхимæ цæуын, 
Нæхимæ здæхын. 
Адайы ’фцæгæй Дурджын Бæрзондмæ 
Цæргæсау тæхын. 
Цæй амонджын у уымæн йæ къона, 
Йæ цæрæнбынат, 
Кæмæ рауайдзæн мидбылты худгæ 
Йæ ныййарæг мад! 
Мæн уарзондзинад йæ рухс базыртыл 
Цы хъæумæ хæссы, 
Уым ацы бонмæ мæ ныййарæг мад 
Æнхъæлмæ кæсы. 

ФÆЛМÆН ХУР 
Цæмæ бæллыдтæн мæ цæргæбонты, 
Æз уый ыссардтон дæ уынд, дæ конды. 
Æз никуы федтон ахæм рæсугъды, 
Мæй кæмæй кæсы, хур кæмæй худы. 
Уарзондзинад у мæ царды бындур, — 
Зæрдæйы арвыл рæсугъд фæлмæн хур. 
Амæндты хуыздæр, мæ цин мын райхал, 
Сызгъæрин уалдзæг мæ риуы райхъал. 
Мæ цин мын райхал, фæсур мæ катай, 
Ды мын базыртæ тæхынмæ радтай. 
Мæн та хæрзамонд æндæр нæ хъуыди, 
Фырдиссагæй мæ тæхын фæндыди. 
Цæмæ бæллыдтæн мæ цæргæбонты, 
Æз уый ыссардтон дæ уынд, дæ конды. 
34 

АРВÆЙ ЦЫ КУРЫН 
Зæххыл цæмæ бæллын, арвæй цы курын, 
Уый æз мæ зæрдæйы уадындзæй дзурын. 
Дзурын æй, о мæ хур, хуссар уæлвæзтæн, 
Дзурын æй тар хъæды сатæг бæлæстæн. 
Фæлæ йæ дæуæн та, цæй-ма, куыд зæгъон? 
Хуры тын курынмæ хурмæ куыд тæхон? 
Арвмæ дæр, зæхмæ дæр дзурын дæ номæй, 
Дзурын цæм кувæгау сусæг-æргомæй. 
Зæрдæйы циндзинад барæй æмбæхсын — 
Мæ уарзондзинадæн раргомæй тæрсын. 
Зæххыл цæмæ бæллын, арвæй цы курын, 
Уый æз мæ зæрдæйы уадындзæй дзурын. 
Дзурын æй æхсæвтæн, дзурын æй бонтæн, 
Дзурын æй Арыхъхъы Дурджын Бæрзондæн. 
Исчи мæ фехъусдзæн, исчи — нæ зонын, 
Ехх, уæддæр æз мæхи амондджын хонын. 
Уарзонæн а зæххыл хорзæй цы курын, 
Уый æз мæ зæрдæйы уадындзæй дзурын. 
Уалдзыгон арвыл, дам, ирддæр у стъалы, 
Бæлас дæр дидинæг уалдзæджы калы. 
Уарзт та æмбæхст цин у, зæрдæ дзы райы, 
Амондджын рухс фидæн цæстытыл уайы. 
35 

КÆДДÆРЫ УАЛДЗÆГ 
Ахæм рæсугъд уалдзæг 
Никуы уыд а бæсты. 
Уалдзæг фæндырдзагъдау 
Баззад мæ сагъæсты. 
Уæдæ цæй диссаг дæ, 
Базырджын азты рад. 
Хурхæтæн афоны 
Бамбæрзтон уарзты ад. 
Зæххыл кæй мысыдтæн, 
Арвыл кæй агуырдтон, 
Далæ стыр Елхотты 
Хъазты уый базыдтон. 
Уый кæд цæргæс уыди, 
Уый кæд ыстъалы уыд, 
Мемæ æнæскафгæ 
Нал лæууыд, нал лæууыд. 
Гъе стæй нæртон симды 
Фергом и уалынмæ. 
Фергом дыргъбæласау 
Дидинæг калынмæ. 
Фæлæ чызджы зæрдæ 
Йе стыр цин не ’вдыста, 
Уды дзæнгæрæг та 
Амонд нæ фехъуыста. 
36 

Цæргæс, мæ цин-цæргæс 
Атахти азтимæ. 
Мæ уд мын ахаста, 
Оххай, йæ уарзтимæ. 
Ахæм рæсугъд уалдзæг 
Никуы уыд а бæсты. 
Уалдзæг фæндырдзагъдау 
Баззад мæ сагъæсты. 

^#&&я 
УЫЙ ДЫН - МÆ УАРЗОН 
Хæххон дидинæг цъæхнæуу бæрзæндты, — 
Уалдзæджы фаззон. 
Нæ Иры зæххæн фидауц чи дæтты, 
Уый дын — мæ уарзон. 
Цы бæлон федтон Æрджынарæджы, 
Хурварс — йæ ахстон. 
Елхотаг рæсугъд — тасгæ астæуджын, 
Уый дын — мæ уарзон. 
Фæндыры цагъдмæ къæрццæмдзæгъд бафтыд, 
Мæ цин — уæларвон. 
Ирон хъазты-иу аив чи кафыд, 
Уый дын — мæ уарзон. 
Мæй — арвы паддзах, дæрдты фæлгæсæг 
Æхсæв — æнафон. 
Талынг зæрдæйæн удæнцойхæссæг, 
Уый дын — мæ уарзон. 
Терчы уылæнтæм къахыр фæндагæй 
Цъитидон кæлы. 
Цæй тынг хъæздыг у, йæ риуы дзагæй 
Уарзгæ чи кæны. 
Хæххон дидинæг цъæхнæуу бæрзæндты, — 
Уалдзæджы фаззон. 
Нæ Иры зæххæн фидауц чи дæтты, 
Уый дын — мæ уарзон. 
38 

МÆ ЦАРДЫ ЦИН 
Кæддæр æз уæлæрвты кæй агуырдтон, 
Сæрдыгон рæсугъд бон кæй базыдтон, 
Уый зæххыл ме стъалы куы разынди, 
Мæ цард мæ æнæ уый уæд нал хъуыди. 
Сылгоймаг амондджын цæмæй вæййы: 
Арвы дуар куы байгом уа зæрдæйы. 
Сызгъæрин базыртыл — нæ фæндæттæ, 
Зæлдагхуыз цъæх нæууыл — нæ фæндæгтæ. 
Дидинæгбæлæстæн — сæ рæсугъддæр, 
Мæ адджын хæрзфынты кæмæ худтæн, 
Уый царды ды уыдтæ, дæумæ дзырдтон, 
Уæлæрвтæй цæстырухс дæуæн куырдтон. 
Хæрзгæнæг дзуар æви зин уыди? 
Фæлæ ма уый æнхъæл чи уыди, 
Искуы ма иумæ мах кафдзыстæм, 
Адæмыл циндзинад уардзыстæм?! 
Нæ хæхтæн сæ фидауц — сæ бæлæстæ, 
Ирон фæндырæн та — йæ хъæлæстæ. 
Не ’фсæдынц хуримæ хъазынæй, 
Арвы бын ацы зæхх уарзынæй. 
Чи кæны фæндонхорз уынаффæтæ, 
Уыдоныл сæмбæлæнт нæ арфæтæ. 
Амонд уæм æрцæуæд фарнимæ, 
Зæрдæйы рухс æмæ хъармимæ. 
39 

ÆЗ КÆЙ АГУЫРДТОН 
Бæрзонд уæларвæй цы стъалы куырдтон, 
Æз, кæй агуырдтон, амонд кæй хуыдтон, — 
Сæууон Бонвæрнон... 
Уый зæххыл ссардтон. 
Б а з а р д: 
Æгас цу, уæдæ, хæрзконд чызг-уазæг, 
Мæ амонды хай — Хуыцауы лæвар. 
Дæуæй ысрæсугъд мæ царды уалдзæг, 
Ды байгом кодтай мæ зæрдæйы дуар. 
Æз кæй агуырдтон мæйрухс изæрты, 
Ирон фæндыры сызгъæрин зæлты, 
Уыцы чызгимæ 
Мæн кафын фæнды. 
Б а з а р д: 
Æгас цу, уæдæ, хæрзконд чызг-уазæг, 
Мæ амонды хай — Хуыцауы лæвар. 
Дæуæй ысрæсугъд мæ царды уалдзæг, 
Ды байгом кодтай мæ зæрдæйы дуар. 
Уарзондзинады бæрзонд ыстъалы 
Дæ сау цæстыты тæмæнтæ калы. 
Æз кæй агуырдтон — 
Сæууон Бонвæрнон. 
40 

Б а з а р д: 
Æгас цу, уæдæ, хæрзконд чызг-уазæг, 
Мæ амонды хай — Хуыцауы лæвар. 
Дæуæй ысрæсугъд мæ царды уалдзæг, 
Ды байгом кодтай мæ зæрдæйы дуар. 

НЫЙЙАРÆГÆЙ АМОНД 
Нæ базыдтон никуы, циу мады рæвдыд, 
Мæ сабидуг сидзæр, æвæгæсæг уыд. 
Сæууон хур цъæх арвæй 
Мæн тавта йæ хъармæй, 
Æмæ мæм уый касти мæ мады рæвдыд. 
Фæзынди мæм фыны уæд иу хатт мæ мад, 
Æнкъард уыд йæ хъуыды, фæкодта мæм загъд. 
Дæхи, дам, цы марыс, 
Дæ цæссыг цы згъалыс? — 
Хæцыд мæм рæвдаугæ мæ сызгъæрин мад. 
Ныййарджыты фæдыл æнкъардæй кæсын, 
Мæ риуæн йæ арфы мæ сагъæс хæссын. 
Нæ бафсæстæн хурæй, 
Зæрдæрыст, сæркъулæй 
Ныййарджыты фæдыл æнкъардæй кæсын. 
Цымæ дзы кæцы у мæ мады æнгæс, 
Цымæ дзы кæмæн ис мæ мады хъæлæс? 
Йæ бахудт, йæ кастæй, 
Йæ цин æмæ уарзтæй 
Цымæ дзы кæцы у мæ мады æнгæс? 
Ныййарæгæй амонд...Цæй диссаг у, цæ! 
Уый æрдзы хæрзтимæ нæ кæны хæццæ. 
Æмæ йæ буц дарут, 
Ныййарæгæн барут. 
Ныййарæгæй амонд...Цæй диссаг у, цæ! 
42 

ЦАРДЫ АД 
Дæ адджын хъæбулæн йæ авдæн 
Кæд ауызта искуы дæ мад, 
Уæд зоныс, куыд диссаг у амонд, 
Уæд базыдтай цардæн йæ ад. 
Дæ хистæртæн кад æмæ радæй 
Фæкодтай кæстæры лæггад, 
Уæд зоныс, уæд зоныс, циу амонд, 
Уæд базыдтай цардæн йæ ад. 
Кæд искуы нæ фæндыры цагъдмæ 
Фырцинæй дæ цæссыг æруад, 
Уæд зоныс, цæй диссаг у амонд, 
Уæд базыдтай цардæн йæ ад. 
Нæ Ирæн йæ райсомы мæтæй 
Дæ зæрдæ фæлмæст у, фæллад, 
Уæд зоныс, уæд зоныс, циу амонд, 
Уæд базыдтай цардæн йæ ад. 
Кæд уарзыс нæ фыдæлты бæстæ, 
Дæ удæй йæ уарзыс фылдæр, 
Хуыздæр фырт уæд Иры нæ хъæуы, 
Уæд амонд нæ хъæуы æндæр. 
43 

МАДЫ ЗАРÆГ 
Хъæугæрон федтон нæудзар хæхты раз, 
Фæндагмæ хæстæг гуыбырхуыз бæлас. 
Уый кæд мæ мад у, кæд, мыййаг, тыхсы, 
Уарзон хъæбулмæ æнхъæлмæ кæсы. 
Дунейы хæрзтæн сæ диссагдæр — мад, 
Цардæн йæ цин у уый, цардæн — йæ ад. 
Мадæн йæ уарзтæй у зæрдæ бæрзонд, 
Мады фæлмæн уарзт нæ кæны зæронд. 
Рагбонтæй арæх æрбайхъусын æз 
Царды уылæнтимæ мады хъæлæс. 
Мад цыма, раджы куыд уыди, кæддæр, 
Афтæ мын дзуры, фæдзæхсы цыдæр. 
Амондæй исчи уыди кæд æххæст, 
Мады рæвдыдæй, уæд мадæй æрмæст. 
Йе сдзырд, йæ бахудтæй схъарм вæййы дур, 
Йе схуыст ныхасæй дæр ракæсы хур. 
44 

МÆ ЗЫНАРГЪ ИРЫСТОН 
Хæхты ирон дзырд кæм хъуыстон, 
Быдыр кæм ныззылд уæрæх, 
Уый у мæ уарзон Ирыстон, 
Уый у мæ райгуырæн зæхх. 
Уалæ зæринбарц æфсургъыл 
Хурбарæг дугъы кæм уад, 
Уым мæн йæ сызгъæрин къухтыл 
Схаста мæ сызгъæрин мад. 
Бонрухс мын боны цин радта, 
Курдиат райстон æрдзæй. 
Уарзон цæстæнгас мæм дардта 
Æхсæвы урс паддзах — мæй. 
Хæхтæ — Иры къæсæртæ, 
Раст цыма арвмæ фæндаг. 
Уый кæд Ирыстоны зæрдæ 
Хъахъхъæнынц хæхтæ, мыййаг. 
О мæ Ир, базыртæбастæй 
Зарæгæн атæхæн нæй. 
Зæрдæ рæсугъд у дæ уарзтæй, 
Дуне зынаргъ у дæуæй. 
Зарæг нæ Иры хъæбысы 
Дзыллæйы фарнæй — æххæст. 
Зарæг цы бæстæйæ хъуысы, 
Амондджын уый у æрмæст. 
45 

БИНОНТЫ МÆСЫГ 
Мæ уæздан фыд, æз дæн мæ цардæй разы, 
Дæ амондæй мæ сбуц кодта Хуыцау. 
Æмæ дæ цыма дун-дуне дæр уарзы 
Дæ зарæггæнæг, де ’рвхуызцæст чызгау. 
Æз дæ уынын, цæвæгæй хос куыд карстай, 
Куыд ластай хъæдæй дзаг суджы уæрдон. 
Уæддæр-иу мæ дæ фæллад къухтыл хастай, 
Уæддæр-иу хур дæ цæстыты уыдтон. 
Мæ кадджын фыд, ды бинонты мæсыг дæ, 
Дæ ном дзуры мæ фæндыры хъæлæс. 
Дæуимæ æз ирон зæххыл хъæздыг дæн, 
Нæ ирон зæххыл базырджын дæн æз. 
Изæрыгон, къæсæрыл-иу куы ’рбадтæ, 
Сызгъæрин мæй йæ дзаг цæстæй куы каст, 
Уæд-иу дын мах, дæ зæрдæйы уаг хатгæ, 
Нæ гыццыл кæрты ацарæзтам хъазт. 
Фæндырдзагъдмæ-иу къахфындзтæ куы ’рсагътай, 
Æндæр цин ма дæ цотæй уæд кæй хъуыд?! 
Уæд-иу ды та дæ мидбыл худгæ загътай: 
«Чызджытæ, ох, мæ фæллад ныр ыссыд». 
Мæ кадджын фыд, ды бинонты мæсыг дæ, 
Дæ ном дзуры мæ фæндыры хъæлæс. 
Дæуимæ æз ирон зæххыл хъæздыг дæн, 
Нæ ирон зæххыл базырджын дæн æз. 
46 

Мæ мад, цыма æнцад цæугæ дон, афтæ, 
Мæ зынаргъ фыд та урс хохы хуызæн. 
Уæ дыууæйæн дæр арфæ кæнын, арфæ, 
Зæрдæйы фарнæй срæсугъд кодтат мæн. 
Мæ кадджын фыд, ды бинонты мæсыг дæ, 
Дæ ном дзуры мæ фæндыры хъæлæс. 
Дæуимæ æз ирон зæххыл хъæздыг дæн, 
Нæ ирон зæххыл базырджын дæн æз. 

**У ¦’-* л***^** " 
О МÆ МАД! 
О мæ мад! 
Æз алкæмдæр уæнгрогæй 
Де сныхас, дæ хъæлдзæг хуыз фæмысын. 
Абон та дæм 
Æрцыдтæн, æмæ ногæй 
Аныгъуылдтæ стыр цинты хъæбысы. 
Æрызгъæлд цыма 
Азты чырс дзыккуйæ, 
Схудын кодтай кады фынг дæ исæй. 
Сау бæгæны 
Де студент лæппуйæн 
Рахастай нæ фæрнæйдзаг къæбицæй. 
О мæ мад, 
Æз алкæмдæр уæнгрогæй 
Де сныхас, дæ хъæлдзæг хуыз фæмысын. 
Дæу мæ уарзтæй 
Сбуц кæнын рæсугъдæй, 
О мæ мад, куынæ бафта мæ къухы, 
Уæд мæ цард — 
Æлгъитинаг, кæуинаг, 
Уæд мæ цард фæуыдзæни фыдфынæй. 
Ехх, тæхуды, 
Зæрдæйы фæндиаг 
Чи бафсæды мадимæ цæрынæй! 
48 

Ехх, тæхуды, 
Зæрдæйы фæндиаг 
Чи бафсæды мадимæ, чи бафсæды мадимæ, 
Чи бафсæды мадимæ цæрынæй! 
4 3аказ№ 1358 

СЫЗГЪÆРИН МАД 
Зæххыл ис иунæг хæзна царды, 
Æмæ уый мад у, мæ хур, мад. 
Йæ рæвдыд сау дуртæм дæр хъары, 
Фæсуры зæрдæйы фæллад. 
О мад, сызгъæрин мад, дæ хæрзтæй 
Ды кæныс кæстæрты æнгом. 
Тæхуды, зарæджы ныхæстæй 
Æнусон чи скæны дæ ном! 
Дæ къахвæд агурын нæ хæхты, 
Дæу æнхъæл уардитæм кæсын. 
Куырттаты стыр комы уæрæхы 
Дæ хуыз мæ цæстыты хæссын. 
Мæ зарæг сарæзтон дæ мæтæй, 
Йæ зæлты бавæрдтон мæ уарзт. 
Дæ зынаргъ Къадаты бæрзæндтæй 
Мæ удмæ хур цыма æркаст. 
Цы хорз у, чи сбуц кодта мады 
Æмæ йын чи радта æгъдау, 
Зæххыл уый дзыллæты нымады 
Йæ фарнæй батавдзæн Хуыцау. 
Хуыцау та бæрзондæй фæлгæсы, 
Хæрзудтæн риссынæй тæрсы. 
Хуыцау... Уый цæсгоммæ нæ кæсы. 
Хуыцау... Уый зæрдæмæ кæсы. 
50 

ÆРТХУРОН 
Ой Æртхурон, Æртхурон, 
Хурты хурон — Æртхурон! 
Фыдæлты фарн уын æрхæссæд 
Зæрин Хур æмæ Арты Зæд. 
Йæ кувинаг куыд дзаджджын, 
Куыд дзаджджын у, куыд адджын, 
Гъе афтæ дзаджджын уæд дарддæр 
Нæ ирон зæххыл уæ цард дæр. 
Æртхуроны зæрин чызг 
Чындзы цы бон æрцыди, 
Гъе уыцы боны хæрзамонд 
Сызгъæрин хурау куы уыди. 
Хæдзар райдзаст цæмæй у? — 
Æртхуронæн йæ фарнæй. 
Хорз лæг та уæд хорз цæмæй у? — 
Æхсар æмæ, дам, æфсармæй. 
Сылгоймаг та фæлмæн хур — 
Йæ бахудтæй, йæ кастæй, 
Зæххæн дæр фидауц чи дæтты 
Йæ фæлмæн рæвдыд, йæ уарзтæй. 
Ой, тæхуды, тæхуды, 
Амонд цардыл куы ’ххæссид! 
Нæ Ирыстоны зæрдæйы 
Æдзух зæрин хур куы кæсид! 
51 

ОЙÆНА 
Цардæй мын бафсæдæй, ой Æна, 
Ракæс-ма, ракæс дæ хъæбулмæ. 
Рагуалдзæджы дидинæгау 
Циндзинад райхæлд мæ зæрдæйы, 
Мады фарсмæ, мады цинтæй 
Мæнæ куыд рæсугъд у цард! 
Цардæй мын бафсæдæй, ой Æна,— 
Радтай лæварæн мын хорз зæрдæ. 
Хорз зæрдæ та уарзынæн у. 
Мад æмæ Райгуырæн бæстæйæ 
Ацы зæххыл, ацы зæххыл 
Адджындæр, уарзондæр нæй. 
Цардæй мын бафсæдай, ой Æна, — 
Афтæ мæ чи скодта базырджын. 
Уый, мæ буц мад, уый ды уыдтæ, 
Кæм фæнды ма уон, мæн дæ цурмæ 
Цин ыскъæфы, зарæджы цин, 
Раст цыма арвмæ тæхын. 
Цардæй мын бафсæдай, ой Æна, 
Мæнæ дæ лæппу — бæлццонарæзт. 
Бафæдзæхс æй Иры зæдтыл, 
Æмæ йыл амонд æмбæлдзæни. 
52 

Уарзгæйæ, дам, хус бæлас дæр 
Рафтаудзæн иу хатт сыфтæр. 
Цардæй мын бафсæдай, ой Æна, 
Ракæс-ма, ракæс дæ хъæбулмæ. 
Хорз амонд у, царды диссаг, 
Хурмæ куыд райхæлы дидинæг. 
Царды цинтæй афтæ рæвдыд, 
Афтæ рæсугъд у мæ уарзт. 

ЦЪÆЙДОН 
Сау хохæй сызгъæрин хур æркаст, 
Комы стынг Цъæйдоны хивæнд хъазт. 
Фесхъиуынц йæ уылæнтæ нæргæ, 
Цъæйдон — Цъæйы комы зæрдæ. 
О Цъæйдон, кæсын та дæм, кæсын, 
Демæ мæ æрфæндыди тæхын. 
Айсæфти мæ рыст уæнгты фæллад, 
Цъæйдон, дæ базыртæ мын ратт. 
Амонд мæм Цъæйы комæй æрцыд, 
Рухс аргъау — йæ конд æмæ йæ уынд. 
Хорз чызгыл сæрæн дзурæг хъæуы, 
Цъæйдон, мæ минæвар фæуы. 
Сау хохæй сызгъæрин хур æркаст, 
Уый хур нæу , уый у мæ судзгæ уарзт. 
Æмæ, цæй, мæ зарæджы хъæлæс, 
Цъæйдон, рæсугъд чызгмæ фæхæсс. 
54 

ЧЫЗДЖЫ САГЪÆСТÆ 
Арыхъы сæрмæ куыд хорз фидауы 
Цæргæсты зилдух бæрзонд цъæх арвыл! 
Гъе афтæ цымæ мæ циндзинады 
Кæд ныззилдзæни нæртон симд дардыл? 
Б а з а р д: 
Тæхуды æмæ йæ цардуалдзæджы 
Уарзондзинады рæсугъд дидинæг 
Кæй зæрдæйы ’рцард, кæй риуы райхæлд. 
Нæ хъæуы уынгты тæхгæ æфсургъыл 
Цы уазæг фæзынд, цы барæг хъазы! 
Цæй амондджын у, кæй дуармæ ’рхиздзæн, 
Цæй амондджын у, цы чызджы уарзы! 
Сæумæрайсомы æртæхцæссыгтæ 
Æрвдидинджытау — мæ чындздзон базыл. 
Æнахуыр барæг, куы нал дæ федтон... 
Уæддæр цы хорз у, цы хорз у уарзын! 
Хъæриуы хохæн йæ фароны мит 
Ацы уалдзæджы уæд та куы ’ртаид. 
Мæ уарзондзинад сызгъæрин хурмæ 
Æвзонг талайæ бæлас куы суаид. 
Рæсугъд бæллиц мын æнцой нæ дæтты, 
Мæ риуы фезмæлд æхсызгон сагъæс. 
Тæхуды æмæ уарзон хæдзармæ 
Дæ зæрдæйы дзаг циндзинад бахæсс! 
55 

УЫЙ УАРЗОНДЗИНАД У 
Уалдзыгон бæласы афтæ бафарстон: 
«Зæгъ-ма мын, зæгъ-ма мын, циу уарзондзинад?» 
Бæласæн йæ цæсгом æваст уæд фæрухс и, 
Фæзынд ыл цъæх сыфтæртæ. 
Æз арвы бæрзæндты афтæ куы фарстон: 
«Зæгъут-ма мын, зæгъут-ма мын, циу уарзондзинад? 
Цъæх арвы иу кæрон æваст уæд фæсырх и, 
Æмæ скаст æрттивгæ хур. 
Иу рæсугъд цъиуы уæд афтæ куы фæрсын: 
«Сызгъæрин фестай ды, циу уарзондзинад?» 
Цъиу дын уæд базарыд, йæ базыртæ сцагъта, 
Уæлæрвтæм фæтахти, гъей! 
Зæххæн æз йæ бынмæ уидæгты фарстон: 
«Сымах та цы зæгъут, циу уарзондзинад?» 
Кæсын уæд, æмæ дын сызгъæрин æвзартæ 
Зæххы цъар ыстыдтой, гъей! 
Уалдзыгон бæласæн сыфтæр чи радта, 
Цъæх арвы зæрин хур кæй коймæ скасти, 
Уый уарзондзинад у, уый уарзондзинад у, 
Хæзнаты хæзнадæр, гъей! 
Цъиуы дæр заргæйæ тæхын чи кæны, 
Уидæгтæ зæххы цъар кæй коймæ стыдтой, 
Уый уарзондзинад у, уый уарзондзинад у, 
Нæ исбон, нæ амонд, гъей! 
56 

МÆ ЗАРÆГ 
Зарæг æртахти æнустæй, 
Зæрдæтæй суры фæллад. 
Зарæг, дæ сызгъæрин рухсæй 
Базыдтон цардæн йæ ад. 
Зарæг у царды хъæбысы 
Уарзондзинадæй æххæст. 
Зарæг цы бæстæйæ хъуысы, 
Амондджын уый у æрмæст. 
Зарæг у бонырухс уарди 
Зæххы ныв, арвы тынтæй. 
Зарæг кæй зæрдæйæ ’рцыди, 
Уымæн æнæ уарзгæ нæй. 
Стъалытæ цас и уæларвыл, 
Цал сыфы рафтыдта хъæд, 
Уал æмæ уал хорзæй царды 
Хайджын уæ алчидæр уæд! 
57 

ИРОН ЧЫЗДЖЫТÆ 
Карсанаты Тамарæйæн 
Кæмдæр фæсхох æвдадзы суадон гуыры, 
Вæййы сæрдыгон дзаг мæйы æнгæс. 
Тæхуды æмæ амондимæ иумæ 
Ирон чызджытæн уыцы мæй æрхæсс! 
Ирон чызджытæ, алкæмдæр уæ цинæй 
Нæ зæрдæты сымах ыссудзут арт. 
Уæ къухты хъарм, уæ худгæ цæстæнгасæй 
У афтæ уарзон, афтæ рæсугъд цард. 
Хæххон уыгæрдæн — уалдзæгау цъæхбазыр, 
Йæ дидинджытæ — стъалыты æнгæс. 
Тæхуды æмæ амондимæ иумæ 
Ирон чызджытæн стъалытæ æрхæсс! 
Куы акæсай нæ рухс Иры бæстæмæ, 
Уæд уыцы рухсы уе стыр фарн дæр ис. 
Сымах фæсурут усгурæн йæ сагъæс, 
Сымах фæсурут рынчынæн йæ низ. 
Фæрынчын ме ’рдхорд усгуры хъынцъымæй, 
Суанг боныцъæхмæ фесæфы йæ фын. 
Тæккæ райсом ын Хуры чызгмæ курæг 
Ирон хæдзармæ минæвар цæуын. 
58 

ЗÆДЫ ЗÆРДÆ 
Адæм кæрæдзи куы фæуарзынц, уæд 
Се ’гъдау, сæ намысыл цин кæны зæд. 
Зæдбадæн рындзæй уый зæхмæ кæсы, 
Дзыллæтæн иудзинад, амонд хæссы. 
Се ’гъдау, сæ намысыл цин кæны зæд, 
Адæм кæрæдзи куы фæуарзынц, уæд. 
Адæм кæрæдзийы куынæ уарзынц, уæд 
Арвы къæсæрыл нынкъард вæййы зæд, 
Зæхмæ фæлладæй, фæлмæстæй кæсы. 
Зæдбадæн рындзæй сæлфынæг хæссы. 
Арвы къæсæрыл нынкъард вæййы зæд, 
Адæм кæрæдзи куынæ уарзынц, уæд. 
Царды куы вæййы лæджы хуызæн лæг, 
Дзыллæты астæу у хурау бæрæг, 
Адæмы цард дæр æндæр вæййы уæд, — 
Се ’гъдау, сæ намысыл цин кæны зæд. 
Дзыллæты астæу у хурау бæрæг, 
Царды куы вæййы лæджы хуызæн лæг. 
Адæм кæрæдзи куы фæуарзынц, уæд 
Се ’гъдау, сæ намысыл цин кæны зæд. 
Зæдбадæн рындзæй уый зæхмæ кæсы, 
Дзыллæтæн иудзинад, амонд хæссы. 
Се ’гъдау, сæ намысыл цин кæны зæд, 
Адæм кæрæдзи куы фæуарзынц, уæд. 
59 

ЛÆППУЙЫ САГЪÆС 
Судзгæ уарзт бадомдта зæрдæ, 
Цæстытыл уайы дæ хуыз. 
Фæлæ та ацы изæр дæр 
Сидзæрау иунæг дæн æз. 
Мысын дæ ахсæв дæр, мысын, 
Цас у лæппуйы мæт, цас! 
Бæлæсты бынæй мæм хъуысы 
Уарзæтты сусæг ныхас. 
Бæрз сæ рæвдауы йæ хихтæй, 
Тулдз та цыл зарæг кæны. 
Исдуг цæм баззадтæн джихæй, — 
Амондмæ чи нæ бæллы?! 
Рог дымгæ æхсæвы тары 
Сыфтæртæ здухгæ хæссы. 
Арв мыл йæ цæссыгтæ згъалы, 
Мæй дæр цъынддзæстæй кæсы. 
Æхсæвы ’рхæндæг хуызимæ 
Сиу и мæ зæрдæйы уаг. 
Гъей-джиди, æмæ дæуимæ 
Чи ссары цардмæ фæндаг! 
60 

АМОНДЫ ХОХ 
Осхамахуæ — авд хохы фæстæ, 
Амонды хох — аргъæутты бæстæ. 
Ам фехъуыстон уадындзы хъæлæс, 
Ам дæ федтон, о мæ дуне, æз. 
Чи бауарзта зæрдæйы бынæй, 
Уый рæсугъд у базырджын фæндтæй. 
Осхамахуæ — амæндты хуыздæр, 
Бакодта йæ уацары мæн дæр. 
О, фæлæ, мæ дунейы рухс, зон, 
Ацы зæххыл цалынмæ цæрон, 
Гъе уæдмæ дæ уадындзы хъæлæс 
Агурдзынæн, агурдзынæн æз. 
Осхамахуæ, бахуд-ма фæлмæн, 
Цардагур дыууæ зæрдæйы ’хсæн 
Ды æрмæст дæр иу ахстон кæныс, 
Иу ахстон — дыууæ зæрдæйы ныфс. 
Осхамахуæ уды рис сæтты, 
Осхамахуæ удæнцой дæтты. 
Ехх, мæнæн та дунейыл дæуæй, 
Бауырнæд дæ, фидауцджындæр нæй. 
О, фæлæ, мæ дунейы рухс, зон, 
Ацы зæххыл цалынмæ цæрон, 
Гъе уæдмæ дæ уадындзы хъæлæс 
Агурдзынæн, агурдзынæн æз. 
61 

Лк 
ФЫДЫ ФÆДЗÆХСТ 
Мæ кадджын хистæр, мæ сабыр фыд мын 
Афтæ фæдзуры: 
— Тагъд ма кæн, мæ хур, тагъд цæугæ дон, дам, 
Не ’ййафы фурды. 
Нæй амонд арæн, нæй цард аразæн 
Æрмæст ныхæстæй. 
Хорз бæлас, мæ хур, хорз у æрмæстдæр 
Йæ дыргъты уæзæй. — 
Мæ уæздан фыд мын уæд арæх-арæх 
Афтæ фæдзæхсы: 
— Зæрдæйæ архай,— зæрдæйы зарæг 
Арвмæ æххæссы. 
Уалдзыгон бæлас, уый царды цинмæ 
Лæууы æввахсдæр. 
Ды мын дидинæг, о, макуы ракал 
Афонæй раздæр. — 
Мæ зынаргъ фыд мын фæсномыг дзырдæй 
Афтæ фæкæны: 
— Иунæг мæгуыр у, иунæгæй цъиу дæр 
Ахстон нæ кæны. 
Уарзондзинадæй рæсугъд кæмæн у 
Йæ зæрдæйы уаг, 
Уыцы иу амонд, уыцы иу хæзна — 
Хæрзуд адæймаг. — 
62 

Æз та æдзухдæр мæ фыды ныхас 
Мæ зæрдыл дарын. 
Мæ фæндыры цагъд, мæ зарæгæй йын 
Йæ буц ном арын. 

НЫРÆЙ ФÆСТÆМÆ 
Мæ царды ис дыууæ хуры, 
Мæ хъысмæтимæ баст: 
Уыдонæй иу мæ зарæг у, 
У иннæ та мæ уарзт. 
Б а з а р д: 
Уалдзыгон арвыл дæ сурæт федтон, — 
Мæ бон æй ферох нæу. 
Нырæй фæстæмæ æз ивгъуыд бонты 
Агурдзынæн дæу. 
Ды мæ ыскодтай базырджын 
Мæ райсомы фæндтæй. 
Зæххыл æнæ дæу уарзгæйæ 
Мæнæн фæцæрæн нæй. 
Зæгъынц: зæрдæйæ зæрдæмæ 
Ис уарзæттæн фæндаг. 
Дæуимæ амонд агуырдтон, — 
Нæ мæ бамбæрстай фаг. 
Æз дын дзырдтон мæ сагъæстæ, 
Æз дын дзырдтон мæ рис. 
Ды мын уæддæр нæ фехъуыстай 
Мæ зæрдæйы фæдис. 
64 

Б а з а р д: 
Уалдзыгон арвыл дæ сурæт федтон, - 
Мæ бон æй ферох нæу. 
Нырæй фæстæмæ æз ивгъуыд бонты 
Агурдзынæн дæу. 
4& 
5 3аказ№1358 

ЗÆРДÆЙЫ ЦИН 
Уарзондзинад, дæ хæрзтæ — 
Æгъдау æмæ æфсармæй. 
Ды уалдзæджы æнгæс дæ 
Дæ хурыскаст, дæ хъармæй. 
Арвы фидауц — ыстъалы, 
Мæй, зæрин мæй — йæ фарсмæ. 
Цард дидинæг кæм калы, 
Уым райхæлди мæ уарзт дæр. 
Уарзондзинад æнкъардтай 
Мæ цæстыты æнгасæй. 
Ды мæм фæндаг ыссардтай 
Ирон уæздан ныхасæй. 
Дыууæ удæн зын сахат 
Уарзгæйæ у æнцондæр. 
Уарзæттæн, дам, парахат 
У иу тæнæг хæдон дæр. 
Нæ хæхбæсты фæндæгтыл 
Сæрджын саг дæр фæллайы. 
Æнгом царды бæрзæндтыл 
Уарзондзинад нæ тайы. 
Уарзондзинад æнкъардтай 
Мæ цæстыты æнгасæй. 
Ды мæм фæндаг ыссардтай 
Ирон уæздан ныхасæй. 
66 

Уарзондзинад, дæ хæрзтæ — 
Æгъдау æмæ æфсармæй. 
Ды уалдзæджы æнгæс дæ 
Дæ хурыскаст, дæ хъармæй. 

БÆЛЛИЦТÆ 
Зæрдæ рæсугъд кæд вæййы? — 
Зæрдæ амонд куы ссары. 
Цард хъарм ахстон ыскæнæд 
Ацы фæрныг хæдзары. 
Фæлтæрæй ам фæлтæрмæ 
Æгъдау уыди рæбинаг. 
Нæ хистæрты уæззау зонд 
Уыд кæстæртæн фæзминаг. 
Цæмæй хорз у ирон лæг? — 
Æгъдау æмæ æфсармæй. 
Сылгоймаг та — фæлмæн хур 
Йæ цæстæнгас, йæ хъармæй. 
Рæсугъд чи уыд лæппуйæ 
Йæ уды конд, йæ зондæй, 
Дунейы фарн ыскæндзæн 
Уый намысджын зæрондæй. 
Йæ адæмы æгъдæуттæ 
Чи уарзы, уый хъæздыг у. 
Уый хурбон уа, къæвдабон 
Ирон царды мæсыг у. 
Айнæг цъити кæм вæййы, 
Уым суадон дæр кæлдзæни. 
Ирон зарæг кæм цæры, 
Уым амонд дæр цæрдзæни. 
68 

Нæ хъæубæсты — чындзæхсæв, 
Цин ивылы нæ сыхæй. 
Дæ фæндыр-ма, уæртæ чызг, 
Ысдзурын кæн йæ дзыхæй. 
Нæ ног чындз та — зæххон зæд, 
Нæ чызджыты æвзаргæ. 
О, фарны къах æрбавæр 
Дæ хъарм цæрæн хæдзармæ. 
Хæрзамонды бæрзæндтæм 
У цардуалдзæг æмхицдæр. 
Царды цинтæй ысрухс уæд 
Уæ алкæйы бæллиц дæр. 
%%А4# 

МÆ ХЪÆУ 
Хъысмæтæн агурæм йæ хæрзтæ, 
Мæнæн та йе стырдæр лæвар — 
Æрмæстдæр райгуырæн хъæубæстæ, 
Æрмæстдæр райгуырæн хæдзар. 
Ирон зæхх диссаг у, мæ хуртæ, 
Йæ цинæй цæссыгтæ кæлынц. 
Мæ зынаргъ хъæубæстæн йæ дуртæ 
Сæ хъармæй мады ад кæнынц. 
Мæ цæстыл ивгъуыд бонтæ уайынц, 
Хур арвæй цингæнгæ æркаст. 
Нæ уынгты барджытæ æруайынц, 
Нæ сыхы — диссаджы чындзхаст. 
Æрлæууыд не стыр кæрт мæ зæрдыл, 
Мæ уд дзы цас цинтæ уыдта! 
Ам мæнæ, ацы рухс къæсæртыл 
Мæ мад мын дзабыртæ хуыдта. 
Фыццаг хатт банкъардтон, циу уарзын, 
Æхсæвæй нал иртæстон бон. 
Писмо дæм рудзынджы дæлбазыр 
Мæ мады сусæгæй фыстон. 
Сыгъдæг уарзт зæрдæйы æнхъæвзта 
Мæйрухсы уалдзыгон æхсæв. 
Нæ уынгмæ рог уддзæф ыскъæфта 
Уæ кæртæй сиренты хæрздæф. 
70 

Нæхимæ дард балцæй куы здæхын, 
Уæд, цыма хъæубæсты уындæй 
Нæ фæрныг хорз фыдæлты зæххыл 
Мæхицæй амондджындæр нæй. 
Нæ хъæу — мæ туг æмæ мæ хъæстæ, — 
Хуыцауæй агургæ лæвар. 
Æгас цу, райгуырæн хъæубæстæ! 
Æгас цу, райгуырæн хæдзар! 

КЪУХМÆРЗÆН 
Чындзы цы бон цыдтæ, 
Рох мæ нæу абон дæр: 
Атахт мæ цардуалдзæг, 
Атахт мæ амонд дæр. 
Уæддæр мæ хъысмæтæй 
Буц æмæ бузныг дæн: 
Мæ дзыппы баззади 
Дæ лæвар къухмæрзæн. 
Де ’рвхуыз къухмæрзæныл 
Де сконд нывæфтыдтæ 
Удæн цы цин хæссынц... 
Уæдæ цы чызг уыдтæ! 
Уарзоны къухмæрзæн... 
Диссаг — йæ кæрæттæ. 
Стæхынæввонгæй цыл — 
Урсриу сырх бæлæттæ. 
Цардæй куы фæриссын, 
Уæд æз дæ къухмæрзæн 
Зæрдæйы хъæдгомыл 
Хъавгæ æрбамбæрзын. 
Мæ уды бæрзондыл 
Ме стыр уарзт нал тайы. 
Уалдзæг, мæ цардуалдзæг 
Цæстытыл ауайы. 
72 

Æмæ дæу мысгæйæ 
Стæхынц æрвгæрæттæм 
Де ’рвхуыз къухмæрзæнæй 
Урсриу сырх бæлæттæ! 
^4 

ЗАРÆГ - СÆУУОН ХУР 
Амондмæ бæлгæйæ цардмæсыг амайæм: 
Зарæг — нæ исбон, нæ цин æмæ ’хсар. 
Зарджытæ бирæ сты, фæлæ сæ райдайæн 
Махæн Къоста у, Къоста æмæ Нар. 
Зарæг ыстъалы у бонты хъæбысы, 
Æмæ йæ фарн дæр у бонты æнгæс. 
Зарæг уæлзæххæй дæлзæхмæ дæр хъуысы, 
Зарæг — нæ дуджы, нæ царды хъæлæс. 
Тохы быдыры дæр зарæг нæ састи, 
Тахти уæлæрвты, нæмыгæй нæ тарст. 
Зарæг — сæууон хур, кæй зæрдæйы скасти, 
Уымæн — тыхджындæр, рæсугъддæр йæ уарзт. 
Адæммæ баззади хорз æгъдау рагæй: 
Зарæгæй ’вдисынц сæ зæрдæйы уаг. 
Зарæджы фæрцы маст исынц ызнагæй, 
Зарæгæй скæнынц хæлармæ фæндаг. 
Амондмæ бæлгæйæ цардмæсыг амайæм: 
Зарæг — нæ исбон, нæ цин æмæ ’хсар. 
Зарджытæ бирæ сты, фæлæ сæ райдайæн 
Махæн Къоста у, Къоста æмæ Нар. 
74 

ХÆХТЫ ЗÆЛТÆ 
Сызгъæрин азтæ, чындзæхсæвы рад, 
Бæркадджын фæззæг... 
Нæ хæхты зæлтæ, нæ хæхты зæлтæ — 
Удæнцой хæссæг. 
Ирон фæндырæй, ирон зарæгæй — 
Цæй хъал у зæрдæ. 
Нæ Иры зæххыл цинтæ чи тауы, 
Уый — «Хæхты зæлтæ». 
Дæлæ быдыры чындз æрбацæуы, — 
Хур ракаст фæзтæм, 
Чындз æрбацæуы, чындз æрбацæуы 
Фæрныг хъæубæстæм. 
Йæ рахиз уæхскыл — къæлæтæрфыг мæй, 
Авдæны хуызæн, 
Ацы бон чындз, ацы бон чындз 
Амондджын уыдзæн. 
Нæ хæхты зæлтæ — фæндагамонæг 
У арзондзинадæн. 
Уæ кæстæртимæ бирæ фæцæрат, 
Мæнæ хорз адæм! 
75 

ног чындз 
Ног чындз, — фæлмæн уалдзæг, хуры æнгæс, 
Хæдзары бинонтæн амонд æрхæсс, 
Амонд æрхæсс! 
Махæн нæ фыдæлтæй баззади хорз æгъдау: 
Хистæрыл баузæл, кæстæры барæвдау. 
Уалдзæг куыд рæсугъд у хуры тынтæй, 
Афтæ нæ ног чындз дæр — кондæй, уындæй, 
Кондæй, уындæй! 
Мæнæ дын хорз фæндаг — не ’гъдау мыдыкъусæй 
Хæдзармæ фарны къах бавæр зæрдæрухсæй. 
Ацы рæсугъд боны ахæм фарн уæд, 
Царды куыд ныууадзай хорз цотæй фæд, 
Хорз цотæй фæд! 
Нарты Сатанайау номдзыдæй, кадджынæй 
Бирæ куыд фæцæрай уарзонæй, кадджынæй. 
Дунейыл уарзонæй фидауы цард, 
Ирыл дæ хорзы кой айхъуысæд дард, 
Айхъуысæд дард! 
Зæрдæ рæсугъд кæны амонды уалдзæгæй, — 
Цардæй нын бафсæдут хионæй, уазæгæй! 
76 

*Уйк& 
ДИДИНÆГ МА РАКАЛ 
— Дидинæг ма ракал, дидинæг ма ракал, — 
Уалдзæг нæма ’рцыд нырма. 
Дидинæг калынæн, дидинæг калынæн 
Афон нæма у, нæма. — 
Бæлас нæ байхъуыста, коммæ нæ бакасти, 
Йе стыр уарзт райхæлд уæддæр. 
Амонды базыртыл, амонды базыртыл 
Иунæг бон калдта цæхæр. 
Иннæ бон карз зымæг урс бæхыл хъазгæйæ 
Зæхмæ фæзынди æваст. 
Гъе, мæгуыр дидинæг, гъе, мæгуыр дидинæг, 
Миты сæр баруад дæ уарзт. 
Хуры иу ракастæй, боны иу бахудтæй 
Чи фергом афтæ æгæр? 
Оххай, куыд чи уыди, чи хъуамæ уыдаид, 
Хивæнд зæрдæйæ æндæр? 
Цард та цæрынæн у, о мæ хур, барвæндæй 
Ма кæн дæ фæндаг фыдвæд. 
Дидинæг ма ракал, дидинæг ма ракал, 
Уалдзæг куы не ’рцæуа, уæд... 
77 

ÆМБАЛЫ ЗÆРДÆ 
Амондджын уый у, уый хонынц хъал, 
Царды кæмæн ис уарзон æмбал. 
Æмбалы зæрдæ — рухс хурæй конд, 
Уалдзæгау — райдзаст, арвау бæрзонд. 
Æмбалы хорзæх у’ алкæй дæр уæд! 
Хорз æмбал не скæндзæн маст, 
Нæ асайдзæн никуы йæ ард. 
Зæрдæтæм чи хæссы уарзт, 
Ахæмтæ рухс кæнынц цард. 
Æмбалы хорзæх у’ алкæй дæр уæд! 
Иунæг æлгъыст у, иунæг — мæгуыр, 
Иунæджы артдзæст — заууат быдыр. 
Никæй хъæуынц йæ цин, йæ рис. 
Æмбалы зæрдæ — царды æмбис, 
Æмбалы хорзæх у’ алкæй дæр уæд! 
Бæлæстæн хъæды сонт дымгæ циу?! 
Бæлæстæ — бирæ, дымгæ та — иу! 
Æмбæлтты фарнæй хох дæр нæры, 
Æмбæлтты фарсмæ амонд цæры. 
Æмбалы хорзæх у’ алкæй дæр уæд! 
78 

ТÆХЫНЦ СЫЗГЪÆРИН АЗТÆ 
Мæй сабыр фæтулы æврæгъты хъæбысы 
Цæмæн у, цымæ, æнкъард? 
Кæд уый дæр мæ хуызæн йæ уарзоны мысы, 
Фæлæ у йæ уарзон дард? 
Тæхынц æнæнцой сызгъæрин азтæ. 
О рухс амонд, кæм дæ? 
Фæзын æмæ мын дæ уарзтæй райхал 
Мæ зæрдæйы фæндтæ. 
Зæрдæ уарзгæйæ ’взонг у, 
Æмæ фесæфы зын. 
Уарзондзинады сæууон хуры бын 
Æнцондæр у цæрын. 
О уæлæ зæрин мæй, æрхæндæг, цæй, ма кæн 
Уæртæ чызгайæн йæ уат. 
Мæ сæууон рухс хурæн йæ рудзгуытæ бакæн 
Æмæ йын салæмттæ ратт. 
Тæхынц æнæнцой сызгъæрин азтæ. 
О рухс амонд, кæм дæ? 
Фæзын æмæ мын дæ уарзтæй райхал 
Мæ зæрдæйы фæндтæ. 
Зæрдæ уарзгæйæ ’взонг у, 
Æмæ фесæфы зын. 
Уарзондзинады сæууон хуры бын 
Æнцондæр у цæрын. 
79 

ЦÆМÆН ДЫН КОДТОН ÆРГОМ 
МÆ ЗÆРДÆ 
Дæуæй куы загътон мæхицæн уарзон, 
Мæхицæн уарзон. 
Бæргæ мæ фæндыд: дæ фæндтæ базон, 
Дæ фæндтæ базон... 
Æнкъард фæкæнын мæйрухс изæрты: 
Тæхуды, базон, цы ис дæ зæрды. 
Дæ иу фендæй дæр мæ зæрдæ тайы, 
Мæ зæрдæ тайы. 
Дæ цæстæнгас мæ йæхимæ сайы, 
Йæхимæ сайы. 
Ыстъалытыл дæ бæргæ фæбарын, 
Фæлæ дæ уым дæр куынæ фæарын. 
Мæ хъустыл уайынц фæндыры зæлтæ, 
Фæндыры зæлтæ. 
Демæ фæдзуры æдзух мæ зæрдæ, 
Æдзух мæ зæрдæ. 
Дæ фæндырдзагъд мын дæ ном фæдзуры, 
Мæ зæрдæйæ мын сагъæс фæсуры. 
Æз дæу мысгæйæ мæймæ фæкæсын, 
Мæймæ фæкæсын. 
Куы аныгуыла, уымæй фæтæрсын, 
Уымæй фæтæрсын. 
80 

Уый та фæлгæсы... Сындæггай тулы... 
Ныккаст æмæ мæм йæ цæст ныкъулы. 
Мæн та фæфæнды мæй уатмæ ’рхонын, 
Мæй уатмæ ’рхонын. 
Йæ цинтæй цæрын, йæ сагъæс зонын, 
Йæ сагъæс зонын. 
Цæмæн дын кодтон æргом мæ зæрдæ? 
Мæ фын мын байстой хæххон изæртæ... 
6 3аказ№ 1358 

КÆСТÆРЫ ЗАРÆГ 
Иры бæстæй мæнæ буц кæстæр 
Абон балцы цæуы. 
Фарн — дæ къахдзæфты, фарн — дæ фæндæгтыл, 
Гъей, фæндараст фæуы! 
Б а з а р д: 
Уæд дæ æмбæлццон зарæг 
Зæрдæйæн амондхæссæг. 
Мæй дæм рухс цырагъ дарæд, 
Хур дæм рæвдаугæ кæсæд. 
Цард цæрынæн у, макæй бахъыгдар, 
Бамбар искæйы рис. 
Царды чи фæкалд, зæхмæ чи æрхауд, 
Уый дæ хъæбысмæ сис. 
Иры Уастырджи де ’мбал басгуыхæд, 
Бирæ цæр æмæ тæх. 
Ма дæ ферох уæнт ацы урс хæхтæ, 
Ацы райгуырæн зæхх. 
82 

АРВЫ ДИДИНÆГ 
Мæ хорз хъæубæстæм уалдзæг æрцыди, — 
Цыдæр цин федтон йæ хурыскасты. 
Уалдзæг нæ уыди, чызг-уазæг уыди, 
Фæндырдзæгъдæг чызг ирон чындзхасты. 
Арвы дидинæг, зæххон ыстъалы, 
Мидбылты худаг, фæлмæн цæстæнгас, 
Чындзхæсджыты ’хсæн бæрæг чи дары, 
Уындæй та цыма рæсугъд бæрз бæлас. 
Арвы дидинæг, фæсур мæ катай, 
Мæ сагъæс бамбар, мæ цин мын райхал. 
Мæ зæрдæйæн мын базыртæ радтай, 
Æнæкæрон уарзт мæ риуы райхъал. 
Æрцæгъд-ма уæдæ, мæ рæсугъд фæндтæн, 
Ныллæуу цырагъдар, фæндаг цын амон. 
Дæ фæндырдзагъды сызгъæрин зæлтæм 
Мæ уды цинæй дзæбæх фæкафон. 
Мæ фыдыуæзæг, мæ хорз хъæубæстæ, 
Æз дзы æнæ дæу нæ фæцæрдзынæн. 
Мæ хорз æмбæлттæ — тæхгæ цæргæстæ, 
Тæккæ райсом дæм хатæг цæудзынæн. 
Мæ хорз хъæубæстæм уалдзæг æрцыди, 
Цыдæр цин федтон йæ хурыскасты. 
Уалдзæг нæ уыди, чызг-уазæг уыди, 
Фæндырдзæгъдæг чызг ирон чындзхасты. 
83 

МÆ АМОНД 
Уалдзыгон райсом — сызгъæринбазыр 
Амонды цинæй мæ риуы хъазы. 
Зæрдæйы зарæг фестад уæларвон, 
Чызджыты хуыздæр — мæнæн мæ уарзон. 
Йæ рухс цæсгомæй мæйтæ ’мæ хуртæ 
Мæнмæ фæкæсынц мидбылты худгæ. 
Сæууон дидинæг — йæ бакаст, йе ’нгас, 
Бынтон æмбисонд — йæ фæлмæн ныхас. 
Айнæджы сæрмæ — цæргæсты ахстон, 
Æз ахæм уарзтæй никуыма уарзтон. 
Уымæн бæлвырд у мæ рухс уынаффæ, 
Мæн хурау тавы æмгæртты арфæ. 
Мæ зæрдæ абон рæсугъд, бæрзонд у, 
Чызгайы кæртмæ мæ фæндаг конд у. 
Гъей, хæдзар, ракæс, бакæн дæ дуæрттæ, 
Фервитын абон мæ минæвæрттæ. 
Уалдзыгон райсом — сызгъæринбазыр 
Амонды цинæй мæ риуы хъазы. 
Айнæджы сæрмæ цæргæсты ахстон, 
Æз ахæм уарзтæй никуыма уарзтон. 
Гъей, хæдзар, ракæс, бакæн дæ дуæрттæ, 
Фервитын абон мæ минæвæрттæ! 
84 

ÆГОМЫГ БÆЛАС 
Хæххон уыгæрдæн, бæрзонд сæрвæттæ, — 
Сæ астæу зайы æгомыг бæлас. 
Æрмæст уый зоны нæ рæсугъд фæндтæ, 
Уый нын фехъуыста нæ сусæг ныхас. 
Б а з а р д: 
Æгомыг бæлас нæ сыгъдæг уарзтæй 
Дидинæг калы нæ удтау раст. 
Уæд, диссаг, диссаг, базыртæбастæй 
Нæ рæсугъд бæллиц цæмæн у саст? 
Мæ зæрдæлæууæн, мæ рухс хурыскаст, 
Уæдæ цы кæнон, куыд дын уон æнцад? 
Дæ мæтæй судзы мæ зæрдæйы маст, 
Æнæ дæу уыдзæн æнамонд мæ цард. 
Б а з а р д: 
Æгомыг бæлас нæ сыгъдæг уарзтæй 
Дидинæг калы нæ удтау раст. 
Уæд, диссаг, диссаг, базыртæбастæй 
Нæ рæсугъд бæллиц цæмæн у саст? 
85 

ÆЗ АХÆМ ЧЫЗДЖЫ АГУЫРДТОН 
Заманхъулы, дам, хъазты бон 
Бæласæн йæ дыргъ нæ тонынц. 
Æз ахæм чызджы агуырдтон, 
Рæсугъдæй хорз дæр кæй хонынц. 
Ох, ох, æз ахæм чызджы не ссардтон, 
Ох, ох, рæсугъдæй хорз дæр кæй хонынц. 
Æз ахæм чызджы агуырдтон, 
Худгæ цæстытæй чи кæса. 
Æз ахæм чызджы агуырдтон, 
Мæ цардмæ уалдзæг чи хæсса. 
Æз ахæм чызджы агуырдтон, 
Ныййарæджы рис чи ’мбара. 
Æз ахæм чызджы агуырдтон, 
Йæ цин бинонтыл чи уара. 
Ох, ох, æз ахæм чызджы не ссардтон, 
Ох, ох, йæ цин бинонтыл чи уара. 
Бæласы дыргътæ згъалгæйæ 
Йæ къалиутæ ныссастысты. 
Сыгъдæг фæндтæ мæ зæрдæйæ 
Сæууон цъиутау фæтахтысты. 
Ох, ох, сыгъдæг фæндтæ мæ зæрдæйæ, 
Ох, ох, сæууон цъиутау фæтахтысты. 
86 

Заманхъулы, дам, хъазты бон 
Бæласæн йæ дыргъ нæ тонынц. 
Æз ахæм чызджы агуырдтон, 
Рæсугъдæй хорз дæр кæй хонынц. 
Æз ахæм чызджы агуырдтон, 
Кæстæры зæрдæ чи ’мбара. 
Æз ахæм чызджы агуырдтон, 
Йæ хистæрты буц чи дара. 
Ныр ахæм чызг Ирыстоны 
Ыссардтон æз, ыссардтон! 

ЗÆРОНД ФÆНДЫРДЗÆГЪДÆГ 
Дард фæндæгтæ... Нал мæ хъæуынц, — 
Иххост цыл ныддæн. 
Мин фæндаджы цардмæ цæуынц, 
Иу фæндаг — мæрдтæм. 
Дун-дунетыл цас фæхаттæн, 
Мемæ уыд фæндыр. 
Иу бон-иу сæндæтты бадтæн, 
Иннæ бон — мæгуыр. 
Чызджытæн? Куыннæ ма цагътон, 
Фæлæ амонд нæй. 
— Фембæлæм, — кæмæн-иу загътон, 
Уый мыл худт хъæрæй. 
Лæппутæ та — сау уаритæ — 
Симдтой-иу æмæ 
Хъазгæмхасæн сау суаритæ 
Баппæрстой мæнмæ. 
Бауарзтон æхцайы зæлланг 
Амонды хуызæн. 
Хъазты-иу мæ уæнгты фæллад 
Давдæй фæци сæн. 
Дард рæтты, Хуыцауæй разы, 
Арфæйаг фæдæн. 
Балцвæндæгтæ адæм уарзын 
Сахуыр кодтой мæн. 
88 

Хорзæй иртасын æвзæры, — 
Уыйбæрц дæр мæ фæрс. 
Чи цæмæй, куыдтæтæ цæры, 
Хорз базыдтон æз. 
Иутæм нæй æфсæрмы хъæстæ, 
Фæлæ ссардтой уарт: 
Аразгæ бæрзонд ныхæстæй 
Амайынц сæ цард. 
Давынц дыккæгтæ æууæнкæй, 
Се ’цæг ном — æмбæхст. 
Хурæнгæс чызджыты зæнгтæй 
Нал фæисынц цæст. 
Иннæтæ сæ сæртæг хъæртæй 
Амайынц æгъдау. 
Урс бæргæ систы сæ сæртæ, 
Зæрдæтæ та — сау. 
Цыппæрæм нæ лæууы дзыхъхъы, 
Хахуыртæ фыссы. 
Чи уæлдæр хицауы дзыппы 
’Хцайы бардз тъыссы. 
Фæлæ цасфæнды уæнт уыдон, 
Хорз лæгтæ — фылдæр. 
Растдзинад æмæ фыдæбон 
Равзарынц уæддæр. 
Зæхх — сæ Хуыцау, æмæ курынц, 
Агурынц дзы сой. 
Хоры зад хуымтæ цæм худынц, 
Хоры хуым — фæллой. 
«Чи цас федта, уыйбæрц зоны», — 
Загъта-иу фыдæл. 
Нал уыд Ир йæ дард бæлццонæн 
Сæмбæлын æнхъæл. 
89 

Ракæсут-ма, урссæр хæхтæ, 
Нал мæ зонут, ау?! 
О мæ фæндыр, цины зæлтæ 
Иры зæххыл тау! 
Дард фæндæгтæ... Нал мæ хъæуынц, — 
Иххост цыл ныддæн. 
Мин фæндаджы цардмæ цæуынц, 
Иу фæндаг — мæрдтæм. 

О, КУЫД ХОРЗ У ЦАРД! 
Зæрдæйы фæндтæ — рæсугъддæр уалдзыгон, 
У мæ фæндаг рухс мæнæн та ацы бон. 
Иры зæххыл, Иры зæххыл ды ме стыр цин разындтæ, 
Ратт мын, ратт мын хорз амонд æмæ базыртæ. 
Иры зæххыл, Иры зæххыл ды ме стыр цин разындтæ, 
Ратт мын, ратт мын дæ базыртæ. 
Б а з а р д: 
Боны рухс фарн, гъей, 
Хур æрхæссы. 
Æз дæу федтон,гъей, 
Хуры ’нгæсы. 
О, куыд хорз у цард! Æртæхджын хуссæрттыл 
Æз тæхын дæумæ фæндыры рухс зæлтыл. 
Иры зæххыл, Иры зæххыл ды ме стыр цин разындтæ, 
Ратт мын, ратт мын хорз амонд æмæ базыртæ. 
Иры зæххыл, Иры зæххыл ды ме стыр цин разындтæ, 
Ратт мын, ратт мын дæ базыртæ. 
Б а з а р д: 
Боны рухс фарн, гъей, 
Хур æрхæссы. 
Æз дæу федтон,гъей, 
Хуры ’нгæсы. 
91 

АГУРЫН ДÆУ 
Уарзынæй рæсугъддæр а зæххыл нæй. 
Касти нæм знон дæр ма дзагцæстæй мæй, 
Æмæ йæ тынтæ дæ саухил дзыккутæм 
Хастой æрвон тæмæн. 
Хъуыстон дæ бахудты: «Уарзын дæ», 
Терк та нын кодта йæ зарджытæ. 
Адæм цы рухс амонд курынц цæрæнбонты, 
Уымæй рæвдыд уыдтæн. 
Уарзынæй рæсугъддæр а зæххыл нæй. 
Фæлæ нæ сæрмæ ныр аныгуылд мæй. 
Фесæфт мæ циндзинад, адих мæ зæрдæ, 
Цы ма кæнон, куыд уон? 
Бæлæстæ нал ысты худæнбыл, 
Ласы Терк хус сыфтæр уылæнтыл... 
Гъе ’рмæст мæ сагъæс, мæ судзгæ рис аласын 
Нæ бауыдзæн йæ бон. 
Уарзынæй рæсугъддæр а зæххыл нæй. 
Мысын æз рухс уалдзæг, агурын мæй. 
Агурын дæу, мæ хур, де ’нкъард цæстыты 
Баззади ме ’взонг уд. 
Цæй-ма, сымах фæрсын, фæндæгтæ, 
Цæй-ма, цы кæнон — уæ фæндæттæ, 
Хатын дæм, Терчы дон, хатын уæм, бæлæстæ, 
О, исты-ма зæгъут! 
92 

ДÆ УАТЫ РУДЗЫНГ 
Хæдзæртты цæстытæ судзынц, 
Калынц ирд тæмæн. 
Ам æрмæстдæр иунæг рудзынг 
Рухс кæны мæнæн. 
Б а з а р д: 
Зæрдæ ахсæв дæр дард фæндтыл дзуры, 
Фæлæ чи зæгъдзæн раст, 
Рудзынгæй мæм амонд худы 
Æви судзаггаг маст. 
У мæнæн дæ уаты рудзынг 
Рухс райсомты хъарм. 
У мæнæн дæ уаты рудзынг 
Ме ’нусон æфсарм. 
Зæрдæ уарзтæй судзы, судзы, 
Æмæ мысын дæу. 
Æнæ уалæ уыцы рудзынг 
Цард мын цардау нæу. 
93 

НИКÆМÆН РАТДЗЫНÆН ДÆУ 
Фæззæг, мæ цин дæ, мæ ныфс, 
Быдыр та скалдта йæ хуыз. 
Зад хуымты æхсæнты 
Арвæрдын фæндагыл 
Уайын мæ дугъоныл æз. 
Хурмæ тæмæнкалгæ ’ртæх 
Ивылы фурдау уæрæх. 
Хуымгæрон чызджыты 
Хъæлдзæг цæстæнгасмæ 
Урс уари фестад мæ бæх. 
Арвыл стъалыты ’хсæн 
Рухс мæй куыд худа фæлмæн, 
Афтæ мæм зад хуымты 
Чызджыты астæуæй 
Калыс æдзухдæр тæмæн. 
Ме стыр уарзт сусæггаг нæу, 
Ме стыр уарзт зоны нæ хъæу, 
Æмæ дæ бауырнæд, 
Ацы зæххардыстæн, 
Никæмæн ратдзынæн дæу! 
94 

НÆРТОН СИМД 
Æрсимут-ма нæртон симдæй, — 
Нæртон гуырдтæ, дам, саг марынц. 
Æрсимут-ма æнгом симдæй, — 
Æнгом адæм та цард арынц. 
Тæхуды ’мæ йæ цæргæйæ 
Зæххыл рæсугъд фæд чи уадзы, 
Йæ хорз фыдæлты зæрдæйæ 
Йæ ирон бæстæ чи уарзы. 
Æрцæгъд-ма, чызг, дæ фæндырæй, — 
Дæрдты хæссон мæ къабæзтæ. 
Мæ зарæджы зæлгæ мыртæй 
Мæ цин зæгъон, мæ сагъæстæ. 
Мæ худгæ хур фæскоймаг у, 
Æз æм цæудзынæн а фæззæг. 
Бæсты фидауц сылгоймаг у, 
Хæрзуд сылгоймаг — фарнхæссæг. 
Уæд ахæм амонд кæстæрты, 
Буц нын куыд дарой хистæры. 
Фæхизæд фарн уæ къæсæртыл, 
Зæххыл рæстудæй чи цæры. 
Ирон зарæг — нæ Бонвæрнон, 
Тæмæнтæ кал дæ рухс зæлтæй. 
Фыдæлты кад, фыдæлты ном 
Бæрзонддæр сис нæ урс хæхтæй! 
95 

СИДЗÆР 
Сидзæр фæлладхуыз у, 
Сидзæр мæгуыр у, 
Карст хуымау — джихдзæст, æнкъард. 
Маст æмæ сагъæстæ 
Зилынц йæ алыварс, 
Цин æмæ амонд та — дард. 
Сидзæр æнцондард у: 
Ницы дæ бадомдзæн, 
Никæмæй ракæндзæн хъаст. 
Хур боны — хуртуангæс, 
Дондзау — къæвдабоны, 
Сидзæр — ысхуыст дзырдæй хаст. 
Хорз ын цы уыдзæни, 
Маст æм цы фæкæсдзæн, — 
Чи кæны ууыл ныхас!.. 
Цъæх арв — йæ урс хъæццул, 
Зæхх та — йæ сау гобан, 
Айнæг дур — сидзæры баз. 
Мардзæ, уæддæр-ма йæ 
Кафынæй бафæлвар, 
Хъазты йæ фезмæлдмæ кæс. 
Фæндыры рог цагъдмæ 
Раст цыма раскъæры 
Къæдзæхы рындзæй цæргæс. 
96 

Зиуы йæ чи федта, 
Скæс-ма йæм хосгæрстмæ, 
Уымæй хуыздæрконд дзы нæй. 
Сагтæ ’мæ сæгуыттæ 
Фезмæлынц хуссæрттыл, — 
Сидзæр куы зары хъæрæй. 
Сидзæр йæ фыдбонты 
Афтæ тынг бахсысти, 
Разынди ахæм æмгар. 
Цард ын фæлæвæрдта 
Карзæй йæ сау зынтæ, — 
Уый та дзы райста æхсар. 

*йу& 
ТЕРЧЫ БÆЛÆСТÆ 
Нæ зæрдæты арвыл цы стъалы ыссыгъди, 
О, уыцы хæрзамонд ныры онг кæм уыди? 
Нæ Терчы былгæрон фæтæнсыф бæлæстæ 
Мæнæн-иу куы дзырдтой дæ сусæг ныхæстæ. 
Фæйлаугæ сырх мæнæу къулсæрæй куы лæууы, 
Уæд, дам, æй, фæзæгъынц, æркæрдын фæхъæуы. 
Уый диссаг у, диссаг, æнувыд зæрдæйы 
Æцæг уарзт æцæгæй æнусон куы вæййы. 
Чындздзон чызг йæ царды хæрзамонд уæд ары, 
Йæ сусæг бæллицтæ йын усгур куы ’мбары. 
Дæу Терчы бæлæстæ æмбæрстой ныхасæй, 
Æз та дæ æмбарын дæ рухс цæстæнгасæй. 
Æхсæвы урс паддзах — мæй — арвы бæрзондыл 
Дис кодта мæнимæ дæ бакаст, дæ кондыл. 
Дæу бирæ чи уарзта, уый та уæд æз уыдтæн, 
Нæзыйы цырагъау дæ разы лæууыдтæн. 
Нæ зæрдæты арвыл цы стъалы ыссыгъди, 
О, уыцы хæрзамонд ныры онг кæм уыди? 
Дæу Терчы бæлæстæ æмбæрстой ныхасæй, 
Æз та дæ æмбарын дæ рухс цæстæнгасæй. 
98 

ЗОН ÆЙ, МÆ ИРЫСТОН 
Зон æй, мæ Ирыстон, 
Æнæ дæу сидзæр дæн. 
Хур мæ тавы дзæбæх, 
Цинимæ зæрдæйы 
Урс цæссыг фезмæлы, 
Афтæ зынаргъ у дæ зæхх. 
О, фæлæ иу сагъæс 
Зилы мæ хъуыдыты, 
Хорз амонд кургæйæ нæу: 
Мах фæстæ а зæххыл 
Чи цæудзæн, чи цæрдзæн 
Уый та куыд уарздзæни дæу? 
Ма дын уа фесæфæн 
Царды, уæздан кæстæр, 
Гъей, мардзæ, фезмæл лæгау! 
Ацы рæсугъд зæххыл 
Уарзты ’взар чи суадза, 
Ахæм хор тау æмæ тау! 
99 

НОГБОНЫ ЗАРÆГ 
Ды — афæдзы сæр, урсдзыкку бæрæгбон, 
Дæ сæууон хур ныл рухсцæстæй æркаст. 
Æмæ дæ курæм хистæртæн цæрæнбон, 
Нæ кæстæртæн — цæрæнбон æмæ уарзт. 
Б а з а р д: 
О Ног аз, Ног аз, фарны къах æрбавæр 
Æмæ фæсур нæ зæрдæты фæллад. 
Тæхынмæ нын дæ урс базыртæ авæр, 
Цæрынмæ нын дæ хорз амæндтæ ратт! 
Нæ сыгъдæг арв нын сау фæздæгæй бахиз, 
Дæ фарн æмæ дæ хъарммæ бæллы Ир. 
Нæ дзыллæйæн ратт цинимæ уæлахиз, 
Ирон зæххæн та — зад хоры æфсир. 
Мæ зарæг дæр фæуæд, Ног аз, дæ уазæг 
Æмæ нæ Ирыл ахæссут уæ фарн. 
Кæм лæууат, уым куыд-иу райгуыра уалдзæг, 
Кæм цæуат, уым куыд никуы сæфа хъарм. 
Б а з а р д: 
О Ног аз, Ног аз, фарны къах æрбавæр 
Æмæ фæсур нæ зæрдæты фæллад. 
Тæхынмæ нын дæ урс базыртæ авæр, 
Цæрынмæ нын ды хорз амæндтæ ратт! 
100 

МÆН ФÆНДЫ 
Зонын æз, йæхи æгъдау ис цардæн, — 
Уалдзыгон фæлмæндæр вæййы зæхх. 
Уарзгæйæ æмхуызон ысты адæм 
Уды рухс, зæрдæйы кондæй зæгъ. 
Мæн фæнды дæ цæстытыл æууæндын, 
Мæн фæнды дæ цæрайæ цæрын. 
Хур цыма цы рæсугъд тын нывæнды, 
Райхæлд уый мæ зæрдæйы рæбын. 
Æмæ ныр кæцырдæм фæнды акæс, 
Бæстæ цыма райдзастдæр фæци. 
Ехх, кæм уыди ацы боны сагъæс, 
Ехх, кæм уыди ацы боны цин! 
Арвы кæрон февзæрди ыстъалы, 
Ферттывта, стæй атахти æваст. 
Æз мæ цин ыстъалыйыл нæ барын, 
Стъалыйæ рæсугъддæр у мæ уарзт. 
Мæн фæнды дæ цæстытыл æууæндын, 
Мæн фæнды дæ цæрайæ цæрын. 
Хур йæ тын мæ фæндагыл нывæнды, — 
Æз дæ размæ цингæнгæ тырнын. 
Æмæ ныр кæцырдæм фæнды акæс, 
Бæстæ цыма райдзастдæр фæци. 
Ехх, кæм уыди ацы боны сагъæс, 
Ехх, кæм уыди ацы боны цин! 
101 

ХÆХХОН ДИДИНÆГ 
Хæххон дидинæг — æхсызгон уазæг, 
Дæуæй райдыдта мæ царды уалдзæг. 
Амонды нысан — зæрдæйæ уарзын, 
Зæххон дидинæг, мæ амонд разын. 
Кæм дыл фембæлдтæн, кæм дæ базыдтон, — 
Уалæ Мызуры фæскъæвда хурбон! 
Арвы æрдыны авд алы хуызæй, — 
Цæй диссаг уыдтæ рæсугъд фæлыстæй. 
Æз кæй агуырдтон æдзух мæ фынты, 
Æз кæй агуырдтон арвы бæрзæндты, 
Дунейы фарнæй цы амонд куырдтон, 
Мæнæ æмбисонд, уый зæххы ссардтон. 
Дæ уарзондзинад æппын нæ сысы, 
Мæнмæ æртахти зарæджы хуызы. 
Зарæгимæ та — фæндыры зæлтæ, 
Ирон уæздан кафт, мæйрухс изæртæ. 
Хæххон дидинæг — æхсызгон уазæг, 
Дæуæй райдыдта мæ царды уалдзæг. 
Амонды нысан — зæрдæйæ уарзын, 
Зæххон дидинæг, мæ амонд разын. 
102 

МÆ ЦАРДЫ УАЛДЗÆГ 
Колхозы хуымты уæд чи уыд раззаг, 
Кæй зæрдæ ради мæйрухс изæртæй, 
Дæ фæндыры цагъд мæ риуы баззад, 
Мæ риуы баззад сызгъæрин зæлтæй. 
Мæ царды уалдзæг мæ цæстыл уайы: 
Фæззыгон хорæй уыд дзаг нæ хордон. 
Æз-иу, мæ буц мад, дæ хуыд къабайы 
Нæ хъæууон уынгты дæ размæ згъордтон. 
Кæрон нæ уыди мæ цин, мæ уарзтæн, 
Уыд хуры тынау мæ рæсугъд хъуыды. 
Куыд атахтысты сызгъæрин азтæ! 
Фæзæронд мын дæ, — мæн та нæ уырны. 
Æнкъардæй, мæ мад, дæ фæдыл кæсын, 
Дæ уæззау къахдзæф дæ кар æвдисы. 
Мæ сусæг сагъæс, бæргæ, æмбæхсын, 
Зæрдæ та риссы, зæрдæ та риссы. 
Дæу аккаг дзырдтæ, дæу аккаг зæлтæ 
Мæ риуы арфы, бæргæ, куы ссарин... 
О, чи срухс кæнид дæ фæллад зæрдæ, 
Æз уыцы зарæг æнусмæ зарин. 
103 

ÆГАС ЦУ, МÆ БÆЛЦЦОН 
Къуыллыты Муриккæп 
Кувæджы куывд фехъуысти уæларвмæ: 
Цин æрцыди мæ фæрныг хæдзармæ. 
Хорз кæстæртæй мæ цард у æвæсмон, 
Цин æрцыди, æгас цу, мæ бæлццон! 
Дурджын Бæрзонд цæй дардыл фæлгæсы, 
Æргом дзуар, дам, æнгом цард æрхæссы. 
Хорз кæстæртæй мæ цард у æвæсмон. 
Цин æрцыди, æгас цу, мæ бæлццон! 
Чи-иу кодта дæ уындмæ тæхуды, 
Буц ныййарæг мидбылты куы худы. 
Фарны хæдзар у хистæрæй кадджын. 
Хистæры цард та — кæстæрæй адджын. 
Ацы зæххыл хъазуатæй фæкуыстон, 
Зæххы улæфт хуым кæнгæйæ хъуыстон. 
Хур мæ тавта йæ сызгъæрин цалхæй, 
Хур мæм касти мæ ауæдзы хаххæй. 
Зæхкусæгæн — йе ’фсæн бæх йæ дарæг, 
Рухс уалдзæгау — мæ зæрдæйы зарæг. 
Хорз кæстæртæй мæ цард у æвæсмон, 
Цин æрцыди, æгас цу, мæ бæлццон! 
Акæсут-ма Дзиккауы обауæй, 
Фæндырдзагъд куы хъуысы мæ фæрныг хæдзарæй. 
Хорз кæстæртæй мæ цард у æвæсмон. 
Байрай, уæдæ, æгас цу, мæ бæлццон! 
104 

БÆРÆГБОНЫ ЗАРÆГ 
Абон цины хур нæ сæрмæ 
Тавы, худгæ кæсы. 
Фестад рухс зарæг мæ зæрдæ, 
Ирæн амонд хæссы. 
Фарн нын басгуыхти нæ фæллой, 
Фарнæй хæдзæрттæ — дзаг. 
Цардæн мах лæууæм йе ’нцой, 
Цардмæ — махæн фæндаг. 
Уæдæ расидæм цæрæнбон, 
Тынгдæр сисæм нæ зард. 
Ахæм диссаджы бæрæгбон 
Ноджы рухсдæр у нæ цард. 
Фестад рухс зарæг мæ зæрдæ, 
Ирæн амонд хæссы. 
Абон цины хур нæ сæрмæ 
Тавы, худгæ кæсы. 

ИРОН СИМД 
Кад æмæ радæй нæ хъæубæсты 
Хистæртæ бадынц чызгæрвысты. 
Ацы бон чындз ныфсджын уыдзæн, 
Хæдзармæ фарны къах бавæрдзæн. 
Хистæртæн сæ куывд, сæ расидтæй 
Фæсивæд бахъæлдзæг, расимдтой. 
Фæндырæй тæхынц зæрин зæлтæ, 
Буц æмæ райдзаст — нæ хистæртæ. 
Сфидыдтой чындзыл йæ разгæмттæ, 
Мыды къус барæвдз и, бацæттæ. 
Ныккæнынц чындзхæссæг уазджытæ 
Фæндараст, хæрзбоны зарджытæ. 
Чындзы мад циндзаст, зæрдæрыстæй 
Хъæбулыл узæлы йæ хъæбыстæй. 
Куыд раарфæ кæна, уый нал зоны, 
Æмæ йын фæдзæхсы, амоны: 
«Ма-иу ферох кæн нæ царды ’гъдау, 
Фыццаг-иу хистæрты барæвдау 
Мидбылты бахудт, цæстæнгасæй, 
Дæ уæздандзинад, дæ ныхасæй. 
Уый фæстæ — кæстæртæ, сабитæ... 
Куыд зоныс, афтæ цыл бацин кæ. 
Æгад цард дæ сæрмæ макуы ’рхæсс, 
Бинонтыл дæ рухс уд бафæдзæхс». 
106 

Дурджын Бæрзондæй Гæналдонмæ 
Цæргæстæ здæхынц сæ ахстонмæ. 
Цæргæсты æхсæн та — урс бæлон, 
Сызгъæрин базыртыл — рухс фæндон. 
Хъæубæсты хурбæрæг чи дардта, 
Ацы бон хорз амонд чи ссардта, 
Уыцы чындз цæрæд кадджынæй, 
Адæмæн уарзонæй, адджынæй. 

- & 13»-**’ да^я?* -^&»К^л-й1?л-’ %"-^ Л 
ХУРЫ ЦОТ 
Нæ фыдæлтæ махæн æрцыдысты Нартæй, 
Æвдыстой лæгдзинад сæ цирыхъ, сæ уарзтæй. 
Фыдæлты нæртон зæхх ныр дæр у нæ дарæг, 
Сослан нын тых радта, Ацæмæз та — зарæг. 
Б а з а р д. 
Ирыстон — нарты фыдыбæстæ. 
Хуры цот — хурмæ тырнæг. 
Ацы гыццыл зæххыл цæргæстæ 
Никуы фæтæхынц ныллæг. 
Йæ дзыллæйы астæу хъæбатыр нæ мæлы, 
Мæсыг та æрмæстдæр йæхи дурæй хæлы. 
Нæ фыдæлты фарнæй нæхицæн цы райсæм, 
Кæндзæни нын уый рухсдæр нæ абон, нæ райсом. 
Б а з а р д: 
Фæрнджын у, Ирыстон, нæргæ уалдзæг разын, — 
Ам баззад фыдæлтæй æууæнк æмæ уарзын. 
Ам кады бæрзондыл ирон зæрдæ цардис, 
Гъе мардзæ, сæрæнгуырд, дæ лæгдзинад равдис. 
Б а з а р д. 
Ирыстон — нарты фыдыбæстæ, 
Хуры цот — хурмæ тырнæг. 
Ацы гыццыл зæххыл цæргæстæ 
Никуы фæтæхынц ныллæг! 
108 

МАМАСЫ ЗАРÆГ 
Нанайы буц чызг — хъæуы рæсугъддæр, 
Афтæ куы дзуры, афтæ куы зæгъы: 
«Фыдбоны Мамас, куыд мæ фæсайдтай? 
Афтæ куы дзырдтай, афтæ куы загътай: 
«Нæ хъæуы куы нæй мæнæй цæрæгдæр, 
Мæ фæрныг хæдзар — арвæй бæрæгдæр. 
Мæ уæладзгуытæн — хурмæ сæ балкъон, 
Мæ уайаг бæхтæн — рæсугъд сæ файтон». 
Кæм ысты, Мамас, дæ уæладзгуытæ, 
Се ’рвхуыз рудзгуытæ æд хурмæ балкъон? 
Кæм ысты, Мамас, дæ хоры хуымтæ, 
Дæ уайаг бæхтæ, дæ рæсугъд файтон? 
Афтæ куы загътай, мæ хъæздыгдзинад, 
Мæ ис, мæ бон — мæхи лæгдзинад. 
Цæмæй æппæлыс дæ лæгдзинадæй? 
Ницы дæм федтон хъæздыгдзинадæй. 
Дæ цæрæн хæдзар — зылын кау æнгæс, 
Æркæлынæввонг — хъæмпынсæр мусонг. 
Дæ кусæн дзаума — цæвæджы зæронд, 
Дæ иунæг исбон — хæрæджы зæронд. 
Фæсмонгонд фæуай, фыдбоны усгур, 
Амондæнхъæлæй, мæн чи фæсайдта. 
Ныр мæ фæстæмæ, фæлитой Мамас, 
Æнæ бæллæхтæй нæхимæ алас». 
109 

ИРОНЫ ЗАРÆГ 
Цард йæ бындурæй æнкъуысы, 
Хорз хабар лæгмæ нæ хъуысы, 
Иу бонæй у иннæ бон фыддæр. 
Ам, нæ зæхх кæм и, нæ уидаг, 
Уым фыдгул кæны рæбинаг, 
Не ’мбарæм кæрæдзийы уæддæр. 
«Ды мæнæй цæмæй лæгдæр дæ? 
Ды мæнæй цæмæй уæлдæр дæ?» — 
Афтæ у æдзухæй дæр нæ фарст. 
Зæрдæ нал агуры худын, 
Райдыдта нæ мæсыг цудын, 
Не уæнджы ысмæгуыр и нæ уарзт. 
Кæд æмæ нæхи нæ зонæм, 
Кæд нæ хæрзты хорз нæ хонæм, 
У нæ намыс, не ’хсар дæр фынæй, 
Уæд цы кæнай ды, Ирыстон, 
Уæд цы кæнай, ды, Ирыстон? 
Иумæ нæ æрбамбырдгæнæг нæй... 
Исчи нæ йæ сæр ысдарæд, 
Исчи нæ хуыздæр ныззарæд, 
Ферттивæд йæ лæджыхъæд æрмæст, 
Уыййеддæмæ й ’алывæрстæй 
Гæпп кæндзыстæм сагæлвæстæй, 
Кардæлвæстæй самайдзыстæм хæст. 
110 

Иутæ нæ — фыдбоны хъалтæ, 
Иннæтæ — Тырмоны галтæ, 
Алчидæр нæ алырдæм хæцы. 
Уæд цы кæнай ды, Ирыстон, 
Уæд цы кæнай ды, Ирыстон, 
Уæд цы кæнай, о Ирыстон, цы? 
Знаг нæм сау хъамайæ ’взиды, 
Ирон дзаг сыкъайæ сиды: 
«Ма нæ фæкæн, о Хуыцау, фыдвæд!» 
Хъахъхъæн уый бæсты сæрибар, 
Лæуу фыдæлты зæххыл фидар, 
Стæй Хуыцау дæр не ’мварс уыдзæн уæд! 

НЫФСЫ НЫХАС 
Мæ базырджын азтæ, 
Мæ зарæг, мæ кой 
Нæ дзыллæйы астæу — 
Мæ фидар æнцой. 
Нæу цардæн йæ сагъæс 
Зæрдæйы фæндон. 
Æрмæст мын зæгъ: «Ма тæрс», 
Æндæр циу дæ бон! 
Дæ зæрдæмæ ма хæс 
Мæ цин дæр, мæ хъыг. 
Ныфсы ныхас «Ма тæрс» 
Мæгуырæн — мæсыг. 
Мæ базырджын азтæ, 
Мæ зарæг, мæ кой 
Нæ дзыллæйы астæу — 
Мæ фидар æнцой. 

ÆЦÆГÆЛОН БÆСТÆ 
Райгуырæн бæстæ мады зæрдæ у, 
Цотыл цингæнаг. 
Охх, мæныл та искæй бæстæйы 
Цинтæ чи кæна? 
Б а з а р д: 
Амонд, цы ран дæ, кæм дæ, 
Курын, сабырдзинад ратт. 
Дард Ирыстоны, дард Ирыстоны 
Кæсы æнхъæлмæ мæ мад. 
Зæхх — æцæгæлон, марадз равзар æй, 
Цард цы тын уафы. 
Охх, мæгуыр лæджы искæй бæстæйы 
Хур куынæ тавы. 
Зæрдæ иунæг у, зæрдæ сидзæр у 
Искæй бæстæйы. 
Зæхх — мæ сау гобан, арв — мæ урс хъæццул 
Иры мысгæйæ. 
Цæргæс, о цæргæс, цардæй бафсæдай, 
Акæс, афæлгæс. 
Иры дзыллæйы арвы бæрзондæй 
Зæдтыл бафæдзæхс. 
8 3аказ№ 1358 
113 

ХÆЛÆГ 
Ис царды уæззау низ, 
Уый хонынц хæлæг. 
Хæлæгнизæй садис 
Æнамонд хæрæг. 
Йæхицæй хуыздæрмæ 
Фырмæстæй тыдта, 
Бæхы къæхты хъæрмæ 
Уый кодта æрра. 
Гъе, мæгуыр йæ бон. 
Хылмондаг, тæлтæгæй 
Йæ комы фынк калд. 
Йæ гыццыл сæфтæгæй 
Уыд алчи хъыгдард. 
Уæд федта, фырхъалæй 
Бæх кафгæ куыд цыд, — 
Зæххы цъар дæндагæй 
Хæрынмæ æрцыд. 
Гъе, мæгуыр йæ бон. 
Ныууасыд, ныззылд, 
Стæй райхъуыст хъæрзын: 
«Ох, мæнæ цы зын у 
Æфсургъмæ кæсын». 
Æрлæмæгъ, æрхаудта, 
Æруагъта йæ сæр. 
Йæ хъустыл ма уади 
Бæхы къæхты хъæр. 
Гъе, мæгуыр йæ бон. 
114 

Уæззау низ æнахуыр 
Йæ хурхыл хæцыд, 
Йæ иу цæст ныдздзагъыр, 
Йæ иннæ æрцъынд. 
Гъе уый дын йæ хъуыддаг, 
Гъе уый дын йæ цард. 
Æвзæр фосы мыггаг 
Æвзæрæй ныммард. 
Гъе, мæгуыр йæ бон. 
%$$!Ш& 
<* 

ИРОН ФÆНДЫР 
Ирон фæндыр, цæй кадджын дæ, 
Цы фарн цæуы дæуæй! 
Ды мын зынаргъ дæ, адджын дæ 
Дæ сызгъæрин зæлтæй. 
Ирон фæндыр — нæ цардвæндаг, 
Дæ зæлты ахсын æз 
Нæ фыдæлты зæрдæйы уаг, 
Нæ фыдæлты хъæлæс. 
Чындзæхсæвæй куы фæхъуысы 
Ирон фæндыры цагъд. 
Мæ зæрдæ уæд дæу фæмысы, 
Мæ ивгъуыд бонты цард. 
Ирон фæндыр, дæ хъæлæстæ, 
Дæ зæлтимæ æргом 
Дидинæг калдтой бæлæстæ, 
Мидбылты худти бон. 
Куыд гыццыл хъæуы амондæн! 
Ирон фæндыры цагъд, — 
Нæ мæ рох кæны абон дæр, — 
Мæ бæллицтимæ тахт. 
Ирон фæндыр — мæ рагуалдзæг, 
Æз агурдзынæн дæу. 
Æнæ дæ цин мæ зарæгæн 
Йæ бон фæцæрын нæу. 
116 
/ 

Ирон фæндыр, цæй кадджын дæ, 
Цы фарн цæуы дæуæй! 
Ды мын зынаргъ дæ, адджын дæ 
Дæ сызгъæрин зæлтæй. 

ХУРЫ ЗАРÆГ 
Мæ райгуырæн хъæубæстæ, 
Цы диссаг дæ, цы зæхх дæ! 
Дæ уарзтæй мын ды ссыгътай 
Мæ зæрдæйы цырæгътæ. 
Хуры зарæг мæ риуы 
Сыгъдæгзæлдаг нывæзтæй 
Рæсугъд ахстон ыскодта 
Ирон фæлмæн ныхæстæй. 
Мæ зæрдæйы рæбынæй 
Зарæг хурау куы ссæуы, 
Уæд царды мæн æндæр хорз, 
Æндæр амонд нæ хъæуы. 
Зæрдæйæ ис зæрдæмæ 
Рæсугъд фæндаг ыссарæн. 
Хуры зарæг мæ царды 
Æз равзæрстон æмбалæн. 
Мæ цин æмæ мæ хъыг дæр 
Хуры зарæг зæгъдзæни. 
Хуры зарæг куы цæра, — 
Ирыстон дæр цæрдзæни. 
Арвы паддзах — зæрин хур, 
Дæ зарæг нæ рæвдауы. 
Дæ зарæгмæ зæхкусæг 
Æвзаргæ хор куы тауы. 
118 

Фæззæджы та нæ хортæ 
Дæ рухс тынтæй бæддзыстæм. 
Нæ зад хуымты бæркæдтæй 
Чындзæхсæвтæ кæндзыстæм. 
Мæ райгуырæн хъæубæстæ, 
Цы диссаг дæ, цы зæхх дæ! 
Дæ уарзтæй мын ды ссыгътай 
Мæ зæрдæйы цырæгътæ. 

®Ш*а* 
ИРОН ДЗЫРД 
Дæ зæрдæйы бынæй цы бæстæйы уарзыс, 
Гъе уый у дæ хъысмæт, дæ ном. 
Ирон дзырд у махæн нæ фыдæлты намыс, 
Ирон дзырд — нæ Иры цæсгом. 
Æз балбæлас федтон æрвдидинæг калгæ, 
Уый ног чындзау дардмæ зындис. 
Æхсызгон рухс уагъта сызгъæринау арвмæ, — 
Гъе уый кæд ирон дзырд уыдис. 
Ирон дзырд, мæ хуртæ, — æнусты цæргæс, 
Цæй рагæй йæ агуырдтон æз! 
Ирон дзырд, ирон дзырд... уый мады æнгæс у. 
Ирон дзырд — Хуыцауы хъæлæс. 
Ирон дзырд у хурдзæсгом, зæххыл нæ цуды, 
У арв та йæ базырты бар. 
Уый уалдзыгон бонау йæ мидбылты худы, 
Уый гом кæны зæрдæйы дуар. 
Дæ зæрдæйы бынæй цы бæстæйы уарзыс, 
Гъе уый у дæ хъысмæт, дæ ном. 
Ирон дзырд у махæн нæ фыдæлты намыс, 
Ирон дзырд — нæ Иры цæсгом. 
120 

ЗИЛАХАР 
Нарты бæстæй ныл Зилахар бафтыд, — 
Не стыр фыдæлты лæгæвзарæн фæз. 
Хурмæ-иу чи худти, мæймæ чи кафыд, 
Уыцы нæртон гуырдтæн се ’фсымæр — æз! 
Б а з а р д : 
Зилахар! Зилахар! Нарты бæстæ, гъей, 
А зæххыл бафтауæм царды хæрзтæ, гъей! 
Нарты Уырызмæджы зондджын уынаффæ 
Ацы нæртон зæххыл амадта кад. 
Диссаг уыд, диссаг Сатанайы арфæ, 
Уый къухтæй дзыллæтæм ивылд бæркад. 
Къостайы фарны дзырд кæстæрæнгомæй 
Царды бæрзонд рындзтæм ахæссæм мах. 
«Скæнæм нæ тырыса дзыллæйы номæй», 
Афтæмæй амайæм Иры гæнах! 
Б а з а р д : 
Зилахар! Зилахар! Нарты бæстæ, гъей, 
А зæххыл бафтауæм царды хæрзтæ, гъей! 
121 

ХЪÆЛДЗÆГ КУПЛЕТТÆ 
Цъитийыл саг уæнгрог кæны, 
Нæ йыл æфсæды хъазынæй. 
Уарзгæйæ зæрдæ ног кæны, 
Зæрдæ рæсугъд у уарзынæй. 
Æрæгвæззæджы зиууонæн 
Цы ус æрхаста Фидиуæг. 
Уарзондзинад нæу иу бонæн, 
Уый у æнусон дидинæг. 
Урс бæхы дардмæ ауыдтон, 
Сау бæх йæ цуры хъазыди. 
Чызгайы иу бон базыдтон, 
Цæрæнбонты мæн разынди. 
Цуаноныл, сæгуыт, ма сæмбæл,— 
Сау хъыримаг дæм сисдзæни. 
Рæсугъд дæ, чызгай, ма фæкæл, 
Кæннод мæ зæрдæ рисдзæни. 
Садоны къæвда уарыди, 
Мызуры мæ бон арвыстон. 
Чызгай мын «Урсдон» зарыди, 
Æз та Цъæйдонæй банызтон. 
Абийы-фырт, Уæллагкомы 
Мæсыг самадтай урс дурæй. 
Чызгай дын уæддæр нал комы,— 
Зæронд кæндзынæ усгурæй. 
122 

Нанайы чызг нæ фæллайы 
Цъæх цухъхъайæн тын уафынæй. 
Тæхуды, демæ чи бафсæст 
Нæ ирон хъазты кафынæй. 
Сæгуытты хохыл — Хуссаргом, 
Сæрдыгон дæр дзы мит уары. 
Тæхуды æмæ хорз амонд 
Йæхи хъæубæсты чи ссары. 
Ногбон æхсæвы конд артыл 
Мæй дæр йæ фынтæ фезгъалы. 
Мæ зæрдæйы бæрзонд арвыл 
Тæмæнтæ калдзæн де стъалы. 

МЫЗУР 
Фыдæлтæй ардæм нæ Ирыстоны 
Ныхасæн баззад: 
Уæлладжыры ком æвзаргæ лæгтæй — 
Нæ кæмтты раззаг. 
Мызурæн та, дам, йæ цæрæн бынат — 
Дзæнæты бæстæ. 
Нæ царды арвыл йæ хорз фæсивæд — 
Тæхгæ цæргæстæ. 
Фыдбоны фæдис кæддæр куы схæццæ 
Хæхты къæсæрмæ, 
Ирон фæсивæд кафгæ цыдысты 
Хæсты цæхæрмæ. 
Адæмы фарнæй, Къостайы загъдау, 
Къæдзæх ныннæры. 
Мызуры та нын хъабатырты ном 
Æнусмæ цæры. 
Ирон лæппутæн Урс рагъы дзуарæй 
Сæ зарын хъуысы. 
Сызгъæрин фестой, Иры хæстонтæн 
Сæ ном чи мысы. 
Дæ хорз кой, Мызур, нæ Ирыл айхъуыст, 
Нæ Ирыл ахатт. 
Ды суазæг кодтай Бæтæйы фыртты 
Сæ зыны сахат. 
124 

Мызуры бæстæ æд Зилдухы фæз, 
Æд Къул уыгæрдæн — 
Хæрзамондимæ фæрныг цард хæссæг 
Рæсугъд æмгæрттæн. 
Цæргæсты ахстон куыд дзæбæх зыны 
Урс дуры комæй. 
Нæ уарзон Мызур, бирæ фæцæрай 
Хъæубæстæнгомæй. 

БÆТÆХЪОЙЫХЪÆУЫ ЗАРÆГ 
Бæтæхъойыхъæу — бæрзонд фæлгæсæн, 
Цæргæсты ахстон, фыдæлты бæстæ. 
Фæрнæй фæцæрай, фæрнæй фæцæрай, 
Æгъдауæй рæсугъд нæртон хъæубæстæ! 
Нæ хорз хъæубæстæ, сæрыстыр куы стæм 
Дæ фарны лæгтæй, фæрнæй цæ зонат: 
Нæртон Сослæмбег, хъæбатыр Иссæ, 
Зауырбеджы фырт уæздан Бимболат. 
Мæ райгуырæн хъæу, дæумæ кæсгæйæ 
Бæрзонд цъæх арвмæ мæ цин æххæссы. 
Цæй тынг зынаргъ дæ, — мæнмæ дæ зæххыл 
Дæ хуымы дур дæр сызгъæрин кæсы. 
Куывддоны рындзæй цы цæргæс ратахт, 
Цы цæргæс уыди фæдисы раззаг. 
Ацы хъæубæстæн хæрзæгъдауимæ 
Ирон лæгдзинад фыдæлтæй баззад. 
Нæ ирон намыс, нæ фарны лæгтæй 
Сæрыстыр куы стæм, фæрнæй цæ зонат: 
Нæртон Сослæнбег, хъæбатыр Иссæ, 
Зауырбеджы фырт уæздан Бимболат. 
Бидайы комы — æрттивгæ суадон, 
Йæ сатæг дон мæ йæхимæ сайы. 
Нæ Ирыстоны, мæ хорз хъæубæстæ, 
Дæ рæсугъд фидæн мæ цæстыл уайы. 
126 

Бæтæхъойыхъæу — бæрзонд фæлгæсæн, 
Цæргæсты ахстон, фыдæлты бæстæ. 
Фæрнæй фæцæрай, фæрнæй фæцæрай, 
Æгъдауæй рæсугъд нæртон хъæубæстæ! 

НОГИРЫ ЗАРÆГ 
Терчы былгæрон — æвзаргæ бæстæ, 
Нæ уарзон Ногир — фæрныг хъæубæстæ. 
Фæрныг хъæубæстæ — ног дуджы фаззон, 
Зæрдæйæн — адджын, зæрдæйæн — уарзон. 
Ам хистæр буц у кæстæры фарнæй, 
Фæлмæн цæстæнгас, ирон æфсармæй. 
Ам царды уалдзæг æфсир æфтауы, 
Ам царды уалдзæг амæндтæ тауы. 
Хуссары бяелас — хуссарбæрзæндтæй, 
Ногиры намыс — йæ номдзыд лæгтæй. 
Цæргæсты сæрмæ цæргæс куыд зила, — 
Уыди Гæджиты хъайтар Бадила. 
Адæм тырныдтой уæд царды размæ, 
Цард та æдзухдæр — лæгæй аразгæ. 
Нæ хорз фыдæлты фæндаг кæм хъуыди, 
Хуыгаты Дими сæ разæй цыди. 
Цы кад нын баззад нæ хорз фыдæлтæй, 
Уый арвмæ хъуысы фæндыры зæлтæй. 
Нæ уарзон Ногир — фæрныг хъæубæстæ, 
Йæ хорз фæсивæд — нæртонæнгæстæ. 
Таймазты Тимур, Артур Таймазты... 
Сæ ном нæрыди Олимпаг хъазты. 
Тедеты Эльбрус нæртон хъуыддаджы 
Уыд се ’мцæдисон йæ тыхы руаджы. 
128 

Ирон лæппутæ Олимпы бæсты 
Ирон лæгдзинад хъаруйæ барстой. 
Æнусон намыс зынгæрхæссæгау 
Сæ райгуырæн хъæу Ногирмæ ’рхастой. 
Терчы былгæрон — æвзаргæ бæстæ, 
Нæ уарзон Ногир — фæрныг хъæубæстæ. 
Фæрныг хъæубæстæ — ног дуджы фаззон, 
Зæрдæйæн — адджын, зæрдæйæн — уарзон. 
9 3аказ№ 1358 

БЕСЛÆНЫХЪÆУЫ ЗАРÆГ 
О ацы зæхх, фыдæлтæ дæ 
Хуыдтой фырбуцæй мад. 
Зæрдæйы рухс у махæн дæр 
Дæ диссаджы бæркад. 
Арфæйаг у, нæ хъæубæстæ, 
Фæрнæй нын цæр, Беслæн! 
Дæ цинæй рог — мæ къабæзтæ, 
Мæ базыртæ мæнæн. 
Дæ донбылты кæм хъазыдтæн, 
Сæууон хур мыл кæм каст. 
Æз уым фыццаг хатт базыдтон, 
Циу ацы зæххыл уарзт. 
Дæ амондджын фæлтæртимæ 
Сызгъæрин фестай ды. 
Дæ чызджыты хуыздæртимæ 
Мæн ракафын фæнды. 
Тæхуды, бонгай, афæдзгай 
Дæ ирон фарнæн кус! 
Уырдыг лæууынæй бафæллай 
Дæ хистæрты уæлхъус. 
Кæмфæнды ма уон, дардмæ дæр 
Цæмæ фæбæллын æз? — 
Уæ алкæйы хæдзармæ дæр 
Хæрзамæндтæ æрхæсс! 
130 

ÆНÆНОМ ЗАРÆГ 
Дæ ныфсæй æз уалдзæгмæ тахтæн, 
Мæ фæззæг фæрнæйдзаг хуыдтон. 
Æнæ дæу æнæбазыр маргъ дæн, 
Тæхын дын куы нал у мæ бон. 
Къуырма бæлон æхсæвы тары 
Дзыназы, йæ хæкъуырцц цæуы. 
Мыййаг, кæд дæ хъысмæт æмбары, 
Мыййаг, кæд мæ цардыл кæуы. 
Ызнон дæр ма рухс хурау кастæ, 
Æмæ дæ цæй тынг хъал уыдтæн. 
Ныр абон, мæ фæззыгон азты, 
Уæззау мæтыл бафтыдтай мæн. 
Мæ сагъæс мæ риуы нæ цæуы, 
Цæссыгтæ æлвасынц мæ хъуыр. 
Æнæ дæу мæн уалдзæг нæ хъæуы, 
Мæ фæззæг æнæ дæу — мæгуыр... 
Мæ зæрдæ йæ зоны, æнкъары, 
Зымæгон æхсæвты хуызæн 
Сæрдыгон дæр не ’нкъард хæдзары 
Æнæ дæу цы уазал уыдзæн... 
Дунескæнæг! Де ’ххуыс, дæ хæрзтæй 
Ды сурыс мæгуыры фæллад. 
Ныфсы мур дæ курын æрмæстдæр! 
Ныфсы мур мæ зæрдæйæн ратт... 
131 

ÆЗ МЫСЫН АБОН 
Тедтаты Фатимкæйсен 
Æз мысын абон мæ райгуырæн зæхх, 
Мæ хорз хъæубæстæ, 
Ныййарæг мады рæвдыд цæстæнгас, 
Фæлмæн ныхæстæ. 
Æз мысын абон мæ царды уалдзæг, 
Мæйрухс изæртæ, 
Фæндыры цагъдмæ ирон зарæджы 
Æхсызгон зæлтæ. 
Уый диссаг уыди, мæ цардуалдзæг мын 
Цы лæвар радта: 
Зæлдаг кæрдæджы зæрин æндæхтæй 
Дидинæг къаба. 
Æз уыцы къаба ме уæлæ скæнын 
Нæ бафæрæзтон. 
Уарзондзинады зынджы стъæлфæнтæй 
Мæхи æмбæхстон. 
Уалдзæджы ’рцыдыл куы бацин кодтой 
Нæ хуымгæнджытæ, 
Ме ’рыгон бонтæ уæд фестадысты 
Цъæх зырнæджытæ. 
Сызгъæрин фестай, уæлæрвтæм хонæг, 
Куыд тагъд фæзындтæ. 
Уалдзæгмæ фæндаг, уалдзæгмæ фæндаг, 
Цæй цыбыр уыдтæ! 
132 

Бæлæсты фидауц, афтæ мæм касти, 
Уый балбæлас у. 
Гъе афтæмæй та мæ бæллицдзурæг 
Ирон ныхас у. 
Дурджыны Бæрзонд тар хъæды рагъæй 
Дæрдты фæлгæсы. 
Ацы зæххæн мæм йæ алы дур дæр 
Сызгъæрин кæсы. 
Тæхуды æмæ йæ ирон намыс 
Бæрзонд чи сисы, 
Райгуырæн зæхмæ уарзондзинадæй 
Кæй зæрдæ риссы. 
Куыннæ уæ мысон, мæ райгуырæн зæхх, 
Хъæууон изæртæ? 
Уæ хъарм хъæбысы цæргæйæ баззад 
Мæ чызгон зæрдæ... 
^М* 

4к< .^Щ 
ЦЪИТИ-ХОХ РАФÆЛДÆХТ 
— Ой, нæргæ-тулгæ цъити-хох рафæлдæхт! — 
Уадау сау хабар, сау уац тагъд уайы. 
Уалæ Хъæрмæдон бабыни, байсæфти, 
Ой, Гæналгомы их-зæй нал тайы. 
Арвæй Бонвæрнон бонæрттывд нал кæны, 
Дурджын хуссæрттыл баргъæвст рухс фæззæг. 
Уый цы бакодтай, саузæрдæ Урс цъити? 
Уый цы бакуыстай, Хъолхъа-удхæссæг? 
Цас рæсугъд фæндтæ бануæрстай их-зæйты! 
Зæрдæ дзурæгмæ дзурын нал комы. 
Ой, нæ кæстæртæ, не ’рттивгæ стъалытæ, 
Ой, кæм уæ ссарæм уазал арф комы?! 
Уалæ Хъæрмæдон зæйуатæй баззади, 
Их дзы нал тайы, зæхх дæр бафæллад. 
Ир, уæззау хъыгæн бафæраз, бафæраз... 
Ир — нæ царды ныфс, Ир — нæ рагон мад. 
134 

ДЫУУÆ МАДЫ 
Дыууæ мадæн Заманхъулы уæлвæзты 
Сæ хъуырмæ ссыд сæ зæрдæты фæдис. 
Сæ чызджыты кæм агурой, цы бæсты, 
Кæй бафæрсой, кæмæн зæгъой сæ рис? 
— Нæудзар бæрзæндтæ афтæ бирæ уарзтон... 
Мыййаг, кæд ам сæ сабидуг фæкалд? — 
Дыууæ мады дыууæ сау дуры фарстой, 
Дыууæ дурæй дæр сау къæрттытæ хауд. 
— О уыгæрдæн, кæд дидинджыты хуызы 
Нæ чызджыты ды бамбæхстай, мыййаг? — 
Цъæх уыгæрдæн цъæх уылæнтæй нынкъуысы, 
Ныуулæфы йæ фæтæн риуы дзаг. 
Бæрзбæлас касти цаддоны уæлвæзтæй, 
Уынгæгзæрдæ фæдисæтты уыдта 
Æмæ йæ фæлмæн урс зæлдаг хъæлæсæй 
Дыууæ чызджы дыууæ мадмæ дзырдта: 
— Ыскъæфта цад йæ хъарм уылæнтыл цинтæ, 
Йæхимæ сайдта сабиты зæрдæ. 
Уæ чызджытæ уæд фестадысты цъиутæ, 
Дзæнæты цъиутæ цаддоны сæрмæ. 
Фæтæхынц иумæ сау зæххы бæстæмæ, 
Фæтæхынц иумæ, раздахæн цын нæй. 
Фыдбоны цад та ардыгæй фæстæмæ 
Уæ тæригъæдæй нал кæндзæн фынæй... 
135 

ЗÆРДÆ РИССЫ ÆМÆ РИССЫ... 
Фыдыбæстæ, куыд адджын дæ лæгæн, 
Ды нæ схастай дæ хор æмæ дæ донæй. 
Æз дæр дæ цинæй амондджын уыдтæн, 
Дæ хъыг мæ риуы баззади хъæдгомæй. 
Цы лæппутæ, цы фæсивæд уыдтон, 
Цы стыр ныфсимæ тахтысты фæдисы!.. 
Нæ цæ баци ысбуц кæнын нæ бон, 
Æмæ мæ зæрдæ риссы æмæ риссы... 
Ирон хæсты цы цæргæстæ фæмард! — 
Мæнæн та баззад хурзæрин мæ сæрмæ... 
Æмæ нæ зæххæн чи радта йæ цард, 
Кæнын æз уыцы кæстæртæй æфсæрмы. 
Горæты сæрмæ сатæг хъæд нынкъард, 
Фæлгæсынц дардыл хæхтæ дæр æдзынæг. 
«Мæ хъæ-бу-у-л ! — дзуры зæххы бынмæ мад, 
Уæлæмæ сыст, ысуазал мын уыдзынæ...» 
Ис удыл тайгæ диссаджы дзырдтæ... 
Ныр уыдон, ехх, мæ зæрдæйы куы ссарин, 
Ирыстонæн уæд йе ’хсарджын фырттæн 
Сæ намысыл уынгæг хъæлæсæй зарин. 
Фыдыбæстæ, куыд адджын дæ лæгæн, 
Ды нæ схастай дæ хор æмæ дæ донæй. 
Æз дæр дæ цинæй амондджын уыдтæн, 
Дæ хъыг мæ риуы баззади хъæдгомæй. 
136 

ХУРБОНЫ ЦÆССЫГТÆ 
Оххай, нæ сабитæ, оххай, нæ кæстæртæ, 
Сайдæй уыл рацыд хъысмæт. 
Дон-дон кæнгæйæ уыл рухс дуне баталынг, — 
Дон ма куыд баназæм уæд?! 
О, дон уæ фæласа, удхор фыдызнæгтæ, 
Ссарат Хуыцауы фыдæх! 
Мадæй нæма райгуырд ахæм хъæддаг сырдтæ, 
Зæхх сæ куыд урæдта, зæхх! 
Оххай, нæ сабитæ, оххай, нæ кæстæртæ, 
Цард уын цы тæрхон хæссы: 
Хурджын сæумæрайсом хур уыл куы аныгуылд, 
Иры зæхх риссы, хъæрзы. 
«Хорз фыййау пыхсы дæр ары йæ фосы фæд, 
Рындзыл нæ кæны фынæй. — 
Диссаг, куыд раст загъта Иры нæртон поэт, — 
Иу бахъахъхъæнæг нæ нæй!» 
Мадæлты сау цæссыг сау зæххы нал хъары, 
Арв дæр кæуы ’мæ кæуы. 
Тох ныл куы ныккодта, о мæ Ир, бафæраз, 
Тохы лæгдзинад хъæуы. 
Оххай, нæ сабитæ, оххай, нæ кæстæртæ, 
Зæхх дæр фæллад у, фæллад. 
Уымæй фæлладдæр та — махæн нæ Ирыстон, 
Не ’намонд сабиты мад. 
137 

ХЪЫСМÆТ 
О ацы зымæг, фыдбоны зымæг, 
Йæ урс митæй мын сау фæндаг ыскодта. 
Бæрзонд уæлæрвтæй ме стъалы атахт, 
Мæ уарзон зæххыл мæ къахвæд фесæфт. 
Мæнæ хорз адæм, дыууæ хъæбулы, 
Мæ дыууæ фырты сымах бар уадзын. 
Чи сæ бакæндзæн йæ базырты бын, 
Чи сæ рæвдаудзæн фæлмæн ныхасæй? 
Мæ зынаргъ, ме ’мкъай, тынг зын дын уыдзæн, 
Фидар мын лæууай, макуы фæцудай. 
Цыма, цæф маргъау, царды хæдтулгæ 
Фæндаджы астæу цалххъуагæй баззад. 
Куыд мæ ауагътай уазал ингæнмæ? — 
Æз хъарм уаты дæр ризгæ куы кодтон... 
Куыд мæ ауагътай цæстысыг калгæ 
Сау зæххы хъæбыс, талынг лæгæтмæ? 
Уалдзæджы ’рцыдмæ куыд тынг бæллыдтæн, 
Мæ фæрныг цард мæм уый æнгæс касти. 
Дидинæгкалæг бæрзонд бæлæстау, 
Рæсугъд уыдысты мæ бирæ фæндтæ. 
О мады зæрдæ, гæныстон фæуай, 
Размæ цæугæйæ фæстæмæ кæсын. 
Мæ рыст хъæбулты хæкъуырццæг кæуын 
Ме уæнгты ахызт, мæ зæрдæ скъахта. 
138 

О, ма мыл тыхсут, мæ дыууæ фырты, 
Æз уæ сидзæрæй нæ ныууадздзынæн. 
Æз уæм тæхдзынæн хуры тынтимæ, 
Хуры тынтимæ къæвдайы фæстæ. 
Æз дидинджыты æртæх цæстытæй 
Æдзух уæ фæдыл джихæй кæсдзынæн. 
Æз арвы нæрын, тыхджын дымгæтæй, 
Нæ фæллад хæдзар, дæуæн тæрсдзынæн. 

ÆНАХУЫР ФЫН 
— Дæ-дæ-дæй, дыдта, дысоны æхсæв 
Цы фынтæ федтон, гъей. 
Цыма мæм усгур, цыма мæм усгур 
Сау бæхыл тахти, гъей. 
Мæ чызгæмбæлттæ нæ кæрты дуармæ 
Уæд хъазт сарæзтой, гъей. 
Уым кафыны рад, уым кафыны рад 
Мæнмæ æрхауди, гъей. 
Æнæрай фæуа, цы барæг уыди, 
Цы усгур разынд, гъей. 
Куы нæ йæ зонын, йæ хъал бæхыл мæ 
Кæдæм ыскъæфта, гъей. 
Дæ-дæ-дæй, дыдта, дæ хъæбысы мын 
Мæ сæр æрбакæн, гъей. 
Æнхъæлдæн æмæ, æнхъæлдæн æмæ 
Балцы цæудзынæн, гъей. 
Дыдта мын цæра, æрмæст мæ фыдæн 
Мацы ысхъæр кæн, гъей. 
Фæлмæнзæрдæ ’мæ сагъæсгæнаг у, — 
Йæ зæрдæ рисдзæн, гъей. 
Бæрзонд уæлæрвтæй ме стъалыйы хай 
Куыд атæхдзæни, гъей. 
О, ацы зæххыл мæ кæрдæджы хал 
Куыд бахус уыдзæн, гъей. 
140 

Мæ чызгæмбæлттæ, хæстæгдæр-ма мæм, 
Курын, æрбадут, гъей. 
Мæ рухс уалдзæджы æз царды цинæй 
Куы нæ бафсæстæн, гъей. 
Гъей, ныр цалынмæ, гъей, ныр цалынмæ 
Мæ уд не схауа, гъей, 
Уæдмæ мын цæгъдут, уæдмæ мын цæгъдут 
Ирон фæндырæй, гъей. 
.... 

ДАРД ДÆ МÆНÆЙ 
Сугъараты Людсейæн 
Мæ ныгуылд хур, цъæх арвгæрон 
Цæй тынг дард дæ мæнæй! 
Зæрдæ æнæ дæу равдæлон 
Йæ цардбæллон фæндтæй. 
Цæрæнбонтæ дын нал курын, — 
Ныр ницуал хъæуы дæу. 
Дæ къахвæдтæ ма агурын, — 
Мæ бон цæ ссарын нæу... 
Уыдтæ мæнæн дæ цæргæйæ 
Фæндагамон цырагъ. 
Дæ уды конд, дæ зæрдæйæ 
Дæуæн нæ уыди аргъ. 
Нæ гыццыл чызг мæ алыбон 
«Мæ мад кæм и?» — фæрсы, 
Йæхæдæг мын мæгуыр цъиуау 
Мæ цæстытæм кæсы. 
Дæ цард куынæ уыд иу бонæн, 
Уæд зæрдæйы фæндон, 
Зæххыл кæй уарзтай, уыдонæн 
Куыннæ загътай хæрзбон?.. 
Цæрæнбонтæ дын нал курын, — 
Ныр ницуал хъæуы дæу. 
Дæ къахвæдтæ ма агурын, — 
Мæ бон цæ ссарын нæу... 
142 

ДЗУÆРТТЫ УАЗÆГ 
Хъайттаты Будзийæн 
Зынцъары сæрмæ Уналы рæгътæ 
Сæумæрайсомты халас æвæрынц. 
Чи нын райгуыра ацы сау хæхты, 
Уый хохы дзуæрттæ фæндараст кæнынц. 
Хъайттаты Будзи, фыдæлты фарнæй 
Ды срæсугъд кодтай дæ царды бонтæ. 
Хæдзары амонд, хæдзары хъармæй 
Сызгъæрин хуртау — дæ хорз бинонтæ. 
Уæ фæлмæн хистæр ныййарæг мад у, 
Йæ цæстытæй уæм циндзинад худа. 
Дæ цардæмбал та хæдзары кад у, — 
Уæ абоны цард макуы фæцуда. 
Амонды рындзыл — цæргæсы лæппын, 
Йæ фæйнæфарс та — æртæ бæлоны. 
Уый куы у, Будзи, дæ иунæг лæппу 
Йæ хоты æхсæн, — йæ ныфс цæ хоны. 
Мигъдæуы дзуар дæр сымах хъахъхъæны, 
Уæ хорздзинæдтæм хæхтæй фæлгæсы. 
Арфæйы бон уын арфæ ракæны, 
Амонды бон уын амæндтæ хæссы. 
143 

ХЪÆУБÆСТЫ ЛÆВАР 
Уататы Зелимæн 
Фыдæлты намыс амондау 
Дæуæй нæ кæны цух. 
Дæ алы уæнгæй д’алы ’гъдау 
Цæй хорз зыны æдзух. 
Цы фарнæй цæры адæймаг, 
Цы ном хæссы, цы уаргъ, 
Ды уымæй фæдæ арфæйаг, 
Ды уымæй дæ зынаргъ. 
Мах зонæм, Зелим Уататы, 
Дæ цæстуарзон лæггад. 
Зæххыл дæу фæрцы ахады 
Нæ хъæубæстæйы кад. 
Тæхгæ цæргæсы базыртау 
Дыууæ фарны — дæ бар: 
Бимболаты уæздандзинад, 
Сослæмбеджы æхсар. 
Йæ уарзондзинад чи тауы 
Нæ адæмыл фæрнæй, 
Цард ахæм лæгтæй фидауы,— 
Дæуæн æмбал дзы нæй. 
Мах зонæм, Зелим Уататы, 
Дæ цæстуарзон лæггад. 
Зæххыл дæу фæрцы ахады 
Нæ хъæубæстæйы кад. 
144 

Фыдæлты намыс амондау 
Дæуæй нæ кæны цух. 
Дæ алы уæнгæй д’алы ’гъдау 
Цæй хорз зыны æдзух. 
Щш^ 
Ю3аказ№1358 

АРСЕНЫ ЗАРÆГ 
Дардыл куы байдыдтой хъазынтæ 
Стъалытæ арвы кæрон, 
Райгуырди дымгæйы базыртыл 
Уадæмдых лæппу нæртон! 
Байрæзт йæ райгуырæн хъæубæсты 
Фадзайтæм уарзон кæстæр. 
Йе уæнг нæ фæллад хъæбысхæсты, 
Гауызыл арт уыд, цæхæр. 
Балцы фæрасти Цыколайæ 
Иры бæгъатыр хъæбул. 
Амонд æм каст Барселонæйæ, 
Хурау æм худти Сеул. 
Дард балцы Иры бæгъатырæн 
Уастырджи йе ’мбал уыди. 
Йе стыр уæлахиз — æхсæз хатты! 
Дунейы рухсмæ зынди. 
Фесгуыхт ирон лæппу дард бæсты, 
Скодта йæ дзыллæйæн ном. 
Нарты нæртон туг — йæ къабæзты, 
Хурау йæ зæрдæ — æргом. 
Рухс амонд дунейы фарнимæ 
Иры рæсугъд зæххыл фен, 
Де стыр уæлахизты кадимæ 
Бирæ фæцæрай, Арсен! 
146 

УРТАТЫ АНАТОЛИЙЫ ЗАРÆГ 
Ирон кад, ирон кад, æхсар æмæ намыс 
Фыдæлтæн æхсыстой сæ зæрдæйы уаг. 
Уртаты хорз Толик, лæджы сæр дæр бахъуыд, 
Фыдгæнджыты æрдонг нæ ратдзæн фæндаг. 
«Куы ма фенин иу хатт мæ ныййарæг мады, 
Мæ гыццыл сабиты, — зæгъин сын хæрзбон.» 
Фыдгæнджытæ худынц: «Ды ниц’ уал фендзынæ, 
У ацы фæстаг бон дæ царды кæрон». 
«Уæ тæригъæд, — зæгъы, — уæхиуыл фæцæуæд, 
Сымах мæ фæстаг бон куы ахæссат хъаст, 
Нæ федтат, ирон лæг мæлын дæр куыд зоны, 
Куыд зоны уый йе знæгтæй исын йæ маст. 
Цæй сау мигъ æрбадти мæ фæндаджы размæ, 
Уынгæг бон æнæ тох куынал уыд гæнæн, 
Уæд уыцы бирæгътæн, уæд уыцы лæгсырдтæн 
Лæгæй-лæгмæ хæсты ахъаззаг фæдæн.» 
Уртатæн уæд Толик — сæрæнты сæрæндæр, 
Уртаты сахъ Толик уыд лæгтæй лæгдæр. 
Фыдгултимæ тохы йæ ирон æхсарæй 
Нæ дзыллæйы намыс уый систа уæлдæр! 
147 

СОЗАЙТЫ МÆХÆМÆТЫ ЗАРÆГ 
О, фарн уыл æрцæуа, гъей, 
Урсдоны быдыртæ, гъей, 
Цы уац уыл æмбæлы, гъей. 
Созайты Мæхæмæт, гъей, 
Йæ адзалы сахат, гъей, 
Уæ уындмæ куы бæллы, гъей. 
Тæхуды, иу хатт-ма, гъей, 
Сæумæрайсом, гъей, 
Йæ куыстмæ чи цæуы, гъей. 
Йæ уарзон хъæубæстæн, гъей, 
Сæ фæрныг хъуыддæгты, гъей, 
Лæггадæн чи хъæуы, гъей. 
Æз сусæг-æргомæй, гъей, 
Цы чызджы уарзтон, гъей, 
Уый федтон ныхасмæ, гъей. 
Куыд рæсугъд уыдыстут, гъей, 
Куыд цыбыр уыдыстут, гъей, 
Мæ базырджын азтæ, гъей!.. 
Сызгъæрин зад хуымты, гъей, 
Фæйлаугæ денджыз, гъей, 
Хуыдтой мæ цинад, гъей. 
Зæрдиаг фæллойы, гъей, 
Агуырдтон, гъей, 
Царды рæстдзинад, гъей. 
148 

Æз афтæ æнувыд, гъей, 
Цы сау зæххыл уыдтæн, гъей, 
Мæ уалдзыгон азты, гъей, 
Гъе уый мæ, ох, æллæх, гъей, 
Цардбæлллон, цардхъуагæй 
Йæхимæ æлвасы, гъей... 
Æнхъæлдæн, æмæ уæ, гъей, 
Мæ ныййарджытæ, гъей, 
Мæ фæндтæй фæсайдтон, гъей. 
Ныббарут, мæ хотæ, гъей. 
Мæ фæстаг сахат уын, гъей, 
Хæрзбон дæр нæ загътон, гъей... 
Уæлæрвты талынджы, гъей, 
Мæйы чызг адзæгъæл, гъей, 
Æрттивы йæ хъусцæг, гъей. 
О рухсаг æрбауай, гъей, 
Созайты Мæхæмæт, гъей, 
Хъазуатон зæхкусæг, гъей! 
ч^> 

ХÆМЫЦАТЫ РОМАНЫ ЗАРÆГ 
Зæрдæйы циндзинад, зæрдæйы уæззау хъыг 
Æййафынц, мæ хуртæ, æййафынц кæрæдзи. 
Хæмыцаты Роман йæ дзыллæйы кадæн 
Цы мæсыг амадта, уый амад нæ фæци. 
Дард бæстæй йæ мадмæ уый афтæ куы фыста: 
«Нæ Иры зæхх мысын, тагъд Ирмæ цæудзынæн. 
Додзинкæйы хæрзтæ, йæ бирæ дзæбæхтæ, — 
Уый афтæ куы загъта, — нæ ферох кæндзынæн». 
Æнафоны æрвнæрд фыдохы хъæлæс у, 
Æнафон æрвнæрдæй къæдзæх дæр нырризы. 
Додзинкæ бадзуры: «Мæнæ мыл цы бон и, 
Хъæбулы зындзинад, охх, мæнæ куыд риссы. 
Дæ бирæ ’фсымæртæ дæ уарзон æмбæлттæм 
Æнкъардæй кæсдзысты сæ цæссыг æмбæхсгæ. 
Æфсымæр йæ хотæн зæрдæйы уидаг у, 
Дæ дыууæ буц хойæн зæхх сафтид дæ фæстæ». 
Хæмыцаты Роман йæ хорз фыды фарсмæ 
Сау зæххæй ыскодта æнусон цæрæнуат. 
Дæ бæлццон, Додзинкæ, дæ ахуыргонд лæппу 
Нæ Иры хъарм зæххыл ысуадздзæн йæ фæллад. 
150 

СÆБÆТХЪУАТЫ ХЪАЗЫБЕДЖЫ ЗАРÆГ 
Сызгъæрин фестинаг, о, уыцы сæууон райсом 
Сæбæтхъуаты дуармæ цы лæппу æрлæууыд... 
— Ракæс-ма, ныййарæг, ракæс-ма дæ кæртмæ, 
Мæнæ дæм дард бæстæй дæ бæлццон æрхæццæ. 
Хурхæтæн афон дæм хуры цæст æрбакаст... 
Диссæгтæ, ’мбисæндтæ, цинтæ ’ мæ хъæбыстæ. 
Уæд иу бон Хъазыбег йæ мадмæ куы дзуры: 
— Хæхтæм дын куы цæуын, нæ Иры бæрзонд хæхтæм. 
— Фæлæуу-ма, Хъазыбег, фæлæуу-ма, мæ хъæбул, 
Нырма дæм кæсынæй куынæма бафсæстæн, 
Мæ цины цæссыгтæ куынæма ныссæрфтон, 
Куыд тагъд мын арæвдз дæ, дæ фæндаг куыд уыдзæн? 
— Ма мыл тыхс, ныййарæг, ма мыл тыхс, мæ буц мад, 
Мæлæтæй тас мын нæу, адзал мæм не ’руæнддзæн. 
Нæ хæхты фенынмæ æз рагæй бæллыдтæн, 
Ма мыл тыхс, ныййарæг, ма мыл тыхс, мæ буц мад. — 
Хъæрмæдоны сæрмæ иу æхсæв бонырдæм 
Арвæй нæргæ-тулгæ сау къæвда рацыди, 
Фезмæлыд урс цъити, зæйласæн раивылд. 
Адæмы тарст хъæрмæ, сабиты кæуынмæ 
Арвæй зынг цæхæртæ сау кæмттæм калдысты, 
Хъæрмæдоны сæрмæ иу æхсæв бонырдæм 
Сæбæтхъуаты Хъазыбег уæд афтæ бадзуры: 
— Ма фæтæрс, Махарбег, мæ кæстæр æфсымæр, 
Фæлæуу уал дуры сæр, æз дæр дæм зындзынæн. 
Уыцы сывæллæттæй дон искæй ку ’аласа, 
151 

Тæригъæд уыдзæни, мæнæн — та худинаг, 
Уыцы сывæллæттæй дон искæй ку ’аласа. 
Сау хохæй сау барæг фæдисы рацыди. 
Кæй дуармæ æрлæудзæн, 
Кæй дуармæ æрхиздзæн?.. 
Фыдбылыз æрцыди, фыдбылыз, ныййарæг, 
Къæсæртыл мауал лæуу, 
Æнхъæлмæ мауал кæс: 
Æнахъом сабиты ирвæзын кæнгæйæ 
Ивылд уæззау доны дæ бæлццон фесæфти. 

ГОДЖИАТЫ РОМАНЫ ЗАРÆГ 
Фæззыгон хур бон... сызгъæрин райсом... 
Хур-хор бирæгътæ фæхæссынц хуры. 
Годжиаты Роман афтæ куы зæгъы, 
Йæ фæлмæн мадмæ афтæ куы дзуры: 
— Рæсугъд цардæй дын зæрдæ æвæрдтон, 
Зæрдæ æвæрдтон, мæ буц ныййарæг. 
Фæлæ æндæр уыд хъысмæты тæрхон: 
Нæ цуры февзæрд тызмæг лæгмарæг. 
Рæзгæ фæсивæд — тала бæлæстæ, 
Не знæгты къухæй уæнггай ызгъæлынц, 
Туг ныл ныууарыд, нæ Иры бæстæ, 
Нæ бæрзонд хæхтæ цæй тынг нызмæлынц. 
Арв ныл æрхауди, цард ныл нытталынг, 
Нæ тæригъæдæй бын бауа не знаг. 
О, уыцы райсом мæнæн мæ хæдон 
Мæ уæззау цæфтæ бæттынæн не сфаг. 
Æз федтон, федтон Беслæны зæххыл 
Фыдбоны сау дур тугвæдтыл тулгæ. 
Емауцы уын бабайы бæхыл 
Нал абаддзынæн мидбылты худгæ. 
О, уыцы райсом хъæууаты сæрмæ 
Кæй бæх ныууасыд кæрдæгджын фахсыл? 
Бабайы цæстмæ цы ’фсургъыл тахтæн, 
Кæд мæм уыцы бæх фæстаг хатт уасыд? 
153 

Арвы кæронæй ничи раздахдзæн, 
Ничи раздахдзæн ныгуылгæ хуры, — 
Годжиаты Роман афтæ куы зæгъы, 
Годжиаты Роман афтæ куы дзуры: 
— Роберт, ме ’фсымæр, ды-иу мын разын 
Царды фæндæгтыл зынтæн фæразон. 
Мæ гыццыл хойы дæуыл фæдзæхсын, 
Нæ мад, нæ фыды буц дарын базон. 
Цæмæ бæллыдтæн нæ Ирыстоны: 
Хистæры ныфсæй кæстæр куы цæрид, 
Æмæ рæсугъдæй ирон дыргъдоны 
Не ’рыгон тала бæлас куы кæнид. 
Мæ царды уалдзæг — цыппæрдæс азы, 
Цыппæрдæс азы цæй гыццыл уыди! 
Мæ ныййарæг мад, дæ дæлбазыр мæ 
Цæрын фæндыди, цæрын фæндыди... 

НЫЙЙАРÆДЖЫ РИС 
Къæдзæх нызмæлыд йæ тархъæдимæ... 
Уæд Антонинæ афтæ бадзуры: 
— Акæс-ма, мæ чызг, акæс, Фатимæ, 
Кæд сау фæндагыл сау уæрдон тулы. 
Æнхъæлдæн æмæ мæ иунæг лæппу 
Йæ цардæй ацыд йæ бинонтимæ. 
Иу дзы йæ фæстæ куыннæ ныууагъта? 
Уæд та Таймураз, уæд та Зæлинæ... 
Мæ ныфсы мæсыг, цæй хъал дзы уыдтæн, 
Йæ алы уæнгæй й’ алы ’гъдау зынди. 
Цыма мын хъавыд цыдæр зæгъынмæ... 
Цымæ, цы уыди, цымæ, цы уыди?.. 
Æнкъардхуызæй ма цæмæн бахудти 
Хæрзбон зæгъæгау балцы цæугæйæ? 
Мæ уæззау хъыгæй мæ цæссыг бахус, — 
Нæ зонын дзурын æнæкæугæйæ. 
Мæ уæздан хорз чындз, мæ ныгуылд хуртæ 
Хуры хъармæй мын нæ бафсæстысты. 
Мæ рыст хæдзарæн йæ талынг къултæ 
Цæй уазал ысты, цæй уазал ысты... 
Тæхуды æмæ йæ адджын хъæбул 
Царды кæмæн у йæ хæдзардарæг, 
Кæуыл узæлынц хъæбулы хуртæ, 
Цæй амондджын у уыцы ныййарæг!.. 
155 

ДÆУ БАЙСТА ХÆСТ 
Ч ы з г: 
О цардуалдзæг, цы хорз амонд мын радтай, 
Уый дард бæстæйы сау хæстмæ фæцыд. 
Мæ зæххон стъалы, бамбар мын мæ катай, 
Мæ зæххон цæргæс, фехъус мын мæ дзырд. 
Л æ п п у: 
Дæ ныхас хъусын зарæджы зæлтимæ 
Æмæ фырцинæй нал арын бынат. 
Куыд дæ, мæ хур, цы хабæрттæ — нæхимæ? 
Куыд цæры, куыд, мæ ныййарæг, мæ мад? 
Ч ы з г: 
Уый чызджыты ’хсæн аивæй йæхицæн 
Дæ раздæхынмæ агуры чындзаг. 
Цæмæй йæ зоны, махæн нæй фæхицæн, 
Цæмæй æмбары мах зæрдæйы уаг? 
Л æ п п у: 
Сызгъæрин фестай, бафсæдай мын цардæй, 
Кæд уыдзæн, ехх, нæ рухс бæллицы бон? 
Тæхуды, ’рлæуу ирон зæххыл фæлладæй, 
Тæхуды, ’рлæуу ирон хъазты кæрон. 
Ч ы з г: 
Лæгæн йæ хæс у хъахъхъæнын йæ бæстæ, 
Йæ бинонты, йæ уарзоны, йæ хъæу. 
Фæлæ дæу цард цæй дард бæстæм фæхаста? 
Афганы зæхх аланты зæхх куы нæу! 
156 

Л æ п п у: 
Уæууæй, мæ хур, цы гæнæн и салдатæн? 
Кæй æндавынц йæ сагъæстæ, йæ рис?.. 
Фæлтау мын, цæй, Ирыстоны кой ракæн, 
Дæ зæрдæйы цы ног хабæрттæ ис? 
Ч ы з г: 
Ызнон дæр та нæ зонгæ къахвæндагыл 
Дæу мысгæйæ цыдтæн æмæ куыдтон. 
Фæдзæхстон дæ сызгъæрин Лæгтыдзуарыл, 
Хуыцауæй дын рæсугъд фæндаг куырдтон. 
Л æ п п у: 
Хуыцауы дзырд мыл нал сæмбæлди, оххай, 
Æмæ фæразæй... судзгæ сау нæмыг. 
Ныр уæм Афганы дард бæстæйы тохæй 
Мæхи разæй ...фæуыдзæни мæ хъыг. 
Уæззау цæфæй мæ цæстыты рухс тайы, 
Кæйдæр сыгъд зæххыл баталынг мæ бон. 
Мæ хъустыл ма мæ мады хъæлæс уайы... 
Хæрзбон, мæ мад... Мæ Иры зæхх, хæрзбон... 
Ч ы з г: 
Дæу байста хæст мæ уалдзыгон зæрдæйæ, 
Фæлæ мын хæст нæ байсдзæни дæ хуыз. 
Ныр ма... æрмæстдæр сау зæхмæ цæугæйæ 
Ыскæндзынæн мæ чындздзон къаба æз. 

АБЫРÆДЖЫ ЗАРÆГ 
Цæргæс куы нал у йæ ахстоны дæр 
Йæхи уды бар. 
Нæ хæхты астæу Сырхдуры лæгæт — 
Мæ уазал хæдзар. 
Мæ цардуалдзæджы рæсугъддæр бонтæ 
Æз уым фæмысын. 
Охх, мæ ныййарæг, куы нал фæразын 
Фæсалыл хуыссын. 
Æз-иу мæ цин дæр, æз-иу мæ хъыг дæр 
Дæумæ куы хастон. 
Афтæ бирæ ма мæ райгуырæн зæхх, 
Мæ бæстæ уарзтон. 
Фæлæ фыдызнаг æнæхатырæй 
Нæ артдзæст халы. 
Æз хъахъхъæндзынæн мæ уды рухсæй 
Нæ Иры стъалы. 
Нæ фыдызнаг та зæххы туг нуазы, — 
Нæма дзы бафсæст. 
Охх, мæ ныййарæг, цæрын цæй зын у 
Æнæ хи артдзæст. 
Æз ард бахордтон мæ хорз фыдæлтæн 
Сæ рухс цæсгомæй, 
Уымæн раивтон мæ фæлмæн куырæт 
Ызгъæр хæдонæй. 
158 

ИРЫ ФÆДИСÆТТÆ 
Цæргæстæн сæ фезмæлд бæрæг у сæ тахтæй, 
Фыдбон дæр нæ уадзынц сæ хъазын. 
Фыдæлты Ирыстон — Хуссарæй, Цæгатæй, 
Гъæйтт мардзæ, æфсæнфидар разын! 
Нæ сабырдзинад нын тыхгæнæг æрдонгтæ 
Æнæныфс, лæмæгъдзинад хонынц. 
Уæдæ-ма фæкæсут, аланты фæдонтæ 
Тæхын дæр, хæцын дæр куыд зонынц. 
Цъæх айнæг къæдзæх дæр хаттæй-хатт, мæ хуртæ, 
Фæдисбон бындзарæй нызмæлы. 
О, рухс цард фæкæнат, нæ Иры хъæбултæ, 
Уæ раст цæф нысаныл æмбæлы. 
Цы хорз ном ныууагътат, хъæбатыр хæстонтæ, 
Цы хорз кад нæ бæстæ, нæ хæхты! 
Нæ ирон дзыллæ уын цæргæ-цæрæнбонты 
Фæкувой сызгъæрин тæбæгъты. 
<М| 
%^0^ 

БАБАЙЫ ХЪÆБУЛТÆ 
- Дысон та бонырдæм уæлæрвты ауыдтон 
Стъалы тæхгæйæ. 
Акæс-ма, уæртæ лæг, нæ хæстон лæппутæй 
Кæд исчи ыссæуы. 
— Фæстæмæ здæхынæн рæстæг цын нæма ’рцыд, 
Нырма знаг нæ сæтты. 
Стъалы та амонд у, — иу рухс бон зындзысты 
Бабайы хъæбултæ. 
— Кæртастæу бæласæн зилгæ ’мæ здухгæйæ 
Йæ сыфтæр згъæлы. 
Кæд хистæр лæппуйыл фыдбылыз сæмбæлди 
Сау хæсты быдыры? 
— Рæстдзинад тыхджын у, Хуыцауæй курдзыстæм 
Нæ фырттæн цæрæнбон. 
Дæ зæрдæ ма тæрсæд, бæлас та уалдзæджы 
Ног сыфтæр æфтаудзæн. 
— Дысон дæр та цæ æнахуыр хъæлдзæгæй 
Ауыдтон мæ фыны. 
Цымæ нæм постхæссæг цы хабар æрхæсдзæн, 
Цы хабар æрхæсдзæн? 
— Нæ уарзон хъæбултæн цард æмæ хорз амонд 
Сæ фарсмæ цæудзысты, 
Знæгтимæ карз тохы нæ Иры сыгъдæг ном 
Кадимæ хæсдзысты. 
160 

— Тæхуды, тæхуды, мæ цотæн сæ кæстæр 
Ныртæккæ цы ран и? 
Цы хур æй æндавы, цы мæй йæм фæкасы, 
О, ацы тыхст бонты? 
— Цард æмæ хорз амонд сургæйæ куы не сты, 
Зынтæн уал фæразæм. 
Райгуырæн бæстæйæн уæлахиз æрхæссын, — 
Гъе, уый у сæйрагдæр. 
— Мæ хæстон хъæбултæ, уæ цыппар хойы уын 
Уæ уындмæ куы бæллынц. 
Уæ фæндаджы рыг уын æппын кæд цæхсиккой 
Сæ цины цæссыгтæй. 
Акæс-ма, уæртæ лæг, сæуæхсид арвгæрон 
Тæмæнтæ куы калы... 
— Уый цины нысан у, уый амонд цæудзæни 
Нæ мæгуыр хæдзармæ. 
Нæ хæстон хъæбултæ уæлахиз æрхæссынц, 
Уæлахиз æрхæссынц! 
Сæ разæй куы цæуы, сæ разæй куы цæуы 
Сызгъæрин сæууон хур. 
11 Заказ№1358 

ЦЪÆХ ЦИНЕЛ 
Тæхуды, тæхуды, йæ уарзон æмбалы 
Иу хатт ма чи фены зæрдиаг ныхасмæ. 
Тæхуды кæнгæйæ мæ бонтæ æрвитын, 
Мæ амонд æлгъитын, гъей! 
Дæ сау гæххæттæй мæ мæтыл куы бафтыдтай, 
Рухс мыл куы нал кæсы, арв мыл куы баталынг, 
Уæд ма ныр цы кæнон, мæ фæлмæн цардæмбал? 
Дæ ныстуан кæмæн загътай? 
Кæд мын цъæх цинел дæ чырын раивта, 
Йе мын кæд дæ сау худ де ’рфгуытыл æрхауди, 
Уæд дæ тæригъæдæй тыхгæнæг басæтта, 
Æндæр ын цы зæгъон, цы? 
Дæ кæстæр хъæбул дæ арæхдæр афæрсы, 
Хистæртæ æмбарынц æмæ дæ нæ фæрсынц. 
Фæлæ цын фæзæгъын: «Уæ фыд уæм ыссæудзæн, 
Лæвæрттæ ысхæсдзæн, гъей!» 
Се ’ппæтæй мæгуырдæр — дæ зæронд ныййарæг, 
Æхсæвæй уæд бонæй æнхъæлмæ чи кæсы, 
Йæ хæстон хъæбулы фенынмæ чи бæллы 
Æмæ йæ чи нал фендзæн. 
Сидзæрты фæлладхуыз цæстытæм кæсгæйæ 
Мæ зæрдæ ныддури, мæ дзыкку фæхалас. 
Уæ, мæ тæригъæдæй, гермайнаг лæгмартæ, 
Хæрзбын æрбауат, гъей! 
162 

ХÆРЗБОНЫ ЗАРÆГ 
Ыстъалыты хистæр сатæгдзæст Бонвæрнон 
Ирд тæмæн калдта. 
Уæларвы бæрзæндтæй нæ хæстон лæппутæм 
Рухс цырагъ дардта. 
Томайты Хъылцыхъо уæд хæхтæм кæсгæйæ 
Афтæ куы дзуры: 
— Хъæдгæроны астæу сидзæрæй ныууагътон 
Мæ гыццыл хуры! 
Мæ иунæг сидзæр чызг, чи йыл узæлдзæни 
Зæрдæйы хъармæй? 
О, уæлæ Бонвæрнон, уæд та йæ ды батав 
Де ’нусон фарнæй. — 
Хъылцыхъо бадзуры: — Цард æмæ, дам, амонд 
Сургæйæ не сты. 
Сау хæсты цæхæры мæ цæфтæ нымадтон, — 
Нымад нæ фесты. 
Мæ райгуырæн зæххæн йæ бирæ дзæбæхтæ 
Тугæй куы фыстон. 
Хæрзбон у, мæ бæстæ, хæрзбон ут, нæ хæхтæ, 
Хæрзбон, Ирыстон! 
163 

ЧЫПЫРАТЫ ХÆСТОН ÆФСЫМÆРТЫ ЗАРÆГ 
Тархъæды фидауц — нæзы бæлæстæ, нæзы бæлæстæ, 
Цæй тынг зынаргъ дæ, Бæтæхъойыхъæу, зæронд хъæубæстæ. 
Ацы бæрзонд зæхх нæ хорз фыдæлтæн мады ад кодта, 
Ам фарны рæстæг бонтимæ тахти, азтимæ згъордта. 
Ацы нæртон зæхх куыд хорз фидыдта ирон барæгæй, 
Цы хъæздыг уыди фæндырдзагъд æмæ ирон зарæгæй. 
Гъе фæлæ иу бон хъæубæсты Амонд зæхмæ ныхъхъуыста: 
Зæронд Æццыло йæ цыппар фырты хæстмæ æрвыста. 
Цы зæгъа, мæгуыр, цы бафæдзæхса йæ буц хъæбултæн, 
Уæззау фæндагыл цы ныфс бавæра йæ райдзаст хуртæн? 
Бирæ фæлæууыд, ыстæй уæд загъта дæрдты фæлгæсгæ: 
«Ма ферох кæнут уæ райгуырæн хъæу, уæ Фыдыбæстæ. 
Нæ Ирыстонæн йе стыр номгæнæг — хъæбатыр лæгтæ, 
Хуыцауы уазæг, уæ мады фæндиаг — уæ цардвæндæгтæ». 
Чыпыраты сæрæн Дзантемыр уæд афтæ дзуры: 
«Ма ныл тыхс, баба, сыгъдæгцæсгомæй зæгъæм дæ цуры, 
О бауырнæд дæ, о бауырнæд дæ, ацы зæххыстæн, 
Æгаддзинад дæм тохы быдырæй мах не ’рхæсдзыстæм». 
Гъе стæй уæд, зæгъынц, ныфсæвæрæгау хъæлдзæгзæрдæйæ, 
Хæрзæбон, зæгъгæ, ныззарыдысты хæстмæ цæугæйæ. 
164 

Фæндагæй дæр ма зæронд бабамæ сæ зарын хъуысти, 
Цæмæй йæ зыдтой, сæ хъысмæтæй цын цы тæрхон фыст и. 
Тохы быдыры æхсарджын гуырдтæ бæрæг куы дардтой, 
Бæсты сæрвæлтау æртæ ’фсымæрæй адзал ыссардтой. 
Зæронд Æццыло йæ фыртты мæтæй бафæллад, бастад, 
Сæ кæрты дуармæ йæ лæдзæджы ’нцой лæугæйæ баззад. 
Уæддæр ын, мæгуыр, зынаргъ уыдысты нæудзар уæлвæзтæ, 
Фыдæлты уæзæг, Бæтæхъойыхъæу, зæронд хъæубæстæ! 

МАГКАТЫ ЗУРАБЫ ЗАРÆГ 
О нæ Ир, дæ фæтæн риуы 
Нал цæуы дæ рис. 
Мах хъæуынц тыхджын хæлæрттæ, 
Мах хъæуы цæдис. 
Б а з а р д: 
Магкаты Зураб 
Ирон дзыллæйы 
Дард фидæн уыдта. 
Адæмты æфсымæрдзинад 
Царды хос хуыдта. 
Сыстади Адайы ’фцæгæй 
Урсбазыр цæргæс. 
Фарны лæг хæххон минæвар, 
Уастырджийы ’нгæс. 
Б а з а р д: 
Цæргæстæ уæд Иры кæмттæй 
Стахтысты бæрзонд. 
Дард Цæгаты ус-паддзахмæ 
Уыд сæ фæндаг конд. 
Б а з а р д: 
О нæ Ир, йæхи удæй дæ 
Чи уарзта фылдæр, 
Уый фæндиаг амондджынæй, 
Арфæйагæй цæр! 
166 

БАЙМÆТАТЫ ЦЫППУЙЫ ЗАРÆГ 
Чызджыты хохæй уæд ыстъалытæ æрттывтой, 
Тæмæнтæ калгæ нæ Ирмæ зындысты. 
Баймæтаты Цыппу — нæ зонды къуыбылой, 
Йæ бæстон хъуыдытæ хæзнатæ уыдысты. 
Бæрхиуы куырæйттæм куыройдзау нал цæуы, 
Мæгуыр лæгмæ, Цыппу, фыдбылыз æмхиц цæуы. 
Ма сауаз комы дон, рухс дæр нæ нал хъæуы, 
Дæ хорз фæнд, не ’фсымæр, æрмæстдæр бæллиц у. 
Баймæтаты Цыппу йæ мидбылты худгæ 
Уæд афтæ куы дзуры йæ адæмы хæрзтæм: 
«Донæй нын ма тæрсут, дон цард у, мæ хуртæ, 
Нæ талынг хæхбæстæм сызгъæрин хур хæсдзæн». 
Ламардойнаг дугъон... Цæй тынг ын æнтысы, 
Цыппу йыл тæхгæйæ цæфхæдтæ ныссагъта. 
«Кæд æмæ, хорз адæм, нæ хæхты хъæбысы 
Цы доны тых сæмбырд, уый амонд у», — загъта. 
Баймæтаты Цыппу Дæргъæвсы бæрзондæй 
Джызæлдонмæ касти, йæ тагъд цыд ын уарзта. 
Нæ ирон фарны лæг йæ цард æмæ зондæй 
Нæ хохы арв кæмттæм зæрин хур æрхаста. 
Джимарайы куырд сын нæртон кард ыскодта, 
Нæртон кард ыскодта фæсхохаг æндонæй. 
Баймæтаты Цыппу ыстыр кад ыскодта 
Нæ Иры дзыллæйæн йæ хъæубæсты номæй. 
167 

КАРСАНТЫ ХЪАЗЫБЕДЖЫ ЗАРÆГ 
Ададжы сæрмæ Дурджыны Бæрзонд 
Нæзыхъæдæй у. 
Карсанты лæппу сæрæн Хъазыбег 
Афтæ бадзуры: 
— Тæрсгæ ма кæнут, арв куыд фæнæры, 
Афтæ нæ цæвы. 
Бæстæйы амонд, бæстæйы намыс 
Лæджыхъæдæй у. — 
Терчы уылæнтæ цы уадæй уайынц 
Æрд жынарæгæй. 
Карсанты лæппу сæрæн Хъазыбег 
Афтæ бадзуры: 
— Ирон фæсивæд, цæй æмæ, зæгъы, 
Хæстмæ цæугæйæ 
Урссæр хæхтæн хæрзбон зæгъæм 
Ирон зарæгæй. — 
Уый хорз æмбæрста: адæмы фарнæй 
Къæдзæх ныннæры. 
Хъæбатыры ном нæ Иры зæххыл 
Мыггагмæ цæры. 
Карсанты лæппу мæйдар æхсæв дæр 
Боны цыд кодта. 
Тохы быдыры йæ Ирыстонæн 
Уый кад ыскодта. 
168 

БÆРОЙТЫ МИШАЙЫ ЗАРÆГ 
Сæрдыгон хурмæ, дам, ой, сау мигъ лæбуры, 
Нæ зæхх дæр нынкъарди, уæларв дæр ныттар. 
Бæройты Миша, дам, уæд афтæ бадзуры: 
— Хæсты бон цæй хорз у ирон лæджы ’хсар. 
Уæлахизмæ хонæг рæстмæйы хъуыддагæн 
У Райгуырæн бæстæ йæ фидар гæнах. 
Сæрибарыл тохы цыфыддæр ызнагæн, 
Нæ фыдæлты бæстæ нæ ратдзыстæм мах. — 
Бæройты инæлар... Уый тохы цæхæрæй 
Уæлахизмæ хастой хъысмæт æмæ цард. 
Йæ хæстон хæдон, дам, уыд Церечы згъæрæй, 
Нæмыг дзы нæ хызти, нæ йыл хæцыд кард. 
Цы уалдзæг æрцыди зæрдæрухс фæндтимæ, 
Уæлахизы уалдзæг æрлæууыд æргом, 
Бæройты Мишайæн йæ райгуырæн Ирмæ 
Йæ разæй цыдысты йæ кад æмæ ном. 
Джызæлы хъæубæстæн æнусон — йæ хорзæх, 
Лæппуйæ лæггæнæг — йæ къонайы арт. 
О, фарн дыл фæцæуа, куыд хорз дæ, ирон зæхх 
Инæлар кæм райгуырд, инæлар кæм цард. 
169 

¦’¦ГЗ 
ткм* 
БИТАРТЫ ÆФСЫМÆРТЫ ЗАРÆГ 
Тархъæды бæлас цæмæн нызмæлди ирон зарæгмæ, 
Цæмæн нызгъæлди йæ сæууон æртæх йæ сау къабæзтæй? 
Битарты Чермен, далæ-ма акæс комы нарæгмæ: 
Уый де ’фсымæртæ кæд заргæ ссæуынц Германы хæстæй. 
Бæлццæтты астæу хæххон цæргæсау бæрæг чи дары, 
Уый кæд Барис у, сæ разæй цæуы дæрдтыл фæлгæсгæ. 
Битарты Барис зæрдæуынгæгæй афтæ ныззары: 
— Куыд зынаргъ мын дæ , куыд тынг дæ мысын, 
нæ ирон бæстæ! 
Фæлæ нын тохы нæ цардвæндагыл ихкъæвда уары, 
Æз нал фендзынæн мæ дзæбæх хоты, мæ цардæмбалы. 
Ацы уæззау хæст цард æмæ амонд йæ разæй суры, 
Æз нал фендзынæн мæ дыууæ чызджы, мæ дыууæ хуры. 
Хæстон лæппутæн сæ рæсугъд кæстæр Хъазджери уыди, 
Йæ хорз хистæртæм кафгæ ’мæ заргæ сау хæстмæ цыди. 
Уый йе ’фсымæрты цы уарзтæй уарзта, цы уарзтæй уарзта, 
Хуры хъæуæй цын, Хуры хъæуæй цын хуры рухс хаста. 
Фыдбоны артæй уæлахизимæ æрыздæхтысты 
Æхсарджын Шамил,сæрæн Ханджери, ныфсхаст Иналыхъ. 
Битары фырттæн хæстон фæндагыл сæ къах нæ фæллад, 
Тохы быдыры бæрзонддæр систой ирон лæджы кад. 
170 

ЦÆЛЛАГГАТЫ МАРАТЫ ЗАРÆГ 
Сау хохы рындзæй цы цæргæс ратахт, 
Цы цæргæс зынди арвы бæрзæндтæй, 
Уый зæххы риумæ кæй цæфæй æрхауд, 
Цæмæн фæхицæн йæ хорз æмгæрттæй? 
Тæхуды æмæ йæ фыды фæндиаг 
Йæ цардуалдзæджы цы лæппу уыди. 
Цæллаггаты Марат, тæхгæ цæргæсау... 
Æнафоны балц... Цæмæн дæ хъуыди? 
Горæты сæрмæ дæ тагъд машинæ 
Цæмæн фæкалди, куынæуал тулы?.. 
Цæллаггаты Марат — æнамонд бæлццон, 
Уæд афтæ зæгъы, афтæ бадзуры: 
— Бæргæ мæ фæндыд мæ мады фарсмæ 
Зæронды бонтæм дзæбæхæй цæрын. 
Фæлæ мæм хорз каст мæ балцвæндæгтыл 
Мæйдар æхсæв дæр боны цыд кæнын. 
Мæ сызгъæрин мад, афтæ мæм касти, 
Æдзухдæр цыма тæхын дæ размæ. 
Ох, Розæ, Розæ, дæ хъарм цæссыгтæ 
Мæн тыххæй кæлынц æхсæв дæ базмæ. 
Ныббар мын, Сергей, мæ уæздан хорз фыд, 
Нæ хъæлдзæг бонтæ цæй раджы фесты. 
Цæмæй йæ зыдтон, цæмæй æмбæрстон, 
Цард æмæ амонд сургæйæ не сты. 
171 

Цæй цыбыр уыди мæ царды уалдзæг, 
Куыд атахтысты сызгъæрин азтæ! 
Кæстæр æфсымæр зæрдæйы ныфс у,— 
Мæхи уды бæрц Асланы уарзтон. 
Æз зонын, зонын, мæ буц ныййарæг, 
Уалдзæг куы ’рцæуа сырх уардитимæ, 
Уæд уыдон астæу уыдзæн мæ зæрдæ, 
Мадуарзаг зæрдæ фæлмæн дзырдтимæ. — 
Тæхуды æмæ йæ дзыллæйы ’хсæн 
Йæ уды рухсæй бæрæг чи дары, 
Йæ хорз бинонтæн сæ фидауц чи у, 
Уый мады хур у, зæххон ыстъалы. 
Цæллаггаты Марат — æмгæрттæн уарзон, 
Цæхæрцæст лæппу — цæргæсы хуызæн. 
Ды ацы зæххыл бирæ кæй уарзтай, 
Уыдонæй дæ ном нæ ферох уыдзæн. 

ТАУТИАТЫ СОЛÆМАНЫ ЗАРÆГ 
Елхоты сæрмæ нын ыстъалы ферттывта, 
Ыстъалы ферттывта, гъей! 
Уый, зæгъы, ыстъалы нæ уыди, лæппутæ, 
Нæ уыди, лæппутæ, гъей! 
Курдиатджын, цæхæрцæст Таутиаты Солæман 
Нæ Ирон театыры зæрин хур ыссыгъта, гъей! 
Фыдæлты æхсарæй æхсарджын чи уыди, 
Æхсарджын чи уыди, гъей! 
Чи стахти бæрзонддæр нæ Иры цæргæстæй, 
Нæ Иры цæргæстæй, гъей! 
Чи басыгъд æнафон йæхи зынгæй царды, 
Нæ номдзыд Солæман, нæ театыры фидауц. 
Мæлæт дын макуы уа, нæ Ирæн кадгæнæг, 
Нæ Ирæн кадгæнæг, гъей! 
Хорз адæм сæ сæртæ бæрзонд кæмæй хастой, 
Бæрзонд кæмæй хастой, гъей! 
Нæ рæсугъд зæрдæты дæ рухс ном фæцæра, 
Таутиаты Солæман, нæ Иры сæрæнгуырд. 
173 

ÆГЪУЫЗАРТЫ ÆХСАРБЕДЖЫ ЗАРÆГ 
Адæмы чи уарзта, 
Цард зондæй чи барста. 
Кæй фæрныг хъуыдытæ? 
О, уыцы бæрзонд лæг, 
О, уыцы хæрзконд лæг, 
Æхсарбег, ды уыдтæ. 
Царды ад æмбæрстай, 
Дзырдамонд нывæзтай 
Зæрдæбын ныхасæй. 
Æхсæнады хъуыддаджы 
Дæ хъаруйы руаджы 
Ды цыдтæ нæ разæй. 
Дæ уынд æмæ кондæй, 
Дæ курдиат, дæ зондæй 
Æхсызгон рухс хастай. 
Нæ бæрзонд хæхбæстæ, 
Нæ ныллæг тыгъд фæзтæ 
Дæ уды бæрц уарзтай. 
Дæ ныфсæй сæ хъуыддаг 
Æгъуызарты мыггаг 
Æрдæгыл нæ уагътой. 
Æхсарбег, зæгъгæ-иу, 
Æхсарбег, зæгъгæ-иу 
Сæрыстырæй загътой. 
174 

Хæрзмыггаг тауæгау, 
Дæ ирон хорз æгъдау 
Уыд царды фæзминаг. 
Дæ рухс уды хъармæй, 
Дæ кæстæрты фарнæй 
Дæ ном уæд цæринаг! 

ÆНКЪАРД МАДЫ ЗАРÆГ 
Хæмыцаты Зинæйæн 
Цы бон æрцæудзæн, цы райсом уыдзæн, 
Ацы арвы бын уый ничи зоны. 
Толдзгуыны хъæуæй адæмы рæгъмæ 
Мæ къухтæй атахт æртæ бæлоны. 
Тæхгæ-тæхын мæм, тæхгæ-тæхын мæм 
Сæ иу æдзухдæр фæстæмæ касти. 
Æртæ бæлоны — ме ’ртæ буц чызджы, 
Уый мæм фæстæмæ кæстæр чызг касти. 
Æз хъулон уарзтæй цы чызджы уарзтон, 
Уый Светæ уыди... Уый цард куыд уарзта! 
Йæ цæстæнгасæй йæ зæрдæ зынди, 
Йæ зæрдæ та мын йæ армы хаста. 
Нæ сабыр кæртмæ æнкъардæй кæсын, 
Куыд хъæлдзæг уыди — мæ зæрдыл дарын. 
Мæ рæсугъд чызгыл ныр ацы зарæг 
Цæссыгкалгæйæ мæхицæн зарын. 
Цæй тынг мæгуыр у дæ ныййарæг мад, 
Мæт дыл чи кодта къæсæрæй дуармæ. 
Куыд ма бакæсон, ды кæм нал вæййыс, 
Ды кæй ныууагътай, уыцы хæдзармæ?.. 
Дзампаты Артур... Куыннæ йыл риссон? 
Йе ’нгом бинонтæн цы стыр ныфс уыди! 
Йæ цардвæндагыл йæ ирон æгъдау 
Рæсугъдæй зынди, рæсугъдæй зынди. 
176 

Беслæныхъæуы уæззау фæззæджы 
Мæ зæрдæ адих, мæ зæрдæ бастад. 
Уыцы фæззыгон хурбоны цæссыг 
Цæргæ-цæрæнбон мæ риуы баззад. 
Гыццыл Агуындæ... Уый йе скъоламæ 
Уыцы фыдрайсом цæуын нæ куымдта. 
Йæ мадмæ касти æнкъард цæстытæй, — 
Æвæццæгæн мын йæ адзал зыдта. 
Аспар та, мæгуыр, цард цы у, уый дæр 
Нæма базыдта... Зæрдæ йæ мысы... 
Æнусмæ баззад мæрдон фынæйæ 
Ныййарæг мады фæлмæн хъæбысы. 
Дидинæгкалæг æвзонг бæласы 
Арв дæр нæ цæвы, уад дæр нæ сæтты. 
Уæд ацы сау зæхх куыдæй уромы, 
Хуыцау кæмæн нæй, ахæм лæгсырдты?! 
Адæмы фыдæх уæ фæдыл бафта! 
Хъæддаг сырд дæр ма тæригъæд зоны. 
Нæ гыццыл хуртæ дон-дон кæнгæйæ 
Куы нал ысуагътой уæддæр сæ дойны. 
Æз нал фæразын мæ зæрдæйы хъыг 
Мæ риуы хæссын, мæ риуы дарын. 
Мæ мæгуыр чызгæн йæ сæфт бинонтыл 
Цæссыгкалгæйæ мæхицæн зарын. 

БАЗЫРАТЫ ТАНЯЙЫ ЗАРÆГ 
Бæлас куы кала дидинæг, 
Уæд хурбонтæм бæллы, 
Уæд æм хъæддзау дæр не ’вналы 
Тæригъæд ын кæны. 
Беслæныхъæу... Зындоны арт... 
Ирон зæххы хъæрзын... 
Мæ зæрдæйы уæззау дурæй 
Мæ уæззау хъыг хæссын. 
Базыраты фæрныг мыггаг 
Рæсугъдæй дæу зыдтой, 
Фырбуцæй-иу дæм хиуæттæ 
ДУДУ» зæгъгæ, дзырдтой. 
Сылгоймаджы рæсугъддзинад 
Дæ алы уæнгæй зынд. 
Рæсугъд — дæ бахудт, де сныхас, 
Дæ конд æмæ дæ уынд. 
Кæмæн нæй мад, уый сидзæр у, 
У сидзæр та мæгуыр. 
Мæ зæрдæйы æнкъарддзинад 
Кæмæн ракæнон ныр? 
Æдзух, мæ мад, дæумæ тахтæн, 
Дæумæ скъæфтон мæ уарзт. 
Мæ цин æнæ дæу бамынæг, 
Мæ базыртæ дæр — саст. 
178 

Дæ буц хъæбул, дæ гыццыл хур 
Уæззау цæфтæй хуыссы. 
Уæддæр, Дуду, дæу агуры, 
«Мæ мад кæм и?» — фæрсы. 
Æрвылбон дæр дæу мысгæйæ, 
Мæхинымæр кæуын. 
Æнæ дæу, охх, мæ рæсугъд мад, 
Цæй тынг зын у цæрын... 
Мæ цардуалдзæджы баззадтæ, 
Мæ ныййарæг, мæ мад, 
Æнæ дæуæй мын бонæй дæр 
У талынг æмæ ’нкъард. 
Мæ ныййарæг, мæ дзæбæх мад, 
Мæ цард æмæ мæ бон, 
Мæ уды рис, мæ сагъæстæ 
Цы зарæгæй зæгъон? 

ГОГАТЫ ДИАНÆЙЫ ЗАРÆГ 
Æвæццæгæн, сæхи æгъдау ис азтæн, 
Æрыгонæй цын бамбарæн дæр нæй. 
Æндæр дæ коммæ афтæ тынг куыд кастæн, 
Æндæр куыд уыдтæн афтæ хъал дæуæй?! 
Мæ сыгъдæг уд æз бакодтон дæ уазæг 
Æмæ мæхи цæй амондджын хуыдтон! 
Кæм ысты ныр нæ цин æмæ нæ уалдзæг, 
Нæ фæндагыл цæмæн нытталынг бон? 
Æз нал хъуыстон, цы мæм дзырдтай, цы загътай, 
Æрмæст мæм ихдон урс уылæн хæссы. 
Ох, афонмæ мæ мады зæрдæ скатай, 
Мæ фыд æнкъардæй сау зæхмæ кæсы. 
Цæй тынг ныссабыр ацы ’хсæв Хæтæлдон, 
Цæмæн нырризы халасы бын хъæд?.. 
Мæ урс разгæмттæ уалдзæгмæ куы ’вæрдтон, 
Зымæгон цæ цæмæн ыскодтон уæд? 
Зæххыл цæй хорз у амондджын уынаффæ, 
Рæсугъд бæллицтæ, рухс фæндтæй цæрын. 
Æз та цæрын нæма райдыдтон, афтæ 
Мæ сæфт уалдзæгмæ хурагур цæуын... 
180 

*<^ÆЬ#" 
БÆЦÆЗАТЫ АСÆХМÆТЫ ЗАРÆГ 
Арыхъы рагъыл цын сау мигъ хæрисхъæд æхгæны, 
Ох, æллæх, хæрисхъæд æхгæны, гъей! 
Асæхмæт бадзуры: «Дæлæ сæрсæфæн сау æрхы 
Ме ’фсæн бæх, мæгуыр, фæдисхъæр куы кæны». 
Фесæфай, сау мæлæт, уастæн куыд æнæхатыр дæ, — 
Йæ гыццыл сабитæй кæй æвдæлд мæлынмæ? 
Асæхмæт бадзуры: «Тагъддæр мын фæдзурут 
мæ гыццыл лæппумæ, 
Мæ гыццыл Тельмæнмæ хæрзæбон зæгъынмæ». 
Хорз хæстæг, хорз къабаз царды хæзнайыл нымадтон, 
Ох, æллæх, хæзнайыл нымадтон, гъей. 
Асæхмæт бадзуры: «Хатыр мын бакæнут, Бæройты фæсивæд, 
Сидзæргæсæй уын уæ хойы ныууагътон». 
Азмадийы суадон бахус цæугæдоны фарсмæ, 
Оххай, гъе, бахус цæугæдоны фарсмæ. 
Асæхмæт афтæ бадзуры: «Æз ацы цæфтимæ 
ныр куыд бацæудзынæн 
Мæ уæздан зæронд фыд Алыбеджы размæ?» 
Заманхъулы сæрмæ æнусон цаддонæй 
Куы зынынц æнусон къæйдуртæ. 
Асæхмæт бадзуры: «Мæ уарзон хъæубæстæ, 
мæнау уæ æдзардæй 
Мачиуал фесæфæд, мачиуал, мæ хуртæ». 
181 

ДЗИУАТЫ СОЛТАНБЕДЖЫ ЗАРÆГ 
Арыхъы бæрзондæй фæллад хуры цалх 
Хæхтæм фæтулы. 
Дзиуаты Солтанбег афтæ куы дзуры, 
Афтæ куы дзуры: 
«Уый хур нæу, æмгæрттæ, мæ цардуалдзæг у, 
Фыдбон ыл рахатт. 
Æнафон арвнæрдау куыд тагъд æрхæццæ 
Мæ фæстаг сахат. 
Уалдзыгон бæласæй-иу сæумæрайсом 
Урс цæссыг калди. 
Æнахуыр цæссыгæй мæ зæрдæ афтæ 
Никуы нынкъард и. 
Куыд тынг мæ фæндыди йæ рис æнкъарын, 
Йæ цуры лæууын... 
Цæмæй йæ æмбæрстон, мæ балцвæндагыл 
Фæстаг хатт цæуын?.. 
Акæс-ма, Хайырбег, уæртæ нæ размæ 
Зонгæйы хуызæн... 
Фæндаджы былгæрон, уый æнхъæл чи уыд, 
Удхæссæг уыдзæн. 
Фыдбылыз февзæрди æнæнхъæлæджы 
Нæ къæхты бынæй. 
Дунейы рухс ныл сау талынг кæны 
Зæххы хъæрзынæй. 
Цы фæдæ, Хайырбег, мæхи уды бæрц 
Цы кæстæры уарзын? 
182 

Фæлæуу мæм, фæлæуу мæм, æз дæ иунæгæй 
Никæдæм уадзын. 
Сывæллон-лæппуйы тæригъæддзинад 
Дуртæм дæр хъары. 
Дзиуаты Солтанбег уæд йе ’фсымæртæм 
Афтæ куы дзуры: 
«Хатыр мын бакæнут мæ къæйных ныхас, 
Фæлæ уæ курын: 
Мæ чысыл сабитæ, мæ цардæмбалмæ 
Уæ цæст фæдарут. 
Æххуысхъуаг уыдзысты, сидзæрхъуаг цæ 
Макуы бауадзут... 
Тæхуды, нæ уæле обауы сæрæй 
Чи рафæлгæсы, 
Йæ фæллад хæдзармæ æхсызгон хабар 
Уæд чи æрхæссы... 
Мауал кæс фæндагмæ, хъæбул мысгæйæ, 
Мæ рыст ныййарæг. 
Мæнæ дæм мæ бæсты цъæх уалдзæгимæ 
Æрцыд мæ зарæг». 

ХЪУЫСАТЫ МУРАТЫ ЗАРÆГ 
Цардмæ бæлгæйæ кæй хур аныгуылд, 
Кæй зынг ахуыссыд йæ рагуалдзæджы, 
Тæхуды, уый ном, тæхуды, уый ном 
Æнусмæ бавæр æнкъард зарæджы. 
Арыхъы рагъыл — Мысосты фæндаг, 
Цæгатхуссæрттыл — Сабихы хуымтæ. 
Дæ хорз фыдæлты ирон æгъдауæй, 
Хъуысаты Мурат, цæй рæсугъд уыдтæ. 
Цæй рæсугъд уыдтæ зæрдæйыуагæй, 
Æрхъуыдыдзинад, ирон æфсармæй. 
Цæй бирæ ысты, дæ цыбыр царды 
Ды кæй батавтай дæ уды хъармæй. 
Бæрзонд институт — лæджы лæггæнæг, 
Уымæй райдыдта дæ царды фæндаг. 
Ацы ран райхæлд дзырдаивады 
Дæ зæрдæйы цин, дæ зæрдæйы уаг. 
Йæ курдиатæй уæд чи гом кодта, 
Уæд чи гом кодта зæрдæйы дуæрттæ, 
Хъуысаты Мурат, дæу мысынц абон, 
Дæу мысынц абон дæ хорз æмгæрттæ. 
Зæрдæйы ныхас зæрдæ агуры, — 
Дæ цардуалдзæджы дæу амонд хъуыди. 
Цымæ дæ фæдыл æфсæрмыгæнгæ 
Аивæй чи каст, кæй буц чызг уыди? 
184 

Бæркадджын фæззæг дæ цины бонмæ 
Кæмæн æвæрдтай зынаргъ лæварæн 
Æрвдидинæгау тæмæнтæ калгæ 
Æрвхуыз къухдарæн, æрвхуыз къухдарæн? 
*» # 

БУХАРЫ ЗАРÆГ 
Уалдзæджы фидауц æрвдидинæг у, 
Фæскъæвда хурбон тæмæнтæ калы. 
Лæппуйæ хæд-зонд ысуинаг лæг у, 
Адæмы астæу бæрæг фæдары. 
Дзиойты Бухар, дæ хорз хъæубæсты 
Ирон фарн уыди дæ раст ныхæсты. 
Дæу уыдтой адæм æргом дзургæйæ, 
Дзырдарæхст æмæ æргомзæрдæйæ. 
Дзиойты Бухар, Дзиойты Бухар, 
Ды уыдтæ царды цæстуарзон æмгар, 
Зæрдæйæ хъæздыг, зынтæн фæразон, 
Хъæубæсты — кадджын, мыггагæн — уарзон. 
Сидзæр лæппу, дам, йæ рыст æмбæхсы, 
Йæ сыгъдæг уарзт та дæрдтыл ахæссы. 
Дæ райгуырæн хъæу ды афтæ уарзтай, 
Дæ уд ын цыма дæ армы хастай. 
Дæ сидзæргæс мад къæсхуыр Мамæла, — 
Йæ хуыд дзабырты дæ къах нæ фæллад. 
Дæ уæззау уæрдон — гутоны цалхæй, 
Уæззау суг ластай Арыхъы рагъæй. 
Дзиойты Бухар, Дзиойты Бухар, 
Ды уыдтæ царды цæстуарзон æмгар, 
Зæрдæйæ хъæздыг, зынтæн фæразон, 
Хъæубæсты — кадджын, мыггагæн — уарзон. 
186 

Рæсугъд аивад дæ бæллиц уыди, 
Хæрзамондау ыл дæ зæрдæ дардтай. 
Дæу цардвæндагыл рæстдзинад хъуыди, 
Нæ йæ ыссардтай, нæ йæ ыссардтай. 
Дæ царды æмбал дæ уды рисæй 
Нæма ныссæрфта йæ уæззау цæссыг, 
Уæддæр дæ фырттæ, дæ бæрзонд фырттæ 
Бæрзонддæр систой дæ номы мæсыг. 
Нæ райгуырæн зæхх, нæ Ирыстоны 
«Бухар-Дон»-ы ад ныр чи нæ зоны?! 
«Бухар-Дон» фынгтыл бæрæг куы дары, 
«Бухар-Дон» хурмæ тæмæнтæ калы. 
Цы зæххыл цардтæ, цы уынгты цыдтæ, 
Нæудзар хæхты ’хсæн уыцы хъæубæсты 
Сæ уарзондзинад дæ бæрзонд фырттæ 
Сызгъæрин хорау тауынц дæ бæсты. 

ХЪУЫДАКАТЫ МАЙРÆМЫ ЗАРÆГ 
Мæ фыдæлты бæстæ — 
Нæудзархох уæлвæзтæ 
Сæ хъармæй фæрæвдыдтой мæн. 
Уæд иу бон æвзонгæй 
Нæ Дурджын Бæрзондæй 
Æз сау хæсты артмæ цыдтæн. 
Нæ ныллæг хæдзар дæр 
Нынкъард, æмæ арв дæр 
Уыдис цыма мигътæй фæллад. 
Йæ цæссыг æмбæхста, 
Мæн зæдтыл фæдзæхста 
Мæ зынаргъ, мæ ныййарæг мад. 
Фыдæлтæй нын баззад: 
Фæдисбоны — раззаг, 
Фыдызнагæй истам нæ маст. 
Нæ цард ма цы уыди, 
Нæ хур ныл ныгуылди, 
Фæлæ та-иу ногæй ыскаст. 
Сызгъæрин уæд фестай, 
Уæлахизы рухс май, 
Дунейыл дæ намыс ныхъхъæр! 
Кæм уазал, кæм стонгæй 
Мæ бирæ тыхст бонтæ 
Кæронмæ нæ фесты уæддæр. 
188 

Мæ хорз фысым тар хъæд 
Мæн хъахъхъæдта алкæд, 
Мæ хъыг мын æмбæрста, зыдта. 
Чындздзон чызджы æнгас 
Цæгатаг бæрз бæлас 
Мæ уæззау хъысмæтыл куыдта. 
Æцæгæлон бæстæй 
Мæ зæрдæ фæлмæстæй 
Нæхимæ, мæ сидзæртæм тахт. 
Куы та-иу мæм дардæй 
Æрбайхъуыст æнкъардæй 
Нæ ирон, нæ фæндыры цагъд. 
Хуыцауы лæварæй, 
Нæ дзыллæйы фарнæй 
Мæн иунæг хæрзамонд фæци: 
Ирон дзырд кæм хъуысы, 
Уым Иры хъæбысы 
Æз федтон мæ кæстæрты цин. 
Мæхи уын рæвдауын, 
Бæтæйы фырттау мын 
Ныр нал и цæрæнбæстæ ам. 
Мæ адзал æмбарын, 
Уæддæр ма ныззарын, 
Мæ зарæг — хæрзбоны нысан. 
Нæ Иры дзыллæтæ, 
Уæ ныфсæй мæ зæрдæ 
Ныфсджын уыд, уæ фæхъхъау — мæ уд. 
Зæрондæй уа, ногæй 
Хæрзамонд, æнгомæй 
Мæ фæстæ дзæбæхæй цæрут. 
189 

БÆРОЙТЫ МУРАТЫ ЗАРÆГ 
Бæрзонд уæларвæй сау къæвда рацыд, 
Фæндæгтыл акалд ивылгæ цаддон. 
Цæй тынг мæгуыр у, æнамонд балцæй 
Кæмæн нал раздæхт йæ буц фæндаггон... 
Бæройты Мурат, цы лæппу уыдтæ! 
Дæ дард фæндагыл — тæссаг фæлдæхæн. 
Дæ сызгъæрин уд, дæ кафаг уæнгтæ 
Цæй æвгъау ысты ацы сау зæххæн. 
Дæ алы уæнгæй дæ алы æгъдау 
Рæсугъдæй зынди адæмы размæ. 
Чи ма лæудзæни фидар цæджындзау 
Дæ зæрдæрыст фыд Сафары фарсмæ? 
Къæсхуыр сылгоймаг — цæссыгæй фæллад, 
Дæ фæстæ, Мурат, сау зæхмæ кæсы. 
Цæй мæгуыр разынд дæ ныййарæг мад: 
Зæххы бынмæ дын уазалæй тæрсы... 
Арыхъы рагъ дæм бæрзондæй зынди, 
Дардмæ дæ тавта йæ фæлмæн хур дæр. 
Заманхъулæн дын зынаргъ куы уыди 
Йæ алы бæлас, йæ алы дур дæр. 
Цæрынмæ, Мурат, бæргæ, райгуырдтæ, 
Адзал дæм фæзынд талынг фæндæгтæй, 
Уæддæр цæй хъæздыг, цæй хъæздыг уыдтæ 
Дæ цыбыр царды æрдхорд-æмбæлттæй. 
190 
б&^ 

Дæ иунæг хъæбул, дæ сидзæр чызгæн 
Нæ фаг кæндзæни дæ рæвдыд ныхас. 
Хуссары фахсыл — дыууæ суадоны: 
Дæ дыууæ хойы æнкъард цæстæнгас. 
Дæ цардæмбал та — цардæй фыдæнхъæл, 
Йæ зæрдæрыстæй хур дæр нæ уыны, 
Талынг фæндагыл сау къæвда рацыд, 
Сау къæвда рацыд... Нæма йæ уырны. 
О, цас нызмæлыд хъыггæнæг адæм! 
Уæ кæрты дуармæ — цæссыгæй уарын. 
Цымæ куыд зыдтай уыйбæрц зæрдæтæм, 
Уыйбæрц зæрдæтæм фæндаг ыссарын?.. 
Бæрзонд уæларвæй сау къæвда рацыд, 
Фæндæгтыл акалд ивылгæ цаддон. 
Цæй тынг мæгуыр у, æнамонд балцæй 
Кæмæн нал раздæхт йæ буц фæндаггон... 

ХÆМЫЦАТЫ ГЕОРГИЙЫ ЗАРÆГ 
Горæты сæрмæ уæззау цаддоны 
Хуры цалх тулы. 
Ам Хæмыцаты цардхъуаг Георгий 
Афтæ куы дзуры: 
«Фыдбоны цад мын ме ’взонг къабæзтæ 
Бынмæ æлвасы. 
Мæ рæсугъд уалдзæг, мæ рухс фæндтæ мын 
Йемæ фæласы. 
Уæлæ зæрватыкк, цаддонæй фехъус 
Мæ фæстаг сагъæс. 
Мæ ныййарджытæм дæ сау базыртыл 
Мæ хабар ахæсс. 
Атæх, зæрватыкк, фæдисы тахтæй: 
Нал дæн мæ сæрæн. 
Толдзгуыны кæрон иу ныллæг хæдзар, — 
Уый дын нæ цæрæн. 
Къæсæрыл мæ мад сау фысы хъуынæй 
Тæбын æлвисдзæн. 
Фæлæ-иу уымæн мацы ысхъæр кæн,— 
Йæ зæрдæ рисдзæн. 
Уæд та мæ фыдæн зæгъис мæ хабар,— 
Фæразондæр у... 
Фидар, бæргæ, уыд, фæлæ мын уый дæр 
Æгæр фæзæронд. 
Куы нæ бабыхса, куы нæ бабыхса 
Хъæбулы мастæн... 
Йæ фæллад уæнгтæн сæ тых сæтдзысты 
Къæвдаджын азтæ. 
192 

Нæ рыст хæдзарæн ме ’фсымæр уыдзæн 
Ныфсы цырагъдар. 
Уымæн-иу радзур, уымæн-иу ракæн 
Ме сæфты хабар. 
Атæх, зæрватыкк, атæх, зæрватыкк, 
Фæдисы тахтæй. 
Æнкъард цаддоны хурзæрин атылд 
Йæ судзгæ цалхæй. 
Дардæй æрбазынд цыппар бæлоны 
Сæ пакъуы тонгæ. 
Уый кæд цаддонмæ фæдисы стæхынц 
Мæ цыппар хойы?..» 

МОРГУАТЫ ХУЫСИНÆЙЫ ЗАРÆГ 
Ацы хъазуат хæцæны, 
Ой, тох, сау зæхх дæр куы риссы, 
Сау зæхх дæр риссы, гъей. 
Гъей, тох, Хуысинæ, дам, афтæ бадзуры: 
«Уый хъæбатыр Сырх Æфсад 
Знагæй йе стыр маст исы, гъей!» 
Хур дæр арвы кæрæтты, 
Акæсут-ма, тугæй куы сахуырст, 
Тугæй куы сахуырст, гъей. 
Гъей, тох, Хуысинæ, дам, афтæ бадзуры: 
«Гъей, фыдызнаджы нæмыг 
Мæ риуы судзгæ куы ахызт, гъей. 
Гъей, мæ дунейы рухс мыл, 
Ой, тох, дард зæххыл батар, 
Дард зæххыл батар, гъей». 
Гъей, тох, Хуысинæ, дам, афтæ бадзуры: 
«Мæ мадæн-иу ма зæгъут 
Макуы ме сæфты хабар, гъей. 
Дардмæ дæр, мæ Ирыстон, 
Ой, тох, дæ фæдзæхст хъуыстон. 
Дæ фæдзæхст хъуыстон, гъей». 
Ой, тох, Хуысинæ афтæ бадзуры: 
«Æз нæ бæстæйы размæ 
Мæ хæс кадджынæй фыстон, гъей». 
194 

9 * **щ2&$г* * * 
КОБЕГКАТЫ АВД ÆФСЫМÆРЫ ЗАРÆГ 
Æхсæры сæрæй дардмæ куы зынди цæргæсты ахстон, 
Уый ахстон нæ уыди, фарны хæдзар уыд — 
цæргæсты бадæн. 
Уым Кобегкаты авд сæрæнгуырды — Сабазы фырттæ — 
Рахъомыл ысты, рахъомыл ысты иу сабыр мадæн. 
Авд æфсымæры — хъæубæсты фидауц, æгъдауæй рæсугъд, 
Æмгæртты астæу-иу бæрæг куы дардтой сæ уæздан кастæй. 
Фæлæ æнафон нæ дард арæнтæй фæдис фæцыди, 
Карз тохмæ сидти æфсæддон уадындз фæдисон уастæй. 
Уæд Кобегкаты авд æфсымæры афтæ куы дзурынц: 
«Нæ бæсты сæрвæлтау уæззау тох уыдзæн фыдызнагимæ. 
Нæ урссæр хæхтæ, райгуырæн зæххæн хæрзбон куы зæгъæм, 
Хæрзбон, Ирыстон, мах дæм зындзыстæм уæлахизимæ. 
Тыхсгæ ма кæнут, нæ ныййарæг мад, нæ зынаргъ хотæ, 
Æгъатыр æзнæгтæн уæ уæззау цæссыг нæ ныббардзыстæм. 
Кæстæрты амонд, хистæрты намыс — махæн хъуыдыйаг, 
Нæ ирон æхсар нын ничи басæтдзæн, хæцгæ кæндзыстæм». 
Сау зæхх ызмæлыд, арвы бæрзæндтæй их-къæвда уарыд, 
Уæддæр фæрæзта, уæддæр ныфсджын уыд 
райгуырæн бæстæ: 
Нæ хъæбатыртæ знаджы фидæрттæ сæ риутæй састой, 
Уыдонимæ та зæронд Сабазы хæстон цæргæстæ. 
Ныр Кобегкаты авд æфсымæрæн нæ Ирыстоны 
Арвы æрдынау авд рæсугъд хуызæй сæ рухс ном баззад. 
195 

ТАНХЪЛАТЫ ГЕОРГИЙЫ ЗАРÆГ 
Нæ Иры зæхмæ фарн амондимæ 
Æрцыд Хуыцауæй. 
Хистæр нæм буц у, хистæр нæм буц у 
Кæстæрты ’гъдауæй. 
Жоркæ та махæн нæ буц хистæр у, 
Мæ хорз æмгæрттæ. 
Ныр дæр ма риссынц фæллад хæстоны 
Зæронд хъæдгæмттæ. 
Хъæбатыр тæхæг райгуырæн бæстæ 
Цы уарзтæй уарзта! 
Карз тохы заман ирон лæджы ном 
Кадджынæй хаста. 
«Тыхсгæ ма кæнут, мæ бирæ хотæ, — 
Фыста сæхимæ, — 
Æз уæм зындзынæн иу амондджын бон 
Уæлахизимæ». 
Хъæбатыр тæхæг фидæнмæ касти 
Хуыздæр æнхъæлмæ. 
Йæ хæдтæхæгыл сау нæмыг сæмбæлд 
Сау хъæды сæрмæ. 
«Хæрзбон, Дидинка, йæ рухс фæндтæй дæ 
Дæ фырт фæсайдта...» — 
Судзгæ хæдтæхæг сау пиллон калгæ 
Сау зæхмæ хаудта. 
196 

Ныййарæг мадмæ афтæ бадзурынц 
Сæркъул, фæлмæстæй, 
Мæнæ дæм, зæгъы, сау хабар ыссыд 
Судзгæ сау хæстæй. 
Æнкъард хъæубæстæ сæ хорз кæстæрæн 
«Рухсаг у» — загътой, 
Хъæдæй конд цырт ын уæлмæрдты кæрон 
Хибар ныссагътой. 
Фæлæ адзалæй Жоркæйы амонд 
Тыхджындæр разынд, 
Йæ царды рухс хур ныгуылæн арвæй 
Фæстæмæ разылд. 
Иу сæумæрайсом фæлмæцыд хæстон 
Сæ кæртмæ бахызт. 
— Гъей, хæдзар! — зæгъгæ, тынг зонгæ хъæлæс 
Мидæмæ байхъуыст. 
Зонгæ хъæлæсмæ фондз уарзон хойыл 
Базыртæ базад. 
Ныййарæг мад та уаты къæсæрыл 
Сагъдауæй баззад: 
«Диссаг-æмбисонд, цы хур мыл ракаст 
Мæнæ Джызæлы!» 
Йæхицæн, зæгъы, йæ цины цæссыг 
Æваст нызгъæлы. 
Гъе стæй йын загътой, сæ рыст зæрдæты 
Цы хъыг, цы маст и. 
Жоркæ уæлмæрдты афтид ингæнмæ 
Бирæ фæкасти... 
Фæллад хæстон лæг сау зæххы риуæй 
Йæ цырт ысласта, 
Йæ куывды бон æй арты судзынмæ 
Сæхимæ ’рхаста. 
197 

УАРЗЕТЫ КАТАЙ 
— Мæнæ хорз адæм, æз уын уæ хæрзтæ 
Нæма бафыстон, 
Нæма мæ равдæлд: мæ иунæг фырты 
Усгур арвыстон. 
Кæй мын равзардзæн, кæй мын æрхæсдзæн, 
Куы нæ йæ зонын. 
Æнамонд уæвгæйæ мæ мæгуыр уды 
Амондджын хонын. 
Зонгæты æхсæн мæ мидбыл худтæй 
Мæ хъыг æмбæхсын. 
Фæскъæвда дæр ма къæвдайы ’рцыдæй 
Хъæбулæн тæрсын. 
Бæлас дымгæ бон рудзынгмæ ’внæлдта. 
Къалиуты къæрцмæ 
Мæ зæрдæ ахауд: кæд, зæгъын, балцæй 
Артур æрхæццæ... 
Иу æхсæв та мæм мæ фыны фæзынд 
Æнæнхъæлæджы, 
Цыдæр тагъд кодта, ахуырмæ, дам, мын 
Кæны æрæджы. 
Фæлæуу-ма, зæгъын, дæ мæтæй куы сурс 
Мæ саулагъз дзыкку. 
Ма тыхс, ам, дам, мын ныр ног æмбал и, — 
Мæхи ’мгар лæппу. 
198 

Цалынмæ фæаууон, уæдмæ йæ фæдыл 
Дисгæнгæ кастæн: 
Куыд тагъд мын айрæзт, куыд атахтысты 
Сызгъæрин азтæ. 
Оххай, дзæгъæлы мæхи рæвдауын 
Ныфсы ныхасæй. 
Сау дур мыл рахауд, сау дур мыл рахауд 
Сау хохы фахсæй. 
Хурхæтæн афон мæ буц хъæбулыл 
Рухс дуне батар. 
Уæддæр, хорз адæм, куы нæ мæ уырны 
Æнамонд хабар. 
Уæ уæззау цæссыг, уæ бирæ хæрзтæ 
Нæма бафыстон. 
Афтæ мæм кæсы, мæ иунæг фырты 
Усгур арвыстон... 

ÆРТÆ ÆМБАЛЫ 
Чермены быдырты фæззыгон раст ауæдз 
Хурбæрæг куы дары: 
Уый хоры æрзадыл ерысæй куы кусынц 
Æртæ хорз æмбалы. 
Иу сыхы лæппутæн, иу сыхы кæстæртæн 
Цардбæллон — сæ фæндтæ. 
Мах ацы быдыртæй сисдзыстæм, куы зæгъынц, 
Сызгъæрин бæркæдтæ. 
Фæлæ ’рцыд æмбисонд: цады был фæндагыл 
Уæззау мигъ æрбадти. 
Уæд Телмæн бадзуры: «Фæдис нæм рацæут, — 
Не ’фсæн бæх фæкалди». 
Æхсæвмаргъ фестъæлфыд, ныууагъта йæ ахстон 
Сау зæххы хъæрзынæй. 
Тæхудиаг æрбауа, йæ чысыл сабимæ 
Чи бафсæст кæсынæй... 
Зауырбег куы дзуры: «Уалдзæджы рухс бæллиц 
Карз зымæг нæ хаты. 
Кæй уындмæ бæллыдтæн, цардæмбал кæй хуыдтон, 
Уый баззад куырдуаты». 
Æхсар та цы зæгъа? Йæ иунæг ныййарæг 
Цы ныфсæй цæрдзæни? 
Ныры онг — сидзæргæс, абонæй фæстæмæ 
Саударæг уыдзæни. 
Зæрдæрыст мадæлтæ фæдисы уайгæйæ 
Сæ цæссыг нæ сæрфынц. 
«Нæ фæллад хъæбултæ, нæ фæллад хъæбултæ 
Цы кодтой?» — куы фæрсынц. 
200 

Быдираг бæлæстæн æхсæвы урс æртæх 
Фæтагъди сæ бынмæ. 
Тæхудиаг ’рбауа, ацы рухс дунейы 
Чи райгуырд цæрынмæ. 
Дæлæ-ма акæсут, фæззыгон раст ауæдз 
Хурбæрæг куы дары: 
Уый райгуырæн зæххыл рæсугъд фæд ныууагътой 
Æртæ хорз æмбалы. 
Æртæ хорз æмбалы цы рухс ном ныууагътой 
Рæсугъдæй сæ фæстæ, 
Уый кад æмæ радæй фæлтæртæм фæхæсдзæн 
Чермены хъæубæстæ. 

2*& 
Э, 
т 
ъ& 
^щт^ 
ХЪАИРТЫ ХЪАЗЫБЕДЖЫ ЗАРÆГ 
Урсбазыр цæргæс бæрзонд уæлæрвтæй 
Цæрæнбон куры. 
Хъаирты лæппу сæрæн Хъайырбег 
Афтæ куы дзуры: 
«Мæ уарзон хъæубæстæ, дæ райсомтæ хорз уой, 
Дæумæ бæллыдтæн, гъей. 
Ахуыры фæстæ дæм мæ рæсугъд фæндтимæ 
Кусынмæ ’рцыдтæн, гъей. 
Мæ тохвæллад фыд, дæ зынтæ фесты, 
Ма тæрс мæгуырæй, гъей. 
Хур нæм кæсдзæни, фарн нæм цæудзæни 
Хоры быдырæй, гъей. 
Æз ацы сау зæххыл цæрынмæ райгуырдтæн, 
Лæг царды ’хсиды, гъей. 
Хъæубæсты размæ ныр мæ бирæ стыр хæстæ 
Фæллойæ фидын, гъей». 
Фæлæ фыдбылыз æнæнхъæлæджы 
Æваст æрцыдис, гъей. 
Хъаирты кæртмæ сау мигъы къабаз 
Хур бон æрзынди, гъей. 
Гъей, мæгуыр ныййарæг, дæ уарзон хъæбулыл 
Рухс дуне батар, гъей. 
О, чи дæм бадзурдзæн, о, чи дын фæкæндзæн 
Йæ уæззау хабар, гъей? 
202 

Хъæубæсты æхсæн иумæйаг куысты 
Чи уыди раззаг, гъей, 
Уыцы лæппуйы сыгъдæг рæсугъд ном 
Цæргæйæ баззад, гъей. 
Хъаирты Хъазыбег цы сау зæхх-иу хуыдта 
Адæмы дарæг, гъей, 
Уый сæрты фæлтæрæй фæлтæртæм тæхдзæни 
Йæ кады зарæг, гъей. 

ЗАОЙТЫ ÆХСАРЫ ЗАРÆГ 
— Цæй, хæрзбон, нæ сауайнæг къæдзæхтæ 
Хорзæй баззай, райгуырæн къæсæр! — 
Хæстмæ цыд цæринæгты дзæбæхдæр, 
Хæстмæ цыд мæлинæгты хуыздæр. 
— Знаг нын исы не ’взонг царды фæндтæ, 
Фæлæ знагæн ма радтæм нæ бар. — 
Афтæ дзуры йе ’мхæстон æмбæлттæм, 
Афтæ дзуры Заойты Æхсар. 
Ам, зæгъы, Германы уынгæг хæсты 
Иу бæллиц æнцой нæ уадзы мæн: 
Искуы ма дæ райгуырæн хъæубæсты, 
Гъей-джиди, ирон зарæг ныккæн. 
Тохы быдыр — амонды ныгуылæн, 
Зæрдæ дзы ныммæгуыр и, ныттар. 
Ехх, тæхуды, чи райгуырд цæрынæн, 
Ехх, тæхуды, Заойты Æхсар. 
Хъæдгæрон мæ цин æмæ мæ уарзт у, 
Фарны бынат, цардуалдзæджы хай. 
Искуы ма йæ лæгъз быдыртæм рацу, 
Искуы ма йæ рухс уынгты æруай... 
Ехх, Аслæнбег, зæрдæ та дæ мысы, 
Де ской дæр ныфсы хос у мæнæн. 
Демæ æз нæ бинонты хъæбысы 
Сидзæрæй дæр амондджын уыдтæн. 
204 

Царды хуртæй бафсæдай мæ фæстæ, 
О Ирыстон, ма мæ фæкæн рох. 
Æз куыд тынг, куыд тынг уарзтон мæ бæстæ, 
Афтæ уыд йæ сæрвæлтау мæ тох. 

НАКУЫСАТЫ ЗЕМФИРÆЙЫ ЗАРÆГ 
Уæлæрвтæй фæтахти иу æвзонг ыстъалы, 
Тæмæнтæ калгæйæ æрбайсæфти тары. 
Уый стъалы нæ уыди, уый стъалы нæ уыди, 
Уый йæ буц æмгæрттæй Земфирæ фæхъуыди. 
Накуысаты ’взонг чызг, цы рад дæм æрхауди, — 
Зымæгон фæндагыл дæ амонд фæкалди. 
Дæ кæстæр æфсымæр, ды бирæ кæй уарзтай, 
Гъе уый дæм куы схæццæ фæдисæтты разæй. 
«Цы кодтай, мæ буц хо, цы кодтай?» — куы дзуры, 
Фыдбоны уæззау цалх хырыз митыл тулы... 
Дæ уарзон ыскъола — де ’мбæлтты хæрзгæнæг, 
Æнæ дæу цæгъддзæни фыдбоны дзæнгæрæг. 
Дæ мады зæрдæйæн риссынæй куы тарстæ... 
Куыд цыбыр уыдысты дæ сызгъæрин азтæ! 
Сæрдыгон изæртæ... Бæрзонд мæй цъæх арвыл... 
Дымгæ-иу куы скъæфта фæндыры цагъд дардыл, 
Де ’рыгон зæрдæ йæм фырцинæй куы тахти: 
«Мæнæ цард цы хорз у, цы диссаджы цагъд и!» 
Æмæ-иу дæхимæ цæй амондджын кастæ, 
Кæрон-иу куы нал уыд дæ цинæн, дæ уарзтæн. 
Фæлæ йæм дæ зæрдæ кафынæй нæ бафсæст, 
Дæ бæллицты уадындз æрхауд æмæ асаст... 
Цæй мæгуыр дæ, сидзæр, йæ райгуырæн зæххыл 
Йæ къахвæд йеддæмæ чи ницы ныууагъта. 
О, уыцы къахвæдтыл æрвхуыз уалдзæг райа, 
О, уыцы къахвæдтыл дидинджытæ зайа. 
Тар хъæды сæгуыттæй фæстейы чи баззад, 
Уый цæф у, мæ хуртæ, уый бафæллад, бастад. 
206 

Сау зæхмæ кæсгæйæ урс цæссыг чи згъала, 
О, уыцы ныййарæг удæнцой куыд ара. 
Уый цард дæр нæ тавы, хур уымæ нæ худы, 
Уый зæхмæ æрвиты йæ адджын хъæбулы. 
Уæззау хъыг йæ риуы нынкъуысы, ныннæры, 
Уæддæр ма йæхицæн ныфсытæ æвæры. 
Мæнæн, зæгъы, мæ чызг ингæнмæ нæ цæуы, 
Кæуын ыл, мæ хуртæ, кæуын ыл нæ хъæуы. 
Æз, зæгъы, хорз адæм, уæ хæрзтæ куы фидын, 
Мæ гыццыл буц чызджы дард балцы æрвитын. 
Фæрнæйдзаг хъæубæстæн йæ фарн дæр у бирæ, 
Ракæс-ма иунæг хатт, ракæс-ма, Земфирæ, 
Мæнæ дын зæрдæрыст дзыллæтæ рæдауæй 
Цы стыр кад ыскодтой сæ ирон æгъдауæй... 

ДЗГОЙТЫ АРЦУЙЫ ЗАРÆГ 
Нæ райдзаст уынгты куы рацæйцæуын, 
Куы нæ дæ фенын æмгæртты æхсæн, 
Гъе уæд мæ зæрдæ ныммæгуыр вæййы, 
Ныммæгуыр вæййы карст хуымы хуызæн. 
Дзгойты Арцу — æгъдауæй рæсугъд, 
Дзгойты Арцу — æмгæрттæн уарзон, 
Тæхуды æмæ дæу аккаг ныхас, 
Дæу аккаг зарæг ныффыссын базон. 
Æппæтыл хур дæр куы нæ феххæссы, 
Куы нæ феххæссы сæрдыгон уарын, 
Уæд ды куыд зыдтай æппæт зæрдæтæм, 
Æппæт зæрдæтæм фæндаг ыссарын? 
Дæ цардуалдзæджы цы ном ыскодтай, 
Цы кад ныууагътай, уый адæм зонынц. 
Уæлладжыры дæ ирон фæсивæд 
Æмгар нæ, фæлæ æфсымæр хонынц. 
Дзгойты Арцу — æгъдауæй рæсугъд, 
Дзгойты Арцу — æмгæрттæн уарзон, 
Тæхуды æмæ дæу аккаг ныхас, 
Дæу аккаг зарæг ныффыссын базон. 
Стыр Заманхъул — дæ райгуырæн хъæу, 
Уым царды хорзæх дæ уды бар уыд. 
Куыстуарзондзинад дæ фыдæй райстай, 
Уæздандзинад та мады лæвар уыд. 
208 

Мæй джихæй баззад бæрзонд цъæх арвыл, 
Цæуынц æнкъардæй фæллад изæртæ. 
Ды нын ахастай нæ цины бонтæ, 
Ды нын ахастай нæ хъæлдзæг зæрдæ. 
Дзгойты Арцу — æгъдауæй рæсугъд, 
Дзгойты Арцу — æмгæрттæн уарзон, 
Тæхуды æмæ дæу аккаг ныхас, 
Дæу аккаг зарæг ныффыссын базон. 
*%$фф? 

ГАЙТЫ АКИМЫ ЗАРÆГ 
Æрджынарæджы хурныгуылæн фахсмæ 
Дзылаты мæсыг ацы ’хсæв кæлдзæн. 
Фæлæуу, Аким, фæлæуу, Аким: дæ размæ 
Фыдбылыз бамбæхст сау сынты хуызæн. 
Уæд Гайты Аким афтæ, дам, куы дзуры, 
Уæд Гайты Аким афтæ, дам, зæгъы: 
«Фыдбоны цалх æнцондæрæй фæтулы, 
Фыдохы уац æнафоны тæхы. 
Тыхгæнджытæ цæй æгъатыр уыдысты, — 
Æгады цард нæ равзæрстон уæддæр. 
Æмæ хъæбатыр Акимау æрмхæсты 
Лæгау амæлын базыдтон æз дæр. 
Фыдбылыз-иу мæ фарсмæ цыд, мæн уарзта. 
Фæлæ мын ды цæй мæгуыр дæ, мæ мад. 
Мæнæн мæ цард цы судзгæ нæмыг байста, 
Дæуæн та уый дæ зæрдæйыл ысуад. 
Тæхудиаг, цы хорз кæстæр æрлæууы 
Йæ фыды фарсмæ, адæммæ æнгом. 
Нæ ирон зæххæн балæггад кæм хъæуы, 
Уым чи ныууагъта кадджынæй йæ ном!» 
210 

ХАСИТЫ АЛИЧЧЫ ЗАРÆГ 
Нæ ирон аивад 
Нæ райгуырæн зæххыл бæрзонд чи хаста, гъей, 
Уыцы хорз æмгарæн 
Йæ рухс ном нæ Иры цæргæйæ баззад, гъей. 
Хаситы хорз Алик, 
Йæ цардбæллон зæрдæ арвыл кæмæн тахт, гъей, 
Уый ахæм лæппу уыд, — 
Фæндыры цагъдмæ-иу йæ къах нæ фæллад, гъей. 
Йæ фезмæлд, йæ кафтмæ 
Иры фæрныг дзыллæ цингæнгæ касти, гъей. 
Уый алы бæстæты 
Нæ уарзон Ирыстон кадджындæр кодта, гъей. 
Ацы хатт, ныййарæг, 
Дæ кафаг буц хъæбул дард балцы ацыд, гъей. 
Æнхъæлмæ кæсгæйæ 
Мæнæ дæ кæрты дуар гомæй куы баззад, гъей, 
Хаситы хорз Алик, 
Цæй мæгуыр уыдзысты де ’ртæ буц хойы, гъей. 
Де ’мгæрттæн сæ фæдыл 
Æфсымæр мысгæйæ джихкаст чи кæдзæн, гъей. 
Фæндыры цагъдмæ-иу 
Ды кафгæ нæ, фæлæ цæргæсау тахтæ, гъей. 
Цæргæс та йæ мæлæт 
Тæхгæйæ ыссары, тæхгæйæ, мæ хур, гъей. 
211 

ЕСЕРЫХЪУАТЫ БАРИСЫ ЗАРÆГ 
Хъæбулы цæрайæ æдзухдæр чи цæры, 
Уый мады зæрдæ у, уый мад у, мæ хуртæ. 
Акæс-ма, Фатимкæ, дæ иунæг сидзæры 
Фыццаг хатт фæсайдта йæ уайаг хæдтулгæ. 
Амондджын æнхъæлæй æнамонд разындтæ, 
Кæй ныфсæй цæрдзынæ, уый — не стыр хъæубæстæ, 
Далæ дæм ыссæуынц фæдисон уазджытæ, 
Фæдисон уазджытæ сæ цæссыг æмбæхсгæ. 
Фæззыгон фæллад хур ныгуылæнмæ тулы, 
Кæд размæ цæугæйæ фæстæмæ фæлгæсы. 
Есерыхъуаты цæрынхъуаг хорз Барис 
Уæд афтæ куы зæгъы, уæд афтæ куы дзуры: 
«Ацы стыр фæндагыл, ацы стыр фæндагыл, 
Тæхуды, йæ мадмæ хорз хабар чи хæссы. 
Райгуырæн хъæубæсты цæрынæй чи бафсæст, 
Хистæртæн — арфæйаг, кæстæртæн — уарзонæй. 
Хъысмæтæй нæй лидзæн: адзалыл фембæлдтæн, — 
Мæ цуры æрлæууыд, уæддæр æй нæ уыдтон... 
Сидзæры цардуалдзæг цыбыр у, ме ’мгæрттæ, 
Æз та йæ не ’мбæрстон, æз та йæ нæ зыдтон. 
Мæ мады фыдæбон, йæ бирæ дзæбæхтæ, — 
Уæд Борик куы загъта, — нæ ферох кæндзынæн, — 
Мæ зынаргъ Заманхъул, мæ фæрныг хъæубæстæн 
Йæ цин уа, йæ хъыджы йæ уæлхъус лæудзынæн». 
212 

Уалдзыгон иу бæлас куыд æнамонд разынд: 
Къæвда йыл æрбацыд, ихсастæй лæууыди. 
Есерыхъуаты цæрынхъуаг хорз Барис 
Йæ уарзон æмгæрттæй æнафон фæхъуыди. 
.• 

СЛАНТЫ ÆФСЫМÆРТЫ ЗАРÆГ 
Нæ уарзон Ирыстон, лæгæвзарæн бонты 
Цæй диссаг, цæй фидар уыдтæ! 
Сау хъулгъаимæ ирон зæххыл тохмæ 
Куы бырстой дæ хуыздæр фырттæ. 
Хъæбатырты разæй — Сланты лæппутæ. 
Сæ фезмæлд уыд тохы бон арт. 
«Нæ зынаргъ, нæ уарзон Ирыстоны тыххæй 
Мах ратдзыстæм, — загътой, — нæ цард». 
Сæгеты Таймураз уæд афтæ куы дзуры: 
«Æгад цард — мæлæтæй фыддæр. 
Нæ ирон хæсты уын, Сланты лæппутæ, 
Æфсымæр уыдзынæн æз дæр». 
Нæ номдзыд фыдæлтæй Ирыстонæн баззад 
Лæгдзинад, æхсар æмæ зонд. 
Сланты æфсымæртæ знæгтимæ тохы 
Ирон намыс систой бæрзонд. 
214 

ЦОРÆТЫ ХЪАМБОЛАТЫ ЗАРÆГ 
Зæрины айнæг — сау мигъты бадæн, 
Митæмбæрзт хæхтыл дæрдты фæлгæсы. 
Хъамболат, зæгъынц, афтæ бадзуры: 
«Ракæс-ма, мæ мад, ракæс мæ фæдыл, 
Дæ хистæр лæппу цуаны куы цæуы 
Æфсатимæ лæвæрдтæ курæг. 
Цы джихтæ кæныс, æнкъард цæмæн дæ? 
Мæ ныййарæг мад, зæгъ мын фæндараст... 
Фыдбоны хохæй гæрах фæцыди, 
Къæдзæх ныррызти, йæ тигъ æркалди. 
Гъей, мæгуыр дæ бон, мæ ныййарæг мад, 
Кæд афтæ ’нхъæлыс, сæгуыттæ марын. 
Гъей, мæгуыр дæ бон, мæ ныййарæг мад, 
Кæд афтæ ’нхъæлыс, дзæбидыр фехстон. 
Уый, мæ бон, мæ фæстаг сахат 
Адзалы фæдис, адзалы хъæр у. 
Уый, мæ бон, мæ фæстаг сонт хъæр 
Кæмтты ныййазæлд, хæхты ныдздзæгъæл. 
Уый, мæ бон, судзгæ сау нæмыг 
Мæ риуыл сæмбæлд, мæ риуы ахызт. 
Урс миты сæр мыл сау изæр баци, 
Урс миты сæр мыл дуне æрталынг. 
Мæ хорз æмгæрттæ, мæ хорз хъæубæстæ, 
Уæхи цы ’фхæрут уæ цæстысыгæй? 
Ацы дунейыл мæ хъысмæт конд уыд, 
Адзалæн та, дам, мадзал нæ вæййы. 
Цæуын мæ хъуыдис фыдбоны хохмæ 
Мæ удхæссæг мæм æнхъæлмæ касти». 
215 

КÆСÆБИТЫ МИТЯЙЫ ЗАРÆГ 
Æрттивынц хæхты митсæртæ 
Сæууон хуры тынтæй. 
Нæ буцдаринаг хистæртæ, 
Фæрнæй цæрат, фæрнæй. 
Махæн нæ цард кæм æхсиды, 
Нæ цин кæм и, нæ рис, 
Гъе уым, Митя Кæсæбиты, 
Дæ уды фарн дæр ис. 
Ды хистæрты æмбаргæйæ 
Уæздан кæстæр уыдтæ. 
Ды сау хæстмæ дæр заргæйæ 
Æмгæрттимæ цыдтæ. 
Уæлахизыл æууæндгæйæ 
Дæ цин уыд Ирыл баст. 
Ирон зарæг дæ зæрдæйæ 
Сызгъæрин хурау каст. 
Нæ Ирыстон у рагæй дæр 
Нæ ныййарæг, нæ мад. 
Фæллой æмæ йын зарæгæй 
Фæкодтай ды лæггад. 
Ирон зæххыл ирон æгъдау 
Куы фæцуды æгæр, 
Дæ зарæг уым æрвнæрæгау 
Ныццæлхъ кæныс ныр дæр. 
216 

Цы хур ныккаст Хуымæллæгыл? 
Цæмæй ныррухс и цард? 
Кæсæбиты нæртон лæгыл — 
Нæ цин æмæ нæ зард. 
"ЙЗ^^ 

ЗЫХЪУАТЫ ФÆЛЛАД БÆЛЦЦОН 
Ой, Арвы комы цын, ай та цы диссаг у, — 
Æнаууон нарджытæ. 
Хъырым, дам, бадзуры: 
«Акæс-ма, ме ’фсымæр, 
Уæртæ нæм æрбацæуынц æнамонд барджытæ». 
Хосдзауты фæндаг цын Хъæрмæдоны сæрæй 
Хъæнийыл æрцыди. 
Къола, дам, бадзуры: 
«Ма цæ тæрс, Хъырым, бæлццæтты бафхæрын 
Худинаг куы уыди». . 
Бæлццоны бафхæрæг æндæр хорз ма ссарæд, — 
Кæсут-ма уæхимæ! 
Ахъмазы быдыры 
Зыхъуаты æфсымæртыл уæззау тох бацайдагъ 
Тыхгæнæг сырдтимæ. 
Майрæмыхъæумæ бæрзондæй фæлгæсынц 
Хынцæджы фыййæуттæ. 
Къола, дам, бадзуры: 
«Мæ мад, мæ фыдыстæн, мах нæ ратдзыстæм 
Ахмæты фæллæйттæ». 
Арыхъы рагъыл цын 
Фæдисон æфсургъ — кæндтыты хæтæг. 
Хъырым, дам, бадзуры: 
«Нæ мæгуыр ныййарæг Зæли нын куы фæци 
Цæстытыл хæцæг». 
218 

Гæналы урс суадон арф комы хъæлæсы 
Цæугæйæ бастад. 
Къола, дам, бадзуры: 
«Мæ бары хай Цена уæлæ сау хæхты астæу 
Кæугæйæ баззад». 
Елхоты сæрмæ цын Дурджын комы — 
Хъæрæмысы нарæг. 
Зыхъуаты фæллад æфсымæртæ 
Уæлæуыл ныууагътой, уæлæуыл, мæ хуртæ, 
Сæ намысы зарæг. 

СОСКИТЫ ТОТРАДЗЫ ЗАРÆГ 
Хуссары фахсыл тар хъæд нызмæлыд 
Æд тулдз бæлæстæ. 
Цæй тынг мæгуыр у, чи нал фендзæни 
Йæ Фыдыбæстæ. 
Цымæ Уæлæрвтæй тæхгæ ыстъалы 
Цы хорзæх куры? 
Соскиты Тотрадз уæд афтæ зæгъы, 
Афтæ бадзуры: 
«Æз дард бæстæты ирон лæджы ном 
Кадимæ хастон. 
Уæддæр мæ зæрдыл Ирыстон лæууыд, 
Ирыстон уарзтон. 
Хъæууон фæндæгтæ куыд зынаргъ ысты, 
Нæ цыл фæлладтæн. 
Мæ фынты дæр-иу Сырх Дыгур уыдтон, — 
Нæхимæ уадтæн. 
Нæ кæрты дуармæ дыууæ бæласы 
Дæрдты фæлгæсынц. 
Уый кæд ме ’рцыдмæ мæ дыууæ хойы 
Æнхъæлмæ кæсынц. 
Кæд-иу цæ, мыййаг, фаг не сбуц кодтон 
Мæ уды хъармæй. 
Нæ мæ равдæлди, нæ мæ равдæлди, 
Ме ’фсæддон цардæй». 
220 

Æрыгон цæргæс йæ хурахстонмæ 
Бæлоны суры. 
Соскиты Тотрадз — намысджын булкъон, 
Афтæ бадзуры: 
«Мæнæ мын, зæгъы, Дунесфæлдисæг 
Цы хорзæх радта: 
Мæ иунæг Сослан, мæ усгур лæппу 
Амонд ыссардта. 
Ме стыр циндзинад уæд худгæ хурау 
Мæ риуы царди. 
Чындзхонты зарын фæндырдзагъдимæ 
Мæ хъустыл уади. 
Куыд хæстæг уыдтæ, мæ рæсугъд бæллиц, 
Чындзæхсæвы бон. 
Гъе фæлæ райсом, райсом цы уыдзæн, 
Цæмæй йæ зыдтон. 
Мæ дыууæ чызджы æнкъард цæстæнгас 
Æз мемæ хæссын. 
Мæ иунæг лæппу, мæ цардæмбалмæ 
Фæстæмæ кæсын. 
Хуссары фахсыл тар хъæд нызмæлыд 
Æд тулдз бæлæстæ. 
Хæрзбон, мæ буц хъæу, хæрзбон, Ирыстон, 
Мæ Фыдыбæстæ». 

ЧЕДЖЕМТЫ ГЫЦЦЫЛ ЗЕЛИМЫ ЗАРÆГ 
Сабитæ цингæнгæ ног рæсугъд дарæсы... 
Ахуырмæ чи кодта тагъд, 
Уыдон цæмæй зыдтой, скъоламæ удхæссæг 
Ноджыдæр раздæр æртахт. 
Хурыскæсæнæй хураууон разынди, 
Сагъæс нæ зæрдæты смал. 
Бирæгъты хъоргъæй нæм сау мæлæт разынди, 
Нал аирвæздзыстæм, нал. 
Сабитæ, сабитæ, зæххæй уæларв бæстæм, 
Фехъуыст уæ фæдисы хъæр. 
Зæххыл æрфæд кодтой сауцæссыг уарынтæ, 
Арв дæр ныннæрыд кæмдæр. 
О мæ буц хъæбул, цæй æнамонд разындтæ, 
Зæрдæйы басыгъта мæт. 
Дон-дон кæнгæйæ мын сау зæхмæ ацыдтæ, 
Дон ма куыд баназон уæд? 
Мæнæ дæ чингуытæ, о Зелим, о мæ бон, 
Сидзæр-æнкъардæй кæсынц. 
«Кæртæй йæ ныхас, йæ худын куыд нал хъуысы?^ 
Раст цыма афтæ фæрсынц. 
Кæрты нæ зазбæлас дымгæйы базмæлдæй 
Згъалы йæ цæссыг æргом. 
Чи ма йæ срухс кæндзæн ногбоны хъазæнтæй, 
Ног аз — дæ райгуырæн бон? 
222 

Мадæй йæ буц хъæбул, оххай, куы фæцух уа, 
Сонт зæрдæ фесты уæд дур. 
Баззади хæдзары къулыл дæ сырх цухъхъа, 
Зæрдæмæ нал кæсы хур. 
Фæндыры цагъдмæ-иу кафгæ куы рахызтæ, 
Аргъæутты лæппуйау раст. 
Де стыр цæстытæй-иу худгæ куы ракастæ, 
Хур-иу мæ зæрдæмæ каст. 
Иу бынат зæрдæ йæхицæн куы нал ары, 
Райсомы бонæй тæрсы. 
Мæнæ дæ гыццыл хо ацы стыр хæдзары 
Джихæй дæ къаммæ кæсы. 
Агурын, агурын кæрты дæ къахфæдтæ. 
Нал ысты уыдон дæр, нал... 
Цас уыд дæ зæрдæйы, ох, Зелим, рухс фæндтæ! 
Аскъуыд дæ рухс фæндты хал... 
Ох, Зелим, аскъуыд дæ рухс фæндты хал... 

^.^гслД^^^^^^ШÆР^^г:^ лЛ а . 
ГАЛУАТЫ СОСЛАНЫ ЗАРÆГ 
Хæдзары амонд, хæдзары фидауц — 
Йæ хорз кæстæртæ. 
Бирæ чи уарзта йæ райгуырæн зæхх, 
Кæй рæсугъд зæрдæ. 
Мæнæуы зад хуым цæй тынг нызмæлыд 
Æрвнæрын афон. 
Уæд чи тагъд кодта йæ Фарныхъæумæ, 
Кæй буц фæндаггон? 
Галуаты Сослан, Галуаты Сослан 
Афтæ бадзуры: 
— Æз фыны федтон мæ развæндагыл 
Ныгуылгæ хуры. 
Æнхъæлдæн æмæ балцы цæудзынæн... 
Æнкъардæй ма кæс, 
Марадз-ма, мæ хо, мæ урс хæдон мын 
Мæ уатæй рахæсс. 
Амондджын чи у, уый тархъæды дæр 
Хæрзамонд ары. 
Нæ кæрты дуармæ курага бæлас 
Дидинæг калы. 
Уый уалдзæг æрцыд, фæлæ мæ номыл 
Чындзæхсæвы рад 
Ныр нал æрцæудзæн, ныр нал æрцæудзæн, 
Мæ ныййарæг мад. 
224 

Мæ царды фæндаг хъысмæтæй нывгонд 
Цæй цыбыр уыди. 
Ныббар мын, мæ фыд, мæн алырдæм дæр 
Тагъд кæнын хъуыди. 
Тагъд кæнын хъуыди ме ’мгæртты астæу 
Рæсугъд цæрынмæ. 
Нæ Фарныхъæуы нæ буц хистæртæн 
Æгъдау дæттынмæ. 
Ирон фæндырдзагъд ме ’рыгон зæрдæ 
Цы уарзтæй уарзта. 
Мæ уды цин мын йæ рæсугъд зæлтыл 
Уæлæрвтæм хаста. — 
Галуаты Сослан, Галуаты Сослан 
Афтæ бадзуры: 
— Ацы æнкъард бон мæ тагъд машинæ 
Цæй сабыр тулы? 
О ме ’фсымæртæ, хæрзæбон та уын 
Цæуылнæ загътон? 
Æз уын мæ фæстæ цæссыгæй дарддæр 
Ницы ныууагътон. 
Мæ иунæг буц хо — ысуинаг дохтыр, 
Дæ кусæн уаты, 
Тæхуды, æмæ дæу чи уындзæни 
Дæ урс халаты. 
О, ма ку, мæ мад, ацы сау зæххæн 
Йæ хъарм хъæбысы 
Мæ уæззау цæфтæ, мæ уæззау цæфтæ 
Ысдзæбæх ысты. 
Дæ фæндыры цагъд йæ сау ингæнмæ 
Уæд чи фæмысы. 
Къахы уæлфадмæ цы зæл нæ хъуысы, 
Уый мæрдтæм хъуысы. 
15 3аказ№1358 225 

Ацæгъд мын, ацæгъд, мæ ныййарæг мад, 
Дæ сау фæндырæй. 
Æз дæм хъусдзынæн уæлмæрдты кæрон 
Æдзæм быдырæй. 
Дæ фæндырдзагъдмæ мæ фæллад зæрдæ 
Удæнцой ардзæн. 
Нæ кæрты дуармæ курага бæлас 
Дидинæг калдзæн. 
%$фф 

ДОЙАТЫ ЗÆЛИНÆЙЫ ЗАРÆГ 
Бæрзонд урс цъити, афтæ мæм касти, 
Ды хæхты мад дæ. 
Дæ фæтæн риуы уæд цавæр маст и, 
Куыд тагъд æртадтæ? 
Цæй тынг мæгуыр у, чындзыты рæгъы 
Йæхи уæлартæй 
Йæ хорз сыхбæстæн хæрзбон чи зæгъы 
Бынтон æдзардæй. 
Баба мын цæра, ма лæуу æрхуымæй, 
Дзæбæх-ма ракæс. 
Æз дын фæсурон ирон фæндырæй 
Дæ мæт, дæ сагъæс. 
Фарн æмæ амонд хистæртæй цæуынц 
Нæ ирон царды. 
Цæй тæхудиаг у, фаг чи сбуц кодта 
Ныййарæг мады. 
Фæцух мæ зæрдæ йæ рæсугъд фæндтæй, — 
Мæ хъысмæт зыдтон. 
Æз ацы цагъды æрхæндæг зæлтæй 
Мæ катай дзырдтон. 
Уæд ме ’фсымæртæ джихтæ кæнгæйæ 
Зæхмæ куы кæсынц. 
Сау хъыг цыл уардзæн, сау хъыг, æмæ йæ 
Мæнæй æмбæхсынц. 
227 

Мæ царды æмбал, зын дын уыдзæни 
Царды уаргъ хæссын. 
Фидар мын лæууай: не ’ртæ сидзæры 
Дæуыл фæдзæхсын. 
Æз-иу дæ цуры мæ уæззау сагъæс 
Фæндырæй цагътон, 
Фæлæ зæрдæйы хъæдгом куыд риссы, 
Уый дын нæ загътон. 
Мæ хистæр хойæн æз амонд куырдтон 
Сызгъæрин азтæй, 
Уæд ирон къахдзæф цæмæн акодтон 
Мæ хойы разæй? 
Кæд мæ мæ хъæбул гыццыл Дзамболат 
Æдзух фæмысы? 
Йæ сидзæр бонтæ кæм айрох кæны, 
Кæй хъарм хъæбысы? 
Ды та, мæ буц чызг, макуы ферох кæн 
Дæ фæллад мады. 
Акæн-иу, акæн, ацы рæсугъд цагъд 
Мæ æнкъард уаты. 
Мæ уæззау цæссыг, мæ рыст æмбарæг, 
Рустыл æрхъуызы. 
Ныккæнут-иу мын мæ сусæг хъарæг 
Зарæджы хуызы... 

БЫГЪДАТЫ МÆСЫГ 
Нæ Иры зæххы йæ номы мæсыг 
Уый чи ныууагъта афтæ бæрзондæй? 
Быгъдаты Алик — зæрдæйæ хъæздыг, 
Адæмæн уарзон йæ сабыр зондæй. 
Кæстæртæн чи уыд фæндагамонæг, 
Чи сæ рæвдыдта йæ уды хъармæй? 
Быгъдаты Алик — рæсугъд ирон лæг, 
Рæсугъд ирон лæг — фыдæлты фарнæй. 
Æмбалы хорзæх æмбæлттæ фидынц, 
Ныхасы хорзæх зæрдæ агуры. 
Быгъдаты Алик — мыггаджы фидыц, 
Афтæ куы зæгъы, афтæ куы дзуры: 
«Уæларвбæстæйæ сæлфынæг хæссы, 
Сæлфынæгимæ — зæрдæйы хъыгтæ. 
Цæй уæззау ысты, цæй риссаг ысты 
Мæ иунæг хойы ыставд цæссыгтæ. 
Мæрдты фæлмæн хур мæ сæрмæ лæууы 
Зымæгон арвы æнкъард хъæбысы. 
Цæуын мæ хъæуы, цæуын мæ хъæуы, — 
Мæ фæллад зæрдæ Чермены мысы. 
Лæджы цард уæдæ куыд нæ у диссаг! 
Мæ мадызæнæг ма размæ рацыд. 
Хъазыбег, оххай, мæ уды риссаг, 
Нæ фæндаг баиу æнусы балцы». 
229 

Нæ Иры зæххыл йæ номы мæсыг 
Уый чи ныууагъта афтæ бæрзондæй? 
Быгъдаты Алик — зæрдæйæ хъæздыг, 
Адæмæн уарзон йæ сабыр зондæй. 
Цæргæсæн йæ бон куы нал у тæхын, 
Зæххæй арвы ’хсæн — йæ талынг арæн. 
Уæдæ цæй зын у хæрзæбон зæгъын 
Хъæубæсты фидауц уарзон æмгарæн. 

СИДАХЪАТЫ АЛЬБЕРТЫ ЗАРÆГ 
Уалдзыгон бæлас хурварсмæ тасы, 
Йæ рæсугъд бæллиц — зæрин сæуæхсид. 
Йæ ирон адæм бирæ чи уарзы, 
Уый-иу, тæхуды, бирæ куы цæрид. 
О Альберт, Альберт,Сидахъаты ’хсæн 
Ды хуры цæстау бæрæг куы дардтай. 
Нæ ирон намыс, нæ Иры ныфсæн 
Æгъдауыл цæрын кадыл нымадтай. 
Фæлæ фыдызнаг æваст фæзынди, 
Адæмы хæрзтæн сæ туг куы нызта... 
Бæрзонд Лæгтыдзуар... Цымæ кæм уыди, 
Зæрдæты фæдис куыннæ фехъуыста? 
Хъæддаг лæгсырдтыл Хуыцау куы рахатт, 
Дæ хурвæндагыл адзал куы лæууыд, 
Гъе уæд дæ, цымæ, дæ фæстаг сахат 
Кæй фенын фæндыд, кæй фенын фæндыд? 
Кæд уыцы сау бон дæ цæстытыл уад 
Цæссыгвæлладæй дæ ныййарæг мад? 
Дæ сабыр фыд та сау зæхмæ ныккаст, 
Сау уæззау дурау — йæ зæрдæйы маст. 
Давид, Георгий — дæ гыццыл хуртæ, 
Хæдзары фидауц, адджын хъæбултæ. 
Сæ фæлмæн мад цæм æнкъардæй кæсы, 
Дæ сыгъдæг ном дын сыгъдæгæй хæссы. 
231 

Андиаты Мишæ дæ зæрдæ зыдта, 
Сиахсы бæсты дæ æфсымæр хуыдта. 
Дæ фенынмæ дын куынæуал хъæцыд, 
Уæд дæм йæхæдæг мæрдтæм куы фæцыд. 
Нæ уыди, Альберт, дæхицæй хуыздæр, 
Æгъдау радтынмæ рæсугъддæр кæстæр. 
Дæ цæстæнгасæй дæ зæрдæ зынди, 
Дæ уæздан бахудт цæй зынаргъ уыди. 
Ыстъалыйау уыд дæ сызгъæрин уарзт, 
Ферттывта æмæ æрбайсæфт æваст. 
Цы фарн дæм уыди, цы рæсугъд зæрдæ, 
Уæлдæр сисдзысты уый де ’фсымæртæ. 
Уалдзыгон бæлас хурварсмæ тасы, 
Йæ рæсугъд бæллиц — зæрин сæуæхсид. 
Йæ ирон адæм бирæ чи уарзы, 
Уый-иу, тæхуды, бирæ куы цæрид. 

ÆЗ ДÆ РАЗДÆХЫНМÆ КАСТÆН 
Лрын дзы Уруймæгты Сосланы ном. 
Фæззæг хуруадындзæй цагъта, 
Зæхх уыд царды цинтæй дзаг. 
Лæппу уарзон чызгæн загъта: 
«Ратт мын хæдзармæ фæндаг». 
Чызг, цæмæн, зæгъгæ, ныххудтис. 
«Ау, нæ йæ зоныс, цæмæн? — 
Арвыл иу сызгъæрин хур ис, 
Ды дæр афтæ иу — мæнæн». 
Æмæ уарзæттæ уæнгрогæй, 
Диссаг, нал зыдтой фæллад. 
Лæппу райгуырд цыма ногæй, 
Чызгыл базыртæ æрзад. 
Фæлæ амондæн ис байсæн, 
Фæлæ цард дæр нæу æххæст. 
Хъулгъа иу фыдбоны райсом 
Расидт се ’намондæн хæст. 
Систой урс хæхтæ сæ худтæ, 
Рабадт сау айнæг къæдзæх: 
«Æтт, Ирыстоны лæппутæ, 
Знагæн ма радтут уæ зæхх!» 
Лæппу сонт рæстæджы ахаст 
Уæд куыннæ зыдта хуыздæр. 
Чызджы сау цæстытæм бакаст 
Æмæ бахудти уæддæр. 
233 

Загъта ’нкъард зæрдæйы уагæй: 
«Рох нæ фæуыдзæн мæ уарзт, 
Æз мæ ирон зæххы знагæй 
Хъуамæ райсон уал мæ маст. 
Зон æй, у мæ фæндон фидар, 
Ахæм равзæрстон хъысмæт. 
Кæнæ цард æмæ сæрибар, 
Кæнæ карз тохы — мæлæт!» 
О, цæй рухс уыдтæ дæ уарзтæй, 
Ды, Ирыстоны хъæбул. 
Цыма сау къæдзæхыл бастæй 
Зæрдæ сау мæтæй ныддур. 
Æз дæ раздæхынмæ кастæн, 
Фæлæ бабын уа ызнаг, 
Уый дæ рæсугъд зæрдæ байста, 
Æмæ нал зоныс фæндаг. 
Ехх, хæрзаг та афтæ дзурис 
Хъазгæ-худгæйæ фæлмæн: 
«Арвыл иу сызгъæрин хур ис, 
Ды дæр афтæ иу — мæнæн.» 

МЕЦЪАТЫ МАРКЫ ЗАРÆГ 
Йæ зæрдæйы бынæй йæ бæстæ чи уарзта, 
Цæргæсау йæ базыртæ дардыл чи хаста, 
Сæрыстыр чи уыди йæ уарзон æмбæлттæй, 
Æхсарджын лæппутæ, æфсымæр-æрдхæрдтæй, 
Уый Мецъаты Марк уыд — хъæбатыр дæлбулкъон, 
Æваст кæуыл батар йæ уалдзыгон хур бон. 
Æмкусæг æмбæлттæн — сæ фидауц, сæ раззаг, 
Дæ цардуарзон сурæт сæ зæрдæты баззад. 
Дæ фидар æмбæлттæн ды цыдтæ сæ разæй, 
Хъару цын лæвæрдтай дæ домбай ныхасæй. 
Мецъаты дæлбулкъон, дæ цæуæн фæндæгтæ 
Æрæхгæдтой иу бон æгъатыр ызнæгтæ. 
Фыдгулы сау нæмыг дæ риуы куы хызти, 
Уæд Сау хох нызмæлыд, уæд Урс хох ныррызти. 
Дæ мадмæ та арвæй хур нал зынди, нал каст, 
Дæ фыды зæрдæйы цæрыны ныфс асаст. 
Ехх, цард æмæ амонд кæд сургæйæ не сты, 
Дæ уидаг нæ бахус, дæ бонтæ нæ фесты. 
Дæ æнкъард хæдзары ис цины æнгæстæ: 
Дæ худгæ гыццыл хур фæзынди дæ фæстæ... 
235 

Йæ зæрдæйы бынæй йæ бæстæ чи уарзта, 
Цæргæсау йæ базыртæ дардыл чи хаста, 
Уый Мецъаты Марк уыд — хъæбатыр дæлбулкъон, 
Æваст кæуыл батар йæ уалдзыгон хур бон. 
Уый Мецъаты Марк уыд, нæ зæрдыл лæудзæни, 
Йæ номы зарæджы мыггагмæ цæрдзæни. 

ХЪУЫСАТЫ ПЕТРОЙЫ ЗАРÆГ 
— Акæсут-ма Арыхъы рагъæй: 
Хъуысаты Петро никæцæй зыны? 
Гъæй, кæннодæ макуал фæзынай, 
Дæ дзыхыдзагæй макуал ныххудай, 
Дæ риуы арфæй макуал сулæфай, 
Цæрынхъуагæй дыл цы сайд æрцыди. 
Хъуысаты Петро афтæ бадзуры: 
— Мæнæн Бисолтан куы ницы кодта, 
Мæнæн мæ туджджын ме схæссæг фыд у, 
Уый мæ арвыста йæ масты фæдыл. 
Æллæх, ме ’фсымæр, цы мын бакуыстай? 
Æз дæм марынмæ куы нæ бацыдтæн. 
Æз уыцы райсом мæ фыды ныхас 
Æххæст куы кодтон... 
Фæсмон фæкæнай, мæ ныййарæг мад, 
Ацы ’намондæй мæнгард дунемæ 
Мæн чи рауагъта. — 
Æхсæры сæрмæ уазал æрзылди, 
Хъуысаты Петро афтæ бадзуры: 
— Æфсымæры нæмыгæй м ’адзал æрцыди. 
Мæ зараг хъæлæс тугæй куы байдзаг, 
Мæ нарæг астæу мæ фæтæн ронæй 
Æлвæстæй баззад. — 
Дурджыны тигъыл хосгæрдæг нал и, 
Хъуысаты Петро афтæ бадзуры: 
— Мæ уæззау цæфæн хосгæнæн нал и. — 
Æхсæры пуцал бæласыл баззад. 
Хъуысаты Петро афтæ бадзуры: 
— Мæ сусæг уарзон далæ Елхоты 
237 

Куырдуаты баззад. 
Нæ бацæудзынæн мæ сау ингæнмæ 
Æнæ мæ уарзон Духаны фенгæ. 
Акæсут-ма, далæ стыр уынджы 
Кæд æппын æмæ Сæлбиты хъал чызг 
Мæнмæ ыссæуы... — 
Сæлбиты Духан афтæ бафæрсы: 
— Асæхмæт, цæра, Петро кæм ис? — 
Асæхмæт джихæй зæхмæ ныккæсы: 
— Нæ зонын, нæ зонын, куыд дын æй зæгъон, 
Æнхъæл дæн æмæ Хъуысаты лæппу 
Дæ уындмæ бæлгæйæ 
Сау ингæнмæ 
Æфсымæры нæмыгæй æцæг фæцæуы... 

ТОТЫККАТЫ МУССÆЙЫ ЗАРÆГ 
Ме ’намонд ыскæнæг, дæ арв дыл ыскæуа, 
Мæ ныфс мын куы байстай. 
Æрдхæрæн уалдзæджы мæ развæд нал уынын 
Мæ зæрдæйы мастæй. 
Мæ сусæг уарзонæй мæхи ныббуц кодтон, 
Бæрзонд дзы хастон мæ сæр. 
Адæмæн сæ рухс хур, хæхтæй-иу куы фæаууон, 
Махыл-иу касти уæддæр. 
Нæ сыгъдæг уарзты кой дардыл куы айхъуысти, 
Куы загътай: «Разы дæн». 
Афтæ мын, охх-æллæх, стъалыйау астъæлфтæ 
Адæмæй хъауджыдæр. 
Беслæныхъæуæн, дам, сæ зыны сахат дæр 
Сæ депо — сæ дарæг. 
Фатъимæт бадзуры: «Мæ мадызæнæгæн 
Йæ ливор — мæ марæг». 
Зæхх дæр ма, Фатъимæт, дæ уды тæригъæдæй 
Нынкъуысы, нызмæлы. 
Дæ рæсугъд цæсгомыл дæ нарæг сау ингæн 
Къуыбаргай ызгъæлы. 
Мæрдтæм фæцæудзынæн, дæу агур зилдзынæн, 
Мæ амонд — мæ мæлæт. 
Абонæй фæстæмæ сусæг уарзон дæр 
Мачиуал ыскæнæд! 
239 

ДЗУЦЦАТЫ ДЗИГОЙЫ ЗАРÆГ 
Хъæдгæроны фæсивæд куы ’рбамбырд сты, 
Дзуццаты Дзигомæ афтæ бадзурынц: 
«Цæй-ма, Дзиго, æддæмæ ракæс, 
Цæуæм Мæздæгмæ мæнæу ласынмæ». 
Уæд, дам, цæм Дзиго куы рахъæр кæны: 
«Афтæ фæлæуут, мæ хорз æмгæрттæ, 
Æз ма мæ мадæн хæрзбонтæ зæгъон». 
Мады зæрдæ зонаг фæхонынц,— 
Батыхст, мæгуырæг, бакатай кодта. 
«Цæй-ма, нана, тыхсгæ мын ма кæн, 
Цæуын Мæздæгмæ мæнæу ласынмæ, 
Фен мын фæндагмæ нартхоры кæрдзын». 
Арæвдз кодта нана йæ фырты: 
«Фæндараст, мæ хур, дзæбæхæй сыздæх». 
Хъæлдзæг фæсивæд Быраны былмæ, 
Быраны былмæ ныхæццæ вæййынц. 
Æмгæрттæй чидæр афтæ бадзуры: 
«Чи баленк кæна Терчы фалемæ, 
Уымæн ратдзынæн сызгъæрин иу сом». 
Гъе уæд æм Дзиго афтæ куы дзуры: 
«Уæ, уайых фæуай, сомæй цы кæнын? 
Лæгдзинады тыххæй баленк кæндзынæн». 
Йæхæдæг, зæгъы, Быраны былæй 
Йæхи нывзылдта абухгæ донмæ. 
Фурды астæумæ бæргæ бахæццæ, 
Фæлæ уым дарддæр йæ бон куы нал уыд. 
Дзиго ма, мæгуыр, куы ныхъхъæр кодта: 
«Æллæх, ме ’мгæрттæ, æнхъæлдæн, сæфын. 
Æруадзут-ма мæм мæцъы бæндæнтæ». 
240 

Æруагътой йæм мæцъы бæндæнтæ, 
Фæлæ йын уый дæр куы ницуал баххуыс. 
Йе ’мбæлттæн Дзиго афтæ фæдзæхста: 
«Куы ссæуат хъæумæ, мад уæ фæрсдзæни: 
«Кæм ис мæ бæлццон, Дзиго цы фæци?» 
Зæгъут-иу, дæлæ ыстыр Куырттатæм, 
Ыстыр Куырттатæм йæ хомæ фездæхт. 
Фæлæ уын ууыл куы нæ баууæнда, 
Уæд-иу ын зæгъут: фæстейы ссæуы. 
Ууыл дæр та уæ куынæ ныууадза, 
Уæд-иу ын зæгъут: дон æй фæласы. 
Æллæх, æллæх, мæлын цæй зын у! 
О, ма байрайат уæ иунæг сомæй! 
Мæнæн мæ уарзон куырдуаты баззад, 
Чи йæм фæуыдзæн сусæг хъæргæнæг? 
Гъей, мæ бон, нырæй фæстæмæ 
Денджызы хъуына уыдзæн мæ гобан, 
Гъей, мæ бон, нырæй фæстæмæ 
Денджызы уылæн — мæ фæлмæн хъæццул. 
Денджызы урс дур мæ баз уыдзæни, 
Денджызы кæсæгтæ — мæ бирæ мæрддзыгой». 
^фф? 

НÆ ЗÆРДÆЙÆ ДÆ НОМ НÆ 
УЫДЗÆН ХИЦÆН 
Бонтæ цæуынц æмæ сæ алкæцы дæр цыдæр гыццыл рухс 
ахæссы цæстытæй æмæ цыдæр гыццыл мæт ныууадзы зæр- 
дæйы. Бонтæ, сызгъæрин фестой, кæй йæ уалдзæгмæ хæ- 
стæгдæр кæнынц, кæй йæ царды стыр фæззæгмæ, кæй та йæ 
уазал зымæджы урс къæсæртæм. Фæлæ куыд фæнды ма уæд, 
алчидæр цæры йæ райсомы ныфсæй. Райсом арвыл рæсугъд- 
дæр хур скæсдзæн æмæ фылдæр удæнцой æрхæсдзæн, 
зæгъгæ. 
Цымæ чи бауромдзæн азты дугъ?! Арæх мæ зæрдыл æрлæу- 
уынц Æхсары мысинæгтæ йæ сывæллоны бонтæй. Цыма знон 
фæцæйцыдысты Чеджемты лæппутæ хъæдмæ суг ласынмæ. Ба- 
дынц галуæрдоны, алæмæты æрдзы нывтæм кæсгæйæ сæ зæрдæ 
зарæг æрцагуырдта. Юрик систа зарæг, йæ кæстæр æфсымæртæ 
йæм бахъырныдтой... 
Раст уыцы афон Заманхъулы рагъыл йæ мусонджы фарсмæ 
бадти сæ фыд Зæкæриа, колхозы быдыргæс, æмæ кардæй цы- 
дæртæ амадта. Лæппуты зарæг йæ хъустыл ауади, лæмбынæг 
цæм ныхъхъуыста, стæй уæд батæхуды кодта: «Уæдæ цæй амонд- 
джын сты, ахæм зараг лæппутæ кæй хæдзарæй рацыдысты, 
уыцы ныййарджытæ!» 
Уалынмæ къуыбырæй разынди уæрдон. Зæкæриа базыдта сæ 
хъулон галы, базыдта йæ фыртты, æмæ йæ цæсгом ныррухс: 
«Ддон нæхи цæринæггæ куы сты, нæхи. Хуыцау цæ Иры зарæг- 
гæнджыты æмрæнхъ цудын ма бауадзæд». 
Фьщ цыма йæ уæны касти — нæ фæрæдыд. Абон Æхсары, 
Зæкæриа æмæ Верычкæйы цоты хистæры, Иры дзыхъхъы чи нæ 
зоны, иу ахæм адæймаг нæ разындзæни. Йæ фæлмæн, зæрдæ- 
мæдзæугæ хъæлæс кæй хæдзары нæ райхъуыст, иу ахæм дæр 
уæдæ зынтæй ис ссарæн. Æхсар йæ ’фсымæр кæй хуыдта æмæ 
242 

йын æцæгæй дæр æфсымæры лæггад чи фæкодта, уыцы Уататы 
Зелим афтæ загъта: «Кæд искæйы зæрдæ ирон æгъдау æмæ фар- 
нæй дзаг уыд, кæд йæ уарзон ирон адæмы йæ аив, фæлмæн 
дзырдæй исчи барæвдыдта, уæд уый уыд Ирыстоны адæмон 
поэт Чеджемты Æхсар». 
«Кæд мæм исты ис хорздзинадæй мæ уды, уæд уый у мæ мад 
Верычкæ æмæ мæ фыд Зæкæриайы лæвар», — арæх дзырдта 
Æхсар. Цыппар лæппуйы: Æхсар, Юрик, Геор, Астемыр æмæ 
чызг Тинæ бахъомыл сты Чеджемты хæдзары. Æнцон нæ уыд 
уал сывæллоны ахæм тыхст рæстæджы хæссын, фæлæ цотæй 
ничи зоны мады уайдзæф, кæнæ фыды схуыст ныхас. Райгуы- 
рæн хæдзары цы фарн æмæ æгъдау уыд, уый никуы уыд рох 
æрыгон фæлтæрæй. Алчидæр цæ царды фæндагыл йæ зæрдæйы 
рæсугъдæй хаста сæ ныййарджыты фæдзæхст. 
Æхсар æмæ Геор хæрз чысылтæй равзæрстой аивад. Ныв кæ- 
нын бирæ уарзта Геор, æмæ-иу йæ нывы бын ныффыста æм- 
дзæвгæйы рæнхъытæ. Æхсары зæрдæмæ тынг цыд уыцы хъуыд- 
даг æмæ-иу йæ зæрдæйы рæбын кæмдæр хæлæг дæр кодта йæ 
кæстæрмæ. Иу бон йæ зæрдæйы ныхас загъта йæ мадæн: «Гæв- 
дийыл (афтæ хуыдта Æхсар йæ кæстæр æфсымæры) цы дзæбæх 
фидауы, йæ нывы бын æмдзæвгæ куы ныффыссы, уый». Мад 
йæ мидбылты бахудт йæ хъулонуарзт хъæбулмæ æмæ афтæ ба- 
кодта: «Ды дæр куы фыссай, уæд дæуыл дæр сфидаудзæн». 
Куыд диссаг у мады зæрдæ! Цас ныфс, цас хъару радтой мады 
фæлмæн ныхæстæ лæппуйæн! 
Адæймагæн цард, фыццаджыдæр, балæвар кæнынц йæ мад 
æмæ йæ фыд. Мад æмæ фыд — Хур æмæ Зæхх. Хуры хъарм нæ 
тавы, зæххы фарнæй цæрæм. Мад æмæ фыдмæ хорздзинадæй 
цы уыд, уыдон Æхсар йæ зæрдæмæ райста æмæ йын йæ царды- 
бонты уыдысты зынаргъ æмæ уарзон. Фыд Зæкæриа йæ уды 
бæрц уарзта ирон зарæг, æмæ ирон зарæг фыртæн дæр йæ уды 
рæбыны æрцард. Мад Верычкæ фæндыры цагъд бирæ уарзта, 
йæ зæрдæ йæм уынгæг кодта, æмæ уыцы зæрдæйы уаг рахаста 
йæ хъулонуарзт хъæбул дæр. 
Бауарзтон раджы нæ фæндыры цагъд, 
Ме уæнгты рог цин зылди. 
Арвæн йæ бæрзæндты урс цæргæс тахт,— 
Уый кæд мæ зæрдæ уыди. 
243 

Мад æмæ фыд куыд зынаргъ сты, уый чи раздæр бамбары, 
чи фæстæдæр. Æхсар амондджыныл нымадта ахæм адæйма- 
джы, уыцы æцæгдзинад раздæр чи бамбары йæ царды ми- 
дæг... 
Арæх аивæй мæ цæст дардтон, Æхсар куыд кусы, уымæ. Æмæ 
мæм фыццаг диссаг каст: йæ кусæн уаты иунæгæй бады, афтæ- 
мæй кæимæдæр зæрдæбын ныхас кæны. Иу хатт уатмæ бахы- 
стæн æмæ йæ фæрсын: «Иунæг куы дæ, уæд кæимæ ныхас код- 
тай? Исчи дæм телефонæй дзырдта?» Уый йæ мидбылты бахудт 
æмæ мын афтæ: «Æз иунæг никуы вæййын. Верычкæ кæддæ- 
риддæр мæ фарсмæ ис. Исты хъуыддаг саразыны размæ æз йемæ 
уынаффæ фæкæнын. Вейы зæрдæмæ цы нæ фæцæуа, уыцы ха- 
бар царды нæ бæззы. Æз мæ мады зæрдæхудтæй цæрæнбонты 
мæхи хизын. Бирæ ныл фæтухитæ кодта, цалынмæ царды фæн- 
дагыл æрлæууыдыстæм, уæдмæ...» 
Йæ мады чи нæ уарзы, фæлæ, æвæццæгæн, зæххыл дыккаг 
нæй, Æхсары хуызæн ныййарæг мады чи уарзта æмæ йæ алы 
къахдзæф дæр йæ мадимæ чи баста... 
Зæнджиаты Темболаты чызг Верычкæ фарны къах бавæрдта 
Чеджемты хæдзармæ хæрзæрыгонæй. Йæ чындздзон дзаумæтти- 
мæ уыд, йæхи къухæй цы гауыз скодта, уый дæр. 
Æз арæх хъуыстон Æхсарæй, йæ мад къухæй дæсны кæй уыд: 
уæлæдарæс дæр æмæ къахыдарæс дæр йæ цотæн уыцы зын за- 
манты йæхæдæг хуыдта... Æхсар буцæн бавæрдта йæ мады чындз- 
дзон гауыз. Æз тынг бадис кодтон, куыд æй бахъахъхъæдта, 
ууыл... Æрах-иу ай райста къухмæ æмæ-иу йе стыр сау цæстытæ 
доны разылдысты... 
— Ехх, æвæдза, цард диссаг у! Абон мæ бон у мæ зæрдæйы 
фæндиаг мæ ныййарджытæн балæггад кæнын, сæ зæрдæтæ сын 
барухс кæнын, фæлæ ацы рухс дунейæ уыцы талынг дунемæ 
ницы фæхæццæ уыдзæн, — дзырдта-иу фæсмонгæнгæ Æхсар. 
Уæвгæ, ирон адæммæ ныхасæн баззад, къахы уæлфадмæ чи 
нæ хъуысы, уыцы ныхас, дам, мæрдтæм хъуысы, зæгъгæ. Æхсар 
мадыл фыст зарджыты бæвæрдта йæ уды хъарм, йæ зæрдæйы 
рис æмæ цин. Ныййарæг мады фæлмæн сурæт нæ хицæн кодта 
йæ зæрдæйæ æмæ йын йæ рухс ном ардта йæ хуыздæр зарджы- 
тæй: «Мады ном», «Ныййарæгæй амонд», «Сызгъæрин мад», 
« Сызгъæрин базыртæ »... 
244 

Ныййарæг мад, ныййарæг мад, дæ номыл 
Мæ цинтæ ’мæ мæ сагъæстæ бæттын. 
Æз федтон хур дæ къухтæй хуыд хæдоны, 
Дæ хуыд дзабырты базыдтон цæуын. 
Мады фæлгонц у Æхсарæн йе сфæлдыстад рæсугъддæргæн- 
джытæй иу. Мад йæ уацмысты канд ныййарæджы хуызы нæ 
баззайы, фæлæ йæ фæлгонцы æвдыст æрцæуы поэтæн йæ Рай- 
гуырæн бæстæ дæр. 
Ысхъомыл дæн дæ урс цонгыл кæддæр, 
Фæндырдзагъды-иу де ’нкъард хъæлæс хъуыстон. 
Ысхастой мæн дыууæ мады — æмсæр: 
Æрвхуызцæст МАД æмæ æрвхуыз ИРЫСТОН. 
«Лæг дуры сæр куы райгуыра, уæддæр ын уыцы дур зынаргъ 
у, — арæх дзырдта Æхсар, — æмæ йын æнæ уарзгæ нæй. Мæнæн 
дæр зынаргъ у Заманхъул. Заманхъул — мæ райгуырæн хъæу- 
бæстæ. Хуымгæнæджы ныллæг хæдзар — мæ хъарм ахстон. Æз 
уым мæ мады фæлмæн къухтыл тæхынмондаг цæргæсы лæппы- 
нау мæ чысыл базыртæй хъазыдтæн. Æз фæндаг базыдтон хæ- 
дзарæй — кæртмæ, кæртæй — уынгмæ, уынгæй — Хапæйы дзе- 
дырджын фæхстæм, Гуыдайы æрыскъæфджын уыгæрдæнмæ, 
донысæр æхсæрджын къохмæ. Заманхъулы арвыстой сæ цард 
мæ фыдæлтæ æмæ ацы зæххыл ныууагътой сæ къахвæд. Зы- 
наргъ — йæ нæудзар бæрзонд рæгътæ. Зынаргъ — йæ ныллæг 
парахат быдыртæ. 
Хуыцауы къæсæртыл 
Заманхъул æрцард. 
Ам дауджытæ хордтой 
Хуыцауы раз ард. 
Заманхъул, Заманхъул,— 
Мæ уды цырагъ. 
Лæджы цард зынаргъ у, 
Дæуæн та нæй аргъ. 
Мæ уалдзыгон бонты 
Æз бауарзтон дæу, 
Фыдæлты зæдбадæн — 
Мæ сызгъæрин хъæу. 
245 

Заманхъул хуыдтой цыртгæнджыты хъæу. Уæвгæ, цырт 
дæр зарæг у, дур чи фестад, ахæм зарæг. Аивады уыцы хуызы 
бирæ фæллой бакодта йæ фыд Зæкæриа дæр. Иæ фыдæлты 
кой кæнгæйæ Æхсар сæрыстыр уыд, æгъдау æмæ курдиатæй 
рæсугъд адæмтæ кæм цард, фæллой æмæ лæджы æхсар кад- 
джын, намысджын кæм уыдысты, уыцы уарзон Заманхъулæй. 
Заманхъулы рагæй æрæгмæ дæр зарæг кадджын у. Ам фыдæй 
фыртмæ адæм сæ хуыздæртыл кодтой зарджытæ. Заманхъуй- 
лæгтæ фидауцджын уыдысты сæ ирон æгъдау, се ’фсармæй. 
Уæдæ цын зæрдæтæ та ахæм зæрдæтæ уыд, æмæ зарын, ка- 
фынæй фæллайгæ нæ кодтой. 
Æхсар æмдзæвгæтæ фыссын райдыдта, Заманхъулы астæук- 
каг скъолайы ма куы ахуыр кодта, уæд. Рахизфарсы районы 
газет 1957 азы хуындис «Коммунист», æмæ дзы куыста Ты- 
джыты Юри. Уый бацæттæ кодта æрыгон лæппуйы æм- 
дзæвгæтæ æмæ цæ рауагъта. Уый фæстæ та газет «Рæстдзи- 
над»-ы культурæйы хайады сæргълæууæг, фысджыты Цæди- 
сы сæрдар Цырыхаты Михал феххуыс кодта Æхсарæн, æмæ 
йе ’мдзæвгæтæ фæзындысты газеты. Поэт, зарæггæнæг Мыр- 
тазты Барисы руаджы йе ’мдзæвгæтæ адæмы рæгъмæ рацыды- 
сты журнал «Мах Дуг»-ы. Афтæ райдыдта Æхсары фæндаг 
литературæмæ. 
Заманхъулы астæуккаг скъола каст куы фæци, уæд ахуыр 
кæнынмæ бацыди, Цæгат Ирыстоны культурæйы раз хи- 
хъæппæрисадон къордтæн айвадон разамонджытæ кæм цæт- 
тæ кодтой, уыцы курсытæм. Ахуыры фæстæ Æхсар зæрдиа- 
гæй бакуыста йæ райгуырæн хъæуы: зæрдæргъæвд фæсивæ- 
дæн амыдта кафын æмæ зарын, æмдзæвгæтæ аив кæсын, 
чысыл спектаклты фæлгонцтæ аразын... Æрыгон айвадон 
разамонæгæн йæ зæрдæ ’хсайдта литературæ æмæ аивады 
сусæгдзинæдтæм, æмæ уæд бацыд ахуыр кæнынмæ педаго- 
гон институтмæ. Ам ахуыр кæнгæйæ дæр йæхи æвдыста 
фæзминагæй, зæрдæхæлар, сыгъдæгзæрдæ æмгарæй. Фæ- 
стаг курсы ма уыд, афтæмæй райдыдта кусын Цæгат Иры- 
стоны радиойы комитеты. Йæ куысты чиныджы ис æрмæст- 
дæр ацы иунæг фыст. 1965 аз амондджын уыд Æхсарæн: 
уыцы аз райдыдта кусын йæ уарзон дæсныйадыл, рацыд йе 
’мдзæвгæты фыццаг æмбырдгонд «Стъалыты æхсæрдзæн» 
æмæ уыцы чиныджы гонорарæй балхæдта фатер. 
246 

Радиокомитеты дыууиссæдз азæй фылдæр фæкуыста Æх- 
сар. Радио æмæ ирон зарæгæн радта йæ уд. Йæ равдыстытæ 
«Адæмон сфæлдыстад — адæмон хæзна», «Къонайы хъарм», 
«Хæзнадон», «Æрхъуыды кæнæм, æрымысæм», «Хурзæрин» 
адæм тынг хæстæг райстой сæ зæрдæтæм. 
Дызæрдыггаг нæу, æнæ фыдæлты сфæлдыстадæй никæцы 
фарн æмæ æгъдæуттæн ис бирæ цæрæнбон. Æнусты сæрты 
нæм цы цæугæ хæзнатæ æрхæццæ, уыдон Æхсар, хорз æфси- 
нау, бæстон кодта æмæ цæ адæмы размæ æххæстдæр æмæ 
рæсугъддæрæй хаста. 
Зæгъæн ис, ног цард цы рагон зарджытæ æмæ фæндыры 
цæгъдтытæн радта, уыдон абоны онг цæрынц Æхсары руаджы. 
Æхсар йæ царды фылдæр бонтæ радта уыцы хъуыддагæн 
æмæ бирæ азты дæргъы царды ницы хорздзинадмæ бабæллыд 
адæмы арфæйæ фæстæмæ. 
«Мæ дзыллæйы зæрдæ куы ссарин æмæ йын йæ фæлмæн 
хъæдгæмттæ куы бадзæбæх кæнин ирон зарæджы зæлтæй, — 
арæх дзырдта Æхсар. — Цас хъæбатыр лæппутæ цард ацы ра- 
гон зæххыл! Йæ ирон адæмы бирæ чи уарзта, æгады цардæй 
мæлæт хуыздæр у, зæгъгæ, чи загъта æмæ йæ ирон кад æмæ 
номы сæрыл цæрынхъуагæй мæрдтæм чи бацыд... Хур скаст 
æмæ аныгуылд — афтæ цыбыр у адæймаджы цард. Арвы астæ- 
уæй ратахт тæмæнтæкалгæ стъалы æмæ æхсæвы тары æрбай- 
сæфт. Тæхгæ стъалыйæн та ноджы цыбырдæр у йæ фæндаг. 
Ноджы цыбырдæр у йæ цард. Сымах уыдыстут ацы зæххы 
тæхгæ стъалытæ æмæ, цалынмæ ирон ныхас æмæ ирон зарæг 
цæрой, уæдмæ ацы уарзон зæххыл уæ номы рухс нæ бамынæг 
уыдзæн». 
Æхсары фæндыд, цæмæй нæ ирон фæсивæд зоной, чи уыды- 
сты нæ фыдæлтæ, цы рæсугъд æгъдæуттæ нын ныууагътой сæ 
фæстæ, фæлæ æппæты сæйрагдæрыл нымадта Райгуырæн 6æ- 
стæмæ уарзондзинад. 
Царды фæндæгтæ æдзух лæгъз нæ вæййынц. Уынгæг бонтæ 
ныккодта нæ ирон адæмыл Фыдыбæстæйы хæсты рæстæг. 
Бирæ амондджын бинонтæн байста хæст сæ хъæлдзæгдзинад, 
бирæ сывæллæтты ныууагъта сидзæрæй. Ирыстоны фæсивæ- 
дæй хæсты быдыры лæгдзинад чи равдыста, уыдонæй бирæты 
рухс нæмттæ баззадысты Æхсары зарджыты æмæ æмдзæвгæ- 
ты. Æнусон бынат цын ис ирон адæмы зæрдæты дæр... 
247 

Æвæдза, куыд раст уыдысты фыдæлты ныхæстæ, адæмæн 
базонæн ис сæ зыны сахат, сæ хъыджы бон, зæгъгæ. Ирон лæ- 
гимæ карды ком æмæ топпы дзыхæй дзурæн нæй. Йæ ирон 
бæстæ зæрдæйæ чи уарзта æмæ йæ фыдæлты туг йе уæнгты 
кæмæн хызти, уыцы хъæбатыр фæсивæдæй бирæтæ 1991 азы 
знæгтимæ тохы равдыстой лæгдзинад æмæ Ирыстоны сæрвæл- 
тау радтой сæ цард. Сæ хъæбатырдзинадæй æнусон скодтой сæ 
ном æмæ цæргæйæ баззадысты Æхсары зарджыты... 
Æрмæст Ирыстоны зæрдæ нæ, æгас дунейы дзыллæтæ фæ- 
рыстысты Беслæныхъæуы сывæллæтты рисыл. Йæ ахстонæй 
чи нæма ратахт, фæлæ дунейы рухсыл цин чи кодта, ахæм гыц- 
цыл цъиутыл арвы бæрзондæй сæхи рауагътой тугмондаг цъиу- 
суртæ. Царды дидинджытæ æмæ дзæнæты цъиутæ... Уыцы бон 
бирæ рæсугъд сабитæ фестадысты дзæнæты цъиутæ æмæ атах- 
тысты дон-дон кæнгæйæ дзæнæты бæстæмæ. 
Мадæлты сау цæссыг сау зæххы нал хъары, 
Арв дæр кæуы ’мæ кæуы. 
Тох ныл куы ныккодта, о мæ Ир, бафæрæз, 
Тохы лæгдзинад хъæуы. 
Зарæг æмæ адæмы бастдзинады тыххæй афтæ загъта Æх- 
сар: «Зарæг æмæ адæм цæрынц фыдæлты фарнæй. Æз фыс- 
сын, иронæй ма чи баззад, æрмæстдæр уыдонæн. Йæ риуы 
ирон зæрдæ кæмæн ис, ирон фæндырдзагъд, ирон зарджытæ 
бирæ чи уарзы, ирон дзыхы дзырд зынаргъ кæмæн у, ахæмтæ 
нæ фыдæлты зæххыл бирæ ис. Æмæ цын Хуыцау раттæд цæ- 
рыны ныфс, уæ ирон зæрдæйы ахуырст макуы ссæуæд, уæ 
кæстæртæм фылдæрæй- фылдæрмæ куыд хиза фыдæлты фарн 
æмæ зæрдæйы уаг. 
Цардæн ис дыууæ хъæлæсы: цины хъæлæс æмæ, зæрдæйы 
арфæй чи ссæуы, ахæм уæззау хъыджы æрхæндæг хъæлæс. 
Уыцы дыууæ æнкъарæнæй гуыры æмæ уыцы дыууæ хъæлæ- 
сæй дзыллæтæм хъуысы ирон зарæг. 
Акæсут-ма, цас хорз адæм ис æмæ цы рæсугъд зæрдæйæ 
уарзынц ирон зарæг! Æнæ уыцы рæсугъд адæм мæ фæллой 
кæй хъæуид? Никæй! Фыссæгæн адæм йæ зæрдæйы базыртæ 
сты, базыртæ тæхынхъом куы уой, уæд та кусын дæр æмæ 
цæрын дæр æнцон у. Æз бæлвырдæй зонын: зарæгæн зæр- 
дæйæ зæрдæмæ ис фæндаг. Уыцы фæндаг адæмы кæны амонд- 
248 

джын. Тæхуды, ирон зарæджы фарнæй æдзухдæр цæрдхуыз 
æмæ æртхуыз куы уаид Ирыстон!» 
Æхсар йæ зæрдæйы бынæй зæгъы: 
Куыд фæнды мæ раппæл, куыд фæнды мæ фау, — 
Ирыстонмæ фехъуыст мæ зарын. 
Ирон лæджы сагъæс мын радта Хуыцау, 
Ирон дзырды царды цин арын. 
Ирон лæджы сагъæс — фыды фарн, æгъдау, 
Нæй царды æндæр фæндаг махæн. 
Дунескæнæг кадджын о Иунæг Хуыцау, 
Ирыстоны де уазæг бакæн! 
Æхсармæ тынг кадджын уыдысты фыдæлты зæхх, фыдæлты 
фарн, фыдæлты рæсугъд зæрдæ æмæ рæсугъд æгъдæуттæ. Зæр- 
дæйæ уарзта йæ ирон адæм, йæ райгуырæн Заманхъул, Иры- 
стон. Æнувыд уыд йæ мыггагыл. Æххæст адæймагыл нымадта, 
йæ фыдæлты хорз ном кадджынæй чи хæссы, уый. Йæхæдæг 
гыццыл сывæллонау цин кодта, цалдæр азы размæ йæ уидаг, йæ 
рагфыдæлты ном куы ссардта зарæг «Чегем»-æй, уæд: 
Хуссары фидауц — Асыйы бæстæ, 
Мæ уд дзы ахста ирон ныхæстæ. 
Кæддæр ирон дзырд Чегемы комæй 
Уарийау тахти базырæнгомæй. 
Чегемы хъæлæс мæ хъустыл уайы, 
Хурæртæх цыма мæ удыл тайы. 
Цæй амондджын у, зæрдæйы фæндйаг 
Зæххыл кæмæн ис фыдæлты уидаг. 
Ирон зарæг йæ удæй фылдæр уарзта Æхсар æмæ йын бирæ 
азты дæргъы арфæйаг лæггад фæкодта. Æхсары фыстытæй 
кæцыфæнды — зарæг уа, æмдзæвгæ уа — куы райсай, уæд у 
ирон уæздандзинадæй нывæзт, у ирондзинады скъола. 
Ирыстоны абоны онг ахæм бон нæма скодта, æмæ Æхсары 
зарджытæ ма барухс кæной адæмы зæрдæтæ. Бирæ рæсугъд 
хъуыдытæ, бирæ рухс фæндтæ уыдис Æхсармæ, фæлæ йæ 
къухы нæ бафтыдысты. 
249 

Ма тыхс, зæрдæ, цард нырма ис разæй, 
Айтындз-ма дæ базыртæ дæрдты. 
Мæн зæххыл дæ зæрдæбын ныхæстæй 
Уарзондзинад байтауын фæнды. 
Ахæм ныфсытæ æвæрдта йæхицæн Æхсар. Фæлæ йæ фæл- 
лад рыст зæрдæ йæ куыстæй ныллæуыд... Æрдæгкуыстæй 
баззад ацы чиныг дæр. Тынг æй фæндыд йæ фенын, фæлæ 
адзал фæндонæй нæ фæрсы. Бирæ кæй уарзта, уыцы адæмы 
зæрдæтæ сынкъуысын кодта æмæ йемæ мæрдтæм бирæ цæс- 
сыг ахаста. Бирæ дзыллæ æрбацыд Æхсарæн фæндараст зæ- 
гъынмæ йе ’нусон фæндагыл. Уæдæ нæм хæдзармæ цал æмæ 
цал адæймаджы æрбадзырдтой тæфæрфæс ракæнынмæ, тынг 
фæрыст мæ зæрдæ, фæлæ рынчын дæн æмæ мæ бон бацæуын 
нæ бацис, зæгъгæ... 
«Какой светлый был человек!» — дисгæнгæйæ мын дзырд- 
той мæ уырыссаг зонгæтæ... 
Фæлæ Хуыцауы дæр, æвæццæгæн, хуыздæртæ хъæуынц... 
Æхсарæн йæ зæххон цард фæцис, фæлæ йæ зæрдæйы рухс, 
йæ уды фарн уæлæуыл баззадысты, æмæ йын царды цы нæ 
бантыст, уый, йæ уд кæмæн не ’вгъау кодта, уыцы ирон адæ- 
мæн бантысæд... 
Æз та мæ зæрдæйы рыст бавæрдтон мæнæ ацы рæнхъыты 
æмæ мæ фæнды, цæмæй, раздæхæн кæцæй нал ис, уыцы та- 
лынг дунейы барухс кæной Æхсары фæллад зæрдæ. 
Хуыцауы фæндæй баиу ыстæм царды — 
Дыууæ рыст зæрдæ иу сæрдыгон бон. 
Нæ сæрмæ райгуырд, стъалыйау, цъæх арвыл 
Сыгъдæгзæрдæйæ иумæйаг фæндон. 
Мæ царды фæззæг барухс ис дæ уарзтæй,— 
Зæххыл мæхи цæй амондджын хуыдтон. 
Дæ цæстыты мын хуры рухс тын хастай, 
Бæрзонд арвæй мæм худти райсом бон. 
Зæрдæрыст уд дæр амондджын уæд вæййы, 
Куы банкъары уый иунæг бон рæвдыд. 
Æрмæст дæ фæлмæн уарзæгой зæрдæйы 
Мæн амонды тын райхалын фæндыд. 
250 

Дæуæн дæ зонд уыд а зæххыл куырыхон, 
Ирон адæмыл уыд дæ зæрды рис. 
Хуыцауæй æз дæуæн куырдтон цæрæнбон, 
Фæлæ зæдтæм мæ куывд нæ фехъуыстис. 
Æрæгвæззæг мыл ихкъæвда ныууарыд, 
Æмæ мæ сæрмæ аныгуылди хур. 
Æнæ дæуæй æз удæнцой нæ арын, 
Мæ рыст зæрдæ та сау мастæй ныддур. 
Кæдæм хæссон мæ маст, кæмæн æй дзурон, 
Чи бамбардзæн дæуау мæнæн мæ рис? 
Хуыцауæй ма ныр та дæуæн цы курон? 
Æрмæст дзæнæт — гъе уым дæ бынат ис. 
Хæрзбон зæгъын дæуæн уæдæ цы зын у, 
Куыд риссы зæрдæ масты сагъæстæй!.. 
Æнæ дæуæй зæххыл мæ цин цыбыр у, — 
Ныккæрзы зæрдæ сомбоны мæтæй. 
Нæй азты радæн ницы хуызы ивæн, 
Бæрзонд арвыл та калдзæн хур цæхæр. 
Мæ зæрдæйæ дæ ном нæ уыдзæн хицæн, 
Дæ фæлмæн ныхас а зæххыл цæрдзæн... 
Чеджемты-Дзалаты Ларисæ 

чиныджы ис 
Райгуырæн зæхх 6 
Сызгъæрин базыртæ , .7 
Заманхъулы зарæг 8 
Чегем 9 
Мады ном 11 
Верычкæйы зарæг .12 
Амондджын хæдзар 14 
Нæ буц хистæртæ 15 
Фыдæлты зæхх 16 
Къонайы хъарм 18 
Мæ дзæбæх мад 19 
У арзондзинад 20 
Хъæууон изæртæ 21 
Амонды фæндаг 22 
Зæдты чындзæхсæв. 24 
Царды фидауц .26 
Хъæбулæй амонд 27 
Урс хохы мæсыг 28 
Мæ цъæхцæст уалдзæг 30 
Мæ цины стъалы 31 
Нæхимæ цæуын 32 
Фæлмæн хур 34 
Арвæй цы курын 35 
Кæддæры уалдзæг 36 
Уый дын — мæ уарзон 38 
Мæ царды цин 39 
Æз кæй агуырдтон 40 
Ныййарæгæй амонд 42 
Царды ад 43 
Мады зарæг 44 
Мæ зынаргъ Ирыстон 45 
Бинонты мæсыг 46 
О мæ мад! 48 
Сызгъæрин мад 50 
Æртхурон 51 
252 

Ой æна 52 
Цъæйдон 54 
Чызджы сагъæстæ 55 
Уый уарзондзинад у 56 
Мæ зарæг 57 
Ирон чызджытæ 58 
Зæды зæрдæ 59 
Лæппуйы сагъæс 60 
Амонды хох 61 
Фыды фæдзæхст 62 
Нырæй фæстæмæ 64 
Зæрдæйы цин 66 
Бæллицтæ 68 
Мæ хъæу. 70 
Къухмæрзæн 72 
Зарæг — сæууон хур 74 
Хæхты зæлтæ 75 
Ног чындз 76 
Дидинæг ма ракал 77 
Æмбалы зæрдæ 78 
Тæхынц сызгъæрин азтæ 79 
Цæмæн дын кодтон æргом мæ зæрдæ 80 
Кæстæры зарæг 82 
Арвы дидинæг 83 
Мæ амонд 84 
Æгомыг бæлас 85 
Æз ахæм чызджы агуырдтон 86 
Зæронд фæндырдзæгъдæг 88 
О, куыд хорз у цард! 91 
Агурын дæу 92 
Дæ уаты рудзынг 93 
Никæмæн ратдзынæн дæу 94 
Нæртон симд 95 
Сидзæр 96 
Терчы бæлæстæ 98 
Зон æй, мæ Ирыстон 99 
Ногбоны зарæг 100 
Мæн фæнды 101 
Хæххон дидинæг 102 
Мæ царды уалдзæг 103 
Æгас цу, мæ бæлццон 104 
Бæрæгбоны зарæг 105 
Ирон симд 106 
Хуры цот 108 
Мамасы зарæг 109 
Ироны зарæг 110 
Ныфсы ныхас 112 

Æцæгæлон бæстæ 113 
Хæлæг 114 
Ирон фæндыр 116 
Хуры зарæг 118 
Ирон дзырд 120 
Зилахар 121 
Хъæлдзæг куплеттæ 122 
Мызур 124 
Бæтæхъойыхъæуы зарæг 126 
Ногиры зарæг 128 
Беслæныхъæуы зарæг 130 
Æнæном зарæг 131 
Æз мысын абон 132 
Цъити-хох рафæлдæхт 134 
Дыууæ мады 135 
Зæрдæ риссы æмæ риссы 136 
Хурбоны цæссыгтæ 137 
Хъысмæт 138 
Æнахуыр фын 140 
Дард дæ мæнæй 142 
Дзуæртты уазæг 143 
Хъæубæсты лæвар 144 
Арсены зарæг 146 
Уртаты Анатолийы зарæг 147 
Созайты Мæхæмæты зарæг 148 
Хæмыцаты Романы зарæг 150 
Сæбæтхъуаты Хъазыбеджы зарæг 151 
Годжиаты Романы зарæг 153 
Ныййарæджы рис 155 
Дæу байста хæст 156 
Абырæджы зарæг 158 
Иры фæдисæттæ 159 
Бабайы хъæбултæ ; 160 
Цъæх цинел 162 
Хæрзбоны зарæг 163 
Чыпыраты хæстон æфсымæрты зарæг 164 
Магкаты Зурабы зарæг 166 
Баймæтаты Цыппуйы зарæг 167 
Карсанты Хъазыбеджы зарæг 168 
Бæройты Мишайы зарæг 169 
Битарты æфсымæрты зарæг 170 
Цæллаггаты Мараты зарæг 171 
Таутиаты Солæманы зарæг 173 
Æгъуызарты Æхсарбеджы зарæг 174 
Æнкъард мады зарæг 176 
Базыраты Таняйы зарæг 178 
Гогаты Дианæйы зарæг 180 
254 

Бæцæзаты Асæхмæты зарæг 131 
Дзиуаты Солтанбеджы зарæг \ $2 
Хъуысаты Мураты зарæг 134 
Бухары зарæг 136 
Хъуыдакаты Майрæмы зарæг 138 
Бæройты Мураты зарæг 190 
Хæмыцаты Георгийы зарæг 192 
Моргуаты Хуысинæйы зарæг 194 
Кобегкаты авд æфсымæры зарæг 195 
Танхълаты Георгийы зарæг 196 
Уарзеты катай 198 
Æртæ æмбалы 200 
Хъаирты Хъазыбеджы зарæг 202 
Заойты Æхсары зарæг 204 
Накуысаты Земфирæйы зарæг 206 
Дзгойты Арцуйы зарæг 208 
Гайты Акимы зарæг 210 
Хаситы Аличчы зарæг 211 
Есерыхъуаты Барисы зарæг 212 
Сланты æфсымæрты зарæг 214 
Цорæты Хъамболаты зарæг 215 
Кæсæбиты Митяйы зарæг 216 
Зыхъуаты фæллад бæлццон 218 
Соскиты Тотрадзы зарæг 220 
Чеджемты гыццыл Зелимы зарæг 222 
Галуаты Сосланы зарæг 224 
Дойаты Зæлинæйы зарæг 227 
Быгъдаты мæсыг 229 
Сидахъаты Альберты зарæг... 231 
Æз дæ раздæхынмæ кастæн 233 
Мецъаты Маркы зарæг 235 
Хъуысаты Петройы зарæг 237 
Тотыккаты Муссæйы зарæг 239 
Дзуццаты Дзигойы зарæг 240 
Нæ зæрдæйæ дæ ном нæ уыдзæн хицæн 242 

Лит ературно-художественное издсшие 
Чеджемов Ахсар Закаряевич 
НЕБЕСНЫЙ ЦВЕТОК 
Редактор 
3. У. Дзуцева 
Художник и художественный редактор 
Г. 3. Чеджемты 
Компыотерная верстка 
Н. А. Семенова 
Подписано в печать 31.03.10. Формат бумаги 60x84 1/16. Бум. офс. № 1. Гарнитура 
шрифта «АЕ Кудряшов». Печать офсетная. Усл. печ. л. 14,88+1,39 вкл. Учетно- 
изд. л. 14,03+1,5 вкл. Тираж 1000 экз. Заказ № 1358. 
Отпечатаносготовыхдиапозитивовв ОАО «Издательско-полиграфическое пред- 
приятие им. В. А. Гассиева», 362021, г. Владикавказ, ул. Тельмана, 16. Тел.: 74-24- 
23, е-таП: 1рр@Ьо1Ьох.ш 

