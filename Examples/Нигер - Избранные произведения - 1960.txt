РАВЗАРСТ 
УАЦМЫСТÆ 
ЦÆГАТ ИРЫСТОНЫ ЧИНГУЫТЫ 
РАУАГЪДАД 
ОРДЖОНИКИДЗЕ 
19 6 0 

НИГЕР 
ИЗБРАННЫЕ ПРОИЗВЕДЕНЮЯ 
НА ОСЕТМНСКОМ ЯЗЫКЕ 
Северо-Осетинское 
книжное издателъство 
г. Орджоникидэе 1960 
Оформление художника 
У. К. Кануков а 

Н И ГЕР 
Зынгæ ирон советон поэт Нигер (Дзанайты Иван) 
адæмы зæрдæты баззадис цардæгасæй. Поэт йæхи æм- 
барынхъом куы фæцис, уæдæй йæ амæлæты бонмæ йæ 
зонд æмæ йæ хъарутæ, йæ фæндыры зæлтæ æмæ йе 
’стыр курдиат, йæ цин æмæ сагъæстæ — цæмæйдæрид* 
дæр хайджын уыдис, уыдон нывондæн æрхаста Ирæн, 
фæллойгæнджытæн, рухс царды сæрвæлтау. Гуыргъахъ 
фæндæгтыл рацыдис нæ фыссæг. Æнцонæй не ’ссардта 
аккаг фæрæзтæ æмæ ахорæнтæ ног дуджы зарджытæн. 
Фæлæ, Къостайы загъдау, «йæ къах нæ фæллад, йæ 
зард нæ фенад» æмæ йæм разындис хъару æмæ ныфс 
адæмы фæндтæ æмæ бæллицтæ равдисынæн. 
Хæд-зонд поэты стыр поэтикон культурæ, уый не 
’взаджы æнæкæрон хъæздыгдзинæдтæй куыд арæхст- 
джынæй пайда кодта æмæ йæ зондахаст царды зилду- 
хæнты куыд бахсыст, æрмæст уыдæттæ дæр адæймаджы 
дисы бафтауынц. Нигер йæ фыццаг æмдзæвгæ «Мæ 
ном»-æй суанг, Фыдыбæстæйы хæсты фæстæ кæй ныф- 
фыста, уыцы уацмысты онг дæр уыдис иузæрдион йæ 
адæмимæ, кæд-иу иуæй иу хатт адзæгъæл, царды мидис 
æххæстæй чи не ’вдыста, ахæм цауты фæдыл, уæддæр. 
Сусæггаг нæу, Нигер ссæдзæм азты, уæлдайдæр та ног 
3 

экономикон политикæйы рæстæджы, кæй катай кодта 
сомбоныл, дызæрдыг æмæ гуырысхотæ мынæг кодтой 
уымæи йæ зарæджы мыртæ, нал-иу уыдта йæ развæндаг, 
æмæ-иу уымæ гæсгæ æнтъыснæг хъуыдытыл фæцис. 
«Аскъуый, атъæпп у», «Талынг», «Хурмæ» æмæ æндæр 
æмдзæвгæтæ кæсгæйæ, зæрдæ ныккæрзы, адæймаг æнæу- 
уæнк кæны йæхиуыл. Фæлæ поэт йæхæдæг куы загъта: 
— Сонты бонты дæр æз хъалты нæ фæзмыдтон, 
Царды рохтæ-иу фæлывдмæ нæ фæзылдтон. — 
(«Фæллойтæнæг»). 
Æмæ уый æцæгдæр афтæ уыд. Царды рæстад поэ- 
тæн кæддæриддæр уыдис æппæтæй зынаргъдæр. Æмæ 
ног цард куыд фидар кодта, афтæ рæзыдысты Нигеры 
зондахаст æмæ курдиат дæр. Зындгонд сты поэты про- 
граммон фыстытæ «Хидыл», «Фæстаг хъæбыс» æмæ би- 
рæ æндæртæ. Цæуыл дзуры афтæ зæрдæбынæй Нигер? 
Социализмы уæлахиздзинæдтыл, зæхкусджыты зонда- 
хаст куыд аивта, æмæ хиисбонады принциптæ куыд сæ- 
фынц, ууыл. Уыцы арф социалон-историон процесстæ 
æнæфæзынгæ нæ уыдысты поэтæн йæхи сфæлдыстадыл 
дæр, уымæн æмæ адæмы зарæггæнæг уыд, уымæн æмæ 
царды фæзындтæм æдзухдæр къæрцхъус уыди. Идейон 
æмæ аивадон рæзындзинады «хиды» сæрты уæндонæй 
ахизгæйæ, Нигер ферох кодта йæ зæрдæсаст æнкъарæн- 
тæ; нæ, ныр раздæрау нал зæгъдзæн: 
Фæлæ... æз бынат нæ арын: 
Риуы — сагъæс æмæ фыд. 
Поэт йæ амонд ссардта ног цард аразджыты æхсæн, 
семæ æмдзу кæны, семæ кусы, семæ самадта тох рагон 
заманты баззайæццæгтимæ. Иу иннæйы фæдыл фæзын- 
дысты «Æз цагъайраг нæ дæн», «Нæ тæрсын æз», «У 
4 

фадат — аразæг», «Ног эрæ», «Прометейы сынтæг», æм- 
дэæвгæты цикл уалдзæджы тыххæй, стæй поэмæтæ «Гыц- 
ци», «Бадилон симд», «Терчы цур»... Æмдзæвгæтæ æмæ 
поэмæтæ, ногæй та æмдзæвгæтæ æмæ поэмæтæ... 
Æртынæм азты Нигеры къухы бафтыд егъау сфæл- 
дыстадон æнтыстдзинæдтæ. Йе ’сфæлдыстады пафос, 
идейон тых, дзырды стыр дæсныйад ракодтой поэты Иры 
хуыэдæр фысджытимæ социалистон литературæйы уæ- 
рæх быдыртæм. Цæхгæр фендæрхуызон йæ поэзийы 
обрæзты арæзт, йæ хъæлæсы уаг, йæ цæстæнгас цардмæ 
æмæ литературæмæ. Райдзаст нывтæ æмæ ирд ахорæн- 
тæй ныв кæны ног эрæйы размæ бырст, æрдзы рæсугъд- 
дзинад, сæйрагдæр та — ног, советон адæймаджы 
оптимистон удыхъæд. О, Нигерæн йæ бон уыднс адæмы 
раз ард бахæрын: 
Адæм, дæ фырт дæн, дæ хъæбул дæн æз, 
Адæм, дæ туг æмæ де ’стæг дæн æз. 
Адæм — мæ фыд; æндæр уæдæ чиу?! 
Адаэм — маз мад; æз дадтон йæ риу... 
Адæм — фæллойгæнæг, иууылдæр — ды!.. 
Адæм, мæ ахсджиаг, иууылдæр — ды! — 
Уарзын дæ, уарзын хъæбулы уарзтæй, 
Уарзын дæ суанг мæ сонты азтæй... 
Адæм, дæ фырт дæн, дæ хъæбул дæн æз! 
Адæм, дæ туг æмæ де ’стæг дæн æз! 
(«Мæхицæй мæхимæ»). 
Фыдыбæстæйы хæсты азты дæр фидар лæууыд йæ 
ардыл нæ поэт. Поэмæ «Сырхæфсæддон дзурдзæн», 
æмдзæвгæтæ «Сидт», «Багъæц, ба» æмæ æнд. 
Нигер сиды знаджы ныхмæ тохмæ, кад кæны советон 
адæмы хъæбатыр хъæбултæн, æвдисы Коммунистон пар- 
5 

тийы æнæкæрон уарзтæй кæй уарзы, уыи, йæ зæрдæ 
дары фашистон лæбурджытыл тагъд рæстæджы кæй 
фæуæлахиз уыдзыстæм, ууыл. Уæлахизы бон куы ’рцы- 
дис, уæд ныффыста хæрзаив зарджытæ адæмы стыр 
цин æмæ амондыл. 
Бирæ ныффыста Нигер наукон-иртасæн статьятæ, 
публицистикон æмæ критикон уацмыстæ дæр. Поэт тох 
кодта аивады хæрзхъæддзинадыл, цæмæй алы уацмыс 
дæр адæмæн лæггад кæна, ууыл. 
Тынг зынаргъ сты махæн, Нигер æндæр адæмты æв- 
зæгтæй цы уацмыстæ раивта ирон æвзагмæ, уыдон 
Пушкин æмæ Гейне, Шевченко æмæ Бараташвили, Горь- - 
кийы уацмыстæ æмæ финаг эпос «Калевалæйы» хицæн 
кадджытæ æмæ ма ноджыдæр æндæр литературон 
хæзнатæй поэт фæхъæздыгдæр кодта нæ аивад æмæ ли- 
тературæ. 
Ацы чиныгмæ хаст æрцыдысты Нигеры равзæрст 
уацмыстæ. Ирон чиныгкæсджытæ бирæ уарзынц Ниге- 
ры, æмæ сын сæ уарзон поэтимæ ног фембæлд æхсызгон 
уыдзæн. 
Мæрзойты С. 

МÆХИЦÆЯ МÆХИМÆ 
Адæм, дæ фырт дæн, дæ хъæбул дæн æз, 
Адæм, дæ туг æмæ де ’стæг дæн æз. 
Адæм — мæ фыд; æндæр уæдæ, чиу ?! 
Адæм — мæ мад; æз дадтон йæ риу. 
Хъул-иу мын чи радта? — адæм — мæ фыд. 
Сгуы-иу мын чи радта? — адæм — мæ фыд. 
Аргъау мын чи кодта? — адæм — мæ мад. 
Гага мын чи хаста? — адæм — мæ мад. 
Гъе мын уæлыгæсæй чи хаста гуыл? 
Гъе-иу мын чи зарыд хъæды зæнгыл? 
Чи мын лæвæрдта æрчъийы рæхсæн? 
Чи-иу мæ батавта къухты æхсæн? — 
Адæм — фæллойгæнæг, иууылдæр — ды!.. 
Адæм, мæ ахсджиаг, иууылдæр — ды! 
Уарэын дæ, уарзын хъæбулы уарзтæй, 
Уарзын дæ сыуанг мæ сонты азтæй... 
Адæм, дæ фырт дæн, дæ хъæбул дæн æз! 
Адæм, дæ туг æмæ де ’стæг дæн æз! 
31/Х—1937 аз. 
9 

ÆЗ ЦАГЪАЙРАГ НÆ ДÆН! 
Æз цагъайраг нæ дæн. 
Æз нæ хæссын къæлæт. 
Фæлтау дардыл мæ туг, 
Донау, уайæд, кæлæд! 
Ды нæ зоныс, сæрæй, 
Мæн куыд уарзта мæ мад, 
Ие мæ авдæнхъæдыл 
Æхсæв-бонмæ куыд тад. 
Раст, куыд абон, уынын 
Æз йæ фæлурс цæсгом. 
Цыма дарын мæ сæр 
Æз йæ былтæм æнгом. 
Дардæй уайы йæ зард, 
Ахсы хъарæг мæ хъус. 
Зон — йæ цæсты сыгæй 
Нырма судзы мæ рус. 
Ды нæ зоныс, сæрæй, 
Зарæг — хъарæг мæнæн 
10 

Уæд уыдысты фæдзæхст, 
Карз, лæмбынæг, фæлмæн: 
«Дар мæ бонтæ зæрдыл, 
Хъус мæ куыдмæ дзæбæх, 
Кæннод ралгъитдзæн, зон, 
Дæу нæ бæстæ, нæ зæхх. 
Уыд мæгуыр лæг дæ фыд, 
Рæгъты калдта йæ туг, 
Фæлæ никуы уыди 
Махæн не ’скъæты хъуг. 
Фæззæг — хорыл йæ куыст, 
«Хор! хор!» — кодта-иу сæрд, 
Фæлæ уизза, хуычъы 
Уæддæр махæн — нæ хæрд. 
Зæхх — йæ дзабыр фылдæр, 
Хурæй дардта хæдон. 
Дуг, цагъайраг — нæ дуг, — 
Уый нæ домдта бынтон! 
Айрæз, байрæз, мæ хур, 
Акæн дзидзийы хъуыртт, 
Кæд дæ фыдæлты туг 
Тохы райсис, йæ фырт!..» 
Дзидзи дадтон æз фаг, 
Цæссыг — йемæ дзæвгар. 
Æхсыр тугыл æфтыд, 
Цæссыг риуы ысмал. 
Хъарæг хъустыл цæуы, 
Зарæг хъуысы мæнмæ, 
11 

Æмæ, бон уа, æхсæв — 
Тохмæ сидынц, бæргæ... 
Додой, сар мын йæ уд, 
Мæнмæ исчи, миййаг, 
Ие куы ’вдиса къæлæт, 
Йе та хона уæййаг!.. 
Æз цагъайраг нæ дæн, 
Æз нæ хæссын къæлæт! 
Фæлтау, донау, мæ туг 
Дард æнхъæвзæн кæнæд. 
8/Х1—1928 аз. 
12 

НОГ ЭРÆ 
Цыдысты бонтæ æмæ азтæ, 
Йæ дарæс аивта ныр цард: 
Хид, туг æнæвгъауæй кæм калд, 
Кæм æууæрста мæллæджы нард, 
Кæм-иу мардта зылын лæг расты, — 
Уым, кæс, дидинæг куы зайы, 
Уым, акæс, цинæй зæрдæ райы, 
Хиды — нæ, хуры рухсы найы 
Фæллойгæнæг йæ цæуæты, йæхи... 
Уынын, уый дзаг фынгыл куы бады, 
Йæ къухмæ дзаг нуазæн куы райсы, 
Куы зæгъы: искæй ном куы ссарин, — 
Яæ фыццаг дзырд вæййы гъе уæд: 
Цæрæнт нын Ленин æмæ Сталин! 
Æз зонын: ног эрæ ныллæууыд, 
Куы гуыры адæймаг нæуæг... 
Фæнды мæ: фаг хъæлæс куы арин, 
Уæд рæвдзæй алы бон дæр зарин 
Дæ зарæг, ног дуджы фæтæг! 
3/У1—1938 аз. 
13 

ПРОМЕТЕЙЫ СЫНТÆГ 
Мах, — хæхты цот, — нæ сау ныккæндæн 
Йæ дуар ныссастам. Уæд нын цыт!.. 
Сæрибар — уый йæ сæр нæ фæндæн. 
Сæрибармæ куы у нæ цыд. 
Ныххæлдтам мах фыдæлты къона. 
Нæ рæхыс раппæрстам бынтон... 
Ныммæл, ныссæф, джауыр тыхтона! — 
Æрцыд, уый зон, дæ сæфты бон... 
Зæронд дунейыл мах цырагъæн 
Куы бафтыдтам ыстыр сырх арт. 
Сæрибар ныр нæ «дэуар» махæн, 
Сæрибарæй бæттæм нæ ард. 
Нæй, нал ратдзыстæм мах нæ бартæ 
Лæджы фыртæн, уый зон, дзыллæ! 
Кæм нæ цыдысты дзыбыр, галтæ, — 
Уым ныр — æрдхæрæны тыллæг. 
Кæм калдтой ир, гуырдзы сæ тугтæ, 
Кæм кодтой кæсæг, хъулгъа тох, — 
14 

Уым хиэы колхоз ныр йæ дэугтæ. 
Æнусон изгард аци рох. 
Ныры Кавказ. Мæй, хур дзы хъазынц. 
Уыны йæхи Кавказы арв. 
йæ дæттæ — ирд: йæ сæг ын ласынц, — 
Ныгæны сæгты Каспи арф. 
Нæры Кавказ. Кæсы бæрзæндты. 
Кæсы ’мæ райы. Хъуысы зард: 
«Сæ рæхыс атыдтой мæ цæнгтæ, 
Мæ уæлæ рæзы, ’хсиды цард»... 
1930 аз. 
15 

УАДЗ ХЪУЫСÆД МÆ ЗАРÆГ 
Уадз, хъуысæд мæ зарæг 
Мæнæн абон дардыл, 
Уадз, байсыса хъарæг, 
Тых никæм уа зардыл. 
Каенын æз мæ кадæг, 
Мæ бæстæ, дæ кадæн; 
Кæнын æз мæ зарæг, 
Мæ бæстæ, дæ радæн. 
Хур, дзаг у дæ тынтæй 
Мæ риу мæнæн абон; 
Хур, фервæзтæн зынтæй, 
Куы фесæфти сау бон. 
Уадз рисса ызнагæн 
Йæ зæрдæ мæ цинæй. 
Нæй цардæн æртасæн 
Кæлæн æмæ хинæй — 
Хур митæй нæ тæрсы, 
Нæ йæм хъары уазал, 
16 

Хур уадæй нæ кæрзы — 
Нæу уымæй йæ адзал! 
Кæнын æз мæ зарæг 
Ызнагæн йæ сæфтыл, 
Кæнын æз мæ зарæг 
Ызнаджимæ хæсты! 
Куы зарын мæ зарæг 
Æссæдзаздзыд бæстыл, 
Куы зарын мæ эарæг 
Æз йе ’нтыст, йæ рæзтыл! 
17 

МÆ НОМ 
Æфхæрд ирон, 
Фæсхохбæстаг, 
Фыдцъылысбын, 
Æнæмыггаг. 
Нæ бæсты гакк — 
Мæгуырдзинад; 
Нæ царды уаг — 
Æппын æнад. 
Нæ цæрæнтæ — 
Цъыф ыскъæттæ, 
Уæд не ’скъæттæ — 
Хæрз лæгæттæ. 
Æгъдауæй дæр, 
Куы йæ зæгъон, 
Нæ адæмæй 
Цы раппæлон: 
Æнæнамыс, 
Гуылæвзагæй, 
18 

Æнкъард, фæлмæст — 
Сывæллæттæ. 
«Фыдæлтæй сын 
Бегарайæн 
Рад базади 
Зæйы сæфтæн». 
Кæд мæ фæрсыс, — 
Бæстондæрæй 
Зæгъон дын æз 
Уæд ме ’цæг ном: 
Хæмпæлзачъе 
Туаллаг лæг, 
Дзæкъулæргъом, 
Сæмпæрчъиджын. 
1914 аз. Æрыдон. 
11) 

«Фэ*лидзон», — мæхицæн фæзæгъын, 
«Фæлидзон нæ адæм, дæ хъæрæй»... 
Фæлæ та фæстæмæ æртæхын: 
Мæ сонт туг фæлидзы мæ сæрæй. 
Фæзæгъын: «цы кæнын мæ цардæй?.. 
Æдзæллаг — нæ бæстæ, нæ адæм. 
Ызнаг сæ куы ’ргæвды йæ кардæй. 
Мах, мах та æнæмæтæй бадæм? 
Нæ бæстæм, нæ бæстæм, мæ къæхтæ! — 
Кæм кæны фыдызнаг фыдмитæ, 
Кæм кæуынц нæ цардыл нæ хæхтæ, 
Кæм дарынц хæлынæй æрчъитæ. 
Нæ бæстæм!.. знагæн йæ ныхмæ 
Æрлæууæм тымбыл дур, лæдзæгæй. 
Нæ мастæй æфтауæм нæ тыхмæ. 
Гъæйтт! тохмæ, фясивæд, хъæлдзæгæй!» 
Мæ бон мыл фæвæййы ныхæстæй. 
Бæрзæндты мæ айсынц мæ сæнттæ. 
Æрыздæхын састæй æз хæстæй. 
Мæ хъуыры фæбадынц мæ фæндтæ... 
Фыдæнæн уæд райсын мæ фæндыр. 
Куы — худгæ, куы — хъазгæ, куы — заргæ. 
20 

Фылдæр хатт та бирæ нæ цардыл 
Фæкæуын мæхиуыл дзыназгæ... 
Гъе, уый дын мæ митæ, мæ хæлар, 
Мæ фарон, мæ абон, мæ фидæн. 
Гъе, уый сын (цы кæнон!) мæ лæвар 
Мæ мæгуыр хæхбæстæн, нæ Ирæн!.. 
8/Х1—1915 аз. Æрыдон. 
V) 

ÆЗ ХЪУСЫН НÆ ИРЫ САГЪÆСТÆ 
Æз хъусын нæ Иры сагъæстæ, 
Æз зонын нæ царды æгъдау. 
Æз зонын, нæ мæгуырæг бæстæ 
Кæй агурынц рагæй фиййау. 
Æз зонын, нæ иунæг, нæ сидзæр 
Кæй не ’ййафы рагæй рæвдыд; 
Мæгуырæн йæ райсом, йæ изæр 
Кæй ничи нæ кæны бæлвырд. 
Æз зонын, ирон лæг кæмдæрид 
Мæгуырæй йæ къахыл цæуы, 
Гъе, уым ома, цардæй фæцæрид, 
Уый не ’знæгтæй никæй фæнды. 
Нæ зæронд хуыцаумæ дзыназы, 
Йæ «дауджытæй» куры æххуыс. 
Куыддæртæй ма тухи фæразы, 
фæлæ йæм куынæуал ис ныфс. 
Нæ фæсивæд рухсмæ фæхæццæ, 
Бæргæ, ныр йæ къæхты фæрцы; 
22 

Уæддæр ма фылдæр хатт æмхæццæ 
Зæххы рыг игæрæй мæрзы... 
Уæ, исчи, кæм дæ ’мæ цы фæдæ! 
Чысыл ма нæ хъæуы, фæкæс! 
Фæхъæбæр кæн, марджæ, дæ зæрдæ, 
Дæ сæрыл бæрзонддæр схæц! 
17/1—1916 аз. 
23 

дзылы 
Къуыппæй — дзыхъмæ, дзыхъхъæй — къуыппмæ 
Цъæх дзылы тæхы. 
Удисæгау дуры бынмæ 
Сыфтæртæ хæссы. 
Ма йыл бахуд, — раппæл-иу дзы: 
Хъарм ахстон бийы. 
Уый йæ зоны, ’нæхгæд сындзы 
Уд æхсæв сийы... 
Де ’гæр калай, о, фæсивæд, 
Уый куыннæ фæзмыс! 
Чи дын бакæндзæн тæригъæд? 
Тарф цæмæн хуыссыс? 
1916 аз. 
24 

РАЗМÆ! 
Хур арвыл куы хъазы, 
Фæтынгдæр ис бон. 
Цагъайраджы дугæн 
Æрцыди кæрон. 
Кæм ыстут, лæппутæ! 
Цæмæй ма тæрсут?! 
Æрцæут, — ысласæм* 
Æлдарæн йæ уд! 
Сырх бæрзæй æвæрдта 
Нæ тугæй сæтой. 
Иæ сæрæй йын сисæм 
Нæ удты фæллой! 
Хуыскъ кодта йæ уæзæй 
Нæ тугдадэин, зонд. 
Нæ сонт-иу йæ хъæрæй 
Æрбаци зæронд... 
Фæзын-ма, цы хуыссыс, 
Æлгъыстдзыд хæххон! 
25 

Фæзын-ма, ныккæнæм 
Æлдарæн тæрхон. 
Фæдисхъæр фæцыди, 
Нызмæлыд нæ ком. 
Куы бамбæхсай барæй — 
Æлгъыстаг — дæ ном! 
Дæлдзæхæй нæм двурынц 
Нæ лæг-нывæндтæ; 
Сæ ингæнтæ тонынц 
Нæ сæрхъуызойтæ. 
Сæ дæндæгты къæс-къæс 
Æлдарыл цæуы. 
Æлдар дæр ыстасы, 
Æлдар дæр кæуы... 
Кæм ыстут, лæппутæ, 
Æрцыди нæ дуг! 
Гъæйтт, размæ: ныккалæм 
Æлдарæн йæ туг! 
1917 аз. Æрыдон. 
26 

МÆГУЫРЫ МÆЛÆТ 
Абон, тымыгъ бон, раст зымæджы тъæнджы, 
Уæлсынтмæ бахызтис иу. 
Абон та сау сыджыт хъугомы зæнджы 
Байтыгъта ноджы йæ риу. 
Цард ын нæ бантысти, хур бон нæ федта; 
Рухсмæ нæ рацыд, мæгуыр. 
Адæмы фæсдуар... хъомгæстæ... йедтæ... 
Никуы сивæзта йæ гуыр. 
Сидзæрæй, ниугæйæ, байрæзыд уынгты. 
Хур уыд йæ хæдон, йæ дзабыр та — зæхх. 
Бел-иу ныгъуылди йæ къухы уырынгты. 
Хохы-иу гал уыди, быдыры — бæх. 
... Рахауди фыргуыстæй... Рарынчын хъызты. 
Хъæмпыл ныффæлдæхт, ныфтыд. 
Бур рондз йæ хурхæй уæлæмæ æнхъызти, 
Мады буц ном ма йæ зæрдыл æфтыд. 
Къодах йæ сæры бын бакодта базæн. 
Дæлфæдтæм батымбыл куыдз. 
Мыстытæ тар ныхæй сарæзтой хъазæн, 
Бур-бурид афæлдæхт хуыз... 
Никæй бандæвта æппындæр йæ рынчын. 
Адаргъи... Систа йæ уд... 
0, нæртон устытæ, хатын уæ «хъынцъым»: 
Ис та дзы — хъарæг кæнут!.. 
27 

ТÆХУДЫ! 
Хъазы мæй арвыл йæ цалхы хæрэ дэаг. 
Рухс тынтæ уадзы нæ саумæр зæхмæ. 
Алы ран дзуры æрдзы тарф æвзаг, 
Дуне куы хъусы йæ буц зарæгмæ. 
Алы ран рухс цард, сæрибардзинад 
Зæрдæ куы хаты бæрзонд рухс æрвты. 
Алцы æвдисы йæ хъæлдэæгдзинад. 
Алцы æлдар у йæ цæрæн бæсты. 
Махмæ та? Айхъус дæ фæйнæфарсмæ: 
Хъарæг, дзыназын, рыст зæрдæйы хъæрз 
Бонджын куы уайы мæгуыры размæ, 
Агуры, домы фыдбылыз, фыдхæст. 
Алы ран фидар цагъайраджы ’фсондз 
Бæрзæйы нуæрттæ, куы тоны, сæтты. 
Алы ран адæмы туг æмæ рондз, 
Терчы цъæх донау, суадон кæны. 
Акæс-ма, акæс: æлдары фæрцы 
Уазал быдырты ’мæ талынг хъæдты 
Адæймаджы фырт йæ туджы мæцы, 
Рæзгæ мæгуыр уд мæлæтæн дæтты. 
28 

Дымгæ, тæхуды, дæуæй куы уаин: 
Дардмæ фæтæхин цагъайраг бæстæй. 
0, мæй, тæхуды дæуыл куы цæрин, 
Нал уынин æлдæртты гъе, уæд цæстæй. 
21/УН — 1917 аз. Мæздæг. 
29 

* * 
Мæ къухмæ мын радтой лæдзæг. 
Мæ уæлæ — æрчъитæ, уæлæфтау. 
Æрцыд мын фæстæмæ фæззæг: 
Мæ хорæрцыд ’гасæй — æрмæфтау... 
Нæ, нæ, хур, хъæздыг дæн уæддæр. 
Ныууадз мæ, мæ хæлар, мæ уарзон!.. 
Мæ фæндыр фæуыдзæн рæвдздæр. 
Цъæхснагдæр ныззардзæни абон. 
Мæ фæндаг ныр — хибар, уæрæх. 
Æцæг ма куы дарын æз хъалон. 
Цæй, хъус мæм ды, не ’фхæрд къæдзæх, 
Дæ сагъæс, дæ низ дын ныззарон! 
1917 аз. Салыгæрдæн. 
30 

ДАДАМÆ 
Цæй-ма, дада, цы ми кæныс, 
Цæуылнæ дзурыс? 
Æви та дæ хуыссæг ахсы, 
Нал та мæ арыс? 
Радзур-ма мын, — сау туаллаг 
Сæмпæрчъитимæ 
Къасарайы куыд фæсиры 
Сикъо галтимæ. 
Радзур-ма мын, — уæлладжырон 
Гæбæр хæрæгыл 
Фидар бастæй суг куыд хæссы 
Иук ьахвæндагыл. 
Радзур-ма мын, — дзауыкоймаг 
Оффæй, уæхскуæзæй 
Сау цъалайы хъæд куыд калы 
Комджын фæр’æтæй. 
Радзур-ма мын, — фосы фиййау 
Комы, донгæрон, 
31 

Уазал доны куыд фенхъæвзы 
Сау чънзи хæдон. 
Кæнæ къулы сусæны мæй, 
Боны бондæргъы, 
Уый куыд дуцы тъæпп.ивазгæ 
Гуымыдза сæгъы. 
Зæйгæрæтты ривæд афон 
Нæлсæгъты æхсæн 
Даргъ хъулонбос уый куыд бийы 
Кард, хызын босæн. 
Радзур-ма мыи, — сидзæр саби, 
Цардцух, къулæфцæг, 
Салд хуычъытæ куыд фæкъахы 
Саппыл рагуалдзæг, 
Цæй-ма, дада, чъиу цæст асхъау, 
Рацу, радзур мын. 
У дæ дзырд мæнæн рæвдауæг. 
Суры мын мæ рын. 
1917 аз. Саратов. 
32 

ФЫН 
Æз федтон мæ фыны нæхи хохбæстæ. 
Æнæ худæй бадтæн нæ хъæуы фæстæ. 
Æнæвгъау мæ хъæбысмæ цæстсыг мызти, 
Мæ зæрдæ фырмæстæй ыскъуыди, рызти. 
Нæ цæгатмæ кастæн, — нæ цæгат ныссау, 
Хæрз талынг фæззыгон хæххон æхсæвау. 
Фыдæлтыккон уымæл нæртон хизæнтæ 
Куы сысты ныр иууыл цъæх дуры цæндтæ. 
Æдзынæгæй кастæн: нæ хъæды зæнджы 
Хызтысты къæрцхъусæй дыууæ сæныччы. 
Рæдывтой, æхсыдтой мæцкъуыйы хъæдтæ. 
Бæрæг у — нæ фесты кæрдæджы хъæстæ. 
Сæ сæрмæ та, фæзы, æртæ лæппуйы 
Сæ худтæй куы ахстой цъæх гæлæбуйы. 
Нæ сыл уыд хæлæфтæ, бынбæгъæввæдтæ; 
Сæ нарæг астæутыл фæсалын рæттæ. 
Уыдысты цъыхыры сæ мæллæг зæнгтæ. 
Сæ къæрит кæрцытæ, — лыстæг кæрдæнтæ. 
Сæ цъæдахст, сæ хъæрæн нæ уыди кæрон, 
Сæ къуыззиттæй арыдта уазал сау ком. 
Сæ фарсмæ — цъыфласæн, йæ былтыл — ызмис. 
Уым иу ус æрласы хуычъыты куырис. 
33 

Сæ тæккæ бын, донбыл, æндæр мæгуыр ус 
Къуымбилтæ куы тауы: нæ йын кæнынц хус. 
Иæ комкоммæ иукъорд бæгъæмсар лæджы 
Æгуыппæгæй абухынц бур æлыджы. 
Сæ цуры та бирæ чындздзон чызджытæ 
Æккæйттæ куы кæнынц уæззау тæсчъытæ. 
Мæ цуры та сабитæ ихсыд саппыл 
Сæрддзу кæнынц иумæ цъæх лæджирттæгыл. 
Кæмæн дзы йæ къухы — кæрдзыны къæбæр, 
Кæмæн та, мæгуырæг, — хуычъыйы бур сæр... 
Мæхи сæм æрцæйластон галиу фазыл... 
Уалынмæ фехъал дæн... Уымæл базыл 
Мæ цæстысыг донау ызгъордта, мызти, 
Мæ зæрдæ фырмæстæй ыскъуыди, рызти. 
1917 аз. Саратов. 
31 

ХÆХТÆ НИУЫНЦ... 
Хæхтæ ниуынц... Мæй сыл худы, 
Дардæй сæм кæсы, 
Хæхтæ ниуынц, хæхтæ тъизынц. 
Цъити сæ тæрсы. 
Хæхтæ ниуынц... Арв сæм сиды: 
Ахсæв дзы куывд и, 
«Авд хомæ» та уазæгуаты 
Мæйы фырт уыди. 
Хæхтæ ниуынц... Дуртæ тулынц, 
Схъиудтытæ кæнынц. 
Арф лæгæттæ, сау хъæлæстæ 
Арауынц, нæрынц. 
Дуртæ тулынц. Додой кæнынц 
Комы цæуджытæм. 
Ныхмæ хъавынц, бæрзæй фадынц 
Комы змæлджытæн. 
Хæхтæ ниуынц... Уынгæг комы 
Сау дурты цæндыл 
35 

Фиййау бабукъ, батымбылтæ 
Сау уæлæфтауыл. 
Ам изæрæй, хурныгуылды 
Хызыны дзаг фæци. 
Зæнгтæ — гомæй, йе ’рч^и — сины, 
Иæ уæнтыл та ци?! 
Раст йæ разы, дэæнхъа дурыл, 
Сæгъдзарм худ лæууы, 
Сæры фахсæй, хъусы цурæй 
Уазал туг цæуы. 
Айнæгæй йæм рагæпп ласта 
Фæлурс удхæссæг. 
Уыг æрбаци мады бæсты 
Цæстытыл хæцæг. 
Уæлæфтауæн æй куы тухы 
Уад йæ къабазы. 
Рувас уæрдæх роны бынæй 
Æрчъи айвазы... 
Хæхтæ ниуынц... Дуртæ тулынц 
Хохы айнæджы. 
Дзæгъæл марды комы дымгæ 
Мысы хъарæджы... 
Хæхтæ ниуынц... Арв сæм сиды: 
Ахсæв дзы куывд и: 
Авд хомæ, дам, уазæгуаты 
Мæйы фырт уыди. 
1918 аз. Саратоз. 
об 

ДÆУ ЦЫ ДОМЫ!.. 
Ды нæ хъусыс, уад куыд ниуы, 
Тард, мæллæг зæронд куыдзау. 
Ды нæ зоныс: зæрдæ риуы 
Уыцы ниуынæй ныссау. 
Ды нæ уыныс уынгæг комы 
Их, хъæпæн æвæрд фæндаг... 
Ды нæ уыныс, дæу цы домы! 
Нæй дæ уымыты хъуыддаг. 
Ды нæ уыныс, — уым сынæгæй 
Чкдæр тулы ныр уæрдон. 
Цонг — мæцъисæй, рыст, бæгънæгæй 
Нал у, мæгуырæг, йæ бон. 
Ды нæ уыныс: уартæ хъæдæй 
Чидæр рахæссы æргъом; 
Хаугæ-тулгæ, риуæхгæдæй; 
Уæнтæ риссынц, къæхтæ — гом. 
Зæй йæ ’рсуры. Тымыгъ сæмбæлд 
Раст йæ ныхыл... Буэныг, зæй! 
37 

Айстай æргъом. Ныр æрынцад 
Мæгуыр удхары куыстæй. 
Ды нæ хъусыс, — ус дзыназы: 
Фондз сидзæрæн нæй кæрдзын. 
Чи йæм дзуры, чи йæ ’вазы. 
Къуымты — ниуын, тарф хъæрзын... 
Ды цы уыныс, дæу цы домы: 
Галуан — райдзаст, хъарм, сыгъдæг. 
Къух нæ атулдзынæ доны, 
Фæндаг — раст æмæ быгъдæг. 
Суг дын ласт, хæринаг — афтæ... 
Гауызтæ... дари... бæмбæг... 
Бон изæрмæ — хъазгæ, кафгæ. 
Уалдзæгау дын у зымæг... 
Дæу цы ’ндавы, дæу цы домы: 
Галуан — райдзаст, хъарм, сыгъдæг. 
Къух нæ атулдзынæ дсны, 
Фæидаг — раст æмæ быгъдæг!.. 
38 

АРГЪАУ 
Даредзанты хæд хъæугæрон 
Къулбадæг ус цард. 
Уазæг нал уагъта æмгæрон, 
Бæлццон лыгъд хæрз дард. 
Адæм нал уыди йæ сæрæн, 
Хъæу фæци хъæууат. 
Нал уыд хæйрæгæн ныммæлæн 
«Нæй, уæлхур налат. 
Арвы цæфæй цавддурау 
Хуры рухсмæ, раст!» 
Фæлæ арв дæр ахæм нал у: 
Удхæссæг дзы тарст. 
Бон-иу рæуæдтыл фæзылди, 
Кæрчытыл — æхсæв; 
Кæнæ хæдзæрттæм хъуызыди. 
Ацу ’мæ йæ цæв! 
Хинтæ ’мæ та-иу кæлæнтæй 
Абаста лæджы. 
39 

Сайын, къулбæрэæй, æфсæндтæй 
Ауагъта фæтчы. 
Даредзантæ-иу æркодтой 
Хаттæй-хатт ныхас. 
Ард дæр къорд хатты ныххордтой, 
Бацыди сæ тас. 
Барвыстой-иу курæг лæгтæ: 
«Дæ кæнон ныууадз». 
Зонгуытыл-иу табу, лæгъстæ 
Кодтой й’ алыфарс. 
Фæлæ никуы æмæ ницы: 
Не ’ппæрста зынг дæр. 
Хинтæ цæртты, къулты, систы 
Уый тъыста фыддæр... 
Иу бон та æрæмбырд сты 
Хъæууонтæ бынтон: 
«Ауадзæм ын ацы хъызты 
Раст йæ артыл дон», — 
Загътой иутæ, иннæтæ та: 
«Арт ыл бандзарæм: 
Уадз æй, налаты, ныннæта 
Æмæ фервæзæм!» 
Хорз, зæгъгæ, ныллæууыдысты 
Фæстаг ныхасыл. 
Æмæ дын ысхæцыдысты 
Арт æфтауыныл. 
Иу изæр ыскалдта пиллон. 
Зæгъ, куыд дæ фæнды! 
40 

Иу дуарæй ма дзы зиллон 
Разынд фæныкты. 
Хъæу та дын ысбадт йæ гаччы, 
Хорзæй мын цæрай! 
Дард бæлццоны цæсты — кадджын 
Уазæгæн — йæ хай. 
Усыл абон дæр æвдисæн 
Алы уд кæны, 
Æмæ хъæлдзæгæй йæхицæи 
Гъæйдæ-гъа! цæры. 
31/1—1918 аз. Саратоо. 
41 

МА ТÆРС, ЦЪÆХ ЦЪИТИ!.. 
0, ма тæрс, цъæх цъити, о, ма тæрс! 
Дæ зæрдæмæ дзæгъæлы ма кæс. 
Кæд хур дæм йæ гагуы ныццавта, 
Уæддæр дын дæ уазал нæ байста. 
Ды иууылдæр — уазал их, цъити, 
Дæ иу къæртт дæр — цъити ’мæ цъити!.. 
0, ма тæрс, цъæх цъити, о, ма тæрс, 
Дæ тад ныр дæ зæрдæмæ ма хæсс!.. 
Дæ дон дын тæвд-зæрдæ ныуаздзæн, 
Иæ дойны дзы судзгæ бон уадздзæн... 
0, ма тæрс, цъæх цъити, о, ма тæрс, 
Дæ тад ныр дæ зæрдæмæ ма хæсс!.. 
—1918 аз. Саратов. 
42 

ХУРЫ ТЫН 
Бон бæлвырд фæцъæх. 
Райхъал ис нæ зæхх. 
Йе ’ргом хуыз фæзынд. 
Базмæлыди сындз. 
Цъиутæ дзы тæхынц. 
Арвыл хур ысзылд. 
Дзуры мæм бынмæ 
Лæгæтмæ мæнмæ 
Худгæ хъæлæсæй: 
«Райхъал у, лæгай, 
Диссæгтæ фенай 
Ды дæ тар цæстæй. 
Фен-ма: зæхх кæсы, 
Амонд ын хæссы 
Ныр мæ зæрин тын. 
Чи у буц мæнæй, 
Уымæ сон-рыи нæй; 
Уый нæ зокы зын»... 
Рахызтæн, бæргæ. 
Хуры рухс хæрдмæ 
Алæууыд уырдыг 
Æдеæ мæм дзырдта, 
43 

Раст, цыма, эыдта 
Рагæй дæр мæ хъыг: 
«Дæ фыды зыдтон. 
Раст, цыма, ызнон, 
Зæрдыл ма лæууы. 
Фæлæ — ныр уыныс, — 
Абон тавын æз 
Ингæны кæрдæг. 
Гъе, дæу дæр мæ цæст 
Нал ахсдзæн. Æрмæст, 
0 мæгуыр сахъ лæг, 
Æз дæ ингæныл, 
Сау уæлхæдзарыл 
Тавдзынæн кæрдæг. 
Зон, дæ фырты дæр, 
Бон уа, йе изæр, 
М’ арммæ та хъæуы... 
Æз уыдтæн, æз дæн! 
Хуры ирд рухсæн, 
О лæг, нæй мæлæн!.. 
Цас фæнды мæ хъау... 
Ценнæ дæ мæнау: 
Æз уыдтæн, æз дæн!..» 
16/11—1916 аз. Саратов 
АА 

ФÆДЗÆХСТ 
Куы фервæзон искуы мæ хæстæй, 
Мæ цардæн куы фæуа йæ фæндаг, — 
Фæлас-иу уæд искæй бæстæй 
Ды ме ’стджытæ хохмæ, мæ бæстаг. 
Ды зоныс, уым — сау цæндæй фалдæр, — 
Хæххон уæлмæрд, — разындзæн дардмæ, 
Гъе, уым-иу мæ баныгæн арфдæр, 
Куыд зына мæ сау ингæн Нармæ... 
Хæрнæджытæ, хистыл нæ дзурын. 
Ды дæр-иу сыл, уæ> хæлар, ма дзур. 
Фæлæ дæ æз иу хъуыддаг курын: 
Ныффæлдах-иу ингæныл сау дур, 
Ныссадз-иу мæ сæрмæ бæрз бæлас, 
Ууыл цъиутæ сæ ахстон куыд дарой, 
Æмæ-иу дзы уалдзыгон ал’ аз 
Сæрибары зарæг куыд зарой. 
1918 аз. Саратов. 
45 

УЫГÆРДÆКЫ 
Зиууонты зарæгæй ризы 
Нарæг уазалбын арф ком. 
Сау лæппу иу уис исы, 
Дыккагæй айрох йæ ном. 
Нарæг фæлахс дæр æрттивы, 
Ласы хæрз бынты йæхи. 
Фæллой йæ ирд фæрстæй ивы, 
Кæндысты мыггаг фæци. 
Фæлтæрд къух хъæдыл ныффидар, 
Фиды йæ фæззæджы куыст... 
О, хур, дæ фæллой — дæхи бар, 
У мын фыдбылызæй хызт! 
25/У1Ь-1918 аз. Сындзысæр. 
46 

УАЗАЛ У ФÆЗЗÆГ НÆ ХÆХТЫ 
Уазал у фæззæг нæ хæхты! 
Мигъ ныл алы бон кæуы. 
Хъæуты, кæмтты, хъæдты, рæгъты — 
Зæрдæ ницæуыл лæууы. 
0, мæгуыр дæ бон, нæ хохаг, 
Цардыл чи хынцы фыдбон... 
Фæлæ рæстæгæй ды рохаг 
Нал дæ, мæ уарзон, уый зон! 
1918 аз. Сындзысæр. 
47 

ÆХСÆВ 
Арв æмæ мигътæ, 
Миттæ ’мæ ихтæ 
Зæххыл куыдтой. 
Хæхтæ ’мæ рæгътæ, 
Уазал къæдзæхтæ 
Кæмтты хыгътой! 
Хъæдтæ ’мæ рæгътæ, 
Сырдтæ ’мæ мæргътæ 
Рæстæг зыдтой. 
Фиййауты дарæн — 
Хъомгæсты зæрæи, — 
Дæлдзæх йæ кой, — 
Донæй ысцади. 
Лыстæнмæ калди 
Къæвдайы дон. 
Фиййау ыстæлфыд: 
Хуыссæг ыстъæлфыд... 
Гъæй-джиди, бон! 
Рахъил ис размæ: 
Нæл сæгъ йæ фарсмæ 
Дурыл лæууыд. 
Фиййау æй федта, 
48 

Рагæпп æм кодта: 
Ахуыр ыл уыд! 
Бацыд йæ быны. 
Раст, цыма, фыны, 
Хъармы æрцард... 
Мæй дæр ыстулы, 
Фердтывта кулы... 
Уый дæр уын цард! 
1919 аз. Пятигорск. 
<1У 

ЗÆРВАТЫКК 
Ратæх, зæрватыкк, ныллæгдæр. 
Азар фисынæй дæ зарæг. 
Уалдзæг нæм фæци хæстæгдæр. 
Зæрдæ нал агуры хъарæг. 
Ды куы фæзыныс нæ бæсты, 
Уæд мæ тыхст зæрдæ ныххуды. 
Ратæх, ратæх-ма мæ рæзты, 
Азар, барæвдау рыст уды. 
Ды мæ тыхдæттæг дæ хохы: 
Æз куы фехъусын дæ зарæг, 
Уæд уæлахиз кæнын тохы 
Цардимæ, мæ ныфс, мæ дарæг... 
Арвæй мæм æрцу ныллæгдæр, 
Акæн фисынæй дæ зарæг. 
Демæ ком вæййы уæрæхдæр, 
Зæрдæ нал фæкуры хъарæг. 
19/11—1920 аз. 
50 

ЗЫРУГ 
Æз федтон зæхх, æз федтов ком: 
Ингæн — йæ уынд, зындон — йæ ном. 
Цæрæг дзы ис — мæлæтæмбис. 
Сæ цæрæн сæм нæ кæсы дис. 
Къæвда сын — сой, дымгæ — фæндыр. 
Сæ дарæс — мит, сæ ис та — хуыр# 
Хур, мæйæ — рох, дзыллæйæ — ’фхæрд. 
Хуыскъæл, хуычъы — фылдæр сæ хæрд. 
Сæнар — сæ уд, нæ дзы и суг. 
Уый у зæйнад, зæйхос Зыруг! 
11/У—1920 аз. Зыруг. Майрæмы фæз. 
51 

О, МÆ ФÆНДЫР!.. 
0, мæ фæндыр, ацæгъд, ацæгъд, 
Дæ рын бахæрон. 
Чи фæзоны царды хъуыддаг: 
Тагъд куы ’рбамæлон. 
Фæлæ ма мын абон азар 
Адджын зарджытæ. 
Бадомдтой мæ абоны онг 
Сусæг хъарджытæ. 
Цардуалдзæджы никуы федтон 
Хуры рухс тынты. 
Хъазгæ бонты утæхсыдтæн 
Судзгæ сау рынты. 
Зон, мæ зæрдæйы тæгтæй дын 
Сарæзтон тæнтæ, 
Рафыхтон сæ стæй мæ туджы... 
Макуы цæгъд мæнгтæ! 
Цард æхсæрдзæнтæ куы кæна 
Ацы дунейыл, — 
Фæсивæд æрæмысдзæни 
Дæу йæ дзаг фынгыл. 
Арæхст къухæй дын дæ хъистыл 
Уый æрцамондзæн... 
52 

Мæллæг уаллон та мæ риуыл 
Уæд йæхи ’фсаддзæн... 
Ацæгъд-иу сын, барæвдау-иу 
Иры чызджыты. 
Радзур-иу сын, æз куыд тайын 
Саумæр сыджыты. 
Бафæдзæхс-иу фæсивæдæн, 
Дæ рын бахæрон: 
«Ма, уæ фæндæд сонты дугæн 
Тагъд арын кæрон. 
Царды рохтæ ’лдары къухмæ 
Макуы-иу раттут, 
Адджындæр сæрибарæй уæм 
Ма кæсæд уæ уд. 
Тох сæрибарыл кæддæрид, 
Мардзæ, фæсивæд!.. 
Дуг, цагъайраг дуг чи халы, — 
Хорзæй мын цæрæд!» 
Бафæдзæхс-иу фæсивæдæн, 
0, мæ цæст, мæ уд: 
«Цард — цæрыкæн. Размæ рухсмæ 
Райгæйæ цæут!» 
24/У1—1920 аз. 
53 

Алчи ралæууыд 
Ныр йæ куысты сæр. 
Махыл тарф фынæй 
Хæйрæг бафтыдта. 
Сыст-ма, акæс-ма 
Хорз дæ цæстытæй. 
Фен, куыд нывæнды 
Хур йæ рухс тынтæ. 
Фен, — дæ зæронд мад 
Уалæ бæрзондæй 
Ныр куыд кæны та 
Дард тæхудытæ. 
Зон, дзыназынæй 
Тагъд йæ цæстытыл 
Сау тар бафтдзæни, 
Хъару асæтдзæн. 
Æхсæв мæйдары, 
Даргъ бон талынгмæ 
54 

Хъуысы тарф хъæрзын 
Уазал, арф риуæй. 
Ам йæ зæнæгыл 
Саугуырм бафтыди. 
«Макæн» нал кæны 
Ныр йæ цæвæгæн. 
Уым æнæкъона 
Аци й’ ахсджиаг, 
йе ’знаг байради 
Тынгдæр ацы хатт. 
Ниуы хурхæдон 
Мигъы, къæвдайы 
Ниуы зæхдзабыр 
Комы, дуры бын. 
Тард, мæ гуырæн ма 
Буц хуыздæр мийæн 
Комы астигъыс 
Ды йæ над цъæх царм. 
Фестъæлф, бахъарæд 
Низ дæ зæрдæмæ 
Де ’фсымæры ’фхæрд 
Хорз дæм ма кæсæд. 
Бамбар: ралгъитдзæн 
Дæу нæ мæгуыр мад. 
Сау ныр фендзæни, 
Зон, йæ хъарм æхсыр. 
1920 аз. Хуссар Иры ралыгъды бон. Мызур. 
55 

Арв ныххудти, мæй йыл хъазы. 
Зæхх сæ быны ’васт ныхъхъус. 
Уды ацы хъызт фыд азы 
Нал тæрсын кæны æнус. 
Фæндтæ уайынц, риу сæ райы, 
Уæнгтæ ризынц, дзых — ныммыр. 
Мæн мæ зæрдæ никуы сайы: 
Зонын — зарын хъæуы ныр. 
Фæлæ зарæгæн йæ хуызæн 
Ницы ма хатын бæлвырд, 
Йе цæй фæдыл, йе куыд уыдзæн, 
Арвы нæрынау мæ дзырд. 
.56 

ЦÆР!.. 
Кæмттæн сæ нарджытæй нал хъуысынц хъарджытæ, 
Нал кæуы сидзæр сыдæй. 
Мæгуыры къæхты бын ниуынц йæ марджытæ, 
Фидынц сæ бонтæ фыдæй. 
Алы ран тар хъæдты, алы ран сау хæхты 
Бадынц, тæрхæттæ кæнынц. 
Бирæгъау февзæрынц, мæйдары фæсвæдты 
Холымæ тындзынц, бæллынц. 
Ныхæсты сабитæн, ыскъæтты сæлхæртæн 
«Моллойау хинтæ» кæнынц. 
Сау рæстæг куырмытæн, адæмы фæлхæрдтæн 
Рухсы ’фсон дардæй дæттынц. 
Урс нарсткъух нард булкъон, бирæгъхуыз тарст 
къæрных 
Фезмæлынц кæмтты, кæмдæр. 
Адæмы сусæгæй тугæйдзаг даргъ цыргъ ных 
Радарынц калмау уæддæр. 
Талынджы фисынтыл, дуры бын æрхыты 
Хъарынц фыдсылау сæ уд... 
Банцайут, цъаммартæ! Сау туджы пырхыты 
Ма ’хсут нырмæйау уæ худ. 
Аппарут пъагæттæ, акалут дидитæ 
57 

Дзыбыры къæдзыл хæцут. 
Райсут-ма къахæнтæ, къахут-ма цъититæ, 
Уе’ккой ма дуртæ хæссут!.. 
Ма тæрс, хур, кусæг лæг, ма тæрс, фæллойгæнæг, 
Не ’ппæтæн рагæй дæ сæр. 
Булкъонты фыдæнæн, тæнджынты фыдæнæн 
Хорзæй, дзæбæхæй мын цæр!.. 
1920 аз. 
58 

* * 
Хур, о, хурзæрин, 
Кæд нæма зоныс: 
Æз æртхурон гуыл 
Дæуæн нал кæнын. 
Сафа, о, Сафа! 
Мауал, ма агур 
Мæн сæрзæдрæбын 
Ды дæ тар цæстæй. 
Раджы карз сомы 
Æз куы бакодтон 
Дæуыл; раппæрстон 
Æз мæ сау рæхыс. 
Хомхор Уацилла, 
Ды нæма зоныс, — 
Æз кæй нал кæнын 
Дæуæн кувинаг? 
Зæдтæ, дауджытæ, 
Бон, йæ бардыуаг, 
59 

Смах дæр байхъусут, 
Смах дæр фехъусут: 
Дарддæр абонæй 
Мæн, уæ фæдоны, 
Уæ цæст нал фендзæы, 
Нал, уæ кувæнты. 
«Табу» нал бады 
Уымæн йе ’взагыл. 
Къах æй нал хæссы 
Уый уæ галуантæм... 
Зæхх, тагъд байгом кæн 
Ды дæ риувæйнæг: 
Хъуамæ ахæтон 
Æз дæ зæрдæйы. 
Хъуамæ бамбарон 
Æз дæ сусæгад, 
Хъуа дын бацъирон 
Æз дæ урс æхсыр! 
Стæй дæ сисдзынæн, 
Дард дæ фехсдзынæн; 
Мæйыл фехæлдзæн, 
Зон, дæ тымбылæг. 
Уисой не ’рмæрздзæн, 
Зон, дæ рыгтæ дæр... 
Мæнæн Марсыл дæр 
Ис цъæх галуантæ. 
1921 аз. 
60 

НЫББАР МЫН, ИРЫСТОН!.. 
Ныббар мын, Ирыстон, — миййаг кæд дæ рынæй 
Мæ сау зæрдæ искуы бынтон дзаг нæ уыд. 
Кæд искуы йæ хъалæй дæуимæ цæрынæй 
Фæлмæцыд мæ сонт туг, хъыг кодта мæ уд... 
Ныббар мын... Фæлæ дын дæ уазал урс сæрæй 
Дæ хъæбул ныр абон йæ сомы бæтты: 
Иæ сонт туг куы банцайа уæнгты йæ хъæрæй, — 
Биноныг æруыдзæн дæ нарæг кæмтты. 
Чысанæй Лабæмæ дæ мæгуыр сабитæн 
Æнæвгъау куы скæндзæн йæ лæмбынæг зард. 
Иæ фæндырæн хъистæ дæ низтæй куы сбидзæн, 
Дæ фæлтæрд зæрдæйыл сæ ’рхафдзæни раст; 
Дæ мæгуырты знæгтæм дæ размæ æхсиддзæн, 
Сæ цуры дæ риуæй фæсурдэæн дæ маст. 
61 

* * 
Ма ку, мауал ниу, 
Хур дæм не ’ркæсдзæн. 
Зон: дæ цæстысыг 
У æнкъарддæрæн. 
Цъиу куы баргъæфсы, 
Гъе, уæд сывæллон 
Тагъддæр ракъуыры 
Уый йæ лæдзæгæй. 
Кæнæ халасæй 
Рæсугъд зайæгой 
Тагъд куы асыйы 
Уалдзæг, рагуалдзæг, — 
Уæд йæ буц сыфтæй 
Алцы акæны 
Тагъддæр къахсæрфæн, 
Ие æндæр исты. 
Зон: æрдзы размæ 
Махау — уыдон дæр 
62 

Къулæй бадарынц, 
Гъе, сæ бæрзæйтæ... 
Уалæ фæсрагъæй 
Хур нæм бахудти. 
Разынд алцæмæ 
Ныр æрдзы цæсгом: 
Хъазынц сау хæхтæ, 
Кафынц урс миттæ, 
Уасы уасæгой, 
Зары булæмаргъ. 
Мæнæ фæсивæд 
Царды ралæууыд. 
Дард йæ зарды хъæр 
Хъуысы дунетыл... 
Ма ку, мауал ниу, — 
Асæрф цæстысыг. 
Рацу, царды рох 
Къухыл бабæттæм! 
26/Х—1922 аз. Дзæуджыхъæу. 
63 

Аскъуый, атъæпп у, 
Тагъд, цы зæрдæ дæ, 
Кæд æппынæдзух 
Риу.цы риуыгъыс. 
Адæм уалдзæгмæ 
Се ’ргом аздæхтой, 
Райгæ, хъæлдзæгæй 
Уынгтæ бацахстой. 
Къухæй-къухмæ та 
Уайы малусæг: 
Цырд зæхдзабыр æй, 
Фаг æрхæсдзæни! 
Ам та, рухс уынгты, 
Буц чызг, хъал лæппу 
Фындзмæ дардзысты 
Уый парахатæй! 
Ма тæрс, ма фæтæрс, 
Ды, мæ сау зæрдæ, — 
64 

Ам нæ гуырæн зæхх 
Зæрдыл не ’рлæудзæн. 
Уым ныр афонмæ 
Мит фæлдзæгъдæнæй 
Уары; уазалæй 
Ризынц бирæтæ. 
Каенæ даргъ саппыл 
Гом — æгæрццæй та 
Къахынц бирæтæ 
Уизза, салд хуычъы. 
Уалдзæг ралæууыд, — 
Хор ыскуынæг ис, 
Хуыскъæл, пысыра 
Ныр сæ фынгæвæрд... 
Аскъуый, атъæпп у, 
Тагъд, мæ сау зæрдæ, 
Кæд æппынæдзух 
Риу цы рæхойыс!.. 
65 

Талынг. Рухсы цъыртт 
Риумæ нал хъары. 
Арв йæ цæстысыг 
Калы тар зæххыл. 
Тъизынц ныуæрттæ, 
Арв, дæ гæрæхтæй, 
Зæрдæ ампылы, 
Мигъ, дæ хъуынтъызæй. 
Дымгæ баниуы 
Рæгътыл, сау хъæды; 
Дуртæ базмæлынц 
Хохы, лæбырдты. 
Уыдон — удхæссæг, 
Ком, дæ цæуджытæн: 
Хъавынц къæбутмæ, 
Йе та уадулмæ... 
Фиййау, фæндаггон — 
Лидзынц къæдзæхмæ: 
66 

Галуан — уыдонæн 
Хох, дæ сау лæгæт!.. 
Ды та галуан дæр 
Хынцыс ингæныл 
Æмæ рухс æхсæв 
Цардæй нал хоныс... 
67 

ЗЫМÆГ 
Зымæг, бамбæрзтай нæ митæй, 
Нал стæм сæрæн дæ митæй: 
Уæд тымыгъ, фыд хъызт. 
Нал ис фæсвæдмæ фæзилæн, 
Зæйтæй нæм кæныс æртхъирæн, 
Ингæн у нæ куыст. 
Нал уадзыс куырой йæ уагыл, 
Иу нæ нал лæууы уæрагыл, 
Хæрд — цæкуы, хъæдур. 
Гом, æгæрццæй къуымты ризæм, 
Суг кæм и, — сæнæрттæ уидзæм. 
Д’ ахсты бахауд хур. 
Батыхтæуæд дæ нæ цармы; 
Какон сындз куы ис дæ армы, — 
Тоныс нын нæ риу. 
Фесæф, фесæф, цæй, тагъд дардмæ, 
Бауадз сабиты сæ цардмæ, 
Нал быхсынц дæ ниуд!.. 
68 

ХУЫМГÆНÆГ 
Ахæрут, мæ галтæ, 
Хуссары цъæх хос. 
Мах та уын фæсалæй 
Абийæм сæрбос. 
Ифтонг дзыбыримæ 
Бонивайæны 
Ралæудзыстæм иумæ 
Фаджысджын хуымы. 
Фидар, арæхст къухæй, 
Фатæхсты хуызæн, 
Асадздзынæн хуымы 
Не ’згæхæрд æфсæн. 
Даргъауæдз хуымæн æй 
Раст йæ хæдсæр уæд 
Баппардзыстут ирдæй 
Ауæдзмæ сымах. 
Тауинаг нæ хуымы, 
Афтæ-иу фæкæс, 
69 

Дзаг армæй уæд заргæ 
Байтаудзынæн æз. 
Фæззæджы сырх кæрвæдз 
Мах æркæрддзыстæм 
Æмæ иумæ минас 
Хорз фæкæндзыстæм: 
А лæппу йæ галты 
Зымæджы тъæнджы 
Бафсаддзæн зыгуымæй 
Хъарм дзаг мусонджы. 
Бинонтæн — æнæвгъау 
Хъарм хъæбæр кæрдзын. 
Фаг къуымæл, махсымæ 
Хорз æрмтты фæрцы. 
Сиддзыстæм фæйнæрдæм 
Гъæйдæ-гъа, дзæбæх, 
0 фæуон уæ фæхъхъау, 
Галтæ, дзыбыр, зæхх!.. 
Ахæрут, мæ галтæ, 
Хуссары цъæх хос, 
Мах та уын фæсалæй 
Абийæм сæрбос. 
70 

ФÆЛЛОЙГÆНÆГ 
Сонты бонты дæр æз хъалты нæ фæзмыдтон. 
Царды рохтæ-иу фæлывдмæ нæ фæзылдтон. 
Бадынмæ, хъазынмæ, 
Мад, фыды азыммæ 
Никуы бахастон мæ сæр. 
Комбын — уæлыгæсæй, радфиййау — рагъсæрдты, 
Афтæмæй цардтæн-иу рагуалдзæг, даргъ сæрды. 
Хъæуты-иу фæззæджы 
Хъыг кодтон фæздæджы... 
Гъей джиди, афтæ ма цæр! 
Уый фæстæ срæвдз кодтон гъæйтт мардзæ схъæл 
цæвæг. 
Цæй-ма, цы фæдæ, цы, хъæстыты хъæлдзæуæг! 
Хорз-иу æй байдаудтон, 
Фæтæн-иу адастон — 
Хуртуанæн-иу бæззыд. 
Алы аз уалдзæгмæ ифтонгæй бафснайын 
Даргъ адæг, хорз дзыбыр, цъæх хосæй бафсадын 
Сау хъила уæнгуыты, — 
Цкурайы фæрдгуыты, — 
Арвы фатау та — сæ цыд. 
Саумæр зæхх базмæнтæм; байтауын тауинаг. 
Цæлуарзаг, мах куысты ды ма рахон фауинаг: 
71 

Фæззæджы тæмæны, 
Куыст хынцæн заманы, — 
Фендзыстæм мусы нæ куыст. 
Гъей джиди, бафæраз дзурын, хъæрæй сидын: 
Иу бон æз дæр уæд æсфæнд кæиин хæс фидын. 
Байгæрдин кæритæ. 
Дунейы хæлдриутæ 
Айрох кæниккой сæ рыст. 
72 

Цымæ цы дзуры уый ныхасы зæронд лæг? 
Цымæ кæй кой кæны кæстæртæн, лæппутæн? 
Цымæ кæй хъарæг хъуыст мæрдадзы адæмыл? 
Цымæ кæй зарджытæ зарынц уый фиййæуттæ? 
Цымæ кæй ныхæстæ фæэмынц уый сабитæ? 
Цымæ кæй сагъæстæ мысынц нæ чызджытæ? 
— Ау, æмæ нал зоныс Хетæджы Къостайы?! 
Уадæмдых, цæхæрцæст къуылыхкъах Къостайы?! 
Бавдæл, ды бафæрс хох, комæн йæ уддзæфы, — 
Уый дын фæдзурдзæни, чи уыди нæртон гуырд; 
Дидинæджы хъусы ссар ды сæууон æртæх, — 
Уый дын йæ сурæт дæ цæсты раз авæрдзæн; 
На,—уæд, цæй, сæфтау мæ зæрдæ цыргъ хъамайæ,— 
Разындзæн, баууæнд, Орфей уым æнæмæнгæй!.. 
11/Х—1923 аз. Сындзысæр. 
73 

ХУРМÆ 
0, зæгъ ма мын, хур, 
Зæгъ, дæ хорзæхæй, 
Тарфæй хъæлдзæгæй 
Ды цæмæн кæсыс? 
Даргъ дæ рухс тынтæ 
Ды цæмæн уадзыс 
Ирд хæрдгæ хуызæй 
Дармæ алырдæм? 
Уаллон, зулчъытæ, 
Хъæндил, цъыс-цъысаг — 
Фаг куы ныхъуырынц, 
Хур, дæ царды хос! 
Ды фыдæй нырмæ 
Хъарм цæмæн кæныс 
Гом, бæгънæг уды, 
Раст, хъæбулы тавд? 
Хæхтыл, денджызтыл 
Иу цæмæн кæныс? 
74 

Кæмттыл, быдыртыл 
Тагъд цы разилыс? 
Гъе, зæронд куыдз ма 
Сау, мæйдар æхсæв 
Афтæ разилы 
Фосæн с’ алыварс!.. 
Æмæ, бакæс дæм, 
Уæд дæ артдзæсты 
Фаг æфсæст гæды 
Рыг куы не ’скалдзæн. 
Хъуын-хъис не ’рхæцыд 
Уалдзæг, даргъ сæрды, 
Хур, дæ гом фæрстыл, 
Йе дæ ирд сæрыл. 
Кæнæ базыдтай 
Искуы хъалдзинад? 
Йе цæуыннæ дæ 
Ды зынæрвæссон?.. 
О, зæгъ-ма мын, хур, 
Хъал цæуыннæ дæ, 
Æрдзæн царды хос 
Ды, ды куы дæттыс? 
Уæдæ ракæс-ма, 
Махмæ а зæххыл 
Бирæ хъал куы у, 
Хур, йæ хус сæрæй. 
22/1Х—1927 аз. Дзæуджыхъæу. 
75 

УАРЗЫН ДÆ, ХОХ! 
БонæА, æхсæвæй 
Буцæй, фыддзæфæй 
Нæу мæнæй рох 
Райгуырæн хох. 
Уарзын дæ, хох! 
Комæй, уæд дагъæй, 
Тигъæй, уæд рагъæй, 
фиййаутæ, фос, 
Хуссайраг хос — 
Не ’сты мæ рох! 
Зиууонты зарæг, 
Цъититы хъарæг 
Хохæй бынмæ 
Хъуысы мæнмæ. 
Уарзын дæ, хох! 
Даргъ сæмпæрчъитæ, 
Кусджыты джитæн, 
Уаддымды ных, 
Зæйты тымыгъ — 
Не ’сты мæ рох! 
76 

Рагуалдзæг зымты 
Митхъулон хуымты, — 
Уадæй æвдæрзт, — 
Ахсы мæ цæст. 
Уарзын дæ, хох! 
Саппы хуычъытæ, 
Зæйласт хуысчъытæ, 
Лæгæты арт, 
Мæгуырты цард — 
Не ’сты мæ рох! 
1927 аз. 
77 

ЦÆСТЫТЫЛ ХУЫССÆГ НÆ ХÆЦЫ... 
Цæстытыл хуыссæг нæ хæцы... 
Базмæ сæр æнгом нылхъивын, 
Ме ’хсæрвæрсты радгай ивын, 
Фæлæ никуы æмæ ницы: 
Хуыссæг дардæй-дарддæр лидзы, 
Раст фæрсмæ дæр мæм нæ кæсы. 
Талынг, саудалынг мæ уаты 
Байдзаг. Цæст нæ — риу æй хаты; 
Дойнаг дурау сæрыл бады; 
Калмау бæрзæйыл ыстыхсти; 
Риуæй зæрдæмæ ныххызтИ 
Æмæ йæ фæйнæрдæм фады. 
Дымгæ рудзгуытæ ныххойы. 
Куы ныххуды, куы нынниуы; 
Хатгай зарынмæ фæвæййы; 
Куыд æмдых хосдзаутæ зиуы, 
Йе куыдзау нæ кæрты срæйы, 
Мидæмæ лæбуры, тоны. 
Мидæмæ лæбуры, тоны! 
Талынг йе ’мдзæдис фæлæууыд 
78 

Æмæ йæ мæ уатмæ хоны, 
Баиу сты — зæрдæ хаты, 
Æмæ сау сагъæс мæ уаты 
Царæй сау цæджындз ныллæууыд. 
Мæн сæ куысты сæр ыскодтой: 
Сау гæдытау мæм ызгъордтой. 
Талынг зæрдæмæ ныххызти 
Æмæ йыл йæ ныхтæ хафы; 
Дымгæ хъусты зилы, кафы... 
Риу нымпылд, тæссæй ныррызти. 
Дымгæ «у-у-у» ныккæны 
Æмæ мæм æхсидтæй зары: 
«Мæн нæдæр сыджыт ныгæны, 
Йе нæдæр мæлæтæй тæрсын. 
Бартæй никæйты фæфæрсын. 
Цардæн дæр кæрон нæ арын. 
Æз, дæ мæгуыр фыд куы гуырди, — 
Раст уæд йе ’вгъæды ныххудтæн. 
Уынгты йын тылдтон йæ пурти. 
Хосгæрдгæйæ-иу йæ удæн 
Уддзæф хастон, æмæ худти, 
Стæй та-иу фæхастон уылæн. 
Ныр, ныртæккæ та йæ цыртыл, 
Уалæ уæлмæрдты æдасæй 
Рахафтон мæхи... Йæ фыртыл, 
Ноджы уый фыртыл, æгасæй 
Кæд кæнын æхсидтæй зарæг, — 
Райсом ракæндзынæн хъарæг». 
Æмæ «у-у-у-у, ха-ха» 
Къуымтæй сыхъуысти мæ уаты: 
79 

Бирæгъы ниуын, чызджы худт, 
Хæйрæджы цъæхаст, йæ «хъа-хъа»... 
Зæрдæ нал уыдис бынаты, 
Хъуырмæ схæццæ ис мæ тыхст уд. 
Талынг сабыргай, хæрз сындæг 
Басыф-сыф кодта мæ риуы. 
Базы бын фæкодтон хъусты, 
Аныхъуырдта мæ мæ сынтæг. 
Хъæрццыгъа ма афтæ цъиуы 
Аныгъуылын кæны мусты. 
Фæлæ нал уыдис æмбæхсæн: 
Талынг риуы арф ныллæсти — 
Хорз мыл, тынг хорз мыл фæхæсти — 
Æмæ мидæгæй æддæмæ 
Дзуры: «ды цæрдзынæ мемæ 
Ингæны, æнæ утæхсгæ!» 
Нал уыдис æппын æмбæхсæн, 
Баз дæр нал хызта фыдрынæй... 
«0, тæхуды: мæ мæрдфынæй!..» 
Дымгæ, талынг мыл фæлтæрæн 
Кодтой; нал уыдтæн мæ сæрæн, 
Фæлæ бон ныллæууыд не ’хсæн — 
Æмæ Бонвæрнон фæдисьт 
Арвыл ферттывта мæ хъæрмæ. 
Рудзынгæй йæхи æвдисы... 
Нал хуыдтон мæхи уæд сидзæр... 
Хуры хурзæрин, мæ сæрмæ 
Мауал равдис ды дæ изæр!.. 
18/VI—1927 аз. Дзæуджыхъæу. 
80 

РЫНДЗЫЛ 
Хох. Бæрзонд хох. Рындзы тигъыл 
Бадын, цавддуры хуызæн. 
Сæры хъуынтæ ’мбæлынц мигъыл 
Раз — æппарæн у куыдзæн. 
Ком, æнæбын ком — дæлыйау. 
Дон дэы ’хсырхуызæй цæуы. 
Хатгай баниуы, гæдыйау, 
Хатгай, сидзæрау, кæуы. 
Зым ныхситт кæны мæ цурæй. 
Тигътыл асимы рæуæг. 
Дурмæ багæпп кæны дурæй 
Æмæ асимы нæуæг. 
Далæ, коммæ ’ввахс, дæлæуæз 
Фос йæ тухæны тыхсы. 
Фиййау, иу гуыбыр, дæлæуæэ, 
Къуыппыл йе ’рчъитæ рæхсы. 
Дуртæ айнæджы хъæлæсты 
Чысы схъиудтытæ кæнынц. 
81 

Цъиутæ ленк кæнынц сæ рæзты, 
’Ппын сæ ницæмæй тæрсынц. 
Цъити, урс цъити мæ разы 
Хæхтæм бахуды æнцад. 
Уартæ фæзы астæу хъазы 
Ирд цъæх-цъæхид сабыр цад. 
Кæркусæджы хъусы сысы 
Бонивайæны æртæх. 
Мыдыбындзæн фаг æнтысы 
Цъирын: дидинæг фæцъæх. 
Хуры хурзæрин дæр арвæй 
Уадзы рухс хæлттæ бынмæ. 
Алырдæм нывæнды тарфæй, 
Хоны дунеты куывдмæ. 
Уддзæф рæгътыл уайы заргæ. 
Йемæ царды хос хæссы. 
Дзуры: «тагъд, дæхи æппаргæ 
Цардмæ — уый дæумæ кæсы!..» 
Фæлæ... æз бынат нæ арын: 
Риуы — сагъæс æмæ фыд. 
Зæрдæ фестад хисты арынг, 
Зæрдæ — тыхст æмæ уырыд... 
Цымæ мæ цы хъæуы цардæй? 
Бæстæ — бирæ, арв — сыгъдæг. 
Фесæфдзысты — топпæй, кардæй, 
Фæндаг — алырдæм быгъдæг!.. 
30/УН—1927 аз. 
82 

Даргъ æхсæв тар хуызæй бæстæты атыхта. 
Арв та уæлвонгæй йæ мин цæстæй ракасти. 
Хъазгæ йæ дуæрттæ алырдæм байтыгъта, 
Раст, цыма, йæм иумæ авд чындзы бахасти. 
Авд хойы се ’лхуитæ райстой, æлвисинаг. 
Царды иугуырмæ дзы уадзынц хæрдмæ хæлттæ. 
Мæйы фырты бæхæн уафынц æвзист синаг. 
Бæлæсты сыфтæртыл калынц сæ цæхæртæ... 
Рацу, мæ хæлар, мæ цæсты рухс, цады был 
Каврдæджы æртæхы ’нцад-æнцой абадæм. 
Сау зæрдæ саст риуы тарф низтæй батымбыл. 
Рацу-ма, рауай-ма, йе ’лхынцъ ын райхалæм... 
Раст, куыддæр арвыл ысленк кæна Бонвæрнон, — 
Маргъæй, сырдæй та æмызмæлд ыскæндзысты. 
Тугдзых, æххормаг, — хох, тар хъæды донгæрон, 
Холытæ агургæ, ссæнддзысты кæндысты... 
Рацу, мæ уарзон, мæ цæсты рухс, цады был 
Кæрдæджы æртæхы ’нцад-æуцой абадæм. 
Сау зæрдæ саст риуы тарф низтæй батымбыл,— 
Рауай-ма, рацу-ма, йе ’лхынцъ ын райхалæм!.. 
1927 аз. 
83 

МАМИОН ХЪАРАДЗАУ 
(балладæ) 
Куырдтаты бал раздæхт фæстæмæ... 
(Паддзах ын хæрзиуæгæн радта 
Æнахъаз цыдæртæ, лæгъстæмæ, 
Стæй нæ бæттæнмæ æртардта). 
Йæ разæй — йæ хуынд лæг Хъарадзау, 
Иæ сæйраг фырт иоджы йæ фарсмæ. 
Цæлыччы быдырмæ фыдраздзау 
Кæсæджы бал рацыд сæ размæ... 
Хæст сырæзти фат æмæ кардæй, 
Сæ сæрмæ ныллæууыд тыгъдызæй. 
Цæлыччы лæгъз байдзаг ис мардæй, 
Ныккасти йæ риумæ хъуынтъызæй... 
— «Куы судзы мæ зæрдæ. Тагъд дон мын!» — 
Хъарадзаумæ дзуры йæ хъæбул. 
— «Фæгæдзæ кæн, уром дæ домын!..» 
Уæд уалынджы лæппу фæзæбул: 
Фат ныхы фæйнæджы ныффидар. 
Хъарадзауæн абадт йæ дзыхы: 
— «Гъе, ныр, хур, дæ фæндон — дæхи бар: 
Сæууон дон куы февзæрд дæ ныхы!..» 
84 

Цæргæсау æрбатахт йæ фыртмæ: 
— «Æнусмæ ныр басаст дæ дойны!,.» 
Сыбыртт дæр нæ сыхъуыст йæ дзырдмæ: 
Æрбатар ис хъæбул æмбойны... 
Хъарадзау сындæггай йæ нымæт 
Иæ фырты цур айтыдта дардыл 
Æмæ йыл, æдыхстау, æнæмæт, 
Бæласау, ныффæлдæхт йæ кардыл... 
9/1—1928 аз. Сындзысæр. 
85 

БОНИВАЙÆН 
Æхсæвы цыдæр æууилы, 
Арв тæнæг фæлмы хуыссы. 
Мæй, куыройы фыдау, зилы, 
Ирд хæрдгæ ыссад ыссы. 
Бонвæрнон ыстулы рагъæй. 
Мæйы фæлгæтæг мæрзы. 
Суры тары урс æндахæй 
Тар дæр тайы ’мæ хъæрзы. 
Æхсæв, сасирау, лæзæры, 
Удисæджы уынд — йæ уынд. 
Бирæгъ сæныччы фæтæры, 
Фæлæ боны цæст фæзынд. 
Бирæ нал аззад йæ дугæй: 
Хур «Гандзайы», миййаг, нæй! 
Уадз, нæрсæд уал рæзгæ тугæй — 
Тагъд æй акалдзæн рынæй! 
10/11—1928 аз. 
86 

АРВ НÆРЫ 
Мигъы сау къуымбил зыдгæнгæ 
Хуры рухс тьтнтæ хæры... 
Дымгæ ниуы, байдзаг мастæй, 
Тох, хæсты фыдæй мæлы. 
Æмæ мæнæ тагъд йæ тыхстмæ 
Арв нырттывта, арв нæры. 
Дымгæ йе ’мдзæдкс фæлæууыд. 
Мигъты суры ’мæ тæры. 
Мигътæ ризынц, тъизынц, лидзынц, 
Арв сыл бандзæрста цъæх арт. 
Дымгæ зилы, тилы мигъты: 
Абон баййæфтой йæ ард1 
Арв ныннæры, арв нырттивы, 
Тох, мæлæтдзаг тох æрцыд! 
Дымгæ мигъты царм рæдувы, — 
Мигътæн се ’рдиаг ыссыд. 
Арв йæ цæхæртæ куы калы, 
Арв куы сцыргъ кодта йæ фат. 
87 

Мигъты калы сау фæзгъæртæй’ 
Фурдмæ: абон у йæ рад!.. 
Хур фæзынди мигъты скъуыдтæй, 
Хæхтыл аныдзæвд йæ тын. 
Зæрдæ хаты: райсом раджы 
Зæххыл байдайдзæн хæтын... 
Дымгæ хъал бæхау куы кафы, 
Мигъты тауы ’мæ тæры. 
Хъусут: абон сар сæ къона — 
Зæхх нынкъуысти, арв нæры! 
21/11—1928 аз. 
ад 

«Худгæ, хъазгæ, райгæ!» — 
Зары уалдзæг дардæи, — 
«Макуы кæн фæллайгæ, 
Райс дæхиуон цардæй. 
Кæс, ныртæккæ быдыр 
Равдисдзæн йæ фæлыст. 
Зæхх сæтты йæ гуыдыр, 
Аййафдзæн æнæрыст. 
Хъус — ам, уартæ комæй 
Булæмаргъ ныззардзæн. 
Диссæгтæ йæ комæй 
Хуры рухсмæ калдзæн»... 
«Хатын, зонын, уалдзæг, 
Æэ дæ тых, дæ хъару: 
Ныр куы стæм дæ уазæг, 
Зымæг барджын нал у. 
Мæн, æрмæст, фыд домдæй 
Бадомдта йæ дуджы, 
89 

Батадтæн уæлвонгæй, 
Куыд лæппын цъиу — хъузджы. 
Зон, æндæвд, сыд царммæ 
Нал фæхъары хур дæр. 
Калд бæрз тала хъарммæ 
Цъæх нæ кæны, — бур дæр... 
Мæнæ, кæс, мæ цурмæ: 
Сабитæ — дæ фæдон — 
Ракалдысты хурмæ... 
У сæ мад, сæ хæдон1 
Барæвдау сæ сонтæй, 
Бахиз сæ æлдарæй. 
Кæстæртæн мæ бонтæ 
Æз дæттын хæларæй. 
Сидын сæм: сæрибар 
Уæд сæ риутæн адджын. 
Царды фæнд сæхи бар. 
Уæнт сæ дуджы барджын... 
Кæд лæууон сæ зæрдыл, 
Никуы ’мбион рохы, — 
Уæд мæ заргæ фæндыр — 
Рæвдз сæ разæй тохы. 
2/УН—1928 аз. 
ео 

САБИТÆН 
Чи у ныр не ’нхъæлцау, 
Чи у нæ ныфс — 
Сабитæ, кæстæртæ, 
Рæзат нын хорз! 
Сомбон — нæ дарджытæ, 
Не ’скаст, нæ тых — 
Сабитæ, рæзгæтæ, 
Сонæй уат хызт! 
Не ’зæры лæдзджытæ, 
Цæстыты рухс — 
Сабитæ, кæстæртæ, 
Фидар нын уат. 
Чи у нæ ныгæнæг, 
Чи у нæ цырт, — 
Рæзгæтæ, сабитæ, 
Цард уын уа фаг. 
Мах уын уæ фыдфынтæ 
Исæм, хæссæм 
91 

Ингæнмæ, сау мæрмæ 
Не ’ккæйтты фаг... 
Кæстæртæ, сабитæ, 
Рæзут, цæрут! 
Махæн цы нæ бантыст, — 
Бантысæд уын! 
15/ХН — 1928 аз. 
92 

ХОСДЗАУ 
(Мæ цæстытыл уайынц, Америкæйы 
ирон адæмæй чи кусы, уыдон) 
Мæйдар æхсæв... Фæбонырдæм... 
Фæрухсдæр ис мæ уат. 
Хъыхъхъаг куыдзау та рудзгуытæм 
Лæбуры, тоны уад 
Æнæ хынцæй, æнæсцухæй 
Йæ тугтæ калы арв. 
Йæ сынтæджы, гом, фаст дзыхæй, 
Хуыссы Хосдзау хæрз тарф... 
«У-у-у-У», — уæныг галау, 
Ныууасыди гудок: 
«Дæумæ дзурын, кæм дæ, Хосдзау, 
Фæгæпп лас тагъддæр, рог!»... 
Хосдзауы цæстыл ауади 
Керзон-мистер æд ус. 
Сæ галуанмæ фæцæйуади 
Мистрис, фæлурс, хæмпус. 
93 

Ксрзонимæ дæларм-дæларм 
Йæ галуанты æрзылд... 
Хæрз фидар у сау Томы царм! 
Фæци та уый йæ зылд: 
Æмæхсæвæг фæгæпп ласта 
Сæнт сау буарджын Том. 
Кæрт, уынгтæ та куы амарзта. 
Йæ сæр, йæ къæхтæ — гом. 
Йæ иунæг чызг цъæх чыргъæдты 
Æрбахаста сæ хæлц 
Буц, пух къайæн. Сæ хъарм уæтты 
Цæттæ — сæ худ, сæ кæрц. 
Керзон, мистрис зæрдæбуцæй 
Цæттæ кæнынц сæхи: 
Джазбанды хъæр сæ нард хъусæй 
Æрцахстой — бон фæци... 
«Тагъд сахтæмæ ныххиз, ныллæс, — 
Кæм дæ, Хосдзау, гъæтт, тагъд, 
Дæ бинонтæм æркæс, фæкæс, 
Сыдæй куы кæнынц цагъд!!!» 
Кæлмдзæф лæгау куы фестъæлфыд 
йæ хуыссæны Хосдзау. 
Ныззæмбыдта, ныуулæфыд, 
Йæ сæр ма уыд уæззау. 
Йæ радмæ йæ тындзын хъæуы, 
Уый бамбæрста йæ уд. 
Иæ рон бæтгæ куы рацæуы, 
Йæ дæлармы — йæ худ... 
94 

Æмбæлынц ыл йæхиуонтæ: 
Сæ ныккæндтæй лæсынц. 
Фæлурсхуызæй сæ бнпонтæм 
Цæуынц æмæ тындзынц. 
Мæйдар æхсæв... Фæбонырдæм... 
Фæрухсдæр ис мæ уат. 
Хъыхъхъаг куыдзау та рудзынгтæм 
Лæбуры, тоны уад. 
Æнæ хынцæй, æнæсцухæй 
Йæ фæттæ калы арв... 
Цæр уал, мистер, — фæлæ дугæй 
Нæ бамбæхсдзынæ арф! 
Цæр уал мистрис. Джазбанды хъæр 
Еросмæ хонæд дæу. 
Сар, додой мын уæ удты сæр! 
Хосдзау — Хосдзау уæд нæу, — 
Кæм фæлдахы згъæр цæндтæ, — 
Ингæн сымахæн арф 
Куы не ’скъахой йæ рыст цæнгтæ, 
Куыд уыл кæуа уæ арв!.. 
13/1Х—1928 аз. 
95 

ХОХАГ ЛÆГ САХАРЫ, КÆНÆ 
«ÆЗ ПОЭТ ДÆН!» 
(Фельетоны бæсты) 
Къулгæрæтты дын фæцæуын 
Иу изæр æнкъардæй. 
Чидæр даргъ уынджы æрцæйуад. 
Ауыдтон æй дардæй. 
Каст бæрзæндты. Сæмбæлдыстæм, 
Уæхскæй мæ ныкъкъуырдта: 
«Цавæр галхуыз дæ, цæй фос дæ!» 
Тагъдгомау ысдзырдта. 
«Бахатыр кæн, æз дæ уазæг, 
Хохаг лæг цы зоны»! 
Бамбæрстон æй, бафиппайдтон — 
Лæг мæстæй фæтоны. 
«Хохаг дæ, цы дæ — цæмæйзон. 
Зон-иу, æз поет дæн»! 
Зæрдæ бакатай, фæуыргъы, 
Гъе, куыддæр фæйæд дæн... 
96 

Дарддæр ацыдтæн. Мæхи та 
Къулрæбынмæ ласын. 
Дойныйæ кæнын мæ хъуырмæ... 
Иу ран дон нуазын. 
Иу лæг алæууыд мæ фæстæ. 
Къухтæ тилы ’дзухæй... 
Хохагмæ кæцæй ис амонд: 
Атахт къопп мæ къухæй. 
«Фесæфтай мæ, ай цæй хуы дæ» — 
Лæг мæм уым куы феххæл, — 
Дон ныуазын дæр нæ зоныс. 
Дондыппырæй фехæл!» 
«Хорз лæг, къопп ды скъуырдтай къухæй...» 
«Банцай, æз поэт дæн! 
Мæн мæ сагъæстæ нæ уадзынц...» 
Ноджы та фæйед дæн. 
Дарддæр акодтон мæ фæндаг: 
Иу лæг та — мæ разы. 
Риуыл тынг бæрзонд куы хæцы, 
Сæрыхъуынтæй хъазы. 
Рахиз къухæй тилы лæдзæг, 
Галиу къух та... дзыппы. 
Кепкæ — дæлармы; хæрз арæзт, 
Раст, куыддæрид нывы. 
Худмæ бахъазыд мæ зæрдæ: 
Хохаг лæг — хæдзардзин; 
Баластон, мæхи хæстæгдæр: 
Аргъæй йæ куы ’рфæрсин! 
97 

«Хорз лæг, худ уæййаг уыдзæни, 
Цас у аргъ, зæгъ ма мын...» 
Лæг дын фестъæлфыди, фесхъæл... 
«Гъæйдт, мæ хæдзар бабын» — 
Загътон ма, фæлæ мæм фездæхт: 
— «Гъæй, джауыр цъулбертæ, 
Цъаммар: мæгуырты фыд, царм хор, 
Хæйрæджы æмцегтæ. 
Уариау фæлгæсут дардмæ, 
Калмау — уе ’дзаг маргæй; 
Марут мæгуырты фыдбонæй; 
Дугъ сыл уайут саргъæй. 
Фæлæ зонут, ныр æрцыди 
Тугцъиртæн сæ кæрон. 
Мах сæ холыйаг куы кæнæм. 
Нал сæ хæры халон...» 
Катай бацыди мæ риуы: 
«Цæй, ныр куыд, цы ма уон!..» 
Уалынмæ кæсын: мæ сафæг 
Уæлæ тигъæй фаууон... 
Къæхтæ нал цæуынц мæ быны, 
Риуы зæрдæ ризы, 
Уайы лæдзæджджын мæ цæстыл, 
Сæры магъз нытътъизы. 
М’амондæн — мæ цуры бандон, 
Сабыргай æрбадтæн. 
Мид-зæрды нæхимæ, хохы 
Кæмтты, рæгътыл хаттæн. 
98 

Фæлæ тынг бирæ кæм хæссынц 
Хохагæн йæ сæндтæ: 
Иу та февзæрди мæ фарсмæ. 
Фелвæста фыссæнтæ. 
Исдугмæ фæкасти сабыр. 
Сæрыл-иу фæхæцыд: 
Раст, цыма мæ мастæй уый дæр 
Лалымау ныррæсыд. 
Гъе, стæй фестъæлфыд, кæлмдзæфау, 
Гæххæттмæ фæуырдыг. 
Афыссы... кæсы дыууæрдæм. 
Дугъонау ыстыррыкк. 
Иу цæсты ныкъуылдмæ гæххæтт 
Сау хъулæттæ фестад, 
Аныгуызта йæ йæ дзыппы. 
Худ æркодта, фестад. 
Рох нæ уыд мæ фæндаг риуæй: 
Гал мæм уыд, уæныг гал. 
Чидæр бавдæлди — мæ галы 
Бахордта сæныккау. 
Хохæй рараст дæн: фæхæссон 
Сахармæ мæ хъæстаг, 
Кæд, миййаг, фыдгулы тагъддæр. 
Фесафид мæ рæстад. 
Махмæ, хохы, уыд фыссæг лæг 
Уалдзæгæй ыстæмдæр. 
Зæрдæ адзырдта, зæгъон ын: 
«Афысс ма мæнæн дæр... 
99 

Иу гыццыл гæххæтт мын афысс: 
Хъаст кæнын... мæ гал мын...» 
Лæг мæм, сау калмау, фæзылди, 
Нал уыди йæ хъалыл. 
«Æз гæххæттытæ нæ фыссын!.. 
Æз æрмæст поэт дæн!.. 
Цас ма ис зæххыл сæнтдзæфтæ?.. 
Зар, фысс ахæм йедтæн!» 
Раст загъта мæ «фыссæг» — сонтау 
Адæн. Зæрдæ тарыл 
Сæмбæлд. Сау зыр-зыр ныккодтон. 
Нал уыдтæн мæ галыл. 
«Чи ’рцыд, уымæп ма цы хос ис!з> 
Агкуырстон та дарддæр, 
Раст, хуымон галау; уындæй та — 
Донласт куыдзæй — таддæр... 
Комкоммæ мæ разы рудзынг. 
Дуне ныв дзы разынд. 
Уæтæппæт хъомвосы хуызтæн 
Тынг зын уыд сæ базынд. 
Астæуæй дзы — иу егъаудæр — 
Раст мæ гал — цæрмыстыгъд. 
Хъусæй ма — æцæг тæрхъусдзаст, 
Цух сæрæй та уый хыгъд. 
Бацин дын кодта мæ зæрдæ. 
Гъе, цыма мæ къобор 
Не ’скъæты мæ баздæхынмæ 
Æнтыдæй ныггобор. 
• 1С0 

Бафæрс зæрдæйы йæ митæй: 
Худæг æм фæмидæг, 
Сидæны, цыма, куывды бадт, 
«Бодзтæй» йæм уыд сидæг... 
Уалынмæ кæсын: мæ галхуыз 
Се ’хсæн ралæст телтæн, 
Иу богъ, къамбецау, фæласта: 
«Ма худ: æз поэт дæн!..» 
Уыцы иу ыстъæлфт фæкодтон. 
Галиу цæст — ныдздзагъыр, 
Рахиз фæндагмæ ныццавтон: 
Атахтаин рагъыл! 
Исдуг тагъдгомау мæхицæн 
Авæрдтон ныфсытæ: 
Кæд фынтæ уайы мæ цæстыл, 
Бады мыл пъæззытæ... 
Фæлæ никуы æмæ ницы: 
Нæй кæрон мæ фынæн... 
«Цон, цæуон. Цыдæрид федтон — 
Бинонтæн зæгъдзынæн. 
Хъуамæ азымджындæр ма уон: 
Бирæ фесæфт галтæ. 
Цæй, цы хъуыддаг уын ыскæнон 
Царцатæ ’мæ Нарты?.. 
Тагъд-тагъд араст дæн æз хохмæ. 
Фæлæ баууæнд, де ’стæн, 
Дзедойы сæр дæр ма хъуыстон: 
«Зон иу: æз поэт дæн!.. 
Сентябрь 1929 аз. 
101 

СЫНТЫ УÆЛХЪУС 
Бон райы, арв худы, 
Ныуулæфыд зæхх. 
Хур райдзастæй хъазы йæхицæн... 
Тагъд марды хъæр айхъуыст: 
«Нæ ахсджийæгтæй 
Нæ астæуæй иу та фæхицæн!..» 
Бои райы, арв хъазы. 
Цард уайы, тæхы. 
Уый цæрдтæ ’мæ мæрдты нæ хынцы. 
Цард тохæй æвзиды, 
Згъоры, бырсы, 
Ссæнды ’мæ размæ куы тындзы. 
Куырдадзау, цæхæрæй 
Æмæрттывд кæны, 
Фæйнæрдæм стъæлфынц йæ зынгтæ: 
Кæй судзынц; чи тавы 
Сæ тæвдмæ йæхи, 
Куы рæзынц йæ разы йæ фынгтæ. 
Гъæйтт, мардзæ, йæ гуыпп-гуыпп 
Фæйнæрдæм цæуы. 
Уый арв миййаг мигъты нæ нæры, — 
Хъæсдарæг дзæбугæй, 
102 

Хæрзарæхст куырдау, 
Цард диссаджы фæлтæр куы сæры. 
Мæгуыр дæр йæхи сæр, 
Мæгуыр дæр йæ бон, — 
Уым чи нæ у зиууонæй кусæг. 
Ды, амæлæг, ма тæрс: 
Æууæнкæй зæгъын, 
Нæу абон дæ зиууонгуыст сусæг. 
Дæ бæзджын мæрддзыгой — 
Дæ рухс уæлмæрды. 
Мæгуыр дæ нæ хоньш, нæ, абон. 
Мæгуыр-иу фæхонынц, 
йæ уæлхъус лæууæг 
Кæмæнты нæ вæййы мæрдафон... 
Хæрзбон у, мæ бæстаг, 
Хæрзбон у, хæрзбон! 
Цæстысыг нæ хауы мæ цæстæй. 
Цæстысыджы бæсты 
Дæуæн æз салам 
Æрвитын ингæнмæ нæ бæстæй. 
Кæуинаг æз хонын, 
Кæуинаг у уый, — 
Иæ сæры магъз чи хæссы мæрдтæм. 
Кæмæн дзы фæхъазынц 
Уым уаллæттæ, калм, 
Хæлæг æй чи бакæны цæрдтæн. 
Ды раттай уæлæуыл 
Дæ зонд, уæд дæ тых 
Нæ адæмæн рухсмæ фæндагæн. 
Дæ бæрзонд ных се ’хсæи 
Сæ царды уыдзæн, 
Мæ уарзон, мæ зæрдæ, æрдагæн... 
Хæрзбон, цæй, мæ хохаг, 
Хæрзбон у, хæрзбон. 
103 

Цæстысыг нæ хауы мæ цæстæй. 
Цæстысыджы бæсты 
Дæуæн æз салам 
Æрвитын ингæнмæ нæ бæстæй!.. 
8/УШ—1930 аз. 
104 

Уалæ цъиу, кæдæм тæхыс, 
Гъæйтт куы кæныс размæ, уæд? 
Циу, цы уавæр у дæ хуыз, 
Ие дын мад нæй, йе цæуæт? 
Зæгъ, кæм райгуырди дæ фыд? 
Чи у, кæцы бæстаг дæ мад? 
Хионæй нæ дæ рæвдыд, 
Никуы бамбæрстай йæ ад. 
Нæй, нæ хъусыс ды мæ дзырд. 
Размæ адардтай дæ гуыр. 
Уигъыс базыртæ хæрз цырд. 
Хурмæ сæрттывта дæ хъуыр. 
Нæй дын, нæй бæлвырд, хæстæг, 
Йе фыды зæхх, йе æндæр, 
Зилыс бæстæтыл хæстæг. 
Балцы у дæ цард фылдæр. 
Исыл, боныл нæу дæ куыст, 
Мад, фыдæй нæ дæ хъæстаг. 
Сау зæрдæнизæй дæ хызт... 
Гъæй джиди, æмæ дæ уаг!.. 
8/УШ—1930 аз. 
105 

хидыл 
Хохбæстæ. Сау мигътæ згъорынц гуылфгæнгæ, 
Сурынц кæрæдзи, кæрæдзи ыссæндынц. 
Иу уылæн иннæйы тигъыл ныццæвы, 
Коммæ йæ фехсы, бæрзонд æй нылвасы. 
Дымгæ сыл бафтыд, сæ царм сын рæдувы, 
Тоны сæ фаркгай, фæйнæрдæм сæ тауы. 
Зилынц мæ сæрты, мæ рæзты æртыхсынц. 
Дымгæ йæ цæвæн ыскодта мæ размæ, 
Цæстытæ сæрды, ысулæфæн нал ис. 
Тагъдгомау рауадтæн; уайын, згъорын: 
Ахæм фыддуджы ма ’ндæр мæт кæй вæййы?! 
Лидзын... Æрбафтыдтæн иу бæрзонд рындзмæ, 
Иукъах хид рындзæй у иннæмæ арæзт. 
Акатай кодтон, фæлæ йыл фæраст дæн. 
Диссаг уæм ма кæсæд ме ’васт ми, диссаг! 
Федтон уым, хохы, æз ахæм æмбисонд: 
Дагъы йæ сыкъатæй хъазыд йæхицæн 
Иу гал-дзæбидыр, æдасæй, æнæмæт. 
Сæр-иу хæрз бæрзонд куы сивæзта хатгай, 
Гуыр-иу æрбалвæста размæ фырбуцæн, 
И’ аив сыкъатæй-иу батылдта арвмæ, 
Хурмæ куы ’вдыста йæ хъару, йæ сурæт, 
106 

Хур æй рæвдыдта, ’мæ хуримæ хъазыд, — 
Чи йын цы зоны, цытæ уыд йæ зæрды?! 
Иннæ йæ фарсмæ лæууыди æнкъардæй... 
Уалынмæ иу гæрах... Кæмттæ ныццарыдтой... 
Æнкъардхуыз дзæбидыр мидбынат атылд: 
Ерæдзыпп бакодта хорзæй йæ кæнон. 
Иннæ дзæбидыр, — йæ сытимæ хъазæг, — 
Ратахти уырдыгæй, рындзыл фæлæууыд; 
Уыцы иу зыввытт нылласта йæхицæн. 
Комы ныххæррæгъ... Цу ’мæ йæ бафæрс!.. 
Афтæ мæ ми дæр, гъе! Лидзын кæдæм у 
Дарддæр мæ фæндаг, — нæ уынын, нæ хатын. 
Тагъддæр тæрхъусæй уæддæр у мæ зывоытт! 
Лидзын, ызгъорын... Мæ хъусæй нæ хъусын. 
Цæстытыл тымыгъ æмбæрзы йæ нымæт. 
Зæрдæ дæр риуы зыр-зырагау ризы, 
Анæрсы, ампылы, риувæйнæг хойы. 
Сæры къуыдыр дæр йæ магъзæй фæхицæн, — 
Аафтид, асыгъдæг, уæхсчытыл нал уыд... 
Лидзын, азгъорын... Уæд хидæн йæ астæу 
Хъæды сæйрагыл фæкалдтæн. Дæлгоммæ 
Ахаудтæн. Иу дзæвгар уадзыгау адæн. 
Уый фæстæ сабыргай систон мæ рыст сæр. 
Растдæр ыздыйау, æлвæста уырдыгмæ 
Бæрзæйы, уæхсчыты, гуыры, уæд къæхты. 
Ныхы царм æрфгуыты ’хсæнмæ æрбалыгъд. 
Сæры магъз йемæ æрбатымбыл ныхмæ. 
Цæстытæ мæйæ нæ уыдысты къаддæр: 
Рацæйлиуырдтой сæ хуынчъытæй размæ. 
Цæсгом ныцъцъæх ис, мæ зæрдæ фæлыгъди... 
Хиды фæрсхъилыл нындæгъдысты къухтæ. 
Тагъд-тагъд фæзьтлдтон мæ бæрзæй фæстæмæ: 
Мпгътæ фæстейæ æмтъерыйæ уайынц. 
Агъуыд куитау мæм ызгъорынц, лæбурынц. 
Бæстæ — æмдалынг; сæнт сау ингæн — растдæр. 
107 

Дымгæ нынниуы, æххормаг бирæгъау, 
Дымгæ ныррæйы куырм сау куыдзы рæйдæй, 
Дымгæ къуыззитгæнгæ кæмтты куы зары. 
Дымгæ рæдувы бæрзонд хохы къæйтæ! 
Уайтагъд фæзылдтон мæ бæрзæй æэ размæ: 
Нал нс фæстæмæ ыздæхæн, нæй, нал ис: 
Зындонмæ чи здæхы барæй йæхæдæг, 
Хи къахæй чи цæуы ингæны хуылфмæ?! 
Æрфгуыты бынæй фæлгæсын фæйнæрдæм: 
Бирæгъты балтау — фæйнæрдыгæй мигътæ, 
Сау-сауид мигътæ ызгъорынц дзыгуыртæй. 
Хуссайраг калмау се ’взæгтæ ласынц, 
Хæхтыл куы абухынц, кæмттæм лæбурынц. 
Арв сыл ызгъалы йæ судзгæ цæхæртæ. 
Пиллон скалдтой, æрдиагыл сысты... 
Ай дæр та ницы; нæ, никуы мæ ницы: 
Сæр дзы нæ ары йæхицæн фæцæвæн!.. 
Сæфын! Цы кæнон? — зæрдæ мæм дзуры. 
Катæйттыл адæн, сагъæстыл адæн. 
Ноджы ныллæгдæр æрхаудта мæ тыхст сæр, 
Азæбул хидæй, мæ фæлварæн хидæй! 
Доны æртæхтæ мæ цæсгоммæ хауынц, 
Мады рæвдыдæй — æхсызгсндæр рустæн. 
Зары ’мæ хъазы зæрдæбынæй хъал дон. 
Размæ куы скодта йæ фæндаг æдыхстæй, 
Катай нæ кæны, фæйнæрдæм нæ кæсы; 
Раджы дзы айрох, кæм фегуырд, кæм бæсты. 
Райгуырæн хохмæ нæ кæсы фæстæмæ, 
Йе ’зноны бонтæ фæтар ысты цæстæй. 
Размæ — йæ цæстæнгас, размæ — йæ тындзыд, 
Арф-арфид фурдмæ — ныр уымæн йæ арæзт. 
Арф-арфид денджыз — ныр уымæн йæ фысым... 
Уальгаджы хæхтæ ныццарыдтой тынгдæр. 
Арвы сæртæг гæрах хъусты фæныхсти. 
Фесхъиудтон... Цæстæнгас размæ фæуырдыг: 
108 

Рухсы хæрдгæхуыз хал цæстытыл сæмбæлд, 
Цæсты ысмидæг и, зæрдæйы аныхст. 
Катай фæмынæг, мæ зæрдæ фæцырд ис, 
Дзуры мзем риуæй: «гъæйтт, гъæйтт, мардзæ, размæ!» 
Бæрзæй фæкъуырдта, æндон цъæтау, сæры. 
Зæнгтæ, хъандзæлттау, куы фесхуыстой размæ... 
Гъæйтт, уæдæ, размæ, 
размæ ’мæ 
размæ!!! 
1930 аз. 
109 

ЕССÆ* 
Ыссæнды ’мæ уайы, йæ комы фынк калгæ, 
Ызгъоры ’мæ размæ бырсы 
Æрдхæрæны хъал дон, æнусон цъæх Ессæ. 
йæ хъазтмæ куы хоны æрдзы... 
Дæ фæндаг мын раст уа, дæ фæндаг, цъæх Ессæ! 
Дæтты дын дæ уазæг салам. 
Цы фæджих дæ?.. Зонын: ирон лæджы салам 
Ды никуы-ма фехъуыстай ам. 
Ирыстон, уæд Хъулгъа фыд ызнаджы фæрцы 
Уыдысты иу кард æмæ фыд. 
Сæ кæрæдзи фенд иу уыд топпы кæсæнæй, 
Сæ фембæлд та — сар æмæ фыд... 
Уый раджы уыд; ма мыс ды уыцы сау дуджы... 
Ныр абон æрбакæс дзæбæх: 
Цытимæ, хъæлдзæгæй дæ фырттæ сæ кæрты 
Æрбастой сæ уазæджы бæх. 
Сыхагæй хъæуккагæй фæйнæрдыгæй уайынц 
Кард, топп дзы нæ ахсы мæ цæст. 
«С-а-а-л-а-м-а-л-е-й-к-у-м, с-а-л-а-м-а-л-е-й-к-у-м!»— 
Куы хъуысы мæ хъустыл æрмæст... 
Хур хъазы, бон райы дæ хъæдты, дæ хæхты 
* Ессæ — цæугæдон Мæлъхъæлы хохы. 
110 

Ды зарыс, ды кафыс дæ фаг, 
Буц, тасгæ ’мæ уасгæ, аив чындздзон чызгау, 
Нæуæг дугæй айстай тæваг, 
Æз хъусын, æмбарын дæ мæлгъæвзаг абон, — 
Дæ уазæгæн дзурыс дæ цард: 
«Æз бирæ фæцардтæн хæрз сау-сауид калмæй, 
«Мæ сыф-сыф иу хъуысти хæрз дард. 
«Æз бирæ фехъуыстон сылгоймаджы хъарæг 
«Мæ донгуырон бирæ фæбадт 
«Зæрдæхæлд сылгоймаг. Куыдта ’мæ дзыкæзта, 
«Уæлгъæдæй рыуади ’мæ тад. 
«Æз хъазгæйæ ластон йæ сагъæстæ фурдмæ, 
«Мæ худынмæ хъуыстой зæхх, арв. 
«йæ цæстыты ирд сыг мæ дæттыл æфтыди. 
«Ныгæдта йæ Каспи хæрз арф... 
«Фен абон, мæ уазæг, дæ цæстæнгас ахæсс 
«Мæ бæстыл, мæ хъæутыл дзæбæх: 
«Хур уалдзæджы арфæ хæссы ныр мæ размæ, 
«Мæ донгуырон кæрдæг фæцъæх. 
«Ныр Хъулгъа куы гуыры хæрз нæуæг йæ мадæй 
«Саулохаг бæх нал у зынаргъ. 
«Йæ барæг дзы рахызт — æрбацыди хъæумæ, 
«Куы йæм дары трактор йæ рагъ. 
«Топп, кардæй куы цæгъды гъалгъай ныр æфсæнтæ. 
«Нæ кæны фыццагау тæлæт 
«Ир, кæсæджы рæгъау, æмæхсæвæг, бонæй, 
«Фæлтау, уæд фæлтау дæр — мæлæт!.. 
«Кр, Кæсæг, Хъæрæсе, Абхаз, уæд Дагъестан, 
«Æз сидын сымахмæ хъæрæй: 
«Дæларм-дæларм абон æрцæут мæ куывдмæ 
«Æмхуызон — сылæй, уæд нæлæй!!!» 
Хур хъазы, бон райы Ессæйы буц кæмтты. 
Кæуæг Хъулгъа рæзы, нæуæг! 
Мæ салам æрвитын дæуæн æз зæрдæйæ, 
Нæуæг дуджы цардмæ цæуæг. 
Ш 

СЫВÆЛЛОНМÆ 
(Мулдармæ) 
Уалдзæг ралæууыд йæ рады, 
Хур йæ рухс хæлттæ нывæнды. 
Ахуысс; барæвдау дæ мады, 
Уый дæ айрæзын куы фæнды. 
Ахуысс, ахуысс уал æдасæй, 
Зæхмæ ма ма тындз дæ базæй! 
Цард йæ цыды кой нæ уадзы. 
Размæ цард бырсы, ыссæнды. 
Иу, фырбуцæй, зары, хъазы, 
Аннæйы мæлын куы фæнды... 
Ахуысс, ахуысс уал æдасæй, 
Зæхмæ ма ма тындз дæ базæй! 
Мад, рæвдауæг мад — дæ цуры. 
Дауы дын дæ сæр, дæ фæрстæ. 
Уалдзыгон аргъау дын дзуры... 
Макуы байрох кæн йæ хæрзтæ! 
112 

Ахуысс, ахуысс уал æдасæй. 
Зæхмæ ма ма тындз дæ базæь! 
Цæй, мæхицæй дын цы зæгъон? 
Уалдзыгон хур мæ нæ тавы. 
Æрдз мын рахаста йæ тæрхон. 
Зæрдæ аныгъуылди тары. 
Ахуысс, ахуысс уал æдасæй. 
Зæхмæ ма ма тындз дæ базæй! 
Ма-иу мæ ралгъит дæ тыхсты: 
Цардæн у æнцон йæ раттын, 
Барæвдыд та цард нæ быхсы. 
Зон: дæ тыхст, дæ маст дын хатын. 
Ахуысс, ахуысс уал æдасæй. 
Зæхмæ ма ма тындз дæ базæй!.. 
Курын: басгар-иу дæ мæстæй, — 
Кæд нæ фесæфа, — мæ ингæн. 
Æз кæй ацыдтæн нæ бæстæй, — 
Гъе, гъе ууыл-иу фæцин кæн. 
Ахуысс, ахуысс уал æдасæй. — 
Зæхмæ ма ма тындз дæ базæГ.! 
Ме ’ртхутæг-иу дын изæрæй 
Дзурдзæн сусæгæй, мæ уарзон: 
«Макæмæн æркув дæ сæрæй, 
Цард хæст у, — хæцын дзы базон» 
Ахуысс, ахуысс уал æдасæй. 
Зæхмæ ма ма тындз дæ базæй! 
113 

Уалдзæг ралæууыд йæ рады. 
Хур йæ рухс хæлттæ нывæнды. 
Айрæз. Барæвдау дæ мады, 
Уый дæ айрæзын куы фæнды. 
Ахуысс, ахуысс уал æдасæй! 
Зæхмæ ма ма тындз дæ базæй! 
16/1У—1931 аз 
114 

ФÆСТАГ ХЪÆБЫС 
Æрцыдтæн æз дардæй. Бæллыдтæн дæ уындмæ, 
Мæ иубæстон адæм, мæ райгуырæн хъæу. 
Нæ сæгæйдзаг хæдзар, фæзындтæн дæ хуындмæ, 
Фæлæ мæм дæ ракаст нырыонгау нæу: 
Ныссау ис дæ къоиа, дæ рæхыс дæр царæй 
Къæдзтæ-мæдзтæй артмæ нæ тавы йæхи. 
Нæ сæнары мæсыг ныффæлдæхт бындзарæй, 
Дæ уæлхæдзар нал ис бæрзæй быд мæхъи. 
Дæ. быны уыд не ’скъæт. Гыцци уым æвгъæды 
Йæ буц фыртæн бадти, — хъуыды ма кæныс? 
Хъæмпæй уыд йæ лыстæн. Уæд кæвдæсы гæды 
Йæ лæппынтæй хъазыд. Фæтарсти сæ фыс. 
Гыцци дæр стъæлфыд: хъæбул у хæрз адджын, 
Йæ хъæбулы цæигтæ нымæтæй тыхта... 
Нымæт, о цъæх нымæт, куыд-иу уыдтæ кадджын! 
Гыцци дæ сырх зæлдаг йæ фыртæн хуыдта. 
Мæхæдæг дæр абон æрвитын мæ арфæ 
Зæрдæйæ, цъæх нымæт, зæрдæйæ дæуæн! 
Дæ фæрцы куы скастæн бæрзонд хохæй арвмæ, 
Фæхъомыл дæн, цъусгай фиййау дæр ысдæн... 
Хур зилы. Цард ивы... Æрзылдтæн нæ бæстыл. 
Æз ахастон дардыл мæ дыууæ цæсты. 
115 

Цард хъулон-мулонæй æрзылди мæ рæэты: 
Фæкафыдтæн хъазты, хæцыдтæн хæсты... 
Хур зилы. Цард ивы... Ныр абон æрбакæс: 
Мæ цæсгом ныкцъылдтæ, ныггæмæх мæ сæр... 
«Мæ райгуырæн ыскъæт, уыдтæ мын æвгъæдгæс, — 
Сынтæн та мын рафтау дæ тарваз ныр дæр!» — 
Гъе ахæм фæндимæ куы ’рцыдтæн æз дардæй, 
Фæлæ дын куы загътон: нырмæйау нæ дæ: 
Ингæнау мыл уазал æмбæлы дæ цардæй, 
Дæ уындæй нырризы, нырризы зæрдæ... 
Мæ фыдæлты хæдзар, æцæгæлон цæстæй 
Кæрæдзимæ абон æдзынæг кæсæм. 
Æцæгæлон зæрдæ... Æндæр царды хъæстæ... 
Мах царды хæс не ’ккой нæ риуты хæссæм!.. 
Хур зилы. Цард ивы... Мæ райгуырæн хæдзар, 
Нæ астæу куы февзæрд егъау айнæг хох 
Ды аззадтæ фале... Æртондзæн дæ хæлд цар... 
Баба дæр ныссæфдзæн... Дзæгъæл у йæ тох... 
Дзæгъæл у, хæрз дзæгъæл йæ тох, о, бабайæн: 
Дæ цæджындз ныссасти, дæ бындур ысмæиг, 
Цæй лидзæн ма вæййы бабайы æмбайæн, 
Кæм ма йæ фæхæссынц йæ къæхтæ, йæ зæнг... 
Ды аззадтæ фале... Цы ма дын кæндзынæн? 
Нæй амардæн хостæ, нæй асастæн хос! 
Кæд байзæддаг искуы æрфæрса, — зæгъдзынæн: 
«Баба афтæ царди, ныссæфти æд фос!..» 
Ды аззадтæ фале... Здæхын фæстæмæ... 
Здæхын фæстæмæ, нæ сæгджын хæдзар. 
Æцæг ма дын иу хатт зæгъын æз хæстæгмæ: 
«Хæрз бон у! Мæ митæ ныббар мын, ныббар! 
Мæн иннæрдæм айста йæ фæйлауæи цардæн... 
Цæй, чи зоны, искуы ма ’рыфтон дæумæ: 
фæагурынц музеймæ йе ’стæгдар мардæн; 
Æз зонын, — фæдзурдзысты гъеуæд мæнмæ, 
116 

Дæ систы хæлдтыты фæбаддзынæн бирæ, 
Фæкæндзæн мын куырм уыг дæ хабар, дæ кой 
Æрхæсдзынæн музеймæ зæронд «нымд» ирæй 
Æвдисæнæн алцы, цыдæрид зæгъой». 
7/У1—1932 аз. 
117 

ХУР-ФÆДИСОШ 
Мит фæлдзæгъдæнæй 
Уары сау кæмтты. 
Мит, уæд залты мит, 
Бæстæ бамбæрзта. 
Æхсæв, тар æхсæв, 
Бартæм бахызти. 
Дард æрытыдта 
Хæхтыл фæдджитæ. 
* * 
Чындз, хæрз нæуæг чындз, 
Арт æрныуæрста... 
Гæды къонайыл 
Тарф æрфынæй ис. 
Аздзыд буц саби 
Риуыл афынæй 
1 Тугъанты М арæзт нывмæ гæсгæ. Ныв æвдисы, 
1932 азы Арасендайы зæй куыд фæласта, уый. 
118 

Мадæн. Дзидзи дæр — 
Раст йæ былты ’хсæн. 
Уаты чындздзон чызг 
Фыны бахуды. 
Зонын: цæстытыл 
Уайы сау лæппу. 
Бынæй се ’скъæты 
Уæрыкк сæнарыл 
Хъармы батымбыл, 
Кæс, йæ мады цур. 
Мад, фыццагзæддаг 
Адджын астæры, 
Куыд фыс мадæлон, 
Былтæ хъæбулæн... 
Бон рæдзæ-мæдзæ 
Хæхтыл байдыдта... 
Хур йæ фыццаг тын 
Зæхмæ рарвиты: 
«Батав сабиты, 
Батав рæзгæты, 
Рæвдау уарзæттæн 
Ды сæ зæрдæтæ... 
* * 
Хæхтыл Галæгон 
Дардыл акафы. 
Рагъæй раппæрста, 
Кæс, йæ уæлæфтау. 
119 

Мит, уæд эалты мит 
Рæгътæй фескъуыди... 
Кæс: Арасенда, 
Ам уыд, — атар ис!.. 
Хур йæ дыккаг тын 
Тагъд-тагъд рарвиты, 
Тагъд-тагъд рарвиты 
Уæд фæдисонæн: 
Гъæйтт, Къуыдаргомы 
Кæн фæдисы хъæр: 
Баци царæфтыд 
Хъæу Арасенда. 
Зæгъ тагъд: Джуссойтæн 
Абон хуримæ 
Ой, сæ быны хъæр 
Арвыл сæмбæлди!.. 
Фæндыр, хъисфæндыр 
Зæйы баниуы.1 
Риуы аныхсы, 
Зæрдæ ампылы. 
Цæстæй цæстысыг, 
Ноджы тугхæццæ, 
I Уыдис ахæм æгъдау, æмæ зæйластыты агургæйæ, 
зæйыл фæцæгъдынц фæндыр; ахæм мæнгуырнындзинад 
ис æмæ, дам, мард кæм уа, уым фæндыр хъæр нал фæ- 
кæны. 
120 

Кæны ’хсæрдзæнтæ, 
Уайы гагатæй. 
Фæкдыр, хъис фæндыр 
Зæйы баниуы. 
Тар цæст, тар æрфыг — 
У йæ амонæг. 
Тар цæст, тар æрфыг, 
Рыст, æргъæвст уырзтæй 
Хъистæ алхъивы 
Хъистæ фæндырæн. 
Кæрц, йæ къæрит кæрц 
Тасæй бампылдтæ. 
Дыстæ — саджилтæ. 
Худ ныппака ис. 
Цæстыл цæстысыг 
Хъызты асæлы. 
Чъиутæ — уадултыл, 
Хуыз — фыдохзæрдæ. 
Адæм — комвæдйс — 
Уайынц зæрондмæ, 
Куыд сывæллæттæ 
Мадмæ гага ’нхъæл. 
Сæр æркъул кæны, 
Хъусмæ бахæссы 
Фæндыр тагъдгомау 
Æмæ байхъусы. 
Кæд фырдиссагæй 
Уырзтæ фемгъуыйынц 
121 

Æмæ фæндырæн 
Йæ ниуд фескъуыйы, — 
Уæд йæ хæд уæлвæд 
Зæронд фестъæлфы: 
«Тагъд, æрбелдзæф кæн, 
Тагъд, æрбелдзæф кæн!..» 
Хур йæ фæстаг хал 
Хæхтыл айвæзта, — 
Сынтмæ бахызти 
Уæд нæ чындздзон чызг. 
Мад... куы йæ зоныс: 
Дысон хуыссæны 
Дардта буц фыртæн 
Уый йæ хъарм дзидзи. 
Гъе, раст уыцы мад, 
Кæс, æд сабитæ 
Зæйыл бакæндзæн 
Ныр æхсæвиуат. 
Чындз, нæ нæуæг чындз! 
Дысон артдзæсты 
Абон райсоммæ 
Зынг бæргæ тъыста, 
Фæлæ атар ис, 
Фæлæ ахуыссыд, 
Хъазгæ, худгæйæ, 
Ныр йæхи зынг дæр. 
122 

Гæды къонайыл 
Хъарм бæргæ хуыссыд, 
Ныр ын миты бын 
Хуыссæн уалдзæгмæ. 
Фыс æд урс уæрыкк... 
Фæдис сараздзæн 
Ахсæв салд мæрдтæн 
Ныр мæрд æхсæвæр... 
Дымгæ баниуы 
Кæмтты, сау кæмтты. 
Ирыл айхъуысы 
Дард йæ фæдис хъæр: 
«Хъæу Арасенда 
Абон бабын ис, 
Абон Джуссойтæ 
Фесты царæфтыд!» 
1933 аз. 
123 

НÆ ТÆРСЫН ÆЗ 
Нæ тæрсын æз дæуæй, мæлæт, уы& зо1|1 
Ис бирæ, бирæ низтæ — рын, уæд сон. 
Цыбыр у цард, — уæддæр 
Куы ивы фæлтæры — фæлтæр. 
Æрдэы кæд никуы халы тох, 
Мæнæй уæддæр нæ кæны рох: 
Уыдзæн, уыдзæни цард. 
Кæд а зæххæн — 
Уый зонын æз бæлвырд 
Æмæ хъæрæй зæгъын мæ дзырд — 
Хæрз бирæ нæу йæ дуг, — 
Уæддæр уыдзæни цард, хæстæг уа, дард. 
Æцæг, пигмейтæ ис хæрз бирæ, арæх. 
Нæуæг уард митыл дæр нæ уадзы фæд сæ къах, 
Мæлæт сæтты гъе, ахæмты ’мæ а зæхх 
Ныхъуыры уыдоны æнцонæй. 
Ах! 
Цæй мæгуыр у пигмей!.. 
Нæ дæн æз ахæмтæй, нæ дæн! 
Мæ фæд, — хæрз арф æмæ уæрæх — 
Зындзæн, Ирыстон, зон, дæ риуыл. 
Æууæндын абон æз мæхиуыл — 
Æмæ мын нæй мæлæн. 
124 

Фыцы мæнæн мæ туг. 
Æрмынæг уæвæн нæй гъеуымæн риуы. 
Мæ тугдадзин мæнæн — æгæрон. 
Æгæрон тыгъд — мæ зæрдæ. 
Нæй, нæ чиуы 
Мæнæн мæ къах, 
Æнусты сæрты йæ куы айсын размæ, уæд. 
Нæ уырны мæн мæлæт. 
Æмгæрон 
Нæ цæуы абон, зон, мæ сæрмæ, — 
Куыд фæнды дзурут-иу сымах, — 
Мæлæты кой. 
Æз зонын — цæуæт 
Мысдзæни мæн. 
Зыидзынæн æз йæ хъæрмæ. 
Нæ бауромдзæн ннгæн мæн, 
Ныссæтдзынæн мæ чырыи! 
Ысуикаг дуг уыдзæн мæнæн лымæн... 
Нæ дæн, нæ дæн, зæронд Ир, æз дæ зарæг: 
Фæстæмæ æз мæ фыны дæр «æ бырын. 
Кæд хаттæй-хатт ды фехъусыс мæ хъарæг, 
Уæд-иу уый зон—æндæр мардыл фæкæуын. 
Æндæр вæййы мæ низ, фæлæ дын æй нæ зæгъын... 
Фæзынут, цæй, кæмæн у размæ 
Йæ цæстæигас, йæ каст! 
Цæуын уæ разæй æз, 
Ныхасмæ 
Æз нал хæссын мæ хъаст... 
Æрцу, о нæуæг Ир! 
Уæрæх—мæнæн мæ риу, парахат риуы зæрдæ. 
Æрцу æмæ йæ цъир! 
Æрцу æмæ йæ цъир — 
Æз байтыгътон мæ тæрттæ! 
125 

У ФАДАТ — АРАЗÆГ!.. 
У фадат — аразæг! 
Зындгонд у уый мæнæн. 
0! 0! зындгонд. 
Зæгъын æй æз хъæрæй... 
Хъæрæй... Кæй сайын ныр? 
Цæмæн? 
Хъæрæй... 
Сæнттæ цæгъдын, сæрæй. 
Уæдæ цы, цæй æндæр? 
Кæдæм хъуысы мæ хъæр! 
Кæдæм, кæдæм? 
Фылдæр фæуæд — дæумæ, 
Нæ Ирыстон... 
0, сар фæуа мæ сæр: 
Æмæ дæумæ уæд алы бон сæумæ 
Нæ уасæджы хъæр дæр 
Куы фехъуысы дзæбæх. 
Дæ арæнтыл æмбойны лæг 
Куы разилдзæни æвæлладæй, дзæбæх — 
Лæг, — фистæгæй, рæуæг!.. 
Ды дæ уый, ды, 
Ды ныхгæдтай мæ хъуыр, 
Мæ дзыхыл, истори, 
126 

Ды хæцыдтæ нырмæ! 
Дæ уæзæй бампылди мæ гуыр, 
Ды ссæстай мæн бынмæ! 
Уæдæ цы уыд æндæр: 
Мæ риуы судзы арт, 
Æхсиды туг, мæ туг 
Æмæ мæ хоны дард. 
Фæйнæрдæм тарф фæлгæсын æз, 
Ныгъуылы арф мæ цæстæнгас æдзух 
Йæ риуы æрдзæн. 
Æз пæлæз 
Мæхицæн бахуыдтон йæ тынтæй хурæн. 
Ссыдтæн æз бæрзонд, бæрзонд. 
Сæрибармæ — мæ сидт. 
Фæлæ мæ дзурæн 
Нæй. 
Бырсы, ссæнды зонд, 
Мæ зонд, — лæджы зонд, — тыгъды размæ. 
Фæлæ цы?! 
Гоби... гоби — нæ, 
Фæлæ мæ дзырд... 
Нæ, нæ, фæкæнын дзургæ дæр 
Уæ фарсмæ, 
Мæ иубæстон адæм. 
Æрмæст нæ хъуысы дард, 
Сымахæй дарддæр ын 
Нæ уыд цæуæн мæ дзырдæн. 
Историйы фæндæй тыхсти йæ рæзты цард. 
Æмæ цы у истори, цы?! 
Кæй арæзт у, — зæгъæд-ма, цæй! 
Нæ сæвзæрди лæджы фырты фæрцы? 
Уæдæ кæцæй æрцыд, кæцæй?! 
Лæг уыд, 
лæг уыд 
йæ аразæг, йæ кæнæг! 
127 

Уыдис фæлтæр, — фæуæлахиз йæхæдæг. 
Ныууæрста тынг лæджы 
æмæ йе ’знаджы 
Ыскодта уый лæгæн. Фыдмитæ 
Фæкодта алы ран йæ фаг. 
«Ир» адæмæн ысхуындысты сæ иутæ, 
Сомих, гуырдзы, кæсæг, уырыс... 
Кæрон сын нал ис, нал, 
Цу, се ’ппæты мын мыс! 
Дунейыл адæмтæ, æвзæгтæ цал ис, цал!.. 
Фæдæн дзы иу къордæй æз дæр. 
Æрцыд истори хорз йæ цъыф къæхтæй мæныл, 
Фæхицæн ме ’взаг. Дард мæ хъæр 
Гъе, уымæи не хъуысы, гъе ныр. 
Фæлæ ис дуг æппæтæн дæр, уый зон! 
У ивгæ алцы дæр æрдзы. 
Æрзылди дуг. Йæ бартæ райста ам ирон, 
Йæ бæсты цард æхсиды ’мæ фыцы... 
Дæс — азтæй не ’сты бирæ, 
Æрцыди царды бирæ ивд æрмæст. 
Истори кусæг у ныр ирæн. 
Æрттивы, хурау, дардмæ дæр йæ цæст... 
Æз зонын хорз: мæ байзæддаг мæнæн 
Хъæрæй, хорз хъæрæй кæй дзурдзæни дзæбæх 
Ир, кæсæг, иннæтæ — уыдзысты фаг лымæн 
Сæ фæндаг размæ у 
рæсуъд æмæ уæрæх... 
О, рæзут, цæй, нæ бæстæ ’мæ нæ цæуæт! 
Хæдбар у Ир фæллойгæнæг дæс азы. 
Уæ фидæн азтæ уыл 
Дзæбæхдæрæй æрцæуæнт. 
Æмæ уыдзæни уый: — 
Кæсут-ма — хур мæм хъаэы!.. 
У фадат — аразæг! 
Мæнæн 
128 

Нæ айхъуыст дард мæ хъæр: 
Мæ фадат бар нæ радта. 
Нæй гæнæн! 
Сымахæн у, уыдзæн уæ дуг æндæр. 
Фæллойгæнæг дзыллæ æппæт 
Уыдзысты, зонын æз, æмæвзаг сом... 
Мæ ныхæстæ-иу сын фæкæнут уæд. 
Уыдзынæн семæ зондæй... Зæгъут-иу сын мæ ном 
129 

Æрцыд, æртахт нæ цъæх уалдзæг, 
Нæ цъæх уалдзæг, нæ худæндзаст. 
Хъус, рудзынгæй æрбафсæрста 
Бул-булы зард уæрæх... 
Кæс, зæрватыкк, — нæ буц уазæг, — 
Йæ базыртæй ысхъазыди. 
Ысулæфыди хъæд. 
Нæ бæрз бæлас нæ кауы раз 
Иæ цæссыгтæ куы асæрфта, 
Иæ цæссыгтæ куы асæрфта, 
Куы ныттылдта йæ сæр. 
Хæххон уддзæф, фæлмæн уддзæф 
Рæвдауæгау куы расæрфы 
Иæ уадултыл йæхи. 
Хæххон уддзæф, фæлмæн дымгæ, 
Кæс, нæзытыл куы сæмбæлди, 
Куы сæмбæлди, куы ныууыгъта 
Гъе, уыдоны тыхджын. 
Сæ мæрдхуыссæг куы астъæлфыд, 
Куы асхъаудтой сæ цæстытæ, 
Сæ цæстытæ рæвдзæй. 
Хæрис тала нæ донгурон 
130 

Йæхи нымæры бахуды, 
Къæдз-мæдзытæ куы авæййы, 
Ысраст оæйны нæуæг. 
Уый хуримæ тын нывæнды, 
Уый уалдзæгæй рæвдыд исы: 
Ма йыл бахуд, ма! 
Йæ мæнгдзæстæй, кæс, ферттывта 
Æвзистæнгас цыллæ къуыбыр — 
Йæ хъæбул у, гъе, уый! 
Нæуæг улæфт, нæуæг уынæр 
Мæ рыст хъустыл куы сæмбæлы, 
Куы сæмбæлы, куы ацæуы 
Мæ къабæзты мæнæн... 
Тæхудиаг, ныр фаг цæнгтæ! — 
Мæ хъæбысы куы ныттухин, 
Нæ буц уалдзæг, æз дæу!.. 
Æрцыд, æртахт нæ цъæх уалдзæг, 
Нæ цъæх уалдзæг, нæ худæндзаст. 
Æгас нæм цуай, æгас нæм цуай! 
Дæ сæрвæлтау — мæ сæр! 
1935 аз. 
131 

УАЛДЗÆГ 
Кæс, æркæс, нæм хур; 
Тав нæ, батав нæ— 
Арвæй тар мигъты 
Дымгæ асырдта. 
Уалдэæг рудзгуытæ, 
Дуар æрбахоста; 
Дард йæ аромат 
Бæстыл апырх нс. 
Зымæг, тарф зымæг 
Цæстыл ауайы, — 
Зæрдыл атыхсынц 
Ныр йæ сау бонтæ. 
Уынын, абонау: 
Уæртæ Къасара 
Митæй сæхгæдта, 
Уад дзы баниуы. 
Уым мæ фыды фæд 
Ахсынц цæстытæ. 
132 

Галтæ, сау галтæ 
Тулынц галуæрдон. 
Бастад сау къобор, 
Атылд хъила гал. 
Тулы сынæгæй 
Уæрдон зæронд лæг. 
Уалæ Галæгон 
Пæлæз раппæрста: 
Кæмттæ бахгæдта 
Зæй — мæлæты ’мбал. 
Лидзы зæронд лæг — 
Уд зынаргъ куы у... 
Фадхос... æрчъитæй... 
Къæхтыл атыхсы... 
Нæ( Уый раджы уыд, 
Уый фыдфын уыдис!.. 
Фесæф, тарф зымæг, 
У ды ме ’нæуынон! 
Уалдзæг, рагуалдзæг, 
О, дæ фæхъхъау уон? 
Зæрдæ айтынг ис, 
Зон, дæ уддзæфæй. 
Кæс, æркæс нæм, хур, 
Тав нæ, батав нæ: 
Арвæй тар мигъты 
Дымгæ асырдта!.. 
3/Ш—1933 аз. 
133. 

Бонтæ бонты фæдыл уайынц, 
Бонæн бон дæтты йæ цард; 
Ингæнмæ лæджы куы сайынц, 
Фæлæ ма кæн ды æнкъард: 
Кæс, дæ мад куы бады къуымы, 
Къодах, зокъо у бынтон. 
Цæстæй развæндаг нæ уыны, 
Батар ис, бецау, йæ бон. 
Раст йæ тæккæ раз ис авдæн, — 
Уым хуыссы, цæра! — дæ фырт; 
Се ’ппæты кæстæр у авдæн; 
Кæм! — Нæма хъуысы йæ дзырд, 
Фæлæ худы æмæ хъазы, 
Къухтæ тилы, уæдæ цы! — 
Зæхмæ, кæс, йæхи ивазы, 
Авдæны хъæдыл хæцы. 
Уымæ уалдзæг зары, худы. 
Уын дæр уалдзæгмæ тындзы. 
Зæронд æм кæны тæхуды, — 
Бонты хус хал ма хынцы... 
Кæс, ис тулдз бæлас дæ цуры, — 
Астæуæй — мæра, хырыз. 
134 

Ницæмæй уал домы хуры. 
Уалдзæг нал ивы йæ хуыз. 
Фæлæ раст йæ тæккæ фарсмæ 
Ног тала фæзынди — кæс. 
Уый æнæмæнг азæй-азмæ 
Тынг рæвдзæй хæсдзæни рæз... 
Буц мæнæуы нæмыг зæххы 
Бамбыд; бампылди йæ цъар, 
Фæлæ хур куы ’ртава рæгъты — 
Фендзынæ йæ хъусы ’взар... 
Цæй, цы дын дзурон, цы, бирæ! — 
Æрдзы ивгæйæ у рад! 
Цард дæм сиды; цæй, хур, цъир æй, 
Базон, бамбар ын йæ ад... 
Кæд, куыд ахиэай къæсæрыл, 
Уый нæма зоныс, миййаг, 
Рацу уæд, мæ хур, мæ фæдыл — 
Бацамонон дын фæндаг. 
1935 аз. 
135 

ЧЫЗДЖЫ ЗАРÆГ 
Раджы бадаг, раджы фестаг — 
Буц дæн æз мæхицæй: 
Рухсзæрдæ сау чызг, уæнгрæуæг, 
Ницы мæм ис низæй. 
Раджы бадаг, раджы фестаг — 
Кусы бригадирæй. 
Уарийы ’нгæс, арвы фæринк, — 
Уый рæвдыд у Ирæй. 
Рагуалдзæджы буц быдырыл 
Азилдзыстæм иумæ. 
Царды цин нæ куысты уæлхъус 
Цъирдзыстæм нæ риутæм... 
Уæлæ къалиуыл йæ къайæн 
Булæмаргъ куы зары... 
Циу, цы, булæмаргъ, дæ зарæг, — 
Бавзар-ма Æхсары!.. 
Раджы бадаг, раджы фестаг — 
Кусы бригадирæй. 
136 

Уый хынцы мæнæн йæ хъару 
Нарст мæнæуы ’фсирæй. 
Раджы бадаг, раджы фсстаг — 
Куыст ын тых нæ ары... 
Бирæ цæра, ма амæла, 
Уарзын æй, — Æхсары!.. 
10/1У—1936 аз. 
137 

ЛÆППУЙЫ ЗАРÆГ 
Бон фæтынг ис, хур кæсы, 
Ой-дæ, ори-ра! 
Фест-ма, чызгай, быдырмæ 
Рацу, рауай-ра! 
Хуымтæ бауыгътой сæ сæр; 
Базарыд сæм цъиу. 
Хуры даргъ хæрдгæ хæлттæй 
Айдзаг вæййы риу. 
Уддзæф, уарзонау, йæ пъа 
Дкдинæн дæтты. 
Зæрдæ, рухс зæрдæ, мæ бон, 
Царды зын сæтты. 
Мах дæр акусæм, уæдæ, — 
Тагъддæр рауай, рай! — 
Чызджыты хуыздæр Косер, — 
Бирæ мын цæрай!.. 
5/У1—1936 аз. 
138 

ФЫДОХЫ БОН 
(Орджоникндзе Сергойы мардыл) 
«Уый æвиппайды, 
Зæгъ, цы фенкъард дæ, 
Ды, мæ гуырæн зæхх — 
Урссæр, урсдзыкку? 
Каес, уæд зарынæй 
Ды куы не ’нцадтæ, 
Дард дæ колхозты — 
Кафт, уæд цины хъæр. 
Æви бацыди 
Тас дæу искæмæй? 
Ие дæ буц цардæн 
Тæрсыс айсынæй?» 
«Нæ, мæ буц хъæбул, 
Тас мæ ницы ис, 
Рæвдз, цæттæ куы дæн 
Æз фыдызнагмæ. 
Раст, кæд æй фæнда, — 
Уæд мæ домбай къух 
139 

Уымæн байхалдэæн, 
Зон, йæ риувæйнæг. 
Фæлæ, буц хъæбул, 
Æэ фыдохджын дæн: 
Абон рог эфир 
Уац æрбахаста: 
«Мæлæт — дурзæрдæ — 
ОА, дæлдзæх фæуа — 
Махæн н’ахсджиæгтæй 
Иуы аскъæфта»... 
«Ды дзæбæх, мийАаг, 
Кæд нæ базыдтай, — 
Чи уыд амæлæг, 
Чи, Ирыстонæн?» 
«БаАхъус, ракæнон 
Æз хæрз цыбырæй 
Уымæн йе ’мбисонд 
Абон аргъауау: 
Уыд æнтъыснæг бон, 
Уад-иу баниудта, 
Хурыл хурхортæ 
Кодтой уыцы гуылф. 
Ме ’знаг абухта, 
Раст цъаммар сырдау, 
Бон, æхсæвæй уа, 
Фаг мæ буц риуыл. 
ОА, куыд рæдывта 
УыА мæ урс дзыкку! 
140 

Ой, куыд мыл цыдн 
Уый йæ цъыф къæхтæй! 
Фæлæ, — о амокд — 
Арв куы ныннæрыд, 
Æмæ сахъ Серго 
Ам куы ’рбалæууыд! 
Циу, цы д’арвы нæрд! 
Ды куы кастаис, 
Уый йæ цæхæртæ 
Ам куыд ыскалдта! 
Сау мигъ апырх ис, 
Сау мигъ атар ис, 
Æмæ худгæ хур 
Арвыл бахъазыд 
Тавы уыцы хур 
Мæн йæ хъарм тынтæй 
Фестад дидинæг, 
Кæс, мæ фидар риу. 
Кæд бæстондæрæй 
Фæнды базонын 
Дæу Сергойы ном, 
Чи уыд, цавæр уыд, — 
Уæд, мæ буц хъæбул, 
Бафæрс Уазайы,— 
Урссæр ракæндзæн 
Дæуæн аргъæуттæ. 
Кæннод Тъепыле, 
Йе Хъæриуы хох, — 
141 

Уыдон хорэ зонынц, 
Чи уыд амæлæг. 
Терк та ’ппынæдэух 
Зары зарджытæ 
Сахъ лæг, сахъ гуырдыл 
Раст сæдæ дзыхæй. 
Ды дæр баифтындз 
Ныр дæ хъис фæндыр 
Æмæ зарæджы 
Зæгъ Сергойы ном. 
Карзæй бафæдэæхс 
Ды мæ цæуæтæн, — 
Мысæнт алкæддæр 
Уыдон сахъ лæджы. 
Уый хъæсдарæгæн 
Радта рæстæгæн, 
Зон, йæ цырын риу, 
Бархи, уарзонæй. 
Æмæ рацагъта 
Рæстæг арæхстгай 
Ног цард — дидинæг, 
Ног цард — хуры тын. 
Дардзæн уыцы цард, 
Къорд, сæдæ азты 
Арф йæ дадзинты, 
Зон, Сергойы ном. 
Цæрдзæн уыцы ном 
Нау, хæдтæхæджы, 
142 

Трактор, пиккеры, 
Дизель, амлеры. 
Дзурдзæн уыцы ном 
Кæрдæг, хоры ’фсир, 
Кæрдæг, хоры ’фсир, 
Хæсты, фынджы цур!» 
1937 аз. Мæскуы. 
143 

САБИТЫ ЗАРÆГ 
Уалдзæг æрцыди, хъазы, 
Хур нæм йæ тынтæ уадзы — 
Батав нæ, батав дзæбæх! 
Хъæдбынæй мæргътæ зарынц, 
Хъæлдзæгæй дæттæ уайынц, 
Дидинæг фестади зæхх. 
Атахти, нал зыны сынт, 
Уæртæ гæлæбу фæзынд — 
Уалдзæджы хъæбул — сæнт сырх. 
Уалдзæгæн зарæг зарæм, 
Уалдзæджы буц ном арæм — 
Уалдзæгæн йе ’рттивгæ дыргъ... 
Уалдзæг æрцыди, хъазы, 
Хур нæм йæ тынтæ уадзы, 
Батав нæ, батав дзæбæх! 
6/У—1937 аз. 
144 

ХЪАРА-ДАГЪЫЛ 
Цыдтæн æз ардæм, 
зын уыдис фæндаг, 
Зын уыдис, зын! — 
Хъуыдис-иу хилын, 
хъуыдис ызгъорын, 
Кæм та — лæсын. 
Ысцæйхылд арвыл, 
куырм куыдзау, сабыр 
Уæд тарæй мæй. 
Мæ хид мæ ныхæй 
куы тагъди зæхмæ... 
«Ыздæхон, цæй!» — 
Дзырдта-иу хат’гай, 
гъе, афтæ зæрдæ, — 
Уæддæр цыдтæн... 
Ысцыдтæн. Хохæн 
йæ цъуппыл бадын, 
Кæсын бынмæ: 
Дæлыйау денджыз 
ныгуылы тары, 
Бæллы мæнмæ: 
Ам уддзæф риуы 
рæвдауы, мадау, — 
145 

Æвдадз у раст, 
Мæй рахызт тарæй, 
æмæ куы скодта 
Мæнмæ йæ каст. 
Салам алейкум, 
салам, о рухс мæй! — 
Хæрдгæ — дæ тын. 
Дæ сыхаг бадæн; 
ды бæстæн сафыс 
Сæ сон, сæ рын... 
Фæнды мæ уарзын, 
фæнды мæ зарын — 
Мæ риуы — цин. 
Цæй, бавдæл, байтау 
ды уый нæ бæстыл, 
Æхсæвы ’хсин!.. 
0, де’хсæв хорз уа, 
Хъара-дагъ рагон, 
Мæ фысым буц! 
Дæ арæхст зарæг 
куы ахсы ахсæв 
Мæнæн мæ хъус. 
Дæуыл у ауыгъд 
Эолы фæндыр, — 
Бæлвырд, бæлвырд. 
Фæрнæй йæ дарай, 
цæмæй йыл хъаза 
Дæ чызг, дæ фырт! 
Коктебель. 
20/1Х—1937 аз 
146 

ХЪЫРЫМАГ ÆХСÆВ 
Сабыр... Уддзæф 
нал ныдзæвы зæххыл, — 
Хъара-дагъы 
бамбæхсти ЭолЛ 
Мæй — æрхуы тас — 
ратылд уæлæ рæгътыл, 
Хъæдыл акæс, 
байтыдта йæ хор, — 
Хор — æвзист хор, 
цæй, уæд та йæ ссад дæр 
Хонæм, мæйы, 
мæйы та — куырой... 
Денджыз ахсæв — 
ног чындзæй æнцаддæр. 
Денджыз ахсæв 
нал кæны сæргой. 
Кæс, куыд хъазы 
мæимæ, кæс, хъал дон; 
Кæс, куыд найы 
мæйы тын йæхи! — 
1 Гречъы мифологийы — дымгæйы бардуаг. 
147 

Цыма донæй 
исы ахсæв хъалон, 
Дон та — цыма 
ахсæв дзы куывд и: 
Дардыл тауы, 
дардыл уый йæ тæмæн, 
Хъал у денджыз 
йе ’згъæрæй — æндон... 
Денджыэ, ма хæр 
ды дæ куывд æнæ мæн: 
У мæ риу дæр 
де ’рфæн, мæ хур, зон! — 
Ахсæв сабыр 
бадын æз дæ цуры, 
Ахсæв сабыр 
фæндтæй дзаг у риу — 
Дардмæ зæрдæ 
хъæбулимæ дзуры... 
Фæлæ сауцæст, 
сауцæст хъæбул циу! — 
Сомбон дымгæ 
де ’тæрттыл куы схъаза, 
Былыл уылæн 
абухæг куы суа, 
Ды фырмæстæй 
арт, цъæх арт куы суадзай — 
Гъе, уæд мæм-иу 
бакæс, денджыз, ба!.. 
Коктебель. 
21/1Х—1937 аз. 
148 

ÆНДÆР ХЪУЫБАДЫ 
«... Куырмæй фæстæмæ 
Æрцыд нæ хъæумæ 
Зæронд Хъуыбады..» 
Къоста 
Сæрдæй, зымæгæй, 
Ыстонг, бæгънæгæй 
Æххуырсты хатти. 
Куывды, хæрнæджы — 
Æртгуыз, фæздæджы 
Дæлыйау бадти. 
Ысхуыст — сыхагæй, 
Æфхæрд — мыггагæй, — 
Нæ йын уыд хион. 
Уæд та фыд рыстæй, — 
Æрцыди куыстæй 
Сæхимæ иу бон 
Æмæ хæдзары 
Кæрдзын нæ ары — 
Кæм уыд йæ кæнæг?! 
Хъуыдыты ацыд: 
Йæ цæстыл хъазыд 
149 

Æфсин æд зæнæг. 
Фæлæ цы кæна, 
0, сар — йæ къона! — 
Ирæд кæм ары?! 
Химаны фыртæй 
Фæззæгмæ дзырдæй 
Дæс мæрты дары; 
Дыууæ æрчъихор 
Нæ тæнджын Джиор 
Фæткыл кæм дæтты! — 
«Хуымон мын рацу... 
Цæй, иу бон цас у 
Куыстуарзон сæрды!..» 
«Фæлидзон», — загъта, 
Йæ къуым ныууагъта 
Фæззæджы дуарыл. 
Æнудæс аздзыд — 
Быдырмæ рацыд 
Уæд номдзыд Нарыл. 
Иры быдырты 
Бындзджын тæрфыты 
Кæм нæ фæкуыста?! 
Тугъанты рæгъау, 
Хъуымиаг лæгау, 
Лæвар фæхызта. 
Ирæй дæр ацыд, 
Туапсмæ1 афтыд 
Фæндаджы куыстмæ; 
Иæ фæтæн риуæй, 
Иæ уыргты фиуæй 
Уым сыджыт марзта, 
Хæрæгуаргъ дуртæ 
ч 1912—1914 азты Туалты фæсивæд цыдысты Туапсы 
фæндаджы куыстмæ. 
150 

Æнæхъæн суткæ 
Æккойæ хаста... 
«Нæй, ам дæр — ницы!» 
Мæстæй ысризы — 
Кæсы йæ мыздмæ... 
Сыбыр... Бодайбо* 
Фыссы йæм Габо... 
Фæцыд Сыбырмæ. 
Куы гæрста шахттæ, 
Сызгъæрин къахта; 
Тыхстæй — йæ хъуырмæ; 
Айдагъ кæрдзынæй 
Гъе, уыцы зынтæй 
Йæ фаг нæ хордта. 
«Нæй, ам дæр ницы!» 
Фæстæмæ лидзы... 
Сæргой фæкодта: 
«Кæдæм фæстæмæ?!» 
«Кæцы бæстæмæ?!» 
Æфсæддон бацн!.. 
Карпаты хохы 
Æлдæртты тохы 
Иæ туг фæкалди... 
Æлдар лæбуры, 
Хæст, тох куы куры, 
Къæхтæ йыл базад... 
Фыд дуг, фыд бирæгъ 
Нæ хæссынц бирæ — 
фыдæлтæй баззад, — 
Æлдарыл абон 
Ыскодта саубон — 
О, рæй-дæ, рæй-дæ! 
* Иры фæсивæд революцийы агъоммæ арæх цыдысты 
куыстагур Бодайбойы сызгъæрин къахæнтæм. 
151 

«Карпаты хæхтæй, 
Германы хæстæй 
Нæхимæ гъæйдæ! — 
Уым хæст ыстынг ис, — 
Мæгуыр ыззынг ис — 
Æлдары судзы!» 
Дон, Бургустанæй! 
Сырх партизанæй 
Кæм нæ тылд туджы!.. 
Йæ цонг нæ фæллад, 
Иæ кард нæ фегад 
Хæсты быдыры. 
Иæ зæрдæ зарыд, 
Иæ туг-иу хъазыд 
Иæ фидар гуыры. 
Иæ цæстыл уади, 
Йæ размæ тахти 
Сæрибар фæллой. 
Цагъайраджы дуг, 
Æбузнæй калд туг — 
Уæ, дæлдзæх фæой! — 
Куы фæтар ысты... 
Сæрибар куысты 
Дæ хъару равдис!.. 
Куыстмæ бæлгæйæ, 
Куыстмæ тындзгæйæ> 
Хæрдмæ-иу хаудис... 
Æмæ фæстæмæ 
Æрцыд нæ хъæумæ, 
Сырх орден — риуыл... 
Иæ ном куы хъуысы 
Хъазуаты куысты 
1 Бургустаны урсгвардионты ныхмæ хæсты уыдысты 
ирон фæеивæдæй бирæтæ. 
152 

Нæ Ирыл иууыл... 
Сæрдæй, зымæгæй 
Фæлыст, хъæлдзæгæй 
Колхозы кусы. 
Фæсгуыст фæзары 
Æмæ рæвдауы 
Иæ цот, йæ усы. 
Изæрыгæтты 
Кæсы газеттæ, 
йе — клубы бады... 
Иæ ном ын базон — 
Хуины мæ уарзон 
сÆндæр Хъуыбады». 
6/1Х—1937 аз. 
153 

* 
Уалдзæг æрбалæууыд кæрты, 
Цинæй æлвасы мæ тæртты. 
Рацу-ма, рацу, мæ уарзон, — 
Уалдзæг кæй æрцыд, уый базон, 
Базон æмæ дæ æз уарзон, 
Уарзон дæ æмæ иуазон 
Царды суадонæй фаг дон. 
Уалдзæг нæм бæласæй дзуры — 
Зымæджы фынты куы суры. 
Гъæйтт, мардзæ, лæппу, цы фæдæ! 
Булæмаргъ зары нæ хъæдæй, 
Зары ’мæ сиды фæсвæдæй: 
«Ма-иу фæтæрс, хур, ызнагæй, 
Ма-иу фæтæрс, хур, ызнагæй!» 
Уалдзæг нæм быдырæй сиды — 
Цард дзы, фæкæс-ма, æхсиды. 
Рацу-ма, рацу, мæ уарзон. 
Царды цин демæ нуазон, 
154 

Рувгæйæ талайау тасон. 
Нартхæртты хуымтæ ныффасон, 
Уый фæстæ демæ фæхъазон!.. 
Уалдзæг нæм зары ’мæ зары, 
Дидинæг къухы куы дары. 
Рацу — æрбайсæм æй риумæ; 
Бæсты æрхонæм нæ зиумæ, 
Хадмæ æрсидæм, уæд Хиумæ. 
Хадмæ æрсидæм, уæд Хиумæ,! 
Саразæм уалдзæггуывд иумæ!.. 
Гъæйтт, мардзæ, лæппу, цы фæдæ — 
Булæмаргъ зары нæ хъæдæй! 
Уалдзæг нæм бæласæй дзуры. 
Уалдзæг фыд фынты куы суры; 
Уалдзæг нæм быдырæй сиды — 
Цард дзы, уым быдыры, — ’хсиды; 
Уалдзæг нæм зары ’мæ зары, 
Дидинæг къухы куы дары!.. 
17/Х1—1937 аз. 
æмæ Хиу — адæмы мыггæгтæ, цæрынц Арв 
155 

Æмæ зарыд булæмаргъ нæ донбыл, — 
Уым бæрз бæлас, — урсзæнг, дондзæст зади: 
«Ам ызнон 
тъæнджытæ кодта уазал, 
«Ам ызнон 
чырс бадти зæххыл, хихтыл, 
«Ам ызнон 
ды дидинæг нæ уыдтай, 
«Ам ызнон 
йæ холы хордта бирæгъ!». 
Хъуыстон, хъуыстон ноджыдæр æз зардмæ, 
Æмæ зарыд булæмаргъ нæ донбыл: 
«Ам дæ фыд 
ызнон хъуынтъызæй бадти, 
«Дымгæ хъазыд 
зæрондæн йæ тæрттыл, 
«Дымгæ фаста 
тонгæ уырзтæй зачъе, 
«Кæрц — йæ къæрит — 
уыд æмпъызт тæбынæй, 
«Уад æвæрдта 
кæрцы ’мпъызты миттæ, 
156 

«Къæхтыл æрчъи, 
О, дæ фыдæн йе ’рчъи 
Ой, куыд ныссалд! 
Фадхос зæххыл ласта!..» 
Хъуыстон, хъуыстон ноджыдæр æз зардмæ, 
Æмæ зарыд булæмаргъ нæ донбыл: 
«Ам ныр хъармæй 
бафсæст бæлас, — базон! 
«Ам чырс нал ис — 
тауы хур йæ хæрдгæ! 
«Æрдз йæ гауыз 
дидинæгæй уафы — 
«Уый æфсады 
царды хосæй, — базон!» 
Хъуыстон, хъуыстон ноджыдæр æз зардмæ, 
Æмæ зарыд булæмаргъ нæ донбыл: 
«Рацу, рауай — 
дидинæг дын — бадæн, 
«Рацу, рауай — 
хур та дын — рæвдауæг; 
«Хъазæнт нæууыл 
ам дæ чызг, дæ лæппу, 
Хъазæнт нæууыл — 
ам рын-сон куы нал и». 
Афтæ зарыд булæмаргъ нæ донбыл, 
Æмæ зæрдæ урс уæрыккау кафыд: 
Уый фыдæлгъыст 
йе ’знонæн æрвыста, 
Зарыд зарæг 
абон æмæ сомæн. 
13/У1—1938 аз. 
157 

АМЫР ИС ЗАРГÆ ЗÆРДÆ 
(Хозиты Яковы сæфтыл) 
Оххай-гъе, цы ’руадтæ русыл, 
Судзгæ ’ртах, мæ цæстæй!.. 
0, нæу диссаг дæр: æвгъауаг 
Асхъиудта нæ бæстæй... 
Цардмæ рауад хъазгæ, худгæ, 
Дидинæгау, саби... 
Уаих уа — æруади мæлæт... 
Атыдта йæ, нал и... 
Фæлæ зæрдæ — цины зарæг — 
Аззади уæлæуыл. 
Уый æрттивдзæн хуры рухсмæ 
Ингæнæн йæ нæууыл... 
Чызг, чындздзон чызг, рацу, рауай, 
Ноджы ды, йæ уарзон, — 
Бахуда уæм йе ’мдзæвгæтæй 
Яков — Майы фаззон!.. 
10/УП—1938 аз. 
158 

ТЕРК 
Терк, — рагон Терк, нæ номдзыд Терк, — 
Æрджынарæджы хъазыди. 
Уый дысон балцы Каспимæ 
Дайраны комæй рацыди. 
Цæуы ’мæ кафы, бахъазы — 
Уыдзæни райсом арф фурды. 
Йæ фæндаг гæрды, — н’ауæрды — 
Ыссы ’мæ луары сау дурты. 
Эфир йæ сæрты ленкгæнгæ 
Тæхы ’мæ тындзы хуымгæндтæм; 
Кæны фæлмæн пъа æфсиртæн, 
Хæддзуйæ уайы хуынкгæмттæм. 
Фæзынди арвыл Бонвæрнон, 
Зæхх исы сæрæй сау кæрдæн. 
Æрбадт æртæх. Куы барттивы; 
Иæхи дзы найы таугæрдæг... 
Терк Бонвæрнонмæ бахудти, 
Иæ хъæбысы йæ акодта; 
Нызмæлыди, куы анкъуысти, 
Æрджынарæджы азгъордта. 
Кæсы йæм къуыппæй даргъ бæлас, 
Иæ цонгыл бады зараг цъиу... 
159 

Дæ фæхъхъау фæуон, уыцы маргъ, — 
йæ зардыл зарæг дараг чиу!.. 
Зар, зар, мæ цæст, сæрибар маргъ, 
Æрвит, ызгъал æндон мыртæ, — 
Хæстонæн зарæг — уартæмдых, — 
Уадз, хъусой Терк, йæ донбылтæ!.. 
Ю/1Х—1938 аз 
160 

* 
Цæуы мæ цард... 
Йæ буц дарæс лæзæры; 
Кæны æдых, 
Рынчын лæгау, мæ дзырд... 
Нæ бантыст фаг... 
Мæ бонты рухс фæлтæры 
Нæ самадтон 
Мæхицæн, нæ, æз цырт... 
Æцæг мæ туг 
Фыцынæй не ’нцад царды 
Æмæ тынтæ 
Нывæзтон дардыл тынг. 
Уыдтæн цæттæ 
Нывонд хæссынмæ бартыл, 
Уыд тых, хъару; 
Мæ зæрдæ та — сырх зынг. 
Фæлæ... цы, цæй?!. 
Фæндтæ!.. Фæндтæ кæй 
хъæуынц? 
Мæ зæрдæ буц 
У иу хъуыддагæй ’рмæст: 
161 

Мæ разы тагъд 
Уæд фидæн бонтæ ’рлæууынц, 
Сæ сурæт сын 
Куы ахсы хорз мæ цæст... 
Уæ бон мын хорз, 
Нæ байзæддаг, нæ цæуæт! 
Дæттын уæм æз 
Æнусы сæрты къух! 
Зæрдæзæгъгæ 
Изæртæ уыл æрцæуæд. 
Мæ фыны æз 
Сымах уыдтон æдзух... 
Уæ фынджы цур 
Уæгъд бандон—курын,—уадзут: 
Уæ куывдмæ мын 
Æнæ фæзынгæ нæй. 
Мæ гаджидау уыдзæн: 
«Сæрибар уарзут, 
Ут хызт, ут хызт 
Кæддæриддæр рынæй!» 
21/Х1—1938 аз 
102 

ФÆЗЗÆГ 
Сæрд фæци ’мæ фæззæг — мæнæ, 
Кæс, нæ къæсæрмæ æрбахызт; 
Гом дуарæй нæм йæ улæфт 
Уатмæ уылæнтæй æрбакалд 
Æмæ апырх ис фæйнæрдæм. 
Хурыл ризæг цыма тæфсы, 
Уыйау афæлурс ис иууыл 
Æмæ, — дард, фæллад бæлццонау, — 
Сабыргай куы хилы арвыл; 
Цæст æрцъынд кæны, йæ зынг цæст. 
Сыфтæр къалиуыл фæбур ис. 
Мæнг кæны йæ зæнг; мæлæтæй 
Хизы тынг йæхи, фæлæ йæм 
Дымгæ сусæгæй фæзыны... 
Ратоны йæ... Додой, додой!.. 
Мигъ ыскъæрæнтæ нуы кæны 
Хъæдты, рæгътыл æмæ хæхтыл 
Дон-дон алы коммæ уайы. 
Куы ныллæзæры бынтондæр, 
Куы дзыгуыртæй арвмæ згъоры. 
163 

«Фæззæг! Фæззæг!» — зæгъгæ, афтæ 
Цъиу ысцъыбыртт кæны ’нкъардæй 
Æмæ арф нымбæхсы искуы, 
«Фæз-з-æг!» — зæгъгæ, схъæрзы кæрдæг 
Æмæ ’рдыдагъ вæйны зæххыл. 
1/1Х—1939 аз. 
164 

МÆЛÆГ ÆФСÆДДОНЫ ФÆДЗÆХСТ 
«Хурæргом æрбауа, хауæггаг æрбауа, 
Уастæн, нæ сафæг, нæ рын! 
О, гыцци, о, гыцци! ’нæ цæстыл хæцæгæй 
Мæнæ æдзардæй мæлын... 
Дысон мæм тагъд дымгæ сау уац æрбахаста, 
Сау уац, мæ ныййарæг мад: 
Раппæрстг, дам, нын, ра, не ’знаг нæ сау рæхыс — 
Рагон фыдæлты ном, кад; 
Фехæлдта, дам, нын нæ къона йæ бындзарæй; 
Н’ артыл нын ауагъта дон... 
О, мæ ныййарæг, дæ фарн мæм, цæй, ма хъусæд — 
Бауæндон дзурын æргом: 
Сыхбæсты, хъæубæсты — ничи йæ рафаудта, 
Ничи дзы загъта «æвзæр»; 
Номджын, хæдæфсарм, хæднымд, уæд куыстуарзаг уд, 
Кодта хæдзары та бæр — 
165 

Ахæм уыд, гъе, мæ мад, ахæм дæ иунæг чындз, 
Афтæ йæ хуыдтай ды дæр. 
Иу цъаммар, дам, ын куы скодта, куы, судзгæ маст... 
Бафснайдта, зæгъы, йæ сæр. 
Уый дæр ма гъа, фæлæ, о, мæ зынг бахуысса, — 
Де ’фхæрд та, де ’фхæрд, мæ мад! — 
Иу изæр, дам, дæ нæ уатæй дæ дзыккуйæ 
Раппæрста расыг салдат... 
Мастæй мæ хæд хъуырмæ, судзгæ, цъæх арт уадзгæ, — 
Афтæмæй ме ’фсургъы фæд 
Хæстæн йæ тæмæнмæ, хæстæн йæ цырынмæ, 
0, гыцци, бацыди уæд. 
Иуæрдæм акарстон, иннæрдæм афсæрстон... 
Бантыст дæ фыртæн дзæбæх... 
Фæлæ йæ ’ндæр æфсургъ рахаста тарф хæстæй — 
Мæлæты саубазыр бæх: 
Риуыл, мæ риуыл куы сæмбæлди судзгæ ’ндон, 
Фæсонтæй ахызт, мæ мад. 
Игæры фæрчытæ зæхмæ æркалдысты, 
Тугæй мæ алыварс — цад... 
Ой джиди, гыцци, дыккаг мард кæд акæнон, 
Кæннод кæд ферох уыдзæн 
Де ’фхæрд, нæ бæсты ’фхæрд, не ’дзард фæлтæрты сæфт 
Ме ’мхуыэон мæрдты æхсæн!.. 
Зонын: кæудзынæ мыл, зонын — дзыназдзынæ... 
Хорз у кæуын дæр, уæдæ! — 
Йс ’лхынцъ, дам, райхалы, суадэы йæ тыппыртæ 
Хъарм цæстысыгæй зæрдæ. 
166 

Фæлæ, мæ ныййарæг, асастæн, амардæн 
Нал кæны хосгæнæг хос; 
Стæй уæд дзыназынæй, дзурынц, фыдæй нырмæ 
Никуы фæчындæуыд фос. 
Гыцци, Ирыстоны рагæй хуыздæр æгъдау 
Хиуыл фæхæцын куы уыд. 
Никуы, дам-иу, куыдтой, никуы сæ хъæбултыл 
Номдзыд мад, схæссæг хорз фыд... 
Гыцци, кæуинаг-иу ахæмы куы хуыдтой, 
Ницæйагæй чи ’рвыста цард, 
Æмæ фыдмийагæй искуы кæмæн æрцыд 
Сабыр, æнцадæй йæ мард. 
Номджынæй чи фæцард, номимæ чи амард, 
Уыдон та рагæй нырмæ 
Хъарджыты, миййаг, мæрдадзы нæ фæмысынц, 
Нæ, мæ мад, — байхъус мæнмæ! — 
Фæлæ сын зарджыты арынц сæ хорз нæмттæ, 
Ноджы зарæг у сæ цыт. 
Хъарæгæй нæ, фæлæ зарæгæй куы кæнынц 
Скуыхт лæгæн ном æмæ цыт. 
Гыцци, мæ номæй къæмдзæстыг нæ уыдзынæ — 
Æгадæй нæ мæлы дæ фырт; 
Уый тыххæй абон мæ тугæйдзаг хъæлæсæй 
Ирæн куы дæттын æз дзырд. 
Хъарæг мыл ма кæнæд, зарæг мыл азарæд, 
Курын, мæ райгуырæн зæхх, 
Дзаг хъæлæсæй-иу мыл илæлæй ныккæнæд. 
Иры чызджытæн дæр зæгъ: 
167 

«Хъуытазхъæлæс æмæ мыр-мырагдзых чызджытæ, 
Бахъуыд уæ, ба, мардзæ, сæр — 
Мæнæ уын быдырты фæндырæй цæгъдинаг — 
Фехъусут дардмæ мæ хъæр! 
Хъуытазхъæлæс æмæ мыр-мырагдзых чызджытæ, — 
Уе ’знаг æрбауа сæргой — 
Мæнæ уын хохы та уадындзтæй уасинаг... 
Уадз, дуртæ дæр хъусой мæ кой!» 
Ма ку, — тыхгæнæг тæригъæд нæ фæзоны, — 
Ма ку, мæныстæн, мæ мад!.. 
Сау дуг, фыд лæг, зæгъын, бирæ нæ фæхæссынц — 
Бирæ нæ вæййы сæ рад! 
Додой йæ къона — рæхджы бон сæргой кæндзæн, 
Баууæнд мыл, баууæнд, фыдгул! 
Æмæ та ногæй нæ хæстнад Ирыстоныл 
Ракæсдзæн, ра, уæдæ, хур!.. 
* * 
Гыцци, куы цыдтæн, уæд авдæнæй бахудти 
Саби, — ныххатыр мын кæн... 
Адджын, дам, куы вæййы, адджын фыртыфырт дæр — 
Бабæззын æр кæн лæгæн. 
Ракæндзынæ йын йæ мад, уæд йæ фьтды кой — 
Дарæд нæ хъуыддаг зæрдыл. 
Аккаг куы скæна уый искуы цагъары цард — 
Ма фенæд хур бон бæстыл!.. 
168 

• * 
Хауæггаг æрбауа, удæнцой ма фена, 
Уастæн, нæ сафæг, нæ рын, — 
Ацы рухс дунейыл мах чи нæ бауагъта 
Адджын бинонтæй цæрын!..» 
12/1—1943 аз. 
169 

сидт 
(Æфсæддон зарæг) 
Æйтт, лæппутæ! уæ хаст бæхты 
хорæй афсадут, 
Хъæстæлвæстæй*, гæрзифтонгæй 
хæстмæ рацæут! 
«Нæ фехъуыстон» мачи зæгъæд, 
мачи, хорз адæм! 
Хъазуат тохмæ æз-раздæрæй 
нæхи бахъарæм! 
Хæднæргæ топп, хæдкæрдгæ кард • 
уыдонæй — æххæст. 
Джитын,2 рæхцынЗ куы нæ зонæм, 
нæ ныкъулæм цæст... 
О, зæрæдтæ, уæ кæстæртæн 
хорз фæндаг зæгъут, 
1 Хъæстæлвæст — бæхы ’хтæнгтæ хорз æлвæстæй. 
2 Джитын — ракæ-бакæ кæнын, кæнон — нæ кæнон, 
катай кæнын. 
3 Рæхиын — рæдзæ-мæдзæ, æркув-æркув кæнын. 
170 

Сау кæрдæнæй* ничи ивы 
уыдонæй йæ худ!.. 
Хъазхъуыр рæсугъд, ракæс-ма нæм, 
фæндараст нын зæгъ. 
Мах бæсты-иу æфсæн бæхæй 
афæлдах ды зæхх! 
Рæсæнуаты2 дæ даргъ дзыкку 
цæстытыл уайдзæн, 
Сау лæппуйæн йæ сонт зæрдæ 
дæ койæ райдзæн... 
Сапон-æхсад, айк-æвдылдЗ бæх 
быдыртæм кæсы, 
Топпы фатау йæ барæджы 
размæ куы хæссы. 
Зилгæ дымгæ, тухгæ тых уад 
сыстад, ацæудзæн, 
Куи-дур, зæгъы, куи хъæд1, зæгъы, 
знаджы бакæндзæн!.. 
Æйтт, лæппутæ, уæ хаст бæхты 
хорæй афсадут, 
Хъæстæлвæстæй, гæрзнфтонгæй 
хæстмæ рацæут! 
«Нæ фехъуыстон» мачи зæгъæд, 
мачи, хорз адæм, 
Хъазуат тохмæ æз-раздæрæй 
нæхи бахъарæм!.. 
10/У—1943 аз. 
1 Каердæн — кæлмæрзæн. 
2 Рæсæнуат — акъопп, фæлладуадзæн бынат. 
3 Сапон-æхсад, айк-æвдылд — тынг сыгъдæг. 
4 Куи-дур, куи-хъæд бакæнын — бабын кæнын, бын- 
тон фесафын. 
171 

БАГЪÆЦ, БА! 
Хурмæ баззайæд 
Къуылых, саугуырмæй, 
Махыл ацы бон 
Ныр кæй тыххæй ис!.. 
Рæзти ног бæстæ, 
Рæзти ног адæм, — 
Цард — сæрибар цард, 
Цард — бæркадджын цард. 
Зарын, худын-иу 
Хъуысти адæмыл, 
Зарын, худынæй 
Хæхтæ арыдтой. 
Дæттæ, хъæдтæ дæр, 
Кæмттæ, рæгътæ дæр 
Хъуыстой зарæгмæ... 
Зарæг — уартæмдых!.. 
Уастæн бахæра, 
Ба, рæхджы бонты, 
172 

0, йæ хъæбултæн 
Уый сæ сау фыдтæ! 
Кæд нын уый фыд у, 
Кæд нын уый рын у, 
Кæд хæстмондагæй 
Æрмæст уый марди. 
Кæлы рæзгæ туг 
Донау алы ран... 
Нæ, нæ! Хурзæрин 
Уый нæ ныббардзæн! 
Уый нæ ныббардзæн 
Никæд а бæстæ — 
Кæс — куыд сыстади 
Адæм — тугисæг!.. 
Багъæц, ба, мæнгард, 
Багъæц, ба, куидзых1! 
Зон, дæ мæлæн бон 
Дард кæй нæ уал у!.. 
Дун-дунейы фарн 
Дæуыл рахатти, 
Æмæ разынди, 
Кæс, дæ сау ингæн!.. 
Уæ, мæ уарзон зæхх, 
Уæ, мæ ныййарæг, 
Уæ, мæ уромæг, 
Уæ, мæ цæсты рухс, — 
Куидзых — адæймаджы фыдхор 
173 

Ма тæрс мæнгæрдтæй, 
Ма тæрс куидзыхтæй!.. 
Лæуу æндон хохау! 
Цæв фыдæзнаджы!.. 
Тымыгъ ацæудзæн, 
Сау мигъ айсæфдзæн, 
Æмæ схъаздзæни 
Хур дæ цъæх арвыл!.. 
174 

ХÆСТЫ БЫДЫРÆЙ 
Хæствæлладæй 
Æз искуы ’нцад куы ’рбадын, 
Мæ нывæрзæн 
Куы акæнын цъæх дур, 
Мæ фынтæ мæм 
Куы ’рбауайынц чыргай, — 
Уæд мæм дæ ныв 
Куы ’рбадавынц, дæ хуыз, 
Мæ ныфс, мæ тых, 
Мæ царды рухс, чызгай! 
Куы скæсы хур, 
Куы ’рнывæнды йæ тынтæ, 
Уæддæр дæ хуыз 
Куы фæзыны сæ хæлтты, 
Æмæ уæд дард 
Куы алидзынц мæ зынтæ, 
Мæ сæнтгæ мæ 
Куы ахæссынц уæлæрвты; 
175 

Æмæ уæд цард 
Куы фæвæййы мæ хай, 
Мæ ныфс, мæ тых, 
Мæ царды рухс, чызгай! 
* * 
Мæ фазыл тагъд 
Куы фæцæйбырын знагмæ, 
«йе æз, Ае ды», 
Зæгъгæ, куы ’рцæуы афтæ, 
Мæ адзал уым 
Куы ’рбалæууы мæ фарсмæ, 
Мæ удмæ мын 
Куы ’рбацæйуайы кафгæ, 
Æмæ æртах 
Куы ауынын мæ разы, — 
Уæддæр дæ ныв 
Иæ дондзæсты фæхъазы... 
Æмæ та цард 
Куы фæвæййы мæ хай, 
Мæ ныфс, мæ тых, 
Мæ царды рухс, чызгай!.. 
* * 
Цы нæ вæййы — 
Куы ’ркæла туг мæ рустыл, 
Æмæ, гъе, уый 
Куы ’рцæуа, куы, дæ хъустыл 
Æмæ дын куы уа 
Хæрз зын, цыфæнды зын, 
Уæддæр-иу мæм, 
Мæ царды рухс, фæзын!.. 
176 

Фæзын-иу мæм, 
Мæ цæфтæ-иу мын бабæтт 
Дзæбæх, бæстон 
Дæ фæлмæн къухтæй ды, 
Æмæ мын уæд 
Фыдгулы цæф нæ рисдзæн, — 
Сæ бæттæн сын 
Сæ рис йæхимæ исдзæн, 
Æмæ та уæд 
Слæудзынæн къæхтыл... 
Фæлæ, миййаг... 
Куы ахауа мæ къабаз, 
Фæлæ, миййаг... 
Куы рахауа мæ цæст, 
Куы цæуа цъæй 
Мæ хъустæ ’мæ мæ фæрстæй, 
Гуылмызтæй дæм 
Куы ’рцæуон, йе цæнкуылтæй, — 
Уæддæр-иу мыл 
Уæлæхох ма су, ма, 
Æмæ-иу мæ 
Бынтон рохуаты ма уадэ: 
Кæн-иу мæм, цæй 
фæлмæн ныхас æрмæст, 
Æмæ-иу мæ 
Ма фæнæм дæ цæстæй, 
Æмæ уæддæр 
Уыдзæни цард мæ хая, 
Мæ ныфс, мæ тых, 
Мæ царды рухс, чызгай!.. 
12 Нигер 
177 

ЗНОН ЦЫМА УЫД УЫЙ... 
Коцойты Арсены номыл. 
Знон цыма уыд уый... 
Æз хъазыдтæн сырх хъултæй, 
Фырæй-иу тæу фæцæй арæзтон хатгай, 
Æмæ-иу мын уæд ме ’мбæлттæ мæ къухтæй 
Мæ сырх хъултæ куы акъахтой, куы, радгай, 
Кæнæ-иу мæ мæ тæрттæй хорз ныууыгътой. 
Бæргæ-иу сæм хъæбæрдзыхæй ысдзырдтон, 
Фæлæ-иу мæ гъе уæд сæ быны ’ртыхтой. 
Æркуыдтон-иу, уæддæр хатыр нæ куырдтон, 
Хылгондæй-иу фæпырх ыстæм уæд уынджы, 
Дыууæ-иу нæ кæрæдзи фæдыл нæ ацыд; 
Кæс, æмæ алчи дæр йæхæдæг рыджы 
Йæхиимæ гæпп-гæпгæнгæйæ хъазы 
Фæлæ йæ маст кæм хæссы сонтæн бирæ! 
Æхситт... къуызитт... Æмæ та, кæс, æмбырдæй — 
Кæл-кæл, чыр-чыр, æвзыгъдæй хъултæ уилæм... 
Фæци нæ хъазт... Æз ацыдтæн æмбылдæй... 
Знон цыма уыд уый... 
Æз хъазыдтæн фæдæгъдæй; 
Цыдтæн уæлгæс, хылдтæн уæлæмæ тигътæм, 
178 

Сдæн фиййау, зæйтæ-иу уагътон рæгътæй, 
Скъæрдтон дуг чысбын лæбырдты сæгътæй, 
Стæй та-иу фæзарыдтæн фаг мигътæм. 
Знон цыма уыд уый... 
Фæлæ ныр кæс: мæ рустæ — 
Уырынгтæ, ’мпылд; æрæмбæрзта сæ халас; 
Мæ сæр — гæмæх, зæл нал ахсынц мæ хъустæ, 
Цы гæнæн и — схос мын кæн, цу, марадз. 
Мæ фæззæг мыл æрцыд, æрцыд æваст!.. 
Цыбыр у цард — ыскаст æмæ ныккаст!.. 
Цыбыр у цард! Фæлæ йæ бонтæй бар? — 
Уый бонтæй баргæ нæу, фæлæ мæ фæллойæ, 
Дæхи йæ цырынмæ, йæ арфмæ бахъар, 
Æмæ дæ фæззæджы уыдзынæ хызт фæсмонæй. 
Дæхи йын ратт, æмæ дын уый дæр ратдзæн 
Дæ бæсты фарн, дæ адæмæн йæ хорзæх, 
Мæрдон рæстæг уæлæуыл бонтыл бафтдзæн, 
Æмæ дæ цард сæдæ уыдзæни, хорзæй! 
30/Х—1943 аз. 
179 

0, ÆГАС НÆМ ЦÆУАЙ, МАЙ! 
0, æгас нæм цæуай, Май! — 
Бæстæ дæ куы сфидыдта. 
Мæйты хуыздæр нын фæуай, — 
Махмæ уалдзæг чи ’рхуыдта. 
Зилгæ дымгæ, тухгæ уад 
Нал цæудзæн нæ бæсты ныр, 
Цины бонтæ — уарзон цард 
Ралæудзæн сæ бæсты ныр. 
О, æгас нæм цæуай, Май! 
Азы фидауц æмæ уынд! 
Дидинæгæй тагъддæр, цæй, 
Хæхтæ, быдыртæ фæлынд! 
Мигъ — æврагъы ’хсæнæй, Май, 
Арв ныннæрын кæн бæстон! 
Уадз æмæ йæ цæхæрæй 
Залым басудза бынтон! 
О, æгас нæм цæуай, Май! 
О, Май, мæйты сæр фæуай! 
180 

Рахæсс демæ ’хсызгон уац, 
Хорзæн куыд зонæм нæ аз: 
«Мах — уæлахиз, не ’знаг — саст, 
Абонæй фæстæмæ, раст, 
Н’ адæм нал æййафдзæн рыст, 
Сон, рынæй уыдзæни хызт!» 
181 

УЫЙ ДЫН АФТÆ, ГЪЕ!.. 
Адæм бирæ сты, 
Фарн сæм бирæ ис — 
Нæй сын фесафæн, 
Нæй сын басæттæн! 
Ды уый не ’мбæрстай 
Æмæ кæс гъе ныр — 
Ард, дзыллæты ард 
Дæу куы баййæфта! 
«Æз гæрзифтонг дæн!» 
Зæгъгæ, уый ныфсæй 
Кодтай адæмтыл 
Ды болатдзæгъдæн; 
Фæлæ не ’ссардтай 
Мах дæр ронбæгъдæй, 
Æмæ хъары ныр 
Туг дæ сисбынтæй. 
Ды мæнг ныфсытæй 
Сайдтай адæмы, 
182 

Ды хуымæтæджы 
Кодтай цинтæ знон, 
Фæлæ мах уынджы 
Абон ралæууыд, 
Кæс, æцæг цины 
Кадджын, райгæ бон! 
Ды æнæрвæссон 
Кодтай адæмыл, 
Схъæлæй хастай сæр, 
Зæхмæ нал кастæ. 
Фæлæ зоныгыл 
Ныр сæргуыбырæй 
Фæрск — бæрзæйсастæй 
Ды куы ’рлæууыдтæ! 
9/У—1945 аз. 
183 

ГАДЖИДАУ 
Абон у цытджын бæрæгбон, 
У Уæлахизы бæрæгбон. 
Цинæй риуы зæрдæ кафы, 
Цины рухсæй ’рттивы цæсгом. 
Ахæм бон куывдæй фидауы, 
Æмæ мæнæ куывд ысцæттæ. 
Исын æз фыццаг ныуазæн 
Æмæ сидын афтæ, ’мбæлттæ: 
— Бирæ нын фæцæрæд Сталин! — 
Иууыл ахæм у нæ фæндон. — 
Уый куы загъта: сТагъд нæ уынджы 
Махæн дæр уыдзæн бæрæгбон!» — 
Уый куы амыдта фæндæгтæ 
Уæд уæлахизмæ нæ бæстæн. 
Æмæ уый фæрцы куы рауад 
Афтæ дæр йæ кæрон хæстæн. 
184 

Баназæм йæ цæрæнбонты 
Ацы сыкъатæ, цæй, иумæ — 
Рагæй, суангдæр Нартæй нырмæ 
Ахæм фæтк куы баззад Ирмæ! 
Нæ куывды 11/У—1945 азы. 
Т 
185 

МУЛДАР 
Уый хъæды къæрныхтæ нæ бадынц, — 
Йе сугдзау не ’ндзары, миййаг, — 
Цæхæрцæст фæсивæд æд уадындз 
Сæрибар агурынц сæ фаг. 
Кæсгон нымæтау, æхсæв хъæды 
Йæ быны батыхта бæстон, 
Цæст ахсы хорз Æрфæны фæды, 
Йæ зарæг байтынг кодта дон. 
Цырынæй судзы арт. Иæ цуры 
Тыгуырæй бады сагсур бал. 
Сæ иутæ худынц; иннæ дзуры, 
Куыд у зынаргъ лымæн, æмбал... 
Фæци сæ хъазт, сæ уадындз банцад. 
Фæци уæд се ’хсæвæр дæр хæрд... 
Бæргæ, куы сæ уаид ныр хъарм уат, 
Фæлæ иттæг домаг нæу сæрд... 
Сæ къæхтæ артырдæм, уæлгоммæ, 
Сæ сæрты бын — ыстыр кæлдым, 
Бæллаг нæу тынг æмбæхст лæг бонмæ, — 
Æхсæв æдасдæр вæййы уым... 
Мулдар æнцад æрбадт сæ кæрон, 
Бæрзонд мæра бæласы цур. 
189 

Йæ риумæ цин нæ цæуы ’мгæрон, 
Иæ зæрдæ сагъæстæй ныддур. 
Фæйнæрдыгæй йæм дзурынц, хатынц: 
«Мулдар, цы у дæ сагъæс, циу? 
Æркур ма тагъддæр уæртæ уадындз, — 
Сæдæ лæгæй цы домы иу! 
Дæ цæсгом бон — æхсæвæй тардæр, 
Æхсæв дзы рухсдæр у ингæн. 
Æнæкæрон нæ вæййы цард дæр — 
Уæд та дæ хъæстытæ фæкæн». 
Къæхты бынæй йæ улæфт сыхъуыст, 
Цыма йæхиуыл худти, раст. 
Куы фестъæлфыд, йæ зæрдæ сæнкъуыст. 
Иæ сæр фæхъил кодта æваст. 
Йæ цæстытæ цæхæр ыскалдтой, 
Налхъуыт-налмасау, мæйдары, 
Сæ сæнт сау сыгтæ донау калдтой 
Фыдцъылыс зæхмæ ’нæбары. 
«Фæдзурон, — загъта уæд йæхицæн, — 
Фæдзурон ахсæв, цæй, мæ цард. 
Мæ зæрдæ кæд, миййаг, йæ низæй 
Фæуид гыццыл, хæрз гыццыл дард»... 
Æмæ дзырдта Мулдар лæмбынæг: 
«Фæлахс, хæрз ихсыд у нæ зæхх. 
Йæ фæззæг — ниуд; ингæн — йæ зымæг, 
Сæрд, уалдзæг дæр нæ кæны цъæх. 
Йæ цард — гæвзыкк, æдых — йæ адæм... 
Гъе, ахæм ран фæзындтæн æз. 
Фысты кæвдæс уыди мæ авдæн, 
Мæ авдæнгæс — нæ Мила куыдз. 
Мæ фыд мæнæн уыди тызмæг лæг... 
Фæлæ йæ не ’суагъта йæ цард. 
Æххуырсты куыстытæй нырхæндæг, — 
Кæйдæр кæрты æрцыд йæ мард. 
Дыууæ ’фсымæрæй мах йæ фæстæ 
190 

Куы баззадыстæм... Цу, ’мæ цæр! 
Кæрдзыны къæбæр-иу мæ цæстæй 
Нæ федтон ’гас къуыри, фылдæр. 
Æфсæнбын лæдзæджимæ хаттæн, 
Хуычъы, йе уизза — уый мæ хæрд. 
Иæ ад нæ базыдтон æз артæн, 
Лæгæт мæ уат — фæззæг, уæд сæрд. 
Зымæг-иу ыскъæтмæ æрыфтыд 
Мæ рыст буар, мæ хус гуыбын. 
Мæ сонты бонты æз уыргæфтыд 
Фæдæн кæйдæр æргъæмтты бын... 
Ысхъомыл дæн уæддæр куыддæртæй: 
Æвдудон у, бæлвырд, мæгуыр; 
Мæ хистæр байрæзти фыддæртæй, 
Уæддæр нæ фæтасыд йæ гуыр... 
«Цæрдзыстæм», загътам, «нæй æрбадæн», — 
Зыдтам, — куыст цардæн у фæрæз. 
Куыстам. Кæрæдзийæн бар радæн 
Нæ лæвæрдтам — мæ хистæр, æз. 
Фæлæ йæ цард æнæ нывондæй 
Кæм арвыста гæвзыкк, мæгуыр? 
Æрсырдта мах дæр дуг нæ сонтæй, 
Нæ сæумæ н’ацыди фæткуыл... 
Фыд аз, фыд заман ныл æркодта, 
Нæ нæм æрцыд æппындæр хор. 
Нæ цæстытæй-иу туг ызгъордта... 
Сыдæй фæцагъды адæм къорд... 
Уæд иу бон хъалонмæ нæ кæрты 
Æрбалæууыдис иу лæг тагъд. 
Æваст нæ хæдзармæ лæгæрды, 
Лæбуры, тоны, къахы загъд. 
Иæ размæ рацыдтæн мæхæдæг, 
Лæгъстæ кæнын: «Хатыр, ныууадз 
Цы самæлттæ кæна мæгуыр лæг, — 
Æнæзындгонд куы нæ у аз». 
191 

— «Нæй, нæй ыссар, цъаммар, цагъайраг!» — 
Йæхæдæг тагъдгомау фæзылд, 
Æмæ, цыма уыдтæн йæ байраг, 
Яæ ехс мæ бæрзæйыл æрзылд... 
Æнæнцой уæд, лæгæй фыццагдæр 
Йæ бартæ чи радта лæгмæ!.. 
Гъе, раст куыдзæй, куыдзæй æгаддæр 
Фæкасти лæг гъе уæд мæнмæ. 
Мæ туг ысфыхт, мæ зонд фæтары, 
Мæ къухы ферттывта мæ кард. 
Фæлæ... уæу-ууæй, уæддæр — куыд бары, 
Цагъарæй чи ’рвиты йæ цард! — 
Мæ разы февзæрди мæ хистæр 
Æмæ мын рацахста мæ къух. 
Кæнут-иу ахæмты фыдизæр, 
Æмæ уæд цард кæндэæни рухс. 
—«Фæлæуу», — ныххæцыдис, ныффидар 
Мæ хъуырыл. Дзуры мæм хъæрæй: 
«Дæ митæй ноджыдæр нæ ивар 
Ныффиддзыстæм æртывæрæй. 
Фыста нæ фыд йæ хъалон раздæр 
Нæ сыхæй, æмæ уыд нымад, 
Хъæувæтк æрвыста алы аз дæр — 
Кæд уыд мæгуыр, уæддæр — нæ мад. 
Цæрдзыстæм мах дæр. Цæй, цы стыхстæ. 
Цæуыл сафыс, зæгъ-ма, дæхи? 
Æлдары тыхимæ нæ тыхтæ 
Нæ барæм. Ахæм лæг кæм и?!» 
Кæнæм хъуырдухæн æмæ тухи — 
Мæ хистæр ма кæм уадзы кард. 
Уæдмæ, кæсын, æмæ нæ тугцъир 
Фæлыгъди, — бафснайдта йæ цард. 
Мæ маст ысхæццæ ис мæ хъуырмæ: 
Æнæ ныккæлгæ йын нæ уыд. 
— «Мæ хистæр! Кæс уæдæ дæ гуырмæ, 
192 

Дæ тæригъæдхæссæг — дæ уд. 
«Цæрдзыстæм» загътай, фæлæ абон 
Æрцыд, æрцыд дæ кæрон, зон! 
Дæ сау туг акæндзæни суадон. 
Дæ удæн уæд бынат — зындои. 
«Цæрдзыстæм!..» Зон, фæцæры уаллон 
Дæ цардæй, фаджысты нæ фаг 
Фæабухы. Фæлæ дæ балон 
Нæ дæн: æз хъуамæ уон æрдаг... 
Цагъайраг дуг цæмæй уа къаддæр, — 
Дæ хуызæттæн лыг кæн сæ таг! 
Уæд хъалонис цæудзæнис дарддæр, — 
Нæ уыдзæни ныфсджык, уæндаг. 
Дыууæ фыдæй ныр æэ мæ кардæй 
Сæ иуы бафснайон, уæддæр...» 
Мæ хистæр уым æрхъил ис мардæй, 
Фæтахти дард йæ цъаммар сæр. 
Мæ кард ын асæрфтон йæ хъуынтыл. 
Мæ бæхыл баппæрстон æз саргъ. 
Мæхи ныффæдэæхстон фыд фынтыл. 
Мæ цардæн базыдтон йæ аргъ. 
Мæ мад йæ тæригъæд ысхъардта 
Мæ удæн. Нал дзуры мæ ном. 
Иæ фæлмæн зæрдæйæ фæтардта 
Йæ уарзон хъæбулы бынтон. 
Сæ къух мыл систой иууыл адæм. 
Хæстæгæй, хионæй — фыддæр. 
Æрдхæрæн дунетæн æрбадæн. 
Æлгъыстыфыд ысси мæ сæр. 
Хæтын, цæуын, æз дардыл зилын, 
Мæхицæн нал арын бынат. 
Æз уаллонау нæ уарзын хилын, 
Ие ме ’рагъыл нæ хæссын над. 
Хæтын... Бон хуримæ фæдзурын, 
Æхсæв та мзсимæ — мæ дзырд. 
гер 
193 

Куы дард æлдаратæм лæбурын, 
Куы та мæм хъæды смуды%сырд... 
Гъе, уый мæ цард. Куыд фæнды домут 
Мæн ныр. Фæлæ цагъайраг дуг 
Уæддæр уа хъуамæ хæлд, уый зонут; 
Фæлтау кæлæд, кæлæд, уадз, туг! 
Кæнæ дæхи дæ кардыл амар, 
Кæннод та басæтт, — нæй фæрæз! 
Дæ цардæн нæй æндæр хорз амал. 
У хæст нæ цард! Хæцын фæраз... 
Циу мад, йе фыд, кæннод æфсымæр, 
Куы ’вæрой удыл уаргъ, къæлæт?! 
Æгъгъæд, æгъгъæд! Нæ цард ыссымæр 
Ехсы цæфтæй. Фæлтау мæлæт! 
0, о, мæлæт, мæлæт æлдарæн!.. 
Кæн тох, лæбур, æргæвд, ыссæнд: 
Туг у хæзна зæххæн йæ цъарæн. 
Лæгæн — мæсыг ыстджыты цæнд... 
Гъе, уый — мæ дин, гъе, уый — мæ хуыцау, 
Сæрибармæ гъеныр — мæ куывд. 
Лæг-нывæндтæ дæр ын, тæрхъустау, 
Хæсдзынæн — ма уал сын уæд хыгъд! 
Уадз, мæн ныр чидæриддæр хонæд: 
«Æфсымæрмар, æлгъыст Мулдар». 
Фæлæ-иу афт-е уый дæр зонæд: 
«Мулдарæн у уæнгæл æлдар!..» 
Гъе, ахæм динимæ ныр уе ’хсæн 
Æлгъыст Мулдар æрвиты цард... 
Йæ хицау дæр мæнæн мæ ехсæн 
Нæ ацæудзæни, зонут, дард». 
Фæци йæ дзырд. Æркъул ис дурыл! 
Йæ сæрты атахти хуыссæг... 
194 

Фæдзæхсын æз нæ худгæ хурыл, — 
Сæрибаргур, кæцы у ’цæг: 
Ныссабыр хъæд... Сырдæй уæд, маргъæй 
Хуыссæгæй исынц адджын хай, 
Иæ хуынчъы калм хæрз хъыггаг маргæй 
Ныр йе ’ссыр дзаг кæны мыдгай, 
Иæ фæтк — æхсæв хуыссын у тарфæй. 
Фæнды йæ нæм, ныссæтт ыл талм, 
Фæлæ куы фæзына бон арвыл, 
Мæгуыр йæ бон, кæй фена калм!.. 
Ныссабыр хъæд... Æрмæст ма комы 
Иæ зарынæй нæ банцад дон. 
Уый хуыссæгæн сæттын нæ комы, 
Нæ хынцы уый æхсæв, уæд бон, 
Нæ зоны ’лдар, нæ фиды хъалон, 
Нæ йын ары тых, низ фыдгул, 
Бырсы, цæуы, лæгæрды хъал дон, 
Тæрсынц йæ уылæнтæй зынг, дур... 
Фæзынди мæй бæрзонд йæ сæрмæ; 
Тæмæнтæ калы, ’рттивы дон; 
Ызгъоры, уайы, мæ йæ хъæрмæ 
Сæдæ хъæлæсæй зары ком. 
Ыстулы Бонвæрнон дæр рагъæй. 
Хуыссы æнцад-æнцой лæг-бал; 
Кæм иу лæг иннæуыл дыдагъæй, 
Чи иунæгæй, æнæ æмбал... 
Хæрз фынтæ фенæд, — бон изæрмæ 
Хæрз номджын тохы чиу фæллад. 
Ие чи нæ бахаста йæ сæрмæ 
Æлдары ехс, æлдары над. 
Рæсугъд сæм ракæсæд уæлвонгæй 
Нæ хурзæрин, нæ хуры цæст, 
Цæмæй сæ фæринк кард сæ цонгæй 
Иæ кæнон бакæна æххæст! 
1929 аэ. 
193 

гыцци 
Бон фæтынг ис. Хур æрттивы. 
Зæхх ныуулæфыди. Хох, 
Кæс, йæ мæрдон хуыз куы ивы. 
Хатын — нал у хъæд фыдох. 
Цæст нæ донбылтыл фæхæцыд. 
Рон — хъæдабæйæ сыл цъæх, 
Хæрисæн йæ хих фæрæсыд. 
Акæс — саппыл хъаэы сæгъ... 
Зонын — уалдзæг у ныр, уалдзæг, 
Зонын — нал цæудзæни зæй, 
Зонын — куыд чындзхон буц уазæг, 
Ныр рæвдыд ыстæм æрдзæй... 
Бадын донгуырон æнцадæй. 
Уайы ’нæрынцойæ дон. 
Донау рагон царды цадæй 
Уайынц сау бонтæ æргом. 
Æмæ ды, сæ хуыз ды куы дæ, 
О, ды, ме ’схæссæг гыцци! 
196 

Дæлæ лыстæнмæ фæцыдтæ: 
«Ой, цæй хъæбæр та ныцци!» 
Баэмæстай йæ æмæ дзурыс: 
«Рацу, тагъддæр рауай, ра!» 
Æз — дæ фарсмæ, ды — мæ цуры. 
Аргъау. Аргъау, гъæйдæ-гъа... 
Зымæг, систа та нæ де ’хситт. 
Де’хсæв та куыд даргъ у, куы! 
Нымæт дыууæйыл куы ’ххæссид, 
Ивазæм, фæлæ бæгуы, 
Нæй, нæ ивæзы. Дæ кæрцæй 
Мæн нынныуæрстай уæд ды. 
Не ’хсæн сабыргай йæ бæрзæй 
Атъыста нæ цъæх гæды. 
Гино аргъæуттæм дæсны уыд, 
Гино аргъæуттæ кæны... 
Уæд нæ дæлфæдтæм æрхуыссыд 
Сидзæр гоко ’мæ хъæрзы... 
Далыс зайгæ-зайын амард, 
Далыс — гокойæн йæ мад. 
Гоко йе ’мгокотæй адард, 
Нал у уыдоныл нымад. 
Мады дзидзийæн — сывæдæг, 
Мады æхсырæн — сылы. 
Къуымты разилы йæхæдæг, 
Бафты комдзагыл хылы... 
Бахъарм ыстæм ныр цыппарæй: 
Гоко, гино, ды ’мæ æз. 
197 

Аргъау аскъуыд, цыма барæй, — 
Хуыссæг адомдта йæ хæс... 
Райсом раджы. Халас — царыл, 
Урс хъæдабæйау, куы сбадт. 
Бадыс артдзæсты сæнарыл. 
Дзурын дæм: «фæсал мын ратт!» 
Нæй — мæ ныхас дæм нæ хъуысы: 
Зынгыл «фу-фу-фу» кæныс. 
Цæстыл цæстысыг нæ сысы — 
Фæздæг... басыгъди дæ дыс... 
Уалынмæ ысхæцыд арт дæр. 
Къонамæ фæхастай мæн. 
Зынг мæм фестъæлфыди. Дарддæр 
Абадтæн. Кæуын. Дæуæн... 
Нæй дæуæн мæнмæ фæкæсæн — 
Уæртæ хъæр кæны баба: 
«Не ’скъæты хæрæг ныссæдздзæн, 
Фаджыс алы ран — обау!..» 
Ды фæлидзыс. Æз дæ фæдыл 
Уайын. Цом, æгæрццæй — дугъ. 
Ахастай мæ. Кæвдæсхъæдыл 
Бадын. Раппæрста мæ хъуг. 
Былтæ — фаджысы. Сæрфыс мæ. 
Ниуын. Ды — мæнæй фыддæр. 
Бакодтай мæ ногзад фысмæ. 
Астæрдта мын уый мæ сæр. 
Ис мæ ныр рæвдауæг — ма тæрс! 
Кæн дæ фаджысты кой ды... 
198 

Уайтагъд та дæ чъылдым агæрз: 
Тæскъ дæ «сæрдæнæй» сæрды. 
Фестæм. Хæдзары та сагъæс: 
Гæды тæрхæгмæ фæуад, 
Ахста мыст. Æрхауди. Акæс: 
Тасæй быламыхъ ныккалд. 
«Ой, куыд бабын дæн, — дзынаэыс, — 
Бацарæфтыд дæн бынтон!» 
Къуымты ссады тæпп нæ арыс: 
«Цæй, цы кæнон, цæй куыд уон!» 
Раккой кодтай ды дæ дэæкъул. 
Куыроймæ цæуæм — ды, æз. 
Дзæкъул иуæрдæм куы фæкъул. 
Дзурыс: «фæдджийыл тынг хæц!» 
Æз бæргæ хæцын, куыд зонын. 
Куы фæкæлын, куы хæрз цырд 
Адзортт-дзортт кæнын. Фæтонын 
Фæдджи — ’гасæй у æмбыд. 
Мæнæ куырой. Дон æм нал ис. 
Хи та барæвдз кодтай ды. 
Галну къух ныцъцъæх ис, рахиз 
Дурæй дойнаг их сæтты. 
Разылд куырой. Уаг æруагътай, 
Фæлгæтæгмæ у дæ каст. 
Уайтагъд цæстысыг æртагътай: 
Хатын — нал уромыс маст. 
Хъарæг, судзгæ хъарæг хъуысы, 
Куырой иууылдæр кæуы. 
199 

Цæссыг уадултыл нæ сысы, 
Рустыл гагатæй цæуы. 
Куьфой, къада куырой, зилы. 
Кæс, æнæбары — йæ эылд. 
Гæркъæраг йæхи ныттилы. 
Байхъус, бамбар сын сæ дзырд: 
«Уæй! Хæррæтт, хæррæтт, цæй, иумæ. 
Уæй хæррæтт! Мæгуырæг ус, 
Рухс нæ ныккæсдзæн дæ риумæ, 
Цас фæнды фæллой кæн, кус. 
Сар — дæ сæр, дæ уæнгтæ — ’нтъыснæг, 
Гом, æгæрц — дæ саби сонт. 
Уæй! Хæррæтт. Мæрдон* — дæ хуыссæг. 
Хъарæг дын фæци нывгонд!..* 
Сау ус бакæуы, дзыназы: 
«Гъыкк... мæ бон, мæ сæры бон, 
Гъыкк... Дæдæй! Ыстонг фыд азы, 
Саумæр, айс-иу мæ бынтон, 
Кæннод нал дæн, нал, мæ сæрæн. 
Судзгæ сау фыдты тыхсын!» 
Нал ис бауромæн хъæрæн. 
Хъарæг куыройыл тыхсы... 
Хъарæг зарæг уыд гыццийæн, — 
Сæфта зæрдæйæн йæ низ. 
Куырой — тад усæн йæ сийæн — 
Уæд фæлварæндон уыдис. 
О, — лæджыхъæдæн мæрдадзы 
Хъарæг, хъарæг уыд нысан. 
200 

Уым сæ тыппыртæ куы уадэы 
Бирæ гыццитæн зиан. 
Куырой аривад: æрмæфтау 
Цас, лæхуринаг у, цæ! 
Фестъæлфыдтæ ды кæлмдзæфау: 
«Тагъд! — мæ мой та мæм хæцдзæн!» 
Де ’ссад авгæдтай. Цы фаг у?! 
Фæлгæтæг дæр ма сæрфыс... 
— «Стонг мын у, гыцци!» 
— «0, ма ку! 
Мæнæ... не ’ссад... кæс... уыныс!» 
Дзæкъул баппæрстай ды де ’ккой. 
Араст ыстæм. Фæлæ кæм! 
Чи ма уæнды, чи, ныр йе ’ской, 
Фæлæ ’ххормаг... Зæнгтæ... Нæм! 
Нæ, нæмынæй дын нæ уыдзæн. 
— «Сис мæ, гыцци... де ’ккой, цæй!» 
Ниуыс: — «0, мæ бон! Мæ хуызæн 
Хур цæмæн фены, кæцæй!» 
Хилыс сабыргай нæхимæ, 
Де ’ккой — дзæкъул, ууыл — æз. 
Ды мæ къух æлхъивыс риумæ. 
Хилыс къулы... Æммыст фæз!.. 
Афтæ арвыстай дæ бонтæ, 
Иу сæ иннæмæй — фыддæр. 
Цард дæ бадомдта дæ сонтæй. 
Ницы, ницы у фырт дæр!.. 
Бонтæ иннæ бонты ивынц — 
Рад ис алцæмæн дæр, рад. 
201 

Мæнæ, кæс, дæ цот дæм сидынц, 
0, сæ ныййарæг, сæ мад! 
Ракæс, ракæс ма дæ цæстæй! 
Ракæс, мауал у æнкъард! 
Фен, куыд аивта нæ бæстæ, 
Фен, куыд фендæр ис ныр цард! 
Кæс, дæ чызг куыд цæры, уымæ, 
Кæс, куыд у, цы у йæ куыст — 
Хъазгæ рараст ис йæ хуыммæ, 
У дæ сагъæстæй уый хызт. 
Кæс, йæ къæхты бын — ыскæллад, 
Уат, уæд милæнгом — йæ уат. 
Дысон ауагъта йæ фæллад. 
Не ’вдæрзта, дæуау, уый уад. 
Раджы фестадис уый абон... 
Акæс — ифтонг ын æппæт. 
Къухтæ аирд кодта сапон, 
Нæу йæ хæринаг йæ мæт. 
Файнуст... файнуст дæр цæуыннæ 
Хорз у уый дæр царды, хорз, 
Фæлæ ис кæсæг дæ чызгмæ, — 
Хъус — йæ ном хуины колхоз 
Рамбырд кодта уый йæ зæйцы. 
Фезгъорынц сæхæдæг, кæс. 
Былæй, артæй сын нæ тæрсы, 
Ис сын, ис рæвдауæг, гæс. 
Хъазынц сабитæ — нæ дарæг. 
Хур, сæууон хур сæ хынцы; 
202 

Дардыл айхъуысы сæ зарæг, 
Хæхтæм, быдыртæм тындзы: 
«Тав нæ, хур, 
худ нæм, хур! 
Мах ыстæм 
амондгур. 
Ма тæрс, ма, 
ма нын тæрс — 
Мах дын — гæс, 
мах — дæ гæс — 
Хуры рухс, 
рухс тынтæй 
Ацæудзæн 
царды зæй 
Бæстæтыл, 
дунетыл. 
Зæрдæ дар 
сабитыл! 
Сабитæ, — 
ног фæлтæр, — 
Айрæзæм! 
хъæлдзæгдæр! — 
Гыццитæ, 
мадæлтæ, 
Дарут ныл 
зæрдæтæ. 
Акусут 
ерысæй! 
Акусут 
ерысæй! 
Иу, дыууæ, 
иу, дыууæ, 
Иумæ цом 
иууылдæр. 
203 

Уæд æртæ, 
уæд цыппар 
Иумæ цу, 
рæзгæ бал!» 
Айхъуыст эарæг дардыл. Быдыр — 
Райдзаст. Кæс — гыццийы чызг 
Кусы ерысæй. Иæ фыртыл 
Уый нæ калы цæстæй сыг. 
Бон йæ куысты хай фæкæндзæн. 
Йе ’мбал — зиугусæг бæлттæ. 
Уый йæ лæджыхай нæ нæмдзæн. 
Сихор, æхсæвæр — цæттæ. 
Куырой йе ’скъола ныр нал у, 
Хъарæг фемгъуыдта фæткæй: 
Уымæй нал æвзарынц хъару. 
Фаджыс нал хæссынц тæскъæй. 
Зарын, чиныгæй æвзары 
Ныр йæ лæджыхъæд дæ чызг. 
Уый дæр ма ’нхъæлай хæдзары, 
Ие куырой — йæ бынат, уынг. 
Нæ, — гыццийы чыэгæн аСон 
У æндæр йæ цины ран, 
Зоны, зоны йын йæ афон, 
Хонынц ын йæ ном та стан. 
Кæс, йæ куысты бон фæхицæн, 
Хъазгæ, худгæйæ фæци. 
Бады ныр дзæбæх йæхицæн, 
Бады сабиты гыцци. 
204 

Райста чиныг. Чиныг райста... 
Мæнæ Царциат — кæс, гыцци! 
Дæу... дæу фаджысы зæй ласта, 
Уый та цы, цы хай фæциП! 
Райста чиныгæй йæ кæрдих, 
Зæрдæйæн ма циу дзæбæх? — 
Иу къорд иннæтæй куы фæдих, 
Зарæг айхъуысти уæрæх: 
«Уалдзæджы улæфт мæ риумæ хъары, гъей, гъсй! 
Бирæ фæцæрат, ме ’мгусæг чыртæ, гъей! 
Файнусты зæрдæ мæнмæ чи дары, гъей, гъей! 
Дардыл куы зилынц нæ буц быдыртæ, гъей! 
Зæрдæйæн дэæбæх гъеуыдон куы сты, гъей, гъей! 
Чи бафæллайа ерысæй куысты, гъей! 
Худинаг ын уæд, худинаг ын уæд, гъей, гъей! 
Фæкæудзысты йыл йæ рæзгæ цæуæт, гъей! 
Зарæджы хъæлæс нæ ном куы дзуры, гъей, гъсй! 
Фыссæджы къух дæр нæ ном куы фыссы, гъей! 
Нæ кой куы вæййы нæ худгæ хурмæ, гъей, гъей! 
Иры быдыртыл нæ зарæг хъуысы, гъей! 
Нæ урссæр хæхтæ нæ цинæй худынц, гъей, гъей! 
Нæ фæрстæ надæй куынæуал дудынц, гъсй! 
Терчы уылæн нын нæ низтæ ласы, гъей, гъей! 
Ныгæны Каспи нæ фыдбылызты, гъей! 
Нæ дуджы зæрдæ нæ куыстæй хъазы, гъей, (ъей! 
Ма бафæллайæм ерысæй куысты, гъей!:! 
Бон фæтынг ис. Хур æрттивы. 
Зæхх ныуулæфыди. Хох, 
Кæс, йæ мæрдон хуыз куы ивы. 
Хатын, нал у хъæд фыдох. 
Зонын — уалдзæг у, ныр уалдзæг, 
Зонын — нал цæудзæни зæй. 
205 

Зонын — куыд чындэхон буц уазæг, 
Ныр рæвдыд ыстæм æрдзæй. 
Æмæ хъус, мæ сидтмæ байхъус, 
О, мæ хойы хай, дзæбæх: 
Цæр! хъæлдзæг, æвзыгъдæй бакус! 
Зон, — дæ фæндаг у уæрæх. 
Уыд гыцци. Игæрæй марзта 
Хæхтæ, къæдзæхтæ, уæддæр 
Хорæй йе ’стонг дæр нæ саста. 
Ды ныр амокдимæ цæр! 
:сб 

УÆХАТÆДЖЫ ФЫРТ-ЧЫСЫЛ 
ГУЫЙМАН 
(Дыгурон таурæгъ) 
Уыд ма фынафон... 
Уæлыйау арвыл 
Тæмæнтæ калдта 
Æмæ худт Боброн, — 
йæ хуыссæк афтæ 
Фæуагъта хъармæй 
Гуыйман цæхæрцæст. 
Хызын — йæ фарсыл, 
Æрчъитæ — къæхтыл, 
йæ уæнтыл — цухъхъа, 
Сæныкдзарм — худæн. 
Хъыримаг ифтонг 
Æфтыд йæ уæхскыл, 
Иæ фарсыл — хъама, 
Лæдзæг — йæ къухы, — 
Гъе, уый — йæ фæлыст. 
Фæраст ис хохмæ, 
Сычъи, дзæбидыр 
Цæгъдынмæ хохмæ 
207 

Гуыйман фæраст ис. 
Æмбалæн йемæ 
Уыдис хуыздæрæн 
Йæ иунæг æрдхорд 
Хъасбол, мæнгард лæг. 
Уыд ноджы йемæ 
Иæ куыдз цуанон, — 
Силæм къуыбырхъус. 
Хур сæмбæлд хæхтыл, 
Тæмæнтæ калы 
Рæууон, рæсугæй 
Бæрзондæй цъити. 
Æрттивынц хуыртæ 
Æртæхæй дардмæ, 
Æхситтæй зарынц 
Рагъ, рындзтæй зымтæ. 
Фæцæуы дагъы 
Хъасбол уæлæмæ, 
Гуыйман дæр цъассæй 
Фæлгæсы рындзтæм... 
О, мæнæ диссаг: 
Куы нæ ис бæстыл 
Æппындæр асæст, 
Йе мигъы сау цъупп, — 
Уæд арв куыд нæры, 
Куыд нæры хохы? 
Йæ цæхæр афтæ 
Куыд кæлы рындзтыл?! 
Уый арв нæ нæры: 
Фæлдахы сырдты 
Йæ хъыримагæй 
Гуыйман, чысыл лæг... 
208 

¦ * 
Уыд бон йæ тынгыл. 
Физонæг кодта 
Сычъийы фарсæй 
Гуыйман цæхæрцæст. 
Хъæлдзæгæй зарыд, 
Æнхъæлмæ касти, 
Æнхъæлмæ касти 
Гуыйман Хъасболмæ. 
Æрцыд фæстагмæ 
Афтидæй уый дæр. 
Сырх туджы зилы 
Йæ цæсгом иууыл. 
— «Фæуадз уал сихор, — 
Гуыйманмæ дзуры, — 
Кæс, далæ дагъы 
Дзæбидыр дзугтæЛ!» 
Фæуади рындзмæ 
Гуыйман цæхæрцæст; 
Кæсы, ’мæ дагъы 
Æппындæр ницы. 
— «Сæрæй, нæ зынынц, — 
Хъасбол та дзуры, — 
Хæстæгдæр бахиз, 
Цæй, тагъддæр рындзмæ; 
Æз дыл хæцдзынæн — 
Æри дæ фæдджи»... 
Дæлæмæ рындзæй 
Фæлгæсы дагъмæ, 
Фæлгæсы дагъмæ 
Гуыйман цæхæрцæст. 
209 

¦ * 
Йæ тых, йæ бонæй 
Нысхойы рындзæй 
Мæгуыр Гуыйманы 
Мæнгард Хъасболат. 
Дæ фыдгул афтæ: 
Ныммур ис комы, 
Ныммур ис къæйтыл 
Гуыйман цæхæрцæст. 
Æрмæст ма иу хъæр 
Фæцыди дардæй: 
«Мæ номхæсс ау, 
Силæм — мæ уарзон, 
Фæу хъæргæнæг 
Ды тагъд мæ мадмæ, 
Ыстæй Хъасболæй 
Мæ туг дæр агур»... 
Зылд хæхтыл уддэæф, 
Рæууон, рæсугæй, 
Ыстæй тыхдымгæ 
Фæзынд йæ бæсты, 
Уый цъити уайтагъд 
Мæстæй ыссыгъди 
Мæнгарддзинадыл. 
Дымгæ — йæ улæфт. 
Æрбадти дурыл 
Хъасбол мæнгард лæг. 
210 

Йæ сæры зилынц 
Хъуыдытæ ахæм: 
«Гæвзыкк, мæгуырæй 
Фæцард йæ куырм фыд. 
Иæ мад сылыгур 
Цыди мæ мадмæ. 
Фыдæй-фыртмæ дæр 
Сæныччы хъусæй 
Туг никуы суагътой. 
Æртæ сæбæччы 
Зæд, дуаджы номыл 
Сæ къæй нæ федта, 
Уæддæр Æфсати, — 
Мæ куыдэ — йæ нывонд, — 
Иæ фосæн фосгæс 
Гуыйманы кодта. 
Хъаруйæ — йе ’мдзаг — 
Мæн къахдзæф кæнын 
Иæ уагъта цуаны 
Гуыйман æппындæр... 
Ныр хуысс уым комы, 
Ныххау дæлæмæ! 
Хуыр, дур — дæ ингæн, 
Æртæх — дæ мæрддзаг. 
Ныххæрдзæн рувас 
Дæ хъустæ ахсæв, 
Дæ цæст дын сау сынт 
Ыскъахдзæн райсом... 
Æз уал æввонгæй 
Ныххæссон абон 
Дæ сырдты хъæумæ... 
Зæгъдзынæн: коммæ 
Æз иунæг цъилæй, 
Кæсут, æппарын 
Дзæботæ къайгай. 
211 

Гуыйманæн алыгъд 
Иæ амонд дардмæ: 
Афтидæй хъæумæ 
Нæ уæнды ’рцæуын... 
Иæ кард ысласта... 
Фæцæуы сырдмæ... 
Æсуагъта хурхыл 
Уæд сион сырдæн 
Иæ кард Хъасболат... 
* * 
Силæм фæлывдæй 
Нæ цыд Гуыйманыл: 
Нæ уыд йæ ахуыр, 
Уый уадза искæй 
Хæстæг йæ сырдтæм 
Чысыл Гуыйманæн. 
Ныццавта уайтагъд 
Иæхи Хъасболыл. 
Уæд де ’знаг афтæ: 
Ыстыдта зæнгæн 
Силæм йæ хæцъæф. 
Бæргæ ма кодта 
Хъасбол амæлттæ, 
Фæлæ йын фаркгай 
Ыскодта йе ’гъдтæ 
Силæм къуыбырхъус. 
Хъæр.ахст ныккодта 
Хъасбол фыд-зæрдæ... 
Æнхъæвзы донау 
Иæ туг фæйнæрдæм. 
212 

Дæлгоммæ ахауд. 
Мæцы йæ туджы. 
Хур хъаэгæ рагъæй 
йæ был ныддардта, 
Иæ тын ма дардæй 
Ныдзæвы хохыл. 
Æрттивы цъити 
Рæууон, рæсугæй. 
Иæ улæфт кæмттæм 
Æрвиты фагæй. 
Куы райста къухмæ 
Эол йæ фæндыр, 
Иæ хъæлæс бæстыл 
Фæйнæрдæм хъуысы. 
Мæрдон хуыст къæйтыл 
Кæны Хъасболат. 
Уыг къахдэæн уымæн 
Иæ сау цæст ахсæв. 
Дæлыйау комы 
Силæм нынниуы: 
Гуыйман, дæ мардыл 
Кæны уый марой! 
1935 аз. 
213 

БАДИЛОН СИМД 
Хъуыбаттæм абон 
Уыдзæн ыстыр куывд: 
Афицер райста 
Яæ фырт Афайæн. 
Дыгурыл айхъуыст 
Яæ хабар дардыл, 
Ызнон фæйнæрдæм 
Бæхджынтæ ацыд: 
— Цæут! Æркæнут, 
Хуыздæр кæм арут 
Дыгуры кæмттæй 
Гал, хорз тохъылтæ: 
Раст хъуамæ райсом 
Афай йæ фыртæн 
Ыскæна буцæн 
Куывд, куывд æнæмбал! 
Цы сты, цы, Нартæ! 
Цы уыди Нартæм? 
Хуыздæр цæмæй уыд 
Æхсæртæггатæн 
Сæ хæдзар, цæй-ма?!. 
Сылтаныхъ... Марадэ 
214 

Æппæлæнт Нартæ 
Сæ Зилахарæй... 
Цы нæры дардыл 
Сæ кой ныр Нартæи?! 
Æндæр у рæстæг: 
Мæ бон у абон! 
Ныр хъуамæ адæм 
Кæной мæ койтæ», — 
Дзырдта сæрхъилæй 
Афай Бадилон. — 
Æрвиты ноджы 
Уый барæг ахæм: 
«Цæугæ Кæсæгмæ, 
Уым ме ’мсæр чи у, 
Уый хъуамæ ам уа, 
0, хъуамæ ам уа — 
Мæнæн мæ куывды!» 
Уыд ноджы хонæг 
Цымимæ, Ларсмæ 
Тæгайы фырттæм 
Бæхджын æд хъузон. 
Уыд уалдзæг... Райсом.. 
Тæмæнтæ калы 
Сæ хъæу Хъуыбаттæн. 
Чызгæй, лæппуйæ 
Кæнынц æмæрттывд. 
Чыргай ивылынц 
Афайтæм адæм. 
Рæу-уддзæф тауы 
Фæйнæрдæм зарæг. 
Йæ кæрт уæрæх у 
Афайæн. Акæс: 
Йæ къуымты — бирæ 
215 

Дыгурæй адæм. 
Уыдысты раджы 
Хъуымийаг уыдон, 
Ныр дæр Хъуыбаттæ 
Хæцынц сæ рохтыл: 
Зæххæй-иу царди, 
Зæххæй, хуымгæнæг. 
Æмæ кæм уыди 
Гæппæл мæгуырæн — 
Æххуырстæй царди 
Фыдæй-фыртмæ дæр. 
Æрцыди уалдзæг — 
Куы нæ байтауай, — 
Гæдыйы уаст дыл 
Кæндзысты а-змæг 
Дæ цæуæт къуымтæй. 
Зæхх уыд Хъуыбаттæм 
Уæлдæйттæй, арæх. 
Дыгурæй бирæ 
Уыд баст сæ кауыл 
Хъуыбаттæн рагæй 
Зæххы сæраппон. 
Гъе ныр дæр, уартæ, 
Кæнынц лæгæттæ: 
Фацбай æргæвды, 
Кæс-ма, нæл фыстæ; 
Æртгуызæй кусы 
Гæстæн æнæ худ; 
Хъанцау у дондзау; 
Тазе та сугтæ 
Сæтты уæхскуæзæй. 
Хур арвыл хъаэы... 
Йæ хид лæдæрсы 
216 

Хъанцауæн ныхæй. 
Тазе ма цæнгтæ 
Тыххæй куы исы. 
Иæхимæ ласы 
Тазейы фæрæт, 
Гæстæнæн хурмæ 
Йæ сæр æрттивы, 
Фæтоны тæвдæй 
Иæ риу фæйнæрдæм. 
Фацбай ма ’взыгъд у, 
Фæлæ куы тыхсы: 
Тъæппытæ хауынц 
Иæ фæрстæ хурмæ... 
Бон райы, хъазы... 
У сатæг агъуыст — 
Æфснайд, уæд райдзаст. 
Уæлыйæ бады 
Сафар, сæ хистæр 
Хъуыбаттæн, бакæс. 
Бæмбæг у йе ’взаг, 
Сындз та — йæ зæрдæ. 
Фыдæй-фыртмæ дæр 
Уыдис гъе, ахæм 
Сæ конд Хъуыбаттæн. 
Иæ рахиз фарсмæ — 
Джанходт — Кæсæгæй, 
Уæд йе ’ннæ фарс та — 
Тæгайы буц фырт 
Зæронд Тæтæрхъан. 
Дæлдæр сæ цуры — 
Хæрзконд Амырхан — 
Тугъанты хистæр — 
Фæлмаст, æрмахуыр 
Нæл фысы хуызæн. 
217 

Рæдау кæрдзыныл, — 
Цæл уарзын баззад 
Сæ туджы рагæй 
Тугъаитæн гаккæн. 
Сæ дæле бадынц 
Елхъан, Мысырби, 
Стæй афтæ дарддæр — 
Сæ агуырд адæм.., 
Иæ тарфмæ бахызт 
Сæ куывд, Хъуыбаттæн, 
«Куыд уыд?» — куы фæрсай, 
Уæд дын зæгъдзынæн: 
«Куыд-иу уыд, афтæ, 
Куыд-иу уыд, афтæ 
Сæ куывд Хъуыбаттæн: 
Бæрæчет бирæ — 
Хæрдæй, ныуæзтæй. 
Лæууы сæ разы 
Сæ хъал фæсивæд. 
Зæрдæдзæбæхæн 
Сæ гаджидæуттæн 
Кæрон дæр нал ис. 
«Хуыцауы хорзæх, 
Паддзахы хорзæх, 
Цæй, уæд Иналы. 
Иæ цинтæ арæх 
Кæнæнт Иналæн», — 
Куывта сæ хистæр 
Хъуыбаттæн афтæ. 
Лæууыд йæ кæрон 
Инал дæр бадтæн. 
Æрттывта иууыл — 
Уæхскæй уæд тарæй. 
218 

* * 
* 
Цæуы къæрцц-æмдэæгъд; 
У хъазт йæ тынгыл. 
Лæууынц æмгуылпæй — 
Чызгæй, лæппуйæ. 
Цъæхснагæй зары 
Сæ фæндыр. Чидæр 
Бæхыл æрхъазы... 
Уæд хъазтмæ бахызт 
Инал-афицер. 
Фæзынд ыл, абон 
Кæй уыд бæрæгбон: 
Иæ худ бæрзонддæр 
Куы систа ныхыл, 
Кæнынц сырх æрттывд 
Цæстæй, уæд русæй. 
Иæ фæдыл уайы 
Рæвдзæй йæ къæбыс, 
Æрцагътой фæндыр. 
Инал йæ куыдзæн 
Кæны къæрц-æмдзæгъд. 
Фæлæууыд куыдз дæр 
Иæ фæстаг къæхтыл. 
Ыстæй йæм къухтæ 
Æрцагъта дардæй 
Иналы буц хо — 
Фæлурс Залихан. 
Фæуад æм сау куыдз, 
Иæ къæхтæ ’рхафта 
Æдæрсгæ чызгæн 
Иæ дари разыл, 
Ныххудт Залихан, 
Ныххудт Инал дæр... 
Цыд хъазт йæ уагыл... 
219 

Æрттивы рухс хур, 
Тæмæнтæ калы, 
Йæ тынтæ дардæй 
Æрвиты зæхмæ. 
Æрвиты амонд, 
Æрвиты буц фын... 
Ныхъуыры сау мæр 
Йæ тынтæ хурæн: 
Йæ сæр ысдардта, 
Кæс, зæххæй уартæ 
Рæсугъд дидинæг. 
Йæхи уый цардмæ 
Æвдисы абон 
Æмæ йæм цард дæр 
Тындзы æргомæй. 
Кæсы уæлвонгæй 
Фæйнæрдæм бæлас, 
Сыфтæр фæхæцыд 
Яæ цæнгтыл иууыл. 
Бæрзонд ысбадти 
Йæ цъуппыл сауцъиу. 
Йæ зарæг хурмæ 
Æрвиты сауцъиу, 
Уый эары цардæн. 
Уый уарзы хуры. 
Фæнды йæ зардмæ 
Цæрын цæрдуды, 
Цæрын парахат... 
Йæхи сабыргай 
Æрбайсы хъазтмæ, 
220 

Бецау, Фацбай дæр. 
Бæрзонд, фæтæнуæхск, 
Куыстуарзаг, сабыр — 
Фацбай йæ мадæн 
Уыди хæрз иунæг. 
Иæ фыд нырхæндæг 
Фыд куыстæй раджы: 
Æххуырстæй хатти 
Хъуыбаттæм ал’ аз. 
Кæмдæр ныссыди, 
Фыд низ ыссардта, 
Æмæ йыл сынтæг 
Ысси æнувыд... 
Фæци конд кусарт 
Фацбай цæхæрцæст. 
Физонæг бурæй 
Лæвæрдта рæвдзæй 
Хъуыбатты фынгтæм. 
Сæ бадт Хъуыбаттæн 
Ныр цыд кæронмæ, 
Лæггад цы хъуыди, — 
Фæкодта иууыл. 
* * 
Нæй никуы царды 
Ыссарæн фидыд 
Æлдарæн æмæ 
Æххуырст, æфхæрдæн. 
Куы сфыцой иумæ 
Сæ фыдтæ аджы, 
Уæддæр сæ басæн 
Ысхæццæ кæнæн 
Нæй, никуы, никуы! 
Фæлæ ма зæрдæ 
221 

Фæкæсы коммæ, 
Йæ мидæг сонт туг 
Куы сфыцы, гъе уæд!.. 
Фæтых ис фæндыр 
Фацбайыл уайтагъд, 
Йæхимæ ласы 
Фацбайы æмдзæгъд... 
Æрлæууыд хъазтæн 
Йæ кæрон лæппу, 
Цырæгътæ судзынц 
Йæ цæсты, бакæс. 
Тæмæнтæ калы 
Йæ цæсгом иууьм. 
Æрбауад уайтагъд 
Фацбаймæ чидæр 
Æмæ йæ симдмæ 
Фæкæны уартæ... 
Йæ бырынкъ зулмæ 
Хæссы Залихан. 
Йæ рахиз фарсмæ 
Кæсы æдзухæй; 
Æнæрвæссонæй 
Ысхуды хатгай, 
Фацбайæ хизы 
Йæ дари къаба... 
Иæ сæрæн нал у 
Фацбай æфсæрмæй. 
Иæ сур хид акалд, 
Иæ сæр дæр зилы. 
Фæстагмæ рахызт — 
Ысуагъта чызджы... 
Уæнтæхъил æмæ 
222 

Сæргуыбыр — афтæ 
Фæцæуы хъазтæй 
Фацбай сабыргай... 
Йæ разы, мæнæ, 
Инал куы февзæрд: 
«Кæй уæндыс, цъаммар, 
Ды та æфхæрын!» — 
Зæгъы Фацбайæн, 
Æмæ фæхæцыд 
Йæ кардыл чызгхуыз. 
Мæстæй ыссыгъди 
Фацбай фæтæнуæхск... 
Йæ галиу къухæй 
Æрцахста карды, 
Иæ рахиз къухæй 
Æрзылд Иналыл. 
Ыссыд йæ цъæхахст 
Хъуыбаттон гуырдæн. 
Ызгъорынц балгай 
Хъуыбаттæ хъæрмæ... 
* * 
Мæнæн дзырдæуыд: 
Сæрдыгон иу саг 
Ызгъордта хъæды — 
Бæстæ — æппæтæн 
Сæ сурæт иста. 
Уыдис ын дойны. 
Фæйнæрдæм касти 
Дон, суадонагур. 
Æмæ йыл сæмбæлд. 
Зыдæй ныуазы, 
Кæны æлвæстæ, 
Нæма басасти 
223 

Йæ дойны сагæн, — 
Æрбафтыд афтæ 
Кæцæйдæр ниугæ 
Куиты агъуыд бал. 
Ныккодтой куитæ 
Гъе, уыцы иу цæф 
Сæхи, æмхуызон. 
Нæ сæрджын сагыл. 
Рæдувынц куитæ 
Иæ фыдтæ сагæн. 
Æрхаудта... Нал уыд — 
Иæ зæрдæ банцад. 
Æрттывта нæууыл 
Йæ туг æртахгай, 
Æмæ дзы надта 
Йæ тынтæ буц хур. 
Нæ разынд ронбæгъд, 
Бæргæ, Фацбай дæр, 
Фæлæ цы кæна, 
Цы кæна иунæг! 
Цæвынц, рæхойынц 
Лæгæй, лæппуйæ. 
Хъуыбатты мыггаг 
Æрхауди дуртыл, 
Фацбай — æдзард уд, 
Æрхауди дуртыл, 
Æрцыд йæ кæрон... 
Залихан мардæн 
Æрлæууыд къахæй 
Иæ фæтæн риуыл 
Æмæ йæм дзуры: 
«Гъе, уый дын ме ’фхæрд...» 
224 

Æппынфæстагмæ 
Иналы сау куыдз 
Æрзылди мардæн 
Иæ алфамбылай, 
Ыстæй, зыдгæнгæ, 
Ыстæрын систа 
Фацбайы ныхæн 
Йæ туджы ’рхæмттæ... 
Дард нал уыд куывдæн 
Иæ фæуын, афтæ 
Фæхъуынтъыз арвæн 
Иæ кæрон дардыл. 
Фæтулы хур дæр 
йæ сæрты хъæуæн... 
Фæиæуы цудгæ 
Афай, æфсæст лæг. 
Иæ уатмæ бацыд, 
Æрхуыссыд буцæй... 
Æддейæ арвæн 
Ыссыд йæ нæрын. 
Æртæхтæ хауы: 
Бæрæг у арвыл — 
Уыдзæн тыгъдызæй. 
Ныхсдзæн Фацбайæн 
Уый ныр йæ тугтæ. 
Афай та уаты 
Кæндзæн мæрдфынæй... 
3—4/Х 1935 аз. 
225 

ТЕРЧЫ ЦУР 
I 
Сабитæ — нæ дарæг!— 
Райы уæ мæ зæрдæ, 
Байрæзæнт уæ сæртæ, 
Ут рын, сонæй хызт. 
Аргъæуттæ ис бирæ; 
Хъусут сæ уæхæдæг; 
Хъусдзысты уæ зæнæг 
Ноджыдæр фылдæр. 
Абон уын æз аргъау 
Кæнынмæ нæ хъавын,— 
Аргъæуттæн дæр та нын 
Разындзæн рæстæг. 
Иу хабар æрæфтыд 
Фаронæй мæ зæрдыл... 
Кæд лæуут мæ фæндыл— 
Радзурон æй, уæд... 
226 

Æмæ стæй разы дæр 
Ценнæ уат, нæ зонын! 
Исты уæ нæ хонын 
Цъысыммæ миййаг. 
Ивгъуыд бонтæ зонын 
Хос уг хос, æвдадзау— 
Фидæн бонтæм раздзау 
Уæд рæвдздæр у цыд. 
Хъусут, уæдæ цадæг 
Дзурдзынæн æцæгтæ. 
Уæнт уæ зæронд лæгтæ 
Ме ’вдисæн, уæд та... 
II 
Зонут мын мæ фыды. 
Уый фыды нæ зыдтат... 
Цардбонæн йæ фыд ад 
Бавзæрста бæстон. 
Уый фæци уыргæфтыд 
Кусынæй æххуырсты. 
Рафтыди зынгуысты... 
Амард, нал ис ныр... 
Иухатт раджы цæндыл 
Бадтæн йемæ хурмæ... 
Хъазынæн æз дуртæ 
Равзæрстон дзæвгар. 
Дур, У*дæ цы ардта 
Хъазынæн уæд саби?! 
(Ахæм хъазæн нал и 
Хуыдæджы дæр ныр). 
227 

Хъазыдтæн мæхицæн, 
Амадтон «хæдзæрттæ». 
Загъта-иу мæ зæрдæ: 
«Ныр дынджыр лæг фест! — 
Амаин уæд систæ, 
Исин уæд сæнæрттæ, 
Хауиккой мæм нæрдтæ 
Хисты уæд, бæргæ! 
Кæннод мæм нæ хауы 
Тъанджы мур дæр, хъус дæр, 
Дзæгъæлы æдзух дæр 
Зилын фынгтыл ныр, 
Æмæ уайынц былтыл 
Комы дæттæ риумæ — 
Хистæр лæгтæ иумæ 
Куы фæхæрынц бæрзæй...» 
Бадт баба дæр дурыл. 
Йе ’рчъитæ рæхсадта. 
Каст æмæ нæ ардта 
Æрчъийы цæгуат: 
Уæлфадмæ нымбыдис, 
Нал хæцыд йæхиуыл, 
Уыд гæппæлтæ иууыл. 
«Гъæй, джиди, сæгъдзарм!..» 
Бацъапп-цъупп æй кодта, 
Фадхос дзы ныуæрды 
Хъавгæйæ — нæ уæнды, — 
Ку ’атона, миййаг. 
228 

Къахыл æй ыскодта. 
Сыстад, митмæ бацыд, 
Иуфарсырдæм азылд, 
Митæй къухтæ ’хсы. 
Сæвдылдысты къухтæ 
Чъизийы; ныууагъта; 
Тæрттыл сæ æрхафта, 
Зæнгтыл сæ сæрфы. 
Цæнды ’нцой æрбадти. 
Бауадтæн йæ цурмæ,— 
Не ’ргæмттæ та хурмæ 
Сарæэтам дзæбæх. 
Фасын ын йæ зачъе 
Тонæгау мæ уырзтæй. 
Бузныг уыд мæ куыстæй, 
Хатыдтон, баба. 
Цæсты хаутыл чъиутæ 
Сасмы хæст ныккодтой; 
Донау сыл ызгъордтой 
Цæссыгтæ бынмæ. 
Асхъаудтон бабайæн 
Тагъдгомау йæ цæст дæр... 
Дзуры мæм фæстæдæр: 
«Аных-ма мæ, хур!» 
Батылдтон мæ иу дыс. 
Фæсонтæ фæныхтон, 
Фæсонтæ фæныхтон 
Фаг бабайæн æэ. 
229 

Уый фæстæ йæм дзурын: 
«Сараз ма мын исты. 
Кæннод та мын хисты 
Райсом ратт ысгуы. 
Уый хыгъд дын æз ахсæв 
Къахдзынæн æппытæ, 
Кæрдзынты æппытæ, 
Хъæбæртæ та — мæн. 
Ноджы дын гыццийæн 
Афыцын кæндзынæн 
Ахуыйæн кæрдзынæн — 
Туагдоныл цымгæ». 
«Хорз», — зæгъгæ, ысдзырдта. 
Раст, цыма, ныггæндæй, 
Раст, цыма, мæм цæндæй 
Марды хъæлæс хъуыст: 
осХисты дын ысгуы дæр 
Ратдзынæн, мæ зæрдæ... 
Амондджын фæлтæр дæ 
Ныййардта дæ мад. 
Мах фæлтæр æндæр уыд: 
Ницы уыдтам цардæй, 
Хур нæм касти дардæй, 
Тафст дзы ’ппын нæ уыд!..» 
Иу хатт ма тыхст улæфт 
Фæллад риуæй сыхъуыст,— 
Растæн, цыма, сæхсыст 
Масты цæджджинаг. 
230 

Хатыдтон: æрлæууыд 
Судзгæ маст йæ зæрдыл,— 
Рагон маст йæ зæрдыл 
Æрбалæууыд æваст. 
Адаудта йæ зачъе 
Ризгæ уырзтæй хъавгæ. 
Уый фæстæ мын афтæ 
Радзырдта баба: 
III 
«Уалдзæг у куыстуарзаг. 
Канддæр та нæ хохы... 
Макуы-иу кæн рох ды 
Уалдзæджы хъуыддаг. 
Митхъулон куы фæуой 
Хъугæмттæ — нæ хуымтæ, 
Рагъгæрæтты зымтæ 
Уасыныл куы суой,— 
Мауал кæн дæхицæн 
Хъарм хуыссæн уæд адджын, 
Кæннæуæд хъуагджын —» 
Алцæмæй фæззæг. 
Адæмæн сыджыт у, 
О, мæ хур, сæ дарæг; 
Махæн та нæ хъарæг 
Алæбон — зæххыл. 
Зæхх нæ хæхты махæн 
Тугæй у хъазардæр; 
231 

Ацу, ’мæ йæ балхæн! — 
Не ’фты къухы уый. 
Удæй йæм æнæвгъау 
Бакæнæм æмхасæн: 
Туджы цъыртт — йæ хъацæн, 
Уæнты хид — йæ мæр. 
Хуым æхсæст куы нæ уа 
Хуыры хæлттæй, дуртæй, — 
Фæззæджы йæм къултæй 
Чи ’ртулы бынмæ,— 
Уæд нæ ныхсы дзыбыр 
Арф йæ фаг дæлæмæ,— 
Фесхъиуы уæлæмæ,— 
Аззайы æзгъуыд. 
Ноджы — хур фæвæййы 
Дæлсыджыт; нæ уадзы 
Тауинаджы уадзын 
Зæххы бын уидаг. 
Бирæ нæу йæ сыджыт, — 
Иу аз дæр нæ лæууы. 
Хъацын æй фæхъæуы, — 
Фаджыс у йæ хос. 
Фаджысæн йæ ласæн — 
Зымæджы, гъе — уалдзæг. 
Рагацау кæн цалцæг 
Дзоныгътæ, дæ куыф. 
Дзоныгъхъусаг арæх 
Махæн нæу нæ хъæдты, 
232 

Рагацау фæхъæуы 
Искуы ссарын уый. 
Уый фæстæ дæ дзыбыр 
Уæд дæ кой, дæ сагъæс. 
Адæмыл цæст ахæсс, 
Бацагур цæдис. 
Хорз цæдис куы нæ уа, — 
Маст æмæ кæнды фыд, — 
Алы бон — хæрз æлвыд, 
Сайдæй дыл цæудзæн: 
Хи галæн-иу ратдзæн 
Хорз цъæх хос; дæ галæн 
Алы хатт дæр сайæн — 
Сау зыгуым дæтдзæн. 
Конд фæци дæ гæппæл, — 
Ма ныххуыс æхсæв дæр, — 
Сараз ын æмбæндтæ, 
Хъахъхъæн æй дзæбæх. 
Зон, кæннод хæрз дзæгъæл 
Бакодтай дæ куыстаг, — 
Алы бон — æлгъыстаг, 
Алы бон дын — загъд; 
Кæм хæрæг æд къæлæу," 
Кæм рæуæд, кæм далыс, 
Кæм сыхаджы нард фыс — 
Иууыл — хуымы, кæс! 
Хуым æвзар куы скæна,— 
Базил æм къæпийæ, — 
233 

Зивæгæй нæм бирæ 
Фесафы йæ куыст. 
Уый фæстæ та — рувæн. 
Рывд — хуымæн йæ кæнæг; 
Бахсæд ын йæ кæрдæг 
Къухы уырзтæй хорз... 
Иу хатт дын æнæнхъæл 
Ацыд рæвдз мæ хъуыддаг, 
Бакодтон мæ куыстаг 
Хорз æмæ дзæбæх. 
(Раджы уыд, уый раджы. 
Уыд дæ фыд дæ карæн, 
Цумахъом хæдзарæн 
Айда-гъа фæци). 
Бирæ хъæуы царды! — 
Фидын мæ хъуыд хъалон... 
«Цæй, деæгъæл цы бадон — 
Быдырмæ цæуон!» 
Араст дæн, ныццыдтæн... 
Уыд уым иу хъæу — Къардиу... 
Кодзыртæй дзы царди 
Цалдæр хæдзары. 
Уыд хуымгæрдæн рæстæг. 
Бацыдтæн æххуырсты, 
Кад кæм уыд нæ куысты! — 
Сомæрдæг — бон мызд. 
Кусгæ та — сæумæйæ 
Хурныгуылдмæ растдæр; 
234 

Талынгæй-иу раздæр 
Не ’рцыдтæн куыстæй. 
Хæрд — кæрдзын, махсымæ. 
Сарайы — мæ хуыссæн. 
Буцдæрæн мæ лыстæн — 
Ног фæлвых кæрдæг. 
Бакуыстон дæс боны, 
Афтæ, дын, æрбасаст 
Ме ’хсырф — амонд ракаст 
Хохаг лæгмæ, кæс! 
Радзырдта мæ фысым: 
«Нæй хайыр дæ куыстæй!» 
Æмæ мын мæ мыздæй 
Баурæдта сом. 
Фесæфти дзы иу карк, 
Æмæ мæм лæбуры, 
Алвыдтæ мын дзуры — 
Адавтай, дам, æй. 
«Нæ», зæгъгæ, мæ зæрды 
Ис зæгъын, фæлæ мæ 
Сæппарын уæлæмæ 
Нал уадзы ныхас. 
Туг ысфыхт, мæ зæрдæ 
Хойы риу; фырмæстæй 
Уæд æрхауд мæ цæстæй 
Судзгæ цæстысыг. 
Нал бамбæрстон дарддæр, 
Куыд, цы ’рцыдис, уыдон, 
235 

Цалынмæ æруыдтон: 
Лæг лæууы дæргъæй. 
Фындзы хъæл æрыстыхст, 
Былты туг куы кæлы, 
Улæфт дзы нæ цæуы — 
Бауадзыг ис лæг. 
«Гъæйтт, мæ хæдзар фехæлд, — 
Туг фидын мæ бахъуыд. 
Сау цъулбер куы сагъуыд, 
Байсæфта мæн дæр!» 
Амонд ма мæм кастн — 
Ничи уыд нæ цуры. 
«Лидзгæ» — зæрдæ дзуры, — 
«Лидзгæ, айс дæхи!..» 
Къулæй ма мæ рифтаг 
Раскъæфтон куыддæртæй. 
Рагæпп кодтон кæртæй, 
Лидзыныл ысдæн. 
Туацъæйыл — мæ фæндаг... 
Бахæццæ дæн донмæ... 
Иу тæрфы уæлгоммæ 
Æрхуыссыдтæн чысыл... 
Рæуджыты дзаг уæлдæф 
Цъирын хорз мæ риумæ... 
Зарыд цъиу... æз цъиумæ 
Бахæлæг кодтон: 
«Хъалон дæр нæ дары, 
Никуы уыд æххуырсты; 
236 

Цъулберы фыд уырзты 
Никуы уыд мæнау!» 
Сау сагъæсы исдуг 
Бафтыди мæ рыст сæр: 
4Фесæфти мæ мызд дæр, 
Дзæгъæлы — мæ цыд...» 
Къутæртæ — мæ цуры... 
Иумæ дэы фæкастæн... 
<цБар йæхи мæ тарстæн... 
Нал мæ раййафдзæн!» 
Къутæртыл — хуымæллæг... 
Хохаг лæг — хæдзардзин. 
Фегуырдис мæ тарф цин, — 
«(Ратонон дзы, цæй!» 
Махмæ ам хуымæллæг 
Тугæй у хъазардæр. 
Домаг у нæ цард дæр, 
Раст, куы зæгъон, уæд: 
Мардыкæнд, гъе, цингуывд 
Бахъæуы хæдзары, 
Æмæ уæд кæм ары 
Лæг хуымæллæг ам! 
Фсвнæлдтон... Рæдувын... 
Байдзаг ис мæ рифтаг, 
Ратыдтон ма иу таг 
Мæцкъортæй дæр даргъ. 
Атыхтон дзы уайтагъд 
Иу гуцъула ноджы, — 
237 

Бацыд ныфс мæ туджы — 
Нæй хæдзармæ уæз!.. 
Уалынджы æвиппайд 
Алæууыд мæ фæстæ 
Иу даргъ лæг æд гæрзтæ... 
Атахти мæ уд. 
Ацахста мын фидар 
Ну къухæй мæ бæрзæй; 
Æмæ ехсы гæрзæй 
Рандыдта нæмын. 
<вæхгæс мæ æрцахста, 
Хъазахъхъæн сæ зæхгæс!» 
Бамбæрстон: ныр цæргæс 
Дзыллæйы хæрдзæн!.. 
Нæй хæцæн: дæн ронбæгъд, 
Уый та у æд гæрзтæ. 
Ноджы дын мæ фæстæ 
Чи у зилæг, чи?! 
<?Се ’взаг сын нæ зонын, 
Нæ — тæлмац, нæ — хион... 
Цæй, фæлтау фæлидзон», — 
Ахъуыды кодтон. 
Иу къуырд æй скодтон... 
Феуæгъд дæн... ызгъорын... 
Асенк ластон доны — 
Лидзын, уæдæ цы?! 
Адард дæн. Мæ улæфт 
Улæфты æййафы. 
238 

Хур зынгау æндавы — 
Нал уыдис мæ бон. 
Иу ран уыд бæлæстæ, 
С’ аууоны æрбадтæн. 
Дойныйæ дæр мардтæн,— 
Бахус ис мæ ком. 
Бадудынц ных, æрфыг; 
Къухæй сæ ысгарын— 
Бамбæрстон, кæй хъары 
Сисбынтæн мæ туг. 
Донбылмæ фæцыдтæн, 
Цæхсадтон мæ хъæнтæ, 
Иу чысыл мæ зæрдæ 
Сагъæстæй фæцух. 
Фæлæ та мын мастæй 
Айдзаг ис фæстæмæ; 
Нал мæ ’ндæвтой цæфтæ, 
Айрох ис мæ над — 
Баззадис мæ рифтаг 
Джауыры дзæмбыты; 
Ацахста мæ хъуыды: 
«Гал марæггаг — хъуг!» 
Ме ’фсин .мæ хæрдзæни, 
Амæлдзæн фырмæстæй; 
Хъисыны гæбæзтæй 
Бахуыдта хордзен, 
Рарвыста мæ балцы, 
Исты кæд æрхæссин, 
239 

Бинонтæм фæкæсин 
Дарæсæй, хæлцæй. 
Æз уый нæ, — мæхион... 
Фæриыгæн ныууагътон... 
«Нæй гæнæн» — та загътон. 
Рараст дæн... Цæуын. 
Къах ма хорз кæм исын, — 
Куы цæугæ, куы бадгæ; 
Худгæ та ды бакæ — 
Зæрдæ фестад дур. 
Дыккаг бон изæрæй 
Адæ-гъа, куыддæртæй, 
Тард куыдзæй фыддæртæй 
Ам уыдтæн, мæ хур. 
Сабитæ мæм уайынц: 
«0, баба... гагатæ!» 
Иу мын кæны пъатæ, 
Иннæ та — хъæбыс. 
Барухс и мæ эæрдæ 
Бинонтæн сæ уындæй, 
Адард ысты зынтæ, 
Ницыуал мæ рыст. 
Бирæ у, хæрз бирæ, 
Бинонтæн сæ сагъæс: 
Ниэ... хæринаг... дарæс... 
Адæймаг тыхсы. 
Гъе, уæддæр зæрдæйæн 
Хур ысты; тыхст сахат 
240 

Адæймаджы алхатт 
Буц рæвдыд кæнынц. 
Иу дзæвгар фæкодтам 
Цинтæ ’мæ ныхæстæ, 
Иууыл, цыма, бæстæ 
Мах уыд, афтæ, раст. 
Уый фæстæ мæ хабар 
Радзырдтон кæронмæ, 
Æмæ суангдæр бонмæ 
Ахаста нæ куыд. 
Нал урæдта ме ’фсин 
Цæстысыг æппындæр. 
Нал уæндын хъæрзын дæр,— 
Цавддурау фæдæн... 
Бон ысрухс и. Бæстæ 
Райхъал ис, æрттивы, 
Хуры рухсмæ ивы 
Алы ран йæ хуыз. 
Февзæрди та риуы 
Тых, хъару, ныфсытæ,— 
«Бар — йæхи: хуычъытæ 
Бирæ ис нырма!» 
«Лæг у конд амалæн, 
Хызт куы ’ййафæм низæй, 
Уæд цы кæнын исæй, — 
Ис дæр та уыдзæн!..» 
Уалынджы мæм уынгæй 
Фехъуыст хъæр, фæуайын 
241 

Хинымæры райын: 
«Кæд æхсызгон уац 
Боны цъæхыл исчи 
Фарнимæ æрхаста... 
Гъе та исчи айста 
Кæд, миййаг, мæ зын, 
Æмæ мын ныфсытæ 
Авæрдзæн зæрдæйæ...» 
Афтæтæ, цæугæйæ, 
Ахъуыды кодтон. 
Рахызтæн: мæ разы 
Лæг лæууы тызмæгæй. 
Уазалдæр зымæгæй 
Уыд йæ уынд мæнæн. 
Базыдтон æй: къулер 
Дзæгъæлы нæ фæзынд. 
Афтæ ма æвзæр сынт 
Холымæ тæхы. 
«Цал хатты дæм уыдтæн? 
Алы бон цæудзынæн? 
Æвн дын кæндзынæн,— 
Кæд, зæгъыс, — лæгъстæ? 
Бафид тагъд дæ хъалон,— 
Кæннод хорз нæ уыдзæн. 
Æз дæ хуызæн куыдзæн 
Зонын йе ’гъдау хорз!..» 
«Багæдзæ кæн! Зонын, 
Фидын мæ кæй хъæуы; 
ГЛ2 

Фæлæ, цæй, нæ хъæуы 
Чи ратдзæни хæс? 
Хæдзары та, баууæнд, 
Ницы ис мæхимæ. 
Иу къуылых сæгъимæ, 
Цæй, цы кæнон, куыд?..» 
Уыцы зылд фæкодта, 
Цæсгом туджы разылд. 
Тыргъы къуымты разылд — 
Ницы дзы ары. 
Уый фæстæ фæраст ис 
Ыскъæтмæ, — йæ къахæй 
Сад мæ сæгъ, æндахæй 
Нарæгдæр ысси. 
Раласта йæ, сæгъы... 
Далæ йæ фæкæны... 
Мастæй хъуыр æхгæиы, 
Фæлæ марадз, цæй! 
Сабитæ йæ фæдыл 
Райдыдтой уым ниуын... 
Сæгъæн ма йæ чиуын 
Ауыдтам æрмæст. 
Гъе, мæ хур, нæ цард-иу 
Афтæмæй æрвыстам. 
Бон, æхсæв нæ хыицтам,— 
Гуыбын хус уæддæр!..» 
Адаудта йæ зачъе, 
Цæсты чъиу ысхъауы 
243 

Æмæ мæ стауы, 
Дзуры мæм фæрсмæ: 
«Аных ма мæ иу хатт, — 
Уадзынц арт мæ фæрстæ. 
Зон, хæдоны хъæстæ 
Афæдз не ’сты ныр». 
Батылдтон та дыстæ, 
Райдыдтон ныхынтæ... 
«0, баба, ныцъцъынд дæ, — 
Ма бафынæй у!» 
Нал æм фехъуыст ныхас 
Хуыссæг æй æрбырста... 
Ратылдтон мæ дыстæ. 
Æмæ — дугъ хъæмæ... 
IV 
Уырдыгæй фæстæмæ 
Рацыд бонтæ бирæ. 
Аивгъуыдта Ирæй 
Фурдмæ дон дзæвгар. 
Афонмæ бабайæн 
Йе ’стæгдар дæр нал ис. 
Нал æй домы сау низ — 
Сау фæнык ныцци... 
* 
Диссаг та куид нæ у 
Цард уæддæр, æвæдза?! 
244 

Бæстыл цин куы ’нхъæвза, — 
Хур куы тава хорз, — 
Уæд нæ цæвы риуы 
Зæрдæ ’мхуызон, баууæнд; 
Уадз, æмæ йæ фауæнт,— 
Искæй кой йæ нæй. 
Дзаг фынгыл дзы хатгай 
Айрох вæййынц низтæ. 
Марадз, зæгъай, исты 
Сагъæс ма дзы уа. 
Хатгай та — æндæр хуыз 
Фестдзæни бынтондæр, 
Раст, цыма, гъе, сонт дæр 
Никуы уыд æппын — 
Дзаг фынгыл — æнтъыснæг, 
Хъазты та — мæрдджын хуыз. 
Бинонтæн — хъуынджын куыдз,— 
Алкæуыл — хъуыр-хъуыр... 
Иуахæмы та дын 
Къардиумæ ныфтыдтæн. 
Рагæй дзы нæ уыдтæн, 
Загътон: «Фенон — цон!» 
Дис дæр ыл цы кæнон, 
Диссаг дæр куыд нæ у — 
Зæрдæйыл куы ’рлæууы 
Рагон цард гъе, уæд?!. 
245 

Раст баба æххуырстæй 
Кодзыртæм кæм куыста, 
Цард фыдæй кæм фыста, 
Уыцы ран, гъе, раст, 
Сырæзтн нæуæг хъæу,— 
Хъæлдзæг æмæ райдзаст. 
Цæстæн — цин йæ бакаст, 
Зæрдæйæн та — ныфс. 
Азылдтæн йæ уынгтыл — 
Адæм дзы — мæ бæстаг. 
Митдзæгъдтæн сæ фæстаг 
Нæу, миййаг, æххуырст. 
«Мидæмæ! Хæдзармæ!»— 
Иу ранæй мæм дзурынц 
Риууæрæхæй худынц 
Иууылдæр — цæрдхуыз. 
Бацыдтæн. Уат — райдзаст. 
Куывд уыдис йæ тынгыл. 
Алы минас — фынгыл 
Нозт æмæ хæрдæй: 
Сау бæгæны къусы 
Сойдзæстытæ дары — 
Сыфтæрты бын тары 
Сау хъæлæрдзы раст; 
Чъиритæ — тæнцъæрттæ, 
Цыхт сæ мидæг хъазы. 
Æфсин сыл царв уадзы 
Хъалацы дзыхæй; 
246 

Мурзæг фæрскæй ноджы 
Бур физонæг фынгтыл; 
Нардæмхæццæ фыдтыл 
Нурыдзæхдон конд; 
Карчы лывзæ — ’хсырыл, 
Хъацæнтæй — бæстон зылд. 
Хъайла фынгтыл номдзыд. 
Хъазы фыд — фылдæр. 
«Мидæмæ, нæхион, 
Мидæмæ! — хъæлдзæгæй 
Хистæрæй, кæстæрæй 
Иумæ уыд сæ дзырд. 
Сыстадысты. 
— «Сбадут!» 
— «Нæ, нæ!» — Хистæр дзуры. — 
Дзаг ныуазæн куры. 
Сиды мæм хæстæг. 
Бацыдтæн æм; цæнгтæ 
Айтыгъта фæйнæрдæм, 
Раздæхтис мæнырдæм — 
Хъарм хъæбыс мын, пъа. 
Уый фæстæ мын айста 
Къух, мæ къух рæвдаугæ. 
Цины мыртæ таугæ 
Райдыдта ныхас: 
<4Ды куыдтай дæ сонтæй 
Махæн фаг нæ цардыл, 
Хохы цъассы мардыл 
Бахынцтай ды мах. 
247 

Чи нæ цард Зыруджы: 
Фыны дæр-иу зæйтæй 
Тарсти, кæнæ къæйтæй, 
Дурцæвынæй тарст. 
Захъа дæр хуыз дæр ран 
Ницы уыд Зыругæй. 
Никуы бафсæст сугæй, 
Хорæн та — бынтон. 
Не ’ннæтæ дæр афтæ — 
Гом æмæ æгæрццæй 
Хафтам. Сынт нæ фæрстæй 
Н’ атыдтаид мур... 
Акæс ныр дæхæдæг: 
«Уиззатæ», «хуычъытæ»,— 
(Мысыс ма дæ дзырдтæ?) 
Нал ысты нæ хæрд! 
Нал тулæм нæ «риуæй» 
Галуæрдон, куыд раздæр,— 
Кусы нын трактор, 
«Цонг» ын нæу «мæцъис»... 
Айс-ма ныр ныузæн — 
Гъе, цæмæй нæ цардыл 
Ды ныззарай дардыл 
Абоны дзыхæй!..» 
Райстон сыкъа... Ме ’пзаг... 
Бандзыг ис... ныссалди... 
Сыкъамæ æртагъди 
Цины цæстысыг... 
248 

Иу дзьфд дæр мæ къухы 
Нал бафтыд. Ныуазын... 
Афтид сыкъа садзын 
Лæууæджы къухты. 
Хистæр нæм фæдзырдта: 
«Бадгæ ут, мæ хуртæ!» 
Хъазгæ æмæ худгæ 
Алчи сбадти уæд. 
Зарæг айхъуыст бадтæй, 
Аив зарæг, дардыл, 
Тохы зарæг бартыл 
Аэæлы уæрæх. 
Хистæр та фæдзырдта: 
«Байхъусут та цъусдуг,— 
Ралæууыди рухс дуг,— 
Ма нын фесæфæд! 
Фидар уæд нæ колхоз! 
Фидар уæд нæ фæтæг! 
Фидар уæм нæхæдæг, 
Колхозон адæм! 
Райстам абон, хуртæ, 
Комæй кургæ лæвар — 
Алырдæм фæфæлвар, — 
Зæхх уæддæр у мах. 
Фидаргонд æрцыдис 
Махыл зæххы дзаджджын. 
Нал уыдзæни хъаджджын 
Хорæй хохаг, нал. 
249 

Сахарæй нын абон 
Акт — гæххæтт æрхастой, 
Зæххæй нын æрбарстой 
Н’ алыварс нæ фаг. 
Мах уыдзæн йæ пайда 
Æнусмæ дæр, мæ хуртæ, 
Саутæ ’мæ нæм буртæ 
Нал ис ныр... Цæрут!..» 
Зарды хъæр фæйнæрдæм 
Азæлгæ куы айхъуыст, 
Сызмæлыдис агъуыст 
Адæмы ’мдзæгъдæй... 
Кæстæртæй уæд иумæ 
Аивæй куы дзурын: 
«Бахатыр кæн, — курын, — 
Фенын мын кæн хъазт... 
Хистæртæй бар райстон... 
Сыстадтæн мæ фынгæй... 
Рахызтыстæм. Уынгæй 
Барухс и мæ риу. 
Фæсивæд æмбырдæй 
Хъазты кафы, зары; 
Къахы ныхтæм хъары 
Фæндыры хъæлæс: 
«Сауцæст лæппу бригадир у; 
Бирæ мын цæра — 
Раджы бадаг, раджы фестаг, 
Ой дæ, ри-рæ-ра. 
250 

Арвы риуыл куы сæрттивы 
Боны стъалы сæрд, — 
Сауцæст лæппу хуымты астæу 
Февзæры гъе уæд. 
Арвы ’рттывдау — йæ цæстæнгас, 
Февналынмæ — арт, 
Карды комау — йæ дзыхы дзырд, 
Хъазы уæнгты цард. 
Даргъдзыкку чызг тасгæ-уасгæ 
Рагсарæй, гъе, раст, 
Зад хуымы йæ тæккæ фарсмæ 
Февзæры æваст. 
Куысты тарфмæ куы бахъары 
Саудзыкку йæхи. 
Чи ралæудзæнис йæ ныхмæ — 
Ахæм лæг кæм и?1» 
Хъазт уыдис йæ тынгыл, 
Хъуысти зарæг дардыл, 
Цины зарæг цардыл, 
Цингæнджытыл хъуыст!.. 
Сабитæ, гъе, уый уын... 
Гъе, хуртæ, мæ хабар, 
Че ’рдæм фæнды абар, — 
Нæй зæгъæн гæды... 
У мæнæн мæ дзырдтæн 
Рагон Терк æвдисæн... 
Дзурут-иу сæ дисæн 
Фæстагæттæн дæр!.. 
3/ХП—1938—1939 азы нюль 
251 

САТАЙ-ХАН 
(Хæххон таурæгъ) 
Кæд, цы рæстæджы æрцыд 
Ацы цау, зæгъгæ, куы фæрсат, — 
Уæд дзуапп æнхъæл уæ рæстæг 
Уæгъды фесæфдзæн, мæ хуртæ, 
Уæгъды фесæфдзæн, уый зонут: 
Фарон хъусæй хорз нæ хъусы, — 
Сæг ын сæхгæдта йæ хъустæ, 
Æмæ уын дзуапп æнцоныл 
Уый уæ фæрстытæн нæ ратдзæн. 
Фарон зоны ’рмæстдæр дзурын, 
Æмæ йæм лæмбынæг хъусут. 
Мæн мæ сæнттæ дысон тары 
Рæгътыл ахастой, уæд хæхтыл, 
Æмæ иу ранмæ ныфтыдтæн. 
Урссæр къæдзæхтæ мын бирæ 
Уым фæныхас кодтой. Уазæг, 
Куыд сæ уазæг, афтæ хъуыстон, 
Хъуыстон хабæрттæм къæрцхъусæй, 
Хъуыстон æэ фыдæлты даутæм. 
^52 

Ракæндзынæн дзы ныртæккæ 
Иунæг æз, æрмæстдæр иунæг. 
Кæд уæ зæрдæмæ фæцæуа, — 
Райсом дæр та-иу мæм хъусут. 
Царди ’мæ уыдис зæронд лæг 
Далæ Ногъайы быдыры. 
Хуынд йæ ном Батыр. Зæнæгæй 
Уыд æрмæст Батырæн иу чызг; 
Иунæг чызг-бындар Батырæн 
Уыд цæрынæй уæд хæрынмæ. 
Цард Батыр йæ чызджы хурæЛ, 
Уый йедтæмæ йыл ныттар ис 
Хур, æрвон хур, — афтæ батад, 
Афтæ базæронд ис, баруад. 
Зокъо ма ныввæйы афтæ, 
Сонт хурмæ фæстынд уæлæуыл 
Искуы ку’ аззайы, мæгуырæг! 
Уыд бæсты фидауц Сатай-хан, 
(Афтæ уыд йæ ном нæ чызгæн), 
Титыччы фæрдыг — Сатай-хан, 
Дойныйæн æй анызтаид 
Адæймаг — уыд, раст гъе, ахæм!.. 
Циу дæ дидинæг йæ цуры, 
Циу, цы, де ’стъалы йæ фарсмæ!.. 
Арвы ’рттывдау уыд йæ фæзынд, 
Хуры тынау уыд йæ бахудт, 
Хъуазы хуызæн уыд гуырвидауц, 
Наз бæласау уыд йæ арæзт, 
Дидинæджы зæнг — йæ астæу. 
Разагъды чызг уыд Сатай-хан. 
Айхъуыст быдыртыл йæ хорэ кой, 
253 

Айхъуыст Ногъайыл йæ хорэ кой. 
Æмæ усгурæй сæ хæдзар 
Цух куынæуал заднс иу бон. 
Фæлæ, марадз зæгъа, ком сæ 
Радта искæмæн Сатай-хан... 
Далæ Терчы фале царди 
Иу лæппу, Науыр — йæ ном та. 
Фарон иу ахæмы ’рбафтыд 
Уæд Науыр Ногъаймæ балцы — 
Балцы... цас балцы? — æлхæдта 
Бæх, йæхицæн бæх æлхæдта. 
Цæй, куыд уыд, цы уыд — цы зонын, 
Фæлæ бахаудта Батырмæ... 
Уыд тæвд бон. Æрæнцад кæрты. 
Рацыди Батыр. Саламтæ 
Радтой уазæг æмæ фысым. 
Аныхæстæ кодтой исдуг, — 
Афарстой кæрæдзи номæй. 
Уæд Батыр хъæрæй фæдзырдта: 
— Чызг, кæм дæ? — тæвд бон у абон, 
Уазæг дард балцæй æрцыдис — 
Дон ын рахæсс, тагъд, йæ ком дзы 
Ауазал кæна, мæ хъæбул! 
Раст зæрватыккау куы фæзынд 
Уæд Сатай-хан кæрты уайтагъд. 
Цъайы былмæ дын фæуади, 
Фелвæста дзы дон. Æркодта 
Къусы дзаг. Рæвдз, тасгæ-уасгæ 
Уазæджы размæ æрбацыд, 
Радта къус, йæхæдæг дарддæр 
Ацыд, цæстытæ æруагъта 
254 

Зæхмæ æмæ раст æрлæууыд. 
Райста къус Науыр йæ къухмæ... 
Фæлæ къух ысхæссын дзыхмæ 
Нал уыдис йæ бон, мæгуырæг — 
Хур æм, цыма, ’ркаст æвиппайд, — 
Афтæ чызджы фендæй тартæ 
Байдыдтой кæнын йæ дыууæ 
Сау, фæрдыджы хуызæн, цæсты. 
Барызтис гæды бæласау. 
Систа-ма хæрз æнæбары 
Дзыхмæ къус, фæлæ, байтаман! — 
Дон та-ма ды схуыпп кæн, марадз! 
Ис æм сусæгтæ хæрз бирæ 
Уарзондзинадмæ, æнæмæнг! 
Ацу, ’мæ йæ бамбар, базон, 
Цæй, куыд базмæлы уæд зæрдæ, 
Куыд, цæмæй ныссæххæтт ласы, 
Чи дзы аныхсы цыргъ фатау!!! 
Базыр-зыр кодта уæд чызг дæр. 
Нал уыдис Науырæй рæвдздæр. 
Ау, цы йыл æрбамбæлд уайтагъд? 
Ау, куыд нал хæцы йæ уæнгтыл? 
Арв æй кæд, миййаг, æрцавта! 
Гъе, йæ кæд цæсты фæчынди! 
Нæ, уый арвы цæф нæ уыди, 
Нæ, фыд цæст дæр æм нæ бакаст, — 
Уый дыууæ зæрдæйы бартæ 
Иумæ агурынц сæхицæн... 
Æз бæсты тыхæй куы уайын, 
Уæд мæ куысты сæр ыскæнин, 
Ахæм дыууæ риуы сонтæй 
Хицæнтæ цæмæй нæ кæной... 
255 

Фæлæ... цæй, цы дзурон дарддæр — 
Ахæм зынг кæмæ фестъæлфыд, 
Уый мæ афтæ дæр æмбардзæн... 
«Цæй, хæрзбон!» — зæгъгæ ма схаудта 
Уæд Науырæн уым йæ дзыхæй, 
Баппæрста йæхи тагъд саргъмæ 
Æмæ рараст ис сæхимæ. 
Фæндагыл цæуы, ызмæлæг 
Никуы ис бæстыл æппындæр, 
Афтæмæй йæ разæй згъоры 
Сау æндæрг — Сатай-хан, растдæр, 
Къутæр — фæндаггæрон иу ран — 
Рагæпп кодта бæхæй уайтагъд: 
«Ды — мæ уд!» — йæ хъæр куы фехъуыст. 
Баппæрста йæхи, ’мæ пыхсыл 
Бахауди; йæ ных æрыстыхст. 
Ацыд дарддæр, æмæ сау чызг, 
Нæй, нæ хицæн кæны риуæй, 
Цæстæй нæ, фæлæ йæ риуæй, 
Сонт цырын риуæй, æппындæр. 
Ацыд. Цъайы цур æрæнцад, 
Уæд Сатай-хан дæр йæ уæлвæд 
Донмæ уым йæ каст ыскодта, 
Æмæ ахсы доны авджы 
Уый Науыры хуыз æрмæстдæр. 
* * 
Царди Терчы цур уæд иу хан, 
Ногъайы æлдар Мырза-хан. 
Хæйрæг бацыдис йæ туджы, 
Фисынмæ фæнд дзы фæзындис: 
Хъуамæ бакæна тых митæ, 
256 

Хъуамæ раскъæфа уый чызджы, 
Хъуамæ суа йæ ус Сатай-хан. 
Иу бон бабадти йæ бæхыл, 
Баскъæрдта Батыры кæртмæ, 
Ратæлæт дын кодта фосау 
Мæгуыр Батырæн йæ чызджы. 
Афтæ акæнынц: «Тыхы дон 
Ласы тынг дзæбæх хæрдмæ дæр». 
Царди ханимæ Сатай-хан. 
Фæлæ царди ’рмæстдæр буарæй. 
Зæрдæ та уыдис Науыры... 
Æмæ зæрдæйæн ысбæттæн 
Нæй — цы фæнды йын фæкæнай, 
Чи зоны — куыд уыд, цы уыдис? — 
Фæлæ ссардтой тагъд фæндæгтæ 
Уæд Науыр æмæ Сатай-хан, 
Тагъд сæ кæрæдзи ыссардтой... 
Æмæ йе ’ууæлтыл фæзындис 
Уæд Сатай-ханæн йæ хъуыддаг. 
Ханæн фехсайдта йæ зæрдæ. 
Къахын райдыдта йæ усы, 
Балцы-иу куы цыди искæд, 
Алы хатт дæр-иу уæд ехсæй 
Усы рацафта уæлбæхæй 
Æмæ-иу æм афтæ баздæхт: 
«Искуы ис мæнæй хуыздæр лæг?» 
Нал фæрæзта уæд Сатай-хан 
Алы хатт йæ лæгмæ хъусын, 
Æмæ та йæ иуахæмы 
Лæг куы афарста уæлбæхæй, 
Уæд Сатай-хан дæр фæрæвдз ис: 
257 

«Терчы фаллаг фарс хуыздæр лæг 
Ис дæуæй, Науыр æй хонынц». 
Фембæрста Мырза-хан уайтагъд 
Усы ныхæстæ ’мæ ацыд 
Терчы фаллаг фарс Науырмæ... 
Къуылдымæй куы кæсы коммæ 
Уæд Науыр æмæ, дын, уайгагъд 
Барæгыл йæ цæст куы андæгъд. 
Бамбæрста Науыр зæрдæйæ, 
Хорз уазæг кæй нæ у цæуæг. 
Ахæм тас ныр ма Науыры 
Никуы-ма бацыд ныры онг. 
Ахъардта дзы сагъæс, æмæ 
Дзуры хинымæры афтæ: 
Кæд тæппуд лæг уа, уæд донæн 
Агурдзæни уый йæ тæнæг, 
Кæд хъæбатыр уа, — уæд доны 
Уыцы иу ыскъæрд кæндзæни. 
Уæд кæсы, ’мæ бæлццон донæн 
Тагъд йæ иугуры æрбацыд. 
Рахызти; Науыры хæд раз 
Уайтагъд февзæрди æвзыгъдæй. 
Дзуры йæм Науыр: «Кæд ардæм 
У дæ фæндаг, уæд — хæстæгдæр!» 
Дзуапп ын радта уæд Марза-хан: 
«Раст дæумæ, дæумæ — мæ фæндаг!» 
Рахызти йæ бæхæй уазæг. 
Бакодта йæ фысым уатмæ. 
Æхсæвы, куыд æмбæлд, афтæ 
Уазæгæн æгъдау ыскодта: 
Аргæвста йын бæх, хæрз хаст бæх. 
Бахордтой. Мырза-хан дзуры: 
258 

«Байхъус мæм, Науыр, ныхасмæ: 
Терчы рахиз фарс ды цæрыс, 
У дæ зæхх, ды дæ йæ хицау. 
Галиу фарс та у мæ бæстæ. 
Иу Терчы донæй нæ бæхтæ 
Нуазынц райсомæй, изæрæй; 
Терчы доны хъæр æдзух дæр 
Дзуры, о Науыр, дæ буц ном; 
Ногъайы быдыры дымгæ — 
Уый та ахæссы фæйнæрдæм 
Дард мæ ном. Зæгъ.ма мын, уæдæ: 
Цы, цы нæ фаг кæны царды 
Æз æмæ дæуæн, мæ фысым?» 
«Цæй, сывæллæттау цы дэурæм? — 
Фегад мын кодтай мæ усы, 
Ныр æз дæр хъуамæ афтæ 
Бакæнон дæуæн дæ хойæн!» 
Дзуры уæд Науыр Мырзамæ: 
«Аххосджын мæхи æз хонын, 
Фæлæ афтæ дæр цæмæн уа — 
Ногъайаджы ус йæ мойæ 
Кæд фылдæр уарзы Науыры?» 
Рахызтис хæстмæ сæ ныхас, 
Тох ыстыхджын ис мæлæтдзаг. 
Ногъайаг бæргæ æвналы, 
Фæлæ фæуд кæны йæ хъару, 
Нæ, хъаруйæ ницы скæндзæн, — 
Хиндзинады сæр æй бахъуыд: 
«О Науыр, ыскæс-ма арвмæ — 
Уый цæй маргъ фæтæхы арвыл?» 
Арвмæ фездæхта йæ цæсгом 
Уæд Науыр, æмæ Мырза-хан 
259 

Къæхтæ ракъуырдта Науырæн, 
Ахаудис Науыр уæлгоммæ... 
Абадт ьш Мырза йæ риуыл... 
Уайтагъд басгæрста йæ зæрдæ 
Уым Мырзайы кард Науырæн... 
Ноджы бавдæлди фыд ызнаг — 
Ралыг ын кодта йæ сонт сæр, 
Хордзены мидæг æй бæхыл 
Авæрдта ’мæ ’рцыд сæхимæ. 
Уым Сатай-хан бады уаты. 
Баппæрста йæм сæр Мырза-хан 
Æмæ йæм хъæлдзæгæй дзуры: 
— «Мæн уырны, кæй нал зæгъдзынæ, 
Ис ма ныр мæнæй хуыздæр лæг!..» 
Уæд куы базоны Сатай-хан 
Уым йæ уарзоны сæр уайтагъд. 
Фелвасы йæ тагъд йæ къухмæ, 
Пъатæ райдайы, хъæбыстæ 
Сæры къуыдырæн Сатай-хан. 
Раскъæфы йæ, згъоры, лидзы. 
Мæнæ ’рбахæццæ ис Теркмæ. 
Донбылæй йæхи нылвæста 
Æмæ аныгъуылди Терчы... 
Сæры къуыдыр дæр уæд — йемæ. 
Дарынц адæм уый сæ зæрдыл 
Æмæ уарзæттæн сæ номыл 
Терчы уыцы был нырмæ дæр 
«Сатай-те», зæгъгæ, куы хонынц, 
Ома, дам — «Сатайы бæрзонд». 
29/Х—1940 аз. 
260 

ÆМЗОРАТЫ ЧЫСЫЛ ÆМЗОР 
ÆМÆ ДЗЛАТЫ САУ РÆСУГЪД 
(Ирон кадæг) 
Далæ, зæгъы, мæ хуртæ, 
Æрджынарæджы 
Уæд Дзлаты мæсыджы 
цард æмæ уыди, 
Цард æмæ, зæгъы, уыд 
Дзлаты сау рæсугъд. 
Уый кондæн ныййарæг мад 
никуы ныййардта, 
Уый уындæн схæссæг фыд 
никуы ма схаста,— 
Ахæм рæсугъд уыд, гъе, 
Дзлаты бадæг чызг. 
Иры зылд, Кæсæджы, 
æз лæг дæп, зæгъгæ, 
Афтæ йæхиуыл 
йæ зæрдæ чи дардта, 
Уыдонæй уыцы чызгмæ 
курæг чи не’рцыд, 
Ахæм дзы нал баззад, 
ахæм, куы зæгъынц, 
261 

Фæлæ Дзлаты рæсугъд 
никæмæн куымдта. 
Уæнтæхъил, сæргуыбырæй 
фæстæмæ здæхтысты 
Адæмы хæрзæджытæ 
Дзлаты мæсыгæй 
Бирæтæ-иу дзы, 
бирæтæ, зæгъынц, 
Зæрдæдзæгъæл дæр фесты, 
зæрдæдзæгъæл. 
Уæд, зæгъы, Æмзоратæн 
сæ чысыл Æмзор 
Хъаны куы цард, хъаны, 
буц æмæ рæвдыдæй 
Æмæ, зæгъы, алыбон 
цуан куы кодта 
Зæрдæйы дзæбæхæн 
стыр Терчы былтыл. 
Æмæ та иуахæмы 
зилгæ рацыди 
Терчы былгæрæтты 
аццыты фæдыл. 
Аццытæ цæгъдгæ, 
рацыди Терк-Терк 
Æмзораты буц лæппу, 
уæд чысыл Æмзор. 
Æмæ, зæгъы, афтæмæй 
сæфтыди, сæфтыд 
Æрджынарæджы — 
Дзлаты цурмæ 
Фæкомкоммæ, зæгъы, нс 
Дзлаты мæсыгмæ 
Æмæ дисы бацыдис, 
стыр дисы, Æмзор; 
262 

Æмæ, зæгъы, мæсыгæн 
уæд йæ фæлгуырæй 
Нал æмæ нал иста 
йæ дыууæ цæсты. 
Уæд, зæгъы, уыцы афон 
рудзынгæй ракаст, 
Мæсыджы рудзынгæй, 
Дзлаты сау рæсугъд. 
Йæ дæллагхъуыр Бонвæрнон 
тыбар-тыбур кодта, 
Арв дзы йæхи уыдта, 
мæйтæ дзы хъазыди, 
Хуртæ дзы худтысты — 
бæстæ ныррухс ис. 
Æмæ, зæгъы, уайтагъд 
куы фемдзаст сты 
Чысыл Æмзор æмæ 
Дзлаты сау рæсугъд. 
Бирæ фæкастысты, 
бирæ, куы зæгъынц, 
Сæ кæрæдзи уындмæ 
дыууæ сонт уды. 
Стæй уæд чысыл Æмзор 
йæ цæстытæ ’риста 
Дзлаты сау рæсугъдæй 
æм’ аздæхт фæстæмæ. 
Араст ис фæстæмæ 
Терк-Терк, уæдæ цы! 
Æмæ изæрмилтыл 
куы ныххæццæ ис 
Æнкъард æмæ фæлурсæй 
далæ йе ’мцектæм 
Фынг ын æрцарæзтой, 
уæдæ цы уыдаид! — 
263 

Фæлæ фынгмæ йæ къух дæр 
не ’ркодта Æмзор 
Хуыссæн ын бакодтой, 
фæлæ йæ хуыссæг 
Кæдæмдагр фæтахтис, 
æввахс æм не ’рцыд... 
Райсомæй куы сыстад, 
куы рацыд æддæмæ 
Уæд гæдыбæласау 
рызт, дзой-дзой кодта... 
Цас рацыд, чи зоны! — 
фæлæ тад æмæ руад, 
Халасдзыд дидинæгау, 
цæхæрцæст Æмзор. 
Уæд, дын, æм иу райсом 
йе ’миеччы ус дзуры: 
— «Ды, бæлвырд, сæфтыдтæ 
Дзлаты мæсыгмæ, — 
Æмæ, бæлвырд, фембæлдтæ 
Дзлаты рæсугъдыл, 
Æмæ дæ сонт уд 
йæ мидæг баззади 
Ныр байхъус, нæ буц хъан, 
æз дын хос скæнон: 
Райсом кæд хурбон уа, 
уæд раст бонрæфты 
Дзлаты сау рæсугъд 
Теркмæ рацæудзæн 
Йæ фæсдзæуин чызгимæ 
йæхи найынмæ: 
Денджызы хъазау 
Дзлаты сау рæсугъд 
Доны куы фæбады 
сусæны мæйты. 
Ленчытæ кæндзæни 
264 

Теркæн йæ иугуыры. 
Ды бавдæл — фæцу 
уыцы афонмæ 
Терчы былмæ. Бæлæгъæн 
уым мст’ амал скæ, 
Æмæ-иу бæлæгъы 
уæлгоммæ ныххуысс, 
Æмæ-иу афтæмæй 
бæлæгъ доны ауадз. 
Дон æй ласдзæни — 
бæлæгъы, уæдæ цы! 
Æрхæццæ дæ кæндзæн 
Дзлаты рæсугъдмæ, 
Стæй, гъеуæд, мæ хур, — 
дæ хъару’мæ дæхæдæг!.. 
Бон ивайын райдыдта, 
афтæ, дын, Æмзор 
Фестад æмæ рараст ис 
Æрджынарæгмæ. 
Терчы был æрæнцад 
Дзлаты комкоммæ, 
Уым бæлæгъ сарæзта, 
стæй бæласы бын 
Æраууон кодта’мæ 
бонасадæн кæны. 
Бон йæ тынгыл уыдис, 
афтæ, дын, кæсы, 
Æмæ уæртæ мæсыгæй, 
Дэлаты мæсыгæй, 
Рахызти æддæмæ 
Дзлаты сау рæсугъд. 
Йæ фæсдзæуин чызг дæр 
цæуы йæ фæстæ. 
Терчы хæд былмæ, дын, 
куы ’рбахæццæ сты; 
265 

Уым тулдз бæласы бын 
уазал, сатæджы 
Фæсдзæуин чызг, уæлæ, 
гауыз куы’ртауы. 
Дзлаты сау рæсугъд, дын, 
гауызыл куы ’рбады 
Æмæ куы раласы 
йæ дари фæлыст 
Æмæ Терчы былмæ 
йæхи куы байсы; 
Донгæрон куы’рбады; 
йæ дыууæ урс къахы 
Фадхъулты онг, уæдæ, 
доны куы ауадзы. 
Хуримæ куы худы, 
арвимæ куы хъазы, 
Афтæмæй й ’алфамблай 
урс дидинджытæ 
Куы тоны æмæ сæ 
донмæ куы ’ппары. 
Дидинджытæ фыццаг 
лæууæгау акæнынц, 
Лæууæгау акæнынц, 
стæй сæ уæд дон 
Ассæнды æмæ сæ 
аскъæфы йемæ. 
Бирæ-бирæ фæхъазыд, 
стæй уæд дондзиуау 
Йæхи Теркмæ æваст 
иу зыввытт ныккодта.. 
Исдугмæ нал фæзынд, 
стæй йын йæ дзыкку, 
Йæ даргъ цыллæ дзыкку, 
дон куы сфæйлыдта. 
266 

Аивæзта йæ цæнгтæ 
æмæ кæсагау, 
Фурды ’ргъай кæсагау, 
ленчытæ систа. 
Теркæн йæ иугуырмæ 
куы бахæццæ ис, 
Уæд, зæгъы, чысыл Æмзор 
бæлæгъы абадт 
Æмæ йæхи раскъæрдта 
Терчы дæлæмæ 
Куы ’рцæйхæццæ кодта 
Дзлаты рæсугъдмæ, 
Уæд фæсдзæуин чызг 
йе’хсинмæ дзуры: 
сГъе уыцы бæлæгъы-ма 
æрцахс, дæ цуры!» 
Дзлаты сау рæсугъд 
бæлæгъмæ февнæлдта, 
Æмæ йын Æмзор 
йæ къух райахста. 
Куыннæ фæтарстаид 
Дзлаты сау рæсугъд! — 
Йæ хъæлæсы дзаг 
ныцъæхахст ласта 
— «Ма фæтæрс, сау рæсугъд!» — 
зæгъы йын Æмзор. 
Чыэг йæхи фембæрста 
æмæ йæм дзуры: 
— «Хорз лæппу, уæдæ, 
бæхы йæ къахæй 
Нæ фæахстæуы, 
фæлæ йæ барцæй!» 
Чысыл Æмзор ын уæд 
йæ къух феуæгъд кодта 
207 

Æмæ Аын фæхæцыд 
йæ цыллæ дзыккуйыл. 
— ^Ай хуымæтæджы гуырд 
куы нæ у»,— зæгъгæ, 
Ахъуыды кодта 
Дзлаты сау рæсугъд 
Æмæ, дын, дзуры 
чысьц Æмзормæ: 
— «Кæд афтæ у, хорз гуырд, 
уæд, цæй, æгъдауыл, — 
Суадз мæ, æмæ цом 
æрдзурæм бæстон!» 
Цы ма йын загътаид 
уæд чысыл Æмзор! — 
Суагъта, уæдæ цы,— 
Дзлаты рæсугъды. 
Чызг донæй рахызти, 
йæ дарæс скодта. 
Чысыл Æмзор дæр уæд 
æрбахызт донбылмæ, 
Æмæ рараст кодтой 
Дзлаты мæсыгмæ. 
Цæугæ-цæуын Æмзор 
бакасти чызгмæ: 
Йæ пылыстæг къухтæ 
æрттивыиц чызгæн, 
йæ хъазхъуыр дæр, уæдæ, 
куыннæ ’рттывтаид! 
Æрбахæццæ сты 
мæсыджы цурмæ, 
Æмæ Æмзормæ 
дзуры сау рæсугъд: 
— «Уæлæ саухъæдрæбын 
æртæ рувасы — 
268 

Уыдон куы рацахсай, 
гъе уæд —мæ мойаг!» 
Æмзор сæ асырдта 
æмæ сæ рацахста, 
Æмæ сын сæ цæрмттæ 
фæхицæн кодта 
Æмæ сæ бахаста 
Дзлаты рæсугъдмæ. 
Дзлаты рæсугъд та 
дзуры Æмзормæ: 
— «Далæ дзуттытæ 
ыстыр Мæздæгæй 
Даритæ æрбаласынц 
дыууадæс цæдæй, 
Уыдон мын ды райсом 
мæ сыстын афонмæ 
Куы нæ схæццæ кæнай 
мæ тæккæ кæртмæ, 
Уæд афтæмæй, хорз гуырд, 
мæ мойаг нæ дæ!» 
Фæраст ис чысыл Æмзор, 
æмæ, дын, фæцæуы. 
Стыр Теркæн йæ иугуыр 
куынæуал равзæрста; 
Басæррæт дзы ласта 
æмæ иу дзæвгар 
Никуыцæй уал фæзынд, 
никуыцæй уал, уæдæ. 
Æмæ Дэлаты рæсугъд 
нырдиаг кодта: 
— «Фесæфтон мæ мойаджы, 
ныр ма цы кæнон?! 
Уоуу! мæхи дзыхæй йæ 
куы бабын кодтон!.» 
2ь9 

Уалынмæ чысыл Æмзор 
фаллаг фарс фæзынд. 
Йæ дарæс алæмæрста 
æмæ фæцæуы. 
Дзуттыты ныййæфта, 
уæдæ цы уыдаид! 
Байста сын сæ чырæ, 
рараст ис фæстæмæ, 
Чыэджы рабадынмæ 
æрбахæццæ ис, 
Дыууадæс цæдыл æм 
даритæ ’рбаласта. 
Фæлæ та йæм, зæгъы, 
Дзлаты сау рæсугъд 
Ноджы Дзлаты сæрæй 
афтæ куы дзуры: 
— «Фæцу мын, уæдæ, далæ 
Хъара-ногъаймæ 
Æмæ сын сæ рæгъау 
сыскъæр мæ кæртмæ, 
Гъе уæд, гъе, æнæмæнг 
уыдзынæ мæ мойаг!.» 
Фæраст та ис Æмзор 
Хъара-ногъаймæ. 
Ныххæццæ ис; раскъæрдта 
ногъайы рæгъау. 
Фæдис æй расырдтой; 
хæст бацайдагъ ис. 
Цъæгъдын сæ байдыдта, 
цæгъдынтæ, уæдæ, 
Фæлæ йын йæхи дæр 
сасирау скодтой... 
Нæ зæгъы ныууагъта 
уæддæр йæ рæгъау — 
Схæццæ йæ кодта 
270 

Дзлаты мæсыгмæ. 
Кæртмæ йæ баскъæрдта, 
йæхæдæг, зæгъы, 
Цъæх нæумæ рацыди 
æмæ уыцы ран,— 
Йæ саргъ йæ нывæрзæн, 
йæ нымæт йæ уæлæ, — 
Афтæмæй æрхуыссыд 
мæлæтдзаг цæфтæй. 
Райсомæй, зæгъы, уæд 
Дзлаты сау рæсугъд 
Кæртмæ куы ракæсы, 
куы бацнн кæны: 
— «Рæгъæуттæ мæнæ сты, 
схæццæ та мын ис!» 
Кæсы ноджы, æмæ 
далæ цъæх нæуыл 
Сау нымæт куы ауыны, 
сау нымæт, уæдæ. 
Фæсдзæуин чызджытæм 
Фæдзуры сау рæсугъд: 
— «Ацæут æмæ йæ 
ардæм ракæнут!..» 
Чызджытæ рацæуынц, 
нымæт схъил кæнынц, 
Æмæ чысыл Æмзор 
мардæй куы лæууы, 
Тугæй йæ фæйнæфарс 
сцад ис, афтæмæй. 
Разгъордтой фæстæмæ 
чызджытæ уырдыгæй, 
Дзлаты рæсугъдæн 
хъуыддаг радзырдтой.. 
Рауади мæсыгæй 
Дзлаты сау рæсугъд 
271 

Æрхæццæ ис уайтагъд 
Æмзоры цурмæ. 
Æрхаудта дæлгоммæ 
лæппуйы риуыл, 
Кæуынтæ райдыдта, 
кæуынтæ, уæдæ. 
Йæ хъарм цæстысыгæй 
Æмзоры цæфтæн 
Сæ туджы хъæбæртæ 
Уæд куы пыхсадта, 
Куы сæ ныссæрфта 
йæ цыллæ дзыккуйæ. 
Стæй уæд сыстади 
æмæ чызджытæм 
Афтæ куы дзуры 
Дзлаты сау рæсугъд: 
— «Терчы дыууæ фарсы-иу 
дыууæ ингæны 
Скъахут æмæ-иу нæ 
гъе уым бавæрут!» 
Йæхæдæг февкалы 
æмæ йæ ронæй 
Хæсгард фелвасы, 
сау болат хæсгард. 
Иæ хурхыл æй, зæгъы, 
авæры, йæ хурхыл... 
Цъæх нæуу сырх адардта 
уайтагъд йæ тугæй. 
Дидинджыты хъусты 
сырх-сырхид æртæхтæ 
Сæууон худгæ хурмæ 
тæмæнтæ скалдтой. 
Æмзоры фарсмæ 
йæ туджы уымæлыл 
Уайтагъд æрхауд, бецау, 
272 

Дзлаты сау рæсугъд. 
Фæсдзæуин чызджытæ 
се ’хсины фæдзæхст 
Сæ зæрдыл дардтой 
æмæ куы скъахтой 
Терчы дыууæ фарсы 
дыууæ ингæны. 
Иуы дзы бавæрдтой 
Дзлаты рæсугъды, 
Иннæйы бавæрдтой 
чысыл Æмзоры 
Цас рацыд, чи зоны, 
фæлæ ингæнтыл 
Бæлæстæ æрзади, 
бæлæстæ, зæгъынц — 
Иуыл — фæткъуы бæлас, 
иннæуыл та — кæрдо, 
Æмæ, зæгъы, уæд 
Терчы дыууæ фарсæй 
Сæ кæрæдзимæ 
æрбатасыдысты, 
Æрбатасыдысты 
дыууæ бæласы 
Æмæ, зæгъы, афтæмæй 
сæ кæрæдзийыл 
Куы ’ртыхстысты, куы, 
æнгом æмæ фидар. 
Райхалæн сын нæ уыд 
сæ кæрæдзийæ, 
Афтæмæй лæууыдысты 
дыууæ бæласы 
Æрджынарæджы, 
Дзлаты комкоммæ... 
Афтæ уыд сæ хъуыддаг, 
афтæ, гъе, куы зæгъынц 
273 

Дзлаты рæсугъд æмæ 
чысыл Æмзорæн... 
Се’рцыдмæ фæцæрут, 
се’рцыдмæ, мæ хуртæ, 
Ацы рухс дунейыл 
Хорз æмæ дзæбæхæй. 
Уæ сæрæй æрду дæр 
макуы ахауæд, 
Уæ къахы ных дæр 
макуы сриссæд!.. 
1/ХП—1943 аз. 
274 

СЫРХÆФСÆДДОН ДЗУРДЗÆН 
— Хъазт, куывд, миййаг, нæу 
Хæст, æфсымæртæ. 
Байхъусут ма мæм 
Цадæгдæр чысыл. 
Иуахæмы та 
Тох ысцырын ис — 
Знаг та бирæгъау 
Раэмæ ’рбафсæрста. 
Ихуарæгау ныл 
Боны бондæргъы 
Калди ’ндон цæхæр. 
Зæхх рызти, сыгъди. 
Арвы фæтæнæй 
Нал зынд худы йас. 
Риу æмбæлди уым 
Знаджы риуимæ. 
Бомбæ, минæ, кард, 
Танк, джебогъ, нæмыг — 
Алцы дæр йæ куыст 
Кодта уыцы ран. 
Туг, сырхсырхид туг, 
Уади суадæттæй.. 
275 

Раст изæрмилты 
Æхст фæкъаддæр ис. 
Не ’знаг фесчъил ис. 
Лидзы. Сурæм æй. 
Фидаргонд рæттæ 
Фесты махонты. 
Бон æрталынг ис, 
Хæст дæр банцади. 
Бадын иунæгæй 
Къудзийы рæбын. 
Афтæ иунæгæй 
Уым куыд аззадтæн, — 
Уый зын зæгъæн у. 
Дис уæм ма кæсæд: 
Арæх рауайы 
Афтæ стыр хæсты. 
Бадын иунæгæй, 
Топп —мæ иу къухы, 
Иннæ къухæй та 
Фарс куы нылхъывтон; 
Фарс, мæ рахиэ фарс, 
Дуды судзæгау, 
Хатын æй дэæбæх, 
Не’мбарын æрмæст, 
Циу? куыд æрцыди? 
Кæм, кæцы ран дæн? 
Чи ис м’ алыварс? 
Куыд, цы бакæнон?.. 
Цъусдуджы фæстæ 
Бамбæрстон мæхи. 
Тарст амалджын у: 
Абастон мæ фарс. 
Дудгæ ма кæны, 
Фæлæ ’нцаддæр у. 
Бацыди мæ ныфс, 
276 

Рог цæф дæн, зæгъгæ, 
Æмæ кæрдæгыл 
Ауагътон мæхи. 
Мæй — йæ цалхы дзаг — 
Арвыл сбырыди. 
Тар фæлæзæры, 
Лидэы знаджырдæм. 
Туджы кæлæнты 
Найы мæй йæхи: 
Туг уа, дон уа, уый 
Мæйæн нæу уæлдай! 
Кæрдæджы уæлæ, 
Урс дидинæгыл 
Акалынц тæмæн 
Туджы æртæхтæ... 
Сабыр Зæхх — æнцад.. 
Уддзæф мыл бæстон 
Мадау узæлы... 
Ой, цы дзæбæх уыд!.. 
Уалынджы мæ хъус 
Ахсы тарф хъæрзын 
Стæй ирон ныхас: 
«Ам... ам... ничи... ис?!» 
Фестъæлфыдтæн уæд. 
Схъил кодтон мæ сæр... 
«Хъустæ мæ, миййаг, 
Сайгæ кæд кæнынц?!» 
Нæ — нæуæгæй та 
Райхъуысти хъæрзын. 
Фазыл бырæгау 
Акодтон уæд тагъд. 
Бахæццæ йæм дæн. 
— «Чи дæ, ’мбал?» — фæрсын. 
Лæг мæм курæгау 
Къухтæ сивæзта. 
277 

— «Ау, ирон дæ ды?!» 
— «0,« ирон дæн æз!» 
— «О, æхсызгон хорз 
Баййафай, æмбал!!!» 
— «Ма тæрс, лæуу хъæбæр — 
Дон кæд аназис?» 
— «Аназин... бæргæ . 
Дон... Фæлæ кæм и?!» 
Авæрдтон ын дон. 
Сулæфыд дзæбæх: 
— «Ох! Æрцардтай мæ, 
Бузныг, стыр бузныг!» 
— «Арфæтæ уал уадз, — 
Дзурын æм, бецау, — 
Фæлæ цæф кæм дæ? — 
Фенон дын дæ цæф». 
— «Цæф?.. Нæ зонын.. Кæм. .» 
Бахъæрзыдта та. 
— «Ма тæрс, мауал тæрс — 
Хос кæндзыстæм ныр!» 
Февнæлдтон æм цырд, 
Асгæрстон æй; ой: 
Фарс ыл нал уыди... 
Къах дæр ахаудта. 
— «Нал дæн æз... Фæдæн, — 
Арф ныуулæфыд,— 
Ды сæрæгасæй 
Сыфт Ирыстонмæ 
Æмæ-иу фæдзур 
Уым мæ хабæрттæ 
Иры чызджытæн, 
Иры лæппутæн. 
Уарзтон царды цин, 
Уарзтон хуры рухс, 
Уæд фæллой кæнын, 
278 

Уæд æмгардзинад 
Фæлæ иу цъаммар — 
Сау хъуыназæрдæ — 
Бирæгъы лæбурд 
Кодта алырдæм... 
Дон ын доны ад 
Мауал ракæнæд, 
Хор та хоры ад, 
Кæй фæзагъдæуы!. 
Баззади мæнæн 
Мад, ныййарæг мад. 
Мад дын ис — куыннæ! — 
Зоныс мады ад. 
Уый цæры (’мæ мын 
Загъта хъæуы ном. 
Загъта мады ном, 
Стæй йæ мыггаг дæр)... 
Базын-иу кæн ды, 
Басгар-иу мын æй. 
Хабæрттæ уыныс — 
Радзур-иу ын сæ.. 
Уым нæ хъæуы цур 
Ис Къостайы цырт. 
Арæх-иу бадтæн 
Уыцы цырты раз. 
Радзур-иу, уæдæ, 
Радзур цыртæн дæр: 
Баххæст дын кодтон, 
Ба, дæ карз фæдзæхст: 
Дурзæрдæ знагæн 
Туджы хид калгæ 
Æз цагъары куыст 
Цæй фæлтау кæнон, 
Уый фæлтау мæлæт 
Хæсты быдыры 
279 

Райстон абон æз 
Уæд сæрибарæй!!! 
Ме’взонг цæсгом у 
Ирд нæ бæсты раз, 
Æмæ мæм мæлын 
Зын куы нæ кæсы. 
Зонын: знаджы дуг 
Бирæ н ’ахæсдзæн — 
Тугæй акалдзæн 
Тагъд нæ фæллæйттæ... 
Цæй, хæрзбон гъе ныр, 
0, мæ иубæстаг... 
Ой, мæ цæстытæ 
Тартæ байдыдтой... 
Курын .. Курын ма.. 
Ноджы иу хъуыддаг: 
Ма-иу мæ ныууадз 
Ам ды уæлсыджыт...» 
Банцад дзурынæй... 
Скаст мæм курæгау, 
Айста мын мæ къух, 
Базыр-зыр кодта, 
Улæфт улæфты 
Сурын байдыдта. 
Иу хыррытт, дыккаг... 
Уый адыл фæии... 
Хæст хæст у, ай-гъай — 
Мард дзы диссаг нæу, 
Фæлæ мæрдтæ дæр 
Не ’сты иухуызон: 
Знаджы амарын 
Цин у зæрдæйæн, 
Хионы мард та 
Зæрдæ агайы. 
Иу дзæвгар куыддæр 
280 

Адзæгъæлтæ дæн, 
Стæй дзыхъ къахынмæ 
Бавнæлдтон бæстон.. 
Бузныг рухс мæйæ — 
Ног чындзы хуызæн 
Уый цырагъдарæй 
Хорз фæлæууыди... 
Къахын дзыхъ. Фæдæн 
Арф кæм уыдаид! 
Марды бахастон 
Дзыхъмæ, уæдæ цы! 
Адаргъ æй кодтон... 
Ие’взонг цæсгомыл 
Хъарм цæстысыгтæ 
’Ркалд мæ цæстытæй.. 
Цинелæй йæ хорз 
Бамбæрзтон фыццаг, 
Стæй йыл сау сыджыт 
Калын байдыдтон. 
Калд фæдæн. Мæ худ 
Систон, радзырдтон: 
<*Радтай ды дæ цард 
Н ’ адæмы сæрыл, 
Рухсаг у, хорз гуырд! 
Адджын дын фæуæд, 
Мады хъæбысау, 
Ацы саумæр зæхх! 
Ам дæ обауыл 
Ал’ аз уалдзыгон 
Зайдзæн дидинæг 
Урс æрттивгæйæ. 
Афтæ царды дæр 
Ног кæндзæн дæ ном, — 
Никуы йæ ’руадздзæн 
Рохмæ байзæддаг!» 
281 

II 
Бонтæ рацыди, 
Знаджы зоныгыл 
’Рлæууын кодтам мах, 
Æмæ хæст фæци. 
Æз сæрæгасæй 
Æцæг æрцыдтæн ныр, 
Фæлæ зæрдæйы 
Ис гъе уыцы ’мбал, 
Рухсаг ын зæгъут 
Смах дæр, æмгæрттæ! 
Стæй уæ курын уæд 
Ноджы иу хъуыддаг: 
Цомут, иумæ йын 
Абон бацæуæм 
Мах йæ ныййарæг, 
Йе ’схæссæг мадмæ 
Æмæ йын фыццаг 
Ракæнæм хъыгтæ, 
Стæй йын раттæм уæд 
Дзырд æмхуызонæй: 
«Кæд дæ хъæбулæн 
Тохы цæхæры 
Адæмы сæрыл 
Бахуыссыд йæ зынг, 
Нана, гъе, уæддæр 
Ды дæ зæрдæмæ 
Ма кæс, ма хъыг кæн — 
Рох нæ уыдзынæ: 
Мах фырты дардæй 
Дæу фæдардзыстæм, 
Сбуц дын кæндзыстæм 
Д ’ацыды бон дæр». 
5/1У—1945 аз. 
282 

ДЫУУÆ ЗÆРВАТЫЧЧЫ ÆМÆ 
ДЫУУÆ СЫХАДЖЫ АРГЪАУ 
Сæрд рæстæй æмæ хæларæй 
Арвыста йæ рад нæ бæсты 
Æмæ аивгъуыдта, ацыд. 
Хур дзæвгар-дзæвгар куы ахатт, 
Æмæ бонæй-бон мынæгдæр 
Райдыдта кæнын йæ зынг цæст; 
Нал тавы, куыд тавта, афтæ; 
Сабыргай ма хилы арвыл, 
Раст фæллад бæлццоны хуызæн. 
Уазал дымгæ уайы тигътыл, 
Мигъты комрæбынтæм суры, 
Сур цъæх мигътæ хъæутæм уайынц 
Уый — æрбырсы фæззæг, фæззæг! 
Мигъ йæ бæх у, уад — йæ улæфт. 
Алчи дзы йæхи æфснайы 
283 

Калм ныттымбылтæ ис арф ран; 
Хæфс дæр хъуынайы ныллæсти, 
Дуры бын йæхи нымбæхста. 
Арс йæ хуыггоммæ фæцыди 
Æмæ дзы йæ дзæмбы стæрдзæн, 
Афтæмæй æрвитдзæн бонтæ. 
Мæргътæй бирæ атахт дардмæ, 
Хъарм бæстæм сæхи фæистой 
Уалдзæджы æрцыдмæ, тæккæ! 
Фæлæ иу зæрватыкк кауыл 
Бады; уазалы ныргъæвсти, 
Ихæнæй, бецау, куы ризы 
Галиу базыр ма ысцæгъды, 
Фæлæ рахиз базыр михыл 
Баззади, кæс-ма, зæбулæй. 
Асæрды йын æй йæ хъалæй 
Иу фыдуаг лæппу ныссаста 
Æмæ нал у, нал, тæхынæн! 
Бады кауы михыл, цъиты, 
Уазал сæлфынæг æй домы, 
Схуылыдз ис, бецау, æгасæй; 
Хатгай ма йæ тыхст, йæ рыстæй 
«Цъипп-цъипп», — зæгъгæ, афтæ скæны 
Саст æмæ уынгæг хъæлæсæй. 
Уалынджы, дын, мæнæ уынджы 
Иу хъæддзау æрцæуы хъæдæй, 
Суджы уæрдоны сæр бадгæ. 
284 

Æмæ зæрватыччы уасын 
Айхъуыста куыддæр æгъдауæй, 
Баурæдта тагъд йæ бæхы. 
Хъусы хъæддзау лæг лæмбынæг, 
Уæдæ, цымæ, уыцы тыхст уаст 
Чердыгæй цæудзæни, зæгъгæ. 
Хъусы ’мæ кæсы фæйнæрдæм 
Æмæ уайтагъд зæрватыччы 
Ауыдта уым кауыл бадгæ. 
Рахызтис йæ сугты сæрæй, 
Бацыдис сындæггай каумæ, 
Састбазыр тыхст маргъы размæ. 
Зæрватыкк, бецау фæтарсти, 
«Цъипп-цъипп», зæгъгæ, скодта тынгдæр, 
Базмæлыд, йæхиуыл схæцыд. 
Атæхынвæнд æм бæргæ уыд... 
Фæлæ кæм — фæиртæст михæй 
Æмæ каурæбынмæ ’рхаудта. 
Лæг куы федта’намонд маргъы, 
Уæд ысуынгæг ис йæ зæрдæ, 
Дзуццæджы æрбадт йæ разы 
Арæхстгай йæ систа зæххæй 
Æмæ йæ фæлмæн рæвдаугæ 
Бакодта йæ кæрцы роны. 
Рараст ис, æрцыд сæхимæ 
Хъæддзау лæг; йæ бæхы суагъта, 
Бафснайдта йæ, базылдис æм. 
285 

Бацыд хæдэармæ. Йæ ронæй 
Райста зæрватыччы ’мæ йын 
Бабаста дзæбæх йæ базыр. 
Хъарм ран ын бынат ыскодта, 
Дон, хæринаг ын йæ разы 
Цæвæрдта, куыд æмбæлд, афтæ. 
Мад йæ рынчын сывæллонмæ 
Куыд зила, гъе, уый хуызæн æм 
Зылд æгас зымæджы дæргъы. 
Байгас ис йæ базыр маргъæн, 
Сдзæбæх ис æмæ хъæлдзæгæй 
Хъазын райдыдта йæхицæн. 
Уалынмæ æрцыди уалдзæг. 
Цъиутæ хъарм бæстæй фæстæмæ 
Райдыдтой тæхын фæд-фæдыл. 
Зæрватыкк дæр, дын, æддæмæ 
Сабыргай тæхын куы систа 
Æмæ йе’мбæлттыл æмбæлди. 
Лæджы хæдзары, дын, ахстон 
Скодта зæрватыкк йæхицæн. 
Æмæ дзы къуыртты ныббадти.. 
Сæрд та аивгъуыдта æмæ 
Мæргътæ хъарм бæстæм тæхыныл 
Сысты, уæдæ ’ндæр куыд вæййы! 
Иу бон куы уыдис, уæд мæнæ 
Зæрватыкк йæ ахстоны раз 
Сбадт, цъыбар-цъыбур куы кæны. 
286 

Цыма «цæй, хæрзбон, мæ фысым!» — 
Зæгъгæ, зæгъы, раст гъе уыйау. 
Лæг æм хъусы ’мæ ныпкъард ис. 
«Цымæ мæ нæ ферох кæндзæн 
Фидæн уалдзæгмæ мæ уазæг? — 
Дзуры мæгуыр лæг йæхицæн. — 
Цæй-ма, бавзарон, — бæрæг ыл 
Скæнон!» —æмæ йын сырх æндах 
Бабаста дзæбæх йæ къахыл. 
Атахт зæрватыкк, æмæ, дын, 
Лæг хъыг кæнынтæ куы сисид, 
Растæндæр цыма йæ хъæбул, 
) 
Й’ ахсджиаг хъæбул дард балцы ис. 
Уый хуызæн. Къуыридæргъы йыл 
Нал хæцыд хуыссæджы цъынд дæр 
Зымæг ыл ныддаргъ ис лæгыл: 
Ахæм даргъ зымæг ыл никуы, 
Никуы-ма ыскодта царды! 
Фæлæ ацыди йæ рæстæг 
Зымæгæн. Æрцыд та уалдзæг, 
Хъарм уалдзæг æрцыди мæнæ! 
Мæргътæ та тæхынц фæстæмæ. 
Зарынц зарджытæ; сæ зардæй 
Бæстæ схъæлдзæг ис иууыл. 
Зæрватыкк дæр, дын, куы ’ртæхид 
Æмæ уыцы ’мраст йæ фæндаг 
Лæджы хæдзармæ куы скæнид! 
287 

Абадт й ’ахстоны къæсæрыл, 
Фароны ахстоны былыл 
Æмæ сцъыбар-цъыбур кодта. 
Цыма дард бæсты хабæрттæ 
Дзырдта мæгуыр лæгæн тагъд-тагъд, 
Уый хуызæн уыдис йæ бакаст. 
Лæг куы федта зæрватыччы, — 
Базыдта йæ’ндахмæ гæсгæ, — 
Уæд хæрдмæ фæхауд фырцинæй, 
Ахстоны цурмæ фæуади 
Æмæ «дзибæ! дзибæ!» — зæгъгæ, 
Дзуры худæндзастæй маргъмæ. 
Зæрватыккæн, дын, йæ дзыхæй 
Цавæрдæр мыггаджы гага 
Лæджы размæ уæд куы ’рхауид. 
Дис кæнгæйæ систа эæххæй 
Уыцы гага лæг йæ къухмæ 
Æмæ кæртмæ ахызт, ацыд. 
«Цымæ ай цы уа?» — зæгъгæ, дын, 
Цæхæрадонмæ фæуади 
Æмæ гага уым ныссагъта. 
Иукъорд боны рацыд, афтæ 
Гага ’взар ысуагъта зæххæй, 
Насгæрдæджы хуызæн æвзар. 
Рацыди та цалдæр боны, 
Æмæ уыцы ’нахуыр æвзар 
Дидинæг æфтауын систа 
288 

Дидинæджы бынаты та, — 
Ноджы иукъорд боны фæстæ, — 
Уæд æнахуыр нас куы’рзаид. 
Æмæ, дын, нæрсын куы сисид 
Уыцы нас уæд бонæй-бонмæ, 
Стыр куы ныннæрсид, хæрз дынджыр. 
«Ныр цæттæ уыдзæни», зæгъгæ,— 
Иуахæмы лæг амалтæй 
Насы батылдта йæ кæртмæ 
«Цымæ ц’ ад кæндзæни? Цæй-ма 
Сфыцон дзы уæд та ныртæккæ»,— 
Загъта лæг йæхи нымæры. 
Фæрæтæй æрцавта насы; 
Нас фæсаст, æмæ йæ хуылфæй 
Ракалди сызгъæрин æхца. 
Хабар уайтагъд хъæуыл айхъуыст, 
Æмæ адæм мæгуыр лæгыл 
Байдыдтой æмбырдтæ кæнын. 
Иу сыхаг уыд мæгуыр лæгæн, 
Хуынд Гæдо —хæлæг чи уыдис, 
Ахæм, саузæрдæ адæймаг. 
Уайтагъд мæгуыр лæджы уæлхъус 
Февзæрд уый дæр иннæтимæ 
Ронбæгъд æмæ худаистæй. 
Сызгъæрин æхцайы кæри, 
Ирд тæмæн калгæ куы федта, 
Уæд фырхæлæгæй ысрызтис. 
289 

Афæлдæхт цъæх-цъæхид иууыл. 
Ма мæ бамбарой, зæгъгæ, дын, 
Лæгæн арфæтæ куы кæны. 
Арфæтæ кæны былæлгътæй, 
Фæлæ мидæгæй йæ зæрдæ 
Уадзы арт, цъæх арт, хæлæгæй. 
Нал фæлæууыд æмæ лæджы, 
Раст, æнæхин мæгуыр лæджы 
Афарста Гæдо æвиппайд: 
«Ахæм хæзна насы мыггаг 
Чердыгæй бафтыд дæ къухы, 
Уый мын зæгъ, мæ уарзон сыхаг». 
Мæгуыр лæг дæр ын йæ хабар 
Радзырдта кæрæй кæронмæ. 
Ацыдис Гæдо сæхимæ... 
Фæззæджы, дын, бавдæлди ’ме 
Иу зæрватыккæн йæ базыр 
Дурæй асаста йæ кæрты. 
Фелвæста йæ, хæд^армæ йæ 
Бахаста. Яæ базырмæ йын 
Зилын байдыдта. Фæзылд æм. 
Бадзæбæх ис маргъы базыр. 
Фæлæ бадт уæддæр æнкъардæй, 
Рыст, æфхæрдхуызæй æрвылбон. 
Хины рæвдыд-иу æй кодта 
Саузæрдæ лæг иуæй-иу хатт, 
Хорз хæринаг ын лæвæрдта. 
290 

Фæлæ зæрватыкк йæ сæрыл 
Никуы схæцыди уæлæмæ 
Гас зымæг-зымæджы дæргъы. 
Уалдэæг ралæууыди; мæргътæ 
Райдыдтой тæхын фæстæмæ, 
Бæстæ схъæлдзæг ис’гасæй. 
Зæрватыкк æддæмæ ратахт, 
Йе’мбæлттимæ фембæлд уынджы, 
Семæ ратæх-батæх систа. 
Ахстон скодта хорз йæхицæн 
Раст Гæдойы рудзынджы сæр, 
Уым-иу бадт æхсæв, къæвда бон... 
Фæззæг та æрцыди мæнæ. 
Зæрватыккæн дæр йæ зæрдыл 
Хъарм бæстæм тæхын æрæфтыд. 
Иу бон куы уыдис, уæд бады 
Й’ ахстоны ’мæ нал æнцайы, 
Нал, — цъыбар-цъыбур куы кæны. 
Хъусы йæ Гæдо. Хуыздæрæн 
Раджы сцæттæ кодта маргъæн 
Уый зæлдаг æндах йæ къахæн. 
Радавта йæ ’мæ йæ ’рбаста 
Зæрватыччы къахыл уайтагъд, 
Стæй йæм дзуры мæнæ афтæ: 
сЦу, тæхгæ, мæ хуры чысыл, 
Æмæ-иу мын рагуалдзæджы 
Хорэ мыггаг æрхæсс, хъус, демæ, 
291 

Мæнæ мæгуыр лæгæн цавæр 
Хорз хæзна мыггаг æрхаста 
Зæрватыкк, раст ахæм мыггаг...» 
Атахт зæрватыкк йæхицæн 
Дард хъарм бæстæм; уым фæцарди 
Уалдзæгмæ, куыд æмбæлд, афтæ... 
Уалдзæг ралæууыд. Гæдо, дын, 
Рагацау йæ кæрты кæрон 
Хуым сцæттæ кодта рæвдзæй. 
Каст æнхъæлмæ: абон —райсом 
Зæрватыкк æртæхдзæн дардæй 
Æмæ йын мыггаг æрхæсдзæн... 
Уалынмæ, дын, уæд æцæг дæр 
Зæрватыкк æртахти мæнæ. 
Абадт й’ахстоны’мæ уасы. 
Бауади Гæдо йæ размæ, 
Æмæ йын æнахуыр мыггаг 
Маргъ æрæппæрста йæ цурмæ. 
Фёстад цъил Гæдо фырцинæй; 
Мыггаджы нæмыджы тагъд-тагъд 
Кæртмæ раскъæфта йæ къухы. 
Уым æй конд хуымы ныссагъта. 
Цас рацыд, — нæ зонын, фæлæ 
Мыггаг равзæрд, цъæх ысдардта. 
Зилы йæм Гæдо дæр рæвдзæй; 
Рувы йын йæ алыфæрстæ, 
Дон ыл уадзы ’хсæвæй, бонæй. 
292 

Æвзар рæзы æмæ рæзы; 
Насы, ’нахуыр насы хуызæн 
Сси æмæ нæрсынтæ систа. 
Нал æй уадзы уæгъд нæ Гæдо — 
Бон йæ алфамбылай зилы, 
Фссты йæм æхсæв йæ уатæй. 
Нас нæрсы, нæрсы фæйнæрдæм! 
Иукъорд боны рацыд, афтæ 
Къутуйæ дынджырдæр фестад. 
«Ныр, бæлвырд, цæттæ уыдзæни»,— 
Зæгъгæ, афтæ йæм йæ зæрдæ 
Дзурын райдыдта Гæдойæн; 
Бахъавыди тар æхсæвмæ, 
Тынг мæйдар, талынг æхсæвмæ — 
Тарст уынæгæй, æмæ уымæн. 
Гъа, ныр схуыссыдысты, 
Афтæ рацыди йæ кæртмæ 
Æмæ насы ралыг кодта. 
Тулы йæ хъæдын мæцъисæй, 
Æмæ йæ тыхтæй, амæлттæй 
Батылдта йæ фæскъонамæ. 
Фырцинæй цы ракодтаид, 
Уымæн ницыуал æмбæрста 
Зыд æмæ кæрæф гæбæр лæг. 
Цæстытæ ныхъоппæг ысты, 
Уæнгтæ ризынц, зæрдæ стæлфыд 
Æмæ риссы цины рыстæй. 
293 

Нал хъæцы Гæдо æрхъæцмæ: 
«Цæй, æфснайон тагъддæр æхца», — 
Дзуры хинымæры афтæ. 
Иу дынджыр чырын æм уыди,— 
Бауадис æмæ йæ тагъд-тагъд 
Къуымæй насы цурмæ ’рдавта. 
Бакаст насмæ, чырынмæ дæр. 
«Ам нæ бацæудзысты ме ’хца», — 
Лхъуыды кодта нæ Гæдо. 
Къуыммæ та фæуад æмæ дзы 
Иу хъуынджын дзæкъул æрдавта, 
Рифтаджы зæрæдтæ ноджы. 
Райста кард — дынджыр цыргъ дана — 
(Марадз зæгъ, æмæ фæрæтæй 
Бауæнда лыг кæнын насы: 
7арсти, зæгъгæ, сызгъæринтæ 
Зæхмæ ’ркæлдзысты гæр-гæрæй 
Æмæ йæ фæуыдзæп зонæг). 
Кардæй хъавгæ, хъавгæ насы, 
Дзуарæвæрд хæххытæ ’ркодта 
Раст йæ сæрæй суанг йæ бынмæ. 
Æмæ... мæнæ диссаг, диссаг: 
Насы цъар, дын, змæлын систа, 
Стæй цыппар дихы куы фæци. 
Æмæ рахаудта тымбылтæй 
Сау залиаг калм йæ хуылфæй; 
Базмæлыд уылæны змæлдау; 
294 

Фелвæста йæ сæр уæлæмæ, 
Басыф-сыф код^а дымгæйау, 
Комхæлиу, æвзагæлвæстæй; 
Айвæзта йæхи бæндæнау 
Æмæ атыхсти Гæдойыл, 
Уайтагъддæр æртыхст Гæдойыл. 
«Уæуу!» — зæгъгæ, ныцъцъæхахст ласта 
Зыд, кæрæф Гæдо фыртарстæй, 
Ацъæх ис — цæсгомæй, къухæй. 
Къæхтæй ма бæргæ архайдта, 
Фæлæ йæ нылхъывта сау калм 
Æмæ йæ куы ныххурх кодта... 
Уыдоны ’рцыдмæ дзæбæхæй, 
Амондæфсисæй фæцæрут! 
Аргъау-чъиппа дæр сымахыл. 
Л\артън, ,1046 а* 
"^Г 

СÆР ГÆНДТÆ 
Нигер, раздзырд 3 
ÆМДЗÆВГÆТÆ 
Мæхицæй мæхимæ 9 
Æз цагъайраг нæ дæн 10 
Ног эрæ 13 
Прометейы сынтæг 14 
Уадз хъуысæд мæ зарæг 16 
Мæ ном 18 
«Фæлидзон», мæхицæн фæзæгъын 20 
Æз хъусын нæ Иры сагъæстæ 22 
Дзылы ¦ . .- 24 
Размæ! 25 
Мæгуыры мæлæт 27 
Тæхуды! . 28 
Мæ къухмæ мын радтой лæдзæг 30 
Дадамæ 31 
Фын 33 
Хæхтæ ниуынц 35 
Дæу цы домы! 37 
Аргъау 39 
Ма тæрс, цъæх цъити! 42 
Хуры тын 43 
Фæдзæхст 45 
Уыгæрдæны 46 
Уазал у фæззæг нæ хæхты 47 
Æхсæв • 48 
Зæрватыкк 50 
Зыруг 51 
О, мæ фæндыр! 52 
Алчи ралæууыд 54 
Арв ныххудти, мæй йыл хъазы 56 
296 

Цæр! 57 
Хур, о, хурзæрин 59 
Ныббар мын, Ирыстон! 61 
Ма ку, мауал ниу.. 62 
Аскъуый, атъæпп у . 64 
Талынг, рухсы цъыртт 66 
Зымæг 68 
Хуымгæнæг 69 
Фæллойгæнæг 71 
Цымæ цы дзуры уый ныхасы зæронд лæг? ... 73 
Хурмæ 74 
Уарзын дæ, хох! 76 
Цæстытыл хуыссæг нæ хæцы 78 
Рындзыл 31 
Даргъ æхсæв тар хуызæй бæстæты атыхта ... 33 
Мамион Хъарадзау 34 
Бонивайæн 36 
Арв нæры 37 
«Худгæ, хъазгæ, райгæ!»— 39 
Сабитæн , . . . 91 
Хосдзау 93 
Хохаг лæг сахары, кæнæ «æз поэт дæн!» .... 96 
Сынты уæлхъус 102 
Уæлæ цъиу, кæдæм тæхыс 105 
Хидыл 106 
Ессæ 110 
Сывæллонмæ 112 
Фæстаг хъæбыс 115 
Хур — фæдисон ПЗ 
Нæ тæрсын æз 124 
У фадат — аразæг! 126 
Æрцыд, æртахт нæ цъæх уалдзæг 130 
Уалдзæг 132 
Бонтæ бонты фæдыл уайынц 134 
Чызджы зарæг 136 
297 

Лæппуйы зарæг 138 
Фыдохы бон 139 
Сабиты эарæг 144 
Хъара — Дагъыл 145 
Хъырымаг æхсæв 147 
Æндæр Хъуыбады 149 
Уалдзæг æрбалæууыд кæрты 154 
Æмæ зарыд булæмаргъ нæ донбыл 156 
Амыр ис заргæ зæрдæ 158 
Терк 159 
Цæуы мæ цард 161 
Фæззæг 163 
Мæлæг æфсæддоны фæдзæхст 165 
Сидт 170 
Багъæц, ба! 172 
Хæсты быдырæй 175 
Знон цыма уыд уый 178 
0, æгас нæм цæуай, май! 180 
Уый дын афтæ, гъе! 182 
Гаджидау 184 
ПОЭМÆТÆ 
Мулдар 189 
Гыцци 196 
Уæхатæджы фырт чысыл Гуыйман 207 
Бадилон симд 214 
Терчы цур 226 
Сатай-хан 252 
Æмзораты чысыл Æмэор æмæ Дзлаты саурæ- 
сугъд 261 
Сырхæфсæддон дзурдэæн 275 
Дыууæ зæрватыччы æмæ дыууæ сыхаджы ар- 
гъау .• . 283 
298 

ИЗБРАННЫЕ ПРОИЗВЕДЕНИЯ 
Нигер (Джапаев 
Иван Васильевич) 
Редактор У. А* Богаэов 
Технкческип редактор А. А. Дзгоев 
Корректоры М. Б. Савкуева, 
В. Т. Дзодэикова 
Сдано в набор 8-11-1960 г. Подписано 
к печати 22-111-1960 г. Формат бумаги 
70x92 1/32- Печат. листов 10,97. Учетно- 
изд. листов 9,73. Заказ >* 519. Изд. 
№ 19. Тираж 1500. Цена 6 р. 35 к. 
Северо-Осетинское книжное иэдатель- 
ство, г. Орджоникидзе. пр. Сталина 11. 
Республиканская книжная типография, 
г. Орджоникидэе, ул. Джанаева, 20. 

