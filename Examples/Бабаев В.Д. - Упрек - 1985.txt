БАБАТЫ ВИКТОР 
УАЙДЗÆФ 
Радзырдтæ 
РАУАГЪДАД «ИРЫСТОН» 
ЦХИНВАЛ 1985 

ББК84 
С (Осет.) 
Б 12 
Бабаты В. Д. Уайдзæф. Радзырдтæ. Рауагьдад «Ирыс- 
тон», 1985 
Бабаты Виктор райгуырд 1932 азы Цхинвалы районы 
Андисы хъæуы. 1949 азы каст фæцис Дзриайы астазон 
скъола, уый фæстæ Цхинвалы педагогон ахуыргæнæн- 
дон, стæй та педагогон институты филологон факультеты 
уырыссаг æвзаг, литературæ æмæ историйы хайад. Цъус 
рæстæг бакуыста ахуыргæнæгæй, ныртæккæ кусы газет 
«Советон Ирыстоны» партион куысты хайады сæргълæу- 
уæгæй. Аивадон уацмыстæ фыссын райдыдта, институты 
куы ахуыр кодта, уæд. Бабайы фыртæн «Уайдзæф» у йæ 
уацмысты фыццаг æмбырдгонд. Радзырдты æвдысг цæ- 
уы æрыгон адæймаджы удыхъæд. 
4702470000 
М-622(06)85 93-1985 
© Издательство «Ирыстон», 1985. 

ФЕМБÆЛД 
Поезд тæхы. Тæхы æхсæвы тары йе 'ндон цæлхы- 
тыл. Иу купейы ныхæй-ныхмæ бадынц æртæ лæджы 
æмæ доминотæй къæрцц кæнынц. 
— Банымайут, æз фæдæн! — хъæлдзæгæй загьта 
бæлццæттæй иу. Уымæн йæ уадул уыд арф нос. Раст 
уыцы рæстæджы хъазджыты цурмæ бацыд сæхи цахъ- 
хъæн, саулагъз лæг æмæ сæм бахатыд: 
— Мæн дæр ма уемæ бауадзут хъазын. 
Уыдон ын сæ фарсмæ бынат радтой, доминотæ но- 
гæй схæццæ кодтой æмæ та дарддæр сæ хъазт кодтой. 
Иудзæвгар куы ахъазыдысты, уæд носуадул æрба- 
цæуæджы афараста: 
— Кæцон дæ? 
— Рæбыны хъæуккаг! 
Носуадул æрбацæуæджы дзуапп куы фехъуыста, 
уæд йæ хуыз аныхъуырдта. Цæмæй йæ ма фæхата, уый 
тыххæй иннæрдæм азылд æмæ æрхуыфæгау кодта» 
Иучысыл рæстæг ницыуал сдзырдта, стæй та йæ афарс- 
та: 
— Æмæ, уæдæ Ацæмæзы нæ зоныс? 
Æрбацæуæг носуадулмæ кæсгæйæ баззад: «Цы йæ 
хъæуы? Кæцæй мæ зоны? Куы никуы йæ уынгæ фæ- 
кодтон, куынæ йæ зонгæ кæнын, уæд мæ цæмæн фæр- 
сы?..» — ахъуыды кодта йæхимидæг, æргомæй та загъ- 
та: 
— Куыннæ, уæдæ ма кæй зонын, нæ хъæуккаг куы 
у... 
3 

Носуадул ферхæцыд. Дзурын нал сфæрæзта. Ацæ- 
мæзыл сæраей къæхтыбынмæ йæ цæст æрхаста, йæ 
цæстытæм ын ныккаст, цыма йын йæ хуыз иста, уыйау. 
Иудзæвгар рæстæг сæ хъыпп-сыпп никæмæйуал 
схаудта. Алчи дæр сæ хъуыды кодта йæхирдыгонау. 
«Куыд æй ракъахон, — хъуыды кодта носуадул, — 
куыд ын радзурын кæнон Ацæмæз æмæ Ацырухсы цар- 
ды хабæрттæ?» — хъуыды кодта бæргæ, фæлæ æмби- 
сæндтæ иууылдæр раст сты, хъавæгæй, дам, æвзидæг 
фæраздæр вæййы. 
— Æмæ йæ ды кæцæй зоныс? — йæ хъуыдытæ йын 
фæлыг кодта Ацæмæз. 
— Зонгæ йæ нæ кæнын, фæлæ... 
— Фæлæ цы? 
— Иæ усы дæр ын зоныс? 
Ацæмæз йæ цардæмбалы кой куы фехъуыста, уæд 
фыццаг афæлурс, цикъæйау, стæй туг иууылдæр цæс- 
гоммæ ныццавта, цыма уырдыгæй ратонынмæ хъавыд. 
Уалынмæ адæм базмæлыдысты. Носуадулæн йæ 
цæстытæ ферттывтой, дуарæрдæм йæхи айста. 
Ацæмæз лæджы йæ разы бадгæ куынæуал ауыдта, 
уæд, цыма тарф фынæйæ фехъал, уыйау йæ цæстытæ 
аууæрста, аракæс-бакæс кодта вагоны къуымты. Адæм 
æддæмæ куы хызтысты, уæд уый дæр йæ чемодан райс- 
та æмæ перронмæ рахызт, акæстытæ кодта, æмæ уын- 
джы носуадулы цæугæ куы ауыдта, уæд æй фæстейæ 
асырдта. Куыддæр æй баййæфта, афтæ та йæ афарста: 
— Уæддæр мын нæ загътай, Ацæмæзы кæцæй зо- 
ныс, уый? 
— Каед дæ афтæ тынг бахъуыд! — тызмæгæй йын 
загъта уый, — уæд ын йæ ус Ацырухсы бафæрс æмæ 
дын уый æппæт дæр радзурдзæн. 
Ацæмæз æрвдзавдау фæцис. Исдуг ницыуалдæр уын- 
гæ акодта, ницыуалдæр хъусгæ, стæй ма бæргæ ара- 
кæс-бакæс кодта, бæргæ ма йæ цæстæнгасæй агуырд- 
та, фæлæ цыма зæхх аскъуыд æмæ лæг уым аирвæзт, 
4 

уыйау фæтары. «Уæдæ цы зоны ацы лæг мæ цардæм- 
балæй, æмæ кæд исты, уæд мын Ацырухс ныр дæс 
азы дæргъы куыд никуы ницы загъта..?» — хъуыды 
кодта Ацæмæз, иунæгæй куы аззад, уæд, æмæ горæты 
кæронæй куыд рахызт, уый хатгæ дæр нæ фæкодта. 
Цæуы размæ, тындзы, кæд тагъддæр бахæццæ уаид 
æмæ... 
* * * 
Ацæмæз стыр фæндагыл иудзæвгар куы ауад, уæд 
къахвæндагмæ бахызт: ууылты æввахсдæр у сæхимæ. 
Цæуы æмæ йæ цæстытыл уайынц йæ царды бонтæ, йæ 
фыдæбæттæ. Меныиевиктæ Ирыстоимæ куы 'рбабырс- 
той, уæд Ацæмæзы хисдæр æфсымæртæ æмæ йæ фыд 
хъæубæсты равзаргæдæр фæсивæдимæ сæ ныхмæ слæу- 
уыдысты. Ацæмæзы дæр семæ цæуын фæндыд, фæлæ 
йæ йæ фыд нæ ауагъта, дæ рынчын мадмæ кæсын хъæ- 
уы, зæгъгæ. 
Уалынмæ æрбайхъуыст, зæгъгæ, меньшевикты æф- 
сад хæстæгæй-хæстæгдæр кæны, бырсы размæ æмæ 
цъæх арт æфтауы хъæутыл. 
Иу бон Рæбыны хъæуы цæрджытæ сызмæлыдысты: 
«Тагъддæр, тагъддæр!» — хъуысти алы рæттæй. Адæ- 
мæй чи галуæрдоныл æвæрдта йæ.муртæ, чи бæхыл, 
чи та сæ йæхи 'ккой баппæрста æмæ афтæмæй ли- 
дзынц хохмæ. Хохмæ, хохмæ, цæмæй сæ ма æрбаййа- 
фой уыцы джауыртæ. Ацæмæзæн дæр ма цы гæнæн 
уыдис, йæ мады сæвæрдта бæхыл, æмæ иудзæвгар куы 
ауадысты, хохыл куы фæхæрд кодтой, уæд сæм æрбай- 
хъуыст иугай гæрæхтæ. Гæрæхтæ хæстæгæй-хæстæг- 
дæр хъуысын райдыдтой. Ацæмæзæн йæ зæрдæ скъуыд- 
тæ кодта, цы бакæна, хъуыдыйæн рæстæг нал ис... Нæй 
гæнæн... Иæ мады лидзæг адæмæй кæйдæр уæрдоныл 
сæвæрдта, бафæдзæхста сæ, фæкæсут мын мæ мадмæ, 
зæгъгæ, йæхæдæг иу-цалдæр æмбалимæ тохмæ фæ- 
5 

цæуæг. Иудзæвгар фæстæмæ куы рауадысты, уæд сæ 
бæхты фæсвæндаг аууоны æрбастой, сæхæдæг хъуыз- 
гæ-хъуызгæ сæ цыппæртыл къæдзæхы сæрмæ æрбæ- 
бырыдысты. Къæдзæхы сæрæй сæм бынæй комы фæн- 
даг зынди армы тъæпæнау. 
— Дæлæ дзы æрбазынд иугай хæстонтæ, — бадзырд- 
та Ацæмæз йе 'мбæлттæм. Уыдон дæр акастысты фæн- 
фагмæ. 
— Ма фехсут, уыдон нæхиуæттæ сты! — æрба- 
дзырдта Ацæмæзы 'мбæлттæй чидæр. 
Фæндагыл хæстонты нымæц фылдæрæй-фылдæр 
кæны æмæ сæ топпыты уынæрмæ бæстæ ныннæры, 
къæдзæхтæ нырризынц. Ацæмæзы 'мбæлттæ бадынц 
къæдзæхы сæр, æнхъæлмæ кæсынц, кæд æрбазындзы- 
сты уыцы цъаммæрттæ. 
Уалынмæ, кæсынц æмæ, дæлæ иу барæг æрбазынд 
урс бæхыл. Ацæмæз æм ныхъхъавыд. Гæрах фæцыд 
æмæ барæг расхъиудта бæхæй. Ие 'мбæлттæ йæм æр- 
гæппытæ кодтой сæ бæхтæй æмæ йæм бауадысты. 
Къорды хисдæр Сарди фæхъæр кодта, куыдничиуал 
уæ фехса, зæгъгæ. 
Ацæмæз хæстæг бабырыд Сардийы цурмæ, цыдæр- 
тæ аныхæстæ кодтой æмæ та йæ бынатмæ фездæхт. 
Знæгтæ къæдзæхы бынмæ куы 'рбахæццæ сты, уæд 
Сарди бадзырдта йе 'мбæлттæм, дуртæ сыл, зæгъгæ... 
Уыцы ставд дуртæ сæ бынæттæй куы фенкъуысты- 
сты, æмæ ноджы мæнгæвæрд дурты куы айстой, уæд 
лæг загътаид, зæгъгæ, арв ракалд æмæ бæстæ йæ бы- 
ны кæндзæнис. Знаджы æфсæдтæй чи размæ лыгъд, 
чи та фæстæмæ, цæмæй сæ дурты зæй ма æрæййафа. 
Дуртæй ма дзы чи ирвæзт, уыдон та æхсгæ кодтой 
Ацæмæзитæ, фæлæ базыдтой, сæ нæмгуытæ кæй фæуд 
кæнынц, уый æмæ фæстæмæ хохы 'рдæм алæууыды- 
сты. 
Дидинæгджынмæ куы бахæццæ сты, уæд Ацæмæз 
ауыдта: иу лæг æрсуры, йæ разæй тарст тæрхъусы 
6 

лыгъд чи кæны, ахæм къаннæг чызджы. Ацæмæз æм 
ныхъхъавыд, фæлæ æгæр хæстæг бацыд чызгмæ лæг 
æмæ нæмыг чызгыл куы сæмбæла, уымæй тас у. Уæд 
фесхуыста бæхы æмæ сæ уæлхъус февзæрд, бæхæй æр- 
гæпп кодта. Лæгимæ фæхъуырæй-хъуырмæ сты, рахæц- 
бахæц æмæ сæ куы чи фæбынæй вæййы, куы чи. Иу- 
рæстæджы Ацæмæз фæбынæй. Лæг æй зæхмæ ныл- 
хъывта æмæ нывнæлдта дзыпмæ. Сласы кард, стыр 
кард... 
Чызг кард куы ауыдта, уæд ныцъцъæхахст кодта: 
«Цы фестут! Мардзæн æй! йæхæдæг дур фелвæста æмæ 
дзы лæджы сæрæн — хафт... 
Ацæмæз ма, чизоны, цас фæхæтыдаид йæ сæнтты, 
сæ куыдзы цины рæйд æй куы нæ æрчъицын кодтаид, 
уæд... 
Æхсызгон уыд Ацæмæзæн... Æхсызгон уыд Ацырух- 
сæн дæр йе 'мкъайы фенд. Цин кодтой кæрæдзийыл, 
фæлæ-иу Ацæмæзы зæрдыл куы 'рбалæууыд уыцы нос- 
уадул лæгу уæд-иу фесхъиуæгау кодта: «Зæгъон ын 
æй? Æмæ йын, мыййаг, хъыг куы уа... Ма йынæй зæ- 
гъон? Æмæ, чи у, цæмæн мын афтæ загъта? Нæ, — ас- 
къуыддзаг кодта æппынфæстаг, — æнæбафæрсгæ йын 
нæй...» 
Куыддæр Ацырухсы хъустыл ауадысты йæ лæджы 
ныхæстæ, афтæ рагон маст нырриуыгъта зæрдæ, ус 
гæдыхъæдау барызт. Æрхауд... Ие 'муд куы 'рцыд, 
уæд бакодта дзаумадоны дуар. Райста дзы къаннæг 
чырын. Схæцыд ын йæ сæрыл æмæ та йæ зæрдæ... 
Чырынæй Ацæмæз систа бæзджын сауцъар тетрадь. 
Рафæлдæхта йæ, бакаст: 
«Ацырухс, ацы тетрады фæрстыл дын дæ цард ир- 
дæй кæд нæ равдыстон, уæддæр æй зæрдылдарынæн 
айс. Бафснай йæ. 
Агуындæ.» 
«Цы дзы ис фыст?» — ферттывта Ацæмæзы сæры 
æмæ кæсы... 
7 

* * * 
Фæсахсæвæртæй ахызт. Стъалытæ арвы тымбылæ- 
джы ферттив-фæнымæг кæнынц. Адæм уынджы змæ- 
лынц. Михалты кæртмæ бауайынц, кæрæдзи хъусы цы- 
дæр асусу-бусу кæнынц æмæ та фездæхынц. Уалынмæ 
уатæй райхъуыст устыты зæрдæхалæн хъарæг. Бæ- 
рæг уыд, ам цыдæр уæззау хабар кæй æрцыд, цыдæр 
фыдбылызы дымгæ дзы кæй фæмидæг, æмæ кæй сæм- 
тъери кодта æнæхъæн хъæубæсты. Михалы чызг Ацы- 
рухсыл уæд дыууадæс азæй фылдæр нæма цыд, фæлæ 
йæ уæрджытæ ныххоста, йæ рустæм фæлæбурдта æмæ 
нырдиаг кодта: 
— О, гыцци, о гыцци! Цы ми нын бакодтай, цæуыл 
нæ æрбайсæфтай?.. 
Хъæуы устытæ ма йæм бæргæ бауадысты, йæ цæнг- 
тыл ын бæргæ ныххæцыдысты, бæргæ йын дзырдтой, 
дæхи фæуром, фæлæ Ацырухс базыдта йе 'намонд, йæ 
сæфты хъуыддаг æмæ ма йæ чи урæдта, кæй бон ма 
уыдис уый æрсабыр кæнын? 
Михал фервыста хъæубæсты равзаргæдæр фæсивæды 
сыхаг хъæутæм, хæстæджытæм, хиуæттæм. Адæм æрæ- 
мбырд сты. Куыдтой... мардыл дæр куыднæ маст код- 
той, фæлæ тынгдæр та сидзæртыл катай кодтой. Уæл- 
дайдæр та сæ мады мад. Уый йæ кæуын нал урæдта: 
— Уæ, дæ низтæ бахæрон, мæ рæсугъд, мæ зонд- 
джын хъæбул, кæд цы ми бакодтай, цы фæтагъд код- 
тай?.. Куыд тагъд сфæлмæцыдтæ, куыд тагъд фæлыгъ- 
тæ ацы дунейæ. Ракæс-ма, дæ хисдæр чызг, дæ сæй- 
раджы хъæбулмæ, дæ уарзон хæстæджытæ дæ алы- 
варс ставд цæссыгæй куы кæуынц. Кæмæн ныууагътай 
дæ гыццыл сывæллæтты, дæ цардæмбалы?.. Чи ма дын 
сæм кæсдзæн, чи ма дын сæм зилдзæн афтæ буцæй?.. 
Хъæубæстæ, хæрнæгæн цы хъуыд, уый сцæттæ код- 
той æмæ... 
Михал афæдзæй-афæдзмæ хистытæ фæкодта, фæ- 
8 

лæ дзаджджын къуымтыл бирæ нæ фæзындысты уьшы 
хæрдзтæ, хæдзар нæ фæцудыдта. 
* * * 
Ацырухсæн йæ мад куы амард, уæд бирæ фæкуыд- 
та, бирæ фæлæмæрста йæ цæссыгтæ. Куыдта уый фæс- 
тæ дæр. Иæ мады куынæуал уыдта, уæд æрæнкъард, 
смадзура, цыма дунейы зынад уый æдых уæхсчытыл 
æруæз кодта, афтæ зынд. Иæ мад ма удæгас куы уыд, 
уæддæр хæдзары куыстытæ иууылдæр Ацырухсмæ кас- 
тысты, уый сæ кодта,,фæлæ афтæ никуы загъта, ба- 
фæлладтæн, зæгъгæ. Ныр дæр райсом раджы фесты 
æмæ бон сауизæрмæ хæдзары зылдтытæ кæны. Зоны 
йæ кæрдзын ын ничи скæндзæн, хæринаг ын ничи са- 
раздзæн. Хорз рæхстис алцæмæ дæр, адæм ыл сæ 
цæст æрæвæрдтой, иууылдæр ын йæ мады фезмæлд 
ис, зæгъгæ, дзырдтой. 
Адæм Михалæн арæх дзырдтой, нырма æвзонг дæ 
æмæ ус æркæн, иунæгæй сывæллæттимæ ницы бакæн- 
дзынæ, зæгъгæ. Ацырухс-иу сæм мæсты кодта: «Цымæ 
мæн цæуылнæ истæуыл нымайынц, ус куы 'ркæна, уæд 
æй уый мæнæй хуыздæр ныссыгъдæг кæндзæн, хуыз- 
дæр хæринаг ын сцæттæ кæндзæн?» — хъуыды кодта 
фыццаг, фæлæ рæстæг куыд цыд, афтæ йæ хъуыды 
ивта: «Нæ, раст нæ дæн, æз æм кæсын, æххуыс ын кæ- 
нын, фæлæ уый фаг нæу. Уадз æркæна ус, уый дæр 
æм зилдзæн, стæй-иу ын йæ къух дæр фæрæуæг кæн- 
дзæн æмæ кæд йæ цард хуыздæр ацæуид, стæй мæнæн- 
дæр фылдæр рæстæг баззайдзæн сывæллæттæм зилы- 
иæн». Иу изæр хæдзары зылдтытæ куы бакодта, уæд 
йæ фыды цур æрбадт æмæ, цыма фыдæлтыккон зæ- 
ронд ус уыдис, уыйау ын афтæ зæгъы: 
— Баба, ныр рæстæг бирæ рацыдис, афтæ даер кæд- 
мæ баддзынæ, дæхицæн, зæгъын, бинонты кой куы ба- 
кæнис. Æз дæр фæлмæцын... 
9 

Ацырухс дзырд куы бафæрæзта йæ фыдмæ, уæд ма 
йæ кæм уагъта уæгъд, æрвылхатт дæр ын дзырдта: 
— Ус æркæн, ус æркæн!.. 
Михалæн йæ бон нал уыдис адæмы уайдзæфтæм, 
йæ чызгмæ хъусын æмæ... 
* * * 
Михал ус æркодта. Фыццаг бонты сæ ницы рай- 
хъуыст, æгæрыстæмæй ма сæм бирæ чидæртæ тæху- 
ды дæр кодтой, кæд æргом ницы дзырдтой, уæддæр. 
Михал дæр феввæрсыд йæхиуыл. Арæх-иу дзы рап- 
пæлыдаид, дзырдта-иу: 
— Мæ ус амард, фæлæ табу хуыцауæн. Æндæр ус 
æркодтон æмæ та мæхицæн æнцад-æнцойæ цæрын. Мæ- 
гуыр, чи амæлы, ацы дунейæ чи ахицæн вæййы, уый 
у. Æндæр, удæгас адæймаг дуры цъуппыл дæр фæцæр- 
дзæн. 
Арæх дзырдта Михал ацы ныхæстæ, дзырдта сæ, 
цалынмæ йæ дыккаг ус йæ цæсгом не суагъта, цалын- 
мæ сæм æнæхъæн хъæубæстæ иргъæвынмæ не 'рцы- 
дысты, уæдмæ... Фыдсыл уыд Михалы ус, æнæкæрон 
фыдсыл. 
Фыдсыл ус лæгæн цы кодта, уый кодта, фæлæ сы- 
вæллæтты бынтон æргæвста, хъуаджы, нæхъуаджы сæ 
нæмы. Æртæ гыццылы тугомынты фæкæны, æгæрыс- 
тæмæй ма Ацырухсмæ дæр йæ къух райсы. Бирæ хæт- 
тыты ахъавыд, бирæ хæттыты ахъуыды кодта Михал, 
искуыдæм фæлидзын, зæгъгæ, фæлæ... Иу хатт горæты 
кусын дæр райдыдта, уырдæм дæр æм ныццыд æмæ 
йын алывыд фæкалдта, фæстæмæ йæ æрбамидæг кодта 
сæхимæ. 
Йæ дзырд уый фæвæййы, кæд, дам, мæ æркодтай 
дæхицæн усæн, уæд, дам, мæ дар. 
ю 

* • * 
^Хъæубæстæн дæр æмæ хæстæджытæн дæр сæ бон 
Ацырухсы тæригъæдмæ кæсын нал уыд æмæ катайы 
>бахаудысты: 
— Ацы чызгæн исты хос скæнын хъæуы... 
— Сынамонд æй кæндзæн уыцы налат... 
— Исчи йæ æмкъайагæн уæддæр куы бацагурид... 
Фыццаг фæсфæдæй сусу-бусу кодтой, фæлæ йын 
куыдфæстагмæ æргом загътой: 
— Смой кæн æмæ фервæзай дæ хъизæмары цардæй. 
Цалынмæ йын æргом загътой, уæдмæ Ацырухс 
хъуыды дæр никуы акодта мой кæныныл æмæ фæ- 
тыхст. Куыд хъуамæ ныууадза йæ иунæг æфсымæр 
æмæ йæ дыууæ хойы бирæгъы хъæлæсы. Фæлæ адæм 
цы сфæнд кæной, уый æнæсаразгæ нæ фæуыдзысты. 
Æрхатыдысты чызгмæ: «Смой кæн! Смой кæн æмæ, 
уæхиуыл куы фæхæцат, уæд сын æххуыс кæндзыстут. 
Уæдмæ кæд уыдон дæр байрæзиккой...» 
Ацы ныхæстæ Ацырухсы зæрдæйы бацагайдтой: 
«Смой кæн, смой кæн æмæ уыцы сидзæрты дæр демæ 
акæн, гыццыл сулæфой, тох самадта зæрдæ. «Ма кæ, 
ма кæ, чысыл фæгæдзæ кæн, царды цы нæ вæййы, уæд 
та цавæр адæймаджы къухмæ бахаудта!» — дзырдта 
йæм'зонд. 
Чызг тыхст. Нæй йын, кæимæ ауынаффæ кæна, йæ 
зæрдæйы æнкъарæнтæ кæмæн радзура. Ахæм тыхст 
уавæры-иу арæх йæ цæстытыл ауад, цалдæр азы раз- 
мæ йæ Дидинæгджыны дыкъахыг сырдæй чи фервæ- 
-зын кодта, уыцы æвзонг лæппу. Уымæн бæргæ радзу- 
рид йæ хъуыдытæ, уый йæ бæргæ бамбарид, фæлæ 
кæм ис, кæм агура Ацæмæзы. Йæхæдæг ын бæргæ 
ныфс бавæрдта, бæстæ куы 'рсабыр уа, уæд, дам, дæ 
.æрцагурдзынæн. Фæлæ... 
Хатæг хатæджы фæстæ цæуы Михалты хæдзармæ, 
«фæлæ мара зæгъ, кæд дзы Ацырухс разыйы дзуапп 
11 

искæмæн дæтты. Æмæ Мийалы ус знæт кæны тынг- 
дæр, йæ пырх куы кæуыл ныккалы, куы кæуыл. 
Иу бон Михалтæн хос карстой хъæуы лæппутæ. Ус 
бынаты нæ уыд æмæ, Ацырухс йæ фыдæй бар ракур- 
гæйæ, уæливыхтæ скодта. Цæвæджджынтæ куыддæр 
хæрын райдыдтой, афтæ сæ уæлхъус февзæрд Михалы; 
«æппæтуынаг» ус Лизæ. Уый бакæстытæ кодта, кус- 
джытæ цы ныккарстой, уыдонмæ дæр æмæ, цы дзадж- 
джын уæливыхтæ хордтой, уыдонмæ дæр. Арауай-ба- 
уай ма кодта, стæй фæдæлдзæх. Кусджытæ сæ кæрæ- 
дзимæ бакæстытæ кодтой, стæй Ацырухсы афарстой^ 
— Кæрдзын куы хастай, уæд Лизæ кæм уыдис? 
— Нæ зонын, кæд йæ цæгаты, — дзуапп радта Ацьг- 
рухс. 
Ацырухс хуымæй куы 'рбаздæхт, уæд ыл йæ дыккаг 
мад сæмбæлд хæстæввонгæй, февнæлдта йын йæ дзук- 
кутæм æмæ ма йын æй сыхæгты устытæ йæ къухтæй 
тыхæй байстой. 
— Чи дæ скодта мæ къуымты хицау?! Æз амард- 
тæн!? — хъæр кодта. 
Ацырухс сбадт уаты иу къуымы æмæ судзгæ цæс- 
сыгтæ лæдæрстысты йæ уадултыл. 
* * * 
Ацырухсыл дзурджытæй иу, Афæхъо, йæ минæвæрт- 
ты дзыхæй куы фехъуыста, чызг нæ разы кæны, зæгъ- 
гæ, уæд хæрдмæ фæхауд: 
— Цытæ дзурут, куыд ис уый гæнæн, æмæ Ацырухс 
мæнæн ма бакома. Фæлæуут, æз ын фенын кæндзы- 
нæн! — адзæнгæда кодта Афæхъо, хæдзармæ бауад, 
йæ дарæс фæивта æмæ фæцæуæг. 
Цæуы æмæ хъуыды кæны: «Ныццæудзынæн мæ- 
фыды хомæ. Хъуыддаг уымæн бамбарын кæндзы- 
нæн, чызджы райсдзысты æмæ йæ хъæды амидæг 
12 

кæндзыстæм! Скъæфгæ? Нæ-æ! Уый раст хъуыды 
нæу. Уæд мын адæм мæ цæстмæ дардзысты, зæгъгæ, 
йын нæ куымдта æмæ йæ бирæгъы скъæфт акодта. 
'Фæлтау Лизæйыл сæр бафтауын хъæуы, уый ме 
'рдæм у æмæ йын баныфс æвæрдзынæн исты хорз лæ- 
вар. Зæгъдзынæн ын, ацы лæвар дæу, Ацырухсы та 
мын мæ къухы бафтау. Ус уый куы фехъуса, уæд 
сбырсдзæн йæ лæджы... Дæ балгъитæгмæ Лизæ фæ- 
комкоммæ уа, уый дуртæ дæр бадон кæндзæн... 
* * * 
Лизæ Ацырухсмæ йæ къух куы райста, куы йæ 
фæнадта, уæд йе 'муд æрцыд, сулæфыд: «Ноджы дæр- 
иу арвит Афæхъойы минæвæртты, «нæ»-иу зæгъ мæ 
ныхасыл... Ныр ма цы зæгъдзынæн Афæхъойæн, мæ- 
хи ма йын цы цæсгомæй равдисдзынæн!? Æниу, 
æгайтма не 'сразы, æгайтма йын аздæхта йæ хат- 
джыты... Ныр мын бынтон лæхстиаг фæуыдзæн! — 
Лизæ ацы хъуыдытæ куы кодта, уæд дуар æрбахос- 
тæуыд, æмæ мидæмæ бахызт Сонайы кæсдæр чызг. 
— Цы 'рцыдис? — афарста йæ Лизæ. 
— Гыцци дæм дзуры. 
— Цы мын нывæрдта, цæмæ мæм дзуры? 
Лизæ Сонаты къæсæрæй куы бахызт, уæдылуый 
^ацин кодта: 
— Дæ чызг уыцы адæмы куы аздæхта, уæд ме 
^фсымæры хъæбулæй хуыздæр лæппу ссардзæн?! — 
хъазгæмхасæн ын загъта, стæй йæ фарсмæ æрбадт 
æмæ йæ афарста: 
— Уæдæ цæмæн афтæ бакодтаид Ацырухс? Æвзæр 
хæдзарвæндаг не сты, нымад сты канд сæхи нæ, фæ- 
•æ ма сыхаг хъæуты дæр... 
— Сона, уый тыххæй та мын цы дзурыс, ме 'нæ 
зонгæ куынæ сты? 
13 

Чи йæ зоны, цас ма фæныхас кодтой дыууæ усьг,. 
цæуыл ма сæм æрхаудта дзырд, фæлæ Ацырухсы дык- 
каг мад уыцы бонæй фæстæмæ къæссавæлдæхт фæци, 
тызмæг нал дзырдта Ацырухсмæ, рæвдыдта йын йæ 
хоты, йе 'фсымæры, йе 'взаг фелвæста сыхæгтæм дæр. 
Цыбыр дзырдæй, фæивтой йæ, уыцы Лизæ нал уыд... 
Ацы хъуыддаг æнæфæхатгæ нæ фæци Михал дæр. 
Базыдта, цыдæр хъуыддаг та кæй сфæнд кодта йæ 
ус, фæлæ цы? Æппынфæстаг ын ской кодта, зæгъгæ, 
дæ чызгмæ бахат æмæ смой кæна Афæхъойæ. Фæс- 
монгонд ницæмæй фæуыдзыстæм, нымад хæдзар у,. 
зæгъгæ, дзырдта йын æдзух. 
Михал фыццаг бæргæ дзырдта: «Чызджы йæхи- 
зондыл ауадз», — фæлæ йæм куыдфæстагмæ усы ны- 
хæстæ хъарын райдыдтой. Ацырухс та йæ фыды ны- 
хæстыл дыууæ никуы загъта, уый ныхас басæттын йæ- 
бон никуы баци. Æмæ та йын ныр куы ской кодта, 
уæд чызг катайы бахауд: «Цы ми бакæнон, цы сара- 
зон, ницыуал мæ сæрæн зонын? Æндæр фæрæз нал ис 
Лизæйы, мæ фыды дæр. Цы хорзы сын бацыд, цæ- 
мæн ыл афтæ тынг стыхстысты, уый диссаг у?» — 
Алыгъуызон хъуыдытæ кæрæдзи ивтой чызджы зæр- 
дæйы. 
* * * 
Æхсæв. Змæлæг нал ис уынгты. Хъæубæстæ ра- 
джы схуыссыдысты, раджы бафынæй сты. Нæ фынæйг 
кæны æрмæст Михалы ус Лизæ. Æмæ куыд хъуамæ- 
бафынæй уа! Ныр цасдæр рæстæг цæуыл архайдта, 
уыцы хъуыддаг рæзы. Куы æрхуыссыдысты, уæд ык 
йæ лæг загъта, зæгъгæ, чызг разы кæны æмæ Лизæ- 
йы хуыссæг фæлыгъд, бафæндыд æй, бон куы уаид 
æмæ Сонамæ куы бауаид, куы йын радзурид йæ цин- 
дзинад. 
14 

Афæхъойы ирæды куывды фæстæ иу бон Михал- 
гæм дуар æрбахостæуыд, мидæмæ æрбахызт, йæ ус- 
курыны карæй чи ахызт, иу ахæм лæппу. Ацырухс 
æй куы ауыдта, уæд æм кæсгæйæ баззад: «Чи у, кæ- 
цæй йæ зонын? — йæ цæстытæ дзы ныссагъта, афтæ- 
мæй хъуыды кодта. 
Лизæ йæ куы ауыдта, уæд йæ размæ рауад: 
— Ай мæ тиуы къуындзих Сарди куы дæ, уæд кæ- 
цæй фæзындтæ? — йæ цонгыл ын ныххæцыд æмæ йæ 
иннæ хатæнмæ акодта. «Мæ тиу, дам, чи тиу?.. А-а-а! 
Æвæццæгæн, фыццаг кæмæ уыд чындзы цыд, сын- 
дзытыл фæцæуа, уырдыгон у... Æмæ йæ уæд æз та 
кæм федтаин, зонгæйы хуызæн мæм цæмæн кæсы?..» 
афтæ хъуыдытæгæнгæ хæстæг бацыд æмæ дуары 
зыхъырыл йæ иу цæст сæвæрдта чызг. 
— Æмæ Сибитæ та куыдтæ сты, кæнæ кæм вæй- 
йынц, куы ницыуал бæрæг сæ хъусын? — райхъуыст 
Лизæйы ныхас. 
— Сибитæй меньшевикты ныхмæ тохы ничиуал 
баззад, йæ кæсдæр лæппу Ацæмæзы йеттæмæ. 
— Æмæ ныр кæм вæййы Ацæмæз? 
— Садоны кусы... 
«Чи Сибитæ сты, кæнæ кæй Ацæмæзы кой кæны? 
Кæд, мыййаг, мæн чи фервæзын кодта, уый у?» — 
йæхи афæрсæгау кодта æмæ, цæмæй хъуыддаг бæс- 
тондæр базона, уый тыххæй мидæмæ бахызт. Хаедза- 
ры къуымты аразил-базил кодта, цыдæртæ дзы æфс- 
найдта æмæ аивæй йæ хъус дардта уазæгмæ. Афтæ 
бирæ хъуыста Ацырухс Лизæ æмæ Сардийы ныхæс- 
тæм, фæлæ нæй, нæ йын бантыст, йæ зæрдае йын цы 
Ацæмæзы кой базмæлын кодта, уый бæстон базонын. 
Сардийы ацыдæй фæстæмæ Ацырухсæн йе 'нцойад 
фесæфт, æхсæвæй-бонæй хъуыды кодта: «Уæдæ чи у 
уыцы Ацæмæз?..» 
15 

* * * 
Уалдзæг уыдис йæ тæмæны. Комы хъæуы цæр- 
джытæ иу уаргæ бон иугай-дыгай цæуын райдыдтой 
Михалы кæртмæ. Чи кæрт æфснайдта, чи дон хæссы, 
чи та мæнгагъуысты арт кæны. Алчи дæр сæ змæ- 
лы, фæлæ алкæй дæр тыхсын кæны иу хъуыды: «Ай- 
хуызæн фыддон, фыддуры куыд æрцæудзысты? Нæ 
фыдæбон дзæгъæлы кæд у». Лизæ йæ хъæубæсты 
тыхстæй куы уыдта, уæд сæм бадзырдта: 
— Цы ныхъхъус стут, уæртæ кусарт акæнут, уы- 
дон бæтгæ куы бачындæуа, уæддæр нæ ныллæудзыс- 
ты. 
Æмæ æцæгдæр, изæрмилтæ дзæбæх куы 'рбæз- 
джын сты, фæсхъæуæй æрбайхъуыст топпы гæрæхтæ. 
Базыдтой, чындзхæсджытæ кæй æрбацæуынц. 
Фæсивæдæй чи сæ размæ ацыд, чи та хæдзары 
къуымтæ æфснайынмæ фæцæс. 
Ацырухсы нырмæ нæ уырныдта, Афæхъо æнæмæн- 
гæй йæ мой кæй уыдзæн, уый, фæлæ чындзæхсæвы 
хъуыддæгтæ куыд дарддæр цыдысты, афтæ йыл æр- 
тæфст æмæ иу чызгимæ æддæмæ рацыд. Чызг аф- 
тæ æнхъæлдта, йæхи хъуыдыйы цæуы æмæ... Ра- 
хызтысты кæртмæ, къутæртæм куы бахæстæг сты, уæд 
Ацырухс афтæ зæгъы: Ам мæм чысыл банхъæлмæ 
кæс, зæгъгæ, йæхæдæг къутæрты куы фæаууон, уæд 
къуылдымы фалейæ фæцис æмæ атындзыдта хæрдмæ, 
лидзы, дугъ кæны. Къуыппæн куы фæуæлбыл, уæд 
йæ цыд фæтагъддæр кодта, цæуы сыхаг хъæумæ, йæ 
фыдыхомæ.,. 
Хæдзармæ куы бахæстæг, уæд дзыхълæуд фæкод- 
та: «Нæ-æ!.. Ардæм цæугæйæ мын нæу! Ам мæ ссар- 
дзысты... Фæлтау лидзгæ горæтмæ... Саукуыдзтæм. 
Уый органты кусы, æмæ мын баххуыс кæндзæн!» 
Цы чызг æй ракодта, уый суазал æмæ хæдзармæ 
баздæхт. Ацырухс æгæррæгмæ куы цыд, уæд стыхст: 
16 

«Цы фæцис, уæдæ, йæхицæн мацы фыдбылыз сара- 
за!» — кæртмæ рауад, къутæрты 'хсæнты аразил-ба- 
зил кодта, ахъахъхъæдта, ныллæг хъæлæсæй йæм 
ахъæр кодта, æмæ куы никуыцæй зынд, уæд æрба- 
уад, фæдзырдта хъæуы лæппутæй кæмæдæрты æмæ 
сын хабар бамбарын кодта. Уыдон хæдзæртты азыл- 
дысты, ацагуырдтой йæ скъæтты, холлагдæтты дæр, 
фæлæ нæй æмæ нæй. 
Уалынмæ чындзхæсджытæ сæ чындзы æрцагуырд- 
той. Хъуыддаг куы фембæрстой, уæд лæбурынтæ сис- 
той. Афæхъойы ма цы урæдта! Куынæ æмæ куынæ 
лæууыд, уæд æй хъæуы лæппутæй чидæр цыдæр цæ- 
вæнгарзæй æрриуыгъта. Афæхъо ма бæргæ фæлæбурд- 
та йæ цæсгоммæ, фæлæ... Туг фемæхст. Бæргæ йын æй 
бабастой, фæлæ... 
Уыцы цæф Афæхъойы цæсгомыл ныууагъта фæд — 
стыр нос... 
* * * 
Ацырухс фæраст горæты 'рдæм. Размæ удаистæй 
тындзыдта, раст æй цыма стонг бирæгътæ сырдтой. 
Горæтмæ куы фæцæйхæццæ кодта, афтæ та йæ хъуы- 
дытæ сæ уæлныхты систой: «Мыййаг мæ Саукуыдз 
куынæ бамбара, куы мæ... Нæ, Саукуыдз афтæ нæ ба- 
кæндзæн, уый милицæйы кусæг у!..» 
Алыгъуызон хъуыдытæ æхсыдтой æвзонг чызджы 
зæрдæ æмæ тындзыдта, лыгъд. 
Саукуыдз æнафоны дуары къуырцц-къуырццмæ 
фесхъиудта: «Чи у, æнафоны йæ цы хъæуы?» — ферт- 
тывта сæры æмæ радзырдта: 
— Кæцы дæ? 
— Æз дæн! — æргъæвст хъæлæсæй гбадзьфдаа^. 
чызг. \ ' т : ' 
«Сылгоймаг... Цы йæ хъæуы?„Æх*уыс?..» — ахъуы--г 
2. Бабаты В. 
17 

ды кодта æмæуыцы иусæррæтт ракодта кæртмæ. Чыз- 
джы æргъæвстæй куы ауыдта, уæд æй мидæмæ бас- 
къæфта, йæ дарæс ын фæивын кодта... 
Саукуыдз хъуыддаг куы бамбæрста, уæд йæ ус 
æмæ йæ хойы лæппу Сардийы райхъал кодта. Фæбæ- 
рæг кодта йе 'мбæлттæм... 
Фæдисы рацæуæг адæм милицæйы кусджыты куы 
ауыдтой Михалты кæрты, уæд хорзау нал фесты. 
Чидæртæ ма бæргæ схъуыррыттытæ кодта, фæлæ... 
Ныссабыр сты... 
* * * 
Тетрадь кæронмæ каст куы фæцис Ацæмæз, уæд 
Ацырухсыл ныттыхст æмæ йын афтае зæгъы: 
— Саукуыдзтæм ме 'рдхорд Сардийы куы федтай, 
уæд æй базыдтай. Æрфарстай йæ мæнæй. Уый дын мæ 
хабæрттæ фæкодта... Ды мын тынг фæтæригъæд код- 
тай. 
Сарди Садонмæ куы сыздæхт, уæд мын афтæ: 
«Скаф æмæ дын цыдæр зæгъон!...».Æз ын фыццаг нæ 
разы кодтон, фæлæ æгæр куы сцыбæл дæн, уæд ма 
мын æндæр цы гæнæн уыд. 
Куы базыдтон, ды сæрæгас дæ, уæд... 
БУЗНЫГ, АХУЫРГÆНÆГ 
Улæфт бон. Аскъуыддзаг кодтон балцы фæцæуын. 
Схæццæ дæн Вокзалгæрон фæзуатмæ. Фæзуат йем- 
дзаг уыд адæмæй: чи автобусмæ хизы, чи такси уро- 
мы æмæ дзы чи та билеттæуæйгæнæн лагъзмæ тындзы. 
18 

Æз бацыдтæн автобуслæууæн бынатмæ. Автобустыл 
мæ цæст ахастон. Нæй, æз кæуыл цæуын, уыцы ма- 
шинæ нæма ис ам. Кæсын æнхъæлмæ, цы бон мæ ис. 
«Дæлæ æрбацæуы», бацин кодтон мæхимидæг. 
Автобусы йæ лæууæн бынаты шофыр куыддæр 
æрурæдта, афтæ йæм адæм багуылф кодтой. Бацыд- 
тæн æм хæстæг æз дæр. Автобус байдзаг адæмæй, 
æз дæр бандоныл мæхи æруагътон, фæлæ мæ фарс- 
мæ ничи ма бады. Бæлццæттыл мæ цæст ахастон, зæ- 
гъын, зонгæ дзы ничи ис? Зонгæ дзы куы ничи ра- 
зынд, уæд мæ размæ бадæг æвзонг чызджытæм ба- 
кастæн. Цæуылдæр зæрдиагæй ныхас кодтой. Ныхас 
кæрæдзи дзыхæй скъæфтой. Хатт-иу сæ кæл-кæл 
худт дæр райхъуыст. 
Æз бадын иунæгæй. Бадын æнæдзургæйæ æмæ 
фæлмæцын. Сдзурин чызджытæм, фæлæ тæрсын, мый- 
йаг сæм хъыг куы фæкæса, «цы нæм дзырдæппарæн- 
тæ кæныс», зæгъгæ. Æмæ мæ дзыхыл ныххæцыдтæн. 
Ногæй та Вокзалгæрон фæзуатыл мæ цæст ахастон. 
Диссаг мæм фæкаст адæмы хъуыддаг, иууылдæр сын 
уыд хъуыддагон хуыз. Цалынмæ афтæтæ хъуыды код- 
тон, уæдмæ райхъуыст: 
— Ныртæккæ араст уыдзæн Цхинвалæй Орджо- 
никидземæ автобус! 
Куыддæр анкъуыстыстæм, афтæ иу лæппулæг ма- 
шинæйы размæ æрбазгъордта йæ къух тилгæ. 
— Мæхи дастон æмæ чысыл-ма бахъæуа автобус 
мын аирвæза, — мæ фарсмæ æрбадгæйæ, йæхи раст- 
гæнæгау, загъта æнæзонгæ лæг. Æз æм бакастæн. 
Уый уыд фидæрттæ конд, саулагъз. Иæ сæры хъуын- 
ты иугай урсытæ фæзынд. 
— Гæлуаты Сæрæби, — йæ мыггаг æмæ мын йæ 
ном загъта æмæ базонгæ стæм. 
Газеты редакцийы кæй кусын, уый куы базыдта, 
уæд мæм бахатыд, цæмæй йын ныффыстаин иу хабар. 
Сразы йын дæн. 
19 

* * 41 
— Фысс, — цалдæр боны фæстæ та куы фембæл- 
дыстæм, уæд мын загьта Гæлуаты Сæрæби. Æз сис- 
тон мæ фыссæн чиныг, сис æмæ æрывнæлдтон фыс- 
сынмæ. 
— Æз ныр цалдæр азы кусын хъæдкуысты комби- 
наты, — дзурын мын райдыдта Гæлуайы фырт. — 
Фыццаг дзы уыдтæн ахуыргæнинаг. Ахуыр кодтон 
хæдзарон хъæдын дзаумæттæ аразæджы дæсныйад. 
Куыстон столярæй, бригадирæй. Ныр та цехы хис- 
дæр дæн. 
Иу зымæгон бон мит ахъаззаг ныууарыд, фæл- 
дзæгъдæнтæ кæны, æддæмæ акæсæнтæ нæй, афтæ 
мæм æрбауад нæ комбинаты райдиан партион орга- 
низацийы секретарь: 
— Дæ дарæс тагъддæр фæив, кæдæмдæр хъуамæ 
ацæуæм! — загъта мын уый. 
— Кæдæм, ном ын нæй? — афарстон æй. 
— Скъоламæ. Æвæццæгæн исты аразын кæнынц. 
Æз хорз зыдтон, нæ комбинат горæты скъолатæй 
иуыл кæй æмцег кæны, уый, æмæ йæ ницæмæйуал ба- 
фарстон. Мæхи сæхсадтон æмæ... Парторганизацийы 
секретаримæ араст стæм. 
Скъола у ног типыл арæзт, райдзаст. Къæсæрæй 
куы бахызтыстæм, уæд, къæлидоры цæугæйæ, кастæн 
къултыл конд алыгъуызон нывтæм. Стыр Фыдыбæс- 
тæйон хæсты æхсардзинад æмæ лæгдзинад чи рав- 
дыста, уыцы адæймæгты нывтæ конд кæм уыдысты, 
уырдæм куы бахæццæ стæм, уæд æз сæ цуры æрлæу- 
уыдтæн æмæ сæм кæсгæйæ баззадтæн. 
— Тугъан, æрбацыдыстут?!. — Мæ хъустыл ауад 
сылгоймаджы фæлмæн, уæздан хъæлæс. Æз фæкас- 
тæн нæ парторганизацийы секретары 'рдæм. Сылгой- 
маг тынг баузæлыд Тугъаныл æмæ мæн дæр бахуыд- 
та мидæмæ. Зал йæ тæккæ дзаг уыд адæмæй. Уыдыс- 
20 

ты дзы скъоладзаутæ æмæ сæ ныййарджытæ. Æз 
сæфсæрм дæн æмæ сыл мæ цæст ахастаин, чи уыдыс- 
ты, уый базыдтаин, уый дæр мæ цæсгом нал бахъæ- 
цыд. 
— Сывæллон хъомыл кæнын у стыр æмæ бæрнон 
хъуыддаг, — дзырдта ахуыргæнæг, — æдзух æм хъус 
дарын хъæуы. Хæрзчысыл дæр æнæхъусдардæй баз- 
зад, уæд æм æнхъæлмæ кæс исты фыдбылызмæ... Уы- 
мæ гæсгæ уæ курæг дæн, цæмæй сæ æнæхъусдардæй 
ма уадзат. Зæгъдзынæн уын уый дæр, æмæ нæ сы- 
вæллæтты ахуыры бæрæггæнæнтæ, ахуыры азы фыц- 
цаг цыппæрæм хаимæ абаргæйæ, бæрæг кæй фæхуыз- 
дæр сты. Кæд нæм уæд уыд цалдæр сывæллоны, ахуыр 
кæнын чи нæ фæрæзта, ахæмтæ, уæд нæм ныр та 
иу дæр ахæм нал ис. Уый канд мах æнтыст нæу, фæ- 
лæ у сывæллæттæн сæхи æнтыст дæр. Загътон ма йæ, 
къласы нæм æвзæр иысæнттæ чи исы, иунæг ахæм 
ахуыргæнинаг дæр кæй нал ис, фæлæ мæ сывæллæт- 
ты хуыздæр уæддæр Гарик у. 
Гарикы коймæ æз мæ хъустæ фæхъил кодтон. «Чи, 
чи? ... Гарик?» — мæхи афæрсæгау кодтон, цыма мæ 
хъустыл нæ баууæндыдтæн, уыйау. 
— Уымæн йæ алы сныхас, йæ алы фезмæлд дæр 
сты зæрдæмæдзæугæ, — дарддæр дзырдта ахуыргæ- 
нæг. — Ацы сывæллоны æмбаргæдзинадмæ хатт мæ- 
хæдæг дæр батæхуды кæнын. Æмæ уын цæмæй сур 
ныхæстæ ма кæнон, уый тыххæй уын Гарик бакæс- 
дзæн ахуыргæнæн чиныгæй иу сæр. 
Гарик рахызт адæмы размæ. Æз мæ лæппуйы куы 
ауыдтон, уæд мæ цæстытæ донæй айдзаг сты. Ас- 
тæрдмæ иыккастæн, мæ сæрыл хæрдмæ нал схæцыд- 
тæн. Ахуыргæнæг иугай-дыгай сидт сывæллæттæм. 
Уыдонæй чи æмдзæвгæ дзырдта, чи дзы заргæ кодта 
æмæ чи та кафгæ. 
— Ныр та, — райхъуыст ахуыргæнæджы хъæ- 
лæс, — Гарикы хо кæд нырма цæттæгæнæн къласмæ 
21 

цæуы, уæддæр бацæттæ кодта цалдæр зарæджы 
æмæ... 
Азау ралыгъд пианинойы цурмæ æмæ... Иæ цъæх- 
снаг хъæлæс азæлыд къласы. Ныййарджытæ æмæ 
сывæллæттæ нымдзæгъд кодтой. Мæнæн мæ бон хъу- 
сын нал бацис æмæ феддæдуар дæн. 
* * * 
Цæуын уынджы. Мæ зæрдыл æрбалæууыдысты 
цыппæрдæс-фынддæс азы размæйы цаутæ. 
Горæты чиныгкæсæн зал. Фынджы фарсмæ кæрæ- 
дзи ныхмæ бадынц дыууæ æвзонг чызджы. Сæ иуæн 
йæ мыдгъуыз сæры хъуынтæ йæ уæхсчытыл аппырх 
сты æмæ йын йæ цæсгомæн цыдæр зæрдæмæдзæугæ 
хуыз лæвæрдтой. Сæлимæт хуыйны йæ ном. Ацы аз 
фæуд кæиы уæлдæр ахуыр æмæ... Æрулæфт нæ зо- 
ны. Ныр дæр мæнæ бады æмæ йæхи цæттæ кæны фæл- 
варæнтæм. Дуары хъинцъмæ фæкастысты. Къæсæ- 
рæй бахизгæ мæ куы федтой, уæд сæ чингуытæ хибар 
авæрдтой (æвæццæгæн, загътой, ома иучысыл аулæ- 
фæм) æмæ мын салам радтой. Сæ къухтæ сын райс- 
тон æмæ нын ныхас ацайдагъ. 
— Ма хъæлæба кæнут! — æрбайхъуыст чиныгкæс- 
джытæй кæйдæр хъæлæс. 
Мах дæр ницыуал сдзырдтам. Цыдæртæ ма асу- 
су-бусу кодтам æмæ... Цалдæр боны фæстæ та куы 
фембæлдтæн Сæлимæтыл, уæд æй афарстон, зæгъын, 
цыдæр хъæлдзæг дæ: 
— Фæлварæны иттæг хорз нысан райстон, мæ фы- 
дæбæттæ дзæгъæлы нæ фесты æмæ цин дæр ма кæ- 
нон. 
— Æмæ дæ уæдæ ахæм цины хабары тыххæй ки- 
номæ хонын, — ацы ныхæстæ мæ дзыхæй куыд схауд- 
той, уый мæхæдæг дæр нæ базыдтон. Уый дæр уæл- 
22 

дай ницыуал загъта æмæ ацыдыстæм киномæ. Æз æм 
фæуæндондæр дæн. Арæхдæр цæуын райдыдтам ки- 
нотæм æмæ театрмæ. 
Сæлимæт æххуырст хæдзары цард иунæгæй æмæ- 
иу æм уырдæм дæр арæх бауадтæн. Зæгъгæ дæр мын 
уый кодта, фæсаууонмæ уæлдæр ахуыргæнæндонмæ 
ахуыр кæиынмæ цæмæй бацыдаин, уый тыххæй. Кæ- 
рæдзийыл афтæ тынг сахуыр стæм æмæ-иу иумæ куы- 
нæ уыдыстæм, уæд нын зын уыд, нæхимидæг-иу цæ- 
уылдæр тыхстыстæм. 
Мах нæхæдæг ницыма зыдтам, афтæ адæм хъус- 
хъус кодтой, Сæрæби æмæ, дам, Сæлимæт уарзæттæ 
сты. Ныхас та, дзыхæй ма сирвæза, уый йеттæмæ си- 
раг бæхæй хъауджыдæр нæу. Адæмы ныхæстæ æр- 
цыдысты Сæлимæты ныййарджыты хъустыл. Æмæ 
загъд систой чызгимæ: «Цæмæн худинаг кæныс дæхи 
дæр æмæ мах дæр?!.» Сæлимæт ма сын бæргæ дзырд- 
та, не 'хсæн æмгардзинадæй дарддæр ницы ис, зæгъ- 
гæ, фæлæ йыл чи æууæндыд... «Чи дын у Сæрæби, 
нæ дæ мадæй у, нæ дæ фыдæй, æрдæгæхсæвтæм цæ- 
мæн вæййут иу хатæны?!.» — йæ дзырд ын уæлæмæ 
нæ уагътой. 
Сæлимæт мæ ницы сусæг кодта, загъта мын йæ 
ныййарджыты ныхæстæ дæр. Æмæ мæхимидæг ас- 
къуыддзаг кодтон, зæгъын, абонæй фæстæмæ йæм ни- 
куыуал æрбацæудзынæн. Æмæ, æцæгдæр, дыккаг бон 
нал æрбацыдтæн. Цæугæ бæргæ нал æрбакодтон, фæ- 
лæ æхсæвы куы схуыссыдтæн, уæд мæ бон фынæй 
кæнын нæ уыд. Хуыссæг тæфтыл нæ цыд æмæ æхсæв- 
бонмæ фæрафт-бафт кодтон. Мæ цæстыты сырх дык- 
каг бон дæр не ссыд. 
Гъе, æмæ Сæлимæтыл куыддæр фембæлдтæн, аф- 
тæ йын комкоммæ загътон, зæгъын, æнæ даеу мæ бон 
цæрын нæ бауыдзæн. Куыд рабæрæг, афтæмæй уыцы 
æхсæв уый дæр фынæйы хъæстæ нæ фæцис. Иæ цæс- 
тытæ ныррæсыдысты æмæ йын тынг фæтæригъæд 
23 

кодтон. Уыцы бон кæрæдзийæн фидар дзырд радтам, 
кæй нæ ничиуал фæхицæн кæндзæн, уый тыххæй. 
Дзæвгар рæстæг рацыд. Сиу кодтам нæ цард. 
Лæппу дæр нын райгуырд. Ном ыл сæвæрдтам Гарик. 
Уый нæ ноджы тынгдæр сæнгом кодта. Иæ алы фез- 
мæлд, йæ алы «агъу, агъу» дæр нын цыдæр циндзи- 
над хаста. Цардыстæм адджын. Кæрæдзийæн дæ цæст 
сау у дæр никуы загътам. Гъе, фæлæ, цы дæ цы нæл- 
гоймаджы цæст. Сылгоймæгтæй кæйдæриддæр уыны, 
иууылдæр сæ аныхъуырынмæ хъавы. Иуахæмы уæл- 
дæр ахуыргæнæндонмæ фæлварæнтæ дæттынмæ куы 
ацыдтæн, уæд сæмбæлдтæн иу сылгоймагыл. Сылгой- 
маг загътон? Сылгоймаг нæ, фæлæ аргъæутты цы зæд- 
ты кой фæкæнынц, ахæм рæсугъд бæлоныл, æмби- 
сонды рæсугъд чызгыл. Цыма исчи æхсыр тугимæ 
схæццæ кодта, растдæр ахæм уыд йæ бакаст, йæ цæс- 
гомы хуыз. Нæ мæ фæндыд уымæ кæсын, архайдтон 
æндæрæрдæм кæсыныл, фæлæ мæ цæстытæ мæ ком- 
мæ нал кастысты. Мæ цæстæнгас мын фæхатыд 
æмæ... Базонгæ стæм. Изæры киномæ ацыдыстæм. Ки- 
нойы йын мæ цонг йæ уæхсчытыл куыд æрæвæрдтон, 
уый мæхæдæг дæр нæ фæхатыдтæн, фæлæ мæм йæ- 
хи æрбахæстæгдæр кодта æмæ йæ æз дæр ноджы 
тынгдæр æрбахъæбыс кодтон. 
Æрбайрох мæ ис алцы дæр. Ус æмæ мын сывæл- 
лон ис, уый мæ фæсонæнхъæлцы дæр нал уыд. 
Æрмæст ма хъуыды кодтон Галяйыл. Афтæ хуыдтой 
уыцы маргъы, уыцы бур дидинæджы. Дыууæ къуы- 
рийæ фылдæр Галяимæ цардыстæм æнæзонгæ горæт, 
æнæзонгæ адæмы 'хсæн æмæ хъуыды дæр никуы 
акодтон, исчи нæ уынæг фæуыдзæн, ууыл. Гъе, фæлæ 
хæдзармæ куыддæр æрæздæхтæн, афтæ мыл Сæли- 
мæт джебогътимæ сæмбæлд: «Чи дын у уыцы бур- 
дзалыг чызг, æхсæвæй-бонæй уымæй куынæуал хи- 
цæн кодтай, уæд?!» 
— Цæй бурдзалыг чызг у, куы ницы мæ сæрæн зо- 
24 

нын, уæд? Чизоны мæ исчи ме 'мбæлттæй искæимæ 
цæугæ кæнæ лæугæ федта, уæд уый тыххæй цæмæн 
маст кæныс дæхицæн дæр æмæ мæнæн дæр? — æз ма 
йын мæхи бæргæ раст кодтон, фæлæ... Æхсæвы куы 
схуыссыдыстæм, уæд æрдæг фынæйæ Сæлимæты куы 
'рбахъæбыс кодтон, уæд афтæ фенхъæлдтон, цыма мæ 
фарсмæ Галя хуыссы. Æмæ Сæлимæтмæ куы дзурин 
Галяйы номæй. Цалдæр боны фæстæ та мыл æрцыд 
ноджы стырдæр, срастгæнæн кæмæн нал уыд, ахæм 
рæдыд. 
Сæрдыгон бон. Хур акъул. Æз ма уæддæр куысты 
цыдæртæ архайын. Уалынмæ райхъуыст телефоны 
дзæнгæрæг. Телефоны хæтæл мæ хъусыл авæрдтон: 
«Цымæ дæ хæдзармæ цæуылнæ рацæуыс, æви та ам 
дæр хæзгул ссардтай æмæ дæ дæ хæдзар дæр нал æн- 
давы», — мæ хъусы барабан мын фæцæйтыдтой Сæ- 
лимæты ныхæстæ. Хæтæл йæ бынаты æрæппæрстон, 
хæдзармæ æркуысси дæн æмæ Сæлимæтыл ныггаз- 
газ кодтон: 
— Нал мæ ныууадзай, цы мæ дæ ныхтæ ныссагъ- 
тай, — цæмæй зыдтон, йæ дзыппы цы 'мбæхст ис, уый. 
Сæлимæт йæ дзыппæй фыстæг систа æмæ мын æй 
мæ размæ 'рбаппæрста: 
— А, дæ бур дидинæгыл фæцин кæн! Æви та ныр- 
дæр нæ басæтдзынæ дæ æбуалгъ митыл? 
Фыстæг систон æмæ дзы, Галяимæ цы къам сис- 
тон, уый куы уыд, уæд, хатыр ракурыны бæсты, Сæ- 
лимæтыл фæбогъ кодтон: 
— Æмæ дæу чи фæрсы, кæимæ цæуын, кæимæ цæ- 
рын, уымæй! 
— Мæн, мæн ничи фæрсы!.. — сфæрæзта ма дзу- 
рын Сæлимæт, сывæллоны йæ хъæбысы акодта æмæ 
фæцæуæг. 
— Ацу æмæ, кæд куыдзы здæхт не 'рбакæнай, уæд 
фенæм! — ахъæр ма йæм кодтон фæстейæ. О, о. Аф- 
25 

тæ йæм ахъæр кодтон. Фæлæ фæрæдыдтæн. Æвзæр 
зыдтон мæ цардырухс — Сæлимæты. 
Ныххатыдысты нæм нæ ныййарджытæ, нæ хæстæ- 
джытæ, нæ зонгæтæ. Фæлæ нæй. Ницы нæм хъардта. 
Æртæ мæйы фæстæ Сæлимæтæн чызг куы рай- 
гуырд, уæд æм хъуамæ бацыдаин, фæлæ мæхи нал 
басастон. Æз афтæ хъуыды кодтон, зæгъын, уый сыл- 
гоймаг у, лæгъстиаг мын уый у. Æмæ йын цæмæй 
тынгдæр смаст кодтаин, уый тыххæй йæ фыддæрадæн 
цæуын райдыдтон иу чызгимæ. Гъе, фæлæ уыцы чызг 
кæм тасы. «Нæ, нæ уыдзæн уый, æз чындзы нæ цае- 
уын», — дзырдта уый. Мæнмæ хардзау æркаст, куыд 
ис уый гæнæн æмæ æз чызгыл сдзурон, курон æй æмæ 
мын ма сразы уа, ма мын бакома. Æмæ дын ыл ты- 
хæй куы... 
Чызг куы базыдта, мæ дзæмбытæй нал аирвæз- 
дзæн, уæд æрфæлмæн: 
— Дæуæй хуыздæр мойаг мæ нæ хъæуы, фæлæ... 
Ацы фæлæйæ мын цыма мæ къубал ахауын кодта, 
афтæ фæдæн. Ме уæнгтæ æрдыдæгътæ сты. Иудзæв- 
гар æм мæ бон дзурын нал бацис... 
— Фæлæ цы? — нал æмæ йæ нал уагътон уæгъд. 
Æппын æрæджиау мын загъта, рæдыд мыл æрцыд, 
зæгъгæ. Æз хорзау нал фæдæн. Афтæмæй дæр æй 
хъуамæ ракуырдтаин, фæлæ тарстæн, мемæ цæргæйæ 
дæр йæ хæзгулимæ куы 'мбæлдаид, стырдæр маст мын 
куы 'рхастаид, уымæй. Æмæ нал бакастæн зæрдæйы 
коммæ. 
Зонд йæхион аскъæрдта. Цардтæн иунæгæй. Аф- 
тæмæй рацыд æхсæз азæй фылдæр. Мæ чызджы та 
бынтондæр зонгæ дæр нæ кодтон. Ныр мæ, мæ сы- 
вæллæтты ахуыргæнæг æмæ нæ парторганизацийы 
секретарь, басайдтой скъоламæ. Фехъусын мын код- 
той мæ чызджы хъæлæс. Æхсæв нал бафынæй дæн, 
хъуыды кодтон мæ сывæллæттыл, Сæлимæтыл. 
26 

Дыккаг бон мæм парторганизацийы секретарь йæ- 
химæ фæсидт: 
— Лæппу, знон изæры онг дын нæ зыдтон дæ 
хъуыддæгтæ. Æз афтæ æнхъæлдтон, мæ куысты ал- 
Цы дæр нывыл цæуы, фæлæ бынтон афтæ нæ рауад. 
Ахуырганæг та мын ам дæр зонд бацамыдта, æнæ- 
хъæн сахатæй мын фылдæр фæкодта дæ царды ха- 
бæрттæ. Æмæ уый раст нæу. Коммунистыл, æцæг лæ- 
гыл ахæм хъуыддæгтæ не 'мбæлы, нæ йыл фидауынц. 
Æз дын ницыуал дзурын, фæлæ ацу æмæ дæ цардыл 
лæмбынæг ахъуыды кæн. 
Куысты фæстæ, комбинаты къæсæрæй куыддæр 
рахызтæн, афтæ мæ цæстытыл фенæууæнк дæн: 
— Сæрæби, æз дæумæ æрбацыдтæн! — мæ хъус- 
тыл ауадысты ахуыргæнæджы ныхæстæ. 
Мæнæн æхсызгон бæргæ нæ уыд йæ фенд, фæлæ 
мæм афтæ фæлмæн, афтæ уæздан хъæлæсы уагæй 
сдзырдта, цыма цæрæнбонты зонгæ æмæ хæлæрттæ 
уыдыстæм æмæ дзы мæ бон нæ бацис мæхи исты хуы- 
зы фæтылиф кæнын. 
Æхсæвы куы схуыссыдтæн, уæддæр ма мæ хъус- 
тыл уадысты йæ ныхæстæ: 
«Лæппу, сывæллоны мад куыд хъæуы, фыд дæр 
æй афтæ хъæуы, мады рæвдыд æй куыд хъæуы, фы- 
ды рæвдыд, фыды узæлд æй ноджы тынгдæр хъæ- 
уынц. Нæлгоймаг тыхджын у. Саби ныфс фыдæй 
авæры. Искæимæ куы фæхъæлæба вæййы, уæд фæ- 
дзуры, нырма, дам, дæ бабайыл сардауон. Æмæ дæ 
сабитæ ис фыдæй æнæ фыд цæмæн хъуамæ уой?! Фæ- 
зæгъынц, нæлгоймаг, дам, фидар у, хъаруджын. Æмæ 
йæ тых æгаæ хъару равдисыны сæр куысты æмæ то- 
хы быдыры йеттæмæ никуы хъæуы? Алы хъуыдда- 
джы дæр æй хъæуынц быхсыны сæр, фæразондзинад. 
Гъе, æмæ уæдæ ахъуыды кæн дæ хъуыддæгтыл, дæ 
цардыл!.. 
Ахуыргæнæг Азæтхан Дауыты чызджы ныхæстæ 
27 

мæ хъусты зæлланг кодтой æрвылуысм, æрвылса- 
хат, æрвылбон дæр. Стæй ме 'мкусджытæ даер цыма 
æмдзырд бакодтой, уыйау-иу мыл куы цы ныхас ныз- 
дыхтой, куы цы. Æз æхсæвæй-бонæй хъуыды кодтон,. 
мæ сывæллæттæ æмæ ме 'мкъай мæ разы цы азым- 
джын сты, ууыл æмæ... Æппæт бæллæхтæ дæр мыл 
æрцыдысты ме 'дылы къоппайы аххосæй, мæ цардыл 
кæй нæ хъуыды кодтон, уый тыххæй. 
Мæ рæдыд куы бамбæрстон, уæд мæ бæргæ фæн- 
дыд, куы бацыдаии Сæлимæтмæ, йæ разы куы ныззо- 
ныгуыл кодтаин, хатыр дзы куы ракуырдтаин. Ха- 
тыр курынмæ дæр-иу æм фæцæйцыдтæн, фæлæ та-иу 
мæ зæрдыл æрбалæууыдысты мæхи ныхæстæ: «Ацу 
æмæ, кæд куыдзы здæхт не 'рбакæнай, уæд фенæм!» 
Æмæ та-иу æрдæг фæндагæй раздæхтæн. 
Хатæны бадтæн, чиныг кастæн, мæ хъуыдытæ иу- 
уылдæр чиныгмæ уыдысты æмæ, телефоны дзæнгæ- 
рæг куы райхъуыст, уæд фесхъиудтон: 
— Сæрæби, ды дæ? — афарста мæ ахуыргæнæг. 
Мæнæн ыл мæ зæрды сбуцтæ кæнын уыд, зæгъын, 
нал мæ ныууадзай, фæлæ... «Быхсын хъæуы, алцæ- 
мæн дæр фæразын», — мæ зæрдыл та æрбалæууы- 
дысты йæ ныхæстæ. 
— Æз дæн, Азæтхан Дауыты чызг. 
— Цы бадæ, нæ уыдтæ уыцы чызгмæ? 
— Нæ бацыдтæн. 
— Цæуылнæ? 
— Мæ ныфс нæ бахастон, — басастæн ахуыргæ- 
нæгзон. 
— Гъей, гормон фæуай, гормон. Лæг куы дæ, ку- 
сæг лæг. Сылгоймагмæ йæ ныфс чи нæ бахаста, уы- 
мæй цæй кусæг лæг ис! Бацу йæм, ды дæ хæс сæххæст 
28 

кæн, хатыр дзы ракур æмæ дæ кæд бамбара, кæннод 
лæг паддзахы къæсæрæй дæр раздæхы... 
Æз дæр уæлдай ницыуал загътон æмæ ацыдтæн, 
Цæугæ бæргæ кодтон, фæлæ... Иудзæвгар куы бауад- 
тæн, уæд... Æрлæууыдтæн: «Ныр цымæ кæдæм цæ- 
уын, цы цæсгомæй», — мæ сæры фæмидæг дывæнд 
кæныны хъуыды. Раздæхтæн, цæуын фæстæмæ æмæ 
та сæрæй нал хизы: «Ахуыргæнæг æмæ парторгани- 
зацийы секретарь куы бафæрсой, цæуылнæ бацыдтæ, 
де 'мкъайæ хатыр цæуылнæ ракуырдтай, уæд сын цы 
зæгъдзынæн?..» Лæууын уынджы, цæмæ лæууын, уый 
мæхæдæг дæр нæ зонын. Фæстæмæ та араст дæн. 
Цæуын, цæуын. Бахæццæ дæн, мæ сывæллæттæ, мæ 
цардæмбал кæм цардысты, уыцы хæдзармæ. Мæ цар- 
дæмбал загътон, цæй цардæмбал... Уыдис кæддæр. 
Лæууын къæсæргæрон, фæлæ та мæ ныфс асаст. 
Дывæнд кæнын та райдыдтон, дуар бахойон æви нæ, 
ууыл. 
«Кусæг лæг куы дæ, бæстæйы хицау, уæд цæй нæ 
ныфсхаст дæ», — цыма мæм сæ ахуыргæнæг æрба- 
дзырдта, уыйау мæ хъусты ныззæлланг кодтой. Æз 
дæр загътон, зæгъын, цæй, цы уа, уый уæд æмæ дуар 
чъызгæ бахостон. Ракаст Сæлимæт. Къæсæргæрон лæу- 
гæйæ баззадыстæм. Иæ цæстæнгас ын куы ауыдтон, 
уæд мæ зæрдæ йæхи риуы къултыл бахоста, мæ уæнг- 
тæ адон сты æмæ йæ разы æрхаудтæн: 
— Сæлимæт, ныххатыр мын кæн! — æрæджиау ма 
къæзгæйæ сдзырдтон. Уый мæм бирæ фæкаст æнæ 
сдзургæйæ, æвæццæгæн мын мæ уавæр бамбæрста 
æмæ мын фæтæригъæд кодта: 
— Ацу æмæ бузныг зæгъ Азæтхан Дауыты чыз- 
гæн, бузныг зæгъ адæмæн, æндæра хатыр курын куыд 
хъæуы, уый дын æз загътаин... 
Уæдæй фæстæмæ мæ, æцæгдæр, бирæ хæттыты 
фæндыд бацæуын ахуыргæнæгмæ, бирæ хæттыты мæ 
фæндыд Азæтхан Дауыты чызгæн бузныг зæгъын. 
29 

Фæлæ... Мæ ныфс никуы бахастон, мæ цæсгом никуы- 
бахъæцыд æмæ дæ уымæ гæсгæ курæг дæн, цæмæй 
йын мыхуыры фæрцы мæ номæй зæгъай бузныг. 
Æххæст ын кæнын йæ фæндон. 
Бузныг, ахуыргæнæг! 
ЗОНДÆЙ МЫЛ ФÆТЫХ ДÆ 
Æнæхъæн бон мит йæ уарынæй нæ банцад. Изæ- 
рырдæм схъызыд. Æддæмæ ракæсæнтæ нæ уыд. Агуы- 
ндæ йæ изæры куыстытæ бакодта, йæ сывæллæтты 
схуыссын кодта æмæ йæхæдæг дæр æрхуыссыд. Хувгс- 
гæ бæргæ æркодта, фæлæ йæ зæрдыл æрбалæууыды- 
сты Уазнойы ныхæстæ: «Зондæй мыл фæтых дæ, мæ 
хæстæджыты мын дæхи бакодтай. Ды ме 'рвадæлти- 
мæ адджынæй цæрыс, мæнæй та се сæфт уынынц!» 
Агуындæ хъæццулы йæ сæр ныттыхта. Фæнды йæ, 
куы афынæй уаид æмæ куы фæиппæрд уаид ацьг 
хъуыдытæй, фæлæ та йæ хъусты ныззæлланг кæнынц. 
Уазнойы абоны ныхæстæ: «Ныххатыр мын кæн, Агуы- 
ндæ, фæрæдыдтæн!» 
Чи йæ зоны, цал стады скодта, цал цыды ракодта 
сыгъдæг уæлдæфмæ, фæлæ нæй... Хуыссæг æм тæф- 
тыл нæ цæуы. Алыгъуызон хъуыдытæ йын æхсынынц. 
йæ рыст зæрдæ. Уыдон æй ахæццæ кодтой Уазноимæ 
сæ фыццаг фембæлдмæ. Фæсурокты ахуыргæнæндо- 
нæй куы рацæйцыд, уæд ын афтæ: «О, æмæ цы дæ, 
цы!» Агуындæ йæм амæсты, фæндыд æй алывыдтæ 
йын куы акалдтаид, фæлæ йæхиуыл фæхæцыд. Йе 
'мбал чызгæн куы рахъаст кодта, уæд уый: 
— Уазно, цы дæ хъустæ æрæппæрстай?! 
Уазно Сæниаты фæрцы базонгæ Агуындæимæ. Ба- 
30 

зонгæ æмæ, йæ аууонау, йæ фæдыл зылд: «Æртæ азы 
размæ дæ фыццаг хатт куы федтон, уæд мæ зæрдæ- 
мæ фæцыдтæ. Фæндыд мæ, демæ куы базонгæ уыда- 
ин æмæ... Бирæ дæ уарзын. Æнæ дæу мын цард ад 
нæ кæны!» — дзырдта йын. 
Агуындæмæ æрхатыд Сæниат дæр, хорз лæппу у, 
баком ын, зæгъгæ. 
Ие 'гъдау, йæ фезмæлд Агуындæйы зæрдæмæ дæр 
фæцыдысты, фæлæ... Æнæ бинонты бафарстæй... 
Уазно, цыма Агуындæйы хъуыды фæхатыд, уыйау 
йæхи чызджы бинонтæн фæзонгæ кодта. Сæ чызджы 
уынынмæ-иу куы æрцыдысты, уæд-иу сын лæггад 
кодта, хатт-иу сæ киномæ, театрмæ ахуыдта. Схæлар 
чызджы ныййарджытимæ æмæ сæм хатæг куы бар- 
выста, уæд уыдон дæр уæлдай ницыуал загътой. 
Уазно райдиан кълæсты ахуыргæнæгæй куыста. 
Йæ мызд фаг кодта дыууæ удæн. Хъæуæй дæр рох 
нæ уыдысты, куы-иу сын цы æрæрвыстой, куы цы. 
Агуындæ дæр уæдмæ йæ ахуыр фæцис æмæ ку- 
сын райдыдта. Райгуырд сын чызг, стæй лæппу. Сы- 
вæллæтты алы фезмæлд, алы сныхас дæр æвзонг мад 
æмæ фыды зæрдæтæн циндзинад лæвæрдтой. 
Бонтæ цыдысты. Дыууæ уарзæгой уды æрæмысы- 
дысты хæдзар аразын. Агуындæ æхцайыл ауæрдын 
райдыдта, йæ мад æмæ йæ фыдæн дæр ской кодта, 
чысыл нын феххуыс кæнут, зæгъгæ. 
Иу изæр Уазно Агуындæйæн афтæ зæгъы: 
— Машинæ скъæрыны бары гæххæтт райстон æмæ 
иу цъус шофырæй хъуамæ акусон, кæд арæзтадон 
æрмæг æрæфтауц кæнин. 
Агуындæ дæр ма йын цы хъуамæ загътаид æмæ... 
Уазно ахуыргæнæджы куыст баивта машинæйы ру- 
лыл. Машинæйыл куы сбадт, уæд йæхицæй лæгдæр 
никæйуал æнхъæлдта æмæ йын нал æхсæв уыд, нал 
бон. Æдзух дыууæрдæм кодта, кæд æхцаджын кли- 
ентыл фæхæст уаин, зæгъгæ. Афтæ рæстæг цыд. Агуы- 
31 

ндæ æмæ Уазно сарæзтой сæ хæдзар. Сывæллæт- 
тæ дæр байрæзтысты, скъоламæ цæуын райдыдтой. 
Сæ ахуырæй зæрдæ рухс кодта, фæлæ Агуындæмæ 
афтæ каст, цыма фыццаджы хуызæн адджын нал сты 
Уазноимæ кæрæдзийæн. 
Иу хатт Агуындæ æнæном фыстæг куы райста, 
дæ лæг иу сылгоймагимæ цæуы, зæгъгæ, уæд æм аф- 
тæ фæкаст, цыма сын чидæр сæ цардмæ хæлæг кæны 
æмæ... 
Уазно таксимæ кусынмæ куы рахызт, уæд æрдæг- 
æхсæвтæм хæдзармæ нал цыд. Агуындæйы зæрдæ йæм 
æхсайын райдыдта, фæлæ... Иæхи урæдта. «Нæ, уый 
мæн Сафийыл нæ баивдзæн (афтæ хуыдтой æнæном 
фыстæджы уыцы сылгоймаджы),— йæхицæн ныфсы- 
тæ æвæрдта. 
Гъе, фæлæ иу æхсæв йæ хæстæджытæй рацæй- 
цæугæйæ, фæндагыл дзыхълæуд фæкодта: «Ау, ай 
Уазнойы машинæ куы у, уæд ам æнæзонгæ хæдзары 
раз цæмæн лæууы?» — йæхи афæрсæгау кодта æмæ... 
Иæ иузæрды бахойын уыд хæдзары дуар, фæлæ... 
Аив æм нæ фæкаст æмæ машинæмæ бацыд. Æнхъæл- 
мæ каст иу минут, дæс, ссæдз. Фæлæ Уазно зынæг 
нæ уыд. Уалынмæ хæдзары рухсытæ ахуыссыдысты. 
Агуындæ, цыма истæмæй тæрсгæ фæкодта, уыйау ба- 
уад æмæ хæдзары дуар бахоста. Хæдзарæй куы ничи 
каст, уæд дуар ныххоста ноджы тынгдæр. 
— Кæцы дæ, кæдæм мæм лæбурыс! — райхъуыст 
сылгоймаджы хъæлæс. 
— Бахатыр кæн, фæлæ ацы хæдзары чи цæры? — 
афарста йæ Агуындæ. 
— Ам æз цæрын, Фесæфаты Сафи! 
— Сафи?! — гæдыбæласау ныррызт Агуындæ. 
Устыты хъæлæбамæ рагæпп кодта Уазно. Агуын- 
дæйы куы ауыдта, уæд ын йæ цонгыл фæхæцыд æмæ 
йæ машинæйы фæмидæг кодта. Сæ хæдзары къæсæ- 
32 

рæй куыддæр бахыз^ысты, афтæ лæг йæхи хылгæнæг 
скодта: 
— Уый цы ми бакодтай, чи дын загъта æмæ мæ 
фæдыл зилай?! — Уазно усы æхсæрфарсæн дзæхсты- 
тæ кæнгæйæ дзырдта. Ацы ныв ауынгæйæ, сывæл- 
лæттæ нырдиаг кодтой. Бинонты хъæлæбамæ æрба- 
калдысты сыхæгтæ. Уазно ма Агуындæйы къахæй 
сцæфтæ кодта æмæ феддæдуар. Уыцы æхсæвæй фæс- 
тæмæ бинонты тæфтыл нал æрцыд. 
Агуындæ арвæрцавдау фæцис. Æхсæв-иу сынтæ- 
джы рафт-бафт кæнгæйæ сбон кодта. Хъуыддаг æр-. 
цыд Уазнойы ныййарджыты хъустыл æмæ йæм ныц- 
цыдысты. Дзырдтой йын, ма бакæн афтæ, сывæллæт- 
тæ тæригъæд сты, стæй Агуындæ дæр æгъдауджын 
адæймаг у, фæлæ марадз зæгъ, кæд искæмæ хъуыс- 
та. 
Цы бон уыд Агуындæйы? Ахицæн... Фæлæ Уаз- 
нойы ныййарджытæм йæ зæрдæ не сивта, цыд сæм 
раздæрау, сывæллæттæ дæр сæм цыдысты. Уыдонæн 
дæр, сæ бон цы уыд, уымæй сын æххуыс кодтой. Раз- 
дæрæй ныр фæадджындæр сты. 
Уазно йæ фыды коммæ куынæ бакаст, уæд фæхыл 
сты. Нал дзырдтой, нал цыдысты кæрæдзимæ. Æрва- 
дæлтæ дæр æм фæхæрам сты. Хъыджы, йе цины бон 
æй нал бæрæг кодтой. Афтæмæй фæиппæрд йæхи- 
уæттæй æмæ тыхст. Фæндыд æй, куы 'рдзæбæх уы- 
даид йæ ныййарджытæм, йæ хъæубæстæм, фæлæ-иу 
йæ дзыхæй куы схауд, исты сцæттæ кæн æмæ сæм 
фæдзурæм, уæд-иу йæ дыккаг ус Сафи йæ хъуыры 
фæбадт: «Кæд сæ дæ сæр хъæуа, уæд дæ сæхæдæг 
агурдзысты!» Æмæ та-иу бакъуылымпы. Афта? цы- 
дысты бонтæ, мæйтæ, азтæ... Сафийæн райгуырд лæп- 
3. Бабаты В, 
33: 

пу æмæ Уазнойы къахдзæф кæнын никуыдæмуал уа- 
дзы, фæкæс æм ды дæр, дæ фырт у, зæгъгæ. 
Фæскуыст рæстæгыл куынæ 'рбацæуы, уæд хæ- 
дзармæ нал фæуæнды, йæ ус та йæм куы хыл кæна- 
йы тæсæй æмæ йæ зæрдæ фæхаудта. Арæх æрымысы 
Агуындæйы. Уый куыд хæларзæрдæ, куыд куыстуар- 
заг адæймаг уыд. Æнæ Уазно-иу кæрдзын дæр нæ 
хордта. Хицæн дзы кодта, фæлæ йæ дзыхæй иу æв- 
зæр ныхас не схаудта. Æмæ Уазнойæн йæ митæ йæ 
цæстытыл куы ауайынц, уæд. йæхиуыл æрхуды: «Цы 
хуызы ма сраст кæнон мæхи Агуындæ, мæ хъæбултæ, 
мæ ныййарджыты раз!» — иу хатт хъуыды кодта йæ- 
химидæг æмæ, цыма истæмæй тæрсгæ фæкодта, уы- 
йау фесхъиудта. — Цы? Æмæ уæд Сафи та?! Ох-ох, 
ме 'дылы къоппа, кæд цытæ бакодтай!..» 
Чи йæ зоны, цал æмæ цал хатты хъуыды кодта 
Уазно ацы фарстыл, фæлæ... Абон Агуындæ фæскуыст 
хæдзармæ куы рацæйцыд, уæд йæ хъустыл ауад: 
— Агуындæ, иу ныхасмæ мæм æрлæуу, æрмæст иу 
ныхасмæ! 
Агуындæйы зæрдæйы куыст æмæ къæхты айст бæ- 
рæг фæтагъддæр сты, фæлæ йын Уазно йæ цонг ацах- 
ста. 
Адæм дыууæрдæм кæнынц уынгты æмæ Агуындæ 
сæфсæрм... Куыд æй ратон-батон кæна, куыд æфтауа 
йæхи адæмы цæсты... Æмæ æрлæууыд... 
Ныр хуыссы сынтæджы. Иæ зæрдыл æрбалæууынц 
Уазнойы ныхæстæ æмæ... «Кæс-ма йæм, кæс, куыд æл- 
гъаг, куыд æдзæсгом у, — хъуыды кæны йæхими- 
дæг, — нæ сывæллæттæ фæкæсинаг куы уыдысты, хи- 
цæн куы кодтам, уæд адæмы цæсты раз афтæ дзырд- 
та, мæнæй, дам, не сты æмæ фæлыгъд дард. Бацард 
Сафиимæ. Сафи хорз уыдис. Уæд ын зæххыл уымæй 
хуыздæр, уымæй æгъдауджындæр адæймаг нæ уыд. 
Ныр та йын уый дæр нал бæззы. Алывыдтæ мыл куы 
мысыд, уæд ын нæ бæззыдтæн. Ныр схорз дæн, сыгъ- 
.34 

зæрин фестадтæн» Фæрæдыдис æмæ йын ныххатыр 
кæн!..» 
— Нæ, нæ! Уый нæ уыдзæнис! — хъæрæй сдзырд- 
та Агуындæ. 
КАТАЙ 
Фæссихор. Колхозы къанторайы кæрты адæм 
къордтæ-къордтæй лæууынц. Хаттæй-хатт сæ худын, 
сæ хъæлдзæг ныхас райхъуысы. Бæрæг у, цæмæдæр 
кæй æнхъæлмæ кæсынц. Уалынмæ автобус æрбахæц- 
цæ. Адæмæй иутæ æддæмæ хизынц, иннæтæ—мидæ- 
мæ. Сæ хъæлдзæг ныхасæн нæй кæрон... Арæх рай- 
хъуысы сæ худын. Нæ ныхас кæны, нæ худы æрмæст 
Уазно. Цымæ цæуыл æнкъард у? 
— Уазно ахуыргæнæгæй кусы æмæ цалдæр боны 
размæ, фæсурокты, бацыд Хъæниаты Андойы хæдзар- 
мæ. Хæдзар сырх-сырхид агуырийæ арæзт дыууæ уæ- 
ладзыгон галуан у. Мидæмæ бахызтæ, уæд дзы цæс- 
тытæ райвæз-байвæз кæнынц. Къултæй дæм рагæп- 
пæввонгæй кæсынц алыгъуызон ахорæнтæй конд ныв- 
тæ. Дзаумæттæй хатæнты къухбакæнæн дæр нæй. 
Иууылдæр «импортон» кæй фæхонынц, ахæмтæ. Æмæ 
дзы дæ цæст цæуыл не схæцдзæн, уæдæ уазалгæнæн, 
зæгъай, телевизор, радиоисæн, дзауматæ 'хсæн.м 
Суанг ма йæ къæлидор æмæ ныккæндты дæр фæлмæн 
бандæттæ, дивантæ, тухгæ стъолтæ. Пъолтыл гауыз- 
тæ тыгъд, лæг сыл бæгъæмвадæй цæуынмæ дæр æв- 
гъау кæны. 
Иу бон æм йæ сывæллоны тыххæй скъолайы дрь 
ректор йæхимæ куы фæсидтис, уæд ын йæ ныхас уый 
фæци: 
;85 

— Æмæ æз стыр ахуыргонд кæд нæ дæн, уæд нæ 
цæрын?! Мæ дыргъдон удæгас уа, æндæра!.. 
Ахуыргæнджытæн Андойы ныхæстæ тынг хъыг 
уыдысты æмæ йын уайдзæф кодтой, сывæллоны ма 
саф, зæгъгæ. 
Уый дæр сын ныфс бавæрдта: 
— Абонæй фæстæмæ никуыуал ныффæстиат кæн- 
дзæн... 
О, о. Афтæ дзырдта ахуыргæнджытæн нырма æн- 
дæрæбон, æмæ та мæнæ абон дæр скъолайы нæ уыд 
йæ фырт Агуыбе. Автобус куы 'рбацыд, уæд æргæпп 
кодта, папирос йæ дзыхы, афтæмæй. Иæ ахуыргæнæ- 
джы куы ауыдта, уæд дзы æфсæрм дæр нæ фæцис, 
адæмы 'хсæнты схъæлæй арасти. 
Гъе, æмæ Уазно, фæсурокты скъолайæ хæдзармæ 
цæугæйæ, автобусыл куы сбадт, уæд ногæй йæ цæс- 
тытыл ауадысты Андойы царды нывтæ æмæ йæ йæ 
хъуыдытæ сæ рæубазыртыл ахастой йæ сабион бон- 
тæм... Мæнæ, гъе, ахуыры аз куы фæцис, уæд скъо- 
лайы уыд æмбырд. Æмбырдмæ æрцыдысты скъола- 
дзаутæ, ныййарджытæ æмæ ахуыргæнджытæ се 'ппæт 
дæр. Ахуыры аз æнтысгæйæ кæй фæцис, уый тых- 
хæй директор раарфæ кодта ныййарджытæ æмæ 
скъоладзаутæн. Стæй систа иу гæххæтты сыф æмæ 
иугай сидт, лæвæрттæ кæмæн бакодтой, уыдонмæ. 
Уазно цыппæрæм кълас тынг хорз бæрæггæнæн- 
тимæ фæцис каст, фæлæ директор йæ кой нæ кæны 
æмæ тыхсы, мæсты кæны, йæ кæуындзæг йæ хъуыр- 
мæ схæццæ. 
— Уазно, — æрбадзырдта йæм директор. Уый, 
цыма тарф фынæйæ фехъал, уыйау фестъæлфыд æмæ 
стъолы 'рдæм акаст. Стъолыл ма уыдис Къостайы 
чиныг. Уазно чиныг куы райста, уæд йæ цинæн кæ- 
рон нал уыд. Цин кодтой Уазнойы ныййарджытæ 
дæр. Фæлæ сæ цин бирæ нæ ахаста. Цалдæр боны 
фæстæ æрбайхъуыст, хæст райдыдта, зæгъгæ, стыр 
36 

хæст. Къанторайы кæртмæ æртымбыл сты адæм, стьь 
рæй-чысылæй хъæуæххæсткомы сæрдары ныхæс- 
тæм. Стæй фронтмæ цæуын райдыдтой колхозы рав- 
заргæ фæсивæд. Знаджы ныхмæ тохмæ цыдысты 
адæм. Хæстмæ фæцыдис Уазнойы фыд Уырызмæг 
дæр. Хъæуы ма баззадысты сылгоймæгтæ, зæргадтæ 
æмæ 'нахъом сабитæ. Уыдон хъуыд цæрын, сывæл- 
лæтты хъомыл кæнын. Хъуыдис сæ райгуырæн бæс- 
тæйы карздæр знагимæ удуæлдай тохгæнджытæн 
хæлц æмæ дарæс амал кæнын. Гъе, æмæ сылгоймæг- 
тæ æмæ зæрæдтæ дæр слæууыдысты куысты сæр. Хæ- 
дзары сæ иикæйуал федтаис. Иууылдæр сæхи æп- 
пæрстой быдырмæ. Колхозы фосæн фыййауæй ныл- 
лæууыд Уырызмæджы цардæмбал Уæлгъа дæр æмæ 
сæ йæ фырт Уазноимæ хызта. Хызта колхозы фос, 
фæлæ нæ рох кодта Уырызмæджы ныхæстæ: «Лæп- 
пуйы йæ ахуырæй ма фæиппæрд кæн!» Æмæ ахуыры 
аз куы райдыдта, уæд æй скъоламæ барвыста. Уаз- 
но райсомæй ахуыр кодта, фæсурокты та-иу йæ чи- 
ныг йæ дæларм бакодта æмæ-иу фосы фæстæ 
ацыд. 
Афтæ цыдысты бонтæ, мæйтæ. Рацыд дыууæ азæй 
фылдæр. Уæлгъайы зымæджы уазал бацыд æмæ фæ- 
рынчын. Цард йæ уæз æруагъта æртындæсаздзыд 
Уазнойыл. Фидардæр ныххæцыд фыййауы лæдзæгыл. 
Скъоламæ йын бацæуыны фадат нал уыд, фæлæ уæд- 
дæр йæ ахуыр нæ уагъта. Фос-иу куы æрыскъæрдта, 
уæд-иу бауад йе 'мбæлттæм, базыдта-иу, хæдзармæ 
сын цы радтой, уый, æмæ ахуыр кодта, кастис æхсæ- 
вæй-бонæй чингуытæ. Ахуыргæнджытæ куы фæхаты- 
дысты лæппуйы тырнындзинад, уæд æй арæхдæр бæ- 
рæг кæнын райдыдтой. 
Йæ мад куы руатон, уæд Уазно тыхсын райдыд- 
та. Иу гæпп сæрвæтмæ кодта, иннæ — хæдзармæ. 
Изæр-иу фос куы 'рыскъæрдта, уæд-иу хæдзары куыс- 
тытæ бакодта æмæ-иу йæ мады фарсмæ 'рбадт, фæ- 
37 

ныхас-иу кодтой, фæцин-иу кодтой сæ бæлццоны 
фыстæджытыл. 
Æмæ Уазно ацы цардыл дæр хъæцыдаид, фæлæ 
йæ фыдæй бæрæг нал хъуыст æмæ йæ уый катайы 
баппæрста. 
1944 аз. Зымæг. Мит ахъаззаг ныууарыд. Æддæмæ 
ракæсæнтæ нал ис, фæлæ уæддæр йæ уарын нæ уа- 
дзы. Уары, уары ставд тъыфылтæй. Уæлгъа хуыссы 
пецы фарсмæ сынтæгыл. Цыдæр дзурыныл архайы, 
фæлæ йын æддæмæ нæ хъуысы. Уазно йæ куы ауыд- 
та тыхстгъуызæй, уæд æм бауад: 
— Гыцци, гыцци, цы кæныс? — дзырдта ма йæм 
Уазно, фæлæ дзы гыццийаг ницыуал уыд... 
Лæппу сидзæрæй баззад. Сыхæгтæ, хæсстæджытæ 
йыл бæргæ ацархайдтой, махмæ уал рацу, зæгъгæ, 
цалынмæ дæ фыд цæуа, уæдмæ, фæлæ... 
— Æз мæ фыды хæдзар æдзæрæгæй нæ ныууадз- 
дзынæн! — уыди сын йæ дзуапп. 
Бонтæ цыдысты. Азтæ азты ивтой. Хæст дæр фæ- 
ци. Фæндыры зæлтæ анæрыдысты, циндзинад ан- 
хъæвзта дардыл. Здæхтысты бæлццæттæ, здæхтысты 
уæлахизæй. Уазно дæр æнхъæлмæ каст, фæлæ... Уы- 
рызмæг зынæг нæ уыд... 
Рацыд ма цалдæр азы. Уазно каст фæцис æнæх- 
хæст астæуккаг скъола. Æмæ хъуыдыты ацыд. Сæ 
хъæуы астæуккаг скъола нæ уыд. Цы бакæна? Кæ- 
дæм фæцæуа ахуыр кæнынмæ? Æппынфæстаг ас- 
къуыддзаг кодта педахуыргæнæндонмæ бацæуын. 
Каст æй куы фæцис, уæд фæсаууонмæ бацыд инсти- 
тутмæ^ Уазно тыхст, йæ размæ гуырдысты зындзи- 
нæдты мæсгуытæ, фæлæ сæ йæ къæхты бын кодта, 
размæ цыд сæ сæрты. Гъе, æмæ ныр автобусы рудзын- 
джы раз бады æмæ хъуыды кæны: «Мæнæ диссаг. 
Æз, æмæ канд æз нæ, ме 'мбæлттæ дæр, бирæгъау, 
куы фырæфсæст уыдыстæм, куы фырæххормаг. Зæхх 
нын дзабыр уыд, хур — хæдон. Уæддæр тырныдтам, 
38 

ахуыр кодтам, нæ фæстаг капеччытæй дæр-иу чин- 
гуытæ æлхæдтам. Æмæ мах кæд ахæм уавæрты ахуыр 
кодтам, уæд Андойы фырт Агуыбе цы кæны, цæмæн- 
нæ ахуыр кæны?.. Хæрдцух нæу, дарæсцух дæр аф- 
тæ.., Уазæртæ йын тынг хорз куы ис, уæд... Каенæ йын 
йæ фыд цæмæннæ исты зæгъы? Цæмæн æй уадзы 
уæгъдибарæй цæуын?..» 
Афтæ катайгæнгæ автобусæй æрхызт сæ хæдзары 
раз. 
АФТÆ ÆМБÆЛЫ 
-- Зынаргъ бæлццæттæ! — айзæлыд Гуры вокза- 
лы къуымты, — поезд № 37 «Тбилис—Вале» æрхæццæ 
уыдзæн æртæ минуты фæстæ! — Фæндаггæттæ базмæ- 
лыдысты. Æз дæр ме 'фсæддон хызын ме уæхсчы- 
тыл баппæрстон, мæ цинел мæ къухы райстон... Ца- 
лынмæ перронмæ хызтыстæм, уæдмæ поезд дæр æр- 
хæццæ. Схызтæн вагонмæ, аракæс-бакæс кодтон æмæ 
дзы сæрибар бынат куынæ уыд, уæд мидæмæ арф- 
дæр цыдтæн бандæттæм кæсгæ. Иу сæрибар бандоны 
размæ куы бахæццæ дæн, уæд лæугæйæ баззадтæн. 
Бандоныл цы 'взонг чызг бадт, уый йæ сæр фæхъил 
кодта, йæ мидбылты бахудт æмæ та йæ чиныджы 
дарддæр каст. Æз уæззаугай мæхи æруагътон бан- 
доныл, фæлæ мæ цæстытæ нал истон чызгæй. Кас- 
тæн ын куы йæ мыдгъуыз цæстытæм, куы йæ фæ- 
лурс тымбыл цæсгоммæ, куы та йæ сау-сауид къæ- 
бæлдзыг дзыккутæм. 
Чызг мын мæ цæстæнгас фæфиппайдта æмæ-иу 
рæстæгæй-рæстæгмæ йæ худæндзаст цæстытæ ме 
'рдæм фæцарæзта. Мæнæн-иу мæ буар æхсызгон рызт 
39 

бакодта. Фæндыд мæ, исты йын куы загътаин, фæлæ 
ме 'взаг ныххауд, мæ бон иу дзырд сæппарын дæр 
нал уыд. Поезд Боржоммæ куы фæцæйхæццæ кодта, 
уæд сыстадтæн æмæ рудзынгмæ мæхи бахæстæг код- 
тон. Чысыл фæстæдæр чызг дæр сыстад, цыма мæ 
фæзмгæ бакодта, уыйау, æмæ арф ныуулæфыд. Бам- 
бæрстон, рудзынгæй афæлгæсын æй кæй фæнды, фæр- 
сырдæм алæууыдтæн. Уый мын бузныг загъта æмæ 
нæ цæст ахаста Боржомы рæсугъд æрдзыл. 
Æз стыхстæн цыдæргъуызон. Мæ сæры ленк код- 
той алыгъуызон хъуыдытæ: «Мæнæ дын сыгъзæрин 
рæстæг... Æфсæрмы ма кæн... Зæгъ æргом дæ ныхас, 
цæмæй иунæг мауал уай...» Фæлæ та-иу мæ сæры 
æндæр хъуыды февзæрд: «Тагъд ма кæн, ма фæхъыг 
кæн æнæзонгæ чызджы». Рæстæгæй-рæстæгмæ-иу кæ- 
рæдзимæ фемдзаст стæм. Уалынмæ поезд æрхæццæ 
Двиры станцмæ. Чызг мæм æдзынæг бирæ фæкаст, 
стæй йæ мидбыл бахудт. 
— Хорзæй баззай, — зæрдæхæларæй загъта æмæ 
фæраст ис æддæмæ. 
Æз йæ фæдыл кæсгæйæ аззадтæн, стæй бандоныл 
чиныгмæ фæкомкоммæ дæн. «Иæ чиныг ам ферох», 
ахъуыды кодтон æмæ йын æй йæ фæдыл раскъæф- 
тон, фæлæ йæ мæ цæст дæр нал ауыдта. Æрбадтæн 
фæстæмæ. Чиныг рафæлдæхтон, титулон сыфыл фыст 
уыд: «Чилæхсаты Мадленæйы чингуытæй. Тбилис. 
Медахуыргæнæндон, II курс». Дарддæр дзы фыст 
уыд: «Æнæзонгæ æфсымæрæн зæрдылдарынæн». 
Сагъæсты мæ ныппæрста ацы чиныг. Чи у? Цæ- 
мæн мын æй лæвар кæны? Ау, алы фыццаг фембæ- 
лæгæн чингуытæ... 
Бынатмæ куы бахæццæ дæн, уæд мыл ме 'мбæлттæ 
æрбатыгуыр сты: 
— Æгас цу... 
— Куыд арвыстай дæ улæфт? — фарстой мæ. 
Æз сын хъæлдзæгæй дзуапп лæвæрдтон сæ фарс- 
40 

тытæн. Бирæ ныхæсты фæстæ мæ Агуыбечыр афарс- 
та: 
— Махмæ нæ бауадтæ, Тугъан? 
— Куыннæ, куы, Агуыбечыр, дæ цæрæнбонты тых- 
хæй дæр ма дзы анызтон. 
. Уый йæ мидбыл бахудт. 
— Куыдтæ сты? 
— Иууылдæр дзæбæх сты. Салæмттæ дын æрвыс- 
той. 
Ныхас кодтон, цин кодтон ме 'мбæлттыл, фæлæ мæ 
Мадленæ нæ рох кодта. Мæ цæстытыл-иу ауад йæ 
мидбылхудт... 
Мадленæ цалынмæ сæхимæ уыд, уæдмæ мыи бæр- 
гæ ницы уыд, хуыцаубоны-иу бауадтæн Двирмæ, фæ- 
лæ фæстæмæ Тбилисмæ куы аздæхт, уæд мыл бонтæ 
ныддаргъ сты. Тыхстæн мæхимидæг. Æхсæв мæ хуыс- 
сæг нал ахста. Иу æхсæв ма рафт-бафтæй мæ бон 
куынæуал уыд, уæд сыстадтæн æмæ къазармайы иу 
къуымæй иннæмæ рацу-бацу кодтон. Радгæс мæ куы 
ауыдта, уæд хорзау нал фæци: 
— Цæуылнæ фынæй кæныс, исты дæ риссы? 
— О, мæ дæндаг риссы æмæ мæ бон хуыссын 
нæу, — афсон кодтон. Уый фæстæ систон фыссæнтæ 
æмæ йæм ныффыстон фыстæг. 
Цыдысты бонтæ. Мадленæйæ-иу фыстæг куы рай- 
стон, уæд-иу мыл уалдзыгон хур ракасти, мæ зæрдæ- 
иу уæрыккау скафыд, цы уыдтæн, авд ахæмы-иу сы- 
рæзтæн. 
* * * 
Сæрдыгон бон. Хур акъул. Мах тактикон ахуы- 
рæй æрыздæхтыстæм. Цæугæдоны нæхи ныннадтам, 
стæй æхсæвæр хæрынмæ рацыдыстæм. Хæрд нæма 
фæдæн, афтæ Агуыбечыр æрбацыд, йæ дзыппæй фыс- 
тæг систа æмæ мын æй æвдисы. 
41 

— Скаф æмæ дын æй радтон. 
— Ацы фæлладæй ма мæ скафын æндавы? 
Фыстæг куы бакастæн, уæд мæ Агуыбечыр афарс- 
та. 
— Тугъан, кæмæй дын у уыцы фыстæг? 
— Мæ хæстæг чызгæй, — афсон та кодтон. 
— Тугъан, хъыг дæм ма фæкæсæд, фæлæ мын дæ 
хæстæджы, бахатгæйæ нæ бацамонис? 
Æз мæ хуыз фæивтон, амæсты дæн. 
— Цы кодтай, мæнæй дын æй хуыздæр лæппу ра- 
курдзæн? 
Уый дын хъуыддаг! Кæд цæфæй нæ мæлыс, уый 
та дам дын — рæхуыст. 
— Агуыбечыр, ныр чызджы зонгæ куынæ кæныс, 
куы никуы йæ уынгæ фæкодтай, уæд цытæ дзурыс, 
худинаг дæм нæ кæсы... 
— Кæй? Мадленæйы? — фæлыг мын кодта мæ ны- 
хас, йæхæдæг фæгæпп кодта, йæ хæдоны дзыппæй 
къам фелвæста æмæ мæм æй радта. 
Æз фæджихау дæн. Ме уæнгты туг иууылдæр мæ 
цæсгоммæ ныццавта. «Кæцæй бафтыд Агуыбечырмæ 
Мадленæйы къам, чи йын æй радта? Фыстæгæй йæ 
систаид æмæ куыд, цы гъдауæй. Ныхæст куы уыд?» 
Къам иуæрдæм æрзылдтон æмæ бакастæн: «Зæр- 
дылдарынæн Агуыбечырæн, Мадленæйæ!» Цавдду- 
•рау фæдæн, мæ бон дзурын ницыуал сси, æрæджиау 
æн бафарстон: 
— Агуыбечыр, кæцæй зоныс Мадленæйы? 
— Мадленæйы?.. Уый дардыл дзуринаг у... 
— Æцаёг дæ фæрсын, кæцæй йæ зоныс? 
— Кæцæй? Уый та дын куыннæ зæгъдзынæн. Цып- 
пар азы размæ газет «Заря Востока»-йы фыстой: 
«Чилæхсаты Мадленæ астæуккаг ахуыр каст куы фæ- 
!ци, уæд бацыд сæ колхозы фермæмæ хъугдуцæгæй. Хорз 
кæй куыста, уымæ гæсгæ йæ колхозонтæ раразмæ код- 
той, депутатæй йæ сæвзæрстой». Æз ацы хабар куы 
42 

бакастæн, уæд æм ныффыстон. Фыссын нын бацай- 
дагъ. Афтæ схæлар стæм. Кæрæдзимæ нæ къамтæ ар- 
выстам æмæ... цы дын æй æмбæхсон, уынгæ йæ нæма 
фæкодтон, афтæмæй фæцыд мæ зæрдæмæ. Æз æм 
уый дæр ныффыстон æмæ мыл баууæндыд. Гъе, фæ- 
лæ дзы ныр æртæ мæйæ фылдæры бæрц ницыуал бæ- 
рæг хъусын æмæ мын зæгъ: цы дæм фыссы, мæллæг 
мыййаг кæд нæу. 
— Цы сусу-бусу кæнут, адæмы фынæй кæнын ба- 
уадзут! — æрбадзырдта нæм радгæс... 
Уый фæстæ мын Агуыбечыр арæх кодта Мадленæ- 
йы кой, дзырдта мын: 
— Базонгæ мæ кæн, мæ къухты мын æй бафтау, 
стæй магъарич м-æнæй. 
Мæиæн зын уыд ахæм ныхæстæм хъусын, фæлæ 
мæ цы бон уыд? Æз ын æй мæ хæстæг рахуыдтон, 
уый мын йæ хабæрттæ радзырдта. Куыд ма фæивта- 
и« мæ ныхас? 
Фæссихор. Хур гæзæмæ фæкъул. Æз рацыдтæн 
кæртмæ, цыбыр къахдзæфтæй арацу-бацу кодтон, 
стæй къазармайы раз, бæласы бын цы бандон уыд, 
ууыл æрбадтæн, мæ армы тъæпæн мæ ныхмæ быцæу 
радтон, афтæмæй бадын. Агуыбечыр куыд æрбацыд, 
•мæ разы цы 'гъдауæй февзæрд, уымæн зонгæ дæр ни- 
цы бакодтон: 
— Тугъан, куыд æнкъардæй бадыс? Исты дæ рис- 
«сы, мыййаг? 
— Цы мæ хъуамæ рисса?! 
— Хæдзарæй исты фехъуыстай? 
— Цы хъуамæ фехъусон?! 
— Уæдæ цы кæныс? А-фæстаг рæстæджы дæхи 
хуызæн нал дæ, цыма мæ тæрсгæ кæныс, уыйау мæ 
дард лидзыс. Зæгъ мын æй, кæд дын мæ бон баххуыс 
*5ауа, уæд дын мæ уд, мæ цард, мæ туджы фæстаг 
æртах дæр нæ бацауæрддзынæн... 
Агуыбечыры ныхæстæ мын мæ зæрдæ бакъуырд- 
43 

той: «Мæ уд, мæ цард, мæ туджы фæстаг æртах». 
Æмæ æз та? Æз та?! 
Иу бон куы уыд, уæд нæ не 'фсæддон хайы хис- 
дæр фембырд кодта: 
— Зынаргъ æмбæлттæ! — дзырдта нын уый, — сы- 
махæй бирæтæ фесты се 'фсæддон службæ, сæ хæс 
бафыстой Райгуырæн бæстæйы раз. Ныр цæуынц сæ 
хæдзæрттæм... Æмæ мæ фæнды уыцы хорз æмбæлт- 
тæн æнтыстытæ куыд хисæрмагонд царды, афтæ æх- 
сæнады дæр. Бафæнддзæн мæ, цæмæй макуы фæху- 
динаг кæной се 'мбæлтты цæсгом. 
Дыккаг бон æрцыдыстæм вокзалмæ. Уым къухба- 
кæнæнтæ дæр нæ уыд адæмæй. Сæ хæдзæрттæм цы 
æфсæддонтæ цыд, уыдоны фæндараст кодтой се 'фсæд- 
дон æмбæлттæ. Агуыбечыр дæр уым уыд, фæндараст 
мæ кодта. Поезды анкъуысынмæ бирæ нал хъуыд, аф- 
тæ кæсын æмæ уæртæ Мадленæ æрбацæуы. 
— Худинаг дæм ницы кæсы, Тугъан, цымæ æнæ 
мæ фенгæйæ ацыдаис? — уайдзæфты бын мæ фæкод- 
та. 
— Базонгæ у ме 'рдхордимæ! — загътон ын æз. 
Уый Агуыбечырмæ бакаст æмæ фергъиау: «Кæм- 
дæр ма йæ федтон, фæлæ кæм, нæ йæ хъуыды кæ- 
нын?» ' ' 
— Агуыбечыр, — загъта йын йæ ном лæппу. 
Мадленæйæн йæ цæсгом туджы хуызæн аци, йæ 
бон иу дзырд сæппарын дæр нал баци. Æз вагонмæ 
фæсæррæтт кодтон æмæ ма сæм мæ къух цалдæр 
тылды фæкодтон. Гурмæ куы æрхæццæ дæн, уæд 
Мадленæмæ фыстæг арвыстон: «Мадленæ, ныххатыр 
мын кæн, бирæ дæ уарзын, фæлæ дæ Агуыбечыр мæ- 
нæй раздæр бауарзта... Амондджын ут... Ма мæм фæ- 
хъыг у... Афтæ 'мбæлы, афтæ домы цард... Хæрзбон. 
Тугъан». 
44 

КУЫСТАГУР 
Ацы чысыл радзырд æз фехъуыстон нæудзарм 
зæххыты, Казахстаны. Иу изæр куыстæй куы рыздæх- 
тæн иумиагцæрæнуатмæ, уæд бирæ фæхъазыдыстæм 
шахматтæй, шашкитæй, фæлæ уæддæр хуыссæг лæг- 
мæ хæстæг нæ цыд. Æз мæхи баввахс кодтон, мæ 
фаллаг фарс цы зæронд лæг бадт, уымæ, æмæ йын аф- 
тæ бакодтон, зæгъын, куыд зын у куыд цард аразын. 
Уый мæм æрбакаст, йæ сæры хъуынты къухæй æр- 
лæгъз кодта æмæ афтæ зæгъы: 
— Виктор, ды взонг лæппу дæ, царды нырма цъус 
федтай, кæд чингуыты зындзинæдты тыххæй кæсгæ 
бирæ кодтай, уæддæр сæ нæ бавзæрстай æмæ сæ уы- 
мæ гæсгæ зонгæ дæр нæ кæныс. 
Æз æм мæ хъустæ фæцыргъ кодтон, афтæ 'нхъæл 
уыдтæн, зæгъын, царды æппæт дæр бавзæрстон, æп- 
пæт дæр зонын. Гъе, фæлæ зæронд лæг дзурын куы 
райдыдта, уæд æм хъусынтыл фæдæн. Уый дзырдта, 
зæгъгæ, иу хатт иу зæронд лæг (æмæ ахæмтæ та би- 
рæ уыдысты) хъæуæй рараст йæ иунæг лæппу Пе- 
тяимæ. Æмæ кæдæм рараст сты? Уыдон куыстагур 
цыдысты, куыстагур цыдысты горæтмæ. Цыдысты 
уæдæ цы, гъе, фæлæ лæппуйы кæдæм кодта, уымæн 
ницы бæрæг уыд, уымæн æмæ йыл цыд æрмæстдæр 
аст азы. Ницы куыстхъом уыд æмæ йæ хъæуы дæр 
кæимæ ныууагътаид, алкæмæн йæ сæр йæ кой куы 
уыд, уæд. Иæхи, Иваны та цæуын хъуыд, хъуамæ 
исты куыст ссардтаид. Цæрын сæ хъуыд, хæрын æмæ 
сын бахæринаг та ницы уыд. Куыстагур цыдысты... 
Цыдысты, фæлæ Уæрæсейы тыгъд быдыртæн кæрон 
нæ уыд. Уæд дзы кæм згъордтой автобустæ, кæнæ дзы 
кæм тахтысты хæдтæхджытæ, стæй дзы куы тахта- 
иккой, уæддæр сæ мæгуыр лæгæн, кæрдзын бахæры- 
нæн кæмæн нæ уыд, уымæн чи лæвæрдта. 
45 

Бирæ куы фæцыдысты, уæд лæппу йæ фыдæн аф- 
тæ зæгъы: 
— Баба, баулæфæм-ма, о, бафæлладтæн, мæ бо» 
нал у! 
— Ницы кæны, мæ хъæбул! Фидар фæлæу... Бирæ 
нæ нал хъæуы, ныр тагъд бахæццæ уыдзыстæм, мæ 
зынаргъ. 
Фыд æмæ фырт цыдысты размæ, цыдысты æмæ- 
лæппуйæн йæ къæхтæ ныллыгтæ сты, сæ туг калд,. 
афтæмæй дарддæр кодта йæ цыд, цы йæ бон уыд. Иу 
дзæвгар куы рацыдысты, уæд лæппуйы уæнгтæ æр- 
уæззау сты, цæуын йæ бон нал уыд æмæ-иу рæстæ- 
гæй-рæстæгмæ йæхи зæххыл уæззаугай æруагъта. 
Бæргæ-иу дзырдта йæ фыдæн, зæгъгæ, бафæлладтæн, 
аулæфæм уал, мæ бон нал у, фæлæ та-иу уæд фе- 
хъуыста: «Ницы кæны, фидар фæлæу, бирæ нæ нал 
хъæуы... Хъуамæ цæуæм, æндæр гæнæн нын нæй, хъу- 
сыс, хъуамæ бахæццæ уæм...» Лæппуйы дæр цы бон 
уыд, цыд, цыд/уæдæ цы кодтаид. Гъе, фæлæ йæ йæ 
уæрджытæ размæ нал хастой. Фæндагыл сæ фæрсты 
бæхуæрдæттыл бæргæ цыдысты, фæлæ мæгуыр лæ- 
гæн хуыцау куы не 'ххуыс кодта, хуыцау ын куынæ 
тæригъæд кодта, уæд ын уыцы тæнджынтæ цы хæс~ 
джын уыдысты, исты кусæг лæджы адæймагыл ны- 
мадтой? 
Гъе, æмæ тæнджынты йеттæмæ та бæхуæрдæттыл 
ничи цыд. Афтæмæй зæронд лæг йе 'нахъом сабиимæ 
цыд размæ. Цæугæ бæргæ кодтой, сæ фæндаг бæргæ 
цыбыр кодта, фæлæ сæ фæндаг куыд цыбыр кодта, 
афтæ цыбыр кодта, къаддæрæй-къаддæр кодта, саст 
сæ тых дæр. 
Иу бон хур дзæвгар куы суади, уæд лæппуйæн йæ 
бон улæфын нал уыд æмæ та йæхи зæххыл æруагъта. 
Уадзгæ нæ, хаугæ 'ркодта. Лæг æй йæ къухмæ систа 
æмæ йæ йæ фаллаг фарс фæндаджы былыл цы бæрз 
бæлас уыд, уый бынмæ хъуамæ бахастаид, аууоны ау- 
46 

лæфа, зæгъгæ, гъе, фæлæ ма бæласмæ цалдæр къах- 
дзæфы куыд хъуыд, афтæ лæг ныббогъ-богъ кодта 
цæф арсау, æмæ сывæллоны зæххыл куыддæр æрæ- 
вæрдта, афтæ йыл ныххаудта: 
— Мæ хъæбул, мæ хъæбул... Æз дын куыд дзырд- 
тон, бахæццæ уыдзынæ. бахæццæ уыдзынæ... Æмæ 
ныр мæнæ бахæццæ дæ, бахæццæ дæ, цæуын дæр дæ 
никуыдæм уал хъæуы... фервæзтæ дæ фыдæбонæй... 
фервæзтæ дæ хъизæмар цардæй... бирæгъау нал уы- 
дзынæ куы фырæфсæст, куы фырæххормаг... Нэл кæл- 
дзæн сæ туг дæ къæхтæн, дæ хид нал лæдæрсдзæн 
дæ къæхты бынмæ... Ничиуал дæ бафхæрдзæн, ничи- 
уал дæр дæм тызмæг сдзурдзæн. Фервæзтæ дæ фы- 
дæбонæй æмæ баулæф, баулæф, мæ хъæбул, баулæф, 
уæддæр афтæ дзырдтай бафæлладтæн, аулæфæм уал. 
Ныр дын улæфт цард æрцыд æмæ улæф, улæф, ни- 
чиуыл дæм ницы сдзурдзæн... 
ФÆСМОЙНАДЖЫ ФÆНДАГ 
Æз шофыр дæн. Таксийыл кусын æмæ мын мæ сы- 
хæгтæм куы айхъусай, уæд сæм æндæр дзырд ницы- 
уал ис, Леччи, дам, цæргæ кæны, нæргæ хæдзар, дам, 
у. Æмæ, æцæгдæр, мæ хæдзармæ мын куы бакæсай, 
уæд дзы зæрдæ рухс кæны. Дардыл æй ныззылдтон, 
иннæ хæдзæрттæ, цыма, йæ лæппынтæ сты, уыйау 
сæм бæрзондæй фæлгæсы. Мидæмæ бахызтæ, уæд дзы 
цæст цæуыл не 'схæцдзæн, уæдæ уазалгæнæн зæгъай, 
дзаумахсæн машинæ, телевизор, хæдзарон хъæдын 
дзаумæттæ, пианино (æцæг ыл махæй цæгъдын ничи 
зоны...), къултæ æмæ пъолтæ гауызтæй нал зынынц. 
47 

Иууылдæр сты, импортон кæй хонынц, ахæмтæ. Кæр- 
ты урæд — мæхи «Фиат». Алцæмæй дæр æххæст дæн, 
æппæт дæр мæм ис парахат, фæлæ куы ахъуыды кæ- 
нын, цы амалæй мæм æрбахаудтой уый æппæт фæл- 
лæйттæ, уæд мæ зæрдæ ныккæрзы. Мæхи цæсты дæр 
мæ мисхалы бæрц кад нал вæййы. Дзырддзæугæ лæг 
мæ хонынц, фæлæ мæнæй цæй лæг ис?! 
Сæумæцъæхты-иу мæ сынтæгæй фестадтæн æмæ- 
иу горæты уынгты таксийыл срæуæг дæн. Кастæн алы 
бæлццонмæ, зæгъын, нæ мæ уромы. Каед-иу исчи ме 
'рдæм фæкаст, уæддæр-иу фæцæйурæдтон. Машинæ- 
йыл-иу кæд исчи, сбадт, уæд-иу ууыл нæ хъуыды код- 
тон, чи у, цæуыл фæтыхст, афтæ раджы цæмæн цæ- 
уы?! Мæ хъуыдытæ бынтондæр æндæр уыдысты: 
«Нымайæн сиу кæнон æмæ мын уæд та...» Бынатмæ- 
иу æй куы баластон, уæд-иу ын иу каст йæ дзыпмæ 
кодтон, иннæ йæ къухтæм: «Цас сисдзæн, цас мын рат- 
дзæн?!» Кæд цы 'мбæлд, уымæй фылдæр-иу нæ радта, 
уæд-иу мæ зæрдæ зымæгон бонау схъызыд. Мæхими- 
дæг-иу æртхъирæнтæ кодтон, зæгъын, кæд ма дæ ис- 
куы аласон. Кæд-иу уæлдæйттæ радта, уæд та-иу фыр- 
цинæй мæ зæрдæ уæрыккау хæрдмæ хаудта. Чи зо- 
ны, иннæ таксисттæ афтæ не сты, фæлæ-иу мæн дард- 
мæ исчи куы кодта, уæд-иу мæ фыццаг фарст уый 
уыд: «Цас бафиддзынæ?» 
Кæд-иу йæ дзуапп мæ зæрдæмæ фæцыд, уæд хорз, 
кæннæуæд-иу ын загътон, нæ мæ 'вдæлы, мæ маши- 
нæ хæлд у. Фылдæр хатт та-иу мæхæдæг дзырдтон, 
бафид уыйбæрц æмæ дæ аласон, цыма мæхи сæрма- 
гонд машинæ уыд. Афтæ æрвылхатт дæр, æмæ сфæл- 
мæцыдтæн. М.æ бон ахæм цардæй цæрын нал уыд 
æмæ... Сфæнд кодтон мæ куыст ныууадзын. Фæлæ-иу 
сменæ куы фæдæн, уæд-иу мæ зæрдæ йæхи риуы 
къултыл ныххоста. Цалынмæ-иу кусын райдыдтон, 
уæдмæ-иу мæ бон улæфын дæр нал уыд. Куыстаин 
афтæмæй дæр, фæлæ иу бон, къæбæр ахæрьшы тых- 
48 

хæй, хæдзармæ куы бауадтæн, уæд мæ мæ чысыл лæп- 
пу афарста: 
— Баба, тугвæллой та цы у? 
— Цæмæн дæ бахъуыд? — фæджихау дæн. 
— Уæ хæдзæрттæ, дам, адæмы тугвæллойæ арæзт 
сты, афтæ нын фæдзурынц сыхы устытæ, — лæппуйы 
разæй фæци мæ чызг. 
— Уадз æмæ дзурой, уыдонмæ цæмæн хъусут? — 
бауайдзæф кодтон мæ сывæллæттæн. Æмае мæхины- 
мæры та загътон: «Адæмы цæст уынаг у. Раст зæ- 
гъынц, адæмы тугвæллойæ арæзт сты мæ хæдзæрттæ. 
Фæлæ цы? Уадз æмæ дзурой! Æз сæ хъуыды дæр нæ 
кæнын. Леччи фидар лæппу у!» 
Афтæ ма хъуыды кодтон æрæджыйы онг дæр, фæлæ... 
Иу бон сихорафонæй ахызт, афтæ мæм æрбацыд дыу- 
уæ лæппуйы, Н-йы хъæумæ нæ акæн, зæгъгæ. Æз 
сын фидарæй зæгътон, зæгъын дæс сомы бафидут, æмæ 
табуафси. Уыдон уæлдай ницыуал загътой. Æз рулыл 
фидар ныххæцыдтæн æмæ... Бынатмæ куы бахæццæ 
дæн, уæд мын сæ иу афтæ бакодта: 
— Кæсыс, иу сом æмæ æрдæг йеттæмæ нæ банымад- 
та æмæ нæ ды та... 
Æз сæм мæхи фæбирæгъ кодтон. Мæ зæрды сын 
алывыдтæ акалын уыд. Фæлæ сæ дзыппытæм нывнæлд- 
той... Афтæ фенхъæлдтон, æхца исынц. Фæсабырдæр 
дæн. Уалынмæ сæ иу систа адæмон контролгæнæджы 
манда-т, иннæйы къухы цы документ уыд, уый нал рав- 
зæрстон адæргæйæ. 
УÆ МЫГГАГÆИ ТАИМУРАЗ ЧИ ХУЫНД? 
Æрæдн^ уынджы фæцæйцæугæйæ мæ хъустыл 
ауад кæйдæр хъæлæс: 
4. Бабаты В. 49 

— Тугъан, Тугъан!.. 
Æз фæстæмæ фæкастæн æмæ мæм æрбацæйуад 
ныллæг, фæлæ фидæрттæ арæзт лæппулæг Дудараты 
Инал. Уьгй йæ фыццаг бакастæй лæгмæ афтæ фæкæ- 
сы, цыма у тынг рог зонды хицау, тагъд-тагъд кæй 
дзуры, уымæ гæсгæ,.фæлæ... Иудзæвгар йемæ куыаны- 
хас кæнай, уæд æнæфæхатгæ нæ фæуыдзынæ, уыГгкæй 
у хæларзæрдæ æмæ адæймагуарз. Мæ цурмæ куы 'рба- 
хæццæ, уæД мын дæ бон хорз дæр нæма загъта; афтæ 
мæ афарста: 
— Тугъан, уæ мыггагæй Таймураз чи хуынд? 
Æз æм кæсгæйæ баззадтæн: «Цæмæн мæ фæрсы? 
Исты дзы фехъуыста? Æмæ уæд мæ хъустыл цæмæн- 
нæ искуы исты æрцыд?» — хъуыды кодтон маёхймидæг.. 
— Тугъан, æцæг дæ фæрсын, уæ мыггагæй Тайму- ' 
раз чи хуынд, Таймураз уæ мыггагæй хæсты чифе- 
сæфт? — куы ницы йæм дзырдтон, уæд мæ афарста 
Инал. 
Æз сцыбæл дæн Ииалы ныхæстæм æмæ йæм йал 
фæлæууыдтæн: 
— Цы кодта, исты бæрæг ныхас дзы фехъуыстай? 
— Хорз лæг уыд. Уымæн æцæг ирон туг æхсыст йе 
уæнгты, — æппæлын райдыдта Дударайы фырт. — 
Цалдæр боны размæ уыдтæн Ныгуылæн Германы... 
, Еерманы коймæ мæ уæнгтæ гæды бæласау базыр- 
зыр кодтой, мæ цæстытæ ферттывтой, мæ хъустае фæ- 
хъил кодтон. Уымæн æмæ мæ фыды æфсымæр ТЙи- 
муразæй хæсты райдианæй фæстæмæ ницыуал-^ай- 
хъуыст, æбæрæг сæфт фæкодта æмæ... 
— Ме 'мбæлттимæ магазины къæсæрæй куыддæр 
рахызтыстæм, — дарддæр кодта йæ ныхас Дудара- 
йы фырт, — афтае нæ иу немыцаг .зæронд .л^ег.^васт 
фæурæд+а: •'* '•■ •* '7 ••ч--' • * ^ - 
— Уырыссæгтæ стут? ...-«. 
^^О^ уырысеæгтæ, тйæнæ ^уый та — ирой. ; -*ч 
— Ирон?! йæ хуыз цикъæйæ фæлурсдæр ацйс/4ф- 

тæмæй сдзырдта зæронд лæг, стæй йæ туг иууылдæр 
цæсгоммæ ныццавта, цыма уырдыгæй ратæдзынмæ 
хъавыд. 
— Цы, искæй дзы зыдтай? — афарстон æй. 
— Зыдтон, зыдтон, — дзуапп мын радта æмæ мын 
рахабар кодта мæнæ ахæм истори. 
Уæ мыггагæп иу Таймураз хуынд. Дæхуызæн ма- 
дзура лæппу. Уый хæсты райдиаиы уацары бахауд- 
та немыцæгтæм. Таймураз бæрзонд уыд, фæтæн 
уæхск, нæ пу цæфæн дыууæ нсмыцаджы дæр нæ фæ- 
лæууыданккой, фæлæ... Хорз зыдта, армæй дзургæйæ 
йын кæп нæ у, уый æмæ ныикъард. Æнкъард æмæ 
мадзура кæй уыд, уымæ гæсгæ фæцыд, махыл цы 
зæронд лæг сæмбæлд, уып зæрдæмæ. Уый та, Тай- 
мураз цы лагеры уыд, уып хъахъхъæнæгæп куыста. 
Æмæ-ну арæх бауад ие 'мзæххонмæ, фарста-иу æй: 
— Исты дæ риссы, хæдзарæп исты æвзæр хабар 
фехъуыстай? — фæлæ уыцы ирон лæппуйæ хъыпп- 
сыпп никуы схаудта. Куыстмæ æнæзивæг кæй уыд, 
йæхп фæлладгъуыз кæй не 'вдыста, уый тыххæй йæ 
хъахъхъæнæг бирæ уарзта. Æмæ æнкъард кæй уыд, 
уымæ гæсгæ пын тæригъæд кодта æмæ-иу дзы хис- 
дæрты раз æппæлыд. Бауугендыдысты ирон лæппу- 
йыл. Афтæ 'нхъæлдтой, цыма уымæй æппыпдæр ницы 
тас у. Дзырдтой-иу ын, зæгъгæ, тагъд ирæтты столи- 
цæйы бацахсдзыстæм æмæ дæ уым паддзахæй ба- 
уромдзыстæм. 
Тапмуразæп-иу ахæм ныхæстæ куы кодтой, уæд- 
иу йæ зæрдæ скъуыдтæ кодта, цæстытæ цæхæртæ 
калдтой, фæлæ... Йæ хуыз никуы фендæр кодта... 
Каст æнхъæлмæ. Немыцаг хæстонтæ-иу сæхимидæг 
куы сусу-бусу кодтой, уæд-иу сæм лæмбынæг ныхъ- 
хъуыста. Иу хатт æй, йемæ лагеры чн уыд, уыдонæй 
иу бурхил лæппу ахибар кодта æмæ йын афтæ зæгъы: 
«Тимур, Советон Æфсад уæззау цæф фæкодта немы- 
цæгтæн Мæскуыйы цур, фæуæлахиз ыл Сталинграды 
51 

тохты æмæ мах дæр советон адæм куы стæм, уæд 
кæдмæ фынæй кæндзыстæм, кæдмæ кусдзыстæм нæ 
карздæр знæгтæн?!» 
Таймуразæн йав зæрдæ фæкъæпп кодта: «Тимур 
мæ ам лагеры куы ничи хоны, уæд ай чи у, уæйгæ- 
нæг ма уа?!» — йæ зæрды йæм фæлæбурын уыд, фæ- 
лæ йæхи фæурæдта æмæ: 
— Æз райгуырдтæн кусынæн æмæ къæбæр хæры- 
нæн! — уымæй дарддæр æм ницы сдзырдта. 
Уалынмæ лагеры хъус-хъус кодтой, æрцахстой цал- 
дæр уацайраджы, зæгъгæ. Уацайрæгтæй бирæты зæр- 
дæ æхсайдта Таймуразмæ: «Æнæхъуаджы йемæ не 
схæлар немыцаг хъахъхъæнæг, æнæхъуаджы адджын 
нæу лагеры хисдæртæн!» — хъуыды кодтой сæхими- 
дæг, фæлæ æргом ницы дзырдтой. 
Таймуразы хъустыл куы 'рцыд, зæгъгæ, фехстой 
цалдæр советон лæппуйы, уæд фидарæй аскъуыддзаг 
кодта, уыцы бурхил лæппу уæйгæнæг кæй у, уый æмæ 
йæ хъуыды бамбарын кодта йе 'мбæлттæн. 
Дыккаг бон арв цъæх кæнын куы райдыдта, уæд 
лагеры хисдæртæ æмæ хъахъхъæнджытæ сызмæлы- 
дысты, рауай-бауай кодтой лагеры, рафæрс-бафæрс 
кодтой, бурхил лæппуйы чи амардта, зæгъгæ, æмæ 
æрцахстой цалдæр уацайраджы, фæлæ куы ницы ра- 
бæрæг, уæд сæ фæстæмæ æрбакодтой. 
Ацы хъуыддаг айхъуыст æнæхъæн лагерыл. Бур- 
хил лæппуйы амарæг Таймураз уыд, уый куы базыд- 
той уацайрæгтæ, уæд иутæ хъуыды кодтой, зæгъгæ, 
уый фæдсафынæн бакодта афтæ, иннæтæ та — æвæц- 
цæгæн æм цыдæр йæ зæрдæ.фехсайдта. 
Афтæ цыдысты бонтæ, мæйтæ... Æмæ лагеры куы 
ницыуал хабар цыд, уæд бамбæрстой Таймураз кæй 
нæ фæрæдыд æмæ сæ алкæй дæр фæндыд, Таймура- 
зимæ куы садджын уыдаид, уый. Æмæ йæ цурæй æд- 
дæмæ нал цыдысты, уый кæм уыд, уырдæм сæхи æп- 
пæрстой. Фæндыд сæ, исты сын куы зæгъид, исты 
52 

сын куы бахæс кæнид. Фæлæ уый ницы дзырдта. Иу 
бон куы уыд, уæд нал фæлæууыд æмæ: 
— Лæппутæ, не 'фсад знагæн иу мæлæтдзаг цæф 
кæны иннæйы фæдыл. Знагæн йæ бон нал у советон 
хæстонты размæбырст бауромын æмæ... 
Уацайрæгтæн Таймуразы ныхæстæм сæ зæрдæ 
фехсайдта: «Кæд та нæ ай дæр къахгæ кæны?!» Фæ- 
лæ сæ зæрдыл куы 'рбалæууыдысты Таймуразы 
хъуыддæгтæ: заводы станокты куыд ныппырх кодта, 
æфсæн фæндаг куыд срæмыгъта, лагеры хисдæры ха- 
тæны бын пырхгæнæн хос куыд бакодта æмæ æн- 
дæртæ, уæд сæ сыбыртт никæмæй уал схаудта. 
Цалдæр боны фæстæ лагермæ æрцыдысты Герма- 
ны æфсæддон къухдариуæггæнджытæ. Уыдон æрæм- 
бырд кодтой уацайрæгты æмæ сын афтæ зæгъынц: 
— Коммунисттæ дæрæн æрцæудзысты тагъд рæс- 
тæджы æмæ уæ сомбоныл ахъуыды кæнут. Ахъуыды 
кæнут уе 'мкъæйтты, уæ сабиты хъысмæтыл. Цæмæй 
уæ хæдзæрттыл тагъддæр сæмбæлат, уый тыххæй 
Уæрæсейы ныхмæ хъуамæ абырсат. Алчи нæ! Æр- 
мæстдæр йæхи кæмæн фæнды, уыдон! 
Лагеры хисдæртæ бакастысты Таймуразмæ. Тай- 
муразмæ бакастысты уацайрæгтæ дæр. Бирæ ахъуы- 
дыйы фæстæ Таймураз размæ рахызт: 
— Æз разы дæн! — йæ сæрыл бæрзонд схæцгæйæ, 
загъта уый. Лагеры хисдæртæ сæ мидбылты бахуд- 
тысты. Таймуразы бафæзмыдтой уацайрæгтæй бирæ- 
тæ. 
Чи сразы, уыдон схотыхджын кодтой æмæ сæ цал- 
дæр боны фæстæ хурскæсæнырдæм арвыстой. Иу- 
дзæвгар куы рауадысты, уæд сын иу немыцаг æф- 
сæддон хисдæр, сæ разы цы стыр хæс æвæрд цæуы, 
уый куы 'мбарын кодта, уæд æм Таймураз ныхъхъа- 
выд. Уалынмæ топпы хъæр анæрыд. Немыцаг æф- 
сæддон къухдариуæггæнæг йæ риумæ фæлæбурдта 
дыууæ къухæй. Æрхауд. Немыцаг хæстонтыл ахæм 
53 

æвирхъау хабар никуыма сæмбæлд æмæ фæтыхстыс- 
ты. Цыма фосы рæгъау уыдысты æмæ сæм бирæгъ 
фæлæбурдта, уыйау сæмтъери сты. Уымæн æмæ бар- 
хионтæи цыма Таймуразы æхст бардзырд уыдис, уы- 
йау æмæхст райдыдтой знаджы хæстонты, кæуыл сæ 
æмбæлдыеты, уыдон дæрæн кодтой. 
Уæдмæ сын сæ ныхмæ æрбакалдтой ног æфсад 
æмæ тох бацайдагъ, тугкалæн тох. 
— /Емæ Таймураз цы фæцис? — нал баци мæ бон 
Иналы ныхæстæм хъусын. 
— Таймураз иу немыцаг танчы фæмидæг. Танчы 
экипаж æй немыцаг фенхъæлдтой, уый сæ уым скæр- 
дæнтæ кодта, пæхæдæг танк сарæзта иемыцы æфсæд- 
дон хотыхты складмæ æмæ... Абон дæр нæ рох кæ- 
нынц ирæтты... 
УАЙДЗÆФ 
Тохълæу, раджы зæгъон, æмæ афтæ раджы дæр нæ 
уыд, институты ма куы ахуыр кодтам, раст уæд. Ницы 
мæт нæ уыд. Уыдыстæм æвзомг лæппутæ. Ахуыр код- 
там æмæ нæ ахуырæй нæ зæрдæ рад. Лекцптæ-иу куьг 
фесты, уæд-иу куы киномæ, куы театрмæ, куы та-пу 
улæфæн паркмæ нæ гуырыконд айстам. Афтæ, хъазгæ 
æмæ худгæйæ, æрвыстам нæ рæстæг... 
Иу бон куы уыд, уæд дын мæ мадимæ цæуылдæр 
фæдзурыныл дæн. Мæ фыд уый куы базыдта, уæд мæм 
хæцыд, дæ мады зæрдæ, дам, æнæхъуаджы ма риссын 
кæн. Æз сæм фæхъыг дæн. Нал сæм дзырдтон, нал 
дæр сæм цæугæ кодтон. Æгæрстæмæй-иу мын мæ фыд 
хъæуæй æхца куы æрырвыста, уæд-иу сæ нал куымд- 
тон, фæстæмæ-иу ын сæ арвыстон. 
54 

Ацы хабар, Тохълæу, дæ хъустыл куы 'рцыд, уæд' 
ды смæсты дæ. Мемæ аныхас кæнын дæ кæй фæндыд, 
уый æмбæрстон, фæлæ цæуыл, уый нæ зыдтон æмæ 
æргом та дзургæ ницы кодтай. 
Иу изæр цæл-минас куы кодтам, уæд мын ахъаззаг 
фæдæ, мæ астæумагъз мын асастай, ме стджыты онг 
ахъардтой дæ ныхæстæ. Цард-цæрæнбонты дæр мæ 
никуыуал ферох уыдзысты. Цыма знон уыдис, афтæ 
мæ зæрдыл лæууынц: «Царды мидæг мад æмæ фыдæй 
зынаргъдæр ницы ис, — дзырдтай ды. — Ахъуыды ма 
кæн, Тугъан, цас циндзинад æрхастай дæ мад æмæ дæ 
фыдæн. Фыццаг хатт куы базмæлыдтæ гуыбыны, уæд 
дæ мад хæрзæгкурæггаг лыгъд дæ фыдмæ, сывæллон 
нын уыдзæн, зæгъгæ... 
* Нæма йæ зыдтой, чызг уыдзынæ, æви лæппу, фæлæ 
уæддæр нæмттæ агуырдтой., Сæ цинæн кæрон дæр нæ 
ардтой. 
Куы райгуырдтæ, уæд уыдон дæр ногæй райгуырды- 
сты, арвмæ сырæзтысты, лæвæрттæ фæкодтой, куывд 
скодтой, лæппуйы куывд. Дæ алы фезмæлд, дæ алы 
сныхас дæр сын сæ циныл циндзинад æфтыдта». 
Дæ ныхасмæ мæ бон хъусын нал бацис, фæстейæ 
ма мæм дзырдтай: «Фæлæу-ма, фæлæу-ма», фæлæ дæм 
фæстæмæ дæр нал фæкастæн. 
Уый раджы уыд, зæгъон, æмæ афтæ раджы дæр нæ 
уыд, фæлæ нæ царды æрцыд бирæ ивындзинæдтæ. 
Каст фестæм уæлдæр ахуыр, кусын райдыдтам. Тохъ- 
лæу, æз дæр нæ хъаст кæнын, фæлæ ды хорз бынаты 
бахаудтæ, адæм дæм тæхуды кæнынц... Стæй дæуæн 
цытæ бантыст, уый никæмæн. Дæ хæдзары цурты куы 
рацæйцæуын, уæд мæ зæрдæ барухс вæййы. Иннæ хæ- 
дзæрттæ, цыма йæ лæппынтæ сты, уыйау сыл йæ цæст 
ахæссы бæрзондæй уырдыгмæ æмæ йæ мидбыл баху- 
ды... 
Де 'нтыстытæ мын æхсызгон сты. Гъе, фæлæ мын 
ныххатыр кæн, дæ цæстмæ дын æй кæй дарын. Бæргæ 
55 

дæм куы ницы сдзурин, фæлæ зæрдæ кæм лæууы?.. 
Хæс фидгæйæ у... Дæ фыд, дæ зæронд фыд, цы муртæ 
амал кодта, уыдон иууылдæр дæуæн æрвыста, цæмæй 
ды де 'мбæлттæй цухдæр мацæмæй уыдаис, цæмæй 
царды аккаг бынат бацахстаис. Ныр дæр æй бæргæ 
фæнды дæ хорздзинад, фæлæ йæ йæ къæхтæ нал хæс- 
сынц, йæ тых æй нал амоны, ныззæронд. Иæ къæсæ- 
рæй æддæмæ дæр нал хизы. Бады... Бады йæ къæлæт- 
джыныл æмæ йæхицæн хъуыдытæ кæны: «Куыд уы- 
дзæн мæ дарддæры цард?..» 
Æрбауад æм сыхæгты чызг, йæ хæдзар ын æфсна- 
йы... Бакæс ма йæм уæртæ, сыхæгты ус та йын фынгыл 
хæринаг æрæвæрдта... Иæ лæдзæджы æнцой сыстад, 
фынгмæ бацыд, сихор хæры. 
Тохълæу, иу хатт дæм мæнæн мæ бон хъусын нал 
бацис, фæлæ мæм ды æрбайхъус, кæд ма дæм иу мис- 
халы бæрц адæймагдзинад ис, уæд. 
Æрхуд, æрхуд дæхиуыл. Дæ зæронд фыд дæуæн 
радта æппæт дæр, радта дын, йæ бон цы уыд, радта 
дын, дæттынæн цы бæззыд, цæмæй ды уай лæг, цæмæй 
дын уа намыс, хæссай адæймаджы ном. 
Ноджыдæр ма дын æй зæгъын, ирон хæс фидгæйæ 
у... Ис дын алцы дæр, ис дæм æппæт дæр æмæ балæг- 
гад кæн, дæ сонты, дæ сывæллоны бонты дын чи лæг- 
гад кодта, æдзух дæ йæ хъæбыед чи хаста, уыцы зæ- 
ронд фыдæн... 
Тохълæу, бакæц дæ цæстытæ, акæс фæйнæрдæм... 
Каесынц дæм, худынц дыл адæм, хæлынц дæм мæстæй. 
Байхъус сæм, бамбар сæ, цæмæй дæ уарзой, аргъ дын 
кæной æмæ дæ лæгыл нымэйой... 
56 

УЫИ ТА КУЫД? 
Болаты æмбисонд уæ макæуыл æрцæуæд. Заводы 
кусджытæй, Болат газет куыд рафыста, уый чи нæ уал 
фехъуыста, ахæм иу дæр нал баззад. Æгæрстæм&й 
ма йæ горæты цæрджытæй дæр бирæ чидæртæ фе- 
хъуыста. Гъе, фæлæ, куыд айхъуыст, цы гъдауæй йæ 
базытой, уый бæрц адæм, ууыл арæх фæхъуыды кæны 
Болат, фæлæ ницы йæ сæрæн зоны: «Ничи мæ федта 
постмæ бацæугæ, зонгæ дзы никæй баййæфтон æмæ чи 
хъуамæ айхъуысын кодтаид ацы хабар, квитаици мын 
цы чызг рафыста, уый уыдаид, æмæ йæ цæмæн ба- 
хъуыд?!» — хъуыды кодта Болат иу изæр, куыстæй 
цæугæйæ, æмæ та ногæй йæ зæрдыл æрлæууыд, завод 
скусын кæныны хæдразмæ йæ Уæрæсемæ токары дæс- 
ныйад сахуыр кæнынмæ куыд арвыстой, уый. Лæмбы- 
нæг-иу кастмс мастермæ, хынцфарст æй кодта, цæмæй 
хуыздæр базыдтаид токары куыст. 
Уый раджы уыд, уæдæй нырмæ бирæ рæстæг рацыд. 
Уæдæй нырмæ бирæ куыстуарзаг лæппутæ сахуыр код- 
та Болат станокимæ архайын. Райсом куыстмæ уымæй 
раздæр ничи æрцæуы, куысты рæстæджы пу уысм дæр 
æнæхъуаджы никуы фесафы æмæ йын заводы кус- 
джытæ дæр йе 'нтыстытыл уымæн цин кæныиц. Ахæм 
æмбырд нæ уыдзæн æмæ, Болаты сыгъзæрин къухты 
кой ма ракæной, 
Цалдæр боны размæ йыл заводы рахизæны куы 
фембæлд, уæд ын нæ къух зæрдиаг æлхъывд ныккод- 
та æмæ йын афтæ зæгъы: 
— Болат, арфæ дын кæнын, газеты дæ хорзырдæм 
кæй рауагътой, уый тыххæй! 
Болат фефсæрм æмæ йæм ницы едзырдта, фæлæ 
куыддæр фæхицæн, афтæ ратагъд кодта: «Чи уыдаид, 
чи мæ рауагъта газеты, цытæ дзы фыссынц?» — ахæм 
хъуыдытæгæнгæ тындзы, тындзы æмæ ма йæ цинæн 
кæрон дæр кæм ис! Зæрдæйы куыст фæтагъддæр, йæ- 
57 

хи къултыл хойы æмæ йæ гуыпп-гуыпп, æвæццæгæн, 
æддæмæ дæр хъуысы. Хæдзары куы фæмидæг, уæд 
газеттыл йæхи ныццавта, фæлæ дзæгъæлы... Ирон га- 
зет дзы куынæразынд, уæд зæрдыл æрлæууыд, ацы 
аз «Советон Ирыстон» кæй нæ рафыста æмæ лыгъд 
радта киоскмæ. Газеттæ уæйгæнæг ын куы загъта, 
зæгъгæ, ирон газеттæ дзы нал ис, ауæй сты, уæд Болат 
йæ хуыз аныхъуырдта, йæ кусæндарæс нæма раивта, 
уый дæр æй æрбайрох, æмæ атындзыдта иннæ киоск- 
мæ. Тындзгæ бæргæ кодта, фæлæ та ам дæр фыдæн- 
хъæл фæцис... Ауæй сты... Цы чындæуа? Библиотекæ 
дæр абон нæ кусы. Кæдæм ма цæуа, кæм базона, Бо- 
латы тыххæй цы фыссынц, уый? Цæуы, фæлæ хъуыды- 
ты аныгъуылд æмæ нæ уыны, нæ хъусы. Иæ алыварс цы 
цæуы, уый нæ хаты. Искæй афæрсид? «Нæ-æ! Уыйгæ- 
нæн нæй. Нæ мадæлон æвзагыл, нæ уарзон райгуырæн 
къуымы ирон газет цæуы, æмæ уый дæр нæ рафыстон, 
нæ йæ исын, уый исчи куы базона, уæд ныххудинаг уы- 
дзынæн...» — Болаты хъуыдыты машинæйы дзыхълæуд 
фескъуыдта. 
— Лæппу, — сбуцтæ йыл кодта шофер, — дæ цард 
дæ нал хъæуы, машинæйы бынмæ цы хауыс? 
Болат хорзау нал фæци æмæ уыцы иу цыдæй арас- 
тис постмæ. Посты къæсæрæй куы бахызт, уæд, фæр- 
•саджы раз цы чызг бадт, уымæ ныллæг, фæлмæн хъæ- 
лæсæй бадзырдта: 
— Дыууæ «Советон Ирыстоны» ма мын рафысс. 
— Кæмæй дæ æмæ кæм цæрыс? — афарста йæ чызг. 
— Тугъанты Болат дæн. Цæргæ та Уæлахизы уын- 
гыл кæнын. 
— Иннæ та дæ кæмæн хъæуы æмæ кæм цæры? — 
— Иннæ дæр мæхицæн! 
— Уый та куыд? — чызг йæ худын нал баурæдта 
æмæ ныкæл-кæл кодта. Ацы хабар заводы кусджы- 
гыл айхъуыст æмæ дзы дыууæ адæймаджы иуран лæу- 
гæ куы фенай, уæд æй зон, уый кой та кæй кæнынц. 
58 

СÆРГÆНДТÆ 
Фембæлд 3 
Бузныг, ахуыргæнæг 18 
Зондæй мыл фæтых дæ 30 
Катай 35 
Афтæ æмбæлы 39 
Куыстагур 45 
Фæсмойнаджы фæндаг 47 
Уæ мыггагæй Таймураз чи хуыиа 49 
Уайдзæф 54 
Уый та куыд 57 

ВЙКТОР ДАНИЛОВИЧ БАБАЕВ 
УПРЕК 
(Рассказы на осетинском языке) 
зоз&гса адеоосгоь во ъьъьозо 
ЬбЗЗООДАО 
Редактор 3. 3. Кабисов 
Художествениый редактор А. Д. В а н е е в 
Техническнй редактор В. А. Тедеева 
Корректор Л. П. Дзагоева 
Сдано в набор 11. VI 1985 г. Подписано к печати • 19. VIII 
1985 г. Формат бум. 70хЮ8Уз2. Усл. печ. л. 2,44. Уч.-изд. л. 
2,18. Заказ тип. 1325. Тираж 1000 экз. ЭТ 00223. Цена 15 коп. 
Издательство «Ирыстон», 383570, г. Цхинвал, ул. Ленина, 3. 
Юго-Осетинское областное полиграфическое производственное 
объединение Госкомиздата ГССР, 383570, г. Цхинвал, ул. Москов- 
ская, 5. 

