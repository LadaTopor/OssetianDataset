ХЪОДЗАТЫ 
ÆХСАР 
ÆМДЗÆВГÆТÆ 
ЧИНЫГУАДЗÆН «ИР> * ОРДЖОНИКИДЗВ 
1987 

840се 
Х69 
Рецензент А. И. Царукаев 
Хъодзаты Æ. 
Х69 Рухс: Æмдзæвгæтæ.—Орджони- 
кидзе: Ир, 1987.—286 ф. 
Кодзати А. М. 
Свет. 
В пер.: 1 руб. 20 коп. 
В сборник включены лучшнс пронзведення, создап- 
н ые автором за трн десятнлстия его творческоА 
деятельностн. Отчизна, правда и любовь — вот три 
основныс тсмы, составляющнс живую ткань книги. 
4702470000—23 
X —; 41—87 840се 
МШ(03)-87 
<§) Издательство «Ир», 1987 

ЧИНЫГ «ÆРЫГОН ФÆЛТÆР»-æй 
1959 
ЖЖ* 
«Искæй уарзыс!» — бафæрсынц мæ арæх. 
Уæ мæ бон, цы дзуапп сын раттон ныр! 
Оххай-гъе, куыд æгомыг дæ, сау зæхх, 
исты зæгъ, пыхцылдзыкку быдыр. 
«Искæй уарзыс!» — бафæрсынц мæ алкæд. 
Уæ мæ бон, цы дзуапп сын раттон æз! 
Оххай-гъе, куыд æгомыг дæ, тархъæд, 
исты зæгъ, бæлæсты фидауц бæрз. 
«Искæй уарзыс!» — бафæрсынц мæ арæх. 
Уæ мæ бон, цы дзуапп сын ратта уд! 
Оххай-гъе, куыд æгомыг дæ, айнæг, 
урс цъититæ, исты-ма зæгъут. 
3 

ЗÆРВАТЫКК 
Цады сæрмæ зилдухгæнгæ хъазы 
зæрватыкк йæ зæрдæйы дзæбæхæн. 
Атулы æргъæу доны йæ базыр 
æмæ рогæн арвы цъæхмæ стæхы. 
Зæрватыккæн малы нæй фæцæрæн, 
цин фæкæны йс ’рттывдыл — пæррæстæй. 
Уый хуызæн дæ зæрдæйы дзæбæхæн 
ратæхыс æнæмæтæй мæ рæзты. 
У.< У’. УУ. 
л\ ;\ >л 
Урсзæнг бæрз... 
Æрдæг мæйыл 
уалæ ’ртыхстис асæст. 
Ахсæв та мæ зæрдæйæ 
нал цух кæны сагъæс. 
Цæй, цы дзурон! 
Бирæ дæм 
æз æнхъæлмæ кастæн. 
Чи зоны, кæимæдæр 
аизæр фæраст дæ. 
Чи зоны, кæд афонмæ 
ды бæллыс мæ уындмæ, 
гъе фæлæ дæ ’нафоны 
мад нæ уадзы уынгмæ... 
Арвыл асæст атади, 
’фервæзт мæй йæ зынæй. 
Зæрдæйы та баззади 
сусæг мæт æлхынцъæй. 

ЧИНЫГ «ÆХСАР»-æй 
1965 
Ж&Ж 
Нæ, æз æнцойдзинад нæ курын, 
мæнæн мæ фæндаг у æндæр. 
Æмæ кæд хаттæй-хатт фæцудын, 
уæддæр æдых, мыййаг, нæ дæн. 
О адæм! 
Бахъахъхъæн дæ фырты! — 
Бæллын æз, цъуппытæм бæллын. 
Фæцудын айнæджы къæмбыртыл, 
фæлæ мæ ма бауадз кæлын! 
МАЛУСÆГ 
Уыд уымæн миты рагъ йæ авдæн, 
уый ризгæ арвы цъæхмæ каст 
æмæ, куыд тагъд фæзындис, афтæ 
мæлгæ дæр акодта æваст. 
Æз ын хæлæг кæнын йæ ныфсмæ. 
Нæй уымæ бирæ хъару, нæй, 
уæддæр йæ сонт бæллицтæ рухсмæ 
уый систой хъæпæнæй, бынæй. 
5 

О, мысын та, мысын мæ сабион азтæ. 
Къæскъæсгæмаг уæрдон мæн Туацъæмæ ласта. 
Рыгкэлгоэ тылдысты тæссарвад цæлхытæ. 
Дæргъæлвæс бæлæстæ... 
Къæвдахæрд æрхытæ... 
Ныгъуылдысты обæуттæ асæст-фæздæджы. 
Тæлфыди тыплыр æртæх уазал кæрдæджы. 
Уымæлдзæф быдыртæ, мæ саухал уыгæрдæн, 
уæ уындыл, уæ кондыл æнувыд цæмæн дæн! 
О какоиы къутæр, æнкъардæй цы кæсыс! 
Ацабийы суадон’, цыдæр мæ æмбæхсыс. 
«...Мæ рагуалдзæг, раздæх!» — 
хъæлæсыдзаг сидын... 
Охх, дзуаппы æнхъæлцау цæмæн лæууын хидвш! 
ДЫУУÆ ИРЫ 
«0 дыууæ Иры, хъауджыдæр уæ нæй». 
Гафеэ 
Мæ иу цонг ам ис, иннæ та — Цæгаты. 
Дыууæ Иры, мæ сау дыууæ цæсты, 
æнæ сымах æз боны рухс нæ хатын, 
æнæ сымах мын амонд нæй бæстыл. 
* Суадоны ном Брутмæ хæстæг, Туацъæ, зæгъгæ, уы- 
цы быдыры. 

Æрджынарæгæй Згъудеры къуыбыртæм 
фæидыры тагау у мæ уд нывæст. 
Ныгъуылыиц кæмттæ, раст цыма хъуыдытæ, 
чызджы зæрдæйау суадæттæ — æмбæхст. 
О хæхтæ, æз сæрыстыр дæн сымахау, 
сымахау мæм цыдæр нæртон тых и. 
Дыууæ Иры — дыууæ базыры. 
Маргъау 
æнусты сæрты амондмæ тæхын. 
ХÆХХОН ДОН 
Æд тохы монц, æд масты хъæр, æд цинтæ 
ирон таурæгъау ивгъуыдæй æрцыдтæ. 
Цыма æрхауди мигъты ’хсæнæй рухс тын,— 
сæ сæрты хизыс къæдзæхтæн, æнустæн 
æмæ фæлтæртæн удæнцой хæссыс. 
Дæ сæрмæ рæстæг урс мигъау лæсы, 
дæ сæрмæ ссудзы уардитау цырæгътæ — 
дæ уылæнтæй гуырд амонды æртæхтæ. 
О урсбазыр дон, айнæг хæхты карæн, 
тырысайау дæ фарны рухс цæрæд! 
Гъе афтæ ссудзы рагфыдæлты кадæг 
нæуæг зæрдæты ног цины цæхæр. 

ÆХСАР 
У дзырд цæргæс, 
гæххæтт та у цъæх айнæг. 
Фæлæ, зæгъынц, цæргæс тæхгæйæ фидауы.— 
Дæ дард хæтæн лæджы зæрдæ у, 
зарæг, 
æмæ бæрзæндты зилдух кæ ныфсвидарæй. 
Цæргæсы дæр лæгау хъæуы лæгдзинад. 
Куы нæ уай хайджын ды гъе уыцы хорзæхæй, 
уæд æз фæлтау æгуыппæгæй лæудзынæн, 
куыд фæлæууы æнæбилцъ гага конд зæххы. 
Цы ис æрмæстдæр уарзын йе нæ уарзынæй! 
Зæгъдзæни дзырд лæджы цин кæнæ зын. 
Фæлæ æ х с а р цы зарæджы нæ разыны, 
кæсы мæм уый æфсæст роды сым-сым, 

ЧИНЫГ «АДÆМЫ ХЪÆР»-æй 
1969 
Ж Ж Ж 
Мæн зарæгау фыссы Ирыстон. 
Бæлццон у уый, æз та — фæндаг. 
Йæ цин, йæ катайæ, йæ рыстæй 
æз дæн цæссыджы ’ртахау дзаг. 
Æрвæмхиц цъититы ’мсæр хистæр 
кæм нæу дзырды фарнæй æххæст! 
Æрнсы фæндыр удау; 
хъистыл 
нындзыг дæн — рагон кадæг — æз. 
Æз хæхты, зæрдæты бæрзæндтыл 
фæкодтон урс æнустæй балц... 
Нæ сæфынц зарæджы зынг зæлтæ, 
цыма фæндагцух мæргъты бардз. 
Ныр кæд фæстаг туджы æртæхтау 
зæфцæй ирон дзырдтæ кæлой, 
кæд ме ’взаг нал æмбарой хæхтæ, 
мæнæн уæд ралæууыд кæрон.— 
Ирон дзырдтæ, хæстон æртытæ, 
бæлæстау мæйдары нæрут, 
Къостайы мастæйсыгъд цæстытæй 
фæлтæртæм карз æлгъыст хæссут! 
9 

Нæ уын и хай зæрдæтæй, бонтæй 
æмæ ныууынæргъут мæныл. 
Фæстаг хъæрау хæстоны былтыл 
æмбæлы зарæгæн мæлын. 
ТРИПТИХ КАДЫ ТЫХХÆЙ 
1 
Циу кад, лæппу! Цы ис, цы бон! Йæ кой 
цæмæн æфтауы сабийы дæр дисы! 
Йæ фæдджийыл цы ныйисты дæвдæг 
фæйнæгфарс гуырдтæ, паддзæхтæ, поэттæ! 
Циу кад, лæппутæ!.. Саурæсугъд хæтаг сыл... 
Дæу уыдзæн ахсæв, сомбон та — æндæры. 
Йæ чызгон æфсарм бахордта кæддæр. 
Æууæнк ыл нæй. Уæййаг ысты йæ монцтæ. 
Йæ уарзт, йæ рæвдыд — иударон, аслам. 
Уый дурын уасæн баивы бызгъуыртыл. 
Уысмæн цин ратты амонды бæсты. 
Уæлдай йын нæу — хуымгæнæг дæ, философ, 
йе-фараон, йе тохвæлтæрд хæстон — 
ыскæндзæн дæ лæппын цъиуау æрмыдул. 
Йæ зæрдæ у мæгуыргуры хызын, 
кæйдæр сæнттæ дзы — курæггаг къæбæртау. 
2 
I 
Циу кад, лæппутæ! Ирхæфсæн, рæвдауæн. 
Æрмæст дзы лæг йæхи фæкæны буц. 
Цы дзырддаг у, маргъ цасфæнды уæд хивæнд — 
æнæ рæвдуан дæр базондзæн æфтауын. 
10 

3 
Циу кад, лæппу!.. Фыдæй нын баззад хохы 
нæртон æфсургъ. Бон фидары цæры, 
æхсæв йæ хæтæн — сау хъæды æрдуз. 
Ыснадта уырдæм къахвæндаг. Уым хизы 
изæргæрæттæй Бонвæрноны скастмæ. 
Æнæ барæгæй сахуыр æмæ схъæддаг. 
Уым æрдузгæрон айнæгмæ ысхиз. 
Куы ’рцæуа бæх — дæхи нынтъух цæргæсау, 
йæ барц ын ацахс. Ахæсдзæн дæ дугъон. 
Дар ифтонгæй хæрхидон æмæ саргъ. 
Кæд барæг дæ — æрбамбырдтæ кæ бæхы. 
Зыны дæрддзæфæй стыр æфцæг. Уæлдæр 
хæцынц фырытау Сау хох æмæ Урс хох. 
Сæ астæу фæзы Аза бæлас зайы. 
Фæцу ’мæ ма ’рцу — фæндагæн йæ ном. 
Дыууæ хохы куы фæхицæн уой исдуг — 
фæцагай бæх. Цæз æй дæ тых, дæ бонæй, 
куыд фæхауа æрчъихортæ йæ фæрстæй, 
дæхи æрмттæй та — уафсхортæ. Цæв æйг ’ 
дæ ехсы цæф куыд ныццарауа бæстæ — 
дыууæ хохы фæуыдзысты къуырма. 
Нæ бафæрæзтай — басыгъди дæ амонд: 
у æфсургъ сæфт, дæхæдæг дæр — хæдзархæлд. 
(Кæддæр дæ фыд бынтон рæстдзæф нæ разынд, 
уæд бæхæн хæхтæ алхъывтой йæ дымæг 
æмæ ныр дæр ма къудайæ цæуы.) 
Дæ хъару дæ куы ахæсса, уæд бæлас 
дæ къухы бафтдзæн. Намæ дын цы хос и!.. 
Æртæ кады... 
Æз хохаг дæн. Уыдзæн мæ мæлæт саргъыл. 
Æз — кадылмард. Æз — кадылмард. Æз — кадыл... 
11 

-ж ж ж 
О, хатгай у фырзад бæлас мæ удг 
цы зад вæййы — быцæутæ йæм фæхъæуы. 
Чысыл бандзæвд — ныггæр-гæр кæны уæд„ 
рæгъæд дыргътæ ыстъалытау фæхауынц. 
Йæхиуыл хатгай нал фæхæцы уд, 
фæвæййы ихдзагъд, дзæгъæлы йæ уигъын. 
Фæзæгъын уæдг куыд хъæбæрдзых дæн, куыдС 
Мæ лæджыхъæд, куыд мæ ныууадзыс ихыл1 
Мæ цинтæ, ристæ ацæуынц. Æз та 
мæ куысты быныл баззайын æвзæрау. 
Æмæ та рифтаг ракурын æфстау, 
фæныкгуызау цæуын бæстыл æхсардзау. 
Кæд бафтин цинты, сагъæсты фæдтыл. 
Ыскæны мæ хъæхъхъаг дойны йæ фыццаг... 
Фæныкгуыз хинæй уæйгуытыл фæтых. 
Æз хинæй... 
Сыскъуыд уæйгуытæн сæ мыггаг. 
АДÆМЫ ХЪÆР 
Мæ дин, мæ раст тæрхон, Дзыцца... 
Кæд-иу фыдбылыз мемæ бамбал — 
мæнæн дæ карз уайдзæф дзырдта: 
«У афон, адæмы хъæр бамбар!» 
Цы зыдтон, «адæмы хъæр» циу. 
Æрмæст мын уадындзы хъæлæсау 
лæвар куы кодта исчи цин, 
уæд æз къуырма уыдтæн, æнæвзаг. 
12 

Мæнæн йæ уаз бæллиц, йæ уд 
ыскодта иу быны чызг аккаг, 
æз та, гуымиры лæг, тæппуд, 
уый райстон худинаджы гаккау. 
Дзырдыл мын амадæуыд дзырд, 
уыдис уый зонды арвмæ хизæн,— 
мæ бæллиц рохуаты æмпылд, 
мæ балц, мæ фæндаггæгтæ — хицæн. 
Ныр æз уынгæджы бон кæмæн, 
кæмæн фæкой кæнон мæ сау бон! 
Рæхджы та айнæгхох кæудзæн: 
йæ риуы скултæ и къæвдадон... 
Лæг райгуырд цин æмæ зынæй, 
йæ уд сæ хотыхау у ифтыгъд. 
Кæд тас у дунейæн зынгæй, 
уæд бакæ дзыллæимæ иу сыгъд. 
Уæ фарн, уæ буц рæвдыд, уæ хъарм 
мæн тавы сонты дугæй ардæм. 
Фæлæ куы бамбарон уæ хъæр, 
æрмæст уæд райгуырдзынæн, 
адæм! 
* Ж Ж 
Бæлæстæ — хæтæгхуаг поэттæ. 
Æнæдаст, хъуыдыдзаст. 
Сæ ахстæттæ ихсыд хызынтау — 
сауцъиуты лæппынтæй дзаг, 
сауцъиуты зарджытæй дзаг. 
13 

Сусæны тæвды сæ аууон-нымæттæ 
æрытауынц нæууыл. 
Фæллад таурæгъ быдираг донау 
зивæггæнгæ рацæуы. 
Бæлæстæ — хæтæгхуаг поэттæ, 
сымахмæ фæтындзы йæ тыхстæй фæндаггон. 
О бæлæстæ! 
Фæкæнын уæ æфсæрмы. 
Уæ уæздандзинад цас ныфс у мæнæн! 
Цъæх артуадзгæ куы фæйлаут мæ сæрмæ,— 
фæзæгъын: нæй лæгдзинадæн мæлæн. 
Уæ адзал уæ æрæййафы уæлхъæдæй — 
æмбисондæн бæргæ баззад уæ кой. 
Куы уæ фæкалынц — алидзын уæ хъæрæй, 
цыма вæййы лæджы фæстаг хъæр: «Ой!» 
Мæн хаттæй-хатт нæргæ къæвда куы ’рсуры, 
о бæлæстæ, фæтындзын уæд уæ цурмæ: 
ысвæййы мын уæ алы сыф дæр мусонг, 
æз фестын уæд уæ иу къабаз, уæ иу цонг. 
Мæн хаттæй-хатт куынæ фембарынц адæм,— 
мæ зын сымахæн радзурын æргом. 
Уæ аууоны æрæвæрын фæлладæй 
мæ рæсыд хъыг, мæ сагъæсты æргъом. 
Лæг хурзæрдæ у. Алцæуыл æххæссы, 
йæ къухты хъарм — бæрæчет æмæ фарн, 
Чындзытау уæ йæ дыргъдонмæ æрхæссы, 
æвдадзы хос уын басгуыхы йæ арм. 
14 

Лæг дурзæрдæ у. Рацæуы цæнгтылдæй, 
йæ маст, йæ фæрæт — гамхуды тыхтæй. 
Ныууадзы уæ хъæдхъиутæ ’мæ цæнкуылтæй, 
куы та уæ скæны кусартау къуыхтæ. 
Æмæ цырæгътау ку’ ахуыссут мæ сæрмæ, 
фæсудзын уæд мæхимидæг æфсæрмæй. 
ПИАФЫ ЦÆСТЫТÆ 
Эдит Пиаф... 
Дыууæ дондзаст æврагъы 
æрвгæрæтты æрбадтысты уæззау. 
Дыууæ цæсты — хъыджы дыууæ æртахы — 
мылазон сау, сæнтсау, сæнтсау, сæнтсау. 
Мæн басыгъта куырм булæмæргъы сагъæс: 
йæ удæй цагъта саумæйдары арт; 
уый боныцъæхмæ, боныфарнмæ баххæст 
æмæ æваст фæдæлдзæх и, фæтар. 
...Æрвгæрæттæй дыууæ дондзаст æврагъы 
æрбацæуынц, æрвæрттывд сæ нындзыг. 
Æрыскъуыд уарын — мин цыхцыр-æндахыл 
фæрдгуыты ’фсон æргæр-гæр кæны зынг. 
Фæдисы зард... 
Æнæфсис банкты исдуг 
фæмынæг и сызгъæринты дзæгъ-дзæгъ. 
Æрлæуут, гъей! 
Уæ хъæлæсы бар ист у, 
Хæлæг, Тыхтона, Зыд æмæ Фыдæх! 
...Æрвгæрæтты дыууæ дондзаст æврагъы 
æгуыппæгæй æрбадтысты уæззау. 
Дыууæ цæсты — хъыджы дыууæ æртахы — 
мылазон сау, сæнтсау, сæнтсау, сæнтсау. 
15 

ДЕНДЖЫЗ 
Нау «Ирыстон»-ы матрос 
Евгений Колодинскийæн 
Риссы денджыз. 
Йæхицæй ыстыхсти, 
хъуысы уылæнты удаист хъæр. 
Уый кæйдæр хъынцъым артау ыздыхсы 
æмæ арауы зæрдæйы хъæн. 
Слæууы уылæн цырагъау уырдыг 
æмæ сонт хъæбыс акæны арвæн. 
Ам фæстаг æртах фестдзæни рыг, 
хæлы тох æмæ мондæгты арæн. 
Цыма стæхы хъæрахстгæнгæ уд, 
хи ныффæдзæхсы арв æмæ хурыл. 
Уый æхсон къæйтæ фестади фурд, 
æви улæфынц хæхтæ мæ цуры. 
Æви бæлæстæ судзгæ кæлынцг 
зæххыл ивæзы артдзæсты мил къух, 
æмæ ахстæттæй цъиуты кæуын 
скъæфы бонты хæтæгхуаджы зилдух! 
Уый æрдзысконды рагон æгъдау 
мæнæ йе ’цæг хуыз ногæй æвдисы... 
Денджыз ласы кæдæмдæр мæ нау, 
денджыз уынæргъы, мах нуæрттау риссы. 

РАЙДЗАСТ ÆРДУЗЫ БÆЛÆСТÆ 
I. ТОЛСТОЙЫ ФАРН 
Райдзаст Æрдуз. Толстойы 
райгуырæн авдæн. Сæ фи- 
дауцæй æмбал кæмæн нæй, 
уыцы бæрзы къохтæн сæ 
фылдæр хай ныссагъта ном- 
дзыд фыссæг. 
Ис хурау зæххæн дæр тынтæ. 
О бæрзытæ, сымах — æвдисæн. 
Лæуут æвзист доны тылдæйг 
цыма цырагъ дарут æнустæн. 
Лæуут, цыхцырджытæй кæлут: 
Æрдз найы бонрухсы йæ урс буар. 
Ныссагъта ацы ран йæ уд 
Уырысы урсбоцъо пехуымпар. 
Гъей-гъей! Цæй гуыв-гуыв кæны хъæд! 
Цыма зæххы маст иу ран сæмбырд. 
Æнусты знæт базырты хъæр 
тæхы æхсæрдзæнау мæ сæрты. 
Ис хурау зæрдæйæн тынтæ. 
О бæрзытæ, сымах — æвдисæн. 
Лæуут æвзист доны тылдæй, 
цыма цырагъ дарут æнустæн. 
Мæ цæстыл уайы, цыма зæхх 
æгасæй Райдзаст Æрдуз фестад. 
Козбау, цæстмæмитæ, фытвх 
быронау сæрсæфæнмæ фехста;-" 
17 

2. ИНГÆН 
Толстойы ингæн ис хъæбы 
астæу, цырт ын нæй. Хуыиæ- 
тæджы нæугæрдæгæй æм- 
бæрзт къаннæг обау. 
О бæлæстæ! Уæ фæллад уал ысуадзут, 
æз та уæ бæсты алæудзынæн ам. 
Куыд æхцон у кавказаг тулдзæн ам! 
О хъæдгæстæ! Мæн ацы ран ныссадзут. 
Зæронд ингæн... Зæрдæйау у чысыл. 
Уый сау хъыджы къуыбарæй баззад саумæр. 
Кæмдæр та цирхъау æврæгъты ныхсы, 
æргъæуау судзы (искæй тугæй) мармæр. 
О, диссаг у: лæгдыхæй агур цыт — 
æлгъаг, æлгъыстаг паддзæхтæн сæ митæ. 
Йæхицæн сæ ыскодта алчи цырт: 
чи—мавзолей, чи — сфинкс, чи—пирамидæ. 
Цъыфкъахæй дугтæ се рагъыл цæуынц, 
фæлæ нæ комынц дурцæндтæ ыстонын. 
Куырм къодæхтау æгомыгæй лæууынц, 
цыма сæ уæлæ суг сæтты истори. 
Тирантæн уым сæ къодæхтæ — æфснайд, 
сæ ном та баззад дам-думтæ, фыдгойтæн. 
Сты рæстæгимæ карз хæснаджы сайд. 
Сæ хъуыддаг у бынтон æндæр Толстойтæн. 
Сæ ингæнтæ æнæцыртæй, куырмæй 
хæтынц Гомерау, ирд æртæх — сæ нæууыл. 
Мæрдты Толстойтæн удыбæстæ нæй— 
сæ удыбæстæ баззади уæлæуыл. 
18 

3. «МÆГУЫРТЫ БÆЛАС» 
Толстойы хæдзары кæрты 
ис егъау сывылдз. Æфхæрд, 
ыстонг хуымгæндоюытæ-иу 
Толстоймæ æххуысагур куы 
’рбацыдысты, уæд лæууыды- 
сты уый бын. Уымæ гæсгæ 
йæ схуыдтой «Мæгуырты 
бæлас». Бæлас йæхæдæг дхр 
у мæгуыргуры ’нгæс, йæ 
цонг райвæзта Толстойы хæ- 
дзарырдæм. Кæддæр ыл 
ауыгъд уыди дзæнгæрæг. 
Бæлас куыд рæзыд, афтæ 
дзæнгæрæг арфæй-арфдæр 
ныгъуылди йæ буары. Фæс- 
тагмæ бæласы зæнгимæсæм- 
лæгъз, æрмæст ма чысыл гы- 
ны. 
Хæтæгхуаг сывылдз! Ардæм дæ цы ’рхаста! 
Цы хур, цы къæвда! 
Балцихсыд фæдæ. 
Мæгуыргурау ныкъкъæдз, ныххуыскъ дæ астæу, 
дæ зæнгыл — азтæй, тымыгътæй фæдтæ. 
Цымæ цы курыс дунейы æфхæрдтæн! 
Къæбæр! Сæууон хур! Цин æви рæвдыд! 
Нырма лæууынц дæ дæлфæдтæм æвæрдæй 
сæ дудгæбон, сæ бирæ мæт, сæ фыд. 
Ызгæ дзæнгæрæг — уды хъæрæй саудæр — 
дæ пырх зæнджы къуымых цуркау нынныхст. 
У комхæлиу, кæны цыма фæстаг хъæр, 
фæлæ нæ хъары никæмæ йæ рыст. 
19 

Кæд хурхбаст у. Кæд ыл мæрдырох бафтыд, 
йæ уынгæг хъæлæс ингæнау хуыд у. 
Кыккодта йæ тызмæг рæстæг хуыдуг, 
йæ ныфсæнцой та сæфты балцы афтыд. 
...Куы кæны хуымтæ хæсты арт дзæгæрæг, 
куы ’лхъивы удтæ сау пъæззы, фыдæх, 
кæсы мæм уæд «Мæгуырты бæлас» зæхх, 
рæстдзинад та — куырмызгæхæрд дзæнгæрæг. 
4. ДЫУУÆ РОЯЛЫ 
Толстойы хæдзары уæттæй 
иуы лæууы дыууæ роялы. 
Арæх сæ цагъта Толстой 
йæхæдæг. 
Дыууæ роялы — зæххæй саудæр — 
кæдæмдæр саугуырмæй кæсынц: 
дыууæ сау хойы скодтой саутæ, 
æдзæмæй музейы кæуынц. 
Кæсынц æнусы æрдæг джихæй, 
фæлæ сæ никуы райхъуыст хъæр. 
Æддæ та уад æнкъусы хихтæ, 
нæры зындоны артау хъæд. 
Мæнг бандзæвд — фестъæлфиккой хъистæ, 
йæ тарфæй райхъал уаид уат, 
фæхауид уазал хъыг ысхъистæ, 
æмæ ныппæррæст кæнид уарзт. 
Фæлæ ам уыдæттæ нæ фæччы, 
æрмæст æгуыппæгдзинад — ам. 
Æруагъта сау пъæззы йæ фæдджи, 
нылхъывта амонæнтæ й’ арм. 
ХО 

Кæддæр куыд дзынæзтой сæ тæгтæ! 
Кæм æфсæст фарны мыртæй лæг! 
Цыма ыстъалыты сæстæгтæ 
кæмдæр уæлæрвты кодтой ленк. 
Уыдысты зараг цъиутау хотæ, 
лæгыл æфтыдтой сагъæс, мæт. 
Уæд сын хъæддаг музыкæ хоста 
сæ рудзынг — сонт лæппу уыд кæд. 
Уый касти мысинагау хотæм. 
Ныр та — гуыдырæвæрд, æмыр. 
Фæтахти фын. Сæ чызгон бонтæм 
тæхуды нал кæндзысты ныр. 
Кæсынц мæрдон джихæй. Кæмæ! 
Кæд фесты искæмæй фыдæнхъæл. 
Сæ хицау нал зыны хъæмæ: 
кæмдæр æнусты ’хсæн фæдзæгъæл. 
НЫРЫККОН ГРЕКЪАГ ЗАРÆГ 
Уый циу! 
Кæдмæ быхсæм, хуыцау! 
Нæ хъуыды бампылди нæ риуы. 
Рæстдзинад, хурхæйбаст куыдзау, 
дæ аргъуаны дзæгъæлæй ниуы. 
Ныффæсус. 
Иу хъусæг æм нæй. 
Æдасæй ахизынц йæ рæзты. 
Куыд уæндынц де ’вастæй, уæууæй! 
Кæд семæ ’мвос ыскодта рæстæг, 
21 

Æмæ нæ удтæм зин фæцалх, 
хуыснæгæй бонты фарнмæ хъуызы. 
Куыдз, дам, зæрдæ зоны, хуыцау,— 
цы дарыс хурхбастæй дæ куыдзы! 
ИСПАЙНАГ ХУЫМГÆНÆГ ХОСЕЙЫ 
ЗАРДЭКЫТÆЙ 
Алы адæймагæн дæр, æвæццæгæн, вæййы уарзон 
чызг, уарзон поэт, уарзон бæстæ. Фыдæлты зæхх ный- 
йарæджы ад кæны — уый нæу мæ ныхасы сæр. Фæлæ 
ма вæййы æндæр бæстæ, сабибонтæй фæстæмæ йæ 
адæймаг адджынæн айсы йæ зæрдæмæ. Ахæм уарзон 
бæстæ мæнæн у Испани. Ацы цалдæр æмдзæвгæйы 
мæн фæндыди, фашистон диктатурæйы дзæмбыты чи 
хъизæмар кæны, уыцы испайнаг фæллойгæнджыты 
хъуыдытæ равдисын. 
Автор 
I. РОМАНС 
Æз дæ цæстытæм бæллын 
уалдзæгмæ бæллæгау, 
æз дæ цæстыты цæрын 
зарæджы цæрæгау. 
Фестын саджы лæппын, рог, 
уыдонмæ кæсгæйæ. 
Цæй-ма, рагбонтæм та ног 
атæхæм дыууæйæ! 
’ Кæд æнæуаг ми, фыдæх 
нал уынин мæ цæстæй. 
Зæрдæ хахуыртæй фæцъæх, 
стæй козбау ныхæстæй. 
22 

Æмæ саст фæндырау уд 
мидвæндты уынæргъы. 
Кæд дæ уæлæ нæй гамхуд,— 
бафæлвар уынæр дæр! 
Нæй, нæ уыдзæн махæн ам 
ивгъуыд æмæ фидæн. 
Курын, равдис мын фынау 
рагбонтæн сæ фидауц. 
Æз дæ цæстытæм бæллын 
уалдзæгмæ бæллæгау, 
æз дæ цæстыты цæрын 
зарæджы цæрæгау. 
2. САХАР 
У ацы егъау сахар 
аив, хæрзæфснайд. 
Æхсæв ыл неон рухс 
къулбадæг усы кæлæнтау 
раивылы. 
Уынгтæ — марзт æмæ лæгъз, 
ис дзы хъулæй дæр хъазæн. 
Бæлæстæ — фаззæттæй халдихдæр, 
æмхуызон сæ сæлвыдта цивилизаци. 
Дидинджытæ — манекентау, 
сæ фынты фæуынынц мыдыбындз. 
Фæздæгдзых лулæтæ — 
фыдæлты мæсгуытæй бæрзонддæр, 
сæ алайæ дарынц аууон 
цæрджытæн, зарджытæн. 
Ацы сахары цæрынц 
итувæрд адæм. 
Иту — дарæстыл, 
иту — мидбылхудтыл, 
иту — сагъæстыл. 
23 

3. КАТАЙ 
О сахар... 
Дур æмæ æфсæнæй 
мæныл тыгъдызæйау кæлы. 
Уæзданæй, фидауцæй, æфсæрмæй 
цы ис — йæ быны сæ кæны. 
Гъе-гъейг мæ хъæубæсты лæппутæ! 
Мæ риуыл уазал сфинкс хуыссы, 
æви æнæ ривадæй удтæ 
зындоны сау куырой ыссы! 
Ныхъуыры сабитæн сæ фынтæ, 
ыссы лæджыхъæд æмæ кад. 
Ысты къæдзæхыйас йæ фыдтæ, 
фæлæ сæ не ’нтысы бæркад. 
Цыма сты цæсгæмттæ кæрдæйнаг, 
фæлыгъди цæсгæмттæн сæ хуыз: 
куы вæййы дур фæлдæхт кæрдæгыл, 
уæд ын нæу хуры бон æххуыс. 
Ам йе ’взар баруади мæ уарзтæн, 
æмæ дæ фарнмæ кувын, хъæу. 
Кæм дæ, ыстъалыджын кæркуасæн, 
æви дæм нал хъуысы мæ хъæр! 
О сахар... 
Йе ’буалгъы хъæрахст та 
сæумæйæ райхъал кæндзæн мæн. 
Мæ цин, мæ рæзæнтæ мын айста 
æмæ дæлæмæдзыд фæдæн. 
Мæ фæндтæ — згæ сындзтелæй бастау, 
нæ хъуысы ме сныхас, мæ куыд: 
кæд сфинксы дур-дзæмбыты астæу 
æлхъывдæй баззади мæ уд. 
4. МÆН АЦЫ САХАР НИЦÆУЫЛ НЫМАЙЫ 
Мæн ацы сахар ницæуыл нымайы: 
уый тасгæ-уасгæ рацæуы изæрæй, 
24 

сылгоймагау у йе ’рттивæгтæй буц, 
сæ тæмæнæй йæ сины сæр фæхæцы. 
Мæн ацы сахар ницæуыл нымайы: 
æгæр-мæгуыр мыл куыйтæ дæр нæ рæйынц, 
цы чындæуа — нæ мæ хæссынц сæ сæрмæ. 
(Уый фендджын у — столицæйаг уæздан куыдз. 
Æнæуаг ми, дзæгъæл рæйд аив нæу. 
Нæ фидауы. Хъæуккаг куыдз дын у исты!) 
5. БАРСЕЛОНÆЙАГ НЫВ 
Æргъæукъул галуан. Рахизæны, фæсдуар 
чызг бабукъ и. Кæуы хæкъуырццæй чызг. 
Æвæлмон адæм ивылынц йæ фæрсты. 
Гуыв-гуыв кæны æнæрынцойæ уынг. 
Уый цæуджытæн ыскъуындæг вæййы хидау. 
Уым алкæмæн йæ чысыл сагъæс — хибар. 
Тындзы сæ иу корридæмæ — хъуыддагхуыз, 
у иннæмæн йæ монцты стырдæр — сæн. 
Кæмæн йæ мæт — йæ базайрæгты дзаг хыз, 
хæдзардзин лæг, пайда æмæ хуыссæн. 
Чызг бастади. Цъæтджын дуæрттæ уæрдæттау 
уæззаугай тулынц. Райхъуысы сæ дзæхст. 
Фæхостой зæхх æндонцæфхад зæвæттæ: 
гранит къæсæр ысфæлахс и, ныллæгъз. 
Чызг бастади йæ фыркуыдæй, нæ ары 
бынат йæхицæн. 
Ахизынц йæ цурты. 
Мыййаг, кæд ацы дур-сахар ныййары 
дуртæ. 
25 

-ж-жж 
Уынгты цæуынц 
миты тъыфылтæ ’мæ бонтæ, 
балеринæтау зилдух кæнынц, 
цыма стъалыты стъæлфæнтæ згъæлынц, 
æмæ хъуысы сæ зæлланг. 
Бæлæсты хихтæ 
арвыл ныссуйтæ сты, 
уалдзæгмæ ивазынц ризгæ сæхи. 
Зæхх æмæ бонтæ ысурс ысты ’мбойны. 
Бонтæ — мæнг дзырдтау цыбыр, 
мигъæй кæсынц. 
Миты тъыфылтæ ’мæ бонтæ 
нæ цæсты цур тайынц, 
сæ сагъæсты судзаг 
нæ зæрдæты тадзынц. 
Миты тъыфылтæ, 
бонтæ, 
æз 
æмæ сагъæс 
рæстæджы уынгты цæуæм... 
КЪÆВДАБОН 
Сты дæттæ стонг куыдзау ызнæт. 
Лæбырынц сагъæстæ ’мæ хæхтæ. 
Кæд арвмæ дзыллæйæн йæ мæт 
у ауыгъд мин лыстæг æндæхтæй. 
Сæ цæрæнтæ сын ласы зæй — 
дзыназынц мæргътæ æмæ сырдтæ. 
26 

Кæм хæтыс гобийæ, куырмæй, 
о хур! Цы хъылма дæ фæсырдта! 
Лæдæрсынц мигътæ... Зæрдæ — дур. 
Фæсус хъæлæсæй арв ысхуыфы... 
Æрцыд та уаллæттæн сæ дуг 
æмæ кæнынц бæгъдулæг цъыфы. 
УÆЛМÆРДТЫ 
Хъæры нысæнттау цыртытæ 
цæмæн ысты ысхъæл, 
æви сæ ном, сæ цытыл 
у æгæстæм сæ хъæр! 
Уыд уæртæ уый мæ зонгæ. 
Нывыл — йæ уынд, йæ конд. 
Нæ йæ схуыдтаис зонды лæг, 
уæддæр ысхызт бæрзонд. 
Æмæ цы уыдта растæй — 
сæ хурхыл сын хæцыд. 
Йæ хотыхтæ-иу райста — 
фыдхахуыртæ, фырдзырд. 
Адзалы бонмæ уыдон — 
йæ лæджыхъæд, йæ ныфс. 
Трибунæ та — йæ уæрдон, 
æмæ дзы ласта цъыф. 
Йæ дæлбартæ йын систой 
йæ ном уæларвмæ: зæд! 
Сахатгай йын-иу систой 
æмдзæгъд, æмдзæгъд, æмдзæгъд! 

Фæлæ, дам, лæг куы амард, 
дзырдтой: «Куыдз ын фæлдыстЫ 
Ныр ын бæрзонд цырт амад, 
ысты дзы адæм хызт. 
Сыджыт и фаг йæ быны, 
йæ уæлæ дæр — сыджыт. 
Ныр ын ингæн — трибунæ, 
кæны дзы хъæр йæ цырт. 
САУ СУАДОН 
О сау суадон, мæ нарæгастæу, 
мæ гыццыл хо! 
Ныууадз, нæ хъæуы. 
Ды раздæхтай мæ дард рагазтæ, 
æз дæу мæ сæфт уалдзæг æнхъæлын. 
Мæ къах-иу мæ нæ хаста ардыгæй, 
æппын дæ хъæбысæй нæ хызтæн... 
Фæлæ фæхицæны бон... 
Адæргæй 
мæ хъуырыл ризгæйæ ныттыхстæ. 
Цы ’мбæхст уыди дæ хъарм улæфты, 
цы сусæггаг æрхæндæг зæлтæ! 
Тæлфыдысты цъæхбарц уылæнтæ, 
цыма сæ мидæг уыд мæ зæрдæ. 
...Кæддæрау та дæм ныр йæ хихтæй 
æртасы донхæрисы тала, 
цыма кæйдæр æнарæхст къухтæй 
æрхауд уынгæгхъæлæс гитарæ. 
28 

Æмæ æз хъусын дард рагазтæй 
сæ сусæг уынæргъын, сæ кæуын. 
О сау суадон, мæ нарæгастæу, 
мæ гыццыл хо! 
Ныууадз, нæ хъæуы. 
ЗАРÆГ 
Мæргъиты хотæн 
Мæ рудзынг хойынц мысинæгтæ ахсæв, 
æви та уалдзæг бæлæстæм æртахт. 
Фæндаггон мæр?ътæ агурынц сæ ахстон, 
фæлæ дзы сагъæс митдонау фæтагъд. 
О, курын, уалдзæг, батав мын мæ рыст уд, 
ныфсæнцой фест фæлмæст бæллицтæн ды. 
Мæ амонд бонау ацыди мæ рæзты, 
æрцарди катай фæндыры тæнты. 
Мæ карз дойны æрхæндæг зæлтæй уадзын. 
Уый мысинæгтæ сабитау кæуынц. 
Кæмдæр та хуымы зарæг æмæ уалдзæг — 
цъæхдзаст фаззæттæ — бонрухсмæ кæсынц. 
Уым рæзы цинтæ, дидинджытæ, хор. 
Фæлæ нæй уарзтæн уалдзæгмæ дæр хос. 
ФАРН 
Хохæй æрцæуынц изæрыгон хъом, 
рагъæй æнкъард хур кæсы сæ фæстæ. 
Æхсыры урс тæфæй байдзаг и ком, 
хæдзæрттæн цинæй кæлы сæ фæздæг. 
29 

Цънтитыл тайы боны тæмæн, 
сыкъатыл фæстаг тын ауыгъд — састæй. 
Цæстытæ — мадзура, цæстытæ — мæт, 
бамбæхсти сæ арфы изæры сатæг. 
Фæздæттæ хурæй — цъупдзаг, уæззау, 
хосы уæрдæттау æрцæуынц цудгæ. 
Бæлæстæн сæ бакаст — цымыдис, уæздан, 
сæ аууæттæ гауызтау тыд — сæ цурты. 
Къæбиц — рæдау æфсин — дары йæ арм, 
родтæ ’мæ сабитæ кæсынц æнхъæлмæ. 
Дзаг фæздæттæ æрхастой хъæумæ 
Фарн. 
ПИАНИНОЙЫ МÆЛÆТ 
Бамыр и рагон пианино, 
йæ зараг зæрдæ аскъуыд, 
сау буарыл — урс рыг, 
мæрдырохы азты сæлфынæг. 
Куы марди,— ныккодта фæстаг хъæр, 
цырагърухсау фестъæлфыд, 
мæйдар арвмæ стахт 
æмæ ’рмынæг, 
лыстæг хъистæ хус къалиутау 
нызгъæлдысты йæ мидæг. 
Кæддæр-иу уыцы лыстæг хъистыл 
бадтысты бæллицтæ — фæлмæст цъиутæ, 
кæддæр-иу уыцы лыстæг хъистæ 
урæдтой мæгуырæн йæ мæстытæ. 
30 

Æнгуылдзтау мæрдон æндзыг баисты 
клавиштæ. 
Кæддæр та сæ уæлæ кæйдæр къухтæ 
урс балеринæтау кафыдысты, 
сæ бандзæвдæй рагон пианино 
хæкъуырццæй куыдта, 
сау бæлонау-иу тæхынæввонг систа йæ базыртæ, 
Ныр бамыр и рагон пианино, 
нал дзы хъуысынц масты хъæртæ, 
уарзты зæлтæ. 
Æз ныхъхъуыстон дæумæ, 
мæ эæрдæ. 
Цы ма мын ис æвзаринаг, 
цы дудгæбон, цы сагъæс, 
цы кæуинаг, цы заринаг! — 
хъысмæт, мæ хай мын рахæсс! 
Æз аргъ кæнын дæ нуазæнæн, 
фæлæ кæрæдзи ’мбарæм: 
хъыг-иу бындзарæй нуаздзынæн, 
мæ цины ’мбис — æмгарæн. 
Чысыл цинтæ, егъау ристæ 
æрдзæй мæ амонд фесты; 
мæ бонтæ та сæрæй исгæ, 
бынæй ахадгæ не сты. 
Æз нуазын мæт æвдадзы ’фсон — 
цæмæн »Аæ»л хауы азым! 
31 

Мæ зæрдæйыл кæйдæр æфсондз 
цæдисы галау ласын. 
Æнæбæрæгæй сæфдзынæн, 
иæ мæм кæсы уый хардзау: 
куы ’рцæуы й’ адзал хорз куыдзæн, 
ныууадзы уæд йæ хæдзар. 
Æнæбары, æнæбæрæг 
куы фæцæрон — мæ катай. 
Мæ хъуыды у æрра барæг, 
хæсс æй, мæ зæрдæ, фатау. 
V/ XV XV 
Яч Ж >Х 
Бæргæ, куы уаиккам æнусваг... 
Лæджы цард — къусы мидæг дон... 
Лæппуйы хъал фæндтæ, уæ рухсаг 
бындзарæй банызтон ызнон. 
Фыццаг уарзт... Дидинæг куыд калдта — 
фæци дзæгъæл гæрахæй мард. 
Йæ фæстæ тæссæртты пырх-калдæй — 
мæ цинтæ, бадарди сын марг. 
Зыдтон, цыдæр-иу мæ кæй сæфти, 
цы уа — нæ йæ хатыдтон фаг. 
Мæ зæрдæ бавдæлон и, сафтид. 
Нæртон дзырд ахаста йæ фарн. 
Æдых, æвæрæз дæн, цыбыркъух, 
нæ хъуысы никæмæ мæ хъæр. 
Уæддæр нæ цæудзынæн мæгуыргур, 
æфстау нæ райсдзынæн уæддæр! 

ЧИНЫГ «САУ ÆХСОН»-æй 
1973 
жжж 
У фæллад хуымгæнæг хур, 
сты нæртон мыггаг йæ тынтæ. 
Уый нрон сасирæй хор 
тауы уалдзæджы быдырты. 
Тауы... Сау барæг — изæр 
цалынджы нæ рараст балцы: 
Уæд фæллад хуымон йæ сæр 
хæхты урс базыл æруадзы. 
Гъей, фæдзæхсын дыл мæхи, 
ХУР» Д»У фæзмын æз мæ куысты. 
Курын, ма разын æлгъин: 
ратт дæ хорз мыггаг мæ фыстæн. 
Мæ сыхаджы мын ахастой. 
Цы чындæуа ныр, цы! 
Мæ цин æмæ мæ сыхаг чызг 
фæцыдысты чындзы. 
Æрвылрайсом сæ рудзынгæй 
мæнмæ сæуæхсид худт. 
Бæлæттæу-иу æм тахтысты 
мæ цæстытæ, мæ уд. 
Рухс 

Сæ нæмттæ та мæ бæлæттæн: 
Æууæнк, Ныфс æмæ Уарзт. 
Æнхъæлцауæй йæм кастысты, 
фæлæ æхгæд уыд уат. 
Æрвылрайсом сырх сæуæхсид 
нæ рæзты заргæ цыд. 
Йæ дурыны уæззау суадон 
мæ зæрдæйау тæлфыд. 
Зæдтау мæ сæрты тахтысты 
йæ мидбылхудт, йæ уынд... 
Мæ сыхаджы мын ахастой. 
Ныр нал фидауы уынг. 
МЫСЫН ТА ДÆУ 
Мæ ивгъуыд бонтæй базыдтон мæ бон — 
æгæр дард ысты, сахуыр дæн сæ сæфтыл. 
Уыд аргъау даргъ: сæрддон цыбыр æхсæвты, 
цы чындæуа, æххæст нæ фæци конд. 
Нырма мæнæн æнæвнæлд дæ, æрвон. 
Мæ хивæнд уд йæ фембылдыл нæ сæтты, 
нывгæнæгау ысфæлдыста йæ сæнтты 
зæронд аргъауæн «амондджын кæрон»: 
Нæй цъиуызмæлæг. Дуне мыл ыскъуындæг 
фырдойныйæ. Мæрдонæдзæм мæйдар... 
Фæлæ цы ’рцыд! Æрбадæлдзæх æнтъыснæг: 
Дæ судзгæ фæлгонц акъæртт кодта тар — 
сæнтсау дзæнхъайыл урс-урсид цыхцырæг. 
Нæфæтчиаг у, ма баназ, æмгар! 
34 

ДÆУИМÆ ФЕМБÆЛЫНЫ ФÆСТÆ 
Абоны бон мын ысуыдзæн бæллиц, 
абон мæ фидæны суадздзæни билцъ. 
Худайстæй дардмæ мысайнаг хæсдзынæн. 
Дзагъыр цæстытæй уæлæмæ кæсдзынæн, 
Мысыны хохæй Бæллиц-хохы рындзæн 
табу кæндзынæн. 
Абоны бонæй дæлимонау тарстæн — 
сæрсæфæн былыл хæрхæмбæлд фæдæн. 
Абон мæ зæрдæ ныррæхуыста туасæй, 
абон ныууагъта мæ зæрдæйы хъæн. 
Абоны бонæй нæ базыдтон лидзын, 
гъе ныр мæ пырх хуртуан гагагай уидзын. 
Абоны бонæй уыдзынæн ыстонг, 
абоны бон та фæлдисдзынæн ког: 
зараг ныгъуыли хæрдмæдзог цъиу фестдзæн, 
арвы цъæх быдырмæ арт-удæвдз фехсдзæн, 
хурæй æррæдувдзæн араугæ схъис, 
раскъуындзæн фурдæй цæхæр уады хъис. 
Сагъуыйдзæн зæрдæйыл цинхæццæ рис. 
Абон — дзæнæтбæстаг Аза-бæлас. 
Авд хохы фæстæ тæхуды кæндзынæн: 
чи мын æрхæсса йæ сыфтæй) Мæ зынæн 
чи фæуа хосгæнæг! 
Кувын: фæзын мæм... 
САГДАРЫ ДОН 
Сагдары дон мадардæй 
касти цъити-саггомæй. 
Фефсæрмдзæстыг, адæргæй 
хи нывзылдта сау коммæ. 
35 

Хъамайы æрра дзæхстау 
афаста хъуына къæдзæх. 
'Мбæхсынджыты хъазæгау 
цилты ’хсæн æрбадæлдзæх. 
Хæрисы хъуымбыл дзыкку 
байбынтæм æривæзта. 
'Ргæпп кодта тымбылцъæгæй 
рох лæгæты иувæрсты. 
Уылæнты æхсонæрттывд... 
Доны кул... Кæри-цæндтæ... 
Сусæны мæй бонрæфты 
уым æрцыд æмбисæндтæ: 
Бады иу чызг мадардæй — 
цъитихуыз дæллагхъуыртæ... 
Сау дзыккуты сау артæй 
сурс ысты дзæнхъа дуртæ. 
Залмысыф — цæрдхуынчъытæ, 
гом уæрджытыл не ’ххæссы. 
Хур цыбæл цыхцырджытæй 
дойны риутæм фемæхсы. 
Æмæ — батæ, сонт митæ... 
Диссагдæр цы фендæуыд! 
Монцы гоби сомытæм 
чызг фæхаудта, фенæуд. 
Сыстади, тæрсгæ-кæсгæ 
хъавы малмæ хизынмæ. 
Тасгæ астæу, карст уæнгтæ — 
амад саджы фисынтыл. 
Атыхстысты уæрджытыл 
уылæнтæ — тæхгæ ’ртытæ. 
36 

РиутЫл, цæйгтыл, уæхсчытыл’ 
есыгъдысты дзындз-æртæхтæ. 
Сагдары дон цингæнгæ 
’хсадта къæйты мил фæрстæ. 
Хинайæг æхсинæгмæ 
æрдз ныббæгъгъæтт мин цæстæй... 
Ацы фын кæдыккон у! 
Агурын æй — нал арын. 
Охх, йæ сæфт зæдыскондыл 
Сагдары дон сау дары... 
Ж Ж у& 
Хæристæ — фæллад цæргæстæ — 
уадзынц карз суарæй сæ дойны. 
Хуры хъисфæндыры ’лвæст тæн 
тар йæ уазал къухæй тоны. 
Урс бон сау изæрыл басыгъд, 
цыма сау хохыл сæнтурс мит. 
Урс дон сау айнæгыл бастæй 
утæхсæн кæны æнусты. 
Мигъæй бур гæрæм гæдыйау 
мæй ыстъалыдзуан æрхъуызыд. 
Арты хъарм дæлфæдтæм фыййау 
зарæг банорста, 
æрхуыссыд. 
ФЫЦЦАГ КÆРКУАСÆН ХОХЫ 
Æхсæв — æртдуры къæртт-фæзгъæр — 
сауæрттывд, саусыгъд кæны. 
Нæ зынынц 
сæтæлæг, 
цъæхбарц дæттæ, 
фыййау æд зарæг... 
37 

Зæххыл цыма нал и 
бæлас дæр, 
æрттиваг хъæндил дæр, 
уыг дæр.— 
Уарзæтты батæй фыдгæнæджы карды онг 
фесты гамхуды бын иууыл. 
Суанг ма 
стъалыты аргъæуттæм хъусгæйæ 
’хсæвгæсы цæст дæр æрцъынд и. 
Æвидмйгæ хæрзтæй, æвидийгæ фыдтæй 
хæстбойнон у æхсæв. 
Æртдуры фæзгъæрыл æрцъыкчынди сонтæй 
æндоны сæстаг — 
фыццаг уасæг хойы дзæнгæрæг. 
Цы ныййардзæн æхсæв! 
Фыдуац æви цин! 
Ш -Ж Ж 
Тызмæг миттæ уынгæг коммæ кæсынц: 
æртхъирæнтæ кæны бæрзондæй Зымæг. 
Къуытты æврæгътыл бахæцыди зивæг — 
æфсæст дзыгуынтау* гом рæгътыл хуыссынц. 
Уæзбын дæттæ фæстаг зарæг кæнынц. 
Фысау ысдæры Сау хохæн йæ сынæг 
фыдхил, æвæлмас, салдвæдджи сæлфынæг. 
Ысфыдхуыз ысты уыгæрдæнтæ, рындз. 
Мæ уалдзæгтæй та иу фæхъуыд æваст. 
Мæ цин фæкъахыр. Бафтыди мæ рыстыл. 
Уæларвæй хъуысы цавæрдæр хъæрахст: 
* Дзыгуын — къамбец, у рагон ирон дэырд. 
38 

Зырнæджыты зæлланггæнгæ рæхыстæн 
сæ базыртыл — мæ мысинæгты баст 
æмæ рæфтон уыраугæ хур... сæстытæй. 
Æруазал ысты ахстæттæ... Сæ хъарм сын 
фæхастой мæргътæ хъарм бæстæтæм. Уад 
кæны бæгъдулæг рох пакъуытыл, хъазы. 
Рæсыд хихтæй сыл халасдон фæтагъд. 
Хъуынтъыз æмæ фæныкхуыз мигъты ’мбæхстæй 
зыны æдзард, зæронд æртуатау арв. 
Хуыст цырæгътау — æргъæвсткъалиу бæлæстæ, 
ысхъауынц фæнык: бандзариккой арт. 
Уæд та, тæхуды, иу тыны саст искуы, 
уæд таг тæхуды, арвæрттывды схъис! — 
Ныммæрддзæст арв. Йæ хъыг — уæлейæ исгæ, 
бынæй ахадгæ: нал дзы зоны ’фсис. 
Цыты нуазæнтау ’хсон мæсгуытæ — фæхстыл. 
Кæлы сæ былтæй фæззæджы цъæх ронг... 
Сæ ахстæтты хъарм хуссармæ фæхастой. 
фæллад мæргътæ. 
Æмæ фæуазал бон. 
Ж -Ж Ж 
Бæлæстыл иу сыфтæр нал и хæснагæн — 
мыггагыскъуыд фесты. 
Сауцъиуты ахстæттæ — афтид: 
салдбоцъо ирдгæ 
фæсырдта сæ цæрæнтæй мæргъты. 
■/и 

Зарджытæй бавдæлон дыргъдон. 
Сæрды бызгъуыртыл 
урс зымæг бафтыдта урс арт. 
Хæлуарæджы скъуыд тыныл дзедзырой систа 
мыдыбындзы базыры саст. 
Ж Ж * 
Йæ сагъæсты алчи ныхъхъус: 
æрномыл и зымæг нæ хæхты. 
Зæххы тартæ, буртæ, йæ цъæхтæ — 
æппæты дæр ахоры урс. 
Нæй зымæгæн дуаг æмæ зæд. 
Уый хивæндг куырм æмæ къуырма у. 
Уый урс-урсид рахоны сауы, 
æрæхгæдта фæндæгтæ, хъæд. 
Æрæхгæдта атагъа, хуым, 
мæрддзæгтæ сын бахуыдта митæй. 
Æмбæхсы зæххы чъизи, хинтæ, 
цъыфдзæстытæ, фаджыстæ, хъуым... 
Къуыпп кæм и, дзыхъхъ — нал у бæрæг. 
Фæивддзаг цъымарайæ къада. 
Зырнæгау хур хъарм бæстæм атахт. 
Дзыназы мæрдвынæй кæрдæг. 
’ Зæххы хуызтæ... Фесæфт сæ фæд. 
Æрæвæрдта йе ’гъдæуттæ зымæг. 
...Сæнайыл ма йе ’рмдзæф нæ зыны, 
нæу ивгæ бæрзонд хохы фæтк. 
40 

х-ж^ 
Хъуытазæнгæс къалатй.,. 
Телтавй биноныг быд. 
Дыууæ удыкъæртты, 
Дыуу» АУДУ цъиуы 
сæ цардæй уым хъулау фæхъазынц. 
Æппæтдæр сын — хæрх: 
еуу, кæрдæджытæ, дон... 
Хур æмæ уæлдæф... 
Сæхи аккаг херытæ... 
Суанг ма ызмис дæр — бæгъдулæг кæнынæн, 
Дыууæ удыкъæртты, 
дыууæ дуду цъиуы 
уарзты бæрзонд къуылпыл 
се рагъы норттыл фæтулынц, 
фырцинæй тыртынатæ фестынц, 
къалати телтыл, 
аæххы меридиантыл ызгъорæгау 
пæррæст-дугътæ уадзынц. 
Иудзырдæй, къалати нæ — 
дзæнæтбæсты къалиуыл ауыгъд дзæнгæрæг. 
Дыууæ удыкъæртты, 
дыууæ дуду цъиуы 
бон сауизæрмæ 
сæ хъуытаз хъæлæстæ 
фæлварынц... 
Фæлварынц... 
4т 

чиныг 
Уыд чиныгæн йæ уынд, йæ конд нывыл: 
йæ урс гæххæтт пылыстæгау æрттывта. 
Нывтæ, хъæбæр цъар... Рæнхъытæ — бæрцытау. 
Йæ дамгъæтæ — сызгъæрйн доны тылд. 
Лæууыд æдзæмæй тæрхæгыл, бæллыд: 
йæ къухмæ йæ уæд та куы райсид исчи. 
Фæлæ йыл кодтой иууылдæр былысчъил: 
йæ дзырдтæй иу дæр удмидæг нæ уыд. 
Ингæны къæйау рыджы бын куыдта: 
«О стыр хуыцау, нæфæтчиаг дæн исты!» 
Йæ сау дамгъæтæ сау цæссыгтæ систы. 
Йæ фæлдисæджы алы бон æлгъыста. 
Æрвылæхсæв та иунæг фын уыдта. 
Цыма та ногæй фестади бæлас. 
Йæ урс сыфты йын раивта цъæх сыфтæр, 
Нæргæ уалдзæг... Пæррæстгæнаг мæргъты хъæр. 
Æрвхуызбазыр æхсæрдзæнты хъæрахст... 
ж ж >к 
Уæддæр мæ нæ уырны мæ мæлæт... 
Мæ хъуыдыйы ауæдзыл галау фæлладæй 
куы ныххуысса иу бон мæ сис,— 
мæ риуыл хæцгæйæ зæгъдзынæн хæрзбон 
дæ цæстытæн, 
хæхтæн. 
Уæддæр мæ нæ уырны мæ мæлæт. 
Æрцæудзынæн дунемæ ногæй. 
Æнхъæлмæ кæс,— 
æз сайын нæ зонын. 
« 

Рацæудзæн мин азы. 
Ставддæр нымадæй та — иу уысм. 
Æз ыстондзынæн зæххы буар арцæй. 
«Гъей, хæдзаронтæ!» — 
æвзисткъалиу тала дæ рудзынг ныххойдзæн. 
Æз æрцæудзынæн дунемæ ногæй, 
лæджы хуызы нæ — бæласæй. 
Æрмæст ма дæ иу хъуыддаг курын: 
мæ къалиутæ-иу мын ма сæтт, 
мæ зæрдæ куыд састай айфыццаг, 
афтæ... 
Ж Ж- Ж 
Фæуадзынц марды ингæнмæ. 
Фæстаг хатт 
тæфсæгхуыз ныхыл хуры тын фæбырыд. 
Æмыр уынæргъын мæрддзыгойыл атахт. 
Ызмисау хъарæг зæрдæты лæбыры. 
Лæууынц æнкъардæй сылгоймæгтæ, лæгтæ, 
сæ койаг — мард, æрвылбоны тыхстæгтæ. 
...Йæ риуы алчи сусæг ныфс æнкъары: 
нырма кæм и! Нырма мæм бар нæ дары 
адзал. 
### 
Æз æврæгъты гуымыдза фыстæ схуыдтон. 
|Мæ зæрдæ мæ куыд фæсайдта кæддæр!) 
Кæрæдзийы дзæбидыртау ыскъуырдтой — 
æхсонкъул айнæг фестади фæзгъæр. 
Сæ цæфæй акалд ахæм цæхæр, ахæм,— 
мæ цæстытæ дзы тар кæнынц нырма. 
Сæ цæфæй райхъуыст ахæм гæрах, ахæм,— 
уæдæй ардæм къæзæнæг дæн, къуырма. 
4? 

ж -ж ж 
Фæрæты хъæд æрфæлдахы бæласы, 
цæмæй ыскæной ног фæрæтæн хъæд.— 
Уырны мæ уый. 
Йæхи æмхъæд, æмвос бæлæсты къохыл 
арт бандзары нæзы къæцæл-зынгхос— 
Уырны мæ уый. 
Фæлæ æнæнтыст хус къæцæл, фæрæтхъæд 
куыд хъуамæ суой дзыхъынногæй бæлас) 
Фæстæмæ арвмæ сыздæхдзæни къæвда.— 
Уырны мæ уый. 
Фæстæмæ схилдзæн цъити-цъупмæ къада.— 
Уырны мæ уый. 
Фæлæ кæддæр цы дур расхъиудта хохæй,— 
фæстæмæ йын ыздæхты хъомыс нæй: 
кæны йыл удхар мин азты Сизиф 
хуыцæутты азар, дауджыты тæрхонæй — 
æнахъазæй! 
НАРТЫ ФÆТКЪУЫ 
Æхсар дæн æз. Фæлæ кæм ис Æхсæртæг! 
У Нарты фæткъуы Нарты фарн: хъæдгом, 
фыдниз, адзал...— æппæтæн дæр у хъом. 
Дæлдзæхы цот — дæлимонтæй æрхæсгæ. 
Цæуæм уæдæ. Лæгæвзарæн æрхæстæг. 
Куы æрхæссæм тæппуды гакк, фыдном,— 
хæдзарæн лæгæй рацæудзысты сом 
æртæ Нарты: кæндзæн Уæрхæг æвæстаг. 
Нæ Фарн, нæ Ис куы фæхауа нæ кæртæй, 
уæд дымгæмæ ныддардзысты нæ кад, 
уæд дзидзидайтæ хъаздзысты нæ хæртæй. 
44 

Хуыцæутты хуыцау, ахæм амонд ратт: 
къæйныхы игæр айгæрдæд нæ фат, 
кæнæ йæ фæдыл амæлæм æвзæртæй! 
ХÆХХОН ЛÆГ 
Æз — дурæйгуырд, нæртон Сосланы ’фсымæр, 
Сатанайы æнæныййаргæ фырт. 
Куы рантыстæн зæххон дунемæ,— дуртæ 
æвгъæдгæстау лæууыдысты мæ уæлхъус. 
Уыди мын дур фынг дæр æмæ къæсæр дæр. 
Уыдис æртхос: æхсонæй цагътон зынг. 
Мæ цæрæнуат, мæ уарт æмæ мæ марæг... 
Мæ чиныг... сартæй сау къæйтыл фыстон... 
Мæн ацы дуртæ сау ныккæнды дардтой — 
Иры дзыхъхъæй мæ уынгæг зард нæ хъуыст. 
Дзырдæуыд мын: цæй дæргъæн у дæ хуыссæн, 
дæ къæхтæ уыйбæрц адаргъ кæ. 
Нæ, нæ! 
Нæй зæрдæйæн къуындæг джиппы æвæрæн. 
Нæу зарæгæн æрдзыфæткæй лæвæрд 
æндзыг уæвын. Урсдуры фырт Сосланау 
æнæсæрыдæй баззайдзæн йæ уæраг. 
Гуыр-гуыргæнгæ кæмдæр фæсвæдты тулы 
Балсæджы цалх. 
ДЗАБОЛАТЫ ХАЗБИЙЫ МЫСГÆЙÆ 
«Хъæриумæ ссæуын не сфæрæзтам фарон, 
фæлæ та хъуамæ бафæлварæм ног. 
Куы нæ схизонг— мæхицæн æй ныббарын 
мæ бон нæ уыдзæн амæлæты онг»,— 
Дзырдта-иу мын... Йæ цæст нæ иста хохæй. 
Дзырдта: «Хъæуы та иннæ аз цæуын». 
45 

...Хуыздæрæнхъæл цы ’мгарæй уыдтæн,— 
оххай, 
фæсайдта мæ... 
Хæкъуырццæй ма кæуын... 
Ныр цалæймаг сæрд Иры хæхты зилын 
æнæ ме ’мгар — фæсмон кæна мæрдты! 
Йæ хаст æфсургъ æндон æрттигътæ ’ууилы 
Хъæриуы бын, уæгъдидонæй хæты. 
Йæ барæг мын цы зæрдæтæ æвæрдта, 
цы фидар истон уый ныфсæй мæ къах!.. 
Хъæриуы цъупмæ нал ысхызт. Йæ фæндтæ — 
Зынгхуыст... 
Мæнæн — фæдывæр и мæ уаргъ. 
Ныр барæгæн йæ ирон сыджыт — базау. 
Хуындис æмгар.— Ныр — Мысинаг йæ ном. 
Æхсаргардау дзæгъæл æппæрстæй баззад 
йæ фæстаг дзырд... 
æрдæгфыст зарæджы кæрон... 
КАВКАЗ 
СОНЕТ 
Уырысы паддзах зондджынтæй нæ уыд: 
Кавказмæ хаста поэтты... Цæгатæй. 
Цæмæй зыдта, куы сæ ’фхæрдта мæнгардæй,— 
æнæбары сын стыр хæрзты кæй цыд! 
Дыууæ цармы йæ бастигъын фæндыд 
йæ фыдгулæй: тыхгæнæгæй-салдатæй 
фæуæд ыстъæлды, хохаг — цух йæ бартæй — 
кæрæдзи кæрдтыл ме знæгтæ — æфтыд. 
46 

Сæ иу ын — уæнгæл, иннæ та — цæстысындз, 
Фæфыдæнхъæл: фæтых фыдæхыл уарзт — 
æфхæрды-иу Чырыстийы цъупп — уаз 
йæхи онг систа. Дунетæ кæй мысынц, 
ысси-иу уыцы Фидауцы, Цыты рындз 
йæхи аккагæн Арвы дуар, Парнас. 
ЦЪАЙКЪАХÆГ 
Фыдаз ыскодта... 
Сусæны мæй... 
Зæххыл 
сырхзынг цалхау куы рафæлдæхти хур, 
куы тади арв йæ абухгæ цæхæры 
æмæ бæзджынæй быдыртыл куы тагъд, 
куы бадзæгæрæг зайæгхал уæлхъæдæй, 
хуыскъ бæлæстау куы бахус ысты дæттæ, 
фырдойныйæ куы арæдыфсттæ, зæхх, 
куы ’мбæхстысты æнуд аууæтты адæм, 
æгас дуне куы кодта хъырды, уæд 
æз къахтон цъай. 
Еугæфы сау нæмгуытау 
мæ цæхджын хид цæппузыртæй ызгъæлд, 
. уысмæн-иу айсæфт дойныхус сыджыты. 
Уыд галы ’взагæй м’армыдзыхъхъ дæрзæгдæр, 
йæ уæзгуытæ ныцъцъæлтæ сты, рыстысты, 
куыд фæриссы къæй-рæдзæгъдты быраузылд 
бындзарлыг тулдзы здыхтуидаг бындзæфхад. 
Æз къахтон цъай. 
Мæ сæрмæ сырæзт рагъ 
бæзнаг саумæр, лæхурæг бур æлыгæй, 
цъæх дойнаг дуртæй... 
47, 

Афтæ арф ныкъкъахтон, 
æмæ мæм хур дæр нал æххæссыд. 
Хуыр 
хъыррыстгæнгæ мæ мæцъисы цæлхъытæй 
цъæх фæздæг уагъта. 
Агуырдтон фæндаг, 
æнхъæлмæ кастæн доны цæстмæ. 
Афтæ 
дзæгъæл фæндаггон рухсы цъыртт фæмысы 
æдзæрæг ран сыгъдонæнгæс мæйдары. 
Æз къахтон. 
Туг мæ ныхбынты фæбадт, 
мæ ихсыд уырзтæй хъардта. 
Байсыст хъару... 
Хæстулæфтгæнгæ сæфтыдтон фæстаг дур. 
Йæ бынæй сау дон фемæхст, цыма арт. 
Кæддæр æврагъæй арвы рындзтыл чи хатт, 
кæй-иу систа йæ зæрин сытыл хур, 
къæвда-сахайæ чи æрхауди хуымтыл, 
кæй ныффæрсыгъта мин сасирæй зæхх, 
ныр уыцы дон мæ къæхты бын тæлфыди, 
æмæ дзы зынд тымбыл тыхтытæй арв 
зæлдаг хæцъилау — фаринтæ, пырхытæ: 
кæд тартæ кодтой цæстытæ фырцинæй, 
кæд разылди фырфæлладæй мæ сæр... 
Сыгъд цæссыгтæй, цæхджын хидæй хъæстæ дон 
мæ дзыхмæ схастон армыдзыхъхъы æз. 
Зыдæй дзы нозтон. 
Худæнт мыл-иу хъалтæ... 
48 

жжж 
Хуызæртау нæй мæ фысты, у тæнтъихæг. 
Мæхи халдих. Нæ ахады цæсты. 
Кæд хус тихалæг ахæмты фæхонынц. 
О, не ’нусы низ бахæцыд мæныл. 
Æлвæст æрдынау мастифтыгъд — мæ ныхас. 
Ысдзырд мæм нæй. Цы фыддзæрин дæн, цы! 
Мæнг фæцагайдæй фестъæлфын рæхуыстау. 
Кæмæн ныррæдæнг амондæй йæ цæсгом, 
йæ зонд лæу-лæу кæмæн кæны фырнæрдæй, 
йæ къахныхæй дæр чи никуы хъæрзыд, 
кæй зарæг у æнæаипп, æнæниз,— 
йæ бонæй уа, йæ бонæй. 

ЧИНЫГ «УДÆВДЗ»-æй 
1978 
*## 
Табу дын, удуæлдай фыдæбон 
(æниу кæй уд вæййы уæлдай!..), 
Æд цин, æд удаист æрвылбон 
дæ дзырды марджы къæрттау тай. 
Нæу робот худынæн, кæуынæн... 
Лæг дæ! — дæхимæ хъусын зон: 
кæй бон нæу химæ хъусын, 
уымæн 
куыд у мæнмæ хъусын йæ бон! 
ДЗЫРД 
«Дзырд кæй дзыхæй схауы, 
уый халдих у». 
Ацы ныхас æртындæс сзы 
размæ фехъуыстон мæ ма- 
дымад Циныгæй. 
1 
Хицау чи нæ уыд йæ дзырдæн, 
уый дзырд баззади дзæгъæл. 
Дзырд йæ сæрмæ схызт æдзытæн, 
кодта барджынæй кæл-кæл. 
50 

Хатт æнæсæрбосæй фосауг 
схæтæгхуаг, ысси хъæддаг, 
сси йæ уацайраг Хаосæн, 
сси Гармонийæн ызнаг. 
Тад. 
Æфсондзы бын-иу бастад, 
нал ын бархи, нал ын цыт... 
Дзырд йæ кæнæгæн нæ барстаг 
йе ’мдзырдтыл дæр сайдæй цыд. 
Уыд нымудзæг æмæ комдзог 
дзырд — дæлæмæдзыд зыкъуыр, 
куы — зæвæтысдæрæй «номдзыд», 
куы — æздæнонæг, хæдхъуыр. 
2 
Дзырд уæй чи кæны, æлхæнгæ 
йе йæ чи куры æфстау, 
худын уыдоныл æлгъгæнгæ, 
нæй сын зæд æмæ хуыцау. 
3 
Ды Гармонийы хъæбул дæ, 
ды — дзырды пехуымпар, куырд. 
Судз Рæстæй, цæгъд арт дæ удæй, 
артæй бауддзыд уа дзырд. 
Артæй басудза йæ гамхуд, 
фенæм йе ’цæг цæсгом, хуыз. 
Дзырд кæд дзидзидайау бахудт, 
уæд поэт-лæгæн бæззыс. 
4 
Фыдæлтæ загътой: 
Сывæллон æмæ куыдз зæрдæ зонынц. 
51 

САБЫР МАЛЫ ХÆЙРÆГ БАДЫ, 
КÆНÆ ПОЭЗИЙЫ СУСÆГТÆЙ ИУ 
Мæхимидæг марын 
мæ хъæрæй ныхас: 
кæд зæрдæйы малы 
зин рауид æгас. 
### 
Дыдзыхурау куы ’рцæйныгуылы ме ’хсар, 
куы ’рхуыссы хъуыды оцанийæ, ’ндэыгæй, 
куы нал кæрды, куы скъуымых вæййы ме ’взаг, 
дзырды фарн мæ куы ныууадзы гæвзыккæй,— 
мæнæй уый, хуымы хоры гага аппар, 
куыствæллад галтæн цæхх дæ армæй бадар. 
Хæрам удтæ хъæрахст куы сисынц цъйæхтау, 
цæмæй фæуа мæ номы мæсыг къахыр, 
куы фæхъауынц мæ уды фарн, йæ цъæх тау, 
куы мыл чындæуы тугмысæнтæ, хахуыр,— 
мæнæй уый, зондæй чырæдзауты бафæрс. 
Рæйаг куыйтæ... Фæрсмæ дæр-иу сæм ма кæс. 
Мигъ ме уæнджы куы ныббады пъæззыйау, 
куы мыл сагъуыйы удхæссæджы ’рхæндæг, 
куы ’руазал вæййынц тугдадзинтæ здыйау, 
мæнæй уый, уæд дæ хосгæнæг дæхæдæг: 
уæйыг тулдзытæн раргом кæ дæ сагъæс, 
уæхскуæз куыстæй-иу мыдыбындзы бафæзм. 
Мæхи, æнхъæлдæн, фаг зондджын æнхъæлыи.,. 
а 

ВАРИАЦИТÆ 
ИРОН АДÆМОН ЗАРДЖЫТЫ 
ТЕМÆТЫЛ 
1. СФÆЛДЫСТАД 
«Ой, размæ цæуин, 
Æмæ мæ Габантæ нæ уадзынц. 
Ой, фæстæмæ здæхин, 
Æмæ мæм Дзыцца дæр хæцдзæни». 
Беккуызарты Саукуыдзы зарæгæй 
Æмгар, æрвылбон цас хауы мæ удæй! — 
Къуыбылойау æй халын æмæ халын. 
Рæхсын теманæй къæдзæхты ыскъуыдтæ, 
лæзæрд бæллицтæ... 
Хал нæ хæцы халыл. 
Сты ме ’лвæст нуæрттæ ифтыгъд галтæ. 
Дудынц. 
Æмпъухынц хæрды стыр æнусы сагъæс. 
Æз хорласæгæй сихсыдтæн мæ дуджы. 
Кæсы мæ фæдыл сау рындзæй мæ сау къæс. 
Кæмдæр фыдбон, фыдлæг мæ размæ бадынц. 
Ныккæлдзæн туг — æндæр амал дзы нал ис. 
Ой, размæ цæуин — размæ мæ нæ уадзынц, 
хъæмæ здæхин — нæ мæ уадзы мæ намыс! 
2. БУДЗИ ÆМÆ АСЛÆНБЕДЖЫ ДИАЛОГ 
— О, Хъобаны хъалтæ сæ туджы фæмæцой, 
цæуын дæр нæ нал уадзынц æмæ цæрыи дæр. 
Фæлидзæм, Аслæнбег, нæ фыды уæзæгæй. 
Нæ фысым — Цæронтæ Бæргъиуы. 
н 

— Цæронтæ сты рагæй сыл-хицау, нæл-æфсин. 
Кæддæр, дам сыл авд лæгæй рафæлдæхт адæг. 
Куыд бакæнæм се ’вджид нæ сæртæ! 
— Фæлидзæм, Аслæнбсг, Хæрисджыны коммæ, 
нæ фыды æрдхордмæ Айдаболы-фыртмæ. 
—Тæрсын, Будзиг оххай, фыдæнхъæл куы фæуæм. 
Айдаболы-фырт, дам, мæрддзæст у, мæнгард лæгг 
ис уымæн йæ зæрдæ йæ уæцъæфы, дзурынц. 
Куыд бакæнæм йе ’вджид нæ сæртæ! 
— Мæ хъаймæт æфсымæр, фæлидзæм 
Куырттатмæ 
нæ иунæг хæрæфырт Ацынæгты Дзегмæ. 
— О, уымæй дæр, Будзи, мæ зæрдæ нæу фидар, 
нæ иунæг хæрæфырт сылвазæй ысхъæл у, 
уый уазæгхор хонынц. 
— Фæлидзæм, Аслæнбег, Уæлладжыры коммæ 
нæ мадырвадæлтæм — ыстыр мыггаг Сехтæм. 
— Хъæлæкк ысты, Будзи, ыстыр мыггаг Сехтæ, 
æрмæст сæм тыхы бон нæ разынд лæджыхъæд. 
Куы бахъуыдис амæлын Иры сæрвæлтау, 
уæд уыдон та марзтой сæ Рекомы сойтæ. 
— Цы бон ныл ныккодта, цы уынгæджы фестæм, 
кæвдæсарды цардæй куынæуал фæразæм. 
Аслæнбег, мæ ахсджиаг, хъæдмæ фæлидзæм, 
нæ удтæ ныффæдзæхсæм рагон бæлæстыл. 
— Мæ уарзон æфсымæр, абырæг мæгуыр у, 
у тархъæд йæ хæдзар, у сыфтæр йæ гобан, 
йæхæдæг та бирæгътæн холы. 

3. АКИМЫ ЗАРÆГМÆ ХЪУСГÆЙÆ 
Зилы ихсыд пластинкæ уæдæрттау, 
уый фæсус хъæлæс сагъæстæ ’лвисы. 
Тулыиц хохæй æххормаг уæрдæттæ. 
Балц — æнæкæрон. Аскъуыйы ’мбисыл. 
— Гъæтт, зæронд лæг, кæдæм тындзыс хохæй! 
— Кæд мæ цонджы тых баивин хорыл. 
— Дæу нæ уадзынц дæ галтимæ, оххай. 
Сси дæ лæджыхъæд халæттæн холы. 
Галты, уæрдæтты ивынц æндæртæ, 
фæлæ не ’ккуырсы фæндаг кæронмæ. 
Тулынц, тулынц æххормаг уæрдæттæ, 
фæлæ не ’ххæссынц талынгæй бонмæ. 
Галтæ, галтæ, нæ цæугæ мæсгуытæ, 
туг фæбадти уæ фæллад цæстыты. 
Цæй, кæдæм ласут Иры мæстытæ, 
æви нал цæуынц талынг цъæссыты. 
Ехх, кæд зæгъдзыстæм уыдоиæн рухсаг. 
Цард — уынгæг бон, ингæнæй уæззаудæр. 
Цард — гæдыйы къах. Уаргъ та — æнусваг. 
Зæрдæ — тугдæппал, сау хохæй саудæр. 
Зæрдæ бавдæлон хордзенау цинтæй. 
Тулынц уæрдæттæ. Тулы сырх æнус. 
Уый зæхх фестадис ихсыд пластинкæ. 
Уый фæдисхъæрæй дуне ныффæсус. 
55 

УДÆВДЗ 
«Уæрхæджы уарзон лæппутЫл буД 
нæмттæ сæвæрдта уæларв Куыр- 
далæгон: хистæрыл — Æхсар, кæо» 
тæрыл — Æхсæртæг. Номæвæрæджы 
лæварæн Куырдалæгон радта Уæр- 
хæгæн удæвдз йæ куырдадзы фæ- 
тыгæй, болат æндонæй арæзт. Удæв- 
дзы нарт сæвæрдтой сæ фынгыл, æмæ 
сын кодта диссаджы зарæг уадында 
хъæлæсæй». 
Нарты кадджытæй 
1 
Куырдалæгон йæ куырдадзы фæтыгæй 
дæу сарæзта, о уаз мырты чырваз. 
Дæуæй фидыдтой куывд æмæ чындзхаст, 
ды истай хай нæртон лæгæн йæ хъыгæй. 
Дæхи ’гъдауæй-иу зарыдтæ йæ фынгæй. 
Фæлæ уыдис æнусты тæрхон карз: 
фæндагсудзæг дыл амбæлди — дæ уарзт 
ныххæлæттаг, нызгъæлæнтæ фæрдыггай. 
Дæ зардæй удæн бандидзид йæ хъæн, 
сызгъæринæфцæг, сауæфтыд!.. Æмбæхстæй, 
нæфæтчиагæй баззадтæ мæнæн. 
Мæгуыр дæн, гомгæрцц: хай дын нæй мæ 
цæстæй; 
ды иунæг зæл нæ ныууагътай дæ фæстæ. 
Айдагъ дæ ном — фæстагæттæн быиæн. 
1 
Айдагъ дæ ном дæр — фидауцы гакк, дисæн 
у фаг мæнæн. Дæ уынд æмæ дæ кбнд...— 
$Ь 

Дзыхъхъынногæй сæ бахъуыди фæлдисыи: 
фыды азым дывæрæй фиды цот. 
Мæ номдæттæг Куырдалæгон æвдисæн — 
мæ удæвдз нæу æрвон фæтыгæй конд. 
Мæ цин æмæ мæ рисæн у æлвисæн, 
уæдæрттау æй зырнæй фæзылдта зонд. 
Мæ удæвдз — уд-æрдз. Уд-æфцæг — йæ арæн. 
Тæгæры аппыл иу базыр æрзад. 
Æз дæр дæн афтæ иугъæдон, æвзарыи 
кæм — худинаг, кæм — сар, кæм та — æхсар: 
хæдæвзæрдæй* хуы суадзы уд æвзар, 
йæхи ’гъдауæй уæд зоны удæвдз зарын. 
ТЕРК 
I. ХОХЫ 
Терк цы нæрæмон у, тæрк, 
ивылæнты дуджы! 
Дугъонау кæны лæнк-лæнк, 
арвæрттывд — йæ «туджы». 
Калы дзæнхъатыл йæ пырх, 
хъазы сæ тыччытæй. 
'Взары бæлæстыл йæ тых 
уылæнты цъыччытæй. 
Сау тох, сау мастæй ысурс, 
бастади тæлфынæй. 
Ласы хуымтæ... 
Суадзид рухс 
мæсгуытæн сæ бынæй... 
* Ам: ома æрдэон уагыл æнæ тыхмийæ. 
V 

Хъуысы й’ абухын дæрдтыл: 
«Халæн хал æххуыс у». 
Æмæ йе ’мхуызон дæттыл 
стонгæй хи ныххуырсы. 
Хæхты къадайæ цы ис, 
суадон æмæ суарæй — 
Терк сæ саразы цæдис 
додой æмæ сарæй. 
Цъассыты кæнынц хуыдуг 
’хсæрдзæнтæ йæ цæфтæй. 
Здыхтнуар уылæнтæн — сæ дугъ 
денджызмæ хæлæфæй. 
2. БЫДЫРЫ 
Хæхты й’ авналæн — цыбыр, 
хæхтæ йын — æндарæн. 
Стонг быдыр — йæ хæтæн ныр, 
нæй цъысым йе арæн. 
Ам фæуæзвад и, зынтæй 
денджызмæ æккуырсы. 
Доны стыр тъæпæнты нæй 
иу нуар — сым нæ хъуысы. 
Нал ызнæт у, нал дæр тæрк, 
нал хъары йæ хъару. 
Ныр йæ фырбарджынæй Терк 
зивæджы дæлбар у. 
< Хæхты й’ авналæн — цыбыр, 
ам — æппæрст йæ къæлæт. 
Ныр йæ зивæджы, мæгуыр, 
Теркæн ис йæ мæлæт* 
ч-» 

Багъæц, ууыл нæй æууæнк: 
сабыр малы зин и. 
Здыхтнуар уидагау йæ уæнг 
æрфытæй нæ зыны. 
3. ДБНДЖЫЗЫ 
Уылæн сæнкъуысы нæргæ, 
хур ныппырх йæ барцыл: 
Терк та цъуппытæм бæлгæ 
хæхты хуызы бацыд... 
ХЪАССЫМ 
Ме ’рвад Хъассым æрыгонæй афтыд æцæгæлон бæс- 
тæм. Æртиссæдз азы бæрц ын нæ бантыст Иры эæх- 
хыл йæ къах æрæвæрын. Зæрыбонты ма æрбафтыди 
фыдæлты уæзæгмæ. 
Цин кодта сывæллонау. 
Ацыдыстæм Куырттаты коммæ. Цымытийы къуылдым- 
тæм ыссæуæн уыди машинæйæ. Фæлæ 76-аздзыд лæ- 
джы бафæндыди фистæгæй схизын. 
Касти нæ хæцæн мæсгуытæм, рох зæппæдзтæм. Йæ 
цæссыг лæдæрст, афтæмæй сыл-иу йæ арм авæрдта. 
Фæсарæнтæм куы аздæхт, уæд ын пластмассæ цъа- 
рыл фыстæй арвыстон аст ирон зарæджы, семæ — Къо- 
стайы «Æнæ хай» дæр. Цалдæр боны фæстæ райстон 
фыстæг. Уыди дзы ахæм ныхæстæ: «Стыр бузныг, Æх- 
сар, зарджыты тыххæй. Иумæ дæр дзы кæронмæ бай- 
хъусын мæ бон нæу — цæстытæ донæй айдэаг вæй- 
йынц...» 
«Мæ Иры фæсивæд!..» 
Мæ зæрдæ мын судзин ыссардта. 
Мæ фæдыл та бафтыд 
мæ хæхты, мæ фыдæлты ард. 
5*: 

«Дæ цæстыты сыгæй...» 
Мæ зæрдæ мын судзин ыскъахта, 
гæрзытæ дзы уадзы... 
«Æнæ хай фæуыдзæн мæ мард!..» 
Æвирхъау æлгъыст мæ 
сындзытыл 
мæ сабийы бонтæм тæры: 
мæ фыдыфыд 
рындзыл 
хъæр сисы йæ гæлхуыр уæнгуытыл; 
ыссырау йæ дзывыр, 
цæнкуылтæй йæ хъиутæ хæры... 
Сæрсæфæн тæссæрттæ, дзæххортæ, 
хæрдтæ ’мæ уырдгуытæ— 
Цæй дард мæм дæ, зарæг!.. 
Æрдзæ-æрдзæ бонцауы — не ’хсæн. 
Мæ фæндæгты кæрон 
дыдзыхурæй барухс мæ хъыг. 
Мæ Иры дзыхъхъ, 
оххай, 
мæхи ма 
фæсмоны быгъдæг рындзæй фехсын. 
Æз — хадзы, хæтæгхуаг, 
дæ артæй фæхаудтæн; 
дæ арты та судзын — 
æвзалы, хуыст зынг. 
Æртиссæдз фыдазы... 
Æртиссæдз цъæх зиллаччы удыл: 
къуыбылойтыхт удхар 
фыдæбоны зарæгæй ивы. 
«Мæ Иры фæсивæд!..» 
Ыссардта мын судзин мæ зæрдæ... 
«Дæ цæстыты сыгæй...» 
Ыскъахта мын судзин мæ зæрдæ — 
фыдæбоны зарæг 
йæ лыстæг зæринзæл фæдзæлæй 
60 

æмпъузы мæ царды лæзæрдтæ. 
Цæвдызта мын джиппæй 
мæ зæрдæйы къулмæ 
мæ сау азым 
гаккау. 
Æгъгьæд у, 
фæдæ мын мæ аккаг, 
æнæхатыр зарæг... 
Æнæ хай... 
Æнæ хай... 
Æнæ хай... 
ДЗАМБОЛАТЫ КАДÆГ 
Арын дзы Турчы цæрæг 
æрыгон ирон поэт Бурхан- 
Дзамболаты ном. 
I. КАРД 
Уыд кардæн ном — Бæстытыхы æнцойгæс, 
дзæнгæлтæ кодта, бафу йыл кæ ’рду, 
уæд-иу фæдыууæ. 
Рардæуыд æй иухатт 
æлгъыст лæгмæ, нæхионмæ, иронмæ. 
|Ис хион дур, кæмæй хæлы мæсыг, 
кæйдæр хуымы та чи фесты цыргъ æхсырф. 
Ис хион бæлас, чи свæййы фæрæтхъæд, 
ыстæй æгас хъæд чи фæкæны цагъды.) 
Æруагъта кард йæхионыл нæ «хион» — 
ирон зæрдæйæ атахти кæрдих. 
Нæ зæххы хай нæ къæхты бын ныттыдта, 
нæ арвы хай ныл раскъуыди зæйау. 
61 

2. ТЕМЫРБОЛАТЫ ХЪÆЛÆС 
О Гамлет, Гамлет... 
Дæ фарст у фат, мæ зæрдæ та мысан. 
Фæластон æй æцæгæлон уæзæгмæ, 
сыхырнайау цæрдхуынчъытæй, гæмттæй. 
Йæ мидæг маст тæдзынджытæй тæдзы. 
Фæстаг æууæнк сыгъдвæндæгты хай баци. 
Мæ къухы мæнæ армыдзаг ызмис, 
куыд арауы! — 
У ихы къæрттау судзаг. 
Нылхъивын æй — æдзард сыр-сыр кæны, 
нылхъивын æй — кæрæдзиуыл нæ хæцы, 
мæ фондз къухы ’хсæн аивылы донау. 
Æнтъыснæг нывмæ дзагъырæй кæсын... 
Цы загъдæуа! 
Дыууæ ныфсы нын уыд, 
дыууæ хæзнайы — Ивгъуыд æмæ Фидæн, 
дыууæ бæрзондъ! — Сау хох æмæ Урс хох. 
Сæ сæрты маргъ нæ уæндыдй тæхын. 
Зынди сæ цъуппæй армыдзыхъхъау дуне. 
Сæ алыварс-иу самадтой цъыллинг 
ыстъалытæ — æргъæусис балгæсæгтæ. 
Йæ былтæй калди Уацамонгæ къус: 
хур æврæгътæн цæхæрхъæстæ ронг дардтэ, 
Фæлæ æртахт Дыууæсæрон Æвдиу. 
Йæ зыд цæстытæ сасиртау, 
сæнтсау марг 
сæ бынтæй хъардта, кæмттæм судзгæ тагъд.. 
Цæлæмбыд гуцъа... 
Тугæй хаст уыд залым. 
Йæ дзæмбытæй ныкъкъуыхтæ кодта арв. 
62 

Сæ урс сæртыл йæ цъыф къæхтæй лæгæрста 
дыууæ хохæн. 
Тыхы бон се ’хсæн мах 
ныйиугæйттæ стæм, уазал цъассы хитæм. 
Нæ риуты нын фæривæд кодта дзæргъ, 
тыхы бон нæ тæргай фæлыгъд Рæстдзинад, 
æргъæу галуаны хъаны цард кæны. 
Ой, размæ цæуæм: разæй — ком, сæрсæфæн, 
фæстæмæ цæуæм: залым нæ цæгъды. 
Дзæгъæл нæмыгау цæлхвæды ныххауди 
мæ рынчын зард — мæ фæстаг хъæр, мæ сидт, 
фæндаггон рыгæй ферхæцыд, дзыназы, 
йæ быны йæ рæхджы ныссæнддзæн Цалх. 
Æвзалыйæ куыд хъулон кæна къултæ 
æнарæхст саби, афтæ гъе æз дæр 
фæфыстон уый мæ сыгъд нуæртты кæрæттæй, 
кæд мын фæуид фæдисхъæргæнæг Ирмæ... 
О Гамлет, Гамлет... 
3. МÆЙ 
Цалдæр азы размæ мæ зонгæ Мамсыраты Мурат 
уазæгуаты уыди Турчы ирмæ. Фæстæмæ куы здæхти, 
уæд ын фысымтæ фæдзæхстой: «Цы нæ вæййы, кæрæ- 
дзимæ цæуыны бар та нын куы нал уа. Баныхас кæнæм: 
алы мæйы фыццаг бон дæр изæры аст сахатыл ды 
дæр æмæ мах дæр мæймæ кæсæм, цæмæй-иу кæрæ- 
дзи æрымысæм...» 
Бурхан-Дзамболат, 
ме ’фсымæр, 
ныр та 
дæуæн уыдзæн бæрæгæхсæв. 
Хæрзаг 
62 

уæнтæхъилæй, сæргуыбырæй ысхызтæ 
дæ Мысæн хохмæ (у йæ ном дæхи ’вæрд). 
Æрвон быдырты азилы дæ цæст: 
мæй фæсобау ныууоцани фыдæнæн. 
Фæдæ хъуыдытыл: 
«Рахатти хуыцау 
мæ адæмыл, 
æндæра циу, цы бæллæх! — 
Нæ фыды къона зæххыл и, 
уæдæй 
цæмæн агурæм стъалытæ ’мæ мæйтыл!» 
Мæрдонвæлурсæй сбыры уæртæ мæй, 
фæлæ кæм и, кæй ныв агурыс, уый та! 
Ды кæмæн нал дæ, чи нал и дæуæн, 
ныр уыцы Ир у мæйæ дæр дæрддзæфдæр. 
4. БУРХАН-ДЗАМБОЛАТЫ ФЫЦЦАГ ЗАРЖ* 
Ацы гуылмызтæ дунейы 
ма домут зарын мæнæй. 
Сулæфæн дæр дзы куы нæ и, 
гъе уæд дзы заргæ! Куыдæй! 
Ме ’ууæнк мын залымтæ мардтой, 
къæхты бын фæндтæ — ыссæст. 
Ацы ран фидауы марой, 
фидауы хъарæг æрмæст. 
Зæрдæйы ураугæ ’рхæмтæ 
дудгæ цæссыгæй ныхас... 
Сайын, кæнгæ ми, хæрæмттæ... 
Сæбæркад фарны ныхас... 
• Ацы ран æмæ уацмысы дарддæр хæйтты пайда- 
гонд æрцыди Бурхан-Дзамболаты æмдзæвгæты мотиа- 

Садзгæ хъуыдыйæ ысхъæлтæ 
амонæнт сабитæн зонд. 
Давæггаг исбонæй хъал та 
бухъхъ зарæг сисдзæн бæрзонд... 
«Бафæраз,— кувын мæ удæн,— 
басгуых уынгæджы бон хох. 
Ме ’фсарм, о, ма дын уа цудæн, 
ме ’хсар, о, удуæлдай тох!» 
5. БУРХАН-ДЗАМБОЛАТЫ ДЫККАГ ЗАРÆГ 
Цард куы суа, мæ бон, хæлæгæй 
йе цæстмæмитæ, козбауæй, 
сайдæй, исбоныл хæлæфæй, 
«урс» куы рахуындæуа «сау»-ы, 
уæд цы хъуамæ фестон — куырм! 
Фарны дзырд, дæ фарн кæд ацыд, 
ингæнмæ фæфардæг махæй, 
донарæхæн сси фæлахс дзырд, 
зарæг амонæм былалгъæй, 
уæд цы хъуамæ уон — къуытты! 
Зæхх кæд байдзаг и тæппудтæй, 
раст лæджы æфхæры галиу, 
æгæстæ тæрсынц сæ удтæн, 
мæрдты сдзурыны бон нал и, 
уæд цы мадзал и — адзал! 
6. ФЫН 
Бурхан-Дзамболат, 
ме ’фсымæр, 
фыссыс: 
«Æнахуыр диссаг — 
иунæг фын уынын 
æрвылæхсæв: 
кæуылты ’ххæссы цæст, 
3 Ру*с 
65 

уый денджыз фесты, 
сау лехъайæ йедзаг. 
Йæ бæстастæу 
кæны мæ бæлæгъ хъеллау. 
Дыууæ фыййагæй архайын бæргæ, 
мæцын мæ хид, мæ цæстысыджы, цъыфы, 
фæлæ мын размæ ницы ’нтысы... 
Исдуг 
мæ цæстытæ æрцъынд вæййынц — 
уынын: \ 
цъæх цъити-рындзтæ — цирхъыты цыргъытау, 
колрадзхуыз арв, 
æхсон гæнæхтæ, 
дон 
|йæ фæдисхъæр тырысайау — йæ сæрмæ). 
Хъæр мæм чындæуы: 
«Ме ’фсымæр, 
Бурхан!» 
Хъæбыс кæнынмæ сивæзынц мæ цæнгтæ, 
фæлæ та ’васт æхсаргардæй лыгтау 
сæ дзæхст фæцæуы фыййæгты хæцæнтыл. 
Куы байгом вæййынц цæстытæ — бæллæх, 
цæй гæнæхтæ, цæй хох æмæ цæй цыдæр!.. 
Бызгъуыр арвæй æрлæсæн кæны цъыф, 
сæнтсау талынг æрлæдæрсы мæ сæрыл. 
О, ацы талынг... 
Ирвæзæн дзы нæй! 
Цы мын хъавы бын бауинаджы талынг! 
Цъыфы денджыз... 
Йæ былгæрон кæм и! 
Кæд фæуинаг у ’лгъыстыты тыгъдызæй! 
Гъей, искуы мын хатыр кæнинаг дæ, 
фыдæлты зæхх, æрвылæхсæвы фын! 
Кæд фæуинаг у ацы балц, 
Ирыстон!! 
66 

7. ХОХ 
Бурхан-Дзамболат, 
ме ’фсымæр, 
уынын: 
фыды къонамæ, Ир чи хуыйны, уымæ 
ды авд хохы ’мæ авд фурды æддейæ 
цæссыгæй удæст каухалæнтæ ’ппарыс 
æндзарæнæн. 
Нæу афтæмæй дæ бон 
дæхи йæ артмæ батавын — замана! 
Йæ бæстæй цух æнæбар у, æбон 
хуымон галау. 
Цы хъом у уæд йæ бæстæн! 
Ысхизы лæг цы-бæрзонддæр æфцæгмæ, 
ыстахти мæймæ, атомыл фæтых. 
Фæлæ ис иу хох — басæттын нæ комы, 
йæ ном (æлгъыст уа!) — Паддзæхты фыдæх. 
8. НЫФСЫ ХЪÆЛÆС 
Нырма фæбон кæндзæн, æмгæрттæ, 
ут хохау удвидар, быхсон, 
тыхдымгæ атæрдзæни сом 
йæ разæй асæсты фæлхæрттæ. 
Сæлфынæг... Зæрдæтæ ыскъахта... 
Æви фыдæнæн кæны арв: 
цыма уæлхæдзарæй æна 
æлвисгæ мин æлхуыйы ’руагъта. 
Фæлæ кæд мигъы ’мбыд фæдджийæ 
нæ зыны хуры цæст æппын,— 
цæхæр та скалдзæни йæ тын, 
кæрон æрцæудзæни фыдмийæн. 

Мæд рæгътыл удæсынц уæ хостæ, 
кæд нал и уе ’фтауцуæтты сугг— 
уæ уæнгты ма мæлæд уæ туг 
æмæ кæнут цæрынæн хостæ. 
Æмгар, цыхцырджытæй дæ фæндыл 
куы кæла маройгæнгæ арв,— 
тынау йæ их æндæхтæй уаф 
дæ Ныфсы авдхуызон æрвæрдын. 
ХЪОЛАЙЫ МÆСЫГ 
1976 азы сусæны мæй. 
Фондз лæгæй зилæм Чеселты комы тæссар къахвæн- 
дæгтыл: агурæм Хъолайы мæсыг. 146 азы размæ мæ>т 
ахæм æнтæф бонты ам æрцыд æвирхъау цаутæ: Уы- 
рысы паддэах йæ тугæйдзаг дзæмбытæ ивæэта Кавкаэы 
хæхтæм — хъуамæ йæ уæззау æфсондз æрæвæрдтаид, 
фыдæй-фыртмæ йын сæттын чи нæ куымдта, уыцы 
хохæгтыл. 
Хабæрттæ биноныгæй раиртæста профессор Блиты 
Макс. Уый куыд фыссы, афтæмæй Хъолайы мæсыджы 
бацыди 30 лæджы. Инæлар Ренненкампф дыууæ мин 
æфсæддонимæ ’ртыхсти мæсыджы алыварс. 
Æхстой йæ топпытæй æмæ сармадзантæй — дэæгъæ- 
лы: нæмгуытæ хъæдуры гагатау схъиудтой йæ къултæй. 
Бырст бырсты æййæфта, афтæмæй мæсыгмæ лæбу- 
рынтæ систой 500 гæрзифтонг æфсæддоны. Ницыхъом 
ын уыдысты уыдон дæр, бирæтæн дзы мæсыг хъахъ- 
хъæнджыты къухæй сæ цард аскъуыди. Рахастой уы- 
наффæ: хъуамæ мæсыджы бындзæфхады халæн æрмæг 
нывæрдтаиккой, срæмыгътаиккой йæ. Фæсыкк та зна- 
68 

ДЖы фæнд; æгæр арф разындысты мæсыджы уидæгтæ. 
«Басудзæм, мæсыгæн йæ сæрыл цы хъæдын хатæн 
ис, уый»,— уыди сæ фæстаг хъуыды. 
Истори дзуры: 
«Генерал-майор Ренненкампф, обложив крепость в 
ночное время кострами сухих дров, приказал зажечь 
оные со всех сторон, надеясь сею мерою заставить 
осажденных просить пощады, но горцы оказали при- 
мерное ожесточение: из числа защищавшихся только 
10 человек, бросаясь с неимоверною яростью на сол- 
дат наших, хотели открыть себе путь оружием, но бь’ли 
подняты на штыки, и только один из них взят в плен; 
все же оставшиеся в крепости пренебрегая жиэнью, сго- 
рели посреди стен». 
(Акты, собранные Кавказскою археологическою ко- 
миссиею. Тифлис. 1866. Т. VII. 359—365 фæрстæ.) 
Ноджы дэуры истори: 
«Осажденные пели во всю глотку веселую песню, не- 
устанно бросали камни, иэдевались над нашими усилия- 
ми и, видимо, предпочитали смерть всякой пощаде». 
(В. Чудинов. Окончательное покорение Осетии. Кав- 
казский сборник. Т. XIII. Тифлис. 1889. 11 фарс.) 
Фондэ лæгæй агурæм Хъолайы мæсыг. «Судзин, мый- 
йаг, куы нæ у, цы фæуыдаид!» — хъусын ме ’мбæлттæй 
кæйдæр тыхст ныхас. 
Бирæ фæрафæрс-бафæрсты фæстæ мæсыджы бын- 
дэæфхадыл нæ цæст æрхæцыди. Зæххимæ сæмвæз. 
Къулты бæэн — метр æмæ ’рдæг. 
— Цы фæци уæ мæсыг, цавæр фыдлæг ын суагъта 
йæ бынæй рухс?! — богътæ кæны Бестауты Гиуæрги 
хъолайæгтыл. 
— Хæдзæрттæ дзы фæцамадтой,— зæгъы Хъоцты 
Дауыт.— Хъуыды ма кæнын: дыууæ азы размæ мæнæ 
ам бындуры æмбуар телыхъæд садзын бахъуыди. Метр 
æмæ ’рдæджы бæрц ныкъкъахтам, фæлæ йæ бын не 
сзынди. Дуртæ уым дæлæмæ сау дардтой — алайæ. 
69 

— О Хъола! 
Фарн уæм бадзурæд мæ бæсты, 
фæлæ цы фыд, цы сау бæллæх æрцыд — 
кæм зæххыскъуыды аирвæзт уæ мæсыг! 
Уый дургай-мургай чи бакодта! 
Зæй 
йе зилгæдымгæ! 
Чи уыди тыхгæнæг! 
— Дымгæ дæр нæ, фыдгул дæр нæ, зæй дæр 
нæ уыд йæ халæг... 
Дургай йæ фæхастой 
нæхи хъæуккæгтæ... 
систæ ’мæ хæдэæрттæн... 
— Фæрнæй цæрат уæ хæдзæртты, фæрнæй! 
Цы хъаймæт æрцыд ацы ран фыдæлтыл — 
уæ фыны дæр æй макуы фенут, ма. 
Тыхы дур сыл хæрдмæ куы тылд, 
уæларвæй 
сæ къонатæм туг уарæгау куы кодта, 
нæ Иры арв цыппар къабазæй уæд 
Акатыл æмæ Бегатыл* æнцади. 
Ыскуывта-иу йæ удисгæ хæстон: 
«О ме сфæлдисæг, фестын мæ кæ цавддур, 
цæмæй фæуон нæ мæсыгæн æмхасæн...» 
Æмæ-иу бацыд дуры хуызы лæг. 
Æмæ, мыййаг, уæ хæдзæртты бындуртæ, 
кæм фæкæнут æнæмæтæй фынæй, 
æмбисæхсæв лæджы ’взагæй куы сдзурой, 
сæ мидфынæймæ сабитæн куы хæссой 
сæ хæсты койтæ: 
• Ака æмæ Бега — паддзахы æфсæдты ныхмæ тохы 
разамонджытæ. 
70 

Иры сæр уæлдæр 
куыд сæвæрдтой сæхи сæртæй — къæй-лæгтæ! 
Куыд рацыди сырх æхсидæвты уарын 
|æви сыл арв зынг фæзгъæртæй æркалд 
æмбугæнгæ!). 
Фæлæ нæрыди зарæг, 
ирон зарæг — тæхгæ-судзгæ фæдисон — 
кæмдæр уæлæуæз æврæгътимæ сиу: 
«Бегайы хуызæн гуырд 
макуы райгуыра, 
куы райгуыра, уæд та 
макуы амæла!» 
Æрбахъуызыди пиллоны сырх дзæмбы 
æмæ æрцахста зарæджы йæ хурхæй... 
Ныммыр и мæсыг. 
Ахъардта йæ къулты, 
йæ зыхъхъырты — чъырызмæстау фых туг. 
Йæ гом хъæлæсæй ивæзтысты арвмæ 
фæздæг æмæ лæджы сыгъдоны тæф, 
æвирхъау богъ-богъ, хъарæг æмæ марой. 
О Хъола! 
Ныр уæ хæдзæртты бындуртæ 
æмбисæхсæв куы райдайой ныхас 
лæджы ’взагæй — нæ уындзыстут хæрзфынтæ, 
уæ дзидзидайтæ авдæнты кæудзысты... 
О, бахизæд уæ уыдæттæй хуыцау. 
Мæ цæст уын уарзы: 
Бегайы хуызæн гуырд 
макуы райгуыра, 
куы райгуыра — фестæд ахæм къæй-мæсыг, 
йæхи дурæй-иу чи нæ фехæла! 
71 

ЕДЗИОН СОСЛÆНБЕГ 
Кæуылдæрты бæхбадт ыскодта Цыт, 
сæ удтæ-иу нырмыдул ысты й’ армы... 
Цыд Едзион æртæхæхсад нæудзармыл, 
бæгъæввад æмæ счъилвадыгæй цыд 
йæ кусæнуатмæ — Хурхоры бæрзондмæ. 
(Зæронд тæрсы бын рухс кувæндон уыд.) 
Æнхъæлмæ касти «Уастырджи» нывондмæ, 
æмæ йын хаста Едзион... йæ уд\ 
Æндзæрста чидæр хи гуылы бын арт... 
Æндзæрста уый дæр: пиллон уагътой дуртæ. 
Лæдæрсти туг йæ пырх æнгуылдзтæй дудгæ. 
Нымæтын ехс-иу басгуыхти йæ сарт... 
Æнхъæлмæ касти «Уастырджи» нывондмæ... 
Ныр Едзионæн йе ’рцыдмæ цæрут. 
Хæцы йæ бæсты Хурхоры бæрзондыл 
хæцаг калмимæ «Уастырджи» — цæрдуд. 
МАЯКОВСКИЙ 
«Дзиглотимæ дæр æмæ хуыцæуттимæ дæр уый æр- 
гомдзырд уыди. Давджыты, карьерæдзауты, дзырдхæс- 
джыты, зæвæтысдæрты, æввонгхорты мыггагæй цыдæ- 
риддæр уыди — се ’ппæтæн дæр сæ гамхудтæ иста. Сы- 
махæй та иуæй-иутæ, айчы хуылфæй цъиу куы уаса, 
уыйау сты: цæргæбонты сæ цъипп-цъиппæй нæ бан- 
цайынц, стæй хъæдхъиутæй, цудтытæгæнгæ сæ хъуэгæй 
рахилынц æмæ, цы ихсыд тæсчъы равэæрдысты, уым 
* Ныхас цæуы, Сослæнбег Къорайы хъæуы сæрмæ, 
Хурхор, зæгъгæ, уыцы къуылдымыл егъау дуры уæлæ 
цы ныв сарæзта, ууыл. 
П 

æмбыд хъæмпы муртæ ауынгæйæ сæ хъæлæсыдзаг 
ныхъхъæр ласынц: «Байхъусут, хорз адæм! Ног дунетæ 
байгом кодтон! Парнасы цъуппыл мын бынат!» 
Уæд, гормæттæ, цавæр цъиувæдис у!» 
Мæ зонгæ ахуыргæнæг Арцуйы 
ныхæстæй 
Цыди — 
æмæ зæхх 
йæ къæхты бын тасыд, 
уынгæг ын уыдысты 
йæ уынгтæ, 
йæ кæртытæ. 
Цыди — 
’мæ йæ къахдзæфтæй 
цъититæн тас уыд— 
куы ныггæр-гæр ласой 
дзæнхъайы дзындз къæрттытау. 
Цыди — 
æмæ ’мризæджы рызтысты йæ койæ 
гуыбындзæл сылкъитæ, 
гæртамхор æлгъæгтæ, 
чи цардис искæй зонд, 
искæй фæллойæ, 
кæмæн уыд 
йæ цыт дæр, 
йæ цыд дæр 
æлхæнгæ. 
Йæ удæй арт цагъта: 
ма уæд сæрбос! 
Хъадамантæ сæттын 
йæ туджы йæ гуырдзæй уыд... 
Коломбтимæ ссис 
æмдзæхдон, 
æмвос, 
гом кодта 
73 

Амырыктæ, 
скрипкæты хæкъуырццæй куыд. 
Уый æврæгъты ’нхъæлдта 
дзæгъæлдзуаг къæбыстæ, 
кæмæн нæй 
рæвдауæг, 
«мæн у» зæгъæг, 
хицау, 
сæ хуылыдз мукъутæн сын 
кодта хъæбыстæ. 
Мæлдзыгæй лылы онг ын — 
мууылдæр хицон. 
Тæхгæ-нæргæ арвæрттывд 
армæй ахста, 
сæстытæ йæ кодта — 
йæ рæнхъæн 
æндзарæн. 
Бæлоны фæлмæн удæн 
уыд йæ ахстон 
Батрадзы болат буар... 
Ысси йын æндарæн... 
Ацыди — 
’рцардысты 
тугцъир гæбытæ, 
ацыди — 
радысты 
дæлдзарм цæрæг сынтъутæ, 
ацыди — 
систой фырцинæй гæппытæ 
гуымыдза ’рдызтытæ, 
хæдмæлхор сынтытæ. 
•».йæ рындзмæ йæ сæргъæвта 
’вирхъау хæццæ дуг: 
ыстъалыты кодта 
уæлæрвтæм 
74 

фидæрттæ 
æвзистсæр зæгæлтæй. 
Тымбылкъух — 
йæ дзæбуг. 
Уый бацис 
Ахиллы уартг 
уый баисты 
фидæнтæ... 
ДАНТЕ 
Цард афтæ уыд: æфтыдта тых тыхыл, 
æнæбонæн йæ уынгæг бонæй хъаудта. 
Æмæ цы давтой ме ’рдиаг, мæ хыл, 
кæд-иу æдзух хæрамы хал ысхаудта... 
Цæры ма саулæг, баззади быныл, 
нæртон хистæртыл чи фæкодта даутæ, 
цъыф чи калдта йæ хæлæрттыл, мæныл, 
уый «райы» ныр нæ рæзгæтæй, нæ таутæй. 
Нымудэы расты: «Бирæгъыл — фысдзарм». 
Æмæ та — дзаг йæ уæцъæф æмæ й’ арм. 
Ис а лæгыл Флоренцийæ ыстыр бæрн... 
Кæд-иу ныйисты къæбицтæ гаффутт, 
уæддæр уыд фидар иу ныфсæй мæ уд: 
цæуы бæлццон, нæ фидийы Бæсты Фарн. 
7$ 

ОВИДИЙ ХАСТЫ РАЗМÆ 
«Цалынджы амондджын уай — æм- 
гæрттæй дæ алыварс дзаг... 
Иугæр ныннæрыдис арв — хæрэиу- 
нæгæй аззадтæ уæд». 
Овиднй 
Хæрзбонтæ... 
Нæ мæ хъæуы ’рду дæр... 
Цæуын... 
Æз кæм никæй зонын, 
мæн кæм ничи зоны, 
гъе уыцы бæстæмæ хæссын 
æвæгæсæг чъизи къæбысау 
мæ роны 
мæ Зын... 
ХАЗБИЙЫ ФЫН 
Мæ хъоппæгцæст, 
цы ’хсæв арвыстон дысон! 
Цы фыдфынтæ мыл сагъуыди: уыд арв 
сыгъдонау сау; йæ фондзыссæдз бызгъуыры 
хæцыдысты йæ иу халыл. Æрдутæй 
йæ иу кæронæй иннæмæ та — баст 
æнахуыр къаххид, хохаг уынгау — нарæг, 
нæмыгдзæфтæ, цæрдхуынчъытæ, гæмттæ, 
сыхырнайау. Нырхæмтæ сты йæ фæрстыл 
сæнтсау ызгæ, сæнтсау туджы фæзгъæртæ. 
Цыдыстæм ыл сæдæтæ ’мæ æрдзæтæй 
76 

уæнтæхъил æмæ хъомпалæй... Бынæй 
зæхх фестадис æнæбын хъоргъ, сæрсæфæн. 
Йæ хъæлæсæй сырх зилгæдымгæ стахт, 
лæбурдта арвы тугамæст фæдджитæм 
æмбугæнгæйæ... Ме ’мбæлттæн фæд-фæдыл 
хид ирвæзти сæ къæхты бынæй: хъоргъмæ 
ызгъæлдысты æд хордзентæ, æд удхар... 
О утæхсæн... Дæ цæстæнгас та хатын 
мæ фæсонтыл: дæ сау дыууæ цæсты 
тæрынц мæн размæ ахæстау. Æрдуйыл 
лæууы мæ уд. Фæкæсын сонтæй кæд, 
дæ фæлгонц уæд фæдæлдзæх вæййы исдуг... 
Фæбадти туг мæ цæстыты — быхсын, 
мæ лæппуйы буар базæронд — фæразын. 
Мæ хъоппæг, 
ай цы диссаг уа!.. Æваст 
сырх къабайы мæ разæй фегуырд иу чызг. 
Йæ къух мæм тилы, сиды мæм — тындзын 
фæдылахуыр æнувыд куыдзау: чи у!.. 
Куы йæм баввахс дæн — разынди мæ хо, 
мæ зынгхуыст хо... Фæуыргъуыйау дæн æз, 
ныхъхъæр ластон фырадæргæй, фырцинæй. 
Мæ уæлныхты йæ фелвасон, куыд загътон,— 
цыдæр фæдæн. Сырх уылæнау йæ къаба 
мæ цæстытыл æрбагуылф кодта: ау, 
сырх артæй мын куыд фæивддзаг сырх къаба!?. 
Мæ хъоппæгцæст, 
æз не ’ууæндын фынтыл, 
фæлæ, æнхъæлдæн, а райсом æрцыди 
мæ балцытæн сæ фæстагдæр, сæ дарддæр... 
Фæсмон мæм нæй — ныгуылы мыл мæ хур, 
ныгуылынц мыл дæ цæстытæ — замана!.. 
Тыхми, фыдæх, адзал æмæ гадзрахат — 
ис се ’ппæтæн дæр иунæг ном: фашиэм, 
77 

æмæ йыл хъуамæ ауадзон тыгъдызæй... 
...Сырх сæрибар... Сырх Уæлахиз... Мæ сырх туг 
фæци сæ хай фæстаг æртахы онг. 
Сырх Æрдузы* Сырх тырысайы тыхтæй 
æнусы бонмæ бафынæй дæн ныр. 
Фæлæ цы кæнон — сау хъоппæг цæстытæ 
кæд ам дæр та мæ фæдылæфтыд фесты.„ 
О, курын уæ, мæ мæгуырыл мæ уадзут... 
КЪАХЫР СОНЕТ 
Ме ’фсымæр Мухарбегæн 
Фæфæсте и дæ уонынады арæн, 
æмæ дæ къодах саумæримæ сиу. 
Дæ раст дæр дын, дæ хæрам дæр дын барынц, 
цы ма сын ис æнæ баргæ æниу! 
Тæригъæдтæ, рæдыдтæ дæм нæ арынц. 
Цыма куывд у, чындзæхсæв, йе та зиу,— 
кæнынц æгъдау, кæрæдзи дзыхтыл дарынц. 
О, сомуалдзæг хæмыцырихи, скъæлдзой 
дæ ингæнмæ куы фæцалх уой, нæ зæхх 
куы сæнкъуыса, дзывылдæрттæ куы здæхой, 
куы уа ахæрæт, паддзæхтæ куы схæцой,— 
ды уыдæттæй æнæхай дæ — бæллæх! 
Кæмæндæр та æвзаринæгтæ — хæрх. 
• Калоты Хазби ныгæд и Курскы облæсты, «Краская 
Поляна», зæгъгæ, уыцы хъæуы. 
78 

Мæ украинаг хæлар 
Семен Панькойæн 
«Сабырæй дзур—цæмæй дæм хъусой дзыллæ.,.»* 
Зæгъут-иу уый хæххон донæн, 
æваст 
хъæрахстгæнгæ йæхи куы фехса былæй, 
дæлдзæхы хай куы бакæна йæ маст... 
Сыкъатау æм куы дара хох йæ саггом, 
куы йæ хурх кæна уазал къухтæй цъасс, 
куы йæ скъæра йæ хъоргъ-хъæлæсы сау ком, 
уæд æй фæдзæхсут: «Мауал кæ хъæрахст...» 
Йæ утæхсæн ын зинтæ ’мæ хуыцау дæр 
нæ зонынц — исдуг карз тохæй фæхъус,— 
æрбæллы: «Ехх, ныхъхъуытты уадз дæ сау хъæр, 
лæгъз байбынты фæфæстиат у цъус...» 
ЛАТВИ, ФАРН ДÆ ЗÆХХЫЛ 
1 
Æз Латвимæ цы зæрдæимæ ’рцыдтæн, 
мæ Ирмæ дæр-иу афтæмæй цæуæд 
йæ алы уазæг. Н’ амондæн, нæ цытæн 
зæххыл ныккæнæн нал уыдзæни уæд. 
Æз Латвийæ цы зæрдæимæ здæхын, 
æдзухдæр афтæ райгæйæ цæуæнт 
чысыл Ирæн йæ уазджытæ йæ зæххæй! — 
Æвæдза, фарнæн нал уаид мæлæт. 
Украинаг æмбисонд. 
79 

2. РАЙНИСЫ МОТИВ 
«Ве1 аидз!ак заи1е1 рге11 даЦа зшеёг». 
Ка1Ы$* 
Тæссар у фæндаг. 
Уыгæрдæнтæ, хъæд. 
Æмбæлæг — хæрх: кæм — дондзау, кæм — 
бæлццои пæг. 
Къуырма мæсгуытæ, амаддэаг, лæгæт. 
Цæхæр ыскалы цины уацау хъоппæг. 
Куыд уæлдæр, афтæ — бонырухс фылдæр, 
у арв та арфдæр, сатæгдæр, сыгъдæгдæр. 
Куыд уæлдæр, афтæ — хъизæмар фыддæр, 
быгъдæгдæр — фæхстæ, удгоймаг — ыстæмдæр... 
Сæ бæрзонддæр хох разынди мæ зынтæн. 
Кæсын мæ балцæй идзæлгæ бынмæ: 
о удæнцой! — 
уымæл тæрфы цæрджытæн 
сæ уайдзæф-дуртæ нал хауынц мæнмæ. 
Тыдта мæ алчи хивæндæй. 
Сæттын: 
кæйдæр фæндæй мын ахсджиагдæр — хи фæнд... 
Мæ сурхид ныр мæ дысалгъæй сæрфын.— 
Лæджы ’мбæрц мит. Æрмæст дзы и мæхи фæд. 
Зæрдæйы ’мбæрц мæт—чи йæ схæсдзæн рогæн!.. 
Нæй цъиуызмæлæг. Сауæгуыппæг — рындз. 
Хур — дун-дунейы астæуккаг цæджындз — 
лæууы уырдыг... 
Гъей, рауадз-ма дæ ронгæй! 
* Уæлæмæ, хурмае, айтынг и мæ фæндаг. Райнис. 
(Латв.) 
80 

3. РАГОН РИГÆ 
1 
Йæ тихалæг, ызгæхæрд тынтæй хур 
æрцауындзæг и топпуадзæнтыл — бастад, 
йæ бур зæрин та хъарм рудзгуытыл батад, 
æрхауд ыл цыма хæлд мæсыгæй дур. 
Æз уыцы нывтæм адзæгъæл дæн, Ригæ, 
æмæ цæмæндæр уалдзыгон изæр, 
мæ фыды къæс, нæ тулдзхъæдæй къæсæр 
мæ разы стынц мæрдырохы цъæх рыгæй: 
фæныкæйдзæгтæй бур кæрдзын æрчындз 
(цыма ысмил фæллад дыдзыхур мигътæй), 
тæвд пецы дзых ын у цъысымау... 
Джихæй 
ыстонг цæстытæ артдзæстмæ кæсынц. 
2 
Дæ уынгæг уынгты адзæгъæл мæ хъуыды: 
цымыдис къада арф кæмтты ныппырх 
(йæ ратæдзæн цъæх цъититæ), 
ыскъуыры 
æдзæм дугты лæгъз байбынтыл йæ ных. 
Дæ уидæгтæ — сырх дзæнхъайæ: фыдæлтæн 
сæ туг ныддур и саумæры, цæмæй 
цæра дæ фарн, 
фыдбон æмæ фыдлæгæн 
цæмæй дæ намыс мачи кæна уæй. 
Æз аргъуанты æрцындз-цъуппытæй хъусын 
æфсæн уасджыты минмырон хъæлæс*: 
* Ригеейы аргъуанты цъуппытыл ис араэгæ уасджытæ. 
81 

историйы æфтуанхъæдтыл æнустæн 
фæлыгъд сæ фын — 
хъæуы дæ фынтæн гæс... 
4. АЛИХАН ЛАТВИЙЫ 
Хурхæтæнты латвийæгтæн вæййы стыр бæрæгбон — 
Лиго. 23июны хъомгæстæ тулдэы сыфтæй сбийынц эил- 
лаччытæ æмæ сæ хъуццыты сыкъатыл æрцауындэынц. 
Фос хъæумæ æрцæуынц æд «худтæ» — бæрæгбон кæй 
райдыдта, уый нысан. Адæм рагацау сфыцынц бæгæны 
(кæнынц æй ирæтты хуызæн). Стыр æртыты алыварс 
саразынц хъæзтытæ, куывдтæ æмæ изæрдалынгтæй ху- 
рыскастмæ эарынц, кафынц. Фæсивæд ацæуынц цилы 
дидинджытæ агурæг, стæй, хур куыд скæсдзæн, уый 
уынæг. Цил, дам, дидинæг æфтауы иунæг æхсæв. Йæ 
дидинæг ын чи ссара, уый нымад у амондджыныл. Ци- 
лы дидинджытæ агурыны æгъдауæн ис символон ны- 
саниуæг: адæймаг æцæг уарзтæй бауарзы иунæг хатт. 
Токаты Алихан Латвийы уыди 1917 азы сæрды. 
Интæ, хинтæ æви цинтæ, 
æви арвæрттывды схъис — 
уыцы цæстыты цы ис! 
Интæ, зæд дæ æви зин дæ! 
Сдæ мæ ис æви мæ рис! 
Азæр стъалыты сæстæгтæ 
ласы Даугавæ — кæдæм! 
Тарст æмæ фыдхуыз æндæргтæ 
стъæлфынц хъомгæсы хъæртæм. 
Кæс, уæ хъуг йæ сытыл цинау 
схаста хизæнæй хъæмæ 
тулдзы къахыр сыфтæй чъина: 
Лиго ралæудзæн сæумæ. 
81 

Цом, ныдздзæгъæлтæ уæм хъæды, 
Фарны, Хуры фæдыл цом. 
Мæн хуыздæр амонд нæ хъæуы 
азæр: демæ мын æнцон. 
Сусхъæд дидинæг æфтауы, 
у дæуау — хæрзуынд, æлвæст. 
Райсом — хурхæтæн. (Хуыцау иыл 
макуы рахæтæд æрмæст.) 
Кувын: мацыхъом уæнт цинæн 
маст, фыдбон æмæ фыдлæг. 
Дидинæг куыд нæ и цилæн, 
афтæ амонд нæу æцæг! 
Дунетыл дзæгъæлзад чи у, 
дунотыл хæдæвзæрд циу, 
скул и уыдон хъыг мæ риуы, 
уыдон мæт мæ риуы сиу. 
Уыдон намыс æмæ ’гъдауæн 
ацы знæт зæххыл цæуын. 
Уд æхсоны къæрттау хъауын, 
æмæ уымæй арт цæгъдын. 
Ирæй амонды ’хсæн хитын... 
Мæн цыкурайы фæрдыг 
калмæй ратонын фæндыд. 
Й’ агурæг æрдуйын хидыл 
æз хызтæн — фæлыгъд фæлывд... 
Интæ, стъалыты фæскъæуттæ 
ласы Даугавæ сындæг... 
Уыцы цæстытæ...— 
Фæскъæвда 
арвыстъæлфытау сыгъдæг. 
83 

5. РИГÆ. МÆСГУЫТЫ УЫНГ. ЕЛГÆ 
Уый цы уыд! 
Фæдис æви зынгирвæзт! 
Феваст топп æви æрыскъуыд зæй! 
Чи фæуа хæрзæггурæггаг Ирмæ! — 
Саугуырм зæрдæ ракасти цæстæй! 
Ригæйы хæстон мæсгуыты астæу 
æз, кавказаг, уацары фæдæн... 
(Ам кæддæр цы хъазуат уыд, цы карз тох — 
топпы кæсæн схуыцау и лæгæн.) 
Дунетыл цы хурæн нæй æмбал, 
уый, тæрсын, куы стæфсын кæна цъити: 
...баддзысты сæ хæлд ахстоны цъиутæ — 
мысинæгты спæррæстæввонг бал. 
Сомыбон хæдæвзæрдæй 
цыдæр 
тондзæни мæ зæрдæйы æндарæн. 
Æртуаты куы разына цæхæр, 
Елгæ, уæд кæм агурон æндзарæн! 
Табугæнгæ бахъахъхъæндзæн сыджыт 
хъæпæны бын фæззыгæнды гуырдз. 
...Уæлæ уыцы къахырбыл мæсыджы 
топпуадзæнты ’хсинджытæ цæрынц. 
6. ЯНЫ ЧЫЗГ 
Иугæр дæм, Яны чызг, уыйбæрц ныфс разынд: 
мæ хосы уæрдонæй ихсыд фæндæгтæм чи 
згъæлди, 
уыцы тихалæг сæнттæ иугай фæуыгътай, 
хал халыл æвæргæ сæ сбыдтай ахстон 
мæ зæрдæйы ’нкъуысгæ бæласыл; 
84 

иугæр дæм, Яны чызг, ахæм ныфс разынд: 
мæ кæуын мæ былалгъæй райстай, 
дæ зæрдæйы къуымы йæ хъавгæ ныппæрстай 
мысайнагау, 
У»А 
абонæй фæстæмæ 
дæ ном 
дзыхы радавинаг нал у, 
нæфæтчиаджы хъомысæй фæхъæстæ. 
Æрмæст-иу рæстæггай 
мæ зæрдæйы ’нкъуысгæ бæласыл 
дæ быд ахстоны ’нахуыр маргъ æрбаддзæн 
(Уалдзæг — йæ ном) 
æмæ сусхъæды ’рдæгхæлд къуыпатæн се 
’нæвнæлд былтæй 
зардзæн дæ сусæг ном уадæн. 
Æрмæст-иу рæстæггай 
цыппар къулы астæу куы аззайон исдуг, 
уæд былтæ сæхи ’гъдауæй дзурдзысты, 
кувынау, 
дæ ном 
æмæ: 
Æрæджиау Хорзæх. 
Ныббар-иу сын, 
Яны чызг, 
Мапаз смезапаз!* 
7. ЛАТВИМÆ БАЛЦЫ РАЗМÆ 
Уыдтон мæ фыны: 
схæнкъуытæ и фурдг 
дыдзыхур ыл йæ дзыгъуыртæ æппары. 
Цæхджын ызмисы агурын хуынкъ дур, 
фæлæ мын фестад агургæ ’мæ ’наргæ. 
* Ацы дзырд латвиагау амоны— мæ хъизæмар. 
85 

Тыхсын æдзæмæй, нæзытæм кæсын,— 
архипелагау апырх ысты арвыл. 
Æхсæрæгæн æхсæры ’фсон мæ армы 
хæссын мæ дистæ: рацу ’мæ сæ ’хсын. 
Йæ къæбиц намæ равдæлон и, «дзаг у», 
бæгънæг хихтыл фырадæргæй тæхы, 
ыстъæбæртдэæст и, тæгæры мыггагыл, 
хæрзиунæг аппыл андзары йæхи. 
Рæхджы та хъуамæ сауцъиутæ æртæхой,— 
зымæг-дæргъы уыд сабитæм сæ кой. 
Кæмдæр та хойы уалдзæджы дуар хъæдхой: 
кæмдæр та фесты зулчъытæ сæргой. 
8. РАЙНИСЫ БÆСТÆЙЫ 
1 
Фæлæдæрсти та гæххæтмæ дæ рис, 
æмæ фæлыгъд дæ низы койтæй де ’хсæв... 
Хур бацыди дæ фыдфын æмæ де ’хсæн,— 
тæрхонылæг, хæрæмттæй-иу нæ хиз. 
Æрбадардта йæ хъуынджын дзæмбы наз 
дæ рудзынгмæ, зæгъы дын буцæй: «Байрай! 
Ды ме ’фсымæр дæ удæй æмæ буарæй. 
Мæ саггомæй мын миты фæзгъæр айс». 
Фæзмынц кæрæдзи денджыз æмæ хъæд: 
нæрынц æмгуыппæй, цоппай кæнын сисынц. 
Дæ фыдфынтæ сæнтурс фынчытау сысынц, 
лæбыргæ змис сын аскъæфы сæ фæд. 
2 
Ды ацы бæсты сырæзыс цъæх назау — 
вæййы æдзухдæр арвырдæм дæ каст. 
86 

Дæ зæрдæ ам цъæхснаг æрттывд фæласы 
æмæ фæдзуры денджызæн йæ уарзт. 
Цæхджын уылæн дын де ’рхæндæг æрыхсы, 
æмæ та ног фæдывæр вæййы ныфс. 
Уый урс ызмисыл рагон миф ныффыссы, 
æмæ йæ ды цымыдисæй кæсыс. 
СÆРИБАР 
Мæ сæры ’мæ мæ зæрды бартæ! 
Стут 
мæ рæзæнтæн сæ умдæгтæ, сæ къуыпа. 
Кæйдæр фыдарм куы аскъуына мæ уд, 
уæд ма цы дæн2 
Дæлæмæдзыд, къуызыппа! 
Мæ сæры ’мæ мæ зæрды бартæ! 
Стут 
мæ лæууæн зæхх, мæ улæфæн уæлдæф дæр. 
Сымах байсæг мын байсдзæни мæ уд, 
сымах сæфтимæ ’рцæудзæни мæ сæфт дæр. 
Фæкæнынц уæ гуыбыны хардзыл уæй. 
Мæнæн та стут 
мæ зин æмæ мæ хуыцау. 
Мæ сæры бартæ, бардарæн уыл нæй. 
Ис бардарæн! — 
Адзал æмæ мæхицæн. 
ÆРСДОН 
Зымæгон салдæй фервæзæм, лæппутæ, 
цæй, уалдзæджы ’вджид бакæнæм нæхи, 
нæ их сахсæнтæ раскъуынæм нæ удтæй, 
нывзилæм сæ, нæ цонджы ма тых и. 
•7 

Ныр уалдзæг революциау цырынæй 
æвæры зæххæй арвы рындзмæ хид, 
ныр тæдзынæг дæр фестади цыхцырæг, 
сæрбынмæ йыл æрцъыввытт ласы мит. 
Терк байдзаг и гуымсытæ ’мæ цæхæрæй, 
Терк ласы ’нæнтыст айсбергты къæс-къæс, 
æндзыгниз æмæ пъæззыйæн цагъарæй 
уый нал комы, йæ тахтмæ-ма йын кæс! 
ХЪАРА-ДАГЪ КОКТЕБЕЛÆЙ 
КÆСГÆЙÆ 
Денджызы æрæвæрдта йæ дзæмбы 
Хъара-Дагъ — æрдзы сфæлдисгæ сфинкс, 
скæсæнмæ нымдзаст вæййы æдзæмæй, 
баззад дзы йæ цин æви йæ рис! 
Сау денджызæн Сау хох* у йæ уæнгæл, 
суадзид ын йæ сау бындурæй рухс. 
Уылæнты ’мæ тымыгъты æрдонгтыл 
худы хох йæхинымæр, ныхъхъус. 
Хур, тæрккъæвда, мигъты стонг æрцытæ — 
калынц ыл фæйнæрдыгæй сæ пырх. 
Бур дымгæ ’мæ сау дымгæ фырытау 
февзарынц йæ цъуппытыл сæ тых. 
Адæм, сырдтæ, хилæгойтæ, мæргътæ 
бадынц йе ’ккой — ссыхырна йæ царм. 
Адæгтæ, фыдхуыз къудзитæ, дæгътæ — 
иу къуыпп, иу дзыхъхъ нæй æнæсгæрст ам. 
* Хъара-Дагъ — Сау хох. 
88 

Фæлæ хохæн йе ’нхъырдтæ цæсгомыл 
нс æнусон сусæг хъуыды фыст. 
Зæххы цотæн райхалын нæ комы, 
хъуамæ уа уæлдæр дунейæ ’рвыст. 
Мысы кæд Мысыры бæсты сфинксты 
Хъара-Дагъ — æрдзы сфæлдисгæ сфинкс, 
адæмы хъазуат удхарыл, ристыл 
кæд фæкæны хинымæры дис... 
КОКТЕБЕЛЫ ДУРТÆ 
Деиджыз, де ’нусон æрмгуырой 
стонгæй абухы, кæуы, 
ривæд никуы у, гуыр-гуырæй 
хох къæртлæхурæг кæны. 
Денджыз, мин азты цæххы ’фсон 
къамбецау ысдæрыс хуыр: 
афтæ сæрттивы цъæх æхсон — 
мæйтæ дзы фæкæсы, хур. 
Дуртæ... 
Саутæ ’мæ сырхытæ, 
буртæ, морæтæ, цъæхтæ. 
Иуыл дзы нывгонд æрхытæ, 
счындис иннæуыл хæхтæ. 
Иутыл урс тæгтæ — бæстытау, 
чи — кæрдæгхуыз, чи — дзыгъуыр. 
Кæс, пырх дзæнхъайы цæстытæй 
худы стъалыты дзыгуыр. 
Ехх, уæ бонæй уат, мæ хуртæ, 
уæ, мæ цъæх дыууæ чызджы, 
89 

раст дыууæ дзыппыдзаг дуртæ 
æз кæмæи хæссын рæхджы! 
Дуртыл — уылæнтæ хæлбурцъæй, 
дуртыл — арвæрдынтæ, къæдз. 
Дуртæн й’ ахорæнты буцтæ 
бауагъта сæ мидæг æрдз. 
Чи дзы у къæцæлау амадг 
чи дзы топдзæфау цæрдхуынкъ: 
зилын, агурын мæ амонд,— 
иæй цыкурайы фæрдыг... 
Чидæр искæй хъусы дзурдзæн, 
хи мыл худæгæй хæсдзæн: 
«Акса, рацыди та дурдзуан... 
А поэт йед у... сæрхъæн...» 
Кувын денджызæн, мæ арм æм 
дарын, счыиди мын кæлæн: 
«Де ’мбæхст сау дунейы арфæй 
ратул ахæм дур мæнæн, 
чи уа адæмæн æмбисонд, 
чи сафа сæ рын, сæ сон, 
арвы айдæнау æвдисын 
чи зона сæ ивгъуыд, сом». 
НАИРИ 
I. АЦЫ БÆРЗОНД БÆСТÆ 
Ацы къæй къалиутæ ’фтауынц къуыпа: 
мард дурты уддзыд ыскæнынц 
уды фарн, 
къухты фарн. 
90 

Кæсын æмæ дзурын: 
«Дуруд удгоймæгтыл 
афтæ куы цæуид нæ бон — 
амонд нæ зæххыл йæ былтæй кæлид...» 
Ацы бæрзонд бæсты 
къухтæ ’мæ хоры нæмыгæн 
ахæм аргъ и — 
сæвæрдæуыд сын 
æвзаргæ дзæнхъайæ 
цыртытæ. 
Ацы сырх къæйты 
нæ хизы æндон æрттигъ, арц. 
Афтæмæй, 
айкæй чи рахылдис абон, 
гакк кæуыл нæма счынд, 
ахæм лæппын цъиуы къахау фæлмæн æмæ буц 
уицг 
айгæрды дуры гуыбын. 
Сомихы уидæгтæ — 
удвидар æмæ цæлæццаг: 
дуртимæ скодтой æмвос, 
дуртæ — æнустимæ. 
Дуртæ-æнустæ — 
кæрæдзиуыл уидæгтæй баст, 
иу дзы æфтауыс — 
иннæтæ ’мгуыр-гуыр нылласынц. 
Ацы бæрзонд бæстæн 
й’ арфдæр сæрсæфæн дæр 
денджызы ’мвæзæй уæлдæр у. 
Ацы бæрзонд бæсты 
хъуамæ куыд уай ныллæг! 
91 

2. ПАРУЙР СЕВАКЫ МЫСГÆЙÆ 
Сау эилгæдымгæ 
ехсы къæрццау сонтæй æрбатахт, 
æврæгътæй зæхмæ 
цыхцырæг ныллæууыд, 
зилахаргæнгæ, сыф-сыфгæнгæ скъæфта 
ссивинаг хостæ, сыфтæртæ, бырæттæ, 
хъæмпынсæр ыскъæттыл нæ уагъта æмбæрзт. 
Дэæнæты фæбадинаг урс дада загъта: 
«Дæлимонты хъазт у, мæ куыдз сын фæлдыст! 
Æнхъæлдæн та скодтой чындзæхсæв. 
Зилгæдымгæйæн 
йæ бæстастæу сагой ныссагътай — 
ысхъардзæн дзы туг...» 
Кæд æмæ кæд уыди!.. 
Уырныдта мæ алцыдæр уæд... 
Æцæг загъта урс дада! 
Чи зоны, о. 
Ныр Паруйры фыстытæ кæсын: 
сау зилгæдымгæ 
ысдзыхъхъынног, райгас, 
йæхи сæрыхъуынтау къæбæлдзыг. 
Урартуйы дугæй 
ракетты æнусмæ 
цыхцырæг ныллæууыд, 
æнкъуысгæ-цæугæ тулдзау 
зæххыл йæ къахфындзтæ ’рсагъта, 
мæлдзыгæй, хæлуарæгæй — 
алкæй йæ уæлныхты систа, 
лæгдыхæй сæ кафынмæ хоны, 
цыма йæ фæфæнды, 
тæхынхъом цы нæ у. 
92 

ахæм æнæбонтæн ёазыртæ садзын, 
стъалытæ, 
урс цъити-цъуппытæ ’вдисын 
Наирийы къæйтæй 
йæ уидаг цы ран нæй! 
Дæ къухæй сыл бандзæв — 
ысхъардзæн дзы туг. 
3. ЕЧМИАДЗИН. УАЛДЗÆГ 
Ечмиадзин. 
Йæ аргъуаны дзæнгæрæг 
фæдисы хъæрæй фенцади чысыл,— 
нæ заман исдуг фестадис æдзæрæг, 
нæ уыд, æвæдзы, иу сым дæр зæххыл. 
Æрбадти сонтæй дзæнгæрæджы ’взагыл 
къуырма зæрватыкк, базарыди рог. 
Дыууæ хъæлæсæй чи уа цымæ рагон, 
дыууæ хъæлæсæй чи уа цымæ ног! 
4. ЦИЦЕРНАКАБЕРД* 
Дыууадæс дихы бацис Арарат — 
æрвдзæф дзæнгæрæг — дугты рындзæй рахауд, 
йæ алы схъис дæр фестади къæй-уарт, 
фыды къонайæн хъахъхъæны йæ арт. 
Æрзоныгыл ысхъисы фарсмæ схъис: 
къæйбын æртуаты сау музыкæ судзы,— 
• Цицернакаберд (сомихагау) — зæрватыччыты фидар, 
геноциды амæттæгты цырт цы бæрзондыл ис, уый. Ай- 
нæгдурæй дыууадæс амаддзаджы иуварсæй кæсгæйæ 
эынынц хæйттæгонд хохау. Сæ астæу —къона, æнусон 
арт. Зæххы бынæй гуырæгау уæлдæфы азæлы сомихы 
раэагьды композитор Комитасы музыкæ. 
93 

æрластæуы дыууадæс цæдæй рис, 
дыууадæс комæй рацæуы фæдис. 
Дæлдзæхæй æрвтæм дзуры Комитас. 
Тæхудиаг, зæронд æна Наири: 
куы кæной мæрдтæ цæрдтимæ ныхас, 
æрмæст уæд у фыдыбæстæ æгас. 
5. МАРМАРИК 
Ызноны фæсал фестади фæнык, 
æмæ йыл кафы рæзгæ тау хæлæфæй. 
Æхсынцъы калы дидинæг. Йæ тæфæй 
æгас ком у мыдыкъусау фæрныг. 
Ыслæууы дуртыл Мармарик уырдыг, 
ныггæлиртæ æмдзæхгæр хох йæ цæфтæй, 
ныллæгъз и мармæр йе ’мбисонд æрмдзæфтæй, 
цæнкуыл фæзгъæрæй саразы фæрдыг. 
Фæсиды сырдтæм: удыхос кæй хъæуы! 
Сæ дойны уадзынц битъына, кæрог, 
рæдауæй мæргътæн бадары йæ ронг. 
Фæсмонгæнæгау байбынты æрлæууы: 
хæрхæмбæлд та йыл ауыдзæн Раздан, 
йæ ном ын айсдзæн, айсдзæн ын йæ фарн. 
6. СОМИХАГ ÆМБИСÆНДТÆ 
Æдзæ с гом 
Йæ цæсгомыл ын батучынд, уæд уый æнцадгай 
афтæ: 
«Кæдæй-уæдæй ма рауарыд, ыстыр хуыцауæн 
арфæ)» 
94 

Хæрæг 
Хъихъойы дзæнæтбæстæм фæкæнынц, 
уый ныффæрск и: «Нæй, дам дзы хæрæгсындз». 
Хæргæфс 
Уый фарстой: «Чи уыди дæ фыд!» 
Дзуапп авæрдта: «Мæ мад бæх уыд». 
Гæды 
«Удхос у дæ бæркъа»,— загъдæуыд ын афтæ. 
Уый дæр дын æй хъавгæ баныгæдта арфдæр. 
ДЫУУÆ ЭТЮДЫ 
I. ТАЛЛИНЫ ГÆНÆХТÆ 
Ам дурыл дур æвæрдæуыд æнусты, 
куыд уа фыдгулæн й’ авналæн цыбыр. 
Ам дугыл дуг нæ тых кодта æрмгуысты — 
гæнæхтæ ’ви хæхтæ сæ схонæм ныр! 
Æддæг-мидæг дзы ауадысты систæ. 
Ам дуры хуылфмæ дзыллæтæ кæддæр 
сæ фырзыдæй кæрæдзи цæгъдæг систы; 
дур уарт дæр уыд, цæрæнуат дæр, цырт дæр. 
...Æмбисæхсæв. 
Зæхх йе ’мбуйæ куы фæхъус, 
егъау сахар ыскалдта уæд йæ хуыз — 
æргъæудурæй нывæфтыдтæ сæтæлхъузг. 
Уым денджызы æмыр улæфын хъуыст... 
95 

2. ИРЫ ГÆНÆХТÆ 
Къæйдур рæдзæгъдтæ — æрдзысконд гæнæхтæ, 
Æххæссыди нæм уырдæм дæр фыдгул. 
Уæд-иу æфтуæттæ бакодтам нæ хæхтæм: 
кæм рындзы тигъыл амаддзаг фæкъул, 
кæм дурæмпъузæн лæгæты искъуыдтыл 
(сты уды нуæрттæй, сау хъыгæй рæхсад), 
кæм бур айнæгмæ ’мхасæнтæ — мæсгуытæ 
(сæрсæфæнтыл дзæнхъа къалиутæ ’рзад). 
ÆНКЪУЫСГÆ БÆЛАС 
Бон æрзæй кæны хæхтæй. 
Сæдæ урс хъуытазы, сæдæ мырмыраджы 
фæйнæ-фæйнæ ’взагæй ысуасынц. 
Гæрзæй-гæрзмæ асфальтыл 
бон сауизæрмæ 
гыбар-гыбургæнгæ 
цал тулæг цалхы æрзилы, 
уал хатты фестъæлфы фæндаггæрон сусхъæд, 
уал галы ныллæууы йæ уидаг-уæлфадыл, 
уал хатты 
бындзарæй фæстаг сыфтæры онг 
ныдздзой-дзой кæны 
зæрдæйы ’нкъуысгæ бæлас дæр. 
Сæдæ хъуытазы, сæдæ мырмыраджы цъæхснаг 
уастмæ 
къалиутæй ныппæррæст ласынц 
дзуринаг риссæгтæ, удаист монцтæ. 
Къулбæрзæй сидзæрæй аззайы бæлас, 
æнхъæлмæ фæкæсы сау изæры ’рцыдмæ. 
Сау изæр кæрæдзиуыл æрдзæхст кæны 
96 

йæ сау армытъæпæнтæ. 
Акъуырма вæййынц 
сæдæ урс хъуытазы, сæдæ мырмыраджы. 
Гæрзæй-гæрзмæ асфальтыл 
утæлпæт тулæг цæлхытæ 
сæ ахстæттæм тулæг фæвæййынц. 
Фæндаггæрон сусхъæды уидаг-уæлфадæн 
йæ дудгæ рыст фенцайы исдуг. 
Бындзарæй фæстаг сыфтæры онг 
йе ’муд æрцæуы 
зæрдæйы ’икъуысгæ бæлас дæр. 
Бон сауизæрмæ 
мидбынаты цоппайæ чи сурс, 
уыцы дзуринаг риссæгтæ, удаист монцтæ 
бацæуынц æрттиваг хъæндилты хуызы, 
къаннæг кæрдæгхуыз наупæлæзтæй рухсгæнгæ 
хохаг æхсæвы сау денджызы 
хъеллау фæкæнынц. 
Бындзарæй фæстаг сыфтæры онг 
ныуулæфынц æнкъуысгæ бæлæстæ: 
«Де зæдг де зæд, дæ фарныстæн, 
мах де уазæг, сау æхсæв...» 
ЦÆУГÆДОН 
Цъæх арт уадзгæ, фæтыг фаты хуызæн 
ныццæрдхуынкъ кæны цъити цæндты «’фсæн». 
Куы нал абуха, удæнцой куы ссара,— 
дон нал хуыйндзæни. 
Уæд йæ ном — цъымара, 
хæфсыты бадæн, дзæргъыты хуыссæн! 
4 Рухс 
97 

#*# 
«ССР Цæдисы граждæнты хæс у æр- 
дзыл аудын, йæ хъæздыгдзинæдтæ 
йын хъахъхъæнын». 
ССР Цæдисы Конституцийæ 
Сæударæй изæрмæ, 
нзæрæй бонцъæхтæм 
зæхх 
йæ сæгдзых тохнатæ 
сæдæтæ ’мæ ’рдзæтæй 
арвы цъæх кæттагмæ сдары 
нывгæнæджы систау, 
бæзджын сау мылазон фæздæгæй 
ыскæны 
кæфхъуындартæ, 
залйаг кæлмытæ... 
Фæлæ та, кæс, æмæ 
арв, 
цы уыд, авд ахæмы дзыхъхъынногдæрæй, 
нрддæрæй 
равдисы 
йæ къæвдахсад цæсгом. 
Æрдзуры: 
аДæлæ æнæнтыст фæуинаг, 
дæ кæнон дзæбæхæй ныууадз — 
цы нæ вæййы, 
куы бауддзыд уой 
дæ кæфхъуындартæ, 
дæ залйаг кæлмытæ...» 
98 

ЦЪЫРЦЪЫРАГ 
Дыууæ ’хсæвы мæ цъырцъыраг æрцардта: 
ыссыгътай цырагъ — ацахста-иу хъус 
зыр-зыргæнгæ |йæхи халдих) цъæх зæлтæ... 
Сæррæттæввонгæй Пойы* томыл бадт. 
Цы ссардта ам, сымæр чингуыты скъаппы 
рыг тæрхæгыл,— йæ иу зонæг хуыцау. 
Цæмæн ныууагъта йе ’мбæлтты цъæхснаг эард, 
зæлдагхал астым, хур-сæрды хъæбыс! 
(Хæрзаг зæгъы: 
«Йæхицæн зонæд алчи — 
цы хуызæн дæ! 
Кæуыл худыс! 
Сæтти! 
Дæ чингуытæ ныррæгъ ысты салдæттау, 
сæ сыфтау ды — фæлурс æмæ фæлахс!») 
-Дыууæ ’хсæвы мæ ’рцардта, 
стæй æрбайсæфт 
мæ лыстæгкъах цъæхдзаст зины лæппын... 
БЫНАТЫХИЦАУ 
Ис хъæдбыны нæ къæс. 
Цырагърухсмæ изæр 
нæ къулы скъуыдæй 
хæфс 
æрбадары йæ сæр. 
• Эдгар По — XIX æнусы номдзыд америкаг поэт. 

Æнæууæнкæй — йæ каст.. 
Цæмæй мæм хæссы фау! 
О хъоппæгцæст. 
лæгау 
куы ракæнис дæ хъаст. 
Цы ныхъхъус дæ! 
Зæгъ-ма! 
Æрбахиз, ацым цай. 
Æви мæм дæ гæргай! 
Бынат дæ хъæуы! 
Гъа! 
Дæхи куы у: 
Дыдта 
кæм и, уым рухсаг уæд! 
Кæддæр-иу дæ хуыдта 
Бынатыхицау, зæд. 
Æцæг дæ ахæм! 
Уæд 
дæумæ кувæг дæн æз, 
Бынатыхицау — Хæфс, 
табу дæхицæн уæд! 
О, ахæм амонд ратт: 
зæвæтысдæр, хуыснæг, 
быдзæу æмæ фыдлæг 
куыд нæ ахсой бынат! 
Æнæуаг-иу нын уаг 
куыд не ’вæра! 
Мæнгард, 
æдзæстуарзон, уæййаг 
цæмæй æрцæуой тард! 
100 

САУЗЫМ 
Йе хъызт нæу, йе хъарм нæу. 
Æрдзмæ нал и ’гъдау: 
зымæг урс уа хъуамæ, 
ма уа хъуамæ сау. 
Бонæн йе ’мбис хур у, 
йе ’ннæ ’мбис — фыдтар. 
Бахуыскъ та и стурау 
ивад мигъты арв. 
Æмæ бады зæххыл 
миты бæсты рыг. 
Арв, нæ зæрдæцъæхыл 
мауал æфтау хъыг. 
Урс цинæн йæ хæмпус 
бæстыл кæ хæлиу. 
Къалиуыл ныффæсус 
мит-митгæнгæ цъиу. 
КОНТРАСТ 
Гæбæр бæхтæ гæбæр бæхты ныхынц 
сæ дыгай хъустæм фаджысы ныгъуылдæй, 
кæрæдзимæ сæ цæстытæ ныкъулгæ 
сæ байраг-бонтыл таурæгътæ хæссынц. 
Ысцæхæр уалæ мæйдарæн йæ рындз: 
Нæртон Æрфæн та рафæд кодта. 
Барæг 
йæ къухы ехсау Азайы сыф дары. 
Нæргæ цæфхæдтæй стъалытæ тæхынц, 
101 

ЗЫМÆГОН ЭТЮД 
Æргъæвстæй, гомгæрццæй кæсынц 
нæ къохтæ, се стæгдар та разынд. 
Ныр дзы æфсиниуæг кæнынц 
æрмæст дзæгъъшдзæг æмæ сау сынт. 
Хæрам, æнæджелбетт у хъызт — 
сæумæ (мæ фыдæнæн! Мæ цæстмæ!) 
ныууадзы рудзынгыл йæ куыст: 
сæрдыгон дзагсыфтæр бæлæстæ. 
ÆРТХЪИРÆНЫ МÆЙ 
Æртхъирæны мæй кодта ’ртхъирæн, 
æвзыста бæлццæттæм йæ уадæй, 
йæ лехъа, йе здыхуыз лæхъирæй, 
йæ мигъ, йæ митхæццæ къæвдатæй. 
Фæлæ ызнон æрцахстой хъустæ: 
ныннæрыд арв, æмæ йæ хъæртæй 
æрыхъал карчы цъиу йæ хъузджы, 
нæ зæххы урс агъуд фæкъæртт и. 
Æргъæвстæй зымæджы бæстæмæ 
æваст æрбадзæгъæл и уалдзæг. 
Нæдæр фæндаг зоны фæстæмæ, 
нæдæр æй исчи скодта уазæг. 
УИДÆГТÆ 
Уидæгтæ фенынц фынтæ: 
пухбыл æнæвнæлд къуыпатæн 
хуры æнæнтыст тынтæ 
сусæгæй акæнынц пъатæ. 
102 

Фестъæлфынц уидæгтæ: циу! 
Цины хъыдзыйæ нырризынц, 
саумæр-ныййарæджы риу 
цадæггай агурын сисынц. 
Ратты сын сау æхсыр мæр. 
Схæцынц куырмæджы бырынтыл. 
Уидагæн уидаг цыдæр 
дзуры, фæхудынц сæ фынтыл. 
Уидæгтæ — царды фæрæз, 
бахæра саумæр уæ рынтæ. 
Сусхъæд, фæрнæй та мын рæз — 
уидæгтæ федтой хæрзфынтæ 
МАЙРÆМЫКАРК 
Уый тарвазы зыхъхъыры 
сыдæй йæ хъиутæ хордта. 
Куы ’рбандæвта — ысбырыд, 
æрцагуырдта йæ хоты. 
Ехх, тъæнджымæйы хур ын 
фыдыусы рæвдыд у, 
Иудæйау æм худы, 
нæ баззайдзæн æвыдæй. 
Кæй сау фыдæх, кæй азар 
ныххуырста ууыл й’ азым! 
Йæ фæсонтыл йæ сау дзуар 
Голгофæмæ фæласы. 
103 

РЕДАНТАГ ЭТЮД 
Февзиды *лæ*\ суцца ирдгæ ехсæй. 
Сынт ыстарст йæ холыйæн мæнæй. 
Æхсæрæг ысцырддзаст и, сæрæй, 
бамбæрста: æцæгæлон дæн се ’хсæн. 
Сдис ысты дзæгъæлдзуаг куыйтæ: чи уа! 
Гæркъæрагæн — хахъхъæнгæ йæ каст. 
«Хи-хи-хи»,— мæстæймарæджы уаст: 
худæгæй мыл бакъæцæл и хиуа. 
УÆ ЦЪÆХ ЧЫЗДЖЫ ЦÆСТЫТÆ 
Афæдздзыд Рохсанæйы номыл 
Кæд а зæххыл рæстдзинад искæм ис, 
фыццагдæр уæд уæ цъæх чызджы цæстыты: 
æдзæм ныхас, æкæазым кæстытæй 
кæнынц æмбис уæ утæхсæн, уæ рис. 
Сты гокотæ ’мæ гинотæн цæдис. 
Æнахъомæй æппæтхъом. Ам Бæстытых 
æвзары кæд хæрæмттæ ’мæ рæстытæ... 
Æнæвнæлд æмæ табугонд — сæ дис. 
Цъиу бауасæд — ныхъхъæр ласынц уæд «дзиба!», 
куыдз ауынæнт — уæд райдайынц «гъæу-гъæу!» 
Фыдми, козбау...— Лæджы аккаг цы нæу, 
сты ахæмтæй пехуымпарау сæрибар. 
Ис уыдон æмæ дунейы ’хсæн арæн: 
сæ астæу — кард Дзерассæ æмæ 'Хсарæн. 
104 

ЗÆРВАТЫКК 
Мæн дисы ’фтауы зæрватыкк: ныфсхаст у — 
лæджы цæрæныл амайы йæ цæрæн. 
Цыма тыхми, гадзрахаты фыдæнæн — 
лыстхуыдгæнæгау цъыфыл цъыф ныхасы. 
У афтæ ’нувыд — ферох дзы нæуæндын, 
цыма зæххыл йæ кой дæр нæй фыдгæндæн. 
Йæ куыстагыл æркъæлæт вæййы рисгæ, 
йæ алы нуар дæр баифтындзы — рикшæ! 
...О, сахуыр мæ кæ, зæрватыкк, æууæндын... 
О бæлæстæ... 
Хуыцæуттау мæм кæсынц: 
сæ уидæгтæ ныддæвдæг ысты зæххыл, 
сæ цæнгтæ та — бæрзонд арвыл. 
Бæттынц 
кæрæдзиуыл Уæларв æмæ Дæлдзæхы. 
ИЗÆР КЪÆХТЫСÆРЫ 
Къадатау 
хохы лæгæттæй 
талынгтæ ’рхылдысты минтæй, 
сиу ысты комы хъæбысы, 
рауад сæ иу егъау талынг, 
ахæм егъау, ахæм,— 
сæ былтæй калдысты 
арв æмæ зæххы быдыртæ. 
105 

ХУРВÆЛТÆР, КÆНÆ 
ТÆРККЪÆВДАЙЫ РАЗМÆ 
Афтæ сæнтæф и — цъæх цъити 
фестдзæн миты къуыбар — цъус. 
Систой дойны цъиутæ цъипп-цъипп. 
Дзала цъалайы ныххус. 
Æнуд 
рындзмæ дæр ысхæццæ: 
тулдэкъох фефсырд и, нындзыг. 
Бындз та сагъуыди, ысхæцаг. 
Бады хуры тынтыл рыг. 
Нал и къусы бæрц дон цъайты. 
Цъассы 
дзаг суадон нырдæг. 
...Цыма ’лвæст æрдын у — айтынг, 
арв йæ базыртæн — къуындæг, 
арвæй зиллæччытæ скъæры 
зæхмæ сау тъыфыл цæргæс... 
Ссæуы фæсбыдырæй стæры 
урсрагъ мигъты бал нæргæ. 
Цæргæс! 
Уæд кæрон дæ зылдæн... 
Иунæг д’ аууоны фæзындæн,— 
хи кæм афснайой, цы уой! — 
кæрты удаист кæрчытæн 
авæййы сæ сæр сæ кой. 
106 

## # 
Йæ хъал мыл калы бон 
(куы ныккалид йæ хъал бон!): 
сæумæйæ фемæхст дон, 
ысхъæхъхъаг арв, ыслакъон. 
Къæр-къæргæнгæ йæ арц 
ныттæгæлтæ и мигъы... 
Æргъæвгæ у мæ балц... 
Кæсын ызнонмæ джихæй. 
Уыд ахæм ирд — мæ ныфс 
йæхи уæлхохмæ фехста. 
Ныр та! 
Мæ монцтæ ныр 
сыфцæй ласинаг фесты. 
ФÆЗЗЫГОН ТЕРК 
1 
Къадайæ ныкъкъаддæр, 
сфыдхуыз и, ныфсырд. 
Бахизид ыл карк дæр. 
2 
Сусæны мæйы 
æбуалгъ ивылд ракодта Терк, 
ызнæт доны ’лхынцъытæ сау буар 
йæ донвæды нал цыд, 
æхсыдта фырадæргæй 
ихсыд къæмбыртæ, лæгъз байбынтæ, къардиу. 
Терк абухта, 
акалд йæ былтæй, 
107 

æууылдта дзæнхъатæ, куырм къодæхтæ, къала 
бæлæстæ, 
йæ комыкъулты сæ дыууæрдæм æппæрста. 
Терк басгуыхтис ахæм æгъатыр тыхгæнæг — 
йæ сакъадæхтæ 
(йæхи сфæлдыст чи уыдг 
кæй дардта уæлдай буц) 
хурх кодта гарротæтæй, 
кæй та дзы фæласта бындзарæй. 
Ныссæста йæ быны кæркмисындзæг, донхæрис, 
какон, 
фæцоппай сыл кодта, фæривæд. 
Зырзырæгтæ, хъолотæ, хъамыл — 
йæхиуыл ысхæцынхъом нал уыд сæ иу дæр, 
цыд ламийæ се ’рдиаг, се ’мбу. 
Ирон авдæн раласта Терк, 
йæ саулакъон нуарджын дзæмбытæ йæ хостой 
бетон къултыл, дуртыл. 
Уæд загътон мæхинымæр: 
ацы бынбауинаг 
Иры бындурæй дæр суадздзæни рухс, 
иугæр нæфæтчиаг митæм, 
нæ рæзгæты ахстæттæм 
батасыд й’ арм. 
Æвирхъау хъуыдыйæ фæцæрдхуынкъау зæрдæ: 
кæд авдæны саби хуыссыди, 
кæд байбыны бабын и... 
Тобæ! 
3 
Ирдгæйы фæрсыгъдæй 
йе знонмæ кæсы, 
уылæнты фæрсчытæй 
уазал рухс кæлы. 
108 

Сакъадæхты сахсæн 
суагъта Терк бынтон. 
Бур хъамылæй сау сынт 
хъахъхъæны, ыссонт. 
Нæй йæ кой дæр сæрдæн, 
рындзтæй ’взиды мит. 
Терк æмæ мæ зæрдæ 
~.ты ныртæккæ ирд: 
урс сагъæс-фæскъаутæ, 
урс цин æмæ маст 
урс гæххæттын наУтау 
урс фынчытыл лас... 
ФЫЦЦАГ МИТЫ ГÆЛÆБУ 
У афтæ рог — 
йæ цуры пакъуы циу! 
У афтæ ног 
чысыл сабийы цин. 
У афтæ хъал, 
æмæ зæххыл нæ хæцы, 
уыди ’мæ нал и — 
’рхъæцмæ дæр нæ хъæцы. 
Нæма фидауы мæры сауыл сонт урс 
(æгæр дæр ма ысфидаудзæни сом). 
...Ды дæ, мæ зæрдæ, уарзтæй дзаг тæссонд 
къус, 
хæрæмттæ уадзæм, урс тъыфылмæ цом. 
У ахæм æрвон — 
фидистæ ’мæ сомытæм 
109 

уый не ’вдæлы, нæ зоны хинтæ, рис. 
У ахæм æвзонг — 
æврæгътæн сæ комытæф, 
сæ ад нырма йæ тæнкъабæзты ис. 
ЭЛЕГИ 
Б. А. 
Уыди мын дин, уыди хуыцау, 
уыдтæн айдагъ йæ койæ райгонд, 
хуыдтон, цы йæ ’мбæхсон, куыдзау 
йæ фæсдуар ниуын дæр мæ амонд. 
Æрцыд Куырттаты цау мæныл: 
фæфыстон гæххæттыл — бецау лæг! — 
мæ куыд, мæ хъæстытæ, мæ хыл 
æмæ йæ арвыстон... хуыцаумæ... 
Мæ мæнцъи постхæссæг, кæм дæ, 
кæм дæ, мæ зæрватыкк, æд чиныг! — 
Фæкæсын дзагъырæй хæрдмæ... 
Мæ хуыцау кæд фæивддзаг зинæй!.. 
Мæ зæрдæйы хæхты 
сæлфынæг кæны. 
Уым саугуырм гæнæхтæй 
тæнæг рухс кæлы. 
Уым къулвахсыл хилынц 
дзывырифтыгъд галтæ. 
110 

Æдзæм рыидзтыл хитынц 
ызнæт мигъты балтæ. 
Цъырыхснæг тæссæрттæ... 
Фæбырын, фæцудын. 
Цъæх зилгæдымгæтæ 
мæ катай æхснудынц... 
Мæ зæрдæйы хæхтæн 
сæ бæрзонддæр — Уаза: 
æрвон сæнтты хæтæн, 
æвронггæнæг уазал... 
Нæ йæм уæндынц мæргътæ, 
сырды фæд дзы нæй... 
Мæ рифтаг, мæ уæргътæ 
æмпъухын зынæй. 
Къæппæввонгæй бады 
мæ размæ мæ адзал. 
Фæндагихсыд бадæн, 
нæй балцæн та уадзæн... 
Ыстъалы-лыстытыл 
сæуæхсид ыссыгъд. 
Дзæнхъайы цæстыты — 
дзындз æртах, цæссыг. 
Уым дугты тæрхоны 
уæлвæтк бæсты бадæг — 
Æхсидгæ Нæртон Хур, 
Цъæх Цъити — Хъызт-Бардуаг. 
Æз уыцы тæрхонмæ 
мæ удхар хæссын. 
Фыдæвзарæн хохмæ 
рæстæнхъæл кæсын. 
111 

АПОЙНАГ ÆМБИСОНД 
Бæлццон, дæ фæхъхъау уа мæ уд, 
фæндаггагæн мæ фæдзæхст айс: 
нæ вæййы раст ныхас рæсугъд, 
рæсугъд ныхас нæ вæййы раст. 
ФЫНÆЙЫ РАЗМÆ НЫХАС 
«Лæппуйæн фырдойныйæ йæ уд æрдуйæ нарæгдæр 
сси. Йæхи нал баурæдта æмæ, саджы фæдты цы дон 
уыд, уымæй йæ хойы ’вастæй схуыпп кодта. Уыйадыл 
йæ уд систа». 
Дадийы аргъауæй 
Æнæныфсæй мæ ма ’рæййаф, мæ райсом, 
æдзæттæйæ мыл ма сæмбæл, мæ урс бон, 
мæ намыс-иу куыдзæппарæнæй рассон, 
уæддæр мын сараз иу хъуырудхос — кусон. 
Хъырдыгæнгæ (фырдойкыйæ, фырмæтæй), 
мæ сæрджын саг, æрхаудзынæн æххуысдзау: 
æз нуаздзынæн адзалы дон дæ фæдтæй — 
мæ марæг дæ, мæ дарæг дæ, мæ хуыцау. 
Ш 

ЧИНЫГ «ÆРТТИГЪ»-æй 
1983 
МÆ БÆЛÆГЪ 
Мæ бæлæгъ, мæ сомы, 
мæ бæллæх, мæ ныфс, 
нæргæ фурды комы 
фыдхъеллау кæныс. 
Мæ бæллицы саргъыл 
уæлæрвты хæтыс, 
цъæх уылæны дагъыл 
дæлдзæхмæ ныфтыс. 
Цъæх уылæн — æхсонтигъ. 
Ды басгуых æндон, 
йæ дæрзæг фæсонтæй 
цæхæртæ ыстон. 
Кæркуасæнты стъалы 
фæндагсар дæуæн. 
Фыдæвзарæн малыл 
кæцæй ис æууæнк! 
Йæ былтæй та акалд: 
хъæрахст æмæ хъист... 
Ис де ’рлæуды д’ адзал, 
цæхæр уады хъис! 
113 

УАЛДЗЫГОН ЗАРÆГ 
«Салам нæ уалдзыгон æгъдауæн». 
Калоты Хазбв 
Хур, æркæс дæ зынгцæстæй парахат, 
хур, нæ къæсмæ цины уац æрхæсс. 
Арвæй зæхмæ фарны хъæрæй сахад. 
Кæд мæ бæллиц басгуыхид цæргæс. 
Æрдзæн сис йæ фыдфынтæ, йæ пъæззы, 
рауадз ыл дæ бархъомыс зæйтæй. 
Цъиубырынкъ ыстонг тихалæг фæзы 
мерс кæна дæ хал-тынтæ зыдæй. 
Басудз нын нæ фæлхæрттæ, нæ бырон, 
сæвæр нын нæ зæрдæты æгъдау. 
Урс хъуытæзтæй байдзаг уа нæ дыргъдон, 
мыдыбындз сæ радыгай цæгъда. 
Хур, æркæс нæм. Бафсæдой дæ хуртæй 
эаз, дзындзалæг, пыл æмæ мæлдзыг. 
Ды мæнæн фыдрохгæнæн цъæх дуртæй 
самайыс æрвылуалдзæг мæсыг. 
ССÆДЗÆМ ÆНУС 
Лæджы зонд абон афтæ тынг кæрды,— 
зæхх карды комыл саугуырмæй фæтулы, 
у кард та ахæм: бафу йыл кæ ’рду, 
æмæ — фæдыууæ. 
114 

РÆСТДЗИНАД 
Ды — тулдз бæлас. Къæдз бырауау дæ уидаг 
мæ уды къæйы аныгъуылдис арф. 
Рæвдауы дæ сæууон хуры зæрин таг, 
æркæны дыл йæ урс цыллæхыз салф. 
Æруадзы дыл мылазон мигъ йæ рифтаг, 
хæххон хъызты ныффынæй вæййыс тарф. 
Уæлвонг бæстæн йæ диссаг уа, йæ риссаг, 
йæ хин, йæ кæлæн — дзуры дын сæ арв. 
О рындзы фидыц, цъуппыты тырыса, 
мæ зæрдæйæн йæ астæумагъз, йæ ныфс, 
цъæх ирдгæтæн мæ ’хабæрттæ кæныс. 
Дæу тухгæ уад куы фæлдаха, куы бырса, 
мæнæн дæр уæд æнæ фæлдæхгæ нæй: 
æд бындзæфхад ысрæдувдзынæ къæй. 
ПОЭТЫ КУЫСТ 
Хъæр фæцыд, фæдисхъæр: 
бабын та и чидæр. 
Хъæримæ æваст 
баиу и фæсизæр 
ноггуырды цъæхахст... 
Цин æмæ фыдохæн, 
хохæн æмæ хъоргъæн 
с’ ауæдзыл цæрын: 
тулгæ дуртæ хохæн 
йе скъуыдты тъыссын. 
115 

КУЫСТ 
Брюсовы мотивыл 
Зырнæй зилай, сау зæхх фæлдахай, 
цыргъ бырауæй айгæрдай хох,— 
уæхскуæзæй, сæруæлдайæ архай. 
Бæркад гуыры хиды æртахæй,— 
куыст амонд у, цардæн йæ рох. 
Куыст хос у, æвдадзы хос низæн. 
Сæумæцъæхæй хосгæрстмæ схиз, 
дæ цæвæг дæ тыхæн — æвдисæн: 
хæсдзысты дæ дзыллæтæ дисæн, 
бæрæг кæд уа фахсыл дæ уис. 
Куы ’рцæуа цъæхвæлыстæй уалдзæг, 
уæд ауæдзы аппар нæмыг. 
Хæлар ын дæ хидвæллой — райдзæн, 
цы курай — рæдауæй йæ ратдзæн 
зæрин гага — фарны нæмыг. 
Нæргæ цех... Æндон тæрхы сонт хъæр. 
Зæлдаг хæлттæ ризынц тынтау. 
Ис се ’рттывды де ’хсар, дæ зонд дæр. 
Фæллойы зард самон бæрзонддæр, 
æнтыстыл æнтыстытæ ’фтау. 
Поэт дæ, уæд удæнцой ма зон, 
цы дын дзура зæрдæ — фысс æй, 
аслам кад-иу де рагъæй ассон, 
æрвæрттывд — дæ удæн йæ фаззон,— 
тæппудæн поэт уæвæн нæй... 
Куыст суры нæ риутæй æрхæндæг. 
Зæрдæргъæвдæй, райгæйæ кус,— 
116 

куыст фидауц у, ’хсар у, лæггæнæг, 
ысрухс кæ дæ цардæн йæ фæззæг, 
дæ цард уæд уыдзæнис æнус. 
ХУЫМГÆНÆГ 
Æртиссæдз азы ауæдзыл фæцыдтæ 
(зæххы алыварс цал зылдæн уыд фаг!). 
Бæстыл, æвæдза, нал баззад куыстаг, 
кæй нæ бавзæрстай... Цас зынтыл хъæцыдтæ! 
Мыггаг нæ тауыс хуымгæнды — дæ уд. 
Цæрæм, цæуæм дæ намыс æмæ ’хсарæй. 
Лæппын æвзар цы дон фæнозта д’ армæй,— 
о, цард дын фестон, рауаид дзы фурд. 
Дæ фæллой дын куы фæчындæуы къахыр,— 
нæ фæкæныс (пехуымпар лæг!) тæргай: 
цыппæркъахыг уой бирæгътæ, дыкъахыг 
(уæлдай сæ нæй!) — цæттæ вæййы сæ хай. 
Æппæт зæххæн, æппæт дугтæн сæ бæркад 
бæлас куы фестид,— уаис ын бындзæфхад. 
ГЫРКЪО 
Андрсс Яаксоойæн 
Дуры гуыбыны 
ауагъта билцъ: 
уазал фыдфыны 
райгуырд бæллиц. 
Арвæй йæм дурмæ 
амонд дзырдта. 
Тарæй йæ хурмæ 
йе ’хсар хуыдта: 
Л\7 

«Царды сæраппон 
фесæф, фыдох!» 
Дур æмæ аппæн 
бацайдагъ тох. 
Дурын æндарæн 
атъæпп, фæдих. 
Ног та — фæлварæн: 
уад æмæ их. 
Хойынц æй радæй 
ирдгæтæ, арв, 
саутар æврагъ æй 
батухы арф. 
Афтæтæ сталаг 
сбæлас и, стулдз. 
Амонды стъалы, 
судз æмæ судз! 
Рох тала ниуы: 
«Амонд та циу!» — 
Н’ абадти никуы 
йе уæхскыл цъиу. 
Кука, зæхмæдзыд — 
хохыл хæцы, 
тохæй фæлмæцыд, 
мастыл хъæцы. 
Уад æй «æлвыны». 
Сыфтæртæ — бур. 
Дуры гуыбыны 
уидаг ныддур. 
Мыггаг — эæбултæ: 
хуры уæлмонц, 
дуры хъæбултæ... 
Царды фæлгонц. 
118 

ТÆДЗЫНÆГ 
Æрзымæг и, æртызмæг. 
Нæ авиалæн — цыбыр. 
Ызноны сонт тæдзынæг 
фæцавддур и, фæмыр. 
Йæ цъæхснаг зард ныйнх и, 
ысчынди дзы цыргъ арц. 
Цы здухыс, уад, дæ рихи! 
Æртхъирæнтæ ныууадз... 
Куы касти сæрд æдзынæг,— 
дзырдтон: хæсдзæн æнус, 
æрвон æлхуый — тæдзынæг — 
æлвисдзæн цинтæ, рухс. 
Æрзымæг ныр, æртызмæг. 
Нæ авналæн — цыбыр. 
Ызноны сонт тæдзынæг 
фæцавддур и, фæмыр. 
Фыдтымыгътæ нæм дарынц 
тæгæр ихæй цыргъ арц. 
Тæдзынæг, о мæ уадзындз, 
цæй, иу æртах æртадз. 
Æруадз æндах, зæринхау, 
æрхил йæ уæлæ, ’рхиз. 
Æфтау мæ удыл зинау 
кæлæнтæ, хинтæ, дис. 
ЧЫСЫЛ 30НДАМ0НÆН 
Дæ фыддæр ызнагыл куы фæуай уæлахиз,— 
лæппулæгау ма рай, дæ уды цин ма ’вдис. 
Ызнаджы бынаты-иу авæр дæхи. 
119 

Ызнагимæ тохы куы баззайай састы,— 
сылгоймагау ма скуг фæтых-иу у мастыл. 
Ызнаджы бынаты-му авæр дæхи. 
ÆРТЫРÆНХЪОНТÆ 
ХЪРИХЪУППЫТÆ 
Сæ хал, сæ бæндæн афтæ даргъ ныцци,— 
мæ сабибонтæй абонмæ мæм хъуысы 
сæ уынгæг хъæр, хæрзбоны зард: «Хъуырруй!» 
ДЗÆГЪÆЛ ХЪРИХЪУППЫТÆ 
Сæ марой хъуыст уæларвбæсты кæрæтты, 
цыма сæ раздзог раласта йæ фæдыл 
хъыррыстгæнгæ сæ Сафайы рæхыс... 
### 
«Æмæ куы дæн мæхи зонынхъом æз, 
уæдæй ардæм...» — хæры та чидæр ард... 
Тæхудиаг, йæхи зонынхъом чи сси! 
ФÆСКЪÆВДА 
Сæтæлджытæ нæудзармæй бырынц 
фæндагмæ, сæ хъузджытæ — сæ синтыл: 
хонынц сæ цæугæ мæсгуытæ хъуамæ... 
Хуыскъ адаг. Йæ сæрмæ —хъæууаг. 
Уæлдæр та — зæппæдзтæ, къæйвæндаг. 
Мæрдырох сыл бафтыдта кæрдæг. 
120 

АРТ-ЛÆГТÆ 
Инквизицийы арты чи ба- 
сыгъд, уыдонæн 
Йæ раст удæй дарддæр кæй нæ хъуыди исбон, 
кæмæн уыд йæ нысан æрвон бæстæ — рындз, 
кæуыл уыд æнувыд æрмæстдæр йæ куыдз, 
кæй хуыдтой кæлæнгæнæг, зондцух, дæлимон, 
кæй фæндаг æхгæдтой æндон къæйтæ, сындз, 
сæрбахъуыды чи сси нæргæ арт — фæдисон... 
Æнусты бæрзæндтæй æхсидæвтæ ’хсынц 
ыстъалытæм, систы сын хицон, цæдисон... 
НÆРТОН ПОЭТ 
Сызгъæринæфцæг, сауæфтыдтæ нæу 
мæ нæртон хæзна — сау хæтæл, хуымæтæг, 
мæхи къухæй йæ рацагътон мæхæдæг, 
зынаргъ дуртæ йыл ма агур, æргъæу. 
Йæ сидтмæ хъуыста Нарты хъæу, мæ хъæу, 
йæ цъæхснаг уасты — арт æмæ æрхæндæг. 
Куы-иу фæзынд æрвнæрæгау тыхгæнæг, 
кæмæн нæ уыд цæлхдур æмæ быцæу,— 
ыссис-иу уадындз фатдонæн æмбæлццон, 
Рæстдзинадæн, Бæсты Фарнæн æфсæддон, 
йæ зæл-æрттигътæ тахтысты зынгтау. 
Зæххыл нæ федтон удæнцой, æгъдау. 
Дзырды фатыл мæ бабаста хуыцау, 
мæнгард Хызтæн сæ фидæрттæ куыд сæттон. 
121 

КЪОСТА 
I. ДЗЫРДÆУЫДИ КЪОСТАЙÆН 
Ныууадз, Къоста, дæ катайтæ, дæ додой. 
Цы абухыс, цæуыл хæрыс дæ уд! 
Сæ бартыл дзыллæ бирæ тох фæкодтой,— 
сæ бон æрдзы фæтк аивын нæ уыд. 
Ызиæт дуджы хъылмахæццæ гуылфæнтæм 
ды донмарæнау слæууыдтæ быцæу. 
Цæй охыл уæд! 
Кæмæн бæллыс йæ хæрзтæм, 
уый намыс æмæ номы аккаг нæу. 
Дæ Иры сæфтыл цасфæнды хъæр кæн,— 
хъæр мæрдтæм нæ — æгæстæм дæр нæ хъуысы. 
Йæ уæлхъус ныр кæмæн лæууыс йæ хъыджы, 
уый райсом дæу ысхондзæни сæрхъæн. 
Дæ сау цæстыты Иры сау мæстытæй 
ыссудзынæввонг сау æхсонау — хъыг. 
Поэт, фæбæллыс: калмы дзыхæй стыдтай 
æнусы фарн — Цыкурайы фæрдыг... 
Фæмæнг дæ бæллиц. Мауал дом хуыцæутты. 
Уæддæр бæсты нæ ацæудзæн дæ дзырд: 
нæ зонды лæгтæ — хъазæнхъул, быдзæутæ, 
иæ зондцухтæ — нæ сæрхъуызой, нæ цыт. 
Сæ гуыртæй хъазгæ стъалыдзæст æхсинтæ 
(дзæнхъа дуртау сæ хъамбул зæнгтæ — урс) 
кæнынц лæгæн сæ иу фæкастæй «хинтæ»... 
Ныууадз, Къоста, дæ уды зондмæ хъус. 
Цæмæн дарыс лæппуйы монцтыл сахсæн! — 
Сты амæндты сæр устытæ ’мæ сæн... 
Цæуæм, Къоста, нæ цардæй хъулау хъазæм, 
цыбыр у цард, мæрдтæм ын нæй хæссæн» 
«22 

2. ДЗЫРДТА КЪОСТА 
Мæ уд уыди Чырыстийы цъупп — уаз, 
æрвхуыз цъити, сæууон хуры хæрæфырт. 
Фæндыд æй тауын цинтæ æмæ уарзт, 
фæлæ хъыг æмæ масты уæзæй рафтыд. 
Æхсины лæгтæ... Фестæм сæ сæргой. 
Сæ фыд, сæ хæрам арвы бын нæ цæуы. 
Мæ дзыллæйыл мын бафтыдтой сæрбос. 
Сæ цуры циу хæддзу æлдар — æрцæуæг! 
Фыдæй-фыртмæ фыдбон æмæ фыдлæг 
нæ намысыл сæ чъизи къæхтæ хафтой, 
нæ удæй хъазыд тугдзых дуне — мæнг, 
æфсæст гæды мыстæй куыд хъаза, афтæ. 
Бæрз-бызычъийæ скъахтон æз фæндыр. 
Тæгты ’фсон ык — нæ сидзæргæс дзыццатæн 
сæ урс хилтæ. Цым талайæ — æрдын. 
Æндон æрттигътæ агуырдтон мæ цагъдæн. 
Мæ хъуыры сцæнд, ысурс ысты мæстæй 
нæрæмон зæлтæ.— Атыдта тыхауæзт. 
Æрыскъуыдис иронвæндаджы зæй, 
фæдисхъæргæнгæ Иры кæмттыл анхъæвзт. 
Æз зарыдтæн (уыд фæндыры къус йедзаг): 
фæззыгон бындзау слæмæгъ и нæ фæнд, 
иæ зонд — ызгæ, ныггуылмызтæ и не ’взаг. 
Фыдвæды бæсты ратт, хуыцау, æвæд, 
нæ мæлæм кæд фыдызæхх æмæ кадыл, 
хуырым галау цагъары ’фсондз хæссæм, 
кæд сагъуыдыстæм исбоныл, бынатыл, 
гуыбыны цæстæй алцæмæ кæсæм! 
Хæдмæл бæхæн дæр чи ’лвыны йæ барц, 
хъуынахор зулкъау чи алæст йæ хъузджы, 
123 

фæхатынц м^м, цæмæй кæнон æмбалЦ 
æз ахæмтимæ...— 
Хилын нæй мæ туджы! 
Фæлтау мæ хокæнт зондæй цух.— 
Быдзау, 
фæлывд, бийæг, козбаугæнæг нæ уыдтæн. 
Мæ дзыллæйы сæр аппарон! 
Фæлæуу! 
Фæлтау мæ зæрдæ аппардзынæн куыйтæн! 
Æз зарыдтæн — нæ агуырдтон хæрзиуæг, 
иæдæр цытг ном... 
Æз зардзынæн уæд дæр, 
иронау ма куы дзура ’рмæстдæр иу лæг, 
кæд уыцы иу мæхæдæг уон, 
уæддæр! 
ДЫУУÆ СОНЕТЫ ЕЛБЫЗДЫХЪОЙЫ 
НОМЫЛ 
Йæ райгуырды 100 азмæ 
ТИТАН I 
«Хуыцæуттæ нæ — адæм æй 
ныббастой». 
3. Ходжич (Югослави) 
Цы кæныс дауджытимæ хыл, 
цы хæссыс семæ змур! 
Хæцы Бæстыхицау: «Гъыл-гъыл!» 
Дуртула тулы дур. 
124 

Нæй рафтæн сау лæгæн зæххыл: 
æрцæудзæн дæм зынггур, 
ыстæй дзырд бахæсдзæн дæуыл: 
«Фæдавта арвæй хур». 
Ныууадз уæлвонг бæстæ — æрвон, 
дæ фарсмæ ’ркæс лыстæг: 
ысты нæ сæфты хъæрг нæ сон 
кæрæфдзинад, хæлæг. 
Уыди Бæстыхицау зæххон, 
дæ уари дæр уыд лæг. 
ТИТАН II 
Т е с а (фæзынд къæдзæхыл). Дæ ард дæ бар, Бесæ. 
Байхъус иу хатт зæххон адæймагмæ дæр. Дæ митæ дæ 
эæрдийæ адæмы тыххæй сты, æмæ дæ курынц адæм: 
ныууадэ сæ!.. Акæс æмæ фен, дæу руаджы адæмы 
сæфт. 
Елбыздыхъо. «Амыран» 
Хъæрзыс, Амыран, базыгбастæй хохыл, 
дæ хорзраконд дыл разылди фыдæй. 
...Æвæлмон сау лæг... У йæ фарн фынæй. 
Нæ ивы йе ’нцой удуæлдайыл, тохыл. 
Разы у уый йæ хъысмæты фыдохыл. 
Лæджыхъæд ын нæ баззади фыдæй. 
Ысчындис æй æрмахуырдæр фысæй. 
Куыд ысхæца хуыцæуттимæ, цæй охыл! 
Тирæгъæддаг! Йæ аххос циу æниу! — 
Æвзоны йын хæлæджы ’вдиу йæ риу. 
Йæ аххос циу! — Хæссы йæ уд йæ армы. 
Титанæн та йæ удхары — йæ уарзт. 
Уый зæхмæ нæ — зæхх уымæ ’рцыди баст: 
хæссы йæ йе ’ккой ауал азы фарнмæ. 
125 

ÆНЦОЙ 
Нæ хъуысы ахсæв денджызæй сым дæр. 
Æрбадт ыл пъæззы, зæхмæ йæ цæвдызта. 
Æгас бон дымгæ уылæнты фæхызта 
æмæ цæгъдынц æфсæст дзугау сынæр. 
Делъфинты цъист-хъæр, æврæгъты хъæбыстæ, 
бæлæгъты хъеллау, аццыты пæр-пæр, 
æрвæрттывды къæр-къæргæнгæ цæхæр — 
æппæт дæр фурд йæ рæбынтæм нысхуыста... 
Бæсты фарн, курын: «Ма мын ратт æнцой.— 
Мæ удхæрттæ куы фæвæййынц сæргой, 
куы нал фæзонын риссын æмæ худын, 
уæд нал фæхауы хъæлæсæй дæр мыр». 
Бæсты фарн, кувын: «Дуне уæд сабыр! 
йæ тох, йæ катай — фурд æмæ мæ уды!» 
БОНТЫ ЗИЛДУХ 
Зилы, зилы цалх уæдæрттау, 
нæй йын мин азты æнцой... 
Зæххыл цас атылд уæрдæттæ! — 
фæндаг сæмæнтыл тыхтой. 
Бæхæн дзæхст,— йæ цыд фæтагъддæр, 
цалх — цырындæр, фæндаг — даргъдæр... 
Цъил ехсы цæфæй æрзилы, 
фесты катай, фесты зин, 
аемæ ’лвисгæ ’ндахау цъилыл 
здыхсы сабийæн йæ цин. 
Цъилæн дзæхст,— йæ зылд фæтагъддæр,— 
цин цырендæр æмæ даргъдæр... 
126 

Беиты знæт зилдухмæ фехсын 
æз мæ сонт уд, фесты цъил. 
Дзурын дуджы фарнмæ: «Ехс мын! 
Монц, дæ базыртæ ныттил!» 
Дзæхст мæ удæн,— ма зон хилын, 
эил мын тухгæ уадау, зил мын! 
ДУРЫН БАЛЛАДÆ 
Адæлюн скульптор 
Сослæнбегæн 
Уыдис æхсидгæ вулкан, магмæ. 
Стæй цавддур фестади мыггагмæ: 
йæ мидæг тохы монц ныддур, 
йæ мидæг аныгуылди хур. 
Хæцыд йæ дур-уидæгтæй хохыл, 
лæзæрыд мингай азты рохы. 
Уæд дын æм Едзион ыссыд,— 
йæ риуы уарзты арт ыссыгъд. 
Уый дурыл йе ’ндон сарт æруагъта, 
хъазуатæй къахта æмæ къахта. 
Фæчиудта хъæубæсты йæ цыт. 
Дзырдтой: «Йæ сæрызонд фæцыд». 
Арт цагъта Едзион йæ удæй, 
арт къахта зæронд лæг цъæх дурæй. 
Æмæ куы баххæст артмæ арт, 
æрмæст уæд аппæрста йæ сарт. 
Куы райхъал тохы монцæй рох дур, 
куы скасти дуры хуылфæй ног хур, 
уæд хъæумæ зæронд лæг æрцыд. 
Æрцыд æгас Ирæн йæ цыт. 

БЕСТАУ 
Йæ амæлæтæй чысыл раздæр поэт Бе- 
стауты Гиуæрги дзырдта: 
«Дыууæ хуры федтон мæ. фыны. Сæ 
фæдыл згъордтон, æрцахсон сæ, 
зæгъгæ, фæлæ сæ иæ баййæфтон». 
Æмæ уыдтон, дыууæ хуры уыдтон. 
«Æрцахсон сæ»,— мæхинымæр дзырдтон. 
Сырдтон сæ, фæлæ се ’рцахсын мæ бон 
нæ бацис æмæ сабийау куыдтон. 
Æрттывта дуне — дидинджытæ, дон. 
Нæ уыди рухсæн арæнтæ, кæрон. 
Дыууæ хурæн нæ бафæрæзта бон 
æмæ нывзалы, фёстади сыгъдон. 
Æнайæн-иу мын ракæнут мæ хъаст: 
уæларвæй мæ^А дыууæ хуры æркаст 
йæ цæстытау,— æнæхай сæ фæдæн. 
Дыууæ хуры — мæ цин æмæ мæ маст. 
Дыууæ хуры — Поэзи æмæ Уарзт, 
цæргæбонты сæ цæхæрæй сыгътæн. 
АРТИСТ ЦÆРУКЪИАН 
АЛЫКСАНДРЫ МЫСГÆЙÆ 
Лæг нал ис йæхæдæг, йæ хъæлæс ма ис, 
< æрхæссы æрхæндæг, æрхæссы дын рис. 
Йæ рисæй дæ исмæ æмхасæн кæны, 
æфтауы дæ дисы, кæны дæ кæуын. 
128 

Фæтых ыл йæ адзал,— нæ фидийы фарн: 
йæхи цæрæн — уазал,— æрвиты дын хъарм. 
Йæхи цæрæн — талынг,— æрвиты дын рухс. 
Йæ уды ыстъалы æрттивдзæн æнус. 
ИР 
Хуыцæутты цæрæнтæ нæ рындзтæй æрттивынц, 
сæ гæнæхтыл бадынц нæ тъыфыл цæргæстæ. 
Нæ сæрсæфæн кæмттæ дæлдзæхмæ ныххизынц, 
дæлимонты бæсты фæхæты нæ хъæстæ... 
О ацы гæрæм зæхх, æгæссад дæ уæд! 
Хорз байрай, о Нарты нæрæмон цæуæт! 
Фыдгултæ фæрайынц нæ зæйты цъæлхъæртæй: 
нæ кæмттæ нæ цъуппытæй дур-хъалон исынц — 
æрæппары урс хох ыстджытау фæзгъæртæ, 
нæ дæттæ сæ фæзтæм ыскъæфынц фæдисæй. 
Куы сæмвæз уой искуы нæ хох æмæ ком... 
Иронæн ирон дзырд уæд йе ’фсарм, йæ сом! 
ИРОН ДЗЫРД 
Абайты Васойæн 
Цы удвидар басгуыхт нæ дзырды фарн, уастæн!— 
Мæ уарзт мын, мæ маст мын æнусты фæхаста. 
Фыстой йæ сæрмæттæ, уæд скифтæ сæ фæттæй, 
сæ бæхты цæфхæдтæн сæ цъæхснаг цæхæртæй. 
7ХС 
129 

Йæ дардыл хæтæнтæ—Дон, Днепры гуылфæнтæ, 
йæ фарны кæлæнтæ — Донбеттырты сæнттæ. 
...Æвæрдтой йыл цъутта æрцæуæг хæддзутæ, 
цыфыддæр фыдгултæ: агуыр уа, фыд гуннтæ. 
Рæхуыстой йæ арцæй, фæлвæрдтой йæ артæй, 
æхстой йæ мæнгардæй гадзрахаты фатæй. 
Æппæрстой йæ хъоргъы — куыд баззайа рохы. 
Йæ цот æй фыдохы ныууагътой-ну рохы. 
Нæ басаст ирон дзырд — куырыхонæй номдзыд, 
тыхы бон хæстон уыд: нæ фегад нæртон цыт. 
Æхсысти фæтыгау, куы буц уыд фæрдыгау. 
Къостайы цæстытæй æрттывта æрвыгау. 
Уый ме ’лгъыст, мæ ард у, мæ денджыз, мæ арв у. 
Хъæуы мæ йæ арфæ йæ фæтæн, йæ арфы. 
Куысты уа, фæдисы — мæ монц мын, мæ рис мын 
æвзæгты цæдисы бæрзонд фарнмæ сисы. 
ТЕРК 
Уæлхохæй нæ — уæлмигъæй кæлыс, арвæй. 
У (Арвы дуарау) Арвы ком дæ конд. 
Цы тых дæ систа цъуппытæм, цы зонд! — 
Æрмæст зæххы фарн: сæнтыстæ йæ арфæй. 
Ды рахоныс уæэбын арсы йæ тарфæй, 
тындзынц дæ былмæ сонт æмæ зæронд. 
Хæххон, быдираг — алчи дын æрдхорд, 
æддæрæгоныл сæмбæлы дæ арфæ. 
130 

Фæллад дæн æз, мæ хосгæнæг — дæ дои. 
Дæ сакъадæхтыл сау сынтыты сонт хъæр, 
дæ улæфт, де ’мбу — зæрдæйæн æхцон. 
Æрлас мын арвæй стъалыты бæрзонддæр, 
æнусты арфæй — уидæгты цæрдхъомдæр. 
Дæ хъырнынмæ мын зарын дæр — æнцон. 
МЫЗУРЫ 
Тарст фысты дзуг батыгуыр байбыны. 
Хурварс лæбырдæй 
тулдзы уидæгтæ фæлвыхæй зынынц. 
Райдзаст уæладзгуытæ нал цæуынц комы: 
бон дисны рæзынц, 
æхсæв та — уылынг. 
Фыдæлты æдзæрæг цæрæнтæ 
фидæны рухсмæ 
кæрæдзи сæрты кæсынц, 
сæ цæстытæ тартæ кæнынц. 
РÆХЫС 
Мирза Галибы мотивыл 
Уыд рæхысæн йæ уацайраг йæ цæг, 
ызгæ зæлланг та — йе ’ппæт мулк, йæ исбон. 
Уый не суыдаид бонджынтæн цæдисон, 
фæлæ дзы сахсæн ацарæзта лæг. 
т 

ЛÆДЭКИРТТÆ? 
1 
Хъалдæр нæй йæхицæй: 
срæмыгъта йæ билцъæй 
асфальты «къæдзæх». 
2 
Ссæндынц æй сæ быны. 
Фены ма йæ фыны 
сау бæстæ — дæлдзæх. 
УИДÆГТÆ ÆМÆ КЪАЛИУТÆ 
Бæласы цонг æнæбон у, фæлмас: 
фыдуаг сæгъ æм ныхилынтæ куы сисы, 
æнæрцæф уад йæ «лæджыхъæд» куы ’вдисы, 
уæд бындзæфхадæй цас ахауы, цас! 
Йæ алы нуар дæр басгуыхы хъуытаз, 
фæдисгæнгæ æмризæджы нырризы. 
Фæдзæлы йас лæппын уидаг ныххизы 
æхсондуры дæр — къалиутæн у тас. 
Ныддæвдæг вæййы саумæрыл, ыздыхсы. 
Йæ хæстулæфт, йæ сау марой фæхъуысы * 
уынгæджы бон фæдисон у, хæстон. 
Тыхми куы кæной уидæгтæн фыдæхæй, 
уæд чи бахиза уыдон та бæллæхæй! 
Мæнгæфсон къалиу! — Ницы у йæ бон. 

ФерК 
Нæ хæхты иъадайæ цы уыд, 
уæлæрвты — их æмæ къæвдайæ,— 
æристы иу ранмæ æмбырд, 
фæлидзынц денджызмæ тæргайæ. 
Уæ худтæ фехсут арвмæ, 
кæхцæй æнцъухут сæн — 
æрцыди мыл уæ арфæ: 
уæ халæмдих ысдæн. 
Гæртамхорæй, фыдлæгæй 
æз нал кæндзынæн хъаст, 
æрдхорд зæгъын хуыснæгæй, 
фæлитойæ та — раст. 
Æргомдзырд æмæ расты 
фæлтау æфтау цæсты,— 
дæлимонты гуыпп-хъазты 
дæ зард цæудзæн бæсты! 
Козбау лæгты цъæлхъæрæн 
кæндзынæн æз æмдзæгъд. 
Быдзæу æмæ сæлхæрæн 
дæ фæндырæй æрцæгъд! 
Мæнæй уый ссардта цардæн 
йæ рахæцæн, йæ рох. 
Ныббары бюрократæн, 
ныууагъта хъаугъа, тох. 
Кæйдæр цæссыгтæй райы, 
йæ зарæджы сæр — цин. 
Æдзух йæ цæстыл уайы 
хæрзиуджытæ ’мæ цин... 
133 

Уæ худтæ фехстат арвмæ, 
æнцъухут сæн кæхцæй... 
Хæрзбон... Уæхи — уæ арфæ: 
цæй æрдхорд и мæнæй! 
ÆХСИНÆГ I 
Шамилæн 
Кырма лæппын цъиу дæн — «хæссинаг» 
(фæкæиæд ме ’рхæссæг «мæ бон!»). 
Вæййын æрмахуырты ’хсæн иунæг, 
æз хъуамæ се ’мхалдих ысуон. 
Мæ хицау м’ алывæрсты силлæг, 
куы мын цыхт авæры, куы дон. 
Мæн та мæ ном хъæуы — æхсинæг, 
мæнæн мæ уæнгæл у «бæлон». 
Кæм уой æрмылдыхт æмæ ’рмыдул 
дæ цин, дæ сæрибар,— дæ фыдгул 
фæразæд ахæм ран цæрын. 
Фæлтау фæтыг фæтты æрттигътæй 
дæ игæр акæлæд кæрдихтæй! 
Æхсæртæг, хъусыс мæ! Фæзын... 
ÆХСИНÆГ II 
Шалшлæн 
Кæддæр дæ дзыхæй фарны фæткъуы байстон,«— 
нæма байгас мæ зæрдæйæн йæ сау. 
Нæртон дугæй неон дугмæ тынау 
дæ хуыз мæнæн ныррухс кæны мæ райсом. 
134 

Нæ мæсыгæн йæ топпуадзæн — дæ ахстон. 
Дæ лæппынты-иу бахизæд хуыцау 
фыдбон, фыдлæгæй, буцæй сæ рæвдау, 
сæ рог пæр-пæр куыд арауа æгас ком. 
Дæ ном æрхастон ирд уæлæрвтæй æз, 
æхсидгæ суæрттæй ракуырдтай хъæлæс: 
дæ «ур-ру-у» фæндаггонæн — хæрзиуæг... 
Мæ фыды къæс бынтон æдзæрæг нæу 
дæ фæрцы. Уарзын хъулон уарзтæй дæу. 
Нæ хæхты цин! Зæринпакъуы! Æхсинæг! 
АЛÆГАТЫ ТОТРАДЗЫ МÆЛÆТ 
Дуар бакæн, Аминон! Æрцыди мæ рад: 
дыдзыхур æрлæсы цъæх цъитийы русыл, 
мæ хъарм туджы ’ртæхтæ æрттивынц йæ рухсыл 
Дæ рахиз уæрагыл мын удæнцой ратт, 
о мæрдты Барастыр. 
Хæрамы дæр сраст кæныс, сраст кæныс расты. 
Æз дзидзидай саби, æнахъом уыдтæн. 
Нæ хæдзары чи уыд мæ разæй нæлыстæг — 
фæцыди сыл сайдæй Сосланы æлгъыстаг: 
йæ къухæй фæцыдысты авдæй мæрдтæм. 
Мæн авдæнмæ басыгъта мады цæссыг, 
мæн авдæнæй раргъæвтой маст æмæ хъыг: 
йæ сау мыггаг сыскъуынон, загътон, мæнгардæн. 
Фæрчытæй фæйнæрдæм фæтахти мæ авдæн. 
Æз тохмæ фæраст дæн æд фæттæ, æд уарт. 
Фыдгул мæм лæбуры. Æвзарæм æрцытæй. 
135 

Нæ бæхты хуыррыттæй, нæ тохы къæрццытæй 
кæрæдзи фæстæты æмбæхстысты нарт. 
Фыдгулы бæх бастад. Йæ барæг æрхауд 
зæронд худы фаркау. Мæ арцыл æй систон. 
Уæлбæхæй йæ рахастон. Хъазын дзы систон. 
Фæци уæд лæгъстæтæм, уæд бахордта ард. 
Фæхъазыдтæн бирæ фыдгулæн йæ удæй, 
ыстæй йæ ныууагътон — къуырийы æмгъуыдæй. 
Кæм æвзарынц нартæ Хæрам æмæ Раст, 
уым райстаин хъуамæ Сосланæй мæ маст,— 
æргом хæстæй азылд, йæ ныфс æй нæ хаста. 
Мæнгардæй мыл рацыд, фæсте мæ æрбахста... 
Дуар бакæн, Аминон! Æрцыди мæ рад. 
Мæнг дунемæ рантыстæн растæй цæрынмæ,— 
мæ авдæнæй бахызтæн марды чырынмæ. 
Дæ рахиз уæрагыл мын удæнцой ратт, 
о мæрдты Барастыр. 
Хæрамы дæр сраст кæныс, сраст кæныс расты. 
КОЧЫСАТЫ ЗИНÆЙЫ ХЪАРÆГ 
Мæ уды лагъз мын фæкъахтæуыди, 
мæ ис, мæ бон мын фæхастæуыди. 
О, ме ’ртæ ныфсæй æнæнхъæлæджы 
æз бавдæлон дæн мæ цардвæззæджы. 
Мæ лæджы марæг — цы кæнон, æна! — 
фыдбон, фыдлæг уыд, йæ бон ныккæла! 
Мæ дыккаг ныфс та — мæ иунæг саугуырд, 
цæрынхъуагæй мын фыдхæсты басыгъд. 
136 

«Зындзынæн иубон»,— фыста мæм тохæй. 
Йæ идæдз мады фæсайдта, оххай! 
Уæздан Мухарбег, мæ цæугæ мæсыг, 
иæма бахус и мæ судзгæ цæссыг, 
гъе афтæ та мæм æртахти сау сынт, 
нæ уыди сау сынт — адзал куы раэынд. 
Фæдæ йæ фæхъхъау, мæ гыццыл Зойæ. 
Дæ фæстæ ниуы дæ мад сæргойæ. 
Фæцис æдзæрæг, фæцис æмæлæг, 
кæрддзæмау сафтид, хæры йæ ’рхæндæг. 
Мæ уды лагъз мын фæкъахтæуыди, 
мæ ис, мæ бон мын фæхастæуыди. 
Фæхастæуыд мын мæ рыст уды ’ртау. 
мæ цæстыты рухс, мæ дзыккуты сау. 
Фæхастой мын сæ мæ мой, мæ зæнæг. 
Цы ма фæхæссон мæрдтæм мæхæдæг) 
ПИЦУНДÆЙАГ ДУРТÆ 
«Денджыз дæр сæ йæ арфмæ нæ уа- 
дзы, хохы цъупмæ дæр сын ысхизæн 
нал ис». 
Иу сылгоймаджы ныхæстæй 
Цъуппытыл бадтысты дуртæ 
се ’мвынг ыстъалытæн, хуртæн. 
Загътой: «Цы нæ схаста ардæм, 
цавддуртау иу ран цы бадæм! 
«7 

Арвæй зæрдæцъæх куы фестæм. 
Ахæтæм, бæстæтæ фенæм». 
Иу дурыл ахæцыд иннæ, 
баисты уалынджы минтæ. 
Тахтысты дуртæ тырындзæй. 
тахтысты арф коммæ рындзæй. 
Схуыстой кæрæдзи цыргъ тигътыл, 
кодтой лыстæг мур, къæртт-дихтæ. 
Се ’рдиаг айсæфти доны — 
систы бæлццæттæ æмбойны. 
Бзыбы дон аууылдта дурты, 
уайтагъд сæ бакалдта фурды. 
Фесты хæрз удхайраг, оххай, 
систой цъæх гуылфæнты цоппай. 
Фурд сæ фæлæхуры, фессы, 
иуырдæм, иннæрдæм фехсы. 
Систы æмдымбыл — тыччытæ: 
ирхæфсæн донычызджытæн. 
АРТ 
Леонид Талалайæн 
Ныббæзджын денджыз мæйдарæй, 
уыд норст цæхæрау й’ арф. 
Æз æм ныххызтæн мадардæй, 
æмæ мыл сирвæзт арт\ 
* Микроорганизмтæ кæм ис, уыцы денджызы дон 
адæймаджы буары бандэæвдæй цæхæр калын райдайы. 
Автор ацы ран кæны ахæм арты кой. 
138 

Æз æм цыдтæн мæ риуымбæрц, 
йæ тъыфылмæ цыдтæн. 
Цъæх артывзæгты риуыгъдæн 
цы мæ бон уыд—сыгътæн. 
Мæ удаист, мæ удхæрттæ 
цæйбæрц кодтой фылдæр, 
уыдысты уыйбæрц уылæнтæ 
æгъатырдæр, фыддæр. 
Æз къахтон малы урс цæхæр, 
фæйлыдтон æй зыдæй. 
Лæгæрстон тары рухсгæнгæ, 
æз хъазыдтæн зынгæй. 
Зыланггæнгæ цыхцырджытæй 
лæдæрст мæ сæрæй арт. 
Дæлденджызаг цъæх зынджытæй 
лыгъди фæйнæрдæм тар. 
О маргхъæстæ дзæнæтон арт, 
дæлимон æмæ зæд! 
Дзерассæ, о мæ нæртон мад, 
дæ фарны рухс у кæд! 
Кæд бахсыста Куырдалæгон 
æрвон куырдадзы мæн, 
ысдæн æнусмæ арфæгонд: 
зæххон низтæй хызт дæн... 
ПОЛЫНÆЙАГ ЦИКЛÆЙ 
I. РАГОН ПОЛЫПÆЙАГ ЗАРÆГ 
Анютæйæн 
Байрайай, байрайай, къадз, 
фарнимæ дунейыл хæт! 
Равзар фысымæн мæ кæрт, 
раздæх, дæ фæллад æруадз, 
рахæсс хæрзуац. 

Фастаг тæрсхъæдæй — мæ къæс, 
сала и, дзала — йæ сæр. 
Курæм дæ, барвæсс уæддæр, 
фехъус мæгуыры хъæлæс, 
амонд æрхæсс. 
Уæлхæдзар сæвæрдтам цалх 
ахстонæн, буцæй дзы цæр. 
Арв та куы кала цæхæр,— 
хиз-иу йæ фыдæхæй мах, 
й’ арц ын ыздах*. 
2. КЪÆС 
Вариаци М. Конопницкайы темæйыл 
Йæ къæсæрæй æртæ фæндаджы ’рхызт. 
Цæуы сыл чидæр — хъарм уа æви хъызт. 
У фыццаг фæндаг æрмадзмæ. Æххуырст 
цы фены царды! — Цума ’мæ рæхуыст! 
У иннæ фæндаг сæндонмæ. Фæскуыст 
ныууадзы ам йæ рыст æмæ йæ мызд. 
У аннæ фæндаг... Сау къуылдымæй хъуыст 
кæйдæр кæуын... Кæйдæр зæрдæ дзы рыст... 
3. НОРВИД* 
Хæрзгæнæг, хорз куы нæ ссарай,— 
дæ хæрзтæм ног хорз бафтау... 
Лæдзæг куыдзы куыд æмбара, 
мæн дæр æмбарынц афтæ. 
* Польшæйæгтæ къадз нымадтой амондхæссæг мар- 
гъыл. Ахстон, дам, цы хæдзары сæрыл скæны, уый арв 
нæ ’цæвы. Уæлхæдзæртты-иу рагацау сæвæрдтой уæр- 
доны цæлхытæ: кæд сыл къадзтæ ахстæттæ аразиккой. 
• Циприан Норвид (1821—1883) — польшæйаг стыр 
поэт. 
140 

АБХАЗАГ СОНЕТТÆ 
1. НÆЗЫТÆ ФУРДЫ БЫЛ 
Ныййабухы, ныррыхы стайау фурд, 
уæ уидæгтæм йæ цыппæртыл фæбыры, 
рæдувы сыи йæ дзæрныхтæй сæ уд, 
хæрог ызмис сæр-сæргæнгæ лæбыры. 
Æнæбон æмæ гомгæрццæй лæуут, 
фæмæлынц афтæ ногахст кæфтæ хуырыл. 
Уæ фынты арæх урс хæхтæ уынут, 
ыслæууиккат Мамзысхæйы* къæмбырыл. 
Уæ хохаг хотау айгæрдиккат къæй... 
Нæй уыдонæн дæр царды фæрæз, нæй: 
фæвæййынц цагъды зæйлæсæнтæй, дуртæй. 
Кæсут æнхъæлмæ у’ адзалмæ куырмæй. 
Рæхджы та уад ныффутт ласдзæн зыдæй, 
фæлдæхдзыстут та фурдырдæм цæрдудæй. 
2. САУ ДОНЫХЪАЗ 
Пицундæйы Дмитрий Гулиайы номыл фысджыты 
сфæлдыстадон хæдзармæ яеввахс цъæх-цъæхид фæ- 
зы ис чысыл цад. Арæх дзы фæленк кæны сау доны- 
хъаз. Кæддæр ын уыд æмбал, фæлæ амарди. Дзурынц: 
доныхъаз йæ къайы фæстæ иунæгæй куы баэзайы, уæд 
ын йæ цард ад нал фæкæны, арвыцъæхмæ стæхы æмæ 
зæхмæ йæхи раппары. Пицундæйаг доныхъазæн ахæм 
æвирхъау мæлæтæй тас нæу: йæ базыртæ йын ралыг- 
чынди. 
Мæ сау пакъуытæ батондзынæн саутæй: 
уæууæй, æвзæрау баззадтæн быныл. 
9 Мамзысхæ — хохы ном Абхазийы. 
141 

Зынынц мæп хæхтæ, Сау денджыз сæнтсауæй, 
кæнын æдзух мæ хъысмæтимæ хыл. 
Цъæх цад, нæугæрдæг — алцы мын рæдауæй... 
Фæлæ куыд уон лыгбазырæй зæххыл! 
Мæрдырох курын (иунæг хорз!) хуыцауæй, 
Фæлæ мыл уый дæр акъуырдта йæ был. 
Цæуынц мæм адæм. Алчи мын фæхъары 
йæ уд, йæ уарзт. Æрхæссынц мын къæбæр, 
сæ цымыдис... Сæ фæхъхъау уа мæ сæр. 
Мæ сырх бырынкъ фæдисы артау тары 
кæмæ фæсиды! Чи хъусы мæ хъæр: 
«Мæ базыртæ... Мæ цард æмæ мæ марæг!» 
3. ТЪÆНДЖЫ МÆЙ АБХАЗИЙЫ 
Сæумæйæ рацыд митуарын тъыфылæй, 
фæссихор кодтой сау мигътæ æмнæрд: 
ам фембæлдысты зымæг æмæ сæрд, 
сæ тых æвзарынц фат æмæ æрдынæй. 
Дæлфурд æмæ уæларвбæсты æрфытæй 
дæлимонтæ ’мæ дауджытæн фæкъæртт 
сæ рагфыдæх... Нæй, ничи сæ у хæрд: 
сæ монц æртад фæрнаг хуры рæвдыдæй.. 
Ам арвæрдынтæ митрæгътыл тæдзынц. 
Æрдзон афонтæ ивддэæгтæ кæнынц: 
фæрсæй-фæрстæм — цъæх дæлвæз æмæ 
Ныллæг цъитийæ ирдгæтæ бырсынц, 
йæ дæлбазыр та гомгæрццæй лæууынц 
мимозæтæ, сæдæ цæстæй фæхудынц. 
рындз. 
142 

МÆХЪХЪÆЛОН АДÆМОН 
ЗАРДЭКЫТÆ 
1. чи у? 
Райсом раджы уынгты рараст 
иу ног чындз æваст, 
цыма сау асæстæй ракаст 
хуры тын æмраст. 
Къаба, разгæмттæ — зæлдагæй, 
камари — зæрин. 
Дзабыр — индиаг сæракæй, 
сау цæстытæ —цин. 
Худы Бонвæрнон йæ риуæй, 
йе уæхскæй та —мæй. 
Дзыллæ сцымыдис и: чи уа, 
цавæр уа, кæцæй! 
Зæд æртахт уæларвæй махмæ, 
царциатæ, гъæй, 
бакæсут-ма: Персы сахмæ 
уыйбæрц исбон нæй. 
Адæм, ацы ’хсин кæй уыдзæн, 
стæй цæмæй у хъал! 
Нæй йæ фидауцæн, йæ уындæн 
а зæххыл æмбал. 
2. ЧЫЗДЖЫ ЗАРÆГ 
Хъазынц иумæ гæды æмæ мыст. 
Дзуры гæды: «У адзалæй хызт». 
Хъазынц иумæ уæрыкк æмæ бирæгъ. 
Дзуры бирæгъ: «Уарзын дæ æз бир-р-рæ». 
Ахæм хъазт кæмæн уыдзæн æхцон! 
Ахæм уарзт — дзæнæт æмæ зындон. 
143 

ИЗÆР САХАРГÆРОН 
Терк йæ лами ласы 
хъеллаугæнгæ фæзтæм,— 
иукау ын æлвасы 
сау бетон йæ фæрстæ. 
Ахст рувас нынниуы 
сахары сырддонæй,— 
уасджытæ сæхиуыл 
дзуæрттæ ’фтауынц сонтæй. 
Талынг æмæ уарын 
сиу ысты уæлæрвты,— 
хъал хæфсытæн уасын 
бацайдагъ и тæрфы. 
КЪАЛАТИ 
Æндон къалати, амарди дæ домбай... 
Зæххыл æрмæст æрмахуыр цардæй тарст. 
Дыууæрдæм ам цæйбæрц фæкодта цоппай! — 
йæ фæрстæ систы телбыдыл фæлахс. 
Йæ марæг — ды: зындоны ад ын кодтай! 
Дæ къултæ сты йæ риуыгъдтытæй таст. 
Йæ хицау ын-иу рарвыста «нæртон» хай, 
æрмæст æм уый фæстæмæ дæр нæ каст. 
Ныр ам æрцарди сау маймули Читæ. 
Къафетт уа, ’хсæр — йæ дзыхы сæ тъыссы. 
Йæ цырд æнгуылдзтæй аныхы йæ синтæ. 
Куы исты ’нхъæл бæгъгъæтдзæстæй кæсы, 
куы та фæфæзмы цæуджытæн сæ ’митæ: 
йæхи йыл алчи худæгæй хæссы. 
144 

ДЕНДЖЫЗЫ БЫЛ 
Фесты цъæх уылæн цъæх бæх. 
Фехсын йæ рагъмæ мæхи, 
уылæи фæсайы йæхи, 
дагъмæ ныттулын — бæллæх. 
Дагъ мыл æртыхсы бæллæхау... 
Уылæнтæ ’нкъуысынц — бæхрæгъау... 
Уылæнæн ахсын йæ барц, 
дзурын æм: исдуг фæлæуу. 
Уылæн æрлæууынхъус нæу, 
ниуы, кæдæмдæр ныййарц. 
Уылæнæн хъавын йæ рагъмæ, 
уылæн мæ фехсы йæ дагъмæ. 
Бонтæ фæйлауынц, тæхынц, 
боны фæцæйсуры бон. 
Бонтыл нæ цæуы мæ бон. 
Бонæн фæахсын йæ рындз, 
бонæн фæхъавын йæ рагъмæ, 
уый мæ нывзилы йæ дагъмæ. 
ВАН ГОГЫ ФÆСТАГ МОНОЛОГ 
Бæстыхицау, цы ма домыс мæнæй! 
Мæ бон фæкъул. Дæн балцихсыд, фæндагсыгъд. 
Уæларвæй хауы ме стъалыйы хай, 
мæ кæрдæджы хал бахус и уæлхъæдæй. 
О, сау хохы уæззау цъити нæргæ 
мæ дзаджджын цард уынгæг коммæ фæласы. 
Æз а зæххыл хæтæнхауæг фæдæн. 
Гæдыбындар. Мæ къонайæ—быныскъуыд. 
145 

Хъылма хуыдымыл баивтон мæ къæс. 
Æмдзæхдон мын — гæвзыкк, бындурдзыд адæм. 
Мæ къухы хастон нуазæнау мæ уд, 
æфхæрд зæххонтæй никæй кодтон хъулон, 
æхстой мыл дуртæ сабитæ уæддæр, 
æнуд сахар мыл йе ’хсæнтæдон калдта. 
Кæд мын уыдис æфсæйнагæй фæрстæ, 
кæд мыл уыдис æндонæй та тæлытæ. 
Ис таурæгъ: гæды бафынæй кæддæр 
пехуымпарæн йæ цухъхъайы фæдджийыл. 
Йæ хъал кæнын нæ бауарзта йæ цæст, 
уæд ралыг кодта пехуымпар йæ фæдджи. 
О адæймаг... 
Пехуымпары цæстæй 
æз уымæ кастæн, йе ’вдисæн — йæхи ’фсарм. 
Мæ игæрæй зæххы чъизитæ марзтон, 
мæныл та сбадти зондцухы ном кæд. 
О, зондцухы. 
Мæ цæрæнуат — æррадон. 
Чысыл сабитæн хъазæнхъул — Ван Гог. 
Щы лæг нæ фæцух иу хатт дæр йæ зондæй, 
нæ уыди уымæ иу мисхал дæр зонд.) 
Бæстыхицау! 
Фæсбалц мын зæгъ æргом, 
мæрдты ма мын æвзаринаг цы уыдзæн! 
Зындон! 
Уыдтæн дзы. 
Нал хатын æрмæст, 
мæ цард цы уыд — зындон æви æррадон. 
Дзæнæт! 
Табу, Бæстыхицау, дæуæн, 
ысфæлдыстады рухс дзæнæт мын радтай, 
ысуагътон дзы мæ мондæгтæ бындзарæй. 
Æндæрты фод мæрдтыбæсты дзæнæт! 
146 

ГОГЕН ТАИТИЙЫ 
Æз цæуын, мæ азтыл ма дыууæ баф- 
тыди, ссæдз азы та æрыгондæр фæ- 
дæи, афтæмæй...» 
Гоген 
Дæу йедтæмæ мыл иу фæхæцæг нæй 
уæлæуыл царды, бавдæлон дæн цинтæй, 
цытæй, æмгæрттæй, биионты мæтæй, 
сæрибар лæг, дæхицæн зар æхситтæй!.. 
Фæрнæй фæцæрæд, чи мæ кодта уæй, 
кæй зæрдæ ради хорзæхтæ ’мæ цинтæй, 
мæ фыды уæзæг чи байста мæнæй,— 
фæуæд сын барст — пехуымпарæй уа, зинæй. 
Мæ чысыл хо Таити мын йæ арм 
фынгæн фæдардта, иу маст дзы нæ зоныи, 
фыдæхы маргæй расыгъдæг дæн ам. 
Мæ ахорæнты бауагъта æхцон зынг 
(куы асурид уæ удтæй дæр хæрам) 
йæ фарны хур. Кæнын йæ цуры зоныг! 
### 
Кæйдæрты ’рфæнды, æлдар æмæ йе ’ххуырст 
куы уаиккой æмзардгæнæг, æмзæрдæ, 
фæлæ нæ фæнды бамбарын кæйдæрты: 
æххуырсты хъæрзын йе ’лдармæ кæд фехъуыст! 
Кæйдæр бæргæ фæнды цыдæр. 
Нæ фæнды бамбарын кæйдæр. 
147 

Кæйдæрты марынц ахст ыстайы богътæ 
(хъыллипгтытæй куы баивид йæ хъæртæ1)г 
фæлæ нæ фæнды бамбарын кæйдæрты 
ыстайы монц — куыд фервæза йæ рохтæй) 
Кæйдæр бæргæ фæнды цыдæр. 
Нæ фæнды бамбарын кæйдæр. 
Кæйдæр фæнды уæйыг уæвын... бындзыдæй. 
Кæйдæр фæнды... Пылтæ кæны бындзытæй. 
Кæйдæр бæргæ фæнды цыдæр. 
Нæ фæнды бамбарын кæйдæр. 
КЪУТУБИЙÆДЖЫ ЗАРÆГ 
Нæ удæй арт цæгъдæм, 
бийæм, бийæм, бийæм... 
Æвæрæм уисыл уис. 
Нæ кæфахсæн — хæлиухъуыр: 
хуыдзых уа, карп уа, цъингуыр — 
нæ сæ зондзæн æфсис. 
Нæ удæй арт цæгъдæм, 
бийæм, бийæм, бийæм... 
Бийæм, бийæм нæ фæнд, 
кæнæм нæ хинтæ каубыд: 
æрцæудзæн уым æвæрд 
хъуыдыды нартхор — арыд*. 
Кæф, уыцырдæм ыздæх: 
дæ еугæф ын æвдадз у. 
* Кæсагахсæн къутуйы нывæрынц ерыд хъуыдыды 
нартхор— кæсæгты сайынæн. 
148 

Дæ бахизæн — уæрæх 
(зæгъдзыстæм дын «æгасцу»), 
дæ раздæхæн — бæллæх, 
дæ балц — фæцу ’мæ ма ’рцу. 
...Бийы та чидæр хин, 
бийы, бийы йæхицæн... 
Йæ къæппæг у йæ цин, 
йæ къæппæг у йæ ингæн... 
Йæ удæй арт цæгъды, 
бийы, бийы, бийы. 
ХÆЛАР 
Æрцыд бæллæх, æрбайхъуысти фыдуац: 
нывонд фысау æрсабыр и мæ хæлар, 
æрми дон ын æлутонау фæхæлар, 
æрми къæбæр ын басгуыхтис æвдадз. 
Сæгъхъис сæрбосыл баивта йæ арц, 
сывæдæгыл ныууæй кодта йæ хæдбар. 
(Кæддæрты та хæстарм уыди, нæргæ ’хсар, 
фæдисмæ-иу хæстæлвæстæй ныййарц.) 
Ныр ын йæ фыдгул фестади хæрзгæнæг. 
Ызнон дæр ма кæуыл худти хъæрæй, 
ныр уыдоны хал ахордта йæхæдæг. 
Æмæ кæм ис æнамонддæр мæнæй: 
ызнагæн дæр мын нал бæззы, уæууæй. 
Яæ бæсты мемæ бахæлар Æрхæндæг. 

ÆМБÆЛТТÆ 
Æмбал кæмæн нæй, уыцы стыр 
хуыцау, 
Æмбал кæмæн нæй, ахæм лæг мæ ма 
скæн. 
Ходы Камал 
Сæ иу хæссы цагъайрагау къæлæт: 
йæ сау «Волгæ» — йæ сау катай, йæ мæт,— 
ныббарæм ъш, хуыздæр бон ыл нæ уыд. 
Хæрдæй нæ зоны иннæ ’мбал æфсис, 
ыссардта дзы йæ мæрдты хъис, фæцис,— 
ныббарæм ын, хуыздæр бон ыл нæ уыд. 
Уæд æртыккаг та басыгъди мæстæй, 
кæны ма мыл хæрзаудæн мæрдтæй,— 
иыббарæм ын, хуыздæр бон ыл нæ уыд. 
Æмбал кæмæн нæй, ахæм ысдæн, ау!.. 
Йæхи æмсæр мæ рахуыдта хуыцау,— 
ныббарæм ын, хуыэдæр бон ыл нæ уыд. 
ÆФСАРМ 
Цæргæбонты йыл дардæуыдис арм, 
æвæрди сахсæн йе ’хсарыл, йæ зондыл, 
йæ мондæгтыл, йæ уынд æмæ йæ кондыл,— 
фæлмæн къæрмæг дзы сарæзта Æфсарм. 
Уый нал иртæста раст æмæ хæрам, 
уый сахуыр и мæнг æгъдæутты канонтыл, 
фæлдæхта къæй йæ эæрдæйы кæнонтыл: 
нæ фæтчы афтæ, не ’мбæлы, быхс, дам... 
<*? 

Нæ хатыдта, кæй йын истой йæ бартæ: 
фысы комæй цы лæг нæ ласта хал, 
фæкалы ууыл иу бындэыд йæ хъал. 
Уæдæ нæ сæртæй чи кæны цагъартæ, 
нæ фыдызнагæн чн свæййы æмбал, 
уадз, ахæм Æфсарм басудза цъæх арты! 
##* 
Хæфсытæ, тæрфæй уæ цæлхъ-зарын хъуысы. 
Хæфсытæ, банцайут — калм уæм фæхъуызы. 
Були, дæ мæлгъæвзаг уды рыст сафы. 
Уартæ дæм пъазбынæй сау хъыргъы хъавы. 
Хетæджы сахъ фырт, ныхъхъуыста дæм бæстæ. 
Хъахъхъæн — æхсины лæг бафтыд дæ фæстæ... 
Зарæгмæ сусæгæй чидæр фæхъуызы — 
зарæг уæлдæрæй цъæхснагдæрæй хъуысы. 
ИУ ÆМГАРÆН 
Хъ. Х-мæ 
Схъуына рагъæныл йæ фæндыр, 
уым дзы хæлуарæг цæгъды. 
Зивæг цъиусурау йæ фæндтыл 
сагъуыд, иугай сæ цæгъды. 
Ныфс — æдзухъом, зонд дæр — галиу, 
зонд дæр <— цух-мухтæ, цыбыр. 
Зæрдæ...— Саст тулдзæн йæ къалиу 
хатгай рафтауы къуыбыр... 
6* 
151 

Уæд цы сау бон у, цы пъæззы, 
уæд кæй æвджид уа йæ хæс! 
...Афтæ стонг калмы хъæлæсы 
уасгæ аирвæзы хæфс... 
СИДТ 
Хъæд, æрцу мæм, фехъус мын мæ хъæр, 
бафснай мын мæ фыдгултæй мæ сæр, 
Хетæджы куыд бафснайдтай кæддæр. 
Сурынц мæ, мæ сæр ысси мæ кой. 
Суры мæ фыдæвзæгты фыдгой, 
сурынц мæ фыдæнхъæлтæ, æнцой. 
Хъæд, æрцу мæм, фехъус мын мæ хъæр, 
Хетæджы куыд фехъуыстай кæддæр: 
рахондзысты дзуары къох дæу дæр. 
Саг, æрцу, дæхи къахæй æрцу, 
цæр мæ къохы, мауал кæ цæрддзу, 
ам дæуæй нæ фæхъæудзæн æрду. 
Рафтаудзыстæм фæрæтæн йæ хъæд — 
раздæрау та тархъæды цæрæд 
(комдзог нал у, бауадз-иу æй, хъæд)! 
Саг, æрцу нæм, нал нæм и фæрæт: 
ногæй та дзы сарæзтам æрзæт, 
хохы бын рæсугъд фынтæ уынæд! 
УРС ÆМДЗÆВГÆ 
Æдзæм тар æмæ хæхты сау æндæргтæ 
фæивддзаг ысты, нал сæ ’взары цæст. 
Æрттиваг хъæндил стъалыты мæнг рухсмæ 
æмхасæнтæ кæны. 
152 

ХУРХÆТÆН 
Уыд ацы ’хсæв æмбисондау цыбыр: 
æртади хохыл сау цъити æртахгай. 
Зына-нæзына стъалыты зыр-зыр, 
сæ катай... 
Ыссæуы хур йæ сырх бæхыл сындæг, 
йæ бонæй уа, цъæх арвы рындз — йæ хæтæн. 
Уыд ацы ’хсæв сæ къабæзтæн уынгæг 
нæ хæхтæн. 
О ивылд Терчы абухгæ хъæлæс, 
дæуау мæ сом, мæ ивгъуыд уæнт æнусон. 
Сæуæхсидимæ сусхъæдæй лæдæрс, 
æлутон. 
КÆРКУАСÆНТÆ 
Кæркуасæнты (кæны ма дзир-дзур бон), 
фæтайы мæйдар сау митау, фæмæлы. 
Нырма нæ дуне — уаз æмæ æрвон. 
Сылыхуыз арвыл боны стъалы стъæлы. 
Æмыр у зæхх, нындзыг æмæ ныддур, 
кæсынц йæ рындзтæ скæсæнмæ уæлвонгæй. 
Лæууы Бæсты Фарн хæхты сæрмæ: Хур — 
æртдзых æхсонау — артцæгъдынæввонгæй. 
Рæхджы та арвмæ фесафдзæн йæ сæр 
æрттигъбырынкъ, æрдынбазыр зæрватыкк. 
Йæ бонæй уа, цы мæт æй ис æндæр! — 
йæ рухсдæр мæт — йæ лгеппынты сæрфатыл. 
153 

СУСХЪÆДТÆ 
Систой сыбар-сыбур сусхъæдтæ, 
сусхъæдтæ дзурынц сæ сусæгтæ. 
Адæргæй батыхсынц химидæг, 
цупæлттæй тасы сæ дидинæг. 
Бындзытæ, оххайг цы кæной! — 
сæфы сæ фæллой. 
Систой сыбар-сыбур сусхъæдтæ, 
сусхъæдтæ халынц сæ сусæгтæ. 
Сусæгтæ — хуры бæркад хуынтæ, 
сусæгтæ — саумæры уаз фынтæ. 
Сусæгтæн нал и кæрон, 
сусæгтæй байдзаг и бон. 
Сусæгтæн байгом мæ зæрдæ. 
Сусхъæдтæ... Зæдтæ! 
ТÆРККЪÆВДА 
Ферттивы арв, æмæ мигътæй 
урс тала ’рдары йæ хихтæ. 
Ферттивы зæхх, æмæ хъалæй 
сивæзы арвмæ цъæх тала. 
Сивæэы таламæ тала, 
чи зоны, ’нхъæлы йæ стъалы.. 
Дæлвæзыл ивылы талынг, 
хохыл зæрæхсид ыстъæлы. 
Сонт у, æнæнтыст цъæх тала: 
мигътæм йæ хихтæй æвналы... 
Урс тала урс цæхæр калы — 
цъæхæй ма аззад... æвзалы. 
154 

СÆУМÆРАЙСОМ 
Арв асæстыты аныгъуылдис арф, 
æгас æхсæв æй хостæуыд æрцытæй. 
Арв афæстытæ, асæстытæ арв, 
æрттывта, хаудис адæгтæм къæрттытæй. 
Æгас æхсæв ныл дон æмæ цæхæр 
къæртайæ калди: уад лæмæрста мигътæ. 
Сæумæйæ сдардта хурзæрин йæ сæр, 
æркасти хæхтæм: алмаси — сæ тигътæ. 
Йæ сæстæгтæ, йæ фæзгъæртæ цæндтæй 
ныууагъта арв цъæх цъитийæн йæ цъассы. 
Æрцæуы фæхстæй боны фарн зæйтæй. 
Æгæнон Терк æй дард быдыртæм ласы. 
ДЫУУÆИЗÆРАСТÆУ 
Хур фæкъул и. Хæхтыл 
мигъы къæмдзыг нæй. 
Бур мæкъуылтæ рæгътыл 
аисты фынæй. 
Æрдз фæхъус и — æрхы 
доны хъæр фæтынг. 
Сау-сауид бæлæгъы 
чи фæласы зынг! — 
Лæгæтæй фæлвары 
рахизыныл арт. 
Къæхæнтæй йыл уары 
знæт сахатæй тар. 
155 

Иу лæппын ыстъалы — 
стъалыты фыццаг — 
арты бардуаг, халы 
талынгæи йæ уаг. 
ФÆЦÆУЫ МУЗЫКÆ 
Фæцæуы музыкæ... Æрхæндæг... 
Цæуы, цæуы. Кæуы, кæуы. 
Кæмдæр дыдзыхуры пырхæндæг 
дзындзытæй æрхытæм кæлы. 
Ыэмæлынц даргъ аууæттæ. Зæхмæ 
лæдæрсы бæлæстæн сæ цъæх. 
Мæ зынтæ — зинты хай. Дæлдзæхмæ 
тæхгæуæнт дам-думтæ, фыдæх. 
Фæцæуы музыкæ. Йæ фæстæ 
æфсæры гурæй-гурмæ тар. 
Нæрынц зæринхъæлæс хъуытæзтæ, 
сæ зæлты — амонд æмæ сар. 
Фæцæуы музыкæ. Фæндараст, 
фæндараст, удлæууæн фæндыр. 
Фæстаг тын хохы цыргъыл асаст... 
О арв! Сæрсæфæнау æмыр... 
РАГВÆЗЗÆГ 
Йæ сауцъиутæй, йæ сыфтæртæй, йæ дыргътæй, 
йæ зарджытæй нæма бавдæлон дыргъдон. 
Тъæпæн æрбадтæн бур нæууыл, фыртыхстæй 
мæ гом цæнгтæ мæ уæрджытыл ныттыгътон. 
156 

ФÆЗЗÆГ 
Фæлладæй дысон бацъынд и фæсæфцæг 
æмæ сæумæйæ нал райхъал и сæрд. 
Сынæрцæгъдгæ æрцыд кæцæйдæр фæззæг, 
æрхаста æрдзæн, зæххы цотæн мæт. 
Зына-нæзына рагъсæртыл фæбæрæг 
йæ комытæф: фæгæрæмтæ и хъæд. 
Ныссабыр дыргъдон, фестади къæзæнæг, 
æрымысыд йæ зараг цъиуты кæд... 
Чындзæхсæв, цинтæ, фарны койтæ — бирæ: 
хъæуи-хъæу зилы бур фæззæг — хуындзау 
æмæ хæссы мыдычыргъæдтæ Ирæн... 
Цыдæр мæ ’мбæхсы, уазал мигъ, дæ сау. 
Цы у цымæ, цæмæй кæныс æртхъирæн! 
Дæ карз уылæнтæм — балцифтонг мæ нау... 
ХÆРДМÆДЗОГ ЦЪИУ 
Фæззæг фæзындис æд фæздæг, 
фæхстыл фæзылдис æд асæст. 
Атади боны рухс, айсыст, 
ивы йæ фæлысттæ фæз дæр. 
Рындзтыл фыдуаг ирдгæ сагъуыд. 
Хуры тын бамбæхсти хосы,— 
мæкъуыл ын ахстон у, агъуд, 
фосдзугтæн бацæудзæн хорзы. 
Нал хъуысы гом хъæдæй иу хъæр. 
Зæххы цот — саск æмæ хилæг — 
157 

фесты сæ хуыичъытæм лидзæг: 
дуие æмбойны фæсидзæр. 
Иу цъиу — хæрдмæдзог — цы сæрра: 
хойы уæларвы къæй, гъæйда! — 
хъуамæ йæ арцау ысгæрда, 
рухс тын йæ зардæн ыссара! 
АРВ ÆХСÆВЫГОН 
Сæнтсау митыл хæлцагурæг сæнтурс сынт 
иероглифтæ ысныв кодта йæ къæхтæй. 
Кæсы сæ лæг зæрдæдзæбæхæн зæххæй, 
уыдысты йын æхцоны хос æнусты. 
ФÆЗЗЫГОН АРВЫ ХЪÆЛÆСТÆ 
«Хъырру-хъырру!» — хъуысы: 
æнкъард хъæр, æнкъард хъæр, 
æрвгæрæтты сысы: 
æнцаддæр, æнцаддæр. 
Уый раивта «хъуа-хъуа!» — 
æваст хъæр, æваст хъæр. 
Цы фæдис, цы уац уа! — 
æввахсдæр, æввахсдæр. 
Цы дæ ’фтауы тасы, 
нæртон сæрд — тыхст зырнæг! 
Сынты ’взагæй уасы 
хъызт зымæг, хъызт зымæг... 
158 

ЗЫМÆГОН МÆРГЪТÆ 
Сырддонцъиу, митмитгæнаг, халон, 
дзæгъындзæг, бур дзылы, хъæдхой, 
сымах æз искæйтау куыд фауон, 
кæд мын ныфсæнцой у уæ кой! 
Æз уарзын булæмæргъ, дыгоппон, 
йæ зæлтæ сауцъиуæн — æхцон. 
Сæ хъæрмæ рагуалдзæг ызгъордтон, 
мæ цин сæ цинимæ быдтон. 
Ныр та фыдæнхъæл дæн сæ зардæй, 
мæнæн æцæгæлон — сæ «дин»: 
уæууæй, æрвылаз мын «мæнгардæй» 
фæдавтой хуссармæ мæ цин. 
Æмæ куы сбæгънæг вæййы бæстæ, 
идæдзæй ку’ аззайы нæ къох, 
уæд хихтыл хъал мæргътæн сæ бæсты 
æрбады митхъæпæн-фыдох. 
Уæд зæрдæ нал вæййы йæ адыл, 
йæ ныфс сымах ыстут æрмæст: 
мæ цин, мæ рагуалдзæджы ад мын 
ыскæны стонг сынты пæррæст. 
РАЙГУЫРÆН ХЪÆУ. 
РАГБОНТÆ МЫСГÆЙÆ 
Къада-дон ацыди. 
Баззад йæ адаг хуыскъæй. 
Урсгуыбын дуртæ 
мард кæфтау хурмæ хуыссынц. 
159 

Музыкæ ацыди. 
Фæндыр дзы бавдæлон, 
афтидæй аззад йæ къус, 
урс рыг дзы халасау бады. 
Куырой фæривад и: 
голджытæм аивылд йе ссад. 
Мастифтыгъд фыдтæ 
кæрæдзи æвзонынц. 
Тулдз бæлас ацыди. 
Нарты хæдтæхгæ æрчъиаг — йæ аууон — 
ме знон, мæ сонты дуг 
ахаста йемæ. 
Ацыд мæ хъæрахст. 
Йæ азæлд ма баззад: 
æдзæрæг-æмæлæг. 
Комхæлиу кæмттæ йæ 
скъæфтой дзыхæй-дзыхмæ 
абон. 
ÆЦÆГ ХАБАР 
Фæуалдзæг та и. Хуры тын фæдаргъдæр. 
Æрыэдæхтысты сауцъиутæ сæ балцæй, 
зæронд сарайы саст гитарæ ссардтой 
(æвæгæсæгæй рагъæныл æмбыд), 
хъæмпытæ ’мæ йæм пакъуытæ фæхастой — 
фæрныг ахстон сын: рауагътой лæппынтæ. 
Æгуыппæг нал у, бацардхуыз и фысым. 
Æртыккаг аз дзы иу сым дæр нæ райхъуыст, 
ныр цины зæлтæй байдзаг и йæ къус. 
1*0 

Мæрдырохæй æрыхъал æмæ мысы: 
пæлæхсар тулдз йæ сæрты акаст къохæн, 
йæ сау мæрайы цъиу-бинонтæ ’рцарди, 
сæ цины хъæр, сæ цардбæллон пæр-пæрæй 
вæййы сæрыстыр, сырæзы уæлдæр... 
Гитарæ-ахстон адæргæй нырхæндæг — 
æртæфсти йыл кæддæры дуг фынау. 
О сауцъиутæ, æнæнтыст фæуат, уастæн... 
Мæ зæрватыкк, дæ утæхсæн æмбарын: 
дæу дæр фæфæнды булæмæргъау зарын. 
Ныууадз, мæ хур,—нæ саккаг кодта æрдз 
фæрныг хъæлæс. Æмыр, æдзæмæй хъæц. 
Æнæсæрст уæрдон уырдыджы æваст 
æрцагайы... Дæ хъаст-хъыллист дæр — уыйау. 
Кæй хынцмæ зарыс! Ие ’рдиаг, йæ уарзт 
æлвисы уый зæринуæдæртт æлхуыйæ... 
О саджилкъæдзил, ма фæу тæргай. 
Дæ цуры сонтæй ку’ абады дæ къай — 
дæ цины хъæр куыд буц вæййы, куыд аив— 
хуыздæр зарæг дæр уыцы хъæрыл баив! 
НУАЗÆН 
Нартхæрттæ фæхъуыдыды сты, арвмæ 
минæхстон дыгай маузертæ сдардтой, 
гъæйда~гъа! — тæрсæн гæрæхтæ систой. 
6 Рухс 
161 

Сцымыдис, йæ сыфтæ тилы нас, 
тутамæ йæ дæрзæг бæндæн фехста: 
хъуамæ схнла, ракæса йæ цъуппæй; 
нуазæнтау йæ бур дидинтæ хъуамæ 
байдзаг кæна хурæй, стæй йæ хуртæн— 
хурхуыз настæн—басæтта сæ дойны. 
Бур дидинæг банкъуыста йæхи: 
бур мыдыбындз йе счъилы ныххылди. 
Æз ыстыдтон дидинæг æд бындз, 
нуазæнау æй абонмæ æрхастон, 
загътон дзы мæ сонты дугæн рухсаг. 
РЕМИНИСЦЕНЦИ АВДÆНЫ 
ЗАРÆГЫЛ 
Зонын, раздæхдзæни ме знон, 
авдæн уздзæнис Æна, 
дзурдзæн: «Урс уæрыкк ын фестон, 
уадз æй, лолотæ кæна. 
Уый мæ хæдзары цæджындз у, 
уый мæ уд у, уый мæ дзæцц. 
Халон афынæй и сындзыл, 
лæнчы батымбыл и уæрцц...» 
Арвæй мæйы рухс лæдæрсдзæн, 
тулдзæн йе ’взист доны хъæд. 
Цæссыг цæстыхауты ’мбæхсдзæн, 
уадздзæн уадултыл йæ фæд. 
Хæст — æгъатыр, хæст — цыфыддæр, 
удæн бассæста йæ бар. 
162 

Ацыд фыд, йæ фæстæ — фырт дæр. 
Нæй сæ иуæй дæр хабар. 
Сомбон цæстыл уайы тарæй: 
нал и сау хæстæн кæрон, 
уый идæдз усы бындарæй 
скодта мастисæг, хæстон. 
Зонын, раздæхдзæни ме знон, 
авдæн уздзæнис Æна, 
дзурдзæн: «Урс уæрыкк ын фестон, 
уадз æй, лолотæ кæна..» 
Знонмæ ацæудзæнис удхар. 
Тулдзæн тулдз авдæн æнус. 
Дар дæ зæрдæ, дар: æдзухдæр 
фидæн райдзаст вæййы, рухс. 
#*# 
Кæддæр, фæлтæрд хосдзау, дæ хынцмæ 
мæ цæвæг баифтыгътон æз. 
Дæ фæдыл арæдыдтæн рындзмæ, 
фæлæ кæм афæрæзтон хæс! 
Мæнмæ дæ уæхсчы сæрты кастæ: 
нæ зынди фæтæны мæ фæд. 
Дæхи мыл худæгæй куы хастай, 
æз та хæкъуырццæй куыдтон уæд. 
Ныр хурæй цъуппамад уæрдæтты 
къæс-къæсгæнгæ фæтулы сæрд. 
Йæ тынтæ хосы хæлттау кæмтты 
ызгъæлынц. Уидзын сæ æз дæр. 

Фæцæуынц бонтæ. Фарн фæцæуы 
кæмæдæр... Афтид у мæ арм. 
Фæкæнын цин æмæ фæкæуын: 
фæндараст, фарн, фæндараст, фарн. 
ЗЫНГ 
О Прометей! Æнæбайрайгæ скæн 
дæ хуыснæггагæй! Райгонд дзы нæ фæдæн: 
æз райдыдтон зынгæй хъазын, æнхъæлдæн... 
Æви дæлимон — хин æмæ кæлæн — 
йæ фæлмæн худтæй афæлывта мæн: 
тыччы-дуртау Æртхуроны цæхæртæн 
мæ къонайæ фæхауд сæ хал, сæ бæндæн — 
фæд-фæдыл мын сæ ассывта «лымæн». 
Нæ фæтарсти Бæстытыхы фыдæхæй... 
Зынгирвæзтмæ куы расайа нæ хъазт, 
уæд чи уыдзæни галиу кæнæ раст! 
Цы дарын æз уæларв æмæ дæлдзæхæй! — 
æвиппайды фæсайраг и мæ сæр. 
Æниу мæхи сæр — гъа, фæлæ — кæйдæр... 
ДÆ ТАВИЦ 
Дæ цæстыты цыдæр тавиц сыгъдис, 
цыма дзы калдта хуркъæвда тæмæн. 
Дæ цæстытæ... Сæ иу бахудт мæнæн 
нымæтын ехсы сонт цæфау уыдис. 
Дæ мæлгъæвзаг, дæ дзыхы дзъфдмæ ис 
кæлæны тых, æрбайсæфта уысмæн 
мæ утæхсæнтæ, цардцыбæл та сдæн, 
мæ цавддур уд зæлдагвæлмæн æрцис. 
164 

Цы дæ схуындæуа — зæд æви æвдиуГ 
Тæрсгæ-ризгæ мæ амондмæ кæсын, 
æлвæст хъисау цъæхснаг дыз-дыз кæнын, 
Мæ цавддур уд... Цы диссаг у æниу! — 
Лæппын тихалæг, буц æмæ æдых, 
ысфаста къæй, йæ хъысмæтыл фæтых, 
ЧЫСЫЛ УРС КЪÆБЫС 
Чысыл урс къæбыс... Пирæнгомæй къаддæр. 
Рæйы хъазуатæй. Чи зоны, тæссæй. 
Æмыр у дуне. Цъиуызмæлæг нæй. 
У сау æхсæв зæронд цъайæ æнцаддæр. 
Чысыл урс къæбыс... Арт цæгъды йæ удæй. 
Æрбадти рындзтыл ,сæрсæфæнтыл тар — 
нæдæр лæгъз бæрæг и, нæдæр тæссар. 
Зынынц дæрддзæфæй стъалытæ фæлурсæй. 
Чысыл урс къæбыс... Удæнцой нæ ары. 
Ныффæсус и — хъуыдыгæнæг æй нæй. 
Чысыл урс къæбыс... Нал зоны фынæй. 
Кæны æйтт-æйтт... бæстыдзаг сау мæйдарыл. 
Мæ зонд, гадзрахат ми ныббар: 
дæу ахсæв ауæй кодтон зинæн. 
Мæнæй кæлæнгæнæг зæрин сæн 
æмæ кæйдæр цæстыты тар 
фæсдзæуин сарæзтой, цагъар... 
Кæнын æз ме зноныл æвдисæн, 
табу нæ абонæн, нæ цинæн! 
Дæу дæн, мæ удлæууæн Тамар. 
165 

Дæ монцы сау фурды бæлæгъау 
æз систон уылæнтимæ тох,— 
æрбаци рагон катай рох. 
Æз кувын: амонд уаг бæллæх уа, 
йе малы байсæфа мæ сæр,— 
мæн былмæ ма раппар уæддæр. 
КУЫ АЦЫДТÆ, УÆД... 
Кæсын æнхъæлмæ: 
бон — сау изæрмæ, 
изæр — сæумæмæ. 
Кæсын æнхъæлмæ: 
уæларвы цъæхмæ, 
сæнтсау дæлдзæхмæ. 
Кæсын æнхъæлмæ: 
мæ ивгъуыд бонмæ, 
мæ рухсдæр соммæ. 
Кæсын æнхъæлмæ: 
зæйы ныннæрдмæ, 
фæдисы хъæрмæ. 
Кæсын æнхъæлмæ: 
Цы мæт, цы цинмæ! 
Цы зæд, цы зинмæ! 
«Кæс-иу æнхъæлмæ»,— 
нæ дзурынц раздæр 
цин дæр, фыдуац дæр. 
Фæзынынц сонтæй 
арвы гæрахау, 
уарыны ’ртахау... 
166 

Кæсын æнхъæлмæ: 
бон — сау изæрмæ, 
изæр — сæумæмæ. 
ИНГРИД ЙОНКЕРЫ ФÆЗМГÆЙÆ 
Мæ былалгъыл дарын 
дæ былты цырен арт. 
Дæу агурын — н’ арын: 
мæ цард дæр мын фенад. 
Нæргæ фурды зæлты, 
уырыд бонты тары, 
фæллад уынгты змæлды 
дæу агурын — н’ арын. 
Фыдфидисты ’хсæнты, 
къæй-галуанты сæрты 
цы бæстæм йæ сæнтты 
фæтæха мæ зæрдæ! 
Сæ ахстæттæ ’мбæхсынц 
æххормаг дзылыты. 
Мæ риутæ фæфæзмынц 
дæ армы къуырфыты. 
ДÆ ЧЫНДЗЫ ЦÆУÆН БОН 
Дæ чындзы цæуæн бон фыццаг мит ныууарыд. 
тъыфылтæй ныууарыд, уæззау мит ныууарыд. 
Дæ чындзы цæуæн бон мæ зæрдæ куыд тэр 
уыд! — 
æрхæндæг ыл сагъуыд, æрцыдис ыл сау фыд. 
Дæ чындзы цæуæн бон мæ дзурæн дзых бахуыд, 
мæ цъæхахст мæ риуы цъæх æвзарау басыд. 
167 

Дæ чындзы цæуæн бон фæдæлдон мæ фæнцон, 
мæ бæллиц, мæ циныл æз цъутта нывæрдтон. 
Фыдбоны сынтытæ нæ уагътой сæ кæнон, 
сæ цъах-цъахæй байдзаг хъуынтъыз арв—æгæрон. 
Æз загътон цæрæнбон дæ чындзы цæуæн бонг 
дæ амонд, дæ фарны, мæ уарзты цæрæнбон. 
ФÆЦÆУЫС ДЫ... 
Чызгай, æнæбайрайгæ скæн 
дæ хъал зæнгты хæрзкондæй! — 
Цыма мын бадардæуыд сæн, 
цыма фæцух дæн зондæй,— 
æз джихтыл, цух-мухтыл ысдæн. 
Ды та кæсыс бæрзондæй, 
æмæ дæ цæстыты тæмæн 
мæныл нызгъæлæн сонтæй. 
Фæцæуыс ды. Æз та цы уон! — 
Мæ уды рис фæдывæр. 
Уæззаугай хохы фæстæ бон 
æрныгуылди, фæцыдæр: 
æмбалæн м’ аууоны уыдтон — 
ныр мæ ныууагъта уый дæр. 
ÆНХЪÆЛМÆ КÆСГÆЙÆ 
Хъ. Х-мæ 
Кæдæй кæсын æнхъæлмæ 
дæу æрцыдмæ, кæдæй! 
Мæ фæдисмæ, мæ хъæрмæ 
дæ кой, дæ хъæр дæр нæй. 
168 

Уырауы хур. ’ 
Йæ тынтæй 
кæны мæ уд фæлвых. 
Кæдмæ цæрон ныфсытæй, 
кæдмæ фидийа тых! 
Уæвгæйæ та цы ’рра дæн — 
уырны мæ |дæн ма хъал): 
ис хи аууоны ’рбадæн, 
адзалæи ис мадзал. 
Быгъдæг айнæгыл гъæйттæй 
фæкæнын удхар æз: 
фыдæнхъæлты цъæх къæйтæй 
ныццамайдзынæн къæс. 
*#* 
Ацы æхсинджытæ... 
Хъазхъуыртæ, уазгуыртæ. 
Дидинæг калдзысты, 
хъаздзысты саггуырдтæй. 
Оххай, куыд рухс ысты, 
оххай, куыд буц ысты! 
Се ’взыгъд æрт-цæстытæй 
худдзысты, судздзысты. 
Се сдзырд, уæд с’ алы ’гъдау 
цæсты куыд ахады! 
Се ’рттывдæй хурыл дæр 
талынг фæлм абады. 
Зæрдæ, цы ма курыс! 
Кувыс кæй æрцыдмæ! 

...Зæрдæ та хивæнд у! — 
Куры æндæр цыдæр. 
Химидæг судзынæй 
батади, бафæллад, 
бабæллы: гъæй-джиди, 
ахæм уарзт, ахæм арт, 
чи мæ ныццæлхъ ласа 
арвау цæхæр зæрдгæ — 
ратона, раскъуыйа 
ауæзт — æхгæд-зæрдæ. 
Банкъуысон, баризон 
уидæгтæй сæры онг, 
цардæн йæ риссæгтæй, 
диссæгтæй сæрра уон. 
Хъал у, тæхудиаг 
ахæм уарзт бавзарæг — 
афтæ кæй акæкынц: 
басыгъди, бавзалы. 
ХУЫМÆЛЛÆГ 
Йæхи нынтъыхта тæрсы цъупмæ æрхæй 
æхсæрдзæнау. Кæны сæр-сæр, сæх-сæх. 
Æндон бæндæнтæ баздыхта,— бæллæх! — 
æмæ нылвæста къалиутæ уæрдæхæй. 
Нæ тæрсы тæрс фыдазарæй, фыдæхæй,— 
Лаокоон! — фæцыд бæрзонд, уæрæх. 
Æмуд æрмхæст сын саккаг кодта Зæхх, 
куыд буц вæййы сæ удвидар, сæ цъæхæй!. 
Мæныл дæр сагъуыд иу æнæнтыст — зин, 
æртыхсти мыл æлутонхос, хуымæллæг, 
цъæх донычызг, йæ цокора — зæрин. 
170 

Мæнæи — фыдызнаг, искæмæн — хæрзгæнæг. 
Æвидийгæ — йæ кæлæнтæ, йæ хин. 
Æнтауын д?ы мæ цинæмхæст æрхæндæг. 
ÆМГЪУЫДТÆ 
Кæнын æмгъуыдтæ, о мæгуыр мæ бон, 
цæрын ныфсытæй: ралæууа кæрон 
мæ тыхстæгтæн, ыстæй уыдзæни рад — 
æнтыстытæ, уæлахизтæ, сæрфат... 
Æмгъуыды уæлæ ног æмгъуыд ныхасын, 
цыма уыдтæн дыууæ цардъм ныхасгонд 
мæ кæнæгимæ... 
Дард ма у мæ рындз... 
Æмæ та бонтæ мыстытæ хæрынц. 
Кæнын æз дæр æмхасæнтæ мæ къухтæм 
æмæ хæссын мæ хорхор бæхы дугътæм 
æмгъуыд-фæлхæрттæй, арф ныккæнды бастад 
æнхъæлмæгæсгæ... 
(Чидæр мыл хæрзаг 
чыр-чыр кæны: «Æнхъæлмæгæсгæ саг 
æнæ къæдзилæй баззад».) 
ЦЪИТИЙÆ КÆСЫН ЦЪÆЙДОНМÆ 
Цъæх ихын къæйты 
ыскъахтай цъайтæ, 
ды хуртæ, мæйтæ 
нывзилыс цъастæм. 
171 

Ды — се знаг дуртæн, 
зыдæй сæ стоныс, 
бынмæ сæ ссоныс — 
лæвæрттæ фурдæн. 
Цæргæстæ, хъуазтæ 
дæ былмæ уайынц, 
тæгæртæ, назтæ 
сæ дойны уадзынц. 
Тындзæм, фæтындзæм 
æрдхæрæн соммæ: 
æз — комæй рындзмæ, 
ды — рындзæй коммæ. 
Дæлдзæх фæсидти — 
дæхи йæм фехсыс... 
Дæ уидаг — цъити, 
дæ цъупп та — дснджыз. 
Æз дæр мæхицæн 
ныфсытæ ’вæрын: 
æрхæссон Ирæн 
хъæлæс — æрвнæрын! 
УÆРЫЧЧЫТЫ ТЫХХÆЙ 
Адæмон æмбисондмæ гæсгæ. 
Фыдуæгтæ хъæдбынмæ уадысты. 
Фыййæуттæ ниудтой: «Фыдуаг ысты!» 
Фыдуæгты бирæгътæ хастой... 
Сабыры фыййæуттæ уарзтой: 
тасы бон дзуджы бын абыры. 
...Фæдджытæ баисты сабыры. 
\П 

УЫЗЫН 
Мæлæты тас тыхджындæр уыд йæ ныфсæй. 
Дзырдта йæхицæн: «Быхс, мæ къона, быхс». 
Цæргæбонты нæ рауæндыд йæ пыхсæй, 
цæрдудæй ныр йæхæдæг дæр ыспыхс. 
ТÆППУДЫ ЗАРÆГ 
1 
Рындзмæ макуы кæ хæлæг: 
рындз æдзæрæг у, быгъдæг. 
Хур ыл н’ ауæрды йæ артæй, 
арв æй риуыгъы йæ арцæй. 
Рындзæй бахизæд хуыцау — 
дзыхъхъы баддзынæн фæлтау. 
Рындз тæссаг у, рындз — тæссар, 
зæйтæ — додой æмæ сар, 
галиумæ фæкастæ — хауæн, 
рахизмæ фæраст дæ — хауæн. 
Рындзæй бахизæд хуыцау — 
дзыхъхъы баддзынæн фæлтау. 
Зондцухæн йæ бæллиц — рындз, 
у мæ цæстытæн та сындз: 
уад дæ фесхойдзæни тигъмæ — 
адæргæй-ма февнал... мигъмæ. 
Рындзæй бахизæд хуыцау — 
дзыхъхъы баддзынæн фæлтау. 
2 
Табу, стыр табу хуыцауæн — 
дзыхъхъæй ничердæм и хауæн. 
173 

æææ 
Не ссардтай царды дæ нысан, 
агурыс афтæмæй цыт. 
Нартæм нæ уыди тырыса, 
се сæфт кæд уымæн æрцыд... 
ИУ ЕПИСКОПЫ НЫХАС 
Ян Гусæн тæрхон кæнгæйæ 
Нæрыд йæ хъæлæс: «Марын хъæуы Гусы! 
Уæйгæнæгæн сындзын арт у йæ хос!» 
...Фæстæрхон Гусæн бадзырдта йæ хъусы: 
«Дæ зæрдæ мыл-иу ма фæхудæд, хорз!.. 
Æз аххосджын... Ныххатыр кæ мæ рæдыд... 
Æз дæр дæ фарс дæн... О, фæлæ мæ ран... 
Дæ ныхмæ дзурын папæйæ фæдзæхст уыд... 
Мæ бинонтæ... О, бамбар-иу мæ, Ян...» 
ХÆДЗАРГÆС КУЫДЗЫ ЗАРÆГ 
Мæ куыст æнцонтæй нæу: 
æдзух къæрцхъусæй лæуу, 
æхсæв уа, бон — гьæу-гъæу, 
æнтæф уа, хъызт — гъæу-гъæу... 
О, де ’мгæрттæй фæхъу, 
цы хицау дæ: хуыснæгæн 
йæ кой, йæ хъæр дæр нæй, 
уæддæр дæ цæстмæ рæй 
гуыбыны хардз, ыстæгыл, 
гъæу-гъæу, у-у,у-у... 
174 

Мæ куыст æнцон кæм у: 
æппын дæм хъусæг нæй, 
уæддæр куыдз дæ ’мæ рæй, 
уæрæйдæ, гьæу, у-у... 
ДЫУУÆ ХЪÆРЫ 
Мæ хъуырмæ куы ссæуы мæ кæуын, 
куы фæвæййы сайраг мæ сæр,— 
«Нæ хъæуын, нæ хъæуын, нæ хъæуын!» — 
дæлдзæхæй фæхъусын мæ хъæр. 
Мæ кæуын куы ссæуы мæ хъуырмæ, 
куы фæвæййы сайраг мæ сæр,— 
«Дæумæ сиды чидæр æххуысмæ!» — 
уæлæрвтæй фæхъусын мæ хъæр. 
Дыууæ хъæры... Тулдзау сæ астæу 
нынкъуысын, ыслæууын уырдыг. 
Мæхæдæг ыстыхсын мæ фарстæй: 
ды чи дæ — уæйыг æви рыг! 
ÆФЦÆГМÆ ХИЗГÆЙÆ 
Куырмвæллад къæхтæн ницы ’нтысы размæ. 
Лæууы къæпдзыхæй калмы дзыхау цъасс. 
Фæрасыг фæндаг. Цух-мухгæнгæ рагъмæ 
фæцæйхилы. 
Хуыцæутты бæстæ — ’ввахс. 
Ис а балцы мæ амонд, йе мæ фыдох. 
Бæллын æм рагæй... Афтæ раджы уыд,— 
175 

Фыдвæндæгтыл мыл бафтыди мæрдырох... 
Фыццаг акъахдзæф... Афтæ адджын уыд... 
Кæмдæр дæлæуæз, Туацъæйы дæлфæдтæм, 
мæ мæгуыр къæс ныггуыбыр и, кæуы. 
Рæмпæгхæрд авдæн аивæй мæ фæдтæм, 
мæ хæтæнтæм тæнтæхаудæй кæсы. 
Кæмдæр дæлæуæз, Туацъæйы... 
Цы дард дæн! 
«Фæцу ’мæ ма ’рцу» — ахæм уа мæ балц!.. 
Сæрзилæн æфцæг... Ардбахордау ардæм 
фæхæццæ и мæ мысинæгты хардз. 
Мæ зынты сæр... Бæрзонд æфцæджы ’гъдæуттæ. 
Хъæддаг æфсургъ йæ барцæй ахст æрцыд. 
Фæдæн æввахсдæр урс хæхтæм—хуыцæуттæм, 
уынын хуыздæр мæ худинаг, мæ цыт. 
Дыууæ дымгæйы—Фарон æмæ Фидæн — 
хæцынц фырытау, æфцæг сæ ныллæгъз. 
Фæраз, мæ уд, æрлæуу мæсыгау фидар 
кæнæ мыстау дæ хуыккомы ныллæс! 
Ныр дард ыстæм хæлæг æмæ фыдæхæй. 
Æрæвæр уал дæ дудгæбонты уаргъ. 
Фæтылдтам æй Сизифы дурау æрхæй, 
Сизифы азар ма басудзæд мах... 
ÆРТТИГЪ 
Æрттив, æртæтигъон æндон фат, 
æрттигъ, æртæ арты — дæ тигътæ: 
хæры æртæ арды нæртон мад,— 
йæ уарзт æртæ Нартыл фæдихтæ. 
176 

Æрттигъ, æртæ арты — дæ тигътæ. 
Æрттивыс,— мидæгæй та их дæ. 
Æхсыст дæ сау марджы, сырх туджы. 
Дæу фехста иу æвдиу фыддуджы. 
Ныррыг и, басыджыт и де ’рдын, 
тæхыс дæхæдæг та ма ме ’рдæм. 
Тæхыс, мæ рохст зæрдæ — дæ мысан: 
дæ фыдæх — марг, дæ хорзæх — мысын. 
Æрттигъ, фыдæлты фат, алайнаг, 
дæ мысан — æз, ды мын — мысайнаг*: 
æз дардмæ де ’ндон фидыц ласын — 
æрттив-иу фидæнæн йæ лæгъзы. 
Æрттив... Æртæ арты, æрвонтæ. 
Æрттигъ... Æртæ арды, нæртонтæ: 
Фыдызæхх, Уарзт æмæ Рæстдзинад. 
Рæстдзинад, 
Уарзт 
æмæ Фыдызæхх. 
* Нæ фыдæлтæ-иу кувæндæг’ч мысайнагæн 
той фаты æрттигътæ. 

РУХС 
ææ* 
Мæ фæнд, мæ хъуыддаг не свæййынц æмзонд... 
Мæ фæнд уæлæрвты райдзаст ныв нывæнды. 
Мæ фæнд — сæрыстыр, сагæлвæст, бæрэонд. 
Мæ хъуыддаг та йæ аууон у мæ фæндæн, 
уый хивæнд у, дæлæмæдзыд, фыдконд, 
æппын æй зæххæй иртæсын нæ фæнды. 
Фæлæ мæ риу нæ бавдæлон ныфсæй: 
æнæ хуры рухс аууæттæ дæр нæй. 
СОЙЫН ЦЫРАГЪ 
Кæмæй байрох и! Дзуарæй æви зинæй! 
Сæнтурс цырагъ... Йæ рухсыл у рæдау. 
Быцæуы бацыд аууæттимæ хинæй, 
æвæры сын йæхи фæтк æмæ ’гъдау. 
Уый судзгæ-тайгæ саразы зæринæй 
мæллæг абетæ, дидитæ нывтау. 
Æрымысы дзæнæтон фынтæ,— чи нæй, 
кæй никуы федтой зæдтæ ’мæ хуыцау. 
Æгæрон талынг — бантысид ын алцы: 
йæ хъуынджын дзæмбы абетыл æруадзы —• 
цæстныкъуылдмæ фæдæлдзæх вæййы фын. 
178 

Æгæнон рухс — цæхæр-зæлдæгтæ уафы. 
Цæры æдзæмæй сау æхсæвæн й’ арфы 
æмæ нæ хаты, ’нцон у æви зын. 
«На высоте, где небеса так сини, 
Я вырезал в полдневный час сонет 
Лишь для того, кто на вершине». 
И. Бунин 
Куы хъæуид искæй 
мæ цин, мæ зын... 
Æндон фæринкæй 
фыссын, фыссын. 
Тæгæр цъæх цъити 
нæ дæтты ком. 
Цы зин мæм сидти! — 
ныууагътон ком. 
Сæнтдзæфы номæй 
фæлыгътæн дард. 
Æмбæхст-æргомæй 
æрвитын цард. 
Мæ сæрмæ — цъастæ, 
мæ фарсмæ — зæй, 
æргъæукъул цъайтæ 
фыцынц бынæй. 
Цъæх их нæ сæтты, 
ныкъкъæй, ныддур. 
Мæ уæхсчы сæрты 
æркæсы хур. 
179 

Мæ хиды ’ртæхтæй 
æхсын мæхи... 
Ызгъæл къæртт цæххæй, 
ызгъæл, цъæх их. 
САУ СОНЕТ 
10. В. Андроповæн 
О, ацы сау музыкæ, ацы, 
о, ацы урс миты тъыфылтæ 
нынкъуыстой зæрдæтæ фыдуацæй, 
æрхастой рис æмæ фыдфынтæ. 
Дæуæй мах буц уыдыстæм балцы, 
быхстам нæ тухитæ, нæ фыдтæ... 
Уæууæй, цæй тагъд уыди дæ ацыд, 
адзал æлгъыст фæуа — цыфыддæр! 
Фæлæ дæ фарн цы барæм азтæй! 
Цыт, ном... Тырысайау сæ хастай. 
Нæ барстай саулæгтæн сæ митæ. 
Дæ зондæй, де ’ууæнкæй, дæ растæй 
ды ног ныфс бауагътай нæ риутæм. 
Ды удæй фидæнимæ сиу дæ. 
АДЗАЛ 
Лæгæн адзал йæ хæзнаты хæзна у, 
уæлæрвты лæвар — ма йæм у фыдæх. 
Æнæ уый ды цы нымаис æвгъауыл! 
Зæгъис дæ бонтæй: зæрдæ сæ фæцъæх. 
180 

Адзал — мадзал: дæ уарэтыл дын æфтауы 
æмæ дæ мастыл; уый фæрцы нæ зæхх 
нæ уд-кæ дзæцц у; н’ адзал нæ фæлгъауы: 
ныфсхастдæр у, уæлæуæздæрты тæх! 
Адзал — мадзал: цыдæр сусæг тых и 
æрмæст йе скойы. Иуы скодта саггуырд, 
ыскæрæф иннæ, мулчы фæдыл сагъуыд, 
йæ сæнтты сæр: цы ацæрай — дæхи! 
О удхæссæг, цы хъылма дæ, цы рын дæ! 
Кæны дæ тæссæй царды монц цырындæр. 
ЯКОРЬ 
Сабухы денджыз. 
Удаист уылæнтæ фестынц фæдисхъæр, 
дæлимонты ’взагæй ысуасынц, 
андзарынц науыл сæхи, 
хъулау æй уилынтæ сисынц. 
Æлвæст æрдын басгуыхы нау: 
йе ’ндон фат — якорь — 
гуылфы нынныхсы 
йæ бырау-бырынкъæй. 
Фервæзы нау 
æвирхъау гуылфæнты зæйластæй. 
...Денджыз ныссабыр и. 
Науы сынæгмæ рæхысбаст у якорь, 
йе згæдон — тугау — 
науы урс фарсыл лæдæрсы: 
уариты фыддæр 
Æгуыст 
якоры зæрдæ æхсыны. 
181 

ФЫДÆЛТÆ 
«Ивгъуыд боныл хур нæ кæсы». 
Фыдæлты æмбисонд 
«Нæ кæсы,— загътой,— ивгъуыд боныл хур»,— 
æмæ йыл сонтæй бафæлдæхтой дур. 
Ныр дæр мæ уидаг дуры бын кæуы, 
ныр дæр ма гал мæ уæлфадыл лæууы. 
Нæ аныгуылдис ивгъуыд боныл хур: 
уым хуры цæхæр норст æрцыд, æмбæхст... 
Нæ арт-иу бахорзг бацъынд-иу нæ цæст,— 
нæ ивгъуыд бокмæ уадыстæм зынггур. 
ИРЫ ФЫДÆЛТÆ ХОХЫ 
Куы смæгуыр и сæ нæртон тых, сæ цыт, 
куы сæ батардтой манголтæ зындоны, 
уæд сыл, ай-гъай, сырддонцъиу дæр ыстых... 
Æгæнон саби сырддонмæ æрцыд, 
йæ хъис-рихитæ ахст ыстайæн тоны: 
æнæбон сырд фæхæлиу кæны дзых. 
ЗÆРОНД ХОСДЗАУ 
Дыдзыхуры фæстаг улæфтмæ хæхтæ 
фæджих вæййынц. Æрцæуы рындэæй хосдзау. 
Кæсы йæ хъæумæ: рох систæ, зæронд кау, 
æхст гилдзытау — йæ фыдæлты гæнæхтæ. 
Æрцардысты сæ топпуадзæнты мæргътæ. 
Сæ уындæй хохаг нал фæвæййы хорзау: 
фæтахтысты сæ буц кæстæртæ зонддзау, 
æруагътой азтæ иунæгыл сæ уæргътæ. 
182 

Уый рантысти нæ рухс дунемæ хохы, 
уый рафтыдта йæ бирæ бонтæ тохы, 
фыдыуæзæг — йæ ард æмæ йæ сомы. 
Йæхи фæдзæхсы Дзиритыл, Дзывгъисыл,- 
нæй зæрондæн омменгæнæг — фæриссы: 
хуыцæуттæй дарддæр ничиуал и комы. 
МÆСЫГ 
Историйы æмæ культурæйы цыртдзæвæнтæ сты адæ- 
мы исбон. «Цыртдэæвæнтæ хъахъхъæнын у паддзахады 
оргæнты æмæ æхсæны организациты ахсджиаг хæс»,— 
фыст и закъоны. Фæлæ нæм уыцы хъуыддагмæ бирæ- 
тæ фаг æргом не здахынц. Ранæй-рæтты нæ фыдæл- 
ты мæсгуытæ, гæнæхтæ, зæппæдзтæ халынц, скъæрынц 
сæм фос, рауади сæ скъæттæ. 
Лæууын дæ къæсæрыл тыхстæй, 
дæ цуры æз — къæмдзæстыг. 
Цы ’мбæхсыс де скъуыдты мæнæй, 
кæй удхæрттæ, кæй цæссыг! 
Кæсыс къуырма æмæ куырмæй 
дæ фаронмæ, къæй-мæсыг: 
ыссыгъдис арцы фындзыл туг, 
фæдисы арт — дæ рындзыл, 
кæны дæ сау фæздæг хуыдуг, 
нæмыг уа, фат — кæлынц дыл. 
...Фыд заман... Дуджы фæстæ — дуг... 
Нырраууат дæ, ныггыццыл... 
Дæ дуртæ лæнчытæм тæхынц, 
ныцъцъула сты дæ тигътæ. 
Дæ мидæг фосдзугтæ цæрынц, 
7* 
1» 

цæссыг дыл калынц мигътæ. 
Æмæ хæлиудзыхтæ кæнынц 
дæ топпуадзæнтæм джихтæ. 
ФÆНДАГ 
Арын дзы Транскавказы 
фæндаг æмæ Зæрæмæджы 
ГЭС аразджыты ном 
1. СÆРСÆФÆНЫ ХЪÆЛÆС 
Уæрцц уа æви цæргæс, 
ныллæг тæха, бæрзонд, 
цæнкуылтæ уа, хæрзконд — 
йæ фæстаг фысым æз. 
Гъе-гъей, дæхимæ кæс: 
хæдæгъдау дæ, фыд-зонд, 
уæйыг æви тæссонд — 
мæнæн фиддзынæ хæс! 
О хох, уæлмигъæй дзур, 
бæрзæндты хæсс дæ сæр, 
былысчъил худт мыл кæн. — 
Ысбур мæ быны дур, 
дæ цъуппæй каст кæддæр. 
Дæуæн дæр æз — ингæн. 
2. ХОХЫ ХЪÆЛÆС 
Сымæр дæлджинæг, аууæтты куырм бæстæ, 
йæ сау цагъар дæ сарæзта адзал. 
Дæ, чи зоны, дæ хилæгойтæй хъал, 
мæнæн та ме скаст — уаритæ, цæргæстæ. 
184 

Мæ цъититæ ыстъалытимæ — ’мвæрстæ. 
Мæ рындзтæй дуртæ цасфæнды дæр кал, 
мæ бындзæфхад мын цасфæнды дæр хал, 
уадз искуы суæм тыгъд быдыримæ ’мвæзтæ. — 
Дæуæн дæр уæд, дæлимоны лæгæт, 
дæ маргхъæлæс æрцæудзæнис æхгæд: 
дæ фаг мæ фæрстыл разындзæни дуртæ. 
Уæдмæ та стондзæн ног вулкан кæмдæр, 
уый фестдзæн хох — мæ цъуппытæй уæлдæр, 
кæсдзæни дæм дзы мæйтæ æмæ хуртæ. 
3. ФЫДÆЛТЫ ХЪÆЛÆС 
«Мах — хæхты цот...» 
Нигер 
Мах — хæхты цот. Нæ сау ныккæндæн 
йæ тарфæй агурæм фæндаг, 
фæлæ хъысмæты цалх фыдæнæн 
фæвæййы н’ алкæмæн йæ фаг. 
Нæтæм: цы саразæм нæ сæрæн! 
Цæгъды нæ дуры хуылфмæ знаг. 
Кæнæм æнуд хъоргъы къæйхæрæн. 
Цæстырухс нæй, нæдæр æвзаг. 
Зæгъæм дзæнхъайы цæстæй стъалы, 
нæ уынæм хуртæ, мæйтæ, арв. 
Цæгъдæм æхсоны къæрттæй арт. 
Цæрæм — кæрæдэи хъуын-хъис калæм. 
Нæ зонæм, гуырд ыстæм, цы стæм. 
Нæ бон æфсондзы хаст кæнæм. 
185 

4. КЪОСТАЙЫ ХЪÆЛÆС 
«Иугай ныйистæм...» 
Къост* 
Мæ гæвзыкк Ир кæд ныххæцдзæн сæрфатыл! 
Мылазон мигъ ын бамбæрзта йæ цæст. 
Ныкъкъабæзтæ и — Хуссарыл, Цæгатыл: 
æвзаг уа, дин уа — алцыдæр ын уæрст. 
Дыгур, Уæлладжыр... Иу зындон-зæйуаты 
куырм мыстау алчи й’ агъуды ныллæст, 
иæ рæстдзинад, нæ худинаг нæ хаты: 
ис а зæххыл дыууæ Иры æрмæст. 
Иу— сæфты Ир. Æхсины лæг дзы сæлдар. 
Æфтауы ныл фыдемынæ, былар. 
Фæуæд йæ къона додой æмæ сар! 
Ис фарны Ир дæр. Байстой йын йæ хæдбар, 
фæлæ кæны йæ адæмæн цæсгом, 
уый не ’хсар у, уый не ’фсарм у, нæ сом. 
5. ХОХКЪÆРТТÆНÆДЖЫ ХЪÆЛÆС 
Фæкæнæм айнæг хæхтæ къæртт, 
æппарæм сау дуртæй фæзгъæртæ. 
Ыскал, æндон бырау, цæхæртæ, 
къæйриу тæгæр-тары лæгæрд. 
Ныссæтт, тъымы-тъыматæ кæрд. 
Нæ къахæм дурæвзалы, згъæртæ. 
Ызды, зæринхъæстæ фæлтæртæй 
дæлдæр — æрвон хæзна æвæрд. 
Кæлынц æхсон къултæ, цъæх ихтæ. 
Лæдæрсы—ахæм у нæ дуг — 
нæ ныхæй — хид, нæ къухтæй — туг. 
186 

Фæхауы дур-удтæй кæрдихтæ. 
Æнусы раивы æнус. 
Мах къахæм сау мæйдары Рухс. 
6. ТОННЕЛЫ ХЪÆЛÆС 
Дæлдзæх — мæ быны, арвыцъæх — мæ сæрмæ. 
Нырмæ нæ уыд мæ райгуырдæн фæрæз. 
Ныр рардæуыди хохæн дæр хъæлæс 
(фæкаст æм Ир æнус-æнус æнхъæлмæ). 
Лæг, ме сфæлдисæг, байхъус мын мæ хъæрмæ. 
рæдауæй-иу мыл уарзты фæндтæ хæсс, 
уæд фарны уидаг басгуыхдзынæн æз, 
уæд ивдзæни дæ царды ныв хуыздæрмæ. 
Фæкъæртт дæн (хурæй айдзаг и мæ хъуыр) — 
бæллиц дæн æз, сæ цины хъæр дæ хæхтæн: 
дыууæ Ирæн цæрæд сæ хорз ном — иу1 
Мæ цæстыл уайы: фесæфти фыдæх. 
Нæртон уадындз уын фестадтæн, æрдхæрæн — 
æрыхъуыстой уæларв æмæ дæлдзæх. 
7. ЗÆРÆМÆДЖЫ ЦАДЫ ХЪÆЛÆС 
Нæ зонын æз, цы лæг дæ йе кæцон... 
Куы хона дæу нæ хохбæстæм дæ уарзт, — 
дæ фæндаг уæд зæрдæхцон æмæ раст, 
хæлар дын уæд нæ ирон хор, нæ дон! 
Кæд нæм цæуа тыхы фæдыл бæлццон, 
æрбахæсса фыдбон æмæ фыдмаст, — 
фæуæд йæ бæрзæй хохкъæсæрыл саст, 
ингæн ын фестæнт арф кæмттæ, зындон! 
187 

Ыссыгъдæг кæ гадзрахатæй дæ уд,— 
уыдзæн дын дуне майы бонау ног, 
уыдэæн дын Ир рæдау æмæ рæсугъд. 
Æз урс цъуппытæн рахастон сæ рухс, 
æз арвыцъæхæй бантыдтон мæ ронг: 
лæууы дæ разы Уацамонгæкъус. 
8. ЧИ ФÆДÆЛДОН, УЫЦЫ МÆСЫДЖЫ 
ХЪÆЛÆС 
Цыд авд æнусы здыхæццæ тæвд къæвда. 
Сæ кæнон кодтой фат æмæ нæмыг. 
Знаг ивта знаджы, бырст бырсты æййæфта,— 
йæхи дурæй нæ фехæлди мæсыг. 
Истори ныр йæ хотыхтæ ныссæрфта: 
нæ сæм æххæссы авг-чырынтæм рыг. 
Мæ самайынæн аххос уыд. Мæ сæфт та 
нæу никæй аххос. Мачи кæнæд хъыг. 
Æз науау ныр фæдæлдон дæн. Ныхсдзынæн 
цъæх фурды бын мæ туджы ’рхæмтæ хорз. 
Кæсагбалæн æмбæхсæнæн бæздзъшæн. 
Уæ бартыл уын куы ’фтыдæуа сæрбос, 
цæрдудау уæд уæ цæсты раз лæудзынæн... 
Фæуæд мæ адзал царды рухсæн хос! 
9. АВТОРЫ ХЪÆЛÆС 
Дæ уды рындзыл амайыс гæнах — 
цæрдзысты дзы дæ цин æмæ дæ марой... 
Дæлдзæхбæсты кристалл-фæзгъæртæ къах 
цæхæрдзæстæй, дзыхæлвæстæй куыд зарой. 
188 

Сæ алкæй дæр дзы авд хатты фæлдах, 
Дзодзийы дурау* се ’вæрæнтæ ссарой. 
Æрвæрттывды сырхзынг æрцытæ здах, 
æндадз дæ къултæ — дугтæ сæ фæлварой. 
Дæ галуанæн нæу Бонвæрнон йæ сæр, 
йæ бындур нæу дзындздурæй, йе æргъæуæй. 
Поэт, уæддæр дæ ныфсы муртæй цæр: 
Кæд иу кæйдæры сбуц кæнид йæ конд, 
кæнæ зæгъид æддæрæгон, æрцæуæг: 
«Сты ирæттæ сæ цъититау бæрзонд». 
Нæрæмон Кавказы 
нæрæмон хъæбул — 
Терк арф кæмтты хъазы, 
тыгуылдур — йæ хъул. 
Терк цъуппытæй фехста 
дæлдзæхмæ йæ маст. 
Ныцъцъыкк ласы ехсау 
цъæх айнæг æваст. 
Уæларвон куырдадзы 
æхсыстис йæ монц: 
йæхиуыл нæ уадзы 
хъадаман, æфсондз. 
• Гуытъиаты Хъазыбег йе ’мбисæндты чиныджы куыд 
фыссы, афтæмæй Дэодзи уыди дæсны мæсыгамайæг. 
Дур, дам-иу цалынмæ авд фæлдæхты не скодтаид, 
уæдмæ-иу æй нæ ныууагъта. Уымæ гæсгæ æмбисондæн 
баээади: «Дзырдæн Дзодзийы дурау авд æвæрæны ис». 
189 

йæ нæртон тых хъары, 
у бирæ йæ бон. 
Сыгъд быдырæн дары 
рæдауæй йæ дон. 
О, не ’нцайы, кусы: 
у Теркæн дæр зын 
æгъатыр æнусы 
йæ хорз ном хæссын. 
ПОЭТ МÆРДТЫ БÆСТЫ 
Поэт фæкодта мæрдтимæ тæрхæттæ, 
æнхъæлдта сæ, æвæццæгæн, æгас. 
Йæ удæн райгæ бакодта йæ лагъз 
æмæ сын буцæй райхæлдта йæ сæнттæ: 
йæ рухсдæр цин, йæ риссагдæр æрхæмтæ, 
йæ уарзондзинад — хуры тынау уаз... 
Дзырдта, бецау, фæсус хъæлæсæй карз, 
фæлæ-иу мидбыл бахудтысты мæрдтæ: 
«Поэт, дæ дзырдтæ фарнимæ цæуæнт. 
Фæлæ нæ сæр — нæ Барастыр... Йæ зондæй 
бæрзонд фæтк æмæ уагыл у æппæт. 
Нæ хъæуы мах дæ утæхсæн, дæ мæт,— 
нæ сæртæ нын нæ бахиздзæн зындонæй, 
нæдæр нын ратдзæни дзæнæт». 
ТЕРЧЫ САКЪАДÆХТÆ 
Дзуццаты Хадзы-Муратæн 
Цæй сакъадæхтæ! Галдзармы сын ис 
æрбатухæн. Вулкантæ нæй сæ быны, 
фæлæ сæ фенынц алы хатт сæ фыны. 
Сæ бындзæфхæдтæ—хуыр æмæ ызмис. 
190 

Сæ ис, сæ бис—кæркмисындзæг, хæрис: 
тыгуылдуртыл оазистæ фæзыны. 
Пъæра рон сын сæ байбынтæ æхсыны— 
сæ цард æдзух хъæрахст æмæ фæдис: 
æууæнк нæй Теркыл, сугау дæ фæласдзæн, 
йæ уд, йæ дзæцц тыхтона у, тыхми, 
цы ракæна, кæуыл кала йæ маст! 
Зымæгон сын куы райхалы сæ сахсæн,— 
фæивазынц кæрæдзимæ сæхи 
æмæ фæкæнынц сусæгæй сæ хъаст. 
КАФÆГ ЧЫЗГ 
ССР Цæдисы адæмон ар- 
тисткæ Адырхаты Светланæ- 
йæн 
Глюкы мелоди сæлфынæгау ризы. 
Рагон мысинаг æрыхъал и, риссы. 
Федзæм и дуне: дыууæйæ сты залы — 
чызджы цур уадындз* зæрин зæлтæ згъалы. 
Хоны йæ дардмæ: фæнда йæ, нæ фæнда,— 
хуры æлвæст тын уыдзæнис йæ фæндаг. 
Талынг, фынæй цадæй арвмæ ыстахтæ, 
удхæрæн фидыц! Ныр стъалыйы ’ртах дæ. 
Арф цады аззади де ’рттывд, дæ тæмæн. 
Арвмæ нæ сайы дæ худын, дæ кæлæн... 
Залы — дыууæ уды: чызг æмæ уадъшдз; 
стъалыйæ стъалымæ цины тын уафынц. 
* Ам уадындз у иумæйагæй музыкæйы символы 
хуызы. 
191 

КЪОСТАЙЫ ЗАРÆГ 
Мах — хъысмæтæй æлгъыст адæм, 
дуртæн се скъуыдты цардыстæм, 
Ир, дæ дзыхъхъы фæцагъды стæм. 
Кодтам къæйтыл мыггагыскъуыд: 
чи-иу зæйы бын «бафынæй», 
чи-иу бабын и сау рынæй. 
Мах дыууæсæрон сау цæргæс 
арф ныссагъта йæ сау ныхтæ, 
уый нæ хуыздæрты сауыгъта. 
Райгуырд Нары нæрæмон гуырд, 
бахсыст арты йæ нæртон дзырд, 
ныр хуыцауæй дæр нал тæрсæм*. 
Ой, йæ тохы зард — алмаси, 
ласы кæлмытæн се ’взæгтæ, 
стъæлфынц йе скойæ не знæгтæ. 
Ахъæр дунейыл Иры ном, 
ир дæр дзыхъхъылæуд нал ысты, 
систы хайджын йæ намысæй. 
Ой, ныззарæм сæрыстырæй: 
ды нæ удтæн ныфсы хос дæ, 
ой, гыццыл Иры стыр Къоста! 
9 Ацы рæнхъ ист у, лабæйæгтæ Къостайыл цы зарæг 
скодтой, уымæй. 

КЪОСТАЙЫ УЫНГ 
Ысхызтæн Терчы былæй уынгмæ, 
фæраст дæн хурырдæм сæумæ. 
Дæ уынг цæй бæрзонд у, цæй уынгæг, 
Къоста!.. Фæцæуын ыл хæрдмæ... 
Нæрынц «Икарус»-тæ, «Камаз»-тæ — 
Уæлæмæ сцæйхнлынц зынтæй. 
Ды цух дæ катай æмæ мастæй, 
кæны’с æнусбонтæм фыиæй. 
Æнустæн се ’хсæнты лæгæрды 
дæ уынг æхсаргардау — æлвæст. 
Цæуын тыхулæфтгæнгæ хæрды, 
хæссын дæ къуылдымыл мæ цæст. 
Цыма пылыстæгæй у — аргъуан 
урс дары, раууат æмæ рох. 
Ды махæн диссаг дæ, ды — аргъау... 
Цæры дæ фаркы хъæр, дæ тох... 
Æртулы хæдзæрттæн сæ сæрты 
сырх уылæн — хур у æви циу! 
Цæуын Къостайы уынгыл — хæрды. 
Дзæбугау зæрдæ хойы риу. 
ПУБЛИЦИСТОН ÆМДЗÆВГÆ 
Дæргъæвсаг поэт Токиан Алихан 
æрхаста иухатт уыгæрдæнæй хъоппæг, 
фырбуцæн æй сæ фæсæмбонд ныссагъта, 
чындзау æм зылд, æрхъæцмæ йыл нæ хъæцыд 
Уыд уыйфæстæ тымыгьтæ, революци, 
сæруæлдай тохтæ, мидхæсты зындон. 

Алихан дзы æвзонг лæппуйæ бабын 
нæ уды барты, амонды сæрвæлтау. 
Уыд некролог дæр—Бутиан Хъазыбег, 
æхсæны кусæг, номдзыд лæг, фыста 
«Кермен»-газеты: 
«Хохы рыст адæм фæцух сты сæ фæтæг — æхсар 
хъæбулæй. Хохы рыст адæм баззадысты сидзæрæй. 
Зын у рæстдзинад ыссарын нæ хæлд дунейы. 
Зын у баэонын æфсымæр знæгты ’хсæн. 
Фæлæ, Алихан, ды кæй сæрыл æмæ кæй тыххæй 
фесæфтæ не стыр тохы быдыры, уыдонæй рох чæ 
уыдзынæ. Нæ уыдзæни рох дæ хъуыддаг, дæ нывонды 
хæст мæгуыртæн. 
Рухсаг у, Алихан!» 
Уæдæй ардæм æртиссæдз азы рацыд — 
Алиханæн йæ дидинæг цæры 
мæймæбулчъыты, хъонтхораты фарсмæ. 
Æмæ йæм зилы поэтæн йæ чындз 
|йæ ном — Мару, ныр ацæргæ сылгоймаг)... 
Цы зæгъинаг дæн а хабарæй! 
Ницы. 
Æрмæст гъе уый: нæй Токианæн цырт, 
йæ номыл нæй нæ сахары кæсæндон, 
уынг — иннахæм (æмбæлгæ та кæны!). 
Нæ фæзæгъæм: Алиханæн йæ колхоз... 
Фæлæ зæгъæм: Алиханы поэзи. 
Фæлæ зæгъæм: Алиханæн йæ фарн. 
Ыстæй зæгъæм: Алиханæн йæ хъоппæг 
|нæу афтæ зæгъын иуæй дæр нæ бон). 
194 

ДЗЕСТЫ КУЫДЗÆГ 
Æгады ранмæ чи уадзы йæхи сæр, 
йæ бæсты сæр дæр уый кæны ныллæг... 
Нæ буц даринаг — хистæртимæ хистæр, 
кæстæртимæ кæстæр уыдтæ, Куыдзæг. 
Уæзданæй дæ нæ амбылдтаид иу дæр, 
æнæкъæм арзау — хурзæрдæ, сыгъдæг. 
Кæндзæн æдзух дæ Хорхæссæг фæдисхъæр 
æнусты ’фцæгæй — фехъуса йæ лæг. 
Уыдтæ ды уыйау удвидар, фæразон: 
ысдæ хæрæмттæн, хахуыртæн мысан, 
фæлæ дæм худти Урс хохæй дæ райсом. 
Цæмæй æрдæгыл ма аскъуыйа Фарн,— 
æрлæууыдтæ фæлтæрты зстæу хидау. 
Йæ ном уыдзæни уыцы хидæн — Фидауц. 
НЫВГÆНÆДЖЫ МÆЛÆТ 
Хетæгкаты Хъазыбегæн 
Гæлæбутау-иу тахтыстæм йæ рухсмæ: 
йæ уды арт нæ батава, йæ зард. 
Бецау, йæ цырагъ ахуыссыд æнусмæ, 
йæ уат-æрмадзы сау мæйдар æрцард. 
Æмæ цы уæм*—Бынат нæхицæн н’ арæм. 
Мæ зæрдæ сцоппай, тугтæ дзы кæлы. 
Нæ цæссыгтимæ сæмхæццæ и уарын, 
зымæгон уарын — арв дæр ыл кæуы. 
195 

О Казбич, Казбич’... Самон та ма «Фсати», 
цъæхснаг зæлтæй дæ карз дойны ысуадз, 
ысуадз дæ фæттæ сау мигъты æфсадыл , 
нæ зæрдæтыл та базыртæ ныссадз. 
О Казбич, Казбич... Удаист ныл ма ’фтау. 
Дæ фыссæн хъис — дæ сойын цырагъ сис. 
...Дæ фæлмæн зæрдæ д’ ахорæнты батад, 
æмæ кæнынц дыдзыхурау фæдис. 
Бецау, дæ цырагъ ахуыссыд æнусмæ! 
Дæ нывты хуызы бацыди, цæры! 
Тæхдзыстæм-иу гæлæбутау йæ рухсмæ... 
Уæддæр нæ, оххай, удаист хæры. 
БÆЛЦЦОН ÆМÆ УАСТЫРДЖИ 
Кæддæр, дам, кодта иу бецау дæлдон...— 
Цымыдис хабар, баззади фыдæлтæй. 
Æз æй нывæндын иннæрдæм фæлдæхтæй: 
фæцæй, дам, ласта Уастырджийы дон. 
Æххуысмæ сиды иу лæгмæ: «Бæлццон! 
Æз Лæгтыдзуар дæн. Бахиз мæ бæллæхæй!» 
Уæд æм æрдзуры фæндаггон уæлбæхæй: 
«Æнус-æнус дæм къулсæрæй куывтон. 
Фæбастон дын табугæнгæ нывæндтæ, 
фæдзæхстон дыл мæ фæндæгтæ, мæ фæндтæ, 
фæлæ нæ федтон иу пайда дæуæй. 
Ныр ме ’ххуысмæ цы зæд æрхауд—æнамал! 
Цæстфæлдахæг! Æвæгæсæгæй амæл!» — 
æмæ ныххудти фæндаггон хъæрæй. 
* Хъазыбеджы афтæ фырбуцæн хуыдтой йе ’мгæрттæ. 
196 

æææ 
Цы фыдфынтæ дын рауыдтон, Дзыцца! 
...У дзаг райсом — æрцыд иæ хъæумæ уалдзæг. 
Сывæллоны фыццаг ныхасау æрдз 
ныттæпп ласта, æфтауы дуне ног билцъ. 
У къаты бон. 
Лæдæрсы хæхтыл арв, 
цъæх æхсæрдзæнæй раивылди кæмтты. 
Æз та, о, диссаг, къахын кæд ингæн 
нæ цъайгæрон, кæ рох кæрты бæстастæу. 
—- Мæ ком ныххус, æри-ма, Дзыцца, дон, 
уыныс, мæ хид мæ къæхты бынæй акалд. 
— Цы ’рцыд, лæппу! Цы сау фыд ныл æрцыд!— 
ды удыхосау фегуырдтæ мæ цуры.— 
Мæ бон бакалди,—бустæ мыл кæныс,— 
цы къахыс уый! 
— Ингæн, Дзыцца, мæхицæн. 
— Дæ зонд фæцыдм! Уаих фæуаП, кæд 
йæ ингæн лæг нæ фæкъахы йæхæдæг! 
— Нæ, нæ, Дзыцца, æнæфæугæ йын нæй, 
зынаргъ у рæстæг, бон нæ кæсы махмæ... 
Фæудаист дæ. Цъайæ систай дон, 
æрлæвæрдтай мæм рмзгæ къухæй дзаг къус. 
Ды ацыдтæ. Дæ удыбæстæ — конд. 
Лæууын æз та мæ æрдæгхъахт ингæны. 
Æндои къæйтау цыппар къулы рæхджы 
æрфæлдæхдзысты дуне æмæ ме ’хсæн. 
Цывирхъаудæр ныв. Нал уыдзæнис арв. 
Кæсын фæстаг хатт урс бæлæстæм, хæхтæм. 
Кæсын хæрдмæ, тæригъæд сын кæнын, 
ныгæнын уыдон, чи зоны, мæхи ’фсон. 
Хæрайæ хъазынц сабитæ кæмдæр, 
кæйдæр ауæдзæй «цобе, сикъо», хъуысы. 
Уæлæмæ калын белгомгай æлыг. 
Нæй цъиуызмæлæг — хицонæй, æмгарæй. 
197 

Кæй равдæла! 
Бæргæ расидин зиу, 
фæлæ кæны йæ уалдзæджы кой алчи. 
«Уынг цивилизацийы коммæ 
нал кæсы, фынæй кæны 
хъæддаг лæгау». 
Ояр Вациетис 
Уыд æнафон. 
Хуыррытт фынæй кодта сахар. 
Хуыцауы фæндæй 
æнæнхъæлæджы 
райгас ысты мард бæлæстæ, 
цыма сын æлхæд уыд 
мæрдты бæсты дуаргæс Аминон. 
Телыхъæдтæ сæ телæйбаст арæдывтой, 
цъыфдзастмæ нывзылдтой цырæгътæг 
сæ къалиутæ агурæг ацыдысты. 
Къæлæтджын фервæзт йæ къæлæттæй, 
йе ’ндон цъæттæ асаста, 
цыппæрвадæй хъæдмæ ныййарц и. 
Фынг зæххыл ныццавта 
ронджы дурын, 
Уастырджийы бæхау æртæ къахыл асыффытт ласта. 
Сынтæг уарзæтты хъæбыс-хъæбыс хуысгæ 
ныууагьтаг 
куырысдзауау рахъуызыд. 
Чингуытæ сæ чъиллон дамгъæтæ 
спъирттæй ныхсадтой. 
1^8 

скъапп æлгъитгæ адымдтой 
(ауал азы сæ цъысымы уый дардта). 
Скъапп — сæхицæй, 
уыди сæ нымудзинаг, 
фæлæ афоныл 
бамбæрста хабар 
æмæ сæ фæдыл ныббындз. 
Газеттæ тæрхæй 
æрдæгахуырстытæй ныппæррæст ластой 
æхсинджытау. 
Тæхгæ-тæхын къæмдзыджытау æппæрстой 
сæ джиппæй фыстытæ... 
Лыгъдысты тар хъæдмæ 
хъайвантæ, фæхтытæ, каутæ, 
кърандæстæ, цыртытæ, белыхъæдтæ, 
боцкъатæ, дуæрттæ, хъæдурыхъилтæ... 
Суанг ма хъулон шлагбаум дæр 
иу къахæй гæпп-гæпгæнгæ афардæг. 
(Сыхаг хъæуы та карантин уыд.) 
Сахар куы райхъал, 
уæд хастау фæци. 
Иуæй-иу хæдзæрттæй ма 
айдагъ пецтæ аззад. 
Уыд уыцы бон хъæды нæртон куывд. 
Фондзсæдæаздзыд Тæрс 
сидтытæ уагъта. 
АФИШÆТЫ ТУМБÆ 
Æнæдуар, æнæрудзынг — 
саугуырмæй фисыныл хитыс. 
Хæдтулгæты удаист богътæм 
дæ хъиутæ хæрыс. 
199 

Кæлмхæрд зокъо, 
’хсыд ыстæг! 
Къæвда дын стонг цъиуау 
цыргъ бырынкъæй хойы дæ сæр. 
Гæдывад дымгæ дыл гæдыйау фæхафы йæхиг 
ыстæнæг дын кодта дæ фæрстæ. 
Дæ бызгъуыр дарæс дын æррæдувынц адæм 
æмæ та дыл баппарынц ног: 
æрвылбон, æрвылсахат ивыс дæ цæсгом. 
Де ’цæг цæсгом та 
афишæты скъуыдтæй æмбæрзыс. 
Ды рагон æнæфсарм дæг рагон æнæуаг: 
дзырддзæугæ актрисæ, 
æнæвнæлд æвзонг чызг, 
уæздан æхсин, 
паддзахы ус,— 
æппæтæн фыццаг фысым — ды, 
дæу фæрцы сæ базонынц адæм. 
(Мæ зонгæ цырыхъгæнæг ауад мæ цæстыл: 
сылгоймаджы ныотæй «ыскодта хæлттæ» — 
йæ кусæнуат басгуыхт музей.) 
Хъус-ма, афишæты ахстон, 
иу фæнд дын амонын: 
ахсæв :суы ’рфынæй уа сахар, 
куы нал уа ызмæлæг йæ уынгты,— 
хъæумæ фæлидзæм 
æз æмæ ды. 
Уæлдæф дэы — хæрх. 
Дæ уды дзæбæхæн 
бæрзонд рындзæй коммæ фæлгæс! 
Дæ цæсты кæронæй дæр 
хæдтулгæ нæ фендзынæ уым. 
200 

Мæ зæронд Дзыццайæк 
йæ кæрчытæ бадынц нæ цары, 
нæ фæткъуы бæлæстыл. 
Уыдзæни дын ном дæр, 
цæсгом дæр — 
ысбæззай йын хъуамæ кæркдонæн.. 
ДЫУУÆ ФЫСТÆДЖЫ ЧИЛЕЙÆ 
Газеттæ фыссынц: Чилейы хæстои-фашистон хунтæ 
куы фæуæлахиз, уæдæй абонмæ æхсызгондæр хъæугæ 
товартæ фесты 342 проценты зынаргъдæр. Æгуыст адæ- 
мы нымæц схæццæ 14 процентмæ. Бæстæйы цæрджы- 
тæн сæ фæндзæм хаймæ, ома тæккæ мæгуырдæр чи- 
лейæгтæм, национ æфтиагæй хауы æрмæст 4 проценты. 
Мингай сабитæн стонгæй амæлынæй тас кæй у, уымæ 
гæсгæ дины æмæ æхсæны кусджыты æххуысæй арæзт 
æрцыди сæрмагонд пункттæ. Уым сабитæн бон иу хатт 
дæттынц хъæдуры къус. Национ бюджетæн йе ’мбисмæ 
æввахс та схардз вæййы, йæхи адæмы ныхмæ чи хæцы, 
уыцы æфсадыл. 
Тыхы фæрцы козбауæй 
ысхицау и хæрам. 
Ныр «дзаг ыстæм» æгъдауæй: 
тæрхонылæг — гæртам. 
Æхсар асламыл ауæй, 
ныггаффутт и æфсарм... 
Фæлæ разы хуыцауæй — 
ис иу хæрзиуæг ам: 
201 

Фыдгæнджыты фыдæнæн 
æлдар æмæ цагъар 
йæ разы сты æмбар. 
О, уымæн нæй æлхæнæн, 
о, уымæн нæй мадзал — 
уæлахиз уæд адзал! 
2 
Фæстæзад не стæм, сырæзыд нæ бæстæ: 
нæ бур хъуынатæй рауади бæлæстæ, 
нæй халон-хауæг, цъиу-тæхæг сæ сæрты. 
Фæндаг фæдæттæм фидæны фæлтæртæн: 
нæ ныфсыты Голгофæмæ фæтæрæм, 
зындоны арты басудзæм хуыздæрты. 
Нæ дæ тæрсæм налат ызнаг — цыфыддæр: 
нæ ахиздзæни не згæйы нæмыг дæр, 
уый рæстæджы рæс мин азтæм нæ айсдзæн. 
Нæ дзыллæ стонгæй искæйтау нæ мæлынц: 
нæ лозунгтæй «фæрныг» ныхæстæ згъæлынц, 
æмæ сæ мах дæр нардуарайæ ахсæм. 
Æгæргæнæг æгæр кæны. 
Цы сты 
хæрамзæрдæ, хæлæг æмæ тыхтона! 
Тæригъæддаг у, чи мæлы цытыл: 
цыт агургæйæ фехæлдзæн йæ къона. 
Фæзонæм æй: гæдыйы къах — цыбыр, 
уæддæр фæсайæм — хи уды фыдæнæн. 
Диктатортæ уой цасфæнды цыбæл,— 
нæу даргъ сæ дуг фыдбон æмæ фыдлæгæн. 
202 

Кæд чи баиодта рæстæгыл сæрбос! 
Цы сты йæ цуры паддзæхтæ, хуыцæуттæ! 
Империтæн дæр уымæ и сæ хос,— 
цæйбæрцфæнды сæм аразæнт быцæутæ. 
Хæст къахын... Гегемони... 
Ехх, сæ кæнон... 
Сæ кæнон иу уыд. 
Иу уыдзæн сæ кæрон. 
ИРОН ÆМБИСОНД, КÆНÆ КУЫДЗ 
ЛÆГЫЛ ÆНУВЫД ЦÆМÆН У 
Уыдысты иу туг-иу ыстæг кæддæр 
куыдз æмæ бирæгъ. Иумæйаг — сæ холы, 
сæ цæрæнтæ, сæ хæтæнтæ... Уæд иухатт 
куыдз ауæй кодта бирæгъы мæнгардæй 
гуыбыны хардзыл. Гъемæ дын йæ пайда: 
йæ гадзрахат, йæ тæригъæдтæ ныр 
йæ иуэæрдыгæй, йе ’нувыдæй фиды. 
ЗÆГÆЛЫ МОНОЛОГ 
Куырм къодахы къуырд æнæсæр зæгæл дæн. 
Мæ хивæндæн нæй æмбал. 
Ласынц мæ, 
сæ тых мыл æвзарынц. 
аркъауæй, 
эæгæлласæн мæцъисæй 
(цыма зæгæлазар ыскодта), 
мæ цармы тæнæг мын айсынц, 
203 

ыссæуы мæ хъыррыст. 
Уæддæр, мара-зæгъай, кæд коммæ кæсын. 
Ахъоз та цы у мæ хивæнд! 
Хьайвап ма куы уромин 
йе рагъæн. 
Фæлæ мæ цыдæр зины ивддзаг 
зæрдæйы дзæбæхæн 
фæрæты цæгатæй 
куырм къодахы архы ныкъкъуырдта. 
ХÆРДЖЫТЫ ДУГЪ ГАБРОВОЙЫ 
Æгас дунейыл айхъумсти болгайраг горæт Габровойы 
кой. Юморæмхиц, цыргъзонд æмæ парахатзæрдæ сты 
габровæгтæ. Цы бирæ анекдоттæ сыл ис, уыдонæн сæ 
фылдæр хай сæхæдæг æрымысыдысты. Габроваг хъæл- 
дзæг ныхæстæ къорд хатты джиппы уагъд æрцыдысты 
уырыссаг, англисаг, немыцаг, францусаг æмæ ’ндæр 
æвзæгтыл. Габровæгты цардбæллон удыхъæдæн ма æв- 
дисæн у, æрвылаз хæрджытæн дугътæ кæй саразынц, 
уый дæр. «Худыны бæрæгбон» — афтæ рахонæн ис 
уыцы дугътæн. Ме ’мдзæвгæйæ арын мæ габроваг хæ- 
лар Любен Антоновы ном. 
Æтт уæдæ! Цыппæрвадæй 
тъæпп æмæ тъæбæртт! 
Хъихъоты тæлтæг уадæй 
хуры цин фæкъæртт. 
Зæхх æвдулы рухс тынты. 
Дугъæттæ — сæрæн. 
Буртæ, саутæ, урсытæ... 
Иу та дзы — гæрæм. 
204 

Ахæм дугъы адæргæй 
паддзах дæр тыхсид; 
сонт лæппуйæ, ас лæгæй — 
дзолгъо-молгъо, ’хситт: 
«Акса, саухъус аразæй,— 
зонын ын йæ уæх. 
Размæ, Генчо, ауадз æй — 
раййафы дæ цъæх!» 
Стъæбæртдзæст и иу хус лæг, 
ронгдзæф у, сæрæй: 
«Сау —мæ богал! Хъилхъусæг! 
Иу чысыл-ма! Гъæй!» 
«Тагъд дон фурды не ’ййафы, 
сау та циу — къæлæу! 
Худинагæй фесафы 
алы хатт...» 
«Фæлæуу! 
Цъæх уал саппыл ахизæд) 
Оппа! Финиш! Сау!..» 
Сау æрцыд уæлахизæй, 
скæнут ын æгъдау. 
Гъæй-джиди, куыд тындзыдта! 
Музыкæ! Æрцæгъд!.. 
Иу тæскъ ын уырыдзытæ, 
фондз тæсчъы — æмдзæгъд. 
2 
Габрово, дæ дугъæттыл 
ды кæныс кæл-кæл. 
Махонтимæ — тухæнтæ: 
сындзхæрдæй — дæнгæл. 
•205 

*ХЪУЫНАЗГÆ» 
Аргъау 
Хъуына — уыд паДдзахы ном афтæ. 
Хуынди йæ чапар та Ызгæ. 
Хъуына-ну рахаста уынаффæ, 
Ызгæ та — уайтæккæ фысгæ... 
Фæэынди иог хъуыды Хъуынамæ: 
хъуынайæ, згæйæ нæм цы ис — 
ыскæнæм се ’лиæтæй цæдие, 
иæ хъæстæ бабирæ уа хъуамæ. 
Æмæ дын бавнæлдта Ызгæ — 
йæ мукъу алы ран тъысгæ: 
ысдæрдта æртысгæнтæ, белтæ, 
ысгæрста хæлд сараты телтæ. 
Зæгæл уа, рувæн уа, фыдис — 
æфтыдта алцæуыл йæ низ. 
Цы уыд æнæзылд æмæ хæлддзаг, 
здзæрста ахæмтыл йæ дæндаг. 
Дзыназы суанцъæт, ниуы аг: 
сæ фæрстæ сæвæрдтой «хæлмаг». 
Фæзынди цæлхытыл уыгæрдтæ, 
æмбийынц топпы дзыхтæ, кæрдтæ... 
Хъуына дæр не ’хсæста хуыртæ — 
нывæста алырдæм «тынтæ»: 
ыссардта къæбицы дуар гомæй 
æмæ дзы сæвæрдта «сæрфат» — 
æвзæрста фыдджынтæ куыдхомæй, 
пъæззыйау дзуллагыл æрбадт. 
Кæм лæнкыл айтауы йæ «зæлдаг», 
кæм хъæдыл ракæны йæ фæндаг. 
Куы цады баппары йæ хыз, 
куы дурæн акæны хъæбыс. 
206 

«Æгъгъи! Дзæбæх апырх нæ хъæстæ! — 
фырцинæй стыртына Ызгæ.— 
Фæлæ цы ном раттæм нæ баэстæн!» 
«Ызгæ, цæуыл кæныс тыхсгæ! 
«Хъуыназгæ» — хондзыстæм æй афтæ. 
Йæ ныв ын картæйыл ыскæ». 
...Хъуына-иу рахаста уынаффæ, 
Ыэгæ дæр — уайтæккæ фысгæ. 
СÆТÆЛÆГ 
«Мæхиау дыл сыкъатæ зайы,—галæн 
сæтæлæг загъта. — Сбæззис мын æмбалæн». 
ДЗУРЫ МАРД ÆНГУЫЛДЗ 
Фыдыбæстæйы Стыр хæсгы 
заман йæхи тæппудæй чи 
равдыста, уыдонæн 
Уыдыстæм фондз. Æфсымæртæ. Æнгом. 
Иу иннæуыл нæ хъæцыдис æрхъæцмæ. 
Нæ цин дæр иу, нæ утæхсæн дæр иу. 
Уыд мады дзидзи царды суадон. 
Мысын: 
рæвдыдта нæ йæ баныдзæвд, йæ хъарм, 
нæ дадзинты-иу удхос фестад йе ’хсыр. 
Ыстæй ныл радæй узæлыдис аргъау. 
Ам гал хызти (ома армытъæпæны 
уæзæгыл). 
207 

Ам дæлæмæ ратылд (ома армыдзыхьмæ), 
Уый йæ ’рбаргæвста (ома не ’ппæты 
хистæр, Мучъа). 
Уый йæ астыгъта (афтæ та-иу мæнæй 
загътой). 
Уый йæ ауæнгтæ кодта (уыцы хæс та хауд 
Астæуккагмæ), 
Уый йæ сфыхта (æгуыст нæ уыд 
Æнæном дæр). 
Ай (Кæстæр) куыройы уыд. Йæ хай йын 
къæйыл авæрдтой. 
Гæды йын æй ахордта æмæ 
Хъаст ходта, хъыллист кодта, 
хъаст кодта, хъыллист ксдтг.. 
Уæлæ цары цæхджын фыд. 
Гыдзы-гыдзы. 
Мæ ном — мæ уæлæ: Амонæн æнгуылдз. 
Гæлæбу — мæнæ! — амыдтаин хъуамæ. — 
Дзеджджынтæ — дæлæ! Ай та у тæгæр! 
Уый хур у уæлæ! Урс æхси.чæг — уæртæ! 
Ай раст лæг у!—гэз амыдтаин ^ъуа/лæ. 
У иугъæдон, нæ дзуры сауæй урс. 
Нæ мын уыдаид сусæггаг йæ ном 
æздæнонæг, хъæусай æмæ козбауæн. 
Куы сирвæзт арт, Фыдызæхх дзы куы сыгъди, 
адзал куы хордта дзыллæйы хуыздæрты, 
рæстдзæвин хъуамæ басгуыхтаин уæд, 
æз хъуамæ уæгъд нæ уагътаин мæнгвæдæг. 
Мæ хицау та æмризæджы рызти. 
Гадзрахат лæг! Йæ уд йæ армы дардта. 
Мæн равзæрста нæ фондзы ’хсæн. Цæмæн! 
’ Цы уыд мæ аххос! 
Сугсæттæн къуыдыр мын 
сси эшафот: фæдыууæ дæн æваст 
æмæ фæкалдтон мады ’хсыр сырх тугæй. 
208 

Æзынма йæм сæ амонæн æнгуылдзтæй 
(мæхи хæдхалдих амонæн æнгуылдзтæй) 
сæдæтæй адæм амондзысты: уый 
Фыдыбæсты, ныййарæджы дзæбæхтæ 
фыста йæ тутæй, басгуыхт патриот: 
йæ уды бæсты суæлдай кодта йе ’нгуылдз. 
Ыссардта уый та хъарм бынат йæхицæн. 
Бæсты бикъау 
мæ удæгас æмбисæй 
фæамоны хæстæфхæрд лæгтæн зонд. 
«Хорз лæг адæмæй хæс 
ры». 
Ирон æмбнсонд 
Æвзæры ницы ’фсæрм и царды: 
цæры бынылзадæй æнус... 
Лæгау-лæг йе ’фсармы цъæх арты 
фæсыгъди,— н’ ахуыссыд йæ рухс. 
Йæ рухсмгэ ракастис æвзæр дæр 
æмæ та й’ агъуды ныллæст... 
Лæгау-лæг й’ амарды фæстæ дæр 
фæлтæртæн фиддзæни йæ хæс. 
ЦИГАЙНАГ 
Дыууæзæрастæу фисыныл æрбадт 
æмæ къæйттæй рыг асфальтыл æвæрдта 
йæ къухвæллой — хуымæтæджы цæфхæдтæ, 
нæрыд йæ хъæлæс: «Иу сомæн — цæфхад!» 

Дзырдæуы йæм: «Куырдалæгон, саламЬ — 
«Гуыппырсар» гуырдтæ, уынг ныррызт сæ худтæй. 
Цы буц ысты |сæ кæрцытæй, сæ худтæй)! 
«Фæлдурæджджын, æрфæтъæн вæййы ам! 
Нæ сахары кæд фендæуыди бæх! 
Кæмæн бийыс æнæ галæй кæвдæстæ!» 
...Фæкæсы лæппу тарцæстæй сæ фæстæ, 
фæбары сын сæ дæргъ æмæ сæ уæрх. 
«Æнæбæх дæ! —хьæуы цæфхад уæддæр: 
йæ дæлкъæсæр цæфхад æвæрд кæмæн и, 
хæрзамонд уымæ хи къахæй цæудзæни!» — 
къæйных лæппуйæн азæлы йæ хъæр. 
Йæхицæн та къæсæр дæр нæй, бæх дæр. 
ДЗИОЙТЫ ДАУЫРБЕДЖЫ 
ХЪЫНЦЪЫМ 
Сæрдыгæтты-иу цин æмæ хъæрахстæй 
нæ хæдзар байдзаг. Мадæй уа, фыдæй, 
фыртæй, чызгæй, хæрæфыртæй уа, сйахсæй — 
изæрыгон ыздæхтысты: чи — хъазтæй, 
чи — колхозæй, чи — балцæй, чи — иæцæй... 
Мæнæн-иу нал уыд агъуысты быууат: 
мæ фысым — къуту; бухъзæрдæ уырытæн 
сæ хъуыккомыл кæрцы зæронд æрытау 
кæнæ фысдзарм, æмæ — цæттæ дæ уат, 
сæумæцъæхтæм-иу н’ атылдтон мæ къах дæр. 
Ныр ма, фæзæгъын, ахæм цардæй ацæр. 
1 Фæлæ кæм и!.. Мæ фыды хæдзар — «дзаг»: 
пырхытæ — кау, бынтон кæлæддзаг — систæ. 
Чызгæй, лæппуйæ горæтæгтæ систæм, 
нæ иу дæр хъæумæ нал зоны фæндаг. 
210 

Лæууы нæ кæрт æвæгæсæг, уырыдæй, 
нæ урскъул агъуыст уарынтæм ныссау, 
нæ къуту — афтид, нал дзы и уыры дæр, 
фæрныгдæр ран æрцагуырдтой 
мæнау. 
Мæ мидфынæймæ уасджыты уаст ахсыи. 
Кæдæй-уæдæй ма — бонцъæхты хъæлæс! 
Ныссæххæтт кодта зæрдæ, цыма фахсæй 
æвирхъау зæй нæргæ-уыраугæ ’рлæст. 
Кæркуасæнтæ... Цы зин бацыд сæ хуызы1 — 
мæ зæрдæ риуæй хурырдæм тындзы. 
О уасджытæ, цы дард мæм ыстут, цы, 
æви уæ уаст мæ сабидугæй хъуысы! 
Кæддæрау мæм хæрзæггурæггаг фестут: 
«Нæ цъæхснаг зард сæуæхсидимæ сиу!» 
Зæлдагбоцъо, сызгъæринкъоппа фестут! — 
Æрыздæхтат мæ сонты бонтæй иу. 
Мæ мидфынæйæ рахылдтæн уæ уастмæ, 
фæлæ мæ циныл атыхсти фæсмон... 
О уасджытæ! Цы зæд, цы дуаг уæ ’рхаста 
нæргæ сахармæ! 
...У бæрæгбон сом... 
ЗÆРОНД ФÆНДЫР 
Зæронд фæндыр нырхæндæг, 
æдзæмæй ниуынц хъистæ: 
«Куы басгуыхтаин искæд 
æз адæмæн хæрзгæнæг! 
211 

Фæлæ, уæууæй, мæ кæнæг, 
нæ фæриссын сæ ристæй, 
нæ фæхъæрэын сæ низтæй,— 
нæ дæн мæхи мæхæдæг. 
О, удæвдз мæ нæ рауад, 
мæхи ’гъдауæй нæ зарын,— 
кæйдæр фыдармы — раууат, 
тыхми, тыхтона ’взарын. 
Мæ цин-зæлтæн мæ хъистæ 
æрдуйын хидтæ систы»*. 
*** 
Æрцæуы цадæггай, цæуы 
мæ размæ сау дымгæ — дæ хъомыс. 
Мæ зæрдæ риуыгъы, кæуы, 
мæ зæрдæ рмуыгъы, кæуы, 
ды та тæригъæдтæ нæ зоныс. 
Æрцæуы зилгæуад — æрвон, 
зыны дæ хъал цæстыты йе ’ндæрг. 
Æз та цæрон æви мæлон! 
Æз та мæлон æви цæрон! 
Хæссы мæ цавæр æвдиу де ’рдæм! 
Быры мæ къæхты бынæй зæхх, 
кæнын ыл цухтæ æмæ мухтæ. 
Дæ хуызы бацыди Бæллæх, 
дæ хуызы бацыди Бæллæх — 
æз та йæм ивазын мæ къухтæ. 
* Æрдуйын хиды кой ис ирон адæмон сфæлдыстады, 
чи амæлы, уыдон мæрдты бæсты хизын фæхъæуы уыцы 
хидыл. 
гц 

ДЫ ÆМÆ ’ХСЫНÆНЫ 
ЧЪИЛТÆ 
Рухсы бардуагау 
рухсгæнгæ рацæуыс, 
цыма хур ыскæсы. 
Æмæ 
’хсынæны чъилтау 
лæппуты сæртæ 
де ’рдæм азилынц. 
Фырмæстæй, фырадæргæй рафыцын: 
цы чындæуа! 
Гъæй-джиди, Хъантемыраты барджытæй фест, 
алмаси ’хсаргæрдтæй 
æхсынæны чъилтæ 
иугай фæнымай! 
Фæлæ мæнæй цæй барæг и! 
Æмæ, 
уæ дуармæ 
тæгæрыл 
цъиувæдис чи систа, 
уыцы сырддонцъиутæм 
басидын хинымæр: 
«Цард уын фестон, мæ дзибатæ! 
Ратæхут, ратæхут, 
æхсынæны чъилтæн 
се ’ппытæ рауидзут, 
мыггаг сæ куыд нал уа!» 
Ис ирвæзынæн иунæг хос æрмæст, 
æлутон у, æнусон у, бæллиццаг. 
Æрвон хæрзтæн, зæххон фыдтæн сæ уидаг, 
йæ фарн-фидыцæй срухс вæййы мæ цæст. 
213 

Уæ дам-думтæ, тыхтона æмæ хæст — 
æдых йæ разы. Диссаг æмæ риссаг: 
зæххон зындон дзæнæтимæ фæивддзаг, 
йæ тарцъæхы — цæрыны монц æмбæхст. 
Æхцатæ, исбон, буц нæмттæ, бынæттæ — 
нæ сæ ссардтон: нæ мæ хъуыди сæ сæр. 
Æз агуырдтон æндæр цыдæр, æндæр. 
Æрдзæ азы йæм тахтысты мæ сæнттæ... 
О, ирвæзынæн иу хос и — нæртон, 
æррагæнæн: дæ цæстырухс... Мæ бон!.. 
Дæ фæлгонц мæм æрвылæхсæв фæзыны. 
Мæ хъизæмар, цы удхæрæн у, цы! — 
Уæларвы тарæй урс къада тындзы, 
цыма йæ ’руагъта Бонвæрнон йæ тыныл. 
Æртыхсы мыл дæ зæрин дзыкку фыны, 
фæкæны мын мæ дæллагхъуыр хъыдзы. — 
Мæ туг дзыназы, адæргæй фыцы. 
Кæдæм лидзон, цы саразон мæ зыны! 
Мæ фæдисхъæр ды фехъусдзынæ ’рмæст: 
мæ мæлæтау мын иунæг дæ уæлæуыл. 
Уæдæ кæм дæ — ныуурс дæм и мæ цæст! 
Мæ мондæгтæ мыл сфарс вæййынц æргом. 
Мæ мидсæнтты æлвæстдзыхæй фæлæууын: 
тæрсын, мæ былтæй сирвæздзæн дæ ном. 
214 

ææж 
Ысбон та ныл. Æрыхъал æрдз йæ тарфæй. 
Æппары хур æхсæрдзæнтæй йæ тавс. 
Нъшлæууыд рухс цыхцырджытæ уæларвæй; 
фæлыгъди зæххæн таримæ йæ тас. 
Лæгæй, бæласæй — сулæфæм та арфæй, 
нæрæд уæ цин, мыдыбындз æмæ арс. 
Ысбон та ныл. Кæмæн ракæнæм арфæ! 
Кæмæн зæгъæм уæрæххъуырæй ныхас! 
О, ацы бон æрдхæрæны лæвар у: 
зæрин кæхцы ныччындæуыди ронг—» 
зæронд лæг дæр дзы фестдзæнис æвзонг. 
Цæй, боны фарнæн йе стыр ном ыссарут,— 
у цардамондæн иу ахæм бон фаг: 
уынын дзы æз дæ цæстырухс — æрдаг. 
ДÆ ЦÆСТЫТЫ РУХС 
Дзæнæтон рухс, цыхцырæджы тæмæнау, 
зыр-зыраг дзинг, дæлимоны кæлæнау, 
дæ цуры мæйтæ, стъалытæ цы сты! 
Дæ цуры хур дæр н’ ахады цæсты. 
Тæхудиаг йæ къона у, кæмæн уа 
дæ ирд базыр йæ бæллиццæн пæлæз-нау. 
Цы хъæудзæн уымæн бахъæцын рыстыл, 
цы хъæудзæн уымæн амæлын хæсты! 
Дæ сонт æрттывдæй нал ауынын —ницы, 
о удыхос, фырадæргæй дæ лидзын: 
мæрдтæмвæндаг, æрдуйы хид — дæ тын. 
215 

Æхсæвыгон къуырма уаты куы ’рчъицын, 
уæд ацы рухсæй ме скъуыд бон æндидзын, 
мæ цæфтæ дзы æрхæндæгæй бæттын. 
ЗÆРИН ТЫН 
Йæ даргъ æндæхтæй уарын 
бийы мæ удæн ахстон: 
цæмæ бæллын, цы уарзын,— 
дæ удæй, дам, æй атон. 
Мæ утæхсæн, мæ риссаг, 
кæй баивтон мæ цинтыл: 
йæ сыкъатыл зæрин саг 
фæцæйхаста зæрин тын. 
Уый боныцъæхтыл федтон, 
цæй буц уыди, цæй хъал уыд! 
Æндон фатæй йæ фехстон, 
нæртон бæстæм мын алыгъд. 
Ныр афтидарм, сæркъулæй 
фæрсын мæхи: цы ран уа) 
Куы рафæлгæсын къулæй, 
куы тархъæдæй — Сосланау... 
Цæмæ бæллын, цы уарзын,— 
дæ удæй, дам, æй атон: 
йæ даргъ æндæхтæй уарын 
бийы мæ удæн ахстон. 
Зæрин тынтæ сæ ’нхъæлын... 
Мæ былалгъыл — мæ кæуын... 
*1б 

АЗАУЫ КАТАЙ 
Мæ сæры бон, мæ утæхсæн, 
у табуйаг дæ ном. 
Мæ уд æмæ дæ уды ’хсæн 
зæхх аскъуыди, фæком. 
Нæ алкæй сæрмæ — дурлæсæн, 
сæнтсау мигътæй — æргъом. 
Æрцыд æрвгæлæн — удæсæм: 
кæуы ныл арв æргом. 
У хъодыгонд уæнгтæбастау. 
Нæ дуне иын — цъысым. 
Нæ хæдбынмæ уынгæг цъассы 
æнусон тар ныссым. 
Дыууæ зæйы, дыууæ уарзты 
мах баиу кæнæнт уым! 
ГЕТЕЙЫ МОТИВ 
О удæнцой... Басаст 
мæ хъару бынтон. 
Æууилы мæ сау маст, 
цы кæнон, куыд уон! 
Нæ къæсæрæй ахызт 
мæ ныфсы мæсыг,— 
Цы мыл сагъуыд сау рыст, 
цы мыл сагъуыд хъыг! 
Сæр зилы, фыдфынтæй 
куыд лидзон, кæдæм! 
Гуырысхо хъуыдытæй 
фыд заууат фæдæн. 
217 

О удæнцой!.. Басаст 
мæ хъару бынтон. 
Æууилы мæ сау маст, 
цы кæнон, куыд уон! 
Фæаууон и тигъæй 
мæ удхар, мæ зын; 
уæдæй нырмæ джихæй 
йæ фæдыл кæсын. 
Йæ дзыхы ныхас мын 
ныццæвы мæ уд. 
Йæ цæстыты хъазын... 
Йæ мидбылты худт... 
Уыд уарийау йе ’нгас, 
йæ батæ — цъæх арт. 
Йæ фезмæлд, йæ къахайст — 
ныфс æмæ æхсар. 
О удæнцой!.. Басаст 
мæ хъару бынтон. 
Æууилы мæ сау маст, 
цы кæнон, куыд уон! 
Куы фестин бæлон, Æна, 
атæхин уæд, 
мæ адзалы бонмæ йæ 
ко суадзин уæгъд. 
Мæ монцтæн сæ баст рохтæ 
райхалин уæд. 
Гъе стæй мын мæрдырох дæр 
раттæд хъысмæт! 
218 

ЛЕЙЛÆ 
БАЛЛАДÆ 
1982 аэы Ирыстоны дуканиты фгэзынди нэг суар 
«Лейлæ». Цогойты Лейлæ ахуыр кодта Дзæу;;;::ыхъæуы 
5-æм скъолайы, астаздзыдæй фæмард æсир::ъсу хуызы. 
Лейлæйы фыд Цогойты Виктор у Угаргзсойы Седераци- 
йы сгуыхт геолог. Йго разамындгэй цслдсор сзы размæ 
Иры зззххыл цы ног суар ссар:/гой, уый Викторы 
’мбæлтты фæндæй рахуыдтой æдэар.?, чы-дзхы номæй— 
«Лейлæ». 
Тæдэынæджы хъазтау 
уыд нарæг йæ астæу. 
Уый хуры тын хаста 
йæ дзыккуты бастæй. 
Тæдзынæгау зарыд 
йæ тасаг хъæлæсæй. 
Дæлдзæхбæстæм ацыд 
тæдзынæгæлвæстæй. 
Цы федта, цы ацард 
къæлæтæрфыг Лейлæ?! 
Йæ хъазæн чындз баззад.. 
Йæ порти, йæ села... 
Æрдæгкастæй баззад 
йæ тæрхæгыл чмиыг. 
Йæ нана куы батад, 
æнæ хъæбул — иунæг. 
О Лейлæ, цы фæдæ! — 
дзыназы йæ фыд дæрг 
219 

гæныстон — йæ фæндтæ, 
йæ къона — цыфыддæр. 
Нæйг н’ ары йæ чызджы 
йæ баба, геолог. 
Нырраууат йæ хъыджы 
бæзæрхыг хæххон лæг. 
Уый катай æвзоны: 
«Цы нæ бæстæ сгарын! — 
тæдзынæджы ’фсон мын 
фæдæлдзæх, фæтары. 
Куы тæрфытæм хъусын, 
куы ’ркæсын уæлейæ — 
фæуайы мæ хъустыл: 
«О Лейлæ, о Лейлæ!» 
Уæд иу рагъ-тæссарыл 
лæг йе ’мбæлттæн афтæ: 
«Ам диссаджы суар и, 
зæхх айгæрдæм арфдæр». 
Ныллæгæрды зæххы 
æндон бырау арцау, 
цыхцырæг дзы стæхы 
фæдисы — хæрзуацау. 
Ыстъалыдзæст арфы 
цæхæркалгæ сныхсы, 
дзындз-æртæхтæй арвыл 
уый «Лейлæ» ныффыссы. 
2 
Нæу а хабар рагон: 
нæ зæрдыл æй дарæм. 
У алчидæр райгонд 
æмбисонды суарæй. 
220 

Пæр-пæрæй æнхъизы, 
æрттивы цæхæрау: 
æвдадзы хос — низæн, 
йæ ад та — æрдхæрæн. 
Бæлонхъуыр цъæх авджы 
ныр «Лейлæ» — дæ разы. 
Æдзард чызджы суарæй 
йæ рухс ном ыссарæм. 
ГИМН УАЛДЗÆГÆН 
Тæдзынæг бацырын, урс цæхæр калы, 
раст цыма стъалыты бычынди халыл. 
Уалдзæг, зæриндзыкку, райста йæ фæндыр, 
уарынтæй, хуртæй йæ зарæг нывæнды. 
Мæнæуы ’взонг хæлттæ уымæн йæ зæлтæ. 
Байраджы ног барцау салпыл — цъæх зæлдæ. 
Азæлынц быдырты тасгæ ’мæ уасгæ 
мин-мин — мырмырæгтæ, мин-мин — хъуытазтæ. 
Уалдзæджы зиууæттæ — цъиутæ дæр зарынц, 
уалдзæджы цинмæ сæ цинтæ æфтауынц. 
Хохæн фæлмæн дымгæ сдæры йæ зыгъар... 
Уалдзæг, мæ удлæууæн! Уалдзæг, мæ зынаргъ! 
СÆУМÆРАЙСОМ СУАДОНЫ БЫЛ 
Нæ фæдзæгъæл талынджы суадон, 
йæ донвæды рогæн цæуы. 
Мæйдар æхсæв уымæн цы у! — 
æхсон къæйтæ уидагау сфады! 
221 

Уый дуртыл нывдзæгау ыздыхсы. 
Нæ зоны, цы уыдзæн рæхджы. 
Зæххы скъуыдтæ хъавгæ рæхсы, 
у дойнытæн удхос сæ тыхсты. 
Къæртайæ дзы дондзау чызг исы. 
Йæ фæрсты — оазистæ, цъæх. 
Джыджынатыл райсомы ’ртæх, 
фæлиогæ, тыбар-тыбур сисы. 
Йæ цæуæн кæм вæййы хæрзнарæг, 
уым райдайы суадон тыхсын. 
Æндæртимæ ивддзаг æппын 
нæ кæнынц йæ донвæд, йæ зарæг; 
сæ сæрвæлтау цас хъуыди тох,— 
æрмæстдæр йæхицæй нæу рох. 
ТЮТЧЕВМÆ ГÆСГÆ 
Кæны тыхулæфт бон. 
Кæлы уæзбынæй дон. 
Рæсуг арвы хъæбысы 
сæнтурс мигъы къæм сысы. 
Æдзæм у æрдз, æмыр. 
Ызгъалы хур йæ тынтæ. 
Къæдзæх-лæгæты ныр 
уыны Хуыцау хæрзфынтæ. 
ЧАЙКÆ ДЕНДЖЫЗЫ СÆРМÆ 
Сæнкъуыстис, йæ былтæй та кæлы, 
ниуы денджыз — бахизæд бæллæхæй! 
Уылæн сонтæй уылæныл кæлы, 
бабырсынц кæрæдзимæ фыдæхæй. 
222 

Нал уромынц ахæсты сæ маст. 
Иу дзы, аксаг айтыгъта йæ базыр, 
иу риуыгъдæн атыдта йæ баст, 
арвмæ стахти — маргъы хуызы бацыд. 
ХУРКЪÆВДА 
Хур фæкъæртт и, фемæхст арвæй, 
сты къæвдафæрсыгъд йæ тынтæ, 
зæххыл ивылы йæ арфæ, 
зæхх уыиы цыма хæрзфынтæ. 
Скодта халæтты йæ фыццаг 
сау мигъ, урс сасир ысхæссы, 
тауы ауæдзты хæрзмыггаг. 
Фæндæгтæн сæ рыг ысхыссæ. 
Алчи хуркъæвдайæ ’рцарди: 
райынц хилæгойтæ, мæргътæ, 
баззад худæнбылæй уарди, 
тилы йе стыр сыфтæ мæнтæг. 
Смæсты цъымара уæлæрвтæм, 
ай цы фыдбылыз, цы тых уа! — 
нал æнцой и, нал — уæлæфтау: 
сси йæ цъæх хъуына сыхырна. 
Хæфсытæ, зарут тъæллангæй, 
мæйдар куыд кæна зыр-зыр. 
А кæмтты нал зæлыд рагæй 
зарæг. Æрцардтат мæ ныр. 
223 

Илæлæй сисут хъæрдæрæй: 
цъыфдзаст фæхъуына, фæцъæх. 
Рухс зæлтæ згъæлой гæр-гæрæй: 
къогъо фæйнæрдыгæй — хæрх... 
Заргæ бонтæ уаргæ бонтæй раивди: 
арвыцъæх æнæхъæн мæй нæ раирд и. 
Æртæхтæ — пæррæстытæ, сыр-сыр. 
Сыфтæртæ — æмбæхстытæ, зыр-зыр. 
Мæргъты цинтæ чи баивта цъипп-цъиппæй! 
Царды фæндтæ чи ауагъта иу джиппæй! 
Фосæй, маргъæй — иунæг у сæ кой: 
удæсынц, æнæ хурæй куыд уой! 
Ивазынц мæ алырдæм мæ куыстæгтæ, 
фæлæ асæст ауагъта йæ хыз-тæгтæ — 
сау хæлуарæг айтыгъта йæ тын. 
Заргæ дзы мæ рæдыфсттæ бæттын*. 
ГИМН ГАЛÆГОНÆН 
Цымæ цы дарын сау мигътæй, цы хæс! — 
уæларвы цъæхæй, хуры рухсæй цух дæн; 
уæзвад уарынтæм удæсы мæ къæс, 
æмæ кæнын æмхасæнтæ мæ къухтæм. 
О Галæгон! Дæ базыр дард фæхæсс, 
дæ нæргæ хъæлæс — зарджыты рæсугъддæр. 
* Адæмы кыхæстæм гæсгæ, хæлуарæджы тын ахъаз 
у цъæррæмыхстытæ, хъæдгæмттæ дзæбæх кæнынæн. 
224 

Ды — цард ноггæнæг, сараз нын фæрæэ, 
сæ рохтæ суадз дæ мигъæмдзу æфсургътæн. 
Æнæ дæу зæхх æндзыг вæййы, æфсырд, 
æнæ дæу бæстæ сæвæры цъæх хъуына, 
нæхимæ дæр нæ фæхъуысы нæ дзырд. 
Кæрдæг, бæлас — бындзарæй сæ нынкъус, 
дæ дымгæ, уадз, йæ бæттæнтæ ыскъуына! 
Ысуадз йæ бынæй талынг арвæн рухс! 
НОМАРÆН БУЛКЪАТЫ МИХАЛÆН 
Цы ’рцыди цымæ цъырцъырæгтыл ахсæв, 
цы сæрра сты, цы ныл æфтауынц дис! — 
дæлдзæх æмæ уæларвбæстæтæ ахсы 
цъæх кæрдæгау цъæхснаг зарæг-фæдис. 
Фæцис йæ уацар дуне æмæ хъусы 
(æмсæр-æмбар — хуыцау æмæ мæлдзыг). 
Цырен зæлтæй æхцон уæлдæф ысрухс и, 
кæны дыз-дыз, кыттынг æмæ нындзыг. 
Цыма ныччынди стъалыты лыстæг цъæл,— 
нæуцъæх фæтæнты азæлы сæ дзинг. 
Сты ацы изæр уыдон дæр кæрдæгцъæх. 
Цъырцъырæгтау. 
Кæнынц æмзард, æмцин. 
ш ш ш 
Уæ цуры хауын зонгуытыл, 
уæ цуры свæййын ног. 
Хорз байрайут, мæ зонгæтæ, 
мæнтæг æмæ кæрог. 
225 

Уæсысæр, хъоло, ’хсыргæрдæг, 
пысыра ’мæ хуырхæг, 
æххуысагур йæ тыхст рæстæг 
сымахмæ цæуы лæг. 
О дугъысыф, æртæсыфон, 
гæнгæлы ’мæ дзеджджын, 
уæ фæрцы-иу уынгæджы бон 
фæкъаддæр и нæ зын. 
Æдзух æхцонæй ардзыстæм 
уæ райдзаст нæмттæ мах, 
о къаппа-къуппа, арвыстъæлф, 
джыджына æмæ мак. 
Балсæджы цалхау найгæнгæ 
зæххыл куы тылди хæст, 
лæджирттæг æмæ цайгæрдæг, 
уæд бафыстат уæ хæс. 
Уæ бæркад дæр, уæ фидыц дæр... 
Фыднизы знаг — уæ хос... 
Нæ дарджытæ, нæ цинты сæр, 
о байрайут нын хорз! 
ÆХСЫНÆНЫ ХУЫМ 
Æхсынæны хуым, дидинæг æфтау! 
Дæ бур чъилтæ — мыдыкъустæ, уæззау. 
Æнусон хур куы сцæйтулы сæ фæрсты, 
уæд мæм фæкæсы: иу фылдæр та фесты. 
226 

ЛМОНДЫ ИСДУГ 
Бон сауиэæрмæ дæ куыстаджы уæлхъус уæнтæхъилæй 
куы фæбадай, кæй дын ницы бантыст, ууыл еусаргæнгæ 
дæ зæрдæ куы ныддур уа, дæ фæллад суадзыны но- 
мыл исдуг дæхи куы ратонай æмæ ’ртыккаг уæладзы- 
джы рудзынгæй кæртмæ дæ сæр куы радарай; 
дæлиау, згæ тасмачъийæ ’мбæрзт сарайы сæр, мæйы 
бæрц кæуыл цæуы, ахæм гæдыйы лæппынтæ мæнæн 
æнцондæруайæ хъæбыс-хъæбыс тарф фынæй куы кæ- 
ной; 
сæ иу бур-гæрæм куы уа, иннæ — сæнтсау, æртык- 
каг—урс-урсид (æрмæст йæ фарсыл гыркъойы халдих 
дæргъæццон морæ стъæлф), цыппæрæм та — бонæн 
йæхиау асæстхуыэ, 
уæд ма дæ зæрдæйæн дурæй бæмбæгмæ ’нæрхизгæ 
цы хос и, хъуамæ куыннæ ахъуыды кæнай дæхины- 
мæр: уæддæр — йæ бындар фæуинаг! — амонд ис, ис 
амонд ацы æнахуыр, ацы хъулон дунейы. 
Постскриптум. Уалынджы дывæлдах уæлхæдзарæй 
мадæл гæды тæнтæхаудæй (æвæццæгæн, мыстыты рæ- 
гъауæй йæ къухы ницы бафтыд) æруырдыг кæндзæни, 
дойнаг дурæй амад сисмæ йæ зивæг уæэзаугай æрæр- 
гъæвдзæни, сахары знæт уынæртæм, трамвайты цъæхс- 
наг дэинг-дэингмæ-иу фестъæлфдзæни, сонт каст, 
дзыхълæуд-иу фæкæндзæни, сарайы сæрмæ ’рхиздзæн, 
йæ лæппынтæм басмуддзæн, æрбаддзæн, «йæхи ’хсын 
райдайдэæн», æмæ дæ зæрдæ дисæй йе ’мыдзаг ауы- 
дзæни: мады буарыл æмпъузæнтау гæбæзтæ-гæбæзтæй 
сты лæппынты хуызтæ иууылдæр: бур-гæрæм, сæнтсау, 
урс-урсид, морæ, бонæн йæхиау асæстхуыэ. 
Де ’рдиагæй (бон доныкъусы сæфт кæй фæци, ууыл) 
фæлхæрттæ дæр нал аззад. 
8* 
227 

ХУССАРМÆ ЧИ АТАХТ, УЫЦЫ 
МÆРГЪТÆМ 
Кæмæн нæ уадзут! — Афтæ дæр 
æнкъард куы вæййæм, цинхъуаг. 
Кæ дыргъдон аззад афтидæй: 
уæ зарджыты зæрин таг 
æрдæгыл аскъуыд. Арвыцъæх 
уæ бæсты байдзаг мигътæй. 
Мæ зæрдæ бандзыг, бамæцъæл, 
кæсьт уæ фæстæ джихæй. 
Мæ цин, мæ амонд — ивгъуыды. 
Кæсын æмæ та мысын: 
зæлдæгтæ уафгæ ивылы 
уæ арфæ, арвæй хъуысы; 
уæ бырынчъытæ — билцъытау: 
йæ боиæй уа нæ уалдзæг!— 
Нæ быдырты, нæ мил хæхты 
уæ зард æвзартæ уадзы. 
ОКТЯБРЬ ИРЫ 
Сызгъæринæфцæг, сауæфтыдæй хæхтæ 
сты уадындзау: сæ сæрмæ стахти бон — 
æрвон зарæг, ныццарыдтой дзы дæгътæ. 
О мадард зæлтæ, удлæууæн, æхцон. 
Фæзмъшц сæ радæй цъырцъырæгтæ, мæргът», 
хъырны сын æрхæй дзагхъæлæсæй дон. 
Æмпъузы хур йæ бур зæлдаг æндæхтæй 
куыствæллад зæххæн йе скъуыдтæ хæдон. 
Хуымгæнæг буц у, ракæнæм ын арфæ: 
æвидийгæ — йæ хорыкæнд, йæ ис. 
228 

...Арв афтæ рæсуг, афтæ ирд у, афтæ,— 
дæ зæрдæ дурау риугуыдырæй сис, 
нывзил æй дурау арвы цадмæ арфдæр, 
уæд зиллакк уадзгæ атаид йæ рис. 
УАСАКЪА* 
Дзырдта йæхицæн иуахæмы хæфс: 
«Цæй цард у ай — цъæх цъымарайæ кæс! 
Дæ алыварс — хъуына ,хъуына, хъуына! 
Хъыууа-хъыууа-хъыууа! 
Чысыл сымæй, чысыл хæппæй дæр тæрс! 
Цæмæй дæн цауддæр булæмæргъæй æз! 
Æви... æви.. æвидауц у мæ зард, 
æви... æви... æви нæ хъуысы дард! — 
Хъыууа-хъыууа-хъыууа! 
Дæ фæйнæфæрсты хилджытæ куы уа, 
дæ дзинæдтæ куыд раодисдзынæ уæд! 
Æгъгъæд фæуæд, фæуæд æгъгъæд, фæуæд!» 
Æмæ дын хæфс 
нæтгæ-хъæрзгæ цъæх цъымарайæ слæст. 
Тыхтæ-фыдтæй пæлæхсар тулдзмæ схылд 
æмæ фырцинæй нал хæцы зæххыл: 
«Гъей, хилæгойтæ, адæм! 
Лæмбынæг хъусут ардæм! 
Æз нал дæн, нал дæн хæфс! 
Ызнаг, мæ хъæрæй тæрс! 
Дæлдзæх фæуа хъуына! 
Хъыууа, хъыууа, хъыууа! 
Гъей, хилæгойтæ, адæм! 
Лæмбынæг хъусут ардæм! 
9 Уасакъа—гуырдзиаг дэырд, афтæ хуындауы, бæла- 
сыл чи цæры, ахæм хæфсы. 
229 

Æз маргъ дæм, маргъ дæи, маргъ! 
Бæрзонд къалку — мæ саргъ! 
Мæнæй уый, зар: хъыууа! 
Дæ фыдгултæм хъыг уа! 
Гъей, хидаэгойтæ, адæм! 
Æппæт даэр хъусут ардæм! 
Мæнæй уь;й, нал дæ хæфс! 
Дæ сæр бæрзæндты хæсс! 
Хъуытаз-хъæлæс куы уа, 
уæд зар: хъыууа-хъыууа!» 
Гъе сфтсэ х&фс «ысбулæмæргъ» æваст. 
Йæ уæлсæд маягэй иннæ хæфс ыскаст, 
стæ»... фæндзæм... дæсоэ.’л... Се ’мбалы 
фезмыдтой: 
йæхицæн слчи агуырдта бынзт — 
хылдысты тулдзмæ, скодтой йыл бæхбадт, 
йæ сау мæраты хъарм ахстæттæ сбыдтой... 
«Кæй зард хуыздæр у!» — рпйдайымц быцæу. — 
«Хъьзууа!» «Хъæу-хъæу!» «Хъыууа-хъыууа!» 
«Хъæу-хъæу!» 
«Мæнон хуыэдæр!» «Нæу-нæу, нæу-нæу, 
нæу-нæу!» 
«Хъыууа!» «Хьсзу-хьæу!» Хъыууа-хъыууа!» 
«Хъæу-хъæу!» 
Ныр дæр та узсы уасакъа. Йæ уаст 
нæ зэраг мæргъты нал уадзы ыскаст. 
РЫНЧЫНДОНЫ 
Ам низты хуызы бацыдысты зинтæ, 
кæнынц фæлывдæй удты фæстæ цуаи. 
Ам цард мæлæтæн фестади мысан. 
Цы ма ахадынц исбонтæ, зæринтæ! 
230 

Цы ма ахадынц хорзæхтæ ’мæ цинтæ! 
Тыхджын, æдых ,æнæхъола, уæздан — 
ысиу сæ кодта се ’ндарæн, сæ ран; 
ам нал хизынц мæнгард лæджы йæ хинтæ. 
Сæнтурс халатты (урс тынтау тæссонд) 
лæууынц нæ цуры рухсгæнгæ нæ хотæ, 
сæ алкæмæн æндон судзин — йæ хотых. 
Цыма уæлæрвтæй (ирд æмæ хæрзконд) 
æрхызти зæхмæ урсвæлыстæй уалдэæг... 
О урс зæдтæ! Фæлмæст удтæ — уæ уазæг! 
ВÆЛЛÆХЫ ЮМОРИСТ 
Дзырдта: «Ис ирвæзынæн иу хос, 
уый низæн диссаг у, æвдадз: 
цыргъ ныхас, юмор — хи дзы ирхæфс, 
дæ цæфтæ худынæй æндадз». 
Нæ уагъта мисхал зын йæ удыл, 
о, цардæн бамбæрста йæ «хин»: 
уыдис йæ хъуыддæгты сæр худын, 
йæ дин, йæ иунæг хуыцау — цин. 
Куы ’ргæвстой йе ’рдхорды йæ разы, 
уæддæр нæ бафарста: цæмæн! 
Уæддæр нæ ныууагъта йæ хъазын, 
йæ юмор «акалдта тæмæн». 
Ныр дæр йæ цыргъæвзагæй судзы, 
йæ дзырдтæ ифтыгъдæй тæхынц, 
æмæ сæ алкæцы дæр — судзин, 
æмæ сæ алкæцы дæр — сындз. 
231 

Нæ уынæм не ’мбалы нæ зыны, 
æрмæст æдас ран у «хæстарм». 
Фæстагмæ иууылдæр йæ царм 
ыссындз, ыссудзинтæ — 
уызынау. 
МАРГЗÆРДÆ ГОДАХ 
О, курдиатæй хайджын у Годах, 
æмбисондæн æй дзæгъæлы нæ хæссынц: 
цы ран, зæгъынц, æрæвæры йæ къах, 
уым уадидæгæн сæвзæры хæрæгсындз. 
Сæ фырхæрдæй дзы хæрджытæ ныннæрсынц 
æмæ Годахыл зарджытæ фæкæнынц: 
«Годах цæра! Куы нын цæра Годах,— 
æххормагæй нæ амæлдзыстæм мах». 
МЕ ЗНÆГТÆ 
Мæ фыдгулы ’мбарын, 
куы мыл цæуы сайдæй, 
гадзрахаты марг мын 
куы дары мæнгардæй... 
Æз ме знæгты марын 
уæздан æмæ ’фсармæй, 
æз ме знæгты марын 
мæ раст уды ’хсарæй. 
Хæларæн æргом у 
мæ зæрдæ; хъабахъау 
хæрамæн дæр гом у — 
дæ фатæй йæм бахъав! 
Мæ уавæр, мæ уагæн 
йæ зæрдæ уа знагæн! 
232 

ТОРЕРО 
Æлгъысты сау богъ! Сау зин æмæ сау низ! 
Сырх хъуымацау дын райхæлдтон мæ уд. 
Фæлæ дæхиуыл ацы хатт æрхуд: 
фæнды мæ мæн нæ дыууæйы уæлахиз,— 
дæ сау риуы цы хæрам ис, цы маст ис— 
ныххурх æй кæ. Нæ иу дæр нæу тæппуд. 
Æз арц æруагътон. Исын дын мæ худ. 
Кæугæ дæ хъуырыл атыхсдзынæн. Рахиз! 
Кæсынц æнхъæлмæ хъал адæм, æфсæст. 
О, курын дæ, фæкæнæм сæ фыдæнхъæл. 
нæ фидыдæй сын амарæм сæ кæл-кæл. 
Мæ^сау хъысмæт! О, расидæм сын хæст. 
Нæ уæлахизæн сисдзынæн мæ сæрмæ, 
сырх тырысайау сисдзынæн мæ зæрдæ. 
МÆ ФЫДЫ КУЫВД 
Бæсты фарн, а дунейыл иу дæ, 
дæ быны — мингай минтæ мах. 
Уыныс нæ алкæмæн йæ митæ, 
фæзоныс алкæмæн йæ аргъ. 
Сæ бонтæй хъулау хъазынц иутæ, 
æвæрынц иннæтыл сæ уаргъ. 
Кæны иу иннæмæн фыдхинтæ, 
иу раст у, иннæ та — хылкъах... 
233 

Дæуæй нæ курын æз лæвæрттæ, 
нæ хъæуы бирæ бонтæ мæн, 
нæдæр сызгъæринтæ, æндæртæ... 
Æрмæст дæ иунæг курæг дæн: 
бæстыл кæмæн куыд у йæ зæрдæ, 
йæ цард ын уый нывæн ыскæн. 
БОН ÆМÆ ’ХСÆВ, 
КÆНÆ ЦАРД 
Иу сау у, у иннæ та урс: 
æвзарынц сæ хъару æнæнтыст уæйгуытæ, 
хъазуат тохæй ивазынц бæндæн 
фæйнæрдæм 
мæй, 
афæдз, 
æнус. 
Сæ астæу — уынгæг ком. 
Урс аласы сауы йæ фæдыл, 
сау аласы урсы йæ фæдыл: 
кæрæдзи æппарынц 
сæрсæфæн былæй. 
Æрдуйау ыснарæг и бæндæн,— 
ыскъуыйæн ын нæй, 
нæй удаист тохæн фæуæн. 
Ис уыцы бæндæныл мæ цæрæи. 
Цæй кафæг ис, оххай, мæнæй, 
уæлдайдæр бæндæныл! 
Уæддæр ыл æрвылбон фæцæуын — 
хуыздæр бон мыл нæй. 
234 

*** 
Мæлын хæлæгæй стыр адæмы цотмæ, 
æрдзæ боицауæй чи бары йæ зæхх. 
О, т ’вгагллæ цы зæд фæци фыдæх! — 
шхтæ-фыдтæй нын ахады Елхотмæ. 
Кæйдæр суеу, кæйдæр бусутæ ’нхъæвзынц, 
æрвдуне дæр сæ хæтæибæстæ ссис. 
Æз та, зæгъгæ, с.^ъхъæр кодтон фæдис, 
уæд мын мæ хъæр æдзæрæг кæмттæ сфæзмынц. 
Мæ гыццыл Ир... Куыд ысхизон йæ дзыхъхъæй!.. 
Æдзæм тæрхæттыл ацæуы мæ бон. 
Бæргæ, мæхицæн рахæгсын тæрхон: 
дæ куыстыл у æнувыд&æр мæлдзыгæй! 
Цы бон мыл и?—Нæ, но схæцык быцæуы;?. 
Фæлгэ мæ кард йæ кæрддзæмы нæ цæуы. 
Æлвæстæй йæ мæ астæуыл хæссын 
æмгг тæрсын. 
Мæхицæн дзы тæрсын. 
*** 
Чынди мык тæрхæттæ: «Иронау, 
цы давы иронау дæ фыст! 
Нæ истори, не ’хсар, нæ къона, 
фыды фарн — æнусмæ зынгхуыст. 
Нымад ысты Ирæн йæ бонтæ, 
уынæм æй нæ цæстæй бæлвырд. 
Дæ кæстæртæм акæс, дæ цотмæ: 
нæ сæ хъæуы се ’взаг, сæ дзырд...» 
235 

Æз Ирæн — йæ хъæбул, йæ зиууон, 
мæнгдзурæгмæ хъусын æнцад. 
Нæй ахæмæн тугхæстæг, хион, 
нæдæр ын фыдызæхх и, мад... 
Кæд ирæн нæ уыдзæни фидæн, 
кæд ирæн нæ уыдзæни сом, 
уæд ын æз йæ хæстæ куыд фидон, 
кæмæн кæнон кад æмæ ном! 
Ис алцыдæр царды: фыдраконд, 
тыхмитæ, гадзрахат, адзал. 
Ис ноджы ныфс æмæ хæрзамонд, 
æууæнк æмæ ноджы мадзал. 
Ныфссаст мæ цæмæн хъæуы, чердæм! 
Куыд арон адзалæй сæрфат! 
Ирон æвзаг — ме ’ууæнк, о ме ’рдын, 
ирон дзырд — мæ мадзал, мæ фат. 
ШАМИЛÆН 
Ды райдыдтай «Æфсарм»-æй*, æз—«Æхсар»-æй**: 
дыууæ арды — нæ ныфс æмæ нæ тых. 
Тыгъд базыртау сæрыстырæй, æмбарæй 
сæуæхсидырдæм сарæзтам нæ ных. 
Зæххыл цы и тыхгæнæгæй, æлдарæй, 
æдзыт, æгадæй — калæм сын сæ пырх. 
1 Нæ пырх нын калынц уыдон дæр — мæигардæй! 
Вæййæм хъæддых, куы та вæййæм æдых. 
* Джыккайты Шамилы фыццаг чиныг. 
’* Мæ фыццаг чиныг. 
236 

Фæлвардзæни фыдæбоны рæсугъдау 
иæ амонд мах — цы уыдзæн æмæ куыд! 
Кæндзысты та нæм саулæгтæ тæхуды. 
Уæдæ мын айсæд ме скæнæг мæ куывд: 
æз райдыдтон Æхсарæй, ды — Æфсармæй, 
æрцæуæд-иу нæ кæрон дæр сæ фарнæй! 
ПОЭТ 
Фыдæнхъæлтæй, фæсмойнаг уарзтæй уафы 
дæ хивæнд уд йæ царды бонты таг. 
О, де ’нæбон!.. Дæларв æмæ уæларвæн 
куы фæдомыс фæтчыгъæд æмæ уаг, 
уæд иу фыдазар иннæйы æййафы, 
уæд иу бæллæхыл атыхсы дыккаг. 
Сæ зилахар дæ цины билцъмæ хъавы, 
дæлимонау æм агуры фæндаг. 
Чысыл ма, стæй ыстæлфдзынæ йæ гуылфы: 
нындзыг дæ ныфс — мæлдзыг цыма æхсныфыл 
ызнæт фурдæн йæ бæстастæу кæмдæр. 
Фæлæ дæ монц æрдзонифтыгъд у тохмæ: 
æхсныфы сисдзæн зилгæуад уæлхохмæ — 
тæхгæ уæндонæй, цæргæстимæ цæр! 
Денджыз не ’нцайы йæ куыстæй: 
уылæн уылæныл ныхасы. 
Фæлæ уылæнтæ кæд хъуыстой! — 
сисынц арвдалынгты хъазын. 
237 

Ам иæртон быцæу — æгъуыстуай — 
стынг нс араугæ ныхасы, 
кæм — æлвыстæй, кæм — ысхуыстæй: 
кæд нæ фыдæлты Ныхас у. 
Уылæн сиды, ’хсиды, кувы, 
уылæн дзуры, йе ’взаг тулы: 
уылæн йе ’мбалы æмбулы. 
Уылæн суры æмæ куры: 
«Уылæи, азмæл! Размæ! Фенкъуыс!..» 
Нæр, мæ нæртон эпос — денджыз. 
ÆУУÆНК 
Æрдзон хæрзтæн сæ райдайæн, сæ сæр — 
æууæнчы стъалы, ма ’рныгуыл æнусмæ. 
Æз райгуырдтæн дæ тавс æмæ дæ рухсмæ: 
æрæппæрстай мыл фарны тын кæддæр. 
Куы судзыс ды,—мæ цæуæнтæ лæгъздæр. 
Фыдæй мæ хизыс ме ’взонгæй мæ сурсмæ. 
Куы дæм ныхилынц хурхортæ-кæркхъустæ,— 
нæ вæййын уæд æвыдбылыз æз дæр. 
Мæ зæд, мæ хуыцау, сидын дæм æххуысмæ: 
æрттив æнусмæ!Цард æнæ дæу циу! 
Æууæнчы стъалы, макуы ’рныгуыл, тав мæ! 
Фæстаджы бон, мæ цæсты рухс куы хуысса, 
уæд-иу æрæппар иу лыстæг тын, иу,— 
мæхи йыл ногæй сисдзынæн уæларвмæ. 
238 

ЧИНЫДЖЫ ИС: 
Чиныг «Æрыгон фæлтæр»-æй. 1959 
«Искæй уарзыс?» — бафæрсынц мæ арæх...» . 3 
Зæрватыкк 4 
«Урсаæнг бæрз...» — 
Чиныг «Æхсар»-æй. 1965 
«Нæ, æз æнцойдзинад нæ курын...» ... 5 
Малусæг — 
«О, мысын та, мысын мæ сабион азтæ...» . 6 
Дыууæ Иры — 
Хæххон дон 7 
Æхсар 8 
Чиныг «Адæмы хъæр»-æй. 1969 
«Мæн эарæгау фыссы Ирыстон...» .... 9 
Триптих кады тыххæй Ю 
«О, хатгай у фырэад бæлас мæ уд...» . . 12 
Адæмы хъæр — 
«Бæлæстæ — хæтæНкуаг поэттæ...» .... 13 
«О бæлæстæ! Фæкæнын уæ æфсæрмы...» . 14 
Пиафы цæстытæ 15 
Денджыз 16 
Райдзаст Æрдузы бæлæстæ . . 17 
Нырыккон грекъаг эарæг 21 
Испайнаг хуымгæнæг Хосейы зарджытæй 22 
«Уынгты цæуынц...» 26 
Къæвдабон 
Уæлмæрдты 27 
Сау суадон 28 
Зарæг 29 
Фарн _ 
239 

Пианинойы мæлæт 30 
«Цы ма мын ис æвзаринаг...» 31 
«Бæргæ, куы уаиккам æнусваг...» .... 32 
Чиныг «Сау æхсон»-æй. 1973 
«У фæллад ху*ымгæнæг хур...» .... 33 
«Мæ сыхаджы мын ахастой...» — 
Мысын та дæу 34 
Дæуимæ фембæлыны фæстæ 35 
Сагдары дон — 
«Хæристæ — фæллад цæргæстæ...» • ♦ • 37 
Фыццаг кæркуасæн хохы 
«Тызмæг миттæ уынгæг коммæ кæсынц...» . . 38 
«Æруаэал ысты ахсгæттæ...» * • * 39 
«Бæлæстыл иу сыфтæр нал и хæснагæн...» . . | 
«Йæ сагъæсты алчи ныхъхъус...» 40 
«Хъуытаэæнгæс къалати...» 41 
Чиныг 42 
«Уæддæр мæ нæ уырны мæ мæлæт...» 
«Фæуадзынц марды ингæнмæ...» • • • • 43 
«Æз æврæгъты гуымыдза фыстæ схуыдтон...» . _ 
«Фæрæты хъæд æрфæлдахы бæласы...» 44 
Нарты фæткъуы 
Хæххон лæг 45 
Дзаболаты Хаэбийы мысгæйæ .... 
Кавказ 46 
Цъайкъахæг 47 
«Хуызæртау нæй мæ фысты, у тæнтъихæг...» . . $ 
Чиныг «Удæвдз»-æй. 1978 
«Табу дын, удуæлдай фыдæбон...» 50 
Дзырд . / — 
Сабыр малы хæйрæг бады 52 
«Дыдзыхурау куы ’рцæйныгуылы ме ’хсар...» — 
Вариацитæ ирон адæмон зарджыты темæтыл 53 
Удæвдз 56 
240 

Терк 57 
Хъассым 59 
Дзамболаты кадæг 61 
Хъолайы мæсыг 63 
Едзион Сослæнбег 72 
Маяковский 
Данте . 75 
Овидий хасты размæ 76 
Хазбийы фын __ 
Къахыр сонет 78 
«Сабырæй дзур — цæмæй дæм хъусой дзыллæ...» 79 
Латви, фарн дæ зæххыл ( 
Сæрибар 37 
Æрсдон 
Хъара-Дагъ Коктебелæй кæсгæйæ • • • • 88 
Коктебелы дуртæ 39 
Наири 90 
Дыууæ этюды 95 
Æнкъуысгæ бæлас 96 
Цæугæдон 97 
«Сæударæй иэæрмæ...» 98 
Цъырцъыраг 99 
Бынатыхицау 
Саузым 101 
Контраст — 
Зымæгон этюд 102 
Æртхъирæны мæй — 
Уидæгтæ — 
Майрæмыкарк 103 
Редантаг этюд 104 
Уæ цъæх чыэджы цæстытæ — 
Зæрватыкк 105 
«О бæлæстæ...» — 
Изаэр Къæхтысæры — 
Хурвæлтæр 106 
«Йæ хъал мыл калы бон...» 107 
241 

Фæэзыгон Терк 
Фыццаг миты гæлæбу 109 
Элвгц . 110 
«Мæ зæрдæйы хæхты...» — 
Аройнаг æмбисонд 112 
Фынæйы размæ ныхас — 
Чиныг «Æрттигъ»-æй. 1983 
Мæ бæлæгъ 113 
Уалдэыгон зарæг . 114 
Ссæдзæм æнус ,.,..— 
Рæстдзинад 115 
Поэты куыст — 
Куыст 116 
Хуымгæнæг 117 
Гыркъо — 
Тæдзынæг 119 
Чысыл зондамонæн — 
Æртырæнхъонтæ 120 
Арт-лæгтæ , 121 
Нæртон поэт — 
Къоста 122 
Дыууæ сонеты Елбыздыхъойы номыл . ЛЗД> 
Æнцой 126 
Вонты эилдух — 
Дурын балладæ 127 
Бестау 128 
Артист Цæрукъиан Алыксандры мыс/æйæ — 
Ир 129 
Ирон дэырд ... — 
Терк («Уæлхохæй нæ...») «130 
Мыэуры 131 
Рæхыс ’. — 
Лæджирттæг 132 
Уидæгтæ æмæ къалиутæ — 
Терк («Нæ хæхты къадайæ цы уыд...») . • 133 
242 

«Уæ худтæ фехсут арвмæ...» . . ; . . — 
Æхсинæг I 134 
Æхсинæг II — 
Алæгаты Тотрадзы мæлæт 135 
Кочысаты Зинæйы хъарæг 136 
Пицундæйаг дуртæ 137 
Арт 138 
Польшæйаг циклæй 139 
Абхазаг сонеттæ 141 
Мæхъхъæлон адæмон зарджытæ . .143 
Изæр сахаргæрон 144 
Къалати — 
Денджызы был 145 
Ван Гогы фæстаг монолог — 
Гоген Таитийы 147 
«Кæйдæрты ’рфæнды, æлдар æмæ йе ’ххуырсг...» — 
Къутубийæджы зарæг 148 
Хæлар 149 
Æмбæлттæ 150 
Æфсарм *• — 
«Хæфсытæ, тæрфæй уæ цæлхъ-зарын хъуысы...» 151 
Иу æмгарæн — 
Сидт 152 
Урс æмдзæвгæ — 
Хурхæтæн 153 
Кæркуасæнтæ — 
Сусхъæдтæ 154 
Тæрккъæвда — 
Сæумæрайсом 155 
Дыууæиэæрастæу .... — 
Фæцæуы музыкæ 156 
Рагвæээæг — 
Фæззæг 157 
Хæрдмæдзог цъиу ^,—, 
Арв æхсæвыгон 158 
Фæэзыгон арвы хъæлæстæ — 
243 

Зымæгон мæргътæ , * I ( I < 159 
Райгуырæн хъ’æу. Рагбонтæ мысгæйæ —- 
Æцæг хабар 160 
«Мæ зæрватыкк, дæ утæхсæн æмбарын...» . 161 
Нуаэæн — 
Реминисценци авдæны зарæгыл .162 
«Кæддæр, фæлтæрд хосдзау, дæ хынцмæ...» 163 
Зынг 164 
Дæ тавиц — 
Чысыл урс къæбыс 165 
«Мæ зсЫд, гадзрахат ми ныббар...» ... — 
Куы ацыдтæ, уæд 1Г6 
Ингрид Йонкеры фæзмгæйæ 167 
Дæ чындзы цæуæн бон — 
Фæцæуыс ды 168 
Æнхъæлмæ кæсгæйæ — 
«Ацы æхсинджытæ...» 169 
Хуымæллæг 170 
Æмгъуыдтæ 171 
Цъитийæ кæсын Цъæйдонмæ 
Уæрыччыты тыххæй 172 
Уызын 173 
Тæппуды зарæг _ 
«Не ссардтай царды дæ нысан...» . . * 174 
Иу епископы ныхас 
Хæдэаргæс куыдзы зарæг 
Дыууæ хъæры 175 
Æфцæ)~мæ хизгæйæ 
Æрттигъ 176 
Рухс 
«Мæ фæнд, мæ хъуыды не свæййынц æмзонд...» 178 
Сойын цырагъ — 
«Куы хъæуид искæй...» 179 
Сау сонет ч\ 180 
Адзал — 
244 

Якорь .,*.*.. 1 181 
Фыдæлтæ 182 
Иры фыдæлтæ хохы — 
Зæронд хосдзау — 
Мæсыг 183 
Фæндаг 184 
«Нæрæмон Кавказы...» 189 
Поэт мæрдты бæсты ..... 190 
Терчы сакъадæхтæ — 
Кафæг чызг 191 
Къостайы эарæг 192 
Къостайы уынг 193 
Публицистон æмдэæвгæ — 
Дэесты Куыдзæг 195 
Нывгæнæджы мæлæт — 
Бæлццон æмæ Уастырджи 196 
«Цы фыдфынтæ дын рауыдтон, Дзыцца...» 197 
«Уыд æнафон...» 198 
Афишæты тумбæ 199 
Дыууæ фыстæджы Чилейæ .... 201 
«Æгæргæнæг æгæр кæны...» 202 
Ирон æмбисонд 203 
Зæгæлы монолог — 
Хæрджыты дугъ Габровойы 204 
«Хъуыназгæ» 206 
Сæтæлæг 207 
Дэуры мард æнгуылдз — 
«Æвзæры ницы ’фсæрм и царды...» . 209 
Цигайнаг 
Дэиойты Дауырбеджы хъынцъым . . «210 
«Мæ мидфынæймæ уасджыты уаст ахсын...» . .211 
Зæронд фæндыр — 
«Æрцæуы, цадæггай цæуы...» 212 
Ды æмæ ’хсынæны чъилтæ 213 
«Ис ирвæзынæн иунæг хос æрмæст...» ... 
«Дæ фæлгонц мæм æрвылæхсæв фæэыны...» 214 
245 

«Ысбон та ныл. Æрыхъал æрдз йæ тарфæй...» 
Дæ цæстыты рухс — 
Зæрин тын 216 
Аэауы катай 217 
Гетейы мотив — 
Лейлæ 219 
Гимн уалдзæгæн 221 
Сæумæрайсом суадоны был — 
Тютчевмæ гæсгæ 222 
Чайкæ денджызы сæрмæ — 
Хуркъæвда 223 
«Хæфсытæ, зарут тъæллангæй...» .... — 
«Заргæ бонтæ уаргæ бонтæй раивдн...» 224 
Гимн ’ Галæгонæн — 
Номарæн Булкъаты Михалæн 225 
«Уæ цуры хауын зонгуытыл...» — 
Æхсынæны хуым 226 
Амонды исдуг 227 
Хуссармæ чи атахт, уыцы мæргътæм 228 
Октябрь Иры — 
Уасакъа 229 
Рынчындоны 230 
Бæллæхы юморист 231 
Маргзæрдæ Годах 232 
Ме знæгтæ — 
Тореро 233 
Мæ фыды куывд 
Бон æмæ ’хсæв 234 
«Мæлын хæлæгæй стыр адæмы цотмæ...» . . 235 
«Чынди мын тæрхæттæ: «Иронау...» ... 
Шамилæн 236 
Поэт 337 
«Денджыз не ’нцайы йæ куыстæй...» ... 
Æууæнк 238 

АХСАР МАГОМЕТОВИЧ КОДЗАТИ 
Стихи на осетинском языке 
Редактор С. 3. X у г а е в 
Художественный редактор У. К. Кануков 
Технический редактор А. В. Я д ы к и н а 
Корректор А. Г. Царакти 

ИБ № 1361 
Сдано в набор 24.11.86. Подписано к псчати 05.03.87. ЕИ 00088. 
Формат бумаги 70x901/32. Бум. тнп. № 1. Гарн. шрифта жур- 
нальная рублсная. Печать высокая. Усл. п. л. 9,074-0,03 вкл. 
Усл. кр.-отт. 9,23. Учетно-изд. лнстов 9,73+0,01 вкл. Тираж 10<К> 
экз. Закаэ № 471. Цена 1 руб. 20 коп. 
Издательство «Ир» Государственного комитета Северо-Осетнн- 
ской АССР по делам нздательств, полиграфии и книжной тор- 
говли, 302040, г. Орджоникндэе, ул. Димитрова, 2. 
Книжная тппографня Государственного комитета Северо-Осе- 
тинской АССР по делам издательств, полиграфии и книжной 
торговли, 362011, г. Орджоникидэе, ул. Тельмама, 16. 

