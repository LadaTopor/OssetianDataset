ЕГАТ ИРЫСТОНЫ ЧИНГУЫТЫ РАУАГЪДАД 
ОРДЖОНИКИДЗЕ * 1965 

Максим Цагараев 
Походная песня 
Повесть 
на осетинском языке для детей среднего 
и старшего школьного возраста 
Северо-Осетинское книжное издательство 
Орджоникидзе * 1955 

Рæсугъд дæ, бæстæ! Æнæ- 
кæрон дæ, бæстæ! Дымгæ дæ 
иу кæронæй иннæ кæронмæ кæ 
хæццæ кæны. Хур дыл не ’ххæс- 
сы. Цæст дæм кæсынæй не 
’фсæды. Къах дыл цæуынæй 
нæ фæллайы. Кæм ис, цымæ, 
дæ кæрон? Йæ зæрдæйы фæн- 
диаг дыл цæрынæй чи бафсæст? 
Дæ уалдзæджы кæл-кæлæй 
худт æнæхъæнæй кæмæн рад- 
тай? Дæ сæрды улæфт йæ ри- 
уы кæмæн ныууагътай? Дæ 
фæззæджы хæрзтæй амонд- 
джындæр чи уыди? Дæ зы- 
мæджы хъызтæй йæ зæрдæ 
кæмæн схъарм кодтай?.. 
Цымæ, уыдонæн се ’ппæтæн 
дзуапп чи ратдзæн? 
Бимболаты ныхæстæй. 

ÆЗ, ТЫМБЫЛ 
ÆМÆ ТАМУ 
1 
Мах æртæйæ дæр 
цæрæм иу кæрты. 
Мыртгæджыны Мичу- 
рин — Бимболаты фыр- 
тыфырт Таму, нæ хис- 
тæр Тымбыл æмæ æз— 
Æхсараты Æхсары 
фырт Æхсарбег. Куыд 
уынут, афтæмæй — 
сыгъдæг æхсарæй конд. 
5 

Мæ номæвæрæг ма мын мæ номыл «бег» дæр афтыдта. 
Æвæццæгæн, цæмæй нæ мыггагæй, мæ фыдæй æхсар- 
джындæр уыдаин, уый тыххæй. Фæлæ уын раст куы 
зæгъон, уæд мæ номæвæрæг уæдæй тынгдæр никуы 
фæрæдыд. Цæй æхсарджын ис мæнæй? Нæ сыхы 
лæппутæй ме ’ккой чи нæ абаддзæн, иу ахæм куынæ 
ис. Мæ маст райсынмæ сæм мæ ныфс куынæ хæссын. 
Æиæ гæды ныхас, хатгай мæнæй дæр хъæстагæй нæ 
баззайынц. Фæлæ уый хæрз стæмхатт вæййы. 
Уый æмæ дын Тымбыл. Иугæр йæ къух искæйы 
фындзмæ ирвæзгæ бакæнæд, æндæр æй тугæйдзагæй 
радавы. Тымбыл йæ бæрæгбоны ном у, æнæуи Дзабе 
хуины. Бабеты Дзабе. Нæ хистæр. Мæнæй цыппæрдæс 
боны раздæр райгуырд, Тамуйæ та иу æмæ ссæдз. 
Къуыбылойы хуызæн у æмæ йæ, æвæццæгæн, Тымбыл 
дæр уымæн фæкодтой. Хъæдуры гагаты хуызæн арф 
кæцæйдæр æрттивынц йæ дыууæ сау цæсты. Йæ къух- 
ты æнгуылдзтæ, хыссæйы спичкæйы хъæдтæ куы 
атъыссай, уый хуызæн. Иæ цæсгом, гогызы айкау, 
дзыгъуыртæ. Тымбылтæ иууылдæр уæзбын вæййынц, 
фæлæ Дзабе, иннæтæй хъауджыдæр, уæзбын нæ уыди* 
Худæг та куыннæ у, мæхи мæллæг кæнын, зæгъгæ, 
нæхи скъолайæ рацыд æмæ ныр дыккаг аз горæтæн 
йæ иииæ кæронмæ хафы. Трамвайы дæр нæ, фистæ- 
гæй. Кæрты къуымы турник саразын кодта. Цынæ йыл 
кæны, уый ахæм нæй. Сæрдæй зымæгæй. Уарыны дæр. 
Уæддæр уыцы къуыбылойæ лæууы. Æрмæст хæрынмæ 
6 

махæй рæвдздæр у. Сæхимæ куы вæййæм, йæ мад Фа- 
ризæт нын дынджыр тæбæгъты хъæрмхуыпп куы 
’ркæны, уæд... Цæй, йæ хорз хæлары фыдгой чи кæны! 
Ноджы — хистæр. Уадз æмæ хæра, Фаризæты загъ- 
дау, искæйы хардзæй куынæ хæры. 
Уæдæ исчи Тамуйы хуызæн у, афтид стджытæ, 
къæцæлтæ. Иухатт ма йын Дзабе хъазгæйæ афтæ дæр 
загъта: «Дымгæ дæ хæссы. Мæныл хæц, кæнæ та дæ 
дзыппы дуртæ нывæр...» Ноджы — бурхил. Сæрыхъуы- 
иæй, æрфыгæй — цыма хур æидæр никæмæ кæсы. Ма- 
хæй кæстæр у, афтæмæй та — гæдыбæласы дæргъæн. 
йæ цыбыр хæлафы куы рацæйтæхы, уæд ын тæрсгæ 
фæкæнын, йæ зæнгтæ йæ быны куы базгъæлæнтæ уой, 
зæгъгæ. йæ къубал хъазы къубалы дæргъæн. Афтæ- 
мæй дын дæ мæкъуыстæгыл фæхæст, уæд дæ гуырæй 
райгæ у — йæ къæс-къæс ссæуы. йæ цæстытæ курæг- 
гаг цæхдоны хуызæн. Æрмæст, нæ кæрты устытæ куыд 
дзурынц, афтæмæй æз æмæ Тымбылæй хæларзæрдæ- 
дæр у. Мах дæр сæм бынтон æвзæртыл нымад не ’стæм, 
фæлæ уæддæр Тамуйы сæ цумайы лæдзæг хонынц, 
уæлдайдæр йæ фыдыфыд Бимболат дыргъафон хъæ- 
уæй куы ссæуы, уæд. Кæрты устытыл разилы, Бимбо- 
латы лæвæрдтæ сыл байуары. Æз æмæ Дзабейæи дæр 
иугай кæрдотæ нæ къухты фæсадзы, цыма нæ мæстæи 
фæмары, кæнæ йын сызгъæрины къæрттытæ сты. 
Уый æмæ дын Бимболат йæхæдæг, æнæхъæн чыр- 
гъæд кæртмæ рахæссы, бæласы-бын æрбады æмзе йыл 
7 

карчы цъиутау æрæмбырд вæййынц гыццыл сывæл- 
лæттæ. Кæрт сæ сæрыл сисынц. Пицыхтай.. Сæ къух- 
ты иугай кæрдотæ тыххæй цæуы, сæ комы иугай къæп- 
сыртæ йедтæмæ нæма ис, афтæмæй Бимболаты чыр- 
гъæд фæйнæрдæм аиваз-аиваз сисынц, алчидæр æй 
сæхимæ хæссыныл сбæндæн вæййы. Иудзырдæй, айк 
мæцъисæй фæлдахынц. 
Сывæллæтты хъæлæбамæ, сæ хъæрмæ æрæмбырд 
вæййынц хистæртæ дæр. Æвæццæгæн, Бимболат ахæм 
сахатæй амондджындæр никуы вæййы. Иæ урс рихи- 
ты бынæй сæм фæхуды. йæ цæсгом æгасæй ныррухс 
вæййы. Сывæллæттæ дæр ыл алырдыгæй сбырынц, йæ 
рихитæм ын æвналынц, йæ нымæтхудæй йын хъазынц. 
Чи йæ Биба хоны, чи йæм Дадайæ дзуры. Зæронд 
лæджы æгасæй сæхи бакæнынц. йæ фыртыфырт Таму 
дзы нымады дæр нал вæййы. Мах дæр афтæ. Уæвгæ, 
сывæллæтты разæй махыл куы цин кæна, уæд уый 
раст дæр нæ уыдзæн. Фæндзæм къласмæ чи бацæуы, 
уый ма сывæллон вæййы!.. 
2 
Уыцы райсом кæртмæ мæнæй раздæр ничи рацыд. 
Хуылыдз сæрæй, бæгъæввадæй кæрты смидæг дæн. 
Зæхх райсомы æртахæй чысыл уымæ/томау уыд æмæ 
мын æхсызгон æлхысчъытæ кодта мæ кьæхты бынтæ. 
Гæдыбæлæсты цъуппытæ сызгъæрин доны тылдау 
æрттывтой хурмæ. Бæлæсты сыфтæртæ дымгæмæ су- 
8 

сæг сыбар-сыбур кодтой. Сырддонцъиутæ цъыбар- 
цъыбур систой, алы хъæлæстæй зарыдысты. Иу къа- 
лиуæй иннæ къалиумæ пæррæстытæ кодтой. 
Рæсугъд райсом уыд уыцы райсом. Æвæццæгæн, 
Бимболат хуымæтæджы нæ дзырдта: «Райсомы хуры 
скаст чи фена, уымæн йæ изæр амондджын вæййы...» 
Æз æрмæст уыцы райсом бамбæрстон, Бимболат 
афтæ цæмæн дзырдта, уый. Фæлæ кæд гæдыбæлæсты 
цъуппытæ цыфæнды æрттывд кодтой, цъиуты зарын 
цыфæнды хорз фидыдта, уæддæр мæнæн мæ хъуыды- 
тæ æндæр цæуылдæр уыдысты. 
«Æндæр хатт... æндæр хатт сæм бирæ фæкæсдзы- 
нæн. Раздæр сыстдзынæн, цъиуты зарæг æппæты фыц- 
цаг æз куыд фехъусон, афтæ. Ныр та уал...» — дзырд- 
тон мæхинымæр æмæ мæ комы дæттæ уадысты, ды- 
сон мын Таму цы кæрдотæ радта, уыдонмæ. Мæ фын- 
дзы хуынчъытæ мын хъыдзы кодта кæрдоты адджын 
тæф. Мæхи Тамуты рудзгуыты бынмæ баластон. Тар- 
вазыл схылдтæн æмæ æрдæггом рудзынгыл мидæмæ 
бакастæн. Никæй дзы федтон. Исдугмæ бахойын дæр 
уыд мæ зæрды, фæлæ хистæртæй искæйы куы рай- 
хъал кæнон, зæгъгæ, мæ ныфс нæ бахастон. 
Уыцы сахат мæ хъустыл æрцыд кæйдæр цъæм- 
цъæм. Зæхмæ æргæпп кодтон. Кæсын, æмæ Дзабе мæ 
уæлхъус лæууы. Уый дæр бæгъæввад, бæгъæмсар. 
Æрдæгхæрд кæрдо йæ къухы, йæ гыццыл сау цæс- 
тытæй мæм мæстæймарæджы каст кæны, афтæмæй 
9 

йæ комыдзаг тагъд-тагъд æмпулы. Мæ бон æм кæсын 
нал уыд, æмæ мæхи иуварсырдæм аздæхтон. Дзабе 
мæ фембæрста, мæ уæлхъус алæууыд æмæ мын кæр- 
дойы æрдæг мæ къухты фæсагъта. Æз ын мæ сæрæй 
акуывтои æмæ кæрдойæ ныррус кодтон. 
Дзабе йæ мидбылты худт. Мæ худын нал баурæдтон 
æз дæр, æмæ йын йæ тæвд уæхскыл мæ къух æрæ- 
вæрдтон. Тамуты рудзынджы бынмæ бацыдыстæм 
æмæ, цæмæй нæ исчи фехъуыстаид, уый тыххæй хъæ- 
рæй райдыдтам: 
— Æмæ дын уæддæр дысон Таму куыд загъта?— 
рудзынгмæ йæ цæстытæ ныццавта, афтæмæй мæ фарс- 
та Дзабе. 
— Æз раджы сыстдзынæн. Ма та бафынæй у,— 
дзуапп ын радтон æз. 
— Адæймаг хъуамæ йæ ныхасæн хицау уа... Са- 
йын хорз нæу... 
— Раст зæгъыс. Мах æм æнхъæлмæ кæсæм, уый 
та хуыррыттæй хуыссы. 
— Иæхицæй чи ’ппæла, уымæй ме ’сæфт уынын. 
Кæдæй нырмæ йæм æнхъæлмæ кæсæм. 
— Æмæ йын фынæй æнхъæл дæ Тамуйæн? Дзырд 
дыи дæттын, уый махæй раздæр сыстад... Уæдæ ма 
фæкæс, кæддæра ныртæккæ ам нæ уаид. ^Афтæ æн- 
хъæлыс æмæ нын нæ ныхæстæ нæ хъусы? Хъусы,— 
цыма дардмæ искæмæ дзырдта, уый хуызæн рудзын- 
гæй мидæмæ каст Дзабе. 
10 

Æмæ æцæг уыцы ныхæсты фæстæ уатæй цавæр- 
дæр уынæр райхъуыст. Дуары хъæр фæцыд. Æмæ, 
йæ фæччи кæрдотæй йедзаг, афтæмæй нæ размæ ра- 
цыд Таму. 
— Афтæ æнхъæлут, æмæ уын уæ ныхæстæ нæ 
хъуыстон? — йæ фæдджи мæнырдæм æрбадаргъ кодта, 
афтæмæй загъта Таму. 
— Ацыд? — кæрдотæм нæма бавнæлдтон, афтæмæй 
йæ афарстон æз. 
— Раджы. Дада ацафонмæ хуыссын фæразы?— 
æцæгхуызæй дзуапп радта Таму æмæ ма йæ ныхасыл 
бафтыдта: — Уый афонмæ бæлæсты бын кæрдоты дзæ- 
бæхтæ уидзы... 
— Нæ ныццыдмæ? — хынцфарст æй акодта Дзабе, 
æмæ йæ хæдоны дысæй йæ кæрдойæдзаг былтæ 
асæрфта. 
3 
Мах, нæ кæрты сывæллæттæ, сæрды мæйты цал- 
дæр хатты сфæнд кодтам Тамуйы фыдыфыд Бимбо- 
латмæ ацæуын. Изæрæй-иу кæрты иунæгæй куы азза- 
дыстæм, уæд-иу суанг лыстæг хъуыддæгты онг дæр 
æрныхас кодтам нæ балцы хабæрттыл. Æрмæст нæ 
бирæ ныхæстæй ницы уад. Фатъимæт ныффæрск æмæ 
йæ фырт Дзабейы хъæумæ ауадзыныл нæ разы кодта. 
Мæ мад дæр йæ фарс фæци. 
Иуахæмы та Бимболат хъæуæй ссыд. Таму йын 
балæхстæ кодта: 
И 

— Дзабеиты хъæумæ ацæуын фæнды, фæлæ сæ 
сæхимæ нæ уадзынц. Зæгъ ма сын, дада... Тынг сæ 
фæнды... 
— Тынг зæгъыс? Хорз. Сылгоймæгтимæ баныхас 
кæнын, уæхæдæг æй зонут, æнцон хъуыддаг нæу. Фæ- 
лæ уæ кæд афтæ тынг фæнды, уæд æз хъуыддаг мæхи- 
мæ исыи. 
Махæн нæ цииæм кæрон нал уыд. Бимболаты алы- 
варс гæппытæ систам. 
— Цæут, хъазут уал, бабайы хуртæ. Æрмæст уæ- 
хи цæттæ кæнут. Æгайтма уæ хъæумæ фæнды. Ныр- 
тæккæ нæм куыст тынг бирæ ис,— загъта зæронд лæг 
æмæ Дзабейы уæхск æрхоста. 
Мах Бимболатæн «бузныг» загътам æмæ кæрæдзи- 
йы фæстæ уынгмæ уыцыиу згъорд акодтам. Цæй хъа- 
зын æмæ цæй æндæр! Терчы был кæрзбæласы бын 
аууоны æрбадтыстæм æмæ махмæ бакæсын, цыма 
æппын адæймаджы къах кæм никуыма æрлæууыд, ахæм 
ранмæ цыдыстæм, уыйау бынтон ницæйаг хъуыддæг- 
тæй райдыдтам. 
Дзабе загъта: 
— Мæ уидыг æмæ мæ тæбæгъ дæр рахæссон?.. 
— Æрмæст ма уæ арынг дæр рахæсс, кæрдзыи 
цæм кæидзынæ? — цънуджын каркау ыл мæхи ныц- 
цавтон æз. 
Дзабе мæм ныхас скæнын дæр нæма сфæрæзта, 
афтæ йыл Таму дæр йæхи баскъæрдта: 
12 

— Ау, дадамæ дæу фаг къус æмæ уидыг нал ра- 
зыидзæп? Цæхæрадонгæс у, зæгъгæ, уæд ын хæдзар 
æнхъæл нæ дæ? 
— Омæ... Цæй, цы мæм фæлæбурдтат? Уæхицæй 
мын æдылыдæр æихъæл стут? — йæ цæсгом ныссырх, 
йæ пака фындзы фуртт-фуртт ссыд Дзабейæн. 
— Тыхсгæ ма кæн, нанамæ дæу фаг тæбæгътæ ’мæ 
уидгуытæ разындзæн,— сабыр æй кодта Таму. 
— Уæ тæбæгътæ-ма ныууадзут. Уæдæмæ хала- 
мæрзæн саразæм,— фæткъуытæ æмбырд кæнынæн 
хорз уыдзæн. Науæд сæ иугай уыгъд кæд фæуыдзыс- 
тæм,— мæ фæнд сын фехъусын кодтон æз. 
— Халамæрзæн... Æрхъуыды мын кодта... Дада- 
мæ халамæрзæнтæ цас ис, уый зоныс? Нæ, æндæр 
исты æрхъуыды кæнын хъæуы,— йæ къух ыл ариуыгъ- 
та Таму. 
— Нæ, æз афтæмæй ницы æрхъуыды кæндзынæи. 
Уæдæмæ алчидæр хицæнæй ахъуыды кæнæд,— загъ- 
та Дзабе æмæ Терчы былты, дуртæ зыввыттытæгæн- 
гæ, уæлæмæ араст. Иу ран дурыл æрбадт. 
Тамуйы мæ рæнбыныкъæдзæй басхуыстон æмæ 
йым аивæй загътон: 
— Сабыр, миййаг, йæ хъуыдытæ куы фæлидзой. 
«Чапай хъуыды кæны...» 
Фæлæ Дзабе хъазы бадтæй бирæ нæ бафæрæзта. 
Уæззаугомау сыстад æмæ хъавгæ цыдæй нæ цурмæ 
æрбацыд. 
13 

— Æрхъуыды кодтон,— æппынæрæджиау загъта 
Дзабе. — Стыр хызынтæ бахуийын кæнæм... 
— Хæринæгтæ хæссынмæ? — ацы хатт æм æнæ 
худгæйæ бакастæн æз. 
— Хæринæгтæ... Чидæр хъæдмæ сугтæ куы ласта... 
Ахæм диссаджы кæрдоты разæй хус къæбæртæ? 
— Æдылы, фæстæмæ куы цæуæм, уæд дыргътæ 
цæм рахæссынмæ хъавыс? Дæ майкæйы фæдджийы? 
— Æмæ ма уæд хызын та цæмæн хуийын кæныс? 
Бур голлаг рахæсс, уым фылдæр бацæудзæн,— мæхи 
та йæм нал баурæдтон æз. 
Таму худæгæй бакъæцæл, цыма Дзабейы хъусгæ 
дæр нæ фæкодта, уыйау бæласырдæм аздæхт æмæ 
йын къæцæлы фындзæй йе скъуыдтæ къахта. Стæй 
мах æгæр-æгæр куы кодтам, уæд загъта: 
— Дзабе, хызыны мæт дæ ма уæд. Æз дын чыр- 
гъæд ссардзынæн. Колхозы машинæйы дæ рарвит- 
дзыстæм... 
— Æмæ кæд афтæ у, уæд мæ цы хурхæй марут? 
«Æрхъуыды кæн, æрхъуыды кæн!..»Уæд та цьГрхъуы- 
ды кæнон, уый мын зæгъут,— бустæгæнæгау сдзырдта 
Дзабе.— Митæй мæсгуытæ амайæм. Нæхимæ нæ куы- 
нæ ауадзой, уымæй нæ тæрсут? 
— Дада хъуыддаг йæхимæ кæм райста, уым æй 
сараздзæн. Уый мæт ма кæнут,— сæрыстырæй дзуапп 
радта Таму æмæ ма йæ ныхасмæ бафтыдта: — Цæй, 
цомут, кæд балцы цæуинаг стæм, уæд нæхи, куыд 
14 

æмбæлы, афтæ бацæттæ кæнæм,— загъта Таму æмæ 
нæ разæй араст. 
Мах дæр йæ фæдыл рацыдыстæм. 
4 
— Хорз минæвар мæм æрбарвыстай! Уæхиуыл 
дзыхтæ нæ уыд, зæронд лæджы ма цы фæцæуын код- 
тай? — нæхимæ куы бацыдтæн, уæд мын тызмæгæй 
загъта мæ мад. 
Æз ын ницы дзуапп радтоп. Æрмæст мæ майкæ- 
тæ, мæ цыбыр хæлæфтæ стъолыл иту æвæрдæй куы 
федтон, уæд мæ мидбылты бахудтæн. Цы базонын ма 
мын æй хъуыд, мæ мад кæй сразы, уый! 
— Хъусыс, дæхн хъахъхъæ. Дæттæ ивылд хонынц. 
Стæй бæлæстæм уæлиау ма хиз. Кæлмхæрд фæткъуы- 
тæ ма хæр. Фыдуаг митæ куы кæнай, уæд дæ дыккаг 
бон ам æрбалæууыи кæндзынæи,— цыма йын авдæны 
сывæллон дæи, уый иыхæстыл мын схæцыд. 
— Цæй, цæмæй мын тæрсыс? — чысыл фæиыфс- 
джындæр дæи æз. Фæлæ куыд бамбæрстон, афтæмæй 
мæ ныхæстæ гыццийы зæрдæмæ нæ фæцыдысты. Тыз- 
мæгхуызæй мæм æрбакаст æмæ загъта: 
— Ничи сæм кæсы? Нырма зæххæй уылынджы 
йасы йедтæмæ нæма зыиынц, афтæмæй сæм дзургæ 
дæр мацы скæн... Хъус-ма, лæппу, кæд мæнæй хистæр 
дæ, кæд мæнæй зондджындæр дæ, уæддæр мæнмæ 
15 

байхъус. Æз дæ мад дæн. Куыддæр ныххæццæ уай, 
афтæ-иу мæм писмо рарвит. Мæнæ дын гæххæтт, 
кърандас æмæ къонверттæ. 
— Хорз, гыцци. Куыддæр ныххæццæ уон, афтæ 
хæргæ дæр нæма бакæндзынæн, иу кæрдомæ дæр нæ- 
ма бавналдзынæн, æмæ дæм хабæрттæ иууылдæр ныф- 
фысдзынæн. 
— Бæгъæввадæй цæуынвæнд ма скæн. Фарон 
федтай, Терчы был дæ къахы зæгæл куыд суад, уый? 
— Хорз, гыцци. Ды куыддæриддæр зæгъай, афтæ 
бакæндзынæн,— дзуапп ын радтон æз. 
Цы уын æй æмбæхсон, гыццийы ныхæстæй тыхсын 
байдыдтон. Æмæ мидæггаг уатмæ цы ’фсонæй баир- 
вæзтаин, ууыл архайдтон. Мæ амондæн уыцы сахат 
чндæр дуар æрбахоста. Æз йæ размæ разгъордтон. 
Дзабейы мад Фаризæт! йæ хыссæйæдзаг къухтæ йæ 
раздарæны бын акодта æмæ йе ’рбацыдæй йæ ныхас 
фæраздæр: 
— Цæмæй сын тæрсын, уый зоныс, Асиат? Æхсæв 
искуы мусонджы куы баззайой æмæ сæ уазал куы 
бацæуа... Махон йæ уæлæ æмбæрзт нæ уадзы. Ноджы 
йæ хъуыртæй арæх рынчынтæ кæны... 
«Уый дæр та хъуыртæй... Цыма ныл хъуыртæ йед- 
тæмæ ницы ис»,— мæстыйæ загътон мæхинымæр. 
Фаризæт дарддæр йæ ныхас кодта: 
— Уыцы уазал дæтты хидæйдзагæй сæхи куы нын- 
найой... Бимболат йæ цæхæрадоны хъуыддæгтæ кæн- 
16 

дзæн, æви уыдон хъахъхъæндзæн? — тагъд-тагъд 
дзырдта Фаризæт æмæ йæ тымбыл рустæ сырх-сырхид 
афæлдæхтысты.— Уыцы дæттæ ме ’нæзонгæ куы не 
’сты, миййаг. Сусæны мæй дæр ихы къæрттытæ куы 
ласынц... Хæдæгай, цы уый зоныс? Иу æртæ боны фаг 
сын хъæбынтæ скодтон. Стæй... О, цæмæй ма дæ афæр- 
сынмæ хъавыдтæн, сæ зымæгон дарæсæй сын ницы 
æрвитæм? Хъæуы изæрыгæтты уазал вæййы... 
«Æххæст ма нын кæрцытæ бахуийут. Къуымбил 
цъындатæ, хъусджын худтæ»...— мæхи ма сæм тых- 
хæйты урæдтон æз. Мæсты сæм кæй кæнын, уый гыц- 
ци бамбæрста æмæ мыи йæ сæрæй ацамыдта, мидæг- 
гаг уатмæ ацу, дæу ам ницы хъуыддаг ис, зæгъгæ. 
Мæ кæсагахсæн æнгуыры бос æндахы къæбæлыл 
тыхтон, афтæмæй дуары зыхъхъырæй хъуыстон гыц- 
ци æмæ Фаризæты ныхæстæм. 
Гыцци дзырдта: 
— Цæй хъарм дзаумæттæ сæ хъæуы, Сыбырмæ 
нын куы нæ цæуынц, миййаг... Ницы сын уыдзæни. 
Махæн дæр уыдоны хуызæн фадæттæ куы уыдаид. 
Æгæр бытъу-бытъу дæр ма сын кæнæм. Цыма нæхæ- 
дæг уыдоны кары нæ уыдыстæм. Ног карст хосыл кæд 
сæ фæрстæ нæ фæриссиккой. Стæй райсомы æртæх 
нырма никæйы къæхтæ басыгъта. Никæуыл ма фæ- 
хæцыд... 
— Дегæрыл уай, Асиат... Нырма ницыма æмбарынц. 
Исты низ нын ссардзысты,— цыма скæуынмæ хъавыд, 
2 Балцы зарагг 
17 

уый хуызæн ын уынгæг хъæлæсæй дзуапп радта Фа- 
ризæт. 
Гыццийы ныхас та ногæй райхъуыст. Æцæг, ацы 
хатт бирæ ныллæгдæрæй: * 
— Фаризæт, нæ митæ сæхи зæрдæмæ дæр нæ цæ- 
уынц. Æрдæбон кастæ, лæппу куыд футтытæ кодта, 
уымæ? 
— Махоны куы фенис. Ницы хæссын комы. Фæлæ 
йæ бæгънæгæй дæр куыд ауадзон? Хъус-ма, уайгæ та 
сæм кæд ныккæндзыстæм, уайгæ? Раст зæгъын хъæ- 
уы, сымахонтæ йæ куы нæ сæрра кодтаиккой, уæд æй 
ауадзынмæ дæр нæ хъавыдтæн. Ноджы ма мæм Бим- 
болат минæвар куы ’рбалæууыд, уæд æнæ сразы дæр 
цы уыд!.. 
Гыцци, цыма Фаризæты ныхæстæ хъусгæ дæр нæ 
фæкодта, уый хуызæн ын ницы дзуапп радта. Æрмæст 
уаты дуарæй йæ сæр æрбадардта æмæ æрæджиау 
загъта: 
— Дæ резинæ дзабыртæ хæссыс, æви дæ батин- 
кæтæ? 
— Резинæ дзабыртæ,— дзуапп радтон æз æмæ 
æндахы къæбæл мæ риуы дзыппы нывæрдтон. Фари- 
зæт мæм гыццийы галиу уæхсчы сæрты йæ сырх рус 
æрбадардта. 
— Æхсар, æмæ резинæ дзабырты дæ къæхтæ уы- 
мæл нæ кæидзысты? Мæнмæ гæсгæ, батинкæты куы 
ацæуат, уæд хуыздæр уыдзæн. 
18 

— Батинкæты дæр цæуылнæ, фæлæ мæнмæ рези- 
нæдзабыртæхуыздæр кæсыпц,— куыдфæндыйы дзуапп 
ын радтон æз æмæ Фаризæтмæ бакастæн, гыццыл ма 
бахъæуа, уæхимæ тагъддæр ацу, мах гыцциимæ геиæ 
дæу дæр сарæхсдзыстæм, зæгъгæ йын ма зæгъои. 
Æмæ æцæг Фаризæт йæ раздарæиы дзыппы йæ 
къухтæ фæсагъта æмæ уайтагъд къæлидоры йæ уæз- 
зау къæхты хъæр ссыди. 
«йæ хъæбынтæй æппæлынмæ æрбацыд?» — мæхи- 
нымæр загътон æз æмæ мæ цыма гыцци хъусгæ фæ- 
кодта, уый хуызæи мæ иыхæстæй мæхæдæг фефсæрмы 
дæи... 
«Уæдæ цæуæм. Разæй нæм цы кæсы, уый иырма 
зын зæгъæи у. Фæлæ Бимболаты цæхæрадоиы бирæ 
диссæгтæ кæй уыдзæн, уый дызæрдыггаг нæу»,— 
хъуыды кæнын мæхинымæр æмæ рагацау мæ цæсты- 
тыл уайыпц, дыргъты уæзæй зæу-зæу чи кæиы, уыцы 
бæлæстæ. Стъалыджын арв. Бимболаты мусонг. Арты 
пихылæйттæ. Дымгæйы къуыс-къуыс. Бимболаты дис- 
саджы рæсугъд таурæгътæ... 
АФТÆ РАЙДЫДТА 
НÆ БАЛЦЫ ЗАРÆГ... 
1 
Фæстæмæ згъорыиц бæлæстæ. Цъæх-цъæхид, сыф- 
тæрджын бæлæстæ. Фæндаг, цыма йæ исчи донæй 
19 

бапырх кодта, уый хуызæн æрттивы æвзист æртæх- 
тæй. Цыма хурмæ стади. Бæлæсты бынты куы иуыр- 
дæм фæзилы, куы иннæрдæм, куы хæрды сызгъоры, 
куы та уырдыгмæ йæхи ауадзы. 
Зæу-зæу кæны нæ быны машииæ, суых-суых кæ- 
нынц йæ цæлхытæ над фæндагыл. 
Гом рудзгуытæй дымгæ лæбуры. Мæ сæрыхъуынтæ 
мыи сæмхæццæ кодта. Кæцæйдæр зыгуымы муртæ 
скъæфы. Æрдæгцъынд цæстæй кæсын быдыртæм, 
фæстæмæ чи згъоры, уыцы бæлæстæм. Хæхтæ, цыма 
улæфгæ кæнынц, уый хуызæн сæ сæрмæ тæнæг мигъы 
фæлм бады. Машинæйы рудзынгæй кæсгæйæ зæронд 
сæрвасæны дæндæгты хуызæн сты. Хъæдрæбынты — 
иугай хъæутæ, хæдзæрттæ цыма нæ размæ рацæуынц, 
афтæ бæлæсты бынты бакъордтæ сты. Худы гоппытау 
зынынц сæ сырх сæртæ. 
Дзабе мæ фарсмæ бады. Æвæццæгæн æй машинæ 
сцагъта æмæ рæдзæ-мæдзæ кæны. Хатгай йæ сæр ме 
уæхскыл æрхауы. Мæ рæмбынкъæдзæй йæ басхойын 
æмæ та уæд йæ мидбынаты хæрдмæ фесхъиуы. Мæс- 
тæй йæм тъæппытæ хауын. Ахæм дзæбæх райсом бы- 
дыртæ ма феи, хæхтæм ма скæс! Цыма мын ацы фæн- 
дæгтыл базæронд. Хуыссæджы дзæкъул!.. 
— Уæлæ уыцы хохæн йæ ном цы хуины, уый зо- 
ныс? — кæд дзы йæ хуыссæг айрох уаид, зæгъгæ йæ 
фæрсын æз. 
Дзабе мæм кæсгæ дæр нæ кæны, афтæмæй дзуры: 
20 

— Ды сæ нырма фыццаг хатт уыныс, фæлæ ма æз 
дысон мæ фыны Бимболаты цæхæрадоны дæр балæу- 
уыдтæн. 
— Фынæйæ? — къахын æй æз. Фæлæ мыи уый 
фæстæмæ дзуапп нæ дæтты. йæ сæр мæ риумæ æр- 
тылд æмæ йæ фындзæй æхситт кæны. Ие ’хситмæ ма 
Бимболаты дæр фæстæмæ ракæсын кодта. Зæронд лæг 
ницы загъта, æрмæст мæм йæ сæрæй ацамыдта, уадз 
æй, ма йæ хъал кæн, зæгъгæ. 
Тæхы машинæ. Сæ сæртæй нын кувынц нартхоры 
æфсиртæ, дидинджытæ. Хосы мæкъуылтæ, цыма æм- 
бæхсынтæй хъазынц, уый хуызæн æрдузты сæхи æр- 
ныллæг кодтой. Ранæй-рæтты сæ цъуппытыл бадынц 
цæргæстæ. Се ’ппæтæн дæр се ’ргом фæндаджырдæм 
арæзт. Тæрсгæ дæр ницæмæй кæнынц. Цымæ уыдои 
дæр Дзабейау фынæй сты. 
Таму Бимболаты фарсмæ бады. Рудзынгыл йæхи 
бакъул кодта æмæ æддæмæ кæсы. Иæ чырынтæ хæдо- 
ны æфцæггот ын дымгæ тырысайау фæйлауы. Æвæц- 
цæгæн ын дымгæ йæ хъусы истытæ дзуры, æмæ хатгай 
йæ сæр рудзынгæй æддæмæ адары. йæ фæсонтыл но- 
джы тынгдæр спæр-пæр кæнынц æфцæгготы кæрæттæ. 
Бимболат, æвæццæгæн, истæуыл хъуыды кæны, ни- 
цы дзуры. Уымæн дæр йæ нымæтхуды счъилтæ дым- 
гæмæ змæлынц. Æрмæст йæ цыбыр æлвыд урс боцъо 
æмрастæй лæууы. Иу бакастæй æцæг Мичурины хуы- 
зæн у. Диссаг нæу, æвæдза, цас зонгæтæ йын ис! Стаи- 
21 

цæйы йын «дæ бон хорз» чи нæ загъта, ахæм нал баз- 
зад. Уæдæ машинæйы чи бады, уыдон дæр афтæ. 
Алырдыгæй йæ хæбæрттæй фæрсыиц. Се ’ппæтæн дæр 
худæпбылæй дзуапп дæтты. Уæлдайдæр, уæртæ йæ 
рахизфарс цы къæсхуыртæ зæроид лæг бады, уый. 
Станцæйы йæ махимæ лæугæ куы федта, уæд æм ком- 
коммæ æрбацыд, иыхæсты бын æй фæкодта. Цæуыл 
дзырдтой, уый базонын мæ бæргæ фæндыд, фæлæ 
Дзабе æмæ Тамуйæн сæ удтæ дойныйæ сцæйхаудысты. 
Стæй машииæиы куы сбадтыстæм, уæд цæлхыты суых- 
суых æмæ дымгæйы къуыс-къуысæй сæ иыхæстæ дзæ- 
бæх нал хъуыстысты. Зæронд лæг Бимболатæп 
цавæрдæр хуыскъ бæлæсцы кой кодта. Стæй уæд йæ 
карзинкæйы цæйдæр къæрцц фæцыд æмæ йæ дзурыи- 
мæ нал равдæлд. 
Машинæ иу ран дзыхълæуд ныккодта. Гыццыл-ма 
бахъæуа, Дзабе баидоиы тигъыл йæ сæр ма ныкъупп 
ласа. Цыма йын мæн аххос уыди, уый хуызæн мæм 
мæсты каст æрбакодта. Уыцы сахат шофыры пыхас 
райхъуыст: 
— Хорз адæм, рахнзут, хид хæлд у. 
Мах рахызтыстæм, Бимболатнмæ чи ныхас кодта, 
уыцы зæроид лæг йæ карзиикæнæ авджы сæстытæ 
систа, донмæ сæ ныззыввытт ласта æмæ хидмæ хæстæг 
дзуццæджы æрбадт. Бимболат йæ цурмæ бацыд. 
— Цæрæнбонты ацы авджын дзауматæй ме сæфт 
уынын. Бауырнæд дæ, мæ роны сæ куы бакæнон, уæд- 
22 

дæр сын æнæ асæтгæ нæй. Чындзыты нæ зоныс, ца- 
вæрдæр вареннæтæ... Замманай карзинкæ дæр ма фе- 
сæфтой.— Æмæ цалдæр гæххæтты тыхтоны карзин- 
кæйæ систа, цъæх нæууыл сæ æрæвæрдта, йæхæ- 
дæг донмæ карзинкæ 
æхсынмæ азгъордта. 
Ивылд дон гуылф- 
гæнгæ уад. Иуран хиды 
могор бахордта. Хидæн 
тæссаг уыд ныххауы- 
нæй æмæ нæ, æвæццæ- 
гæн, шофыр дæр уымæн 
рахизын кодта. 
— Марадз, дæхи 
ахс æмæ дæ хуыссæг 
фæлидза,— загътон æз 
Дзабейæн. 
Уый арсы лæппынау 
рауз-баузгæнгæ лонмæ 
ныццыд, дзургæ дæр 
мæм ницы скодта. 
Чысыл фæстæдæр, 
йæ дæллагхъуыртыл 
ма доны фæрдгуытæ 
цæппузыртау æрттывтой, афтæмæй мæ фарсмæ бадт. 
Иæ гыццыл сау цæстытæ уæрæх байгом кодта, æмæ 
23 

рудзынгæй æддæмæ каст. Сбадтысты не ’мбæлттæ дæр. 
Иучысыл куы ауадыстæм, уæд хæстæг кæцæйдæр топ- 
пы гæрах фæцыд. Нæ галиу фарс æрдузы сæрмæ 
мигъы цъупп ауыгъдæй аззади. Гæрахимæ дыууæ цæр- 
гæсы стахт æмæ уæлдæфы сфардæг сты. 
— Гъеныр уый фыдгæнæг нæу, цæргæсты куыд 
мары? Цымæ йæ цы хъыгдарынц? — мæнырдæм кæс- 
гæ дæр нæ ракодта, афтæмæй загъта Дзабе æмæ йæ 
къубал рудзынгæй æддæмæ аивæзта, цæргæсты фæдыл 
диссагмæ кæсæгау каст.— Æгайтма аирвæзтысты,— 
куыддæр æхсызгон улæфт ныккодта Дзабе.— Цæргæс- 
тæм кæсгæйæ мæ зæрдыл цы æрлæууыд, уый зоныс? 
Иухатт мæ фыдимæ Реданты дæр ахæм цæргæс фед- 
там. Хæхтырдæм фæцæйтахт æмæ бæндæны лыггаджы 
хуызæн цыдæр фæцæйхаста. 
— Æвæццæгæн, мæгуыр, йæ къæхтыл исты стыхст 
æмæ йæ хъыгдары,— цæргæсы фæдыл кастæн, афтæ- 
мæй загътон æз. 
— Нæ, уый калм фæхæссы,— дзуапп мын радта 
мæ фыд.— йæ лæппынтæн. Æвæццæгæн æм афонмæ 
искуы хохы цъасы æнхъæлмæ кæсынц. 
— Æмæ сын калмы маргæй тæссаг нæу?—бафарс- 
тон та æз. 
— Калмæн йæ марг йæ сæры вæййы, йе ’взаджы 
бын. Маргæ дæр æй йæ сæрæй уымæн кæнынц. 
— Æмæ калмы уыцы бæрзондæй куыд фены? Куыд 
æй æрцахсы? 
24 

Мæ фыд мын ме уæхск æрхоста æмæ йæ ныхас 
даргъ ауагъта: 
— О, о, уый дардмæ уыны. Арвы цъæхæй бынмæ 
куы ракæсы, уæд зæххыл цыдæриддæр ис, уыдон се 
’ппæты дæр уыны. Суанг гыццыл мыстыты дæр... 
Мæнмæ мæ фыды ныхæстæ тынг диссаг фæкас- 
тысты æмæ цæргæсы фæдыл бирæ фæкастæн. Æмæ 
æцæг диссаг не ’сты? Афтæ дардæй зæххыл мыст 
фен,— дымгæмæ йæ цæстытæ ныцъцъынд кодта, цæр- 
гæсты фæдыл стæхын æввонг йæ цæнгтæ систа, афтæ- 
мæй дзырдта Дзабе. 
— Диссаг сты, уæдæ цы сты! — æппынфæстаг йæ 
хъæлæс райхъуыст Тамуйæн. 
Мæнæн æхсызгон уыд, Дзабе йæ фынæйæ кæй рай- 
хъал, уый. Бимболат æмæ Тамуйæн дæр, æвæццæгæн, 
къаддæр æхсызгон нæ уыд. Бимболат нæм фæстæмæ 
ракаст, ацы хатт йе ’лвыд боцъо адаудта æмæ загъта: 
— Цы фестут? Бирæ нæ нал хъæуы. Уартæ рагъы 
бынмæ бæлæсты къох уынут? Гъеуæдæ нæ ныртæккæ 
машинæ уым балæууын кæндзæн... Мыртгæджыны... 
Бимболат та фæстæмæ хъуыдыты аныгъуылд. 
Дард кæдæмдæр каст, йæ цыргъ боцъойы кæрон йе 
’нгуылдзты æхсæн æууæрста. Мæнмæ афтæ каст, цыма 
мах хуызæн уый дæр тагъд кодта хъæумæ. 
Æмæ, æцæг, уайтагъд къохы балæууыдыстæм. Дар- 
дæй кæсгæйæ хъæуы хæдзæрттæ дыргъбæлæсты бы- 
25 

нæй нæ зындысты. Æрмæст скъола йæ сырх агуыри- 
дуртæй æмбæрзт сæрæй дардмæ æрттывта. 
2 
Хъæуы уынгты фæйнæрдæм фæкæс-фæкæсгæигæ 
цæуæм. Бимболат нæ разæй. Дзабейæн йæ дзæкъул 
йæ фæсоитыл, йæ худ, йæ дзабыртæ йæ къухы, афтæ- 
мæй йæхи кауырæбынтæм ласы. Йæ сæрмæ фырзадæй 
зæу-зæу кæиынц чылауитæ. Гæды фиумæ куыд кæса, 
афтæ сæм скæс-скæс кæны. Æвæццæгæи, Бимболатæй 
куы не ’фсæрмы кæнид, уæд сыл йæхи раджы асæрф- 
таид. Кæд цыфæнды уыд, уæддæр æй зæронд бафип- 
пайдта. Иу хæдзары дуармæ æрлæууыд. Кауы сæр — 
кæмæдæр бахъæр кодта: 
— Уæ райсом хорз! Уæ чылауитæй уын мæ сæиыч- 
чытæн иучысыл ратонон? 
— Ратон. Æгайтма сæ чылауитæ хъæуы,— рай- 
хъуыст сылгоймаджы хъæлæс. 
Бимболат йæ къæдз лæдзæгæй бæласы къалиу 
æривæзта. Мах йæ алыварс амбырд стæм. 
— Сæ рæгъæдтæй сын ратонут,— загъта Бимбо- 
лат æмæ къалиуыл йæ дынджыр къухæй ныххæцыди. 
Ноджы йæ тынгдæр æртасын кодта. 
Карчы айчы йас сау-сауид чылауитæ сæкæрау дзы- 
хы тадысты. Дзабе сæ иу иннæйы фæдыл йæ дзыхы 
калдта. Мах дæр Дзабейæ фæстейы нæ задыстæм. 
Бимболат нæм аивæй каст æмæ йæ мидбылты худт. 
26 

Стæй къалиу сабыргай суагъта æмæ нæ разæй араст. 
Æз мæхи Дзабемæ хæстæгдæр баластон. Чылауийæ 
йæ рус ракъуыпп, афтæмæй мæм йæ сæр батылдта, 
ома хорз сты, зæгъгæ. 
— Хæрдмæ дæр сæм уымæи скæс-скæс кодтай. 
Кауырæбынты дæр уымæн дæхи ластай,— цыма сæм 
мæхицæи мæ комы дæттæ къаддæр уадысты, уый хуы- 
зæп ын æлхыскъгæнæгау загътон æз. Уый мæм йæ 
амонæн æпгуылдзæй бадодой кодта. 
— Афтæ æихъæлыс, æмæ дæ нæ федтоп, рыгæй- 
дзагæй чылауи зæххæй куыд фелвæстай, уый? Цыма 
ницы ракодтай, уыйау мæм куы кæсыс? 
Цыма йыи загътаии? Ноджы уыцы сахат, сæ чы- 
лауитæ кæмæн тыдтам, уыдоны гыццыл къæбыла бæс- 
тæ йæ сæрыл систа. Кауы зыхъхъырæй ныл йæхи рас- 
къæрдта. Мæ хæлафы фадыгыл мыи ныззæгæл. Раст 
зæгъын хъæуы, мæ удæй мæ мидæг инцыуал аззад. 
Мæхи дзы иуварс аппæрстон. Фæлæ къæбылайæн йæ 
дæндаг мæ хæлафы фадыгыл фæхæцыд, æмæ йæ 
хъис-хъисгæнгæ мæ фæдыл аластон. Таму æмæ мыл 
Дзабе худæгæй бакъæцæл сты. К/ьæбыла дæр йæ цып- 
пæртæ ныссагъта, хъыллист кодта. Стæй феуæгъд 
æмæ уымæ бакæсын—фæстæмæ ныббындз. Æрæджиау 
Дзабеиты худтмæ мæхæдæг дæр мæ худын нал бау- 
рæдтон. Фæйиæрдыгæй мæм кауы зыхъхъыртæй, 
тыргътæй хъæуы сывæллæттæ кастысты æмæ мыл уы- 
дои дæр худтысты. 
27 

— Дæ фадыг дын нæ 
аскъуыдта, миййаг? — ба- 
фарста мæ Бимболат. 
Æмæ мæ разы дзуццæ- 
джы æрбадт. 
— Нæ. Ницы йын уы- 
ди,— мæ бæсты йын дзу- 
апп радта Таму, стæй 
мын мæ фадыг асгæрста. 
— Уæртæ дзы куыд 
фæтарстысты!.. Гыццыл 
къæбылайæ... Тæппудтæ, 
тæппудтæ... — йæ раззаг 
дæндæгтæ кæрдзыныл чи 
баивта, ахæм пыхцыл 
сæр чызг нæм рахъæр 

кодта кауы сæрæй. Гыццыл-ма бахъæуа, æз ыл дур ма 
баскъæрон. Фæлæ Дзабе мæ уæлхъус алæууыд. 
— Цæй, уый та дын цы кодта? 
— Æмæ мæм уæдæ йæ дзыхæй цы кæсы... 
— Ацу æмæ йын йæхи бафæрс,— дзуапп мын рад- 
та Дзабе. Æмæ мыл йæ къух ауыгъта, фæстæмæ дæр 
мæм налфæкаст, афтæмæй мæразæйфæцагайдта. Æз 
æрмæстдæр уæд федтон, Бимболат æмæ Таму уынджы 
тигъмæ кæй схæццæ сты, уый. Æнæ дæндаг чызгмæ 
ма иу каст фæкодтон æмæ ме ’мбæлтты фæдыл аз- 
гъордтон. 
— Лидзгæ! Къæбыла дæ фæсуры!.. Хæцы дыл! — 
алырдыгæй мыл худынц сывæллæттæ. 
Мæнмæ та афтæ каст, цыма æцæг уыцы сахат мæ 
фыдбылызы къæбыла куы фæзындаид, уæд æй хъуы- 
ды дæр не ’ркодтаин. Цыма мыл цинтæ йедтæмæ хæц- 
гæ нæ фæкодтаид. Нырма мæ зæрдыл ныр æрлæууыд: 
цы рæсугъд къæбыла уыди. Иу бон æм Тамутæй æнæ 
’рцæугæ нæй... 
3 
Бимболатты кæрт циитæй, хъæбыстæй байдзаг. 
Тамуйы фыды мад — ныллæггомау, къæсхуыртæ зæ- 
ронд ус Дзыллæ — æппын зæххыл нал хæцыд. Таму- 
йæн ма йæ фырцинæй цы акодтаид, уый нал зыдта. 
«Мæ цæстырухс, мæ гыццыл къона» — цынæ йæ схуыд- 
та, иу ахæм нал баззад. 
29 

Мах Дзабеимæ тута бæласы бын лæууыдыстæм, 
дисгæнгæ кастыстæм, зæропд ус ие ’мбалыл куыд ции 
кодта, уымæ. 
Дзыллæ Тамуйыл цинтæгонд куы фæци, уæд йæ 
сæрбæттæны къабазæй йæ уымæл цæстытæ асæрфта 
æмæ нæ цурмæ æрбацыд. 
— Таму, кæй кой мын фæкæныс, уыцы Æхсарбег 
æмæ Дзабе сты? 
— О. Æхсарбег æмæ Дзабе,— цыма пæ фыццаг 
хатт федта, уый хуызæи цингæнгæйæ, дзуапп радта 
Таму. 
Уæдмæ Бпмболат фæстæмæ хæдзарæй рахызт. 
Æнæ худæй. йæ куырæты æгънæджытæ уæгъд. Тыргъ- 
тæй рахъæр кодта: 
— Не ’фсин, цинтæ сыл уый фæстæ кæндзынæ. 
Исты хæринаг уал сын фен. Ныртæккæ цæхæрадоимæ 
цæуæм. Хæдæгай, уыцы згъæлæццæгтæ нæма аластой? 
— Аластой. Фæлæ та дысон дымгæ кодта æмæ сæ 
быитæ афонмæ дыргъæй байдзаг сты,— дзуапп радта 
зæроид ус.— Цомут, мæ гыццыл хуртæ. Фæндаг даргъ 
у, æмæ, æвæццæгæн, сæххормаг стут... 
Раст зæгъын хъæуы, уыцы рæгъæд чылауиты фæс- 
тæ мæнмæ хæрын пæ цыд. Дзабемæ цы зæрдæ уыди, 
уымæи ницы зыдтон æмæ йæм фæрсæджы каст бакод- 
тон. Уый мæм йæ сæрæй ацамыдта, цом, зæгъгæ. 
Хъарм æхсыр пух дзулимæ... Хуыздæр ма цы уа! 
Æхсырæн йæ фынк йæ сæрыл сбадт. Сыр-сыр кæны. 
30 

Мидæгæй фыцы. Гыц- 
цыл урс-урсид цæппу- 
зыртæй хъазы. Уæд йæ 
тæф та! Цыма дзы бы- 
дираг дидинджытæ за- 
йы. Æвæццæгæн, ар- 
гъæутты дæр æхсыры 
цады кой уымæн арæх 
фæкæнынц. Дзул дæр 
афтæ — йæ арыд фарс 
нæм сарæзта, йæ сыгъд 
цæстытæй нæм кæсы. 
Таму йыл Бимбола- 
ты кард цалдæр уэгъ- 
ды акодта. Дзулæн йæ 
тæф скалд. Нарæг уац- 
цæгтæй тæбæгъыл æр- 
фæлдæхт. 
— Уынгæ ма йæ 
фæкæнут, уынгæ... На- 
найы дзул мæм иннæ 
дзултæй адджындæр 
кæсы. Афтæ нæу?—нæ 
разы нын дзулы 
кæрстытæ æвæры, йæ- 
хицæй ныббузныг, аф- 
тæмæй нæ фæрсы Таму. 

— М-м-м...— йæ русмæ амоны, йæ сæр тилы Дзабе 
æмæ йе ’нгуылдзæй йæ тыппыр рус рæхойы. 
Æз дæр, цыма дысон бонмæ къутуйы бын уыдтæн, 
уый хæрд кæиын. 
Уæдмæ Тамуйы фыды мад кæртæй æрбахызт. Иæ 
раздарæны дзаг фæткъуытæ ’мæ кæрдотæ æрбахаста. 
Стъолыл сæ æркалдта æмæ загъта: 
— Лæппутæ, æрмæст сыл-иу хæлæф ма фæкæнут.*. 
Æнахуырæй дзы уæ гуыбынтæ фæрисдзысты. Хæлæг 
уын сæ нæ кæнын. Уыйбæрц дæр уæ хъæуæд. Зæрон- 
ды дыргъдоны ахæм фæткъуытæ æмæ кæрдотæ ис... 
Уæвгæ сæ уæхæдæг фендзыстут. 
Цæй гуыбын æмæ цæй æндæр, Дзабе йе ’хсыры 
къус ие ’ппæты разæй авдæлон кодта æмæ кæрдотæн 
сæ дзæбæхдæртæй цалдæр йæхирдæм æрбассывта. 
Цыма нæ мæстæй мардта, кæнæ та афтæ дзырдта, æз 
мæ гуыбыныл мæ зæрдæ дарын, зæгъгæ, уый хуызæн 
кæрдо фæдфæдыл дыууæ русы иыккодта. Æз ын аи- 
вæй йæ къахыл ныллæууыдтæн, бирæгъы лæбурд ма 
кæн, зæгъгæ йын йæ хъусы бадзырдтон. Уый Тамуйы 
фыды мадмæ йе ’ргом аздæхта æмæ хъæрæй бафарста:- 
— Æццæй иæ, адои нын хæрынмæ не ’рбахастай? 
— Уæдæ? Хæрут, æз ма уын ноджыдæр æрбахæс- 
дзынæн,— загъта зæронд ус æмæ йæ бынатæй сыстад. 
Дыргътæ хæссынмæ йæ нал ауагътам. Æрмæстæм 
чысыл фæстæдæр Бимболат кæртæй æрбахъæр кодта 
æмæ уымæ ацыд. 
32 

Æз мæхи Дзабемæ хæстæгдæр баластон. 
— Хъусыс, дæ фырзыд æмæ дæ кæрæфæй исты куы 
кæнай, уæд дæм нæ къух дæр нæ бакæндзыстæм. Бам- 
бæрстай? — мæ маст ыл акалдтон æз. 
Уый мын, йе ’уУилын нæ ныууагъта, афтæмæй 
дзуапп радта: 
— Дæ хорзæхæй, мæнæн дæ зонд амонæгæй рар- 
выстой, æви мæмаддæ?Цы мæм фæныхил-фæныхил 
кæныс? Мæ гуыбыны цы хъæуы, уый ды мæнæй хуыз- 
дæр зоныс? 
Дзабе сцырын. Æз дæр ыл мæ къух ауыгътон: 
— Цы дæ фæнды, уый кæн. Мæ гуыбын дзы куы- 
нæ рисдзæн, миййаг... 
— Дæуæн уый загъдæуа,— гыццыл ма бахъæуа, 
мæ фыдæнæн кæрдо æнæхъæнæй йæ дзыхы ма баппа- 
ра Дзабе. 
— Цæй, куы нæма æрхæццæ стæм, æмæ уæ кæрæ- 
дзимæ куы фестут. Куы цыдыстæм, уæд иыхас куы 
бакодтам, кæрæдзимæ хъусдзыстæм, зæгъгæ,— йæ 
ныхас баппæрста Таму. 
Уымæн дæр та дзуапп ссардта Дзабе: 
— Æмæ мæм хæрыи куы цæуа, уæд кæмæ хъуамæ 
хъусон? Мæ гуыбынмæ, æви Æхсарбегмæ? Цæй, уæ 
цæстытæ мæм цы ныдздзагъыр кодтат? Нал мæ хъæ- 
уынц уæ кæрдотæ!— йæ бинаг был кæуыны размæйы 
змæлд скодта Дзабейæн æмæ æрдæгхæрд кæрдо тæ- 
бæгъмæ баппæрста. 
3 Балцы зарæг 
33 

Фæхылмæ нæ бирæ нал бахъуыд. Уыцы сахат 
Дзыллæ хæдзармæ куыиæ ’рбахызтаид, уæд Дзабе- 
йæн æнæ исты маст скæнгæ нæ фæуыдаиккам. 
— Таму, зæронд дыргъдонмæ фæцæуы. Исты ахæ- 
рут, кæд, миййаг, уырдæм цæут... — загъта Дзыллæ. 
— Ныртæккæ,— йæ хæдоны дысæй йæ былтæ 
асæрфта Дзабе æмæ йæ бынатæй фæгæпп кодта. 
Мах кæртмæ рацыдыстæм. Мæнæн мæ маст нæма 
ссыд. Исдугмæ Дзабемæ сдзурынмæ дæр нæ хъавыд- 
тæн. Мæхи барæй фæстейы урæдтон. Фæлæ йæм æнæ 
сдзургæ кæй нæ фæлæудзынæн, уый æмбæрстон. Цы- 
ма æппын никуы ницы федта, уый хуызæн йæ алы- 
вæрстæм æдылыйы ракæс-бакæс систа. Иуфарсырды- 
гæй йæ хæдоны фæччи æрзæбул, йæ гуыбын размæ 
ракъуыпп, афтæмæй узгæ-узгæ уынджы араст. Ныз- 
зылынтæ. 
«Мах цæстмæ афтæ кæны», — зæгъынмæ хъавыд- 
тæн Тамуйæн, фæлæ Дзабейæхæдæг фæраздæр: 
— Уæ къæхтыл дуртæ баст и?.. Размæ уын куы- 
иæуал æнтысы... 
— Куыройы фыдтæ,— дзуапп ын радта Таму. - 
Дзабе æрлæууыд. Иæ хæдоны фæдджи йæ хæлафы 
комдæлы нытътъыста æмæ мæм йæ къух æрбадаргъ 
кодта: 
— Цæй, цы ныддымстæ? Мæнау фараст чылауийы 
æмæ фондз кæрдойы куыиæ бахордтай, миййаг. Ба- 
фидауæм... 
34 

— Æмæ хыл куынæ стæм... 
— Не ’стæм... Уæдæ дæ дзыхыл гуыдыр æвæрдис, 
цæуылнæ мæм исты дзурыс? — Иæ цъæх цæстытæ ха- 
тыр курæджы каст кодтой, йæ хæмпус былтæ, кæд не 
’змæлыдысты, уæддæр цыдæр дзырдтой, йæ фындзы 
фæрстæ кæсаджы хъустау змæлыдысты. «Цæй, бафи- 
дауæм»,— куырдта мæ йæ дзыгъуыртæ цæсгом. Мæ 
зæрдæ та йæм нал фæлæууыд, æмæ йæм мæ къух ба- 
даргъ кодтон. 
Хъæугæронæй рахызтыстæм. Дзабе, цыма не ’хсæи 
æппындæр ницы ныхас рауад, уый хуызæн ме уæхскыл 
йæ цонгæй æрæнцад, афтæмæй гæппытæгæнгæ мæ 
фарсмæ згъордта. Æвæццæгæн ын уыцы хæрды фæстæ 
уæлдай змæлд зын уыд æмæ хæстулæфт кодта. 
4 
Бимболат нæ райхъал кодта. Хур нæма скаст, фæ- 
лæ горæтырдыгæй арв хъулон дардта. Цыма йæ исчн 
сырх ахорæнæй сахуырста. Цынæ хъæлæстæй уасыды- 
сты цъиутæ! Бæлæсты къалиутыл гæппытæ кодтой, алы 
æвзæгтæй зарыдысты. Нæ сæрмæ, райсомы ирд арвыл 
цъыллинджытæ систой зæрватыччытæ, сæ урс гуыбын- 
тæ нæм æвдыстой, цыма нæ семæ балцы хуыдтой, уый 
хуызæн нæм сидтысты. 
Стæй хур йæ цалхыдзагæй стылд. Бæлæсты цъуп- 
пытæ ссыгъта. Бæстæ цъыбар-цъыбур сси. 
Бимболат йæ нымæтхуд систа, йе ’ргом хурырдæм 
35 

аздæхта, йæ цурмæ нæм фæсидт æмæ цавæрдæр ныл- 
лæг хъæлæсæй загъта: 
— Бон райхъал... Цъиутæм хъусут, куыд цин кæ- 
нынц! Райсомы хурыскаст зæрдæйы рухс у, Бабайы 
кæрчытæ. Макуы уæ æрæййафæд фынæйæ,— загъта 
Бимболат æмæ йæ къухы аууонæй арвмæ акасти. йе 
’нæдаст цæсгомыл, йæ гом 
ныхыл ахъазыдысты хуры 
тынтæ. Иæ урс æмхæццæ 
рихитæ сызгъæринхуызæй 
æрттывтой. — Дидинджы- 
тæм-ма кæсут, дидин- 
джытæм. Сæхи хурмæ 
куыд аздæхтой. Цомут, 
ныр нæхи- æхсынмæ, — 
Бимболат донырдæм 
араст. 
Мах дзы нæхи фæра- 
зæй кодтам. Уайтагъд до- 
ны был балæууыдыстæм. 
Дзабе тæхгæ-тæхын йæ 
дзаумæттæ фелвæста. 
Мæ къухты мын сæ фæуагъта æмæ уайтагъд доны 
смидæг. Мах дæр йæ фæдыл нæхи бакалдтам. 
Бимболат доиы былæй касти, йæ мидбылты худт, 
цыма нын афтæ дзырдта: 
— Бон райхъал... Фынæйæ уæ макуы æрæййафæд 
36 

райсомы хурыскаст... Райсомы хуры скаст чи нæ фена, 
уый æнæхъæн бон сафы. Æнæхъæн бон чи фесафа, 
уый та цард æнæхъæнæй сафы... Бон райхъал, Баба- 
йы кæрчытæ... 
Нæ зæрдыл бадардтам Бимболаты ныхæстæ. Раз- 
дæр-иу нæ чи райхъал, уый хъал кодта иннæты. Æцæг, 
Бимболаты загъдау, алы хурыскаст дæр уыди æрмæст- 
дæр йæхи хуызæн, йæхи зарджытимæ, йæхи дымгæйы 
улæфтимæ, йæхи зæрватыччы тахтимæ. 
Бимболат махæй бирæ раздæр сысты. Боныцъæх- 
тыл. Цæхæрадоны къуымты р&зилы, стæй доны был 
къуыбырыл слæууы æмæ хурыскæсæнмæ йе ’ргом аз- 
дахы. Ныхъхъус вæййы. Цъиуты зарынмæ, удзæфы 
сыбар-сыбурмæ... 
ТАУРÆГЪ ТА УЫДИ 
ХЪÆБАТЫР ЦÆРГÆСЫЛ... 
1 
Мæй сабыргай стулы. Йæ фæлурс тынтæ Урсдоны 
гуылфæнты сæхи найынц. 
Бимболат мусонджы фарсмæ бады, донмæ кæсы 
æмæ нын дзуры йæ фыццаг таурæгъ... 
— Лæппу ма уыдтæн, афтæ мæ иухатт мæ фыд 
йемæ цуаны акодта. Боныцъæхтыл ацыдыстæм. Си- 
хæрттæм хæхтыл фæрахау-бахау кодтам. Ницы нæ 
къухы бафтыд. Бафæлладыстæм. Иуран, сихор бахæ- 
37 

рæм, зæгъгæ, суадоны был æрбадтыстæм. Фыд мын 
айнæджы тигъмæ бацамыдта: 
— Кæсыс, цæргæсы ахстон... Иухатт мæ фыдимæ 
ам цуаны уыдыстæм, æмæ мын ахæм таурæгъ ракодта. 
Раджы кæддæр уæлæ 
уыцы хохы цъуппыл цар- 
дис дыууæ цæргæсы. Би- 
рæ лæппынтæ сын рацыд. 
Уæд иуахæмы мадæл 
цæргæс æррынчын. Иæ 
бон стæхын нал уыд. Иæ 
тыхджын базыртæ йæ си- 
сын нал фæрæзтой арвы 
цъæхмæ. Æнкъардæй 
касти хохы цъассæй æмæ 
^53 йæ цæстытыл уадысты йæ 
рагон хæтæнтæ. Фæлæ йæ цæстыты зынг бонæй-бон 
тардæр кодта, дардмæ нал уыдта. Слæмæгъ йæ зæр- 
дæ. Цæргæс та æнæ базырæй, æнæ зæрдæйæ, æнæ 
цæстытæй цæргæс нал вæййы. 
Цыдысты бонтæ, мæйтæ. Фыддæрæй-фыддæр код- 
та мад. Уæд иуахæмы йæ лæппынтæм фæсидти. Загъ- 
та сын: 
— Хъусут, мæ хъæбултæ, æз уын мæ фыццаг бал- 
цы хабар ракæнон. Уый раджы уыди, тынг раджы. 
Сымах цахъхъæн уыдаин, афтæ мын мæ мад иу рай- 
сом загъта: 
38 

«Нырмæ дын мæ бон цы уыди, уый фæкодтон. Мæ 
комы-комыдзæгтæй дæ фæхастон. Абоиæй фæстæмæ 
дæхи тых, дæхи хъаруйæ уыдзæни дæ цард. Цæргæс!.. 
Нæ ном нæ уæлæ ис. Тымыгътæ, уад, зилгæдымгæтæ. 
Æппынæдзух — тох. Афтæ у нæ хъысмæт. Афтæ уы- 
дзæн дæ цард дæр. Абон зынтæн цас фылдæр бафæ- 
разай, уыйбæрц дын райсом æнцондæр уыдзæн. Зын- 
тæй цы бон фæтæрсай, уыцы бон уыдзæни дæ мæлæты 
райдайæн. Цом ныр мемæ. Мæ мады мад ма æгас куы 
уыди, уæд мын иуран бацамыдта хæххон суадон. Уы- 
цы суадонмæ уыди иу миниуæг: чи-иу дзы банызта, 
йæхи-иу дзы чи цыиадта, уый тымыгътæй никуал 
тарст, уый йæ мадæй райгуырдау ног кодта. 
Атахтыстæм. Æз мæ мады алывæрсты рогæн тах- 
тæн. Куы иуырдæм, куы иннæрдæм. Афтæ мæм каст, 
цыма никуы бафæллайдзынæн. Æмæ мæ мад мæ фæ- 
дыл каст, ницы дзырдта, æвæццæгæн ыи æхсызгон 
уыд, тæхынмæ хорз кæй арæхстæн, уый. Стæй иуахæ- 
мы мæ фæрсты æрбатахт æмæ мæм дзуры: 
— Дæхи æгæр ма фæллайын кæн, зынтæ нырма 
разæй сты... 
Æз ын йæ ныхæстæм мæ хъус ие ’рдардтон. Афтæ 
мæм каст, цыма арв æппынæдзух цъæх уыдзæн, дым- 
гæ мын мæ базырты рог кæндзæн. 
Стæй æнæнхъæлæджы дымгæ сыстад. Ныффутты- 
тæ кодта, куы мæ иуырдæм ахæссы, куы иннæрдæм. 
Цавæрдæр тас бацыд мæ зæрдæйы. Цыма мын исчп 
3:) 

мæ базыртæ бабæттынмæ хъавыд. Мæ мадмæ мæхи 
хæстæгдæр баластон. Уый мæ йæ базырæй фæцагайд- 
та, æрбакаст мæм, стæй æрæджиау загъта: 
— Фидар лæуу. Уый нырма зынтæн сæ райдайæн у. 
Æмæ, æцæг, цас дарддæр тахтыстæм, уыйбæрц арв 
тызмæгæй-тызмæгдæр кодта, дымгæ тынгæй-тынгдæр 
ниудта. Стæй их ныууарыд. Æз æнхъæлдтон, уæдæ 
искуы æрбаддзыстæм, цалынмæ ацы хъаймæт фæуа, 
уæдмæ нæхи искуы бафæсвæд кæидзыстæм. Нæй, мад 
йæхи бæрзондæй бæрзонддæр исы. йæ базырты æх- 
ситт мæ хъустыл уайы. 
Дымгæ мæ ныхмæ æрлæууыди. Размæ мæ нал уа- 
дзы. Цæхгæрмæ мæ ахæссы. Мæ базыртæ мын сæ рæ- 
бынтыл куы стона, уымæй дæр дзы стæрсын. Хъæр 
кæнын, сидын мæ мадмæ, фæлæ мæ уый хъуыдыдæр 
нæкæны. Цыма ууыл их нæ уары, цыма дымгæ йæиу- 
вæрсты тæхы, уый хуызæн мигъты фæныгъуылы. 
Бафæлладтæн. Бынтоидæр бастадтæн. Мæ базыр- 
тæ мæ коммæ нал кæсынц. Иунæгæй баззадтæн мæ 
фыццаг зынтимæ, мæ фыццаг фыдбонимæ. Тæхгæ нал, 
фæлæ мæ дымгæ хус сыфтæрау скъæфы кæдæмдæр. 
Айнæг хохмæ мæ комкоммæ фæхæссы. Ныппырх мæ 
кæндзæи ныртæккæ къæдзæхы фарсыл. Кæд мæ иу- 
вæрсты ахæссид, зæгъгæ, мæ фæстаг тыхтæй архайын 
дымгæйы ныхмæ. Дзæгъæлы. Стæй мæ æваст чидæр 
мæ базырæй ацахста. Йæ фидар дзæмбытæй мæ хохы 
сæрты аскъæфта... 
40 

Уый уыди мæ мад. 
Уарын банцад. Банцад йæ ниуынæй дымгæ дæр. 
Иу уæлхох быдыры бæласы къалиуыл æрбадтыстæм 
æмæ мæм мæ мад дзуры: 
— Нырма дыл ахæм бонтæ бирæ скæндзæн. Цал 
уыдзысты, уый дын æз дæр нæ банымайдзынæн. Æр- 
мæст иу хъуыддаг дæ зæрдыл бадар. Размæ бырсæг 
æмæ фæстæмæ лидзæгæн иухуызон зæрдæтæ нæ вæй- 
йы. Размæ бырсæг ныфсы зæрдæйыл фæтæхы, фæс- 
тæмæ лидзæг та саст базыртыл... 
— Æмæ уæд йед та... Суадон. Ссардтой ма йæ?— 
Бимболаты хынцфарст акодта Дзабе. 
— Ссардтой... Бирæ зынтæ ма федтой, бирæ мæ- 
гуыр бонтæ ма сыл скодта, фæлæ йæ уæддæр ссард- 
той,— дзуапп радта Бимболат æмæ ныл йæ цæстæнгас 
ахаста.— Лæппын цæргæс ма тыхтæ æмæ амæлттæй 
баирвæзт суадонмæ. Стæй суадоны донæй куы фæ- 
хъæстæ, йæхи дзы куы цынадта, уæд йæ тыхы бацыд, 
ныфсы базыртæ йæ систой арвы уæрæхмæ. Цæргæстæ 
куыннæ байхъуыстаиккой сæ мады таурæгъмæ! Загъ- 
той йын: 
— Ныххатыр нын кæн, нæ мады хай. Ды не ’ппæ- 
ты дæр ахуыдтай уыцы фæндæгтыл, не ’ппæты дæр ды 
сахуыр кодтай тæхын, зынтæн фæразыныл. Зæгъ нын, 
цæмæй дын бафидæм дæ хæрзтæ? 
Мадæл цæргæс сын загъта: 
— Æз бирæ фæцардтæн. Бирæ федтон. Уыцы дард 
41 

фæндагыл атæхынæн нал бæззын ныр. Æрмæст ма 
мын кæд истæмæй хорз фæуын уæ зæрды ис, уæд ма 
мæ уыцы суадоны донæй фæхъæстæ кæнут. 
Лæппын цæргæстæ фæстæмæ дæр нал фæкастысты, 
сæ базыртæ сцагътой æмæ суадоны дон хæссынмæ 
атахтысты. Мадæл цæргæс сæ фæдыл бирæ фæкаст. 
Æгайтма уæ ныййарæджы хæрзтæ бафидынмæ нæ фæ- 
зивæг кодтат, зæгъгæ ма загъта, йæ цæстытæ донæй 
айдзаг сты æмæ йæ уд систа. 
— Дон дæр ыц ницыуал феххуыс, баба? — иуцас- 
дæр æнæ исты дзургæйæ куы абадтыстæм, уæд йæ 
фыдыфыдмæ хæрдмæ скаст Таму. 
— Ницыуал, мæ хур, Таму. Ницыуал... 
— Æмæ ардæм дард у уыцы суадон? Исчи ма йæм 
цæуы? — мæ ныхас баппæрстон æз дæр. 
— Нæ зонын. Æз дзы мæхæдæг никуы уыдтæн, ф — 
лæ йæ чи федта, уыдон йæ кой арæх фæкæнынц. Чи 
йæ иу комы хоны, чи та иннæ комы... 
2 
Мæй мусонджы сæрмæ ныллæууыд. йæ рухсмæ- 
доны уылæнтæ тыбар-тыбур кæнынц. Хæхтæ, цыма 
абонæй хæстæгдæр фесты — аргъауы уæйгуытау сæ 
сæртæ бæрзонд систой. Дардыл фæлгæсынц. 
Сабыр у бæстæ. Æрь^æст Урсдон зары йæ фынæй- 
гæнæг зарджытæ. Дæргъвæтинæй. Уыцыиу хъæлæсæй. 
Æвæццæгæн, цъиутæ дæр сæ ахстæтты бафынæй сты,— 
42 

иу сыбыртт сæ нал хъуысы. Мусонджы сæрмæ бæла- 
сы сыфтæртæ змæлынц. Доны хъæр ма сын кæдæм- 
дæр скъæфы сæ сусæг сыбар-сыбур. 
Чингуыты арæх фæфыссынц мæйрухс æхсæвты 
тыххæй, горæты дæр сæ фенын. Фæлæ æцæг афтæ 
рæсугъд сты, уый нырма ныр бамбæрстон. Мæйы цæр- 
джытæ нæй, уый мæ нæ уырны. Уæдæ уыцы денджыз- 
тæ, уыцы дæттæ æнæ адæймагæй цæмæн хъæуынц? 
Уæвгæ уый Гагаринитæй хуыздæр чи зондзæн? Уыдо- 
нæй хæстæгдæр æм ничима уыди. Цымæ дзы, Бимбо- 
лат цы суадоны кой кодта, ахæмтæ нæй? Уыдзæни! 
Æнæмæнг дзы уыдзæни ахæм суадæттæ!.. 
3 
Хуыссынц Тамуитæ хус кæрдæгыл. Æрмæст Бим- 
болат ам нæй. Чысыл раздæр сыстад, йæ зæронд 
пъалто йе уæхсчытыл баппæрста, йæ берданкæ райста 
æмæ цæхæрадоиырдæм кæрæтты ацыд. Кæм та зилы, 
хæйрæг йæ зонæг! Иæ хуыссæджы фæдыл берданкæи- 
мæ зилы. 
— Уæддæр мæм хæстæг нал цæуы æмæ йыл куы 
фæхæст уаин, уæд æй берданкæйæ агæрах кæнин,— 
æхсæвы йæ хуыссæны рафт-бафт куы сисы, уæд æцæг- 
хуызæй фæдзуры Бимболат. 
Искуы ма хуыссæгæн амарæн ис! Уæлдайдæр топ- 
пæй... 
Æз кæсын доны тыбар-тыбурмæ. Хъусын доны зар- 
43 

джытæм, сыфтæрты сусу-бусумæ. Хатгай стъалы ра- 
тæхы æмæ кæмдæр хæхты фæстæ ныххауы. Судзгæ 
æхсидавы хуызæн йæ фæд арвыл аззайы. Стæй уый 
дæр уайтагъд ахуыссы. Æрмæст мæй лæууы йæ бына- 
ты. Æдзынæг кæсы. Тæхгæ дæр никуыдæм кæиы. Цæ- 
мæй хæхты æхсæвы мæйдар ма æмбæхса, дон æвзист 
цæппузыртæй æрттива, дымгæ бæлæсты сыфтæртимæ 
сусæгæй дзура, Бимболат йæ къах мацæуыл скъуыра, 
æвæццæгæи, мæй ацы æхсæв афтæ ирд цæстæй уымæн 
кæсы. 
Дзабе базмæлыд. йæ сæр мæнырдæм разылдта. 
«Æвæццæгæн, йæ фыны исты федта»,— хъуыды 
кæнын мæхинымæр æмæ йæм æз дæр ме ’ргом раздæх- 
тон. Иæ хъарм комы тæф мæ былтыл ауад. Стæй мын 
мæ хъусы дзурæгау загъта: 
— Æхсар, фынæй нæ дæ? Цæуыл хъуыды кæныи, 
уый зоныс? 
— Цæуыл? 
— Бимболатыл... 
Æз Дзабейæн раджы бафынæй æнхъæл уыдтæн. 
Тымбылы хуызæн хуыссæджы дзæкъул уыйбæрц ба- 
фæразæд. Стæй Бимболатыл цæмæн хъуыды кæны? 
йæ зæрдыл кæцæй æрлæууыд æмбисæхсæв? 
— Бимболатыл, зæгъыс? — къахæгау æй бафарс- 
тон æз. 
Дзабе йæ хуыссæны рабадт. Æз ын йæ дыс æри- 
вæзтон. 
44 

— Æрхуысс. Бимболат æрбацæуы .. 
— Нæ, уый бæласы къалиуты къæрцц уыди. Иæ 
фырзадæй,— дзуапп мын ратта Дзабе. (Ничи йæм 
кæсы, цытæ зоны. Мæнмæ та кæйдæр къахдзæфты 
хуызæн кастысты). 
— Уæдæмæ райсом уыцы суадонмæ цом. Бимбола- 
тæн дзы æрхæссæм, æмæ уымæй куы баназа, уæд сног 
уыдзæн, ницыуал дзы рисдзæн. Æхсæв бонмæ куыд 
фæхъæрзы, уымæ кæсыс? Нæхи дæр дзы ныннайдзыс- 
тæм,— ныллæг хъæлæсæй дзуры дарддæр Дзабе. — 
Цы ныхъхъус дæ? Дæ ныфс нæ хæссыс?.. 
— Ныфсæй нæу... 
— Уæдæ? 
— Уæдæмæ нæ Бимболат куынæ ауадза... Стæй 
нын Таму акомдзæн? 
— Акомдзæн. Хъæлæсмæ йæ æрæвæрдзыстæм. 
Мах — дыууæ, уый — иу. Æрмæст, суадонмæ цæуæм, 
уый Бимболат куыннæ базона, афтæ. 
— Æмæ уæдæ цы ’фсонæй? 
— Æхсæртæ тонынмæ цæуæм, зæгъгæ, доны был- 
ты бафардæг уыдзыстæм. Фæндаг кæуылты цæ- 
уы, уымæ изæры кастæн. Фæстæмæ тагъд раздæх- 
дзыстæм. 
— Афтæ хæстæг ын æнхъæл дæ? — мæ зонгуытыл 
рабадтæн æз. 
— Уæлæ кæсыс, хæхтæ нæ тæккæ фарсмæ куы сты. 
Уайтагъд уым балæудзыстæм... 
45 

— Æмæ суадоны нæхи найгæ ныккæндзыстæм, фæ- 
лæ дзы хæсгæ та цæм ракæндзыстæм? 
— Уый дæр мын хъуыдыгонд у. Бимболатæн йæхи 
дурыны. Уый мæ бар фæуæд. Æз æй боныцъæхыл до- 
ны фаллаг фарс фæкæндзынæн... 
Дзабе сцырын. Ныллæууыд, Тамуйы райхъал кæ- 
нæм, æмæ уымæи дæр æххæст нæ хъуыды бамбарын 
кæнæм, зæгъгæ. Æмæ йæ, æвæццæгæн, хъал дæр ра- 
кодтаид, Бимболат куынæ уыдаид, уæд. Мусонджы 
фæстæ зæрондæн йæ хуыфын ссыд. Мах нымæты бын 
тарст мыстытау абырыдыстæм. 
ТÆНЗÆРДÆЙÆ 
ХЪÆБАТЫР НÆИ... 
1 
Райсомæй хур нæма скаст, афтæ мæ Дзабе рай- 
хъал кодта. 
— Уæлæмæ, цæуын хъæуы,— йæ пыхцыл сæры 
хъуынтæй хосы хæлттæ хæдзарæн лæджы каст код- 
той, афтæмæй Тамуйы фарсмæ лæууыд Дзабе. Цы 
базонын ма мын æй хъуыд, Таму дæр кæй сразы, уый. 
Бимболат зынæг нæма уыди. Æвæццæгæн та згъæ- 
лæццæгтæ уидзынмæ ацыд. 
— Æз дурын хæссын. Доны фаллаг фарс уæм æн- 
хъæлмæ кæсдзынæн,— загъта Дзабе æмæ йæ дзæкъул 
йе уæхскмæ баппæрста.— Фæндаггæгтæ дæр мемæ 
хæссын... 
46 

— Фæндаггæгтæ? — ныддис кодта Таму. 
— Фæндаггæгтæ. Дзул, фæткъуытæ, кæрдотæ. Мæ 
иннæ æмбæхсæнмæ дæр ма бавнæлдтон. Æрмæстадо- 
нæн дæр æмбыд æнхъæл ма у,— загъта Тымбыл æмæ 
куыддæр фефсæрмыгомау. Æвæццæгæн, æнхъæлдта, 
уæдæ та йæ ныртæккæ Тамуимæ, айразмæ мах сусæ- 
гæй хæмпæлты фæткъуытæ кæй бамбæхста, уый тых- 
хæй уайдзæфты бын фæкæндзыстæм. Раст зæгъын 
хъæуы, уæд ын хорз фестæм. Иæ рæдыдыл куынæ 
басастаид, Бимболатæн мæ ма схъæр кæнут, зæгъгæ 
нын куынæ балæгъстæ кодтаид, уæд ма афонмæ дæр 
кæрæдзимæ хæцаг галты каст кæниккам. Кæд ын æй 
иæ загътам, уæддæр ыл нæхинымæр ном дæр сæвæрд- 
там — «Æмбыд фæткъуы» (йæ фæткъуытæ æмбæхс- 
тæй хæмпæлты кæй бамбыдысты, уый тыххæй). 
— Ноджыдæр та æмбæхсæн? — йæ дынджыр цъæх 
цæстытæ йæм сдзагъултæ кодта Таму. 
— Фæстаг æмбæхсæн... Цæй,мауал лæуут. Æз уæм 
уæртæ хæрисы быи æнхъæлмæ кæсдзынæн. 
Æмæ Дзабе фæстæмæ дæр нал фæкаст, афтæмæй 
æд дурын, æд хызын донырдæм араст. 
Æз æмæ Таму Бимболатмæ азгъордтам. Кæд нæ- 
хи цыфæнды хъæбатырхуызæй æвдыстам, уæддæр 
ныл, æвæццæгæн, Бимболат фæгуырысхо. 
— Цы кодтат, цæуыл тыхстхуыз стут? — нæхæдæг 
ын зæгъгæ дæр ницыма кодтам, афтæмæй нæ бафарс- 
та Бимболат. 
47 

— Баба, мах æхсæртæ тонынмæ цæуæм,— тых- 
хæйты сфæрæзта Таму. 
— Æххормагæй? Нæ, нæ. Ныртæккæ зæронд æр- 
бацæудзæн. Нæхи истæмæйты афсаддзыстæм, æмæ 
уын уæд æхсæртæ тонын дæр æнцондæр уыдзæни. 
— Æххормаг нын нæу. Дзул æмæ кæрдотæ ба- 
хордтам,— мæхн йæм бакъултæ кодтон æз. 
Бимболат сразы. Доиы былмæ нæ бирæ нал хъуыд, 
афтæ Таму æнкъард хъæлæсæй загъта: 
— Бабайы кæй фæсайдтам, уымæй хорз нæ бакод- 
там... 
— Сайын хорз бæргæ нæу, фæлæ... Уартæ кæсыс?— 
доны фаллаг фарсмæ йын ацамыдтон æз. 
Дзабе хæрисы бын лæууыд æмæ нæм йæ къух 
тылдта, тагъддæр *рацæут, зæгъгæ. 
2 
Хур дзæвгар суад. Бæстæ райхъал. Хъæд æгасæй 
цъиуты зарæг фестад. Цынæ хъæлæстæй зарынц! Кæд 
махыл цин кæнынц? Сауцъиутæ, дыгоппон, дзылы. 
Арвы цъæхы сфардæг сты цæргæстæ. Исдугмæ мæм 
афтæ кæсы, цыма сæ мидбынаты лæууынц, цыма сæ 
базыртæ махмæ тилынц, рæвдздæр, мах дæр уыцы 
суадонмæ тæхæм, зæгъгæ. 
Æмæ цæуæм. Нарæг фæндаг згъоры нæ разæй. 
Куы хæрды суайы, куы цæхгæр фæзилы, куы та доны 
сæрты багæпп кæны. Нæ къухы аууæттæй скæсæм 
48 

цæргæстæм. Цавæрдæр ныфс нын уадзынц нæ зæрдæ- 
ты. Сидынц нæм... 
— Уæлæ уыцы хох-рæбынмæ куы бахæццæ уэем, 
уæд аходæн бахæрдзыстæм,— разæй, фæндаджы 
галиу фарс цы бæгънæг хох лæууы, уымæ амоны Дза- 
бе.— Ныр уыцы хохы цъуппыл фест. Хæрзаг бæрзонд 
у. Уырдыгæй горæт дæр зындзæн... 
— Зындзæн,— цыма хохы цъуппыл лæууы, кæнæ 
уым иуцалдæр хатты фæци, уый хуызæн фидарæй дзу- 
ры Таму. 
— Горæт зындзæн, фæлæ, цымæ, суадон та? — цы- 
ма уыдон мæнæй фылдæр зыдтой, уый хуызæн сæ 
бафарстон æз. 
Дзабе та йæхи фæразæй кодта: 
— Уырдыгæй алцыдæр зыны. Куыд бæрзоид у, 
уымæ кæсыс? 
— Фæндаг дæр æм ис,— уыцы æцæгхуызæй йыл 
бафтыдта Таму. 
— Уыдзæни. Нæ горæты туристтæ цы хохы цъуп- 
пæй нæ ракастысты, иу ахæм сын куынæуал баззад,— 
йæ фарс фæлæууыд Дзабе. 
Æз мæ худыи нал баурæдтон: 
— Туристтæ... Æз дзы Дзабе æмæ Таму-туристтæ 
никуыма фехъуыстон. Цæмæй йæ базыдтай, фæндаг 
дзы ис, уый? 
— Алы хохмæ дæр вæййы фæндаг. Уæдæ цуанæт- 
тæ кæм вæййынц, æнхъæлыс? Баба дæр цуанон уыди. 
4 Балцы зарæг 
49 

Уый мын сæ дзырдта,— йæ фындз йæ тымбыл къухæй 
асæрфта, афтæмæй мæм æлхынцъæрфыгæй æрбакаст 
Таму, цыма афтæ дзырдта: ды сæ Бабайæ хуыздæр 
зоныс? 
— Иугæр кæд Бимболат афтæ загъта, уæд уый 
раст у,— сразы дæн æз. 
— Æвæццæгæн, Бимболат ацы рæгътыл бирæ 
хæттыты суади,— хохы цъуппмæ хæрдмæ кæсы, афтæ- 
мæй дзуры Дзабе дæр. 
— Баба кæм нæ уыд, ам ахæм хох нæй. Иухатт 
ма дзы дзæбидыр дæр æрцахста. 
— Уый дæр йæ фæстаг къахæй,— гыццыл ма ба- 
хъæуа, Тамуйы ныхасыл ма ныппыррыкк кæна Дзабе. 
— Æмæ дæм цы диссаг кæсы? Дуры аууон бам- 
бæхст, æмæ дзæбидыр йæ рæзты куы ’рцæйцыд, уæд 
ыл йæхи ныццавта. Йæ фæстаг къахæй йæ рацахста. 
Стæй цæййас уыд, уый зоныс? Галы йас... 
— Дæхæдæг æй дæхи цæстæй федтай? — бафарс- 
тон æй æз æмæ Дзабемæ мæ цæст æрныкъуылдтон. 
— Мæхæдæг æй... Уынгæ йæ нæ фæкодтон, фæлæ... 
«Фæлæ йæ хъуыды æркодтон»,— æмдзыхæй загъ- 
там мах. 
— Æмæ уæм дзæбидыр æрцахсын цас диссаг кæ- 
сы? Æз иу чиныджы кастæн... Стæй баба куыд тых- 
джын у, уый зонут? Иæ цæнгты нуæрттæ мæнæ ацы 
уисæй ставддæр сты,— хæрисы къалиумæ бацамыдта 
Таму. Стæй махырдæм цæхгæр фæзылд.— Цæй, кæд 
50 

цæуæм, уæд цомут. Цыма мын зкзамен аразут, уый 
фарст мæ цы кæнут?.. 
Уыцы сахат комы нарæгæй машинæйы хъæр рай- 
хъуыст. 
Фæндаджы рыг мигъау йæ сæрыл сбадт, афтæ- 
мæй комы нарæгæй рахызт. Нæ цурмæ куы ’рхæццæ, 
уæд дзыхълæуд фæкодта. Шофыр йæ сæр кабинæйæ 
радардта, йæ мидбылты нæм бахудт, стæй нæ ба- 
фарста: 
— Кæдæм рабалц кодтат, нарты фæсивæд, уыцы 
æмбырдæй? 
— Балцы. Суадоимæ...— мæ дзæгъæл дзых мæхи- 
цæй фæраздæр мæнæн. 
Шофыр ма нæм йæ къух иу тылд фæкодта æмæ 
машинæ гыбар-гыбургæнгæ нæ рæзты афардæг. 
— Æнæ суадоны койгæнгæ дын нæ уыд? — лæбу- 
рæджы лæуд æркодта мæ размæ Дзабе.— Гъеныр 
гъæй зæгъ. Ныртæккæ уыцы шофыр Бимболатæн ха- 
бар радзурдзæн, æмæ зæронд нæ фæдыл ам æрбалæу- 
дзæн... 
Кæй фæрæдыдтæн, уый мæхæдæг бамбæрстон, фæ- 
лæ уæддæр мæхи сраст кодтои: 
— Омæ се ’ппæтæн гæды ныхæстæ кæнæм?.. 
— Уæд нæ Бимболаты сайын нæ хъуыди. Уыцы 
шофыр ын куы дзура, уæд нæ цы схондзæн? — йæхи 
схъуынджын кодта Дзабе. 
Таму тызмæгæй загъта: 
51 

— Æз нал цæуын. Кæрæдзимæ хæцаг къæбылаты 
лæбурд кæнæм... 
Дзабе йæм комкоммæ ныккаст, йæ къух ари- 
уыгъта: 
— Цæй, сдзырд дæр уæм куынæуал ис. Мæхицæн 
уæ исты агурын?.. Фæстæмæ уæ чи лидзы, уый тагъд- 
дæр, цалынмæ Бимболаты мусонгæй бирæ нæма ра- 
уадыстæм, уæдмæ. 
Афтæ гыццылгай-гыццылгай, бынтон æнæнхъæлæ- 
джы Дзабе нæ раздзæуæг сси. Æмæ, раст зæгъын 
хъæуы, уый нæ дыууæйы зæрдæмæ дæр фæцыд. Фæн- 
дагыл иу хистæр куынæ уа, уæд зын цæуæн у. йæ 
коммæ кæсын кæй байдыдтам, Дзабе уый бамбæрс- 
та æмæ фæныфсджындæр. Нæ разæй уыцы хъуыддаг- 
хуызæй цыди. Иæ хызын йе ’уæхскыл, лæдзæг йæ къу- 
хы. Цыбыр хæлафы. Æнæ худæй. Æцæг туристмæ 
дæр ма бакæс, æмæ Дзабемæ дæр. Цыма хызыны бæ- 
сты йе ’ккойы дынджыр цæргæс бадти. 
Æртæйæ дæр хохмæ скæс-скæс кодтам. Цас æм 
хæстæгдæр цыдыстæм, уыйбæрц бæрзондæй бæрзонд- 
дæр кодта. Иæ сæрмæ иугай мигъы цъуппытæ фæ- 
зынд. Иу дзы зæроид лæджы хуызæн уыди. Бимболæ- 
ты хуызæн. 
Дзабе йæ цыд фæсабырдæр кодта, арвмæ скаст 
æмæ мæ бафарста: 
— Уæлæ астæуæй цы мигъы цъупп ис, уый мæм 
лæджы хуызæн кæсы. 
52 

— Зæронд лæджы хуызæн. Æз та, зæгъын, кæд 
æрмæст мæнмæ афтæ кæсы,— ныддис кодта Таму. 
Æртæйæ дæр æрлæууыдыстæм. Мигъ ма иучысыл 
зæронд лæджы хуызæнæй алæууыд, стæй йæ сæр фæ- 
хицæн, йæ боцъо æрхауд, йæ цæнгтæ фæстейы аззады- 
сты æмæ ныппырх... 
3 
Къæдзæхы рæбын æрбадтыстæм. Урсдон йæхи 
дуртыл хоста. Иæ пырхæнтæ фæйнæрдæм тахтысты. 
Уазал уылæнтæ хаста. Кæд хохмæ искуы къахвæн- 
даг ис, зæгъгæ, рæбынты-рæбынты аивæй рацыдтæн. 
Дурты ’хсæнтæй ма мæм Дзабе æмæ Тамуйæн сæ 
сæртæ зындысты. 
— Фæлæуу, иунæгæй цæуынвæнд ма скæн,—хохы 
фарсыл зæлланггæнгæ афардæг Дзабейы хъæлæс. 
«Цыдæр та æрхъуыды кодта»,— загътон мæхины- 
мæр æмæ сæ цурмæ æрбаздæхтæн. 
— Цы, уый зоныс? — уыцы æцæгхуызæй райдыдта 
Дзабе.— Æрдæбон дæр ма уын зæгъынмæ хъавыдтæн. 
Дæрдтыл цы зилæм, фæлтау мæнæ ацы хохмæ схизæм. 
Горæт дæр фендзыстæм, стæй кæд Бимболаты суадон 
дæр тагъддæр ссариккам... 
Æз Тамумæ бакастæн, кæддæра уый та цы зæгъы, 
зæгъгæ. Уый мæм йæ сæр разыйы тылд бакодта. 
— Æмæ нæм хохмæ бырæн дзаумæттæй куы ницы 
53 

ис. Æгæрмæгуыр ма нæ рæттæ дæр куынæ рахастам. 
Бæндæн нæ уæддæр куы уыдаид,— ме ’мбæлтты фæн- 
дыл сразы дæн æз дæр. 
— Бæндæн ис,— дзуапп радта Дзабе æмæ йæ дзæ- 
къулæй бæндæны скъуыддзаг сласта.— Цыбыргомау 
у, фæлæ ницы кæны. 
Æз бæндæн райстон. Кæмдæр æй федтон. О-о, 
Бимболаты мусонджы рагъхъæдыл. Хæйрæг нæу Тым- 
был, куыд æй рахаста. Алцыдæр ын рагацау хъуыды- 
гонд уыд. 
— Æххæст ма хохыл ном дæр сæвæрæм,— загъ- 
тон æз. 
— Æмæ афтæ æнхъæлыс, нырмæ йын ном нæма 
и? Бабайы дзы бафæрсын хъуыд... 
— Баба дæ баба дæуæн куы у, цæуыннæ йæ ба- 
фарстай? Стæй кæнгæ та цы кæны, нæхи ном ыл куы 
сæвæрæм, уæд? 
— Кæнгæ ницы, фæлæ...— Дзабейы ныхасыл дыу- 
уæ нал загъта Таму. 
Иуцалдæр минуты фæтæрхон кодтам, фæхъуыды 
кодтам, хохыл цы ном сæвæрæм, ууыл. Фæстагмæ 
Дзабейы номыл сразы стæм. «Æртæ æфсымæры хох». 
Кæд ын фондзыссæдз номы уыд, уæддæр æй афтæ 
схуыдтам мах. Уадз æмæ йæ мах номæй дæр хоной. 
Уадз æмæ мах ном дæр баззайа ацы хохыл! Уадз æмæ 
исчи зæгъа: «Ам уыди æртæ хорз æмбалы, æртæ хъæ- 
батыры»... 
54 

4 
Дурты цæндтыл, къутæрты æхсæнты, бæрз бæлæс- 
ты бынты райдыдтам нæ балц хохы сæрмæ. Разæй — 
цыма фæстæмæ рахауынæйтæрсы, уый хуызæн гуыбы- 
рæй цæуы Дзабе. Бæндæн йæ астæуыл баст. Мах ын 
йæ кæрæттыл дыууæйæ хæцæм. Таму — мæ разæй, 
æз — йæ фæстæ. Гыццылæй ма иу дугъы уайынæй 
хъазыдыстæм афтæ. Æрмæст ацы хатт нæ бæх лæгъз 
фæндагыл, цъæх нæууыл нæ уади. Дуртæ, хæрд, пы- 
сыратæ, хæмпæлтæ. Згъорын нын нæ уадзыиц нæ бæ- 
хы. йæ хид йæ ныхæй цъыкк кæны. йæ фæрстæй улæ- 
фы. Мах дæр афтæ. Фæлæ уæддæр Дзабейæн зындæр 
у. Разæй уый цæуы. Фæндаг нын уый амоны... 
Хур къæдзæхты аууон фæци. Мæнмæ афтæ кæсы, 
цыма тагъд баталынг уыдзæн. Тамуйы сæрты кæсын 
хохмæ. Иæ цъупп мæм зынгæ дæр нæ кæиы. Æрмæст 
гæлæбуты йæстæй уынын цæргæсты. Цыма нæ къæх- 
ты бын фыцы, уый хуызæн мæ хъустыл уайы доны 
хъæр. Цымæ, Урсдоны хъæр у? Æмæ уый дæлиау куы 
баззад. Уæвгæ хæхты гыццыл уынæр дæр дардмæ 
хъуысы. 
Цæуы, дурты сæрты хилы Дзабе. Фæстейы базза- 
дысты бæлæстæ, къудзитæ, ихсыд дуртæ, бæгънæг хы- 
лычъитæ, бæрзонд айнæджы цыргъ тигътæ. Æрмæст 
ма искы иуран къæдзæхы скъуыдæй сæ сæртæ сда- 
рынц цæнкуылтæ бæласы хихтæ. Иунæг кæрдæджы 
55 

хал дæр нæй сæ алыварс. Цымæ, цæмæй цæрынц? Чи 
сæ ныссагъта? 
Хур нæ зыны. Æрмæст арв ирдæй кæсы. Хохы 
цъуппыл тыбар-тыбур кæнынц хуры тынтæ. Уæд та 
Тымбыл иучысыл куы ’рлæууид. Нæ разæй къуыбыло- 
йы хуызæн тулы æмæ тулы. Фæстæмæ дæр нæ кæсы. 
Дзургæ дæр нæм ницы кæны. Таму дæр афтæ — цыма 
ныхас бакодтой. Кæд уыдон дæр мæн хуызæн доны 
хъæрмæ хъусынц. Диссаг иæу — куы бынтон хæстæ- 
гæй æрбайхъуысы, куы та бынтон дардæй. Кæд, мий- 
йаг, донæн йæ былты цæуæм. Æмæ уæд ком афтæ дæ- 
лиау цæмæн баззад? Æрдæбон цы бæлæсты бынты 
цыдыстæм, уыдон гыццыл къутæрты йæсты йедтæмæ 
цæуыниæ уал зынынц? Нæ, кæд сабыр хилæм, уæд- 
дæр, æвæццæгæн, тынг дард рацыдыстæм, тынг бæр- 
зонд схызтыстæм... 
Нæ размæ, цыма барæй слæууыд, . уый хуызæн 
хæрдмæ фæцыд айнæг хохы тигъ. Хатгай йæм хæрдмæ 
скæсæм. йæ цъупп нæм зынгæ дæр нæ кæны. Дарддæр 
цæуæн нал ис. Æрмæстдæр фазыл... 
— Бæндæныл фидар хæцут. Къæдзæхмæ — хæс- 
тæгдæр!—дзуры Дзабе. Æмæ йæ уæраджы сæртыл 
æрлæууы, бæндæн ивазы, стæй та уæд йæ цыппæртыл 
абыры. Мах дæр афтæ — хилæм йæ фæдыл. Мæ къух- 
ты бынæй дур фæбырыд. Цæстыфæныкъуылдмæ ком 
æгасæй гыбар-гыбур сси. 
Нæхи къæдзæхмæ нылхъывтам. Ныхъхъус стæм. 
56 

Мæнмæ афтæ кæсы, цыма ныртæккæ мæ дыууæ уæны 
астæу дур сæмбæлдзæн, æмæ мæ къæдзæхы скъуыды 
абырынмæ бирæ нал хъæуы. 
Æппынфæстаг, уыцы фыдбылызы къæдзæх фæсте- 
йы аззад. Бынтон хæстæгæй хъуысы доны хæл-хæл. 
Иæ уазал тæф мæ хид цæсгомыл æмбæлы. Дзабе 
сыстад, нæ акомкоммæ сау хохмæ амоны: 
— Æхсæрдзæн... Иу тигъæй иннæ тигъмæ куыд 
гæпп кæны. Цыма йæ фынк калы... 
Мах Тамуимæ диссагмæ кæсæгау кæсæм æхсæр- 
дзæны хъазтмæ. Æз уымæй размæ никуы федтон æх- 
сæрдзæны хъазт. Таму дæр æм хæлиудзыхæй кæсы, 
йæ риуы æгънæджытæ дæр ма суагъта. Ноджы æх- 
сæрдзæн афтæ хъæр кæны, æмæ нæ кæрæдзийы ыыхас 
дзæбæх нал хъусæм. Айнæджы тигъæй йæхи уырдыг- 
мæ æппары, ног дыгъд æхсырау фыцы. 
Дзабе зæгъгæ дæр ницы кодта, афтæмæй дуры 
аууæтты иуварсырдæм ацыд. Чысыл фæстæдæр нæм 
йæ хъæлæс æрбайхъуыст: 
— Ардæм! Мæнæ дунейы саунæмгуытæ... 
Цыма сæ исчи барæй ныссагъта, уый хуызæн дурты 
’хсæнты чысыл цъæх гæбæзтыл сыфтæрты бынæй са- 
тæгсау æрттывтой саунæмгуыты пуцæлттæ. Мах сыл 
иæхи ныццавтам. Цæй æхсæрдзæн æмæ цæй æндæр — 
армы дзаггай сæ нæ дзыхты калæм. Цалдæр цупалы 
дзы мæ дзыппы нывæрдтон, Бимболатæн сæ ахæсдзы- 
нæн, зæгъгæ. 
57 

*-•■■<■ 5 
Чысыл фæстæдæр, нæ былтæ, не ’нгуылдзтæ сатæг- 
сау, афтæмæй кæрæдзимæ бакæс-бакæс кодтам: хъыг 
нын уыд, нæ саунæмгуытæ афтæ тагъд кæй рауыгъ- 
там, уый. 
Иу къутæр дæр дзы никуыуал уыд хæстæг. Æр- 
мæст ма мæнæн мæ дзыппы саунæмгуыты пуцæлттæ 
уыцы умæлæй, уыцы уазалæй лæууыдысты. 
— Дурын цы фæци? Ма уын асæттæд,— æхсæр- 
дзæны цурмæ фæстæмæ куы ’рбаздæхтыстæм, уæд йæ 
риуыкъæй байгом кодта, афтæмæй нæ бафарста Дзабе. 
Мах Тамуимæ кæрæдзимæ бакастыстæм. Æз æр- 
мæст уæд фæхъуыды кодтон, нæ дурын бынæй доны 
был бæласы къалиуыл ауыгъдæй кæй баззади, уый. 
— Таму, зæгъын, кæд æйдырахастай,— мæхийæм 
бакъултæ кодтон æз. 
— Æз дæ разæй куы цæуын, уæд æй нæ фед- 
таис? — мæнырдæм цæхгæр фæзылд Таму. 
— Æз та йæ дæумæ æнхъæл уыдтæн... 
Дурын бынæй, доны был баззад. Уæвгæ дзы уыцы 
сахат цы кодтам, цæмæн нæ хъуыди? 
— Æмæ уæдæ суадоны дон нæ фæдджиты хæс- 
дзыстæм? — йæ хъуыры тугдадзинтæ анæрстысты, 
афтæмæй ныл схъæр кодта Дзабе. 
— Суадон уал ссарын хъæуы,— мæхи сраст кæ- 
нынмæ хъавыдтæн æз. 
58 

— Æмæ кæд уæртæ уыцы æхсæрдзæн у, уæд та?— 
æлхынцъæрфыгæй та мæм æрбакаст Дзабе. 
— Цæй æмæ дзы нæхи ныннайæм,— ныхас æн- 
дæрырдæм аздæхта Таму. 
Тамуйы фæндоныл сразы стæм. Нæ дзаумæттæ 
тагъд-тагъд фелвæстам. Цæмæй сæ дымгæ ма ахæсса, 
уый тыххæй сæ дурты бын банорстам, æмæ æхсæр- 
дзæны бынмæ араст стæм. Дзабе та йæ зондамонæн 
ныхæстыл схæцыд: 
— Иæ бынмæ уæ мачи бацæуæд. Æвæццæгæн, 
йемæ дуртæ ласы æмæ... 
Дон къæдзæхы тигъæй фæйнæрдæм пырхкалгæ 
схъиудта. Иæ уазал æртæхтæ ныл хаудысты, цалынмæ 
мах Дзабеимæ йæ цурмæ хæццæ кодтам, уæдмæ Таму 
хуылыдзæй гæппытæгæнгæ нæ уæлхъус æрбалæууыд. 
— Дон нæ, фæлæ ихы къæртт. Буар куыд судзы, 
уый куы зониккат...— загъта Таму æмæ йæ мидбынаты 
скафыд, йæ къухтæ йæ бæгънæг дæлæртты атъыста. 
Стæй мыл йæхи уыцыиу скъæрд æрбакодта.— Нæ дæ 
уырны? Ма тæрс, дæндагæй нæ хæцы... 
— Дæ фæрстæ дзы хъахъхъæн! Авд хатты тых- 
джындæр кæй фæци, уый дæ рох ма уæд! — иувар- 
сырдыгæй нæм кæсы Дзабе æмæ йæ мидбылты худы. 
Æз Тамуйæ мæхи ратыдтон æмæ æхсæрдзæны был 
смидæг дæн. Дон мын, æцæг, мæ буар судзæгау ал- 
хысчъытæ кодта. 
— Иуран ма лæуу, суазал уыдзынæ. Тымбылылдæ 
59 

тых ма авзар,— уыцы хъуыддагхуызæй та мын загъта 
Дзабе æмæ арсы лæппынау узгæ-узгæ æхсæрдзæны 
бынмæ бацыд. Мах йæ фæдыл кастыстæм. Дзабе йæ 
сæр доны фæтъыста æмæ иуцасдæр нал фæзынд. 
— Иу гал къæдзил агурæг ацыд æмæ ма йæхи 
къæдзил дæр кæмдæр баззад, афтæ сæфы нæ зонда- 
монæг, нæ раздзæуæг! — ныхъхъæр кодтон йæ фæдыл 
æмæ Тамуимæ Дзабейы размæ азгъордтам. 
Уый, футтытæгæнгæ, йæхи æууæрдгæ нæ размæ 
рацыд. 
— Кæд мæ, зæгъын, сайгæ кæнут. Æцæг уазал куы 
у,— загъта Дзабе æмæ, æхсæрдзæн кæцæй хауд, уыр- 
дæм йæ цыбыр къубал сивæзта. Цæуыл та хъуыды 
кодта, хæйрæг йæ зонæг, ницы сдзырдта, афтæмæй йæ 
дзаумæтты цурмæ бацыд, дурыл æрбадт æмæ нæм йæ 
къух батылдта: 
— Исты уал ахæрæм... 
Дзабе кæрдойæ ахæм рус ныккодта, æмæ йæм мæ 
комы дæттæ æруадысты. Дзул кæрдоимæ хуымæтæ- 
джы адджын уыди! Махмæ бакæсын афтид хæдæтты; 
цыбыр хæлæфтæ ныл. Цыма цалдæр боны къæбæр 
æмæ доны хъæстæ нæ фестæм, уый хуызæн нæ фæн- 
даггæгтыл нæхи ныццавтам. Нæ фæллад цыдæр фæци. 
Схъæлдзæг стæм. 
— Сабырдæр. Кæдæм хæлæф кæнут? Кæрдоты 
бæсты уе ’взæгтæ куы аныхъуырат, уæд та? — йæ ком- 
дзаг йæ дзыхы, афтæмæй ныл худы Дзабе. Мах та 
60 

Дзабейæн йæхиуыл худæм. йæ рус айчы йас тымбы- 
лæй зыны. йе ’фсæр зæронд дзоныгъы æфсæрау ныз- 
зылын. йæ былтæ æрдæг æхгæд, йæ зыхъхъыр дæн- 
дæгтæн се ’мбис зыны. Таму йын йæ фæсонтæ æр- 
хоста: 
— Дæ хъуыры бады... 
6 
Нæ сихор ахицæн. Раст зæгъын хъæуы, хорз минас 
нын уыд, фæлæ Дзабе хызын йæхимæ баласта, арф 
иыуулæфыд æмæ загъта: 
— Цы гыццыл ахордтат, уый уын хæлар уæд. 
Дзырд уын дæттын, не ’хсæвæр адджындæр уы- 
дзæн... 
Мæнæн мæ цæстытыл ауад Бимболаты мусонг. 
Уыцы фæлмæн хос. Тамуйы фыды мады хъарм дзул 
ног дыгъд æхсыримæ. Гыццыл-ма бахъæуа, фæстæмæ 
цомут, зæгъгæ сыи ма зæгъон. Фæлæ йæхи чи худи- 
наг кæны, йæ дзырд чи сайы! Цымæ ма нæ бирæ цæ- 
уын хъæуы? Афтæмæй Бимболаты цæхæрадонæй кæс- 
гæйæ куыд хæстæг зындысты хæхтæ! Сихормæ цыд 
æнхъæл дæр сын нæ уыдыстæм. Аргъауы ныхæстау — 
цæуæм, цæуæм, æмæ никуыдæм хæццæ кæнæм. Гъеныр 
схæццæ дæн, зæгъгæ, иу тигъмæ схиз, фæлæ та кæсыс, 
æмæ иннæ тигъ ноджы бæрзонддæрæй слæууыд дæ 
размæ. 
Диссаг сты, æвæдза, хæхтæ! Дардæй сæм куы кæ- 
61 

сай, уæд — æмхуызæттæ. Хæстæгмæ сæм куы бацæ- 
уай, уæд та алыхуызæттæ. Кæм тарбын, кæм игæр- 
хуыз, кæм та цæхæртæ калынц. Хуры цæст иу хатт 
дæр кæмæ нæма бакаст, ахæмтæ дæр дзы ис. Хъуына 
сыл схæцыд. Сæ дон уырдыгмæ лæдæрсы, цыма сæ 
хъысмæтыл кæуынц. 
Хæхтæ, цыма нын нæ фæндаг бынтондæр æрæхгæ- 
нынмæ хъавынц, уый хуызæн кæрæдзимæ хæстæгæй- 
хæстæгдæр кæнынц. Арвæй нæм галдзармы йасы йед- 
тæмæ нал зыны. Уый дæр мигътæй æмæхгæд. Талынг. 
Цыма бæстыл махы йедтæмæ цъиузмæлæг нæй. Кае- 
цæйдæр ма хъуысы æхсæрдзæны хъæр. Нæ фæстæ 
зæлланггæнгæ афардæг вæййы. Адæймаджы хъæлæсы 
хуызæн мæм кæсы. Кæд нæм æцæг исчи сиды, фæстæ- 
мæ раздæхут, зæгъгæ? Кæдæм ма цæуæм? Æхсæв нæ 
ам куы æрыййафа, уæд та?.. 
Дзабе фæстæмæ арæхæй-арæхдæр фæкæс-фæкæс 
кæны. Йæхинымæр цæуылдæр тыхсы. Цыма цыдæр 
зæгъынмæ хъавы æмæ йæ сдзурын нæ фæразы. Таму 
дæр афтæ — йе уæнгтæ æрызгъæлдысты. йæ къæхтæ 
æнæбары ист кæны. 
— Кæсут-ма,— йæхи дурыл бакъул кодта, афтæ- 
мæй йæ къæхты бынмæ амоны Дзабе.— Фысы фа- 
джыс... Сæ фæд фалæрдæм фæцæуы... 
— Каед æндæр истæйы фаджыс у,—йæ зонгуытыл 
æрбадт Таму. 
— Мæнæ ма ноджыдæр! О, о, æнæхъæн кæритæ! 
62 

Мæнæ сæ фæдтæ дæр — цыма стыр хæзна ссардта, 
уый хуызæн ныццин кодта Дзабе æмæ махырдæм 
разылд. 
Уыцы сахат нæ сæрмæ ферттывта. Хæхтæ ныррухс 
сты. Гыбар-гыбургæнгæ цыдæр атахт нæ сæрты. Стæй 
æваст тæрк-къæвда ныссæх-сæх кодта. Ком бынтондæр 
баталынг. 
Иуран дуры рæбын кæрæдзийы фæрстæм ныттым- 
был стæм. Арв йæ гæрæхтæй не ’нцайы. Цыма кæмдæр 
хæхтæ рафæлдæхтысты æмæ уыдоны гыбар-гыбур у. 
Уарыны цыргъ фæттæ дуртыл сæхи хойынц. Сæх-сæх 
кæнынц къæдзæхты тигътæй. Ламихуыз, бур-буридæй. 
Нæ быны дон бацыд. Ныххуылыдз стæм. Нæ алывæр- 
стæм кæсæм, кæд дзы искуы амбæхсæн бынат ис, 
зæгъгæ. Никуы æмæ ницы... 
— Ардыгæй цомут. Дур рахауынæй тæссаг у. Лыс- 
тæг хуыртæ згъæлын байдыдтой,— йæ цъæх цæстытæ 
йæ хуылыдз сæрыхъуынтæй зынгæ дæр нæ кæнынц, 
афтæмæй дзуры Таму. 
Фæлæ кæдæм? Уарынæй цыхцырæджы бынмæ? 
Арв æмæ зæхх кæрæдзи куы хойынц. Бæстæ куы ба- 
талынг. Арв йæ нæрынæй куы не ’нцайы. Нæ хæдсæр- 
мæ къæдзæхыл йæ цæхæртæ куы калы. 
— Мæ фæдыл! — йæ бынатæй фæгæпп кодта Дза- 
бе. Хызын йæ къухты, афтæмæй хохы рæбынты размæ 
ныййарц. Мах йæ фæдыл. Иу ран байбыны нæ сæртæ 
фæтъыстам. Æз къæдзæхы фарсыл мæ ных ныццав- 
63 

тон. Хуылыдз карчы цъиутау батымбыл сты ме 
’мбæлттæ дæр. 
— Дæхи кæм самæстай? Æви нæ тæрсын кæныс? 
Цæй хуызæн дæ, уый зоныс? Скъаппы хæйрæджы хуы- 
зæн,— комкоммæ мæм ныккаст Дзабе. 
— Куы никуы,— дзуапп радтон æз æмæ мæ цæс- 
гом асгæрстон. Мæ къухты æрмттæ сатæг-сауæй æр- 
давтон. 
— Фысы фаджысæй ма уæд? — худынц мыл дыу- 
уæйæ дæр.— Дæхимæ айдæнмæ куы бакæсис... 
— Уый къæдзæхæй афтæ у. Кæсут-ма, куыд ахо- 
ры,— йæ къухтæ нæм æвдисы -Таму. 
Хохы фарс милайæ сатæг-сау дардта. Æвæццæгæн, 
фиййæутты арты фæздæгæй. Ноджы-ма иу æнахуыр 
миниуæг уыди нæ ног бынатмæ: цыфæнды сыбыртт, 
цыфæнды сабыр ныхас дæр дзы æмыр зæланг кодта. 
Нæ ныхæстæ нын цыдæр фæзмыдта. 
Чысыл фæстæдæр куыд базыдтам, афтæмæй уый 
уыди фиййæутты дарæн—тарф æмæ стыр лæгæт. Дым- 
гæ кæй ныппырх кодта, ахæм артдзæст дзы. Æрдæг- 
сыгъд сугтæ, фæсалы муртæ. 
Алы къæцæлы къæрцмæ дæр хæрдмæ хаудыстæм. 
Цыдæр тасдзинад нæм касти лæгæты талынг къуым- 
тæй. Цынæ хъуыды æвзæрди сæры! Кэед, миййаг, сырд- 
ты уарын лæгæтмæ æрбасырдта æмæ къуымты 
гæппæввонгæй бадынц? Цымæ ныл бирæгъ куы 
’рбамбæлид, уæд ын цы акæниккам? Дуртæй? Цæуыл- 
64 

нæ, топпæй чи нæ тæрсы, уый дын дурæй фæтæрсдзæн! 
Уæвгæ, ацафон бирæгътæ лæгæты цы ми кæнынц? 
Уыдон сæ хуыггæмтты баддзысты... 
Дзабе та не’ппæтæй уæндагдæр разынд: цыма 
æцæг бирæгъты тæрсын кодта, уый хуызæн къуыззит- 
тæй ныззарыд, лæгæты къуымты разылд æмæ уай- 
тагъд хъæбысы дзаг лыстытимæ фездæхт. Спичкæтæ 
æнхъæл æм нæ уыдыстæм, фæлæ та йæм уыдон дæр 
разындысты. 
7 
Арты тæвдмæ нæ хуылыдз дзаумæтты фæздæг кæ- 
лы, афтæмæй бадæм. Къæдзæхы тигъæй уырдыгмæ 
сæх-сæх кæнынц уарыны дæттæ. Семæ дуртæ рахæс- 
сынц æмæ та дæлиау кæмдæр сæ гыбар-гыбур ссæуы. 
Къæвда не ’нцайы, цыма мах фыдæнæн кæны, уый 
хуызæн тынгæй-тынгдæр уары. Бæзджын сау мигътæ 
къæдзæхы тигътыл ауыгъдæй лæууынц. 
Дзабе къæцæлы фындзæй фæнык змæнты æмæ 
рæдзæ-мæдзæ кæиы. йæ уæззау сæр æй иуварсырдæм 
фæцæйхæосы. 
— Ссардта мын фынæй кæнынæн рæстæг. Нæ 
фæндтæй иу дæр нæ къухы нæ бафтыд. Къæвда кæд 
райсоммæ нæ банцайдзæн, уæддæр бæрæг нæй, уый 
та фынæй кæны. Ахсæв ацы лæгæты куы баззайæм, 
уæд дæм бæрæг уыдзæни. Æмæ, уæвгæ, куы баззайæм, 
5 Балцы зарæг 65 

уæд цы? Æртæ æнæхъæн лæджы... Цы нын уыдзæн 
арты фарсмæ? Бирæгъ зыигæй тæрсгæ кæны, зæгъгæ, 
куы фæзæгъынц. Æрмæст нæ Бимболат кæм агур- 
дзæн? Фиййæутты дарæны арты фарсмæ бадæм, уый 
цæмæй базондзæн? Уарыиы та фæстæмæ здæхæн нæй. 
Искуы нæ дуртæ былæй арæцугъдзысты. 
— Дзабе, цалынмæ дæ сæр цæхæры нæма смидæг, 
уæдмæ йæ ардæм æри,— йæ тухитæм кæсын мæ бон 
нал уыд мæнæн, æмæ Дзабейы сæр, мæ хъæбысмæ æр- 
къул кодтон. 
— Замманай фæлмæи лыстæнæй хохы цъасмæ 
лæгæты хъæбæр дуртæм фыиæй кæнынмæ ссу. Дон- 
ластæй, хуылыдзæй... 
— Дзабемæ гæсгæ мæн дæр хуыссæг æрцахста,— 
йæ ком ивазгæйæ загъта Таму. 
— Æххæст ма ды дæр куы бафынæй уаис. Сывæл- 
лæтты рæвдауæндоны стут, æви уæхи уæлгоммæ цы 
ауагътат? — уайдзæфы бын фæкодтон Тамуйы. 
Уый йæ хуыссæгхъæлдзæг цæстытæ аууæрста æмæ 
дзуапп радта: 
— Цæй, ды дæр махæй уæлдай хæхты цъуппытæй 
куынæ ракастæ. Æдас у, æз нæ бафынæй уыдзы- 
нæн. 
Дзабе мæ хъæбысы ныттымбыл, йæ цæсгом арты 
рухсмæ худæндзастæй æрттивы. Мах Тамуимæ нæ 
зæрдиаг ныхæстæм бахæццæ стæм. 
— Цымæ, афонмæ нæ дурын цы фæци? — цыма нæ 
66 

уымæй стырдæр хъуыддаг нæ уыди, уый хуызæн арф 
иыуулæфыд Таму. 
— Дурынæн ницы тас у. Чи дзы цы кæны? Нæ 
раздæхынмæ бæласы къалиуыл ауыгъдæй лæудзæ- 
ни,— дзуапп ын радтон æз. 
— Куыд ын ницы тас у? Йæ хъуыр гом, донæй куы 
байдзаг уа, уæд æй къалиу нал бауромдзæн... Æнæ 
фæрсгæйæ йæ кæй рахастам, уый тыххæй зæгъын... 
Ноджы бабайы бæндæн. Нæ ралидзын. Цы ’рцыди, 
уымæн гæнæн нал ис. Уæдæмæ цы, уый зоиыс? — Та- 
му йæ фыдыфыды æвастæй кæй рацыд, ууыл абон 
дæргъы дæр тынг кæй тыхсы, уый æмбæрстоп æз æмæ 
йын йæ хъуыдытæ æндæрырдæм аздæхтон. 
— Цымæ, хæхты уарын афтæ æваст цæмæн нык- 
калы? Быдыры афтæ куынæ у... 
Таму мын æрæджиау дзуапп радта: 
— Хæхтæ бæрзонд сты æмæ сыл мигътæ уайтагъд 
сæхи куы скъуырынц, уæд æваст уарын ныккалы. Ба- 
ба мын æй амыдта... 
— Иугæр кæд Бимболат загъта, уæд афтæ 
уыдзæни. Ноджы къæвдайы дон куыд хъарм у... Абоны 
æхсæрдзæн дæр уый хуызæн хъарм куы уыдаид... 
— Æвæццæгæн, хæхтæ бон изæрмæ хурмæ стæвд 
вæййынц, æмæ уарыны дон дæр уымæн хъарм вæй- 
йы,— æцæг ахуыргонд лæджы хуызæн та дзуапп рад- 
та Таму. — Цыма къæвда фæсабырдæр. Уæд та цæуик- 
кам? Кæд ма схæццæ уыдзыстæм хохы рагъмæ? Уæд- 
67 

мæ æризæр уыдзæн æмæ ма талынджы цы фендзыс- 
тæм? Дзабе, уæлæмæ. Дæ хуыр-хуырæй лæгæты къул- 
тæ куы змæлынц... 
Дзабе йæ къах дæр нæ атылдта. Иæ бæзджыи был- 
тæй улæфыд. Таму йæм, райхъал æй кæион, зæгъгæ, 
йæ къух бадаргъ кодта. 
— Уадз æмæ иучысыл афынæй кæиа,—Тамуйы 
къух аиуварс кодтон æз.—Дурты гыбар-гыбурмæ 
хъусыс? Уарын фенцад, зæгъгæ, зæгъыс, фæлæ, мæн- 
мæ гæсгæ та, æрдæбонæй тынгдæр уары. 
Æмæ, æцæг, уыцы сахат лæгæты сæрæй фæдфæдыл 
ратахт цалдæр дынджыр дуры, схъиудтытæгæнгæ, сæ 
фæздæг калгæ, нæ фарсмæ къæдзæхыл сæмбæлдысты, 
сæ цæхæр акалд, стæй дæлиау кæмдæр ком сæ хъæрæй 
ныуунæргъыдта. Цыма ныртæккæ исты æрхаудзæн, 
уый хуызæн нæ сæртæ не уæхсчыты фæныгъуылдысты. 
Тымбыл хъуыды дæр ницы ’ркодта. 
— Федтай? — мæ сæрыхъуынты бынæй Тамумæ 
бакастæн æз. 
— Федтон,— дзуапп радта Таму æмæ мæм йæхи 
хæстæгдæр æрбаласта. 
— Ахæм уарыны цæуæн куы уаид, уæд Тымбыл 
хуыррыттæй нæ хуыссид. Афонмæ нæ рагъæй акæсын 
кодтаид,— Дзабейы хуылыдз сæрыл мæ къух æрæ- 
вæрдтон æз. 
— Иу къахдзæф дæр никуыдæм. Бамбæрстат? — 
æнæнхъæлæджы райхъуыст нæ фынæйы ныхас.— 
68 

Таму, рæбындæр æрбабад. Стæй уæ сугтæм цæуын- 
вæнд мачи скæнæд... 
— Мах та дын фынæй æнхъæл уыдыстæм. Дурты 
хъæрмæ дзæбæх куы фехъал дæ. Уæлæмæ! Мæ зæн- 
джы хуызæн базтæ дын бирæ уыди? — Дзабейы иу- 
варс асхуыстон æз. Уый мæм йæ цъæх цæстытæй хæрд- 
мæ скаст æмæ лæхстæгæнæгау загъта: 
— Дæ хорзæхæй, иу гыццыл ма мæ бауадз. Хæрз- 
гыццыл... Дæ зæнг мæлæты хъарм у. Стæй уарыны 
сусæг ныхæстæм хъусын куыд хорз у, уый зоныс? Цы- 
ма, дард кæмдæр фæндырæй цæгъдынц æмæ йын лæп- 
путæ æмдзæгъд кæнынц... Фынæй æнхъæл мын уыдыс- 
тут? Нæ, афтæ мæ цæстытæ куы бацъынд кæнын, уæд 
мæм истæуыл хъуыды кæнын фæцæуы. Зæгъон уын 
æй, цæуыл хъуыды кодтон, уый? — Дзабе рабадт, йæ 
зæнгтæ йæ быны æрбатыхта: — Æндæрæбон сымах уа- 
рыны размæ хъæумæ куы æрцыдыстут, уæд мын Бим- 
болат иу аргъау ракодта. Дзуринаг уын æй уыдтæн, 
фæлæ мæ ферох. Ныр æрдæбон лæгæтмæ куы ’рбацы- 
дыстæм, уæд мæ зæрдыл æрлæууыд. 
8 
— Цы у, цæй, радзур ма нын æй. Æви та йæ дæхæ- 
дæг æрхъуыды кодтай?— хæстæгдæр æм бабадтæн æз. 
— Сомы уын кæнын, Бимболат мын æй радзырд- 
та. Таму, æвæццæгæн æй ды зоныс. Далыс, род æмæ 
сæгъы аргъау. 
69 

— Нæ,— йæ сæр батылдта Таму. 
— Уæдæ афтæ,— цыма æцæг зæронд лæг уыди, 
уый хуызæн ивазгæ ныхасæй райдыдта Дзабе.— Да- 
лыс, род æмæ сæгъ цардысты иумæ. Бон-изæрмæ хыз- 
тысты хъæдрæбынты. 
— Ныр нæм,— иуахæмы загъта сæгъ,— искуыцæй 
исты фыдбылыз куы фæзынид,.уæд уæ кæмæ цы ми- 
ниуæг разыиид? 
Далыс загъта: 
— Фоидзыссæдз мадзалы ссарын мæ бон у. 
Род сыл бафтыдта: 
— Мæнæн та дыууæ уыйбæрцы. 
— Уæд дæуæн та, сæгъ? 
— Мæнæй мадзæлттæ чи агуры! Цы мæм ис? Ни- 
цы,— дзуапп радта сæгъ. 
Далыс, род æмæ сæгъ кæм цардысты, раст уыцы 
хъæдрæбын балымæнтæ сты арс, домбай æмæ бирæгъ. 
— йарæби,— загъта домбай,— хъæдрæбын нын 
сыхæгтæ бæргæ ис. Бирæгъ, ды сæм куы ссæуис æмæ 
сæ фыдызгъæл куы ракурис... 
Бирæгъ сæм ссыд. Дардæй сæм дзуры: " 
— Байриат, мæ хорз сыхæгтæ! 
Бирæгъы уындæй род æмæ далыс къутæрты бын 
смидæг сты. Сæгъ къуыбырмæ схызти æмæ бирæгъмæ 
дзуры: 
— Мидæмæ, уазæг! Фысым нæм бакæн. Куыд дар- 
дæй нæм дзурыс? 
70 

— Фыдызгъæлгур уæм ссыдтæн. Мæ хистæртæ мæ 
рарвыстой. 
— Уыйбæрц дæр дæ хъæуæд,— дзуры йæм сæгъ, 
йæхæдæг йæ раззаг къæхтæй зæхх æрхоста, йæ сы- 
къатæй бирæгъмæ æвзиды, бирæгъмæ йæхи хæстæ- 
гæй-хæстæгдæр ласы.— Мах нæ фыдызгъæл цы фæкæ- 
нæм, уымæн куы ницы зонæм. Уæлдайдæр бирæгъы 
фыд... Мидæмæ, уазæг. Хæстæгдæр нæм рацу. 
Бирæгъ хорзау нал фæци, йæхи фæстæмæ-фæстæ- 
мæ аласта æмæ йе ’мбæлттæм иыххоста. Ие ’взаг æл- 
хуийы дæргъæн, тыхтæ-амæлттæй ма улæфыд, афтæ- 
мæй йе ’мбæлтты уæлхъус балæууыд. 
— Гъе-ей, ме ’рдхæрдтæ, лидзæм ардыгæй! Нæ 
сыхæгтæ ахæм сыхæгтæ .сты, æмæ бирæгъы фыды йед- 
тæмæ хæргæ дæр ницы кæнынц. 
Сырдтæ æртæйæ дæр фæгæппытæ ластой æмæ сæ 
бынат æндæр ранмæ аивтой. 
— Бын бауат, æддæмæ ралæсут! Лидзæм ардыгæп 
Бахæрдзысты нæ! — схъæр кодта сæгъ род æмæ да- 
лысыл. 
Уыдон дæр сæ бынат æндæр ранмæ аивтой. Сæ 
фыдбылыз та сæ домбай, арс æмæ бирæгъмæ хæстæг 
æрхаста. 
— Уæлæ та нæ сыхæгтæ фæзындысты,— ныддис 
кодта домбай æмæ арсмæ дзуры: 
— Æвæццæгæн, нæ фæдыл зилынц. Ацы хатт ма 
сæ бавзарæм. Цу, æмæ сæ фиу ракур. 
71 

Арс домбаймæ куыннæ байхъуыстаид! Сыстад 
æмæ зивæггæнгæ араст. Иуран бæласы аууон бам- 
бæхст æмæ сæм уырдыгæй дзуры: 
— Байриат, нæ хорз сыхæгтæ! Иу фиуы мур уæм 
нæ разындзæн? 
Род æмæ та далыс адæргæй зæххыл фæтъæпæнтæ 
сты. Сæгъ та йæ раз- 
заг къæхтæй зæхх æр- 
хоста æмæ арсы раз- 
мæ рацыд. 
— Хæстæгдæр нæм 
рацу, нæ зынаргъ 
уазæг. Цы дæ хъæ- 
1уы? Дзæбæх дæ нæ 
хъусын. 
«Уымæй мæ нæ 
I асайдзынæ», — хъуы- 
ды кæны йæхины- 
мæр арс æмæ йæм 
хъæрæй дзуры: 
— Фиу мæ хъæуы, 
фиу, нæ хорз сыхæгтæ! 
— Фмуы кой дæр кæныс! Мах æрмæст арсы фи- 
уæй куы цæрæм. Цы йæ фæкæнæм, уый куынæ зонæм. 
Мидæмæ нæм рацу! 
Сæгъ арсмæ йæхи хæстæгæй-хæстæгдæр ласы, йæ 
72 

раззаг къæхтæй зæхх тынгæй-тынгдæр хойы. Арс 
уыциу мехъхъ ныккодта æмæ йе ’мбæлттæм алыгъд. 
— Æз уæ мæрдты уазæг, лидзгæут ардыгæй! Æр- 
мæст арсы фиуæй цæрынц. Лидзгæут, ныртæккæ 
сæ ардæм хъæуы! 
Ныууагътой та сырдтæ уыцы бынат дæр. 
— Гуыбынниз уæ бахæра,— дзуры сæгъ дæр йе 
’мбæлттæм.—Фидар бынат нæ ссарын хъæуы, науæд 
нæ ахсæв бахæрдзысты... 
Иуран къæдзæхрæбын бæласмæ схызтысты да- 
лыс, род æмæ сæгъ. Изæрæй талынг кæнын куы бай- 
дыдта, уæд та раст уыцы бæласы бынмæ æрбафты- 
дысты домбай, арс æмæ бирæгъ. Бæласы бын æрхуыс- 
сыдысты. Иуафон род сусæгæй дзуры: 
— Цы ма кæнон, сæгъ, мæ доны хуыпп æркæлы? 
— Æмæ дыууæ фондзыссæдз мадзалы куы зыд- 
тай,— худы сæгъ.— Афтæмæй дæ доны хуыппы тых- 
хæй дæр мæн куы фæрсыс. Дæхи уæлгоммæ рафæл- 
дах æмæ дæ доны хуыпп дæ хуылфмæ ацæудзæн. 
Род куыддæр йæхи уæлгоммæ рафæлдæхта, афтæ 
бирæгъы сæрыл йæ тъæпп фæцыд. Бирæгъы хъис- 
хъисæй фæтарсти далыс дæр æмæ арсы синтыл æр- 
хауд. Уæд сæгъ фæхъæр ласта: 
— Домбайы мæхи бар уадзут! Хæцут сыл!.. 
Бирæгъ æмæ арсæн фыртæссæй сæ зæрдæтæ ас- 
къуыдысты, домбай та йæхи айнæгæй ныддыввытт 
кодта æмæ уый дæр кæмдæр ныххæррæгъ. 
73 

9 
...Цыма ныл стыр хорз æрцыд, уый хуызæн нæ 
къæхты бынæй ныуулæфыдыстæм. Стæй Тамуйыл 
худæг бахæцыд. 
— Нæ, уæддæр дзы родæй худæгдæр ничи уыди,— 
дзырдта Таму æмæ йæ лыстæг дæндæгтæ хъуыдыды 
нартхоры нæмгуытау арты рухсмæ æрттывтой. 
— Æмæ уæд далыс та? Фыртæссæй арсы æккойы 
абад! Дзæбæхмæ дзы бахъавыд,— худтæн æз дæр. 
Æрмæст Дзабе уыцы хъуыддагхуызæй бадти, 
артдзæсты цыдæр змæста, стæй мах дæр нæ худын 
баурæдтам. Алчидæр нæ йæхи хъуыдыты аныгъуылд. 
Мæнмæ афтæ каст, цыма Дзабейы сæгъ, далыс æмæ 
род кæмдæр лæгæтмæ хæстæг уыдысты. Цыма, цы 
бæласæй рахаудысты, уый дæр нæ хæдфарсмæ зади. 
Хорз сын æрхъуыды кодтой. Фæлæ нын, цымæ, Дза- 
бе уыцы аргъау цæмæн ракодта? Лæгæтмæ йæ цы 
’рхаста? Тæппуд æнхъæл нын у? Стæй нæ далыс, кæ- 
нæ род чи у? Æз æмæ Таму? Сæгъ та йæхæдæг? Æмæ 
йæхæдæг кæм фесгуыхт? Махæй уæлдай цы сарæзта? 
Нæ, фæлæ махыл дæр ахæм бон куы акæнид, уæд цы 
æрхъуыды кæииккам? Цæмæй сыл фæуæлахиз уаик- 
кам? Ахæм бонæй та нын тынг тæссаг у. Кæсыс, уа- 
рын куыд не ’нцайы. Арв куыд гæрæхтæ кæны. Мигътæ 
ныллæгæй-ныллæгдæр куыд бырынц. Дуртæн та сæ 
уынæрæй æппын банцайæн нал ис. Цыма изæрдалынг- 
74 

тæ дæр кæны. Кæд мæнмæ афтæ кæсы? Нæ, Тымбыл 
æмæ Таму дæр цæуылдæр тыхсынц. Цыма уарынмæ 
мæсты кæнынц. Нæ, уæддæр нын Дзабе уыцы аргъау 
цæмæн ракодта? Ау, арс, бирæгъ æмæ домбай афтæ 
тæппуд сты? Уæд ма сыл ахæм нæмттæ та цæмæн 
сæвæрдтой? Æвæццæгæн, æцæг ахæм тæппудтæ сты... 
Æрдæбонсарæй мæм лæгæты къулæй чидæр кæсы. 
Иæ къух уæлиау систа, ныхъхъæр кæнынмæ хъавы. 
Кæд мæ цæстытыл исты уайы? Мæхи ныхъхъус код- 
тон. Архайын, цæмæй йæм ма кæсон, ууыл. Чи у, цы 
йæ хъæуы? Цы нын йæ зæрды ис? Кæд æндæр исты у? 
Дуртæ уый ма калæд... 
Мæхи Тамумæ хæстæгдæр баластон. Уый мыи йæ 
рæмбыныкъæдзæй мæ фарс æрбасхуыста æмæ ныллæг 
хъæлæсæй дзуры: 
— Уæлæ ма лæгæты фарсмæ кæс. Адæймаджы 
хуызæн у. 
Æз та ма, зæгъын, кæд мæ ц&стытыл исты уайы,— 
мæ тасæй чысыл фервæзтæн æз. Фæлæ уæдмæ Дзабе 
сыстад, лæгæты къулмæ бацыд, йæ къухæй йыл цы- 
дæр асгæрста æмæ йæ ныхас райхъуыст: 
— Ныв. Къæдзæхы фарсыл кæйдæр ыыв! 
Мах нæ бынæттæй фæгæппытæ кодтам. Таму æх- 
сидав систа æмæ лæгæты фарс ныррухс. 
йæ сæр баст, йæ иу къухы тырыса, йæ иннæ къу- 
хы æхсаргард, афтæмæй йе ’мбæлттæм сиды цавæр- 
дæр хъæбатыр адæймаг. йæ фæдыл — цалдæрæй. Иу 
75 

дзы размæ бахауд. Иннæтæй чи æнæ къах, чи æнæ 
сæр. Цыма сæ исчи къæдзæхы фарсыл æхсгæ фæкод- 
та. Топдзæфтæ, къæхтытæ, сыгъд. Уый арты сыгъд нæу. 
Æндæр цæмæйдæр у. Фæлæ цæмæй? 
Тырысайыл ныхæстæ фыст: 
«Мæ... т... шист ырд...» 
— «Мæлæт фашистон сырдтæн»,— æрæджиау загъ- 
та Таму æмæ лæгæты къулмæ ноджы æдзынæгдæр 
ныккаст. 
— Раст у,— арф ныуулæфыд Дзабе. 
Æхсидав ахуыссыд, уæддæр ма мах, æнæ исты 
дзургæйæ, лæууыдыстæм лæгæты къулмæ хæстæг. 
Цыхцырджытæ сæх-сæх кодтой. Дуртæ кæрæдзийы 
хостой. Гуыр-гуыр кодтой лæгæты къултæ. 
Æмæ мæнмæ афтæ каст, цыма уый дурты гыбар- 
гыбур нæ уыд, фæлæ хæхтыл азæлыд уыцы тырыса- 
джын хъæбатыр лæджы хъæлæс. 
10 
Арт æрмынæг. Изæрдалынгтæ мигъты бамбæхс- 
тысты. Лæгæтмæ хъуызæгау кодтой. Æнхъæлдæн," уа- 
рын нæма банцад. Хохы рагъмæ кæй нал схæццæ 
уыдзыстæм, уый бæлвырд у. Æмæ нæхинымæр хъуыды 
кодтам, цалынмæ бынтон нæ баталынг, уæдмæ фæс- 
тæмæ цы амалæй ацыдæуа, ууыл. 
Не ’ппæты разæй сыстад Таму. Лæгæты кæронмæ 
рацыд, чысыл алæууыд, стæй уæд хъæрæй загъта: 
76 

— Уæлæмæ! Æнхъæлдæн, уарын фенцад. 
Æртæйæ дæр лæгæты кæрон амбырд стæм. Тигъ- 
тæй ма тæдзынджытæ сæх-сæх кодтой. Уарыны иугай 
æртæхтæ ма сæ пырх калдтой къæйдуртыл. 
— Рæвдздæр, цæуын хъæуы,— загъта Дзабе æмæ 
йæ хызын æфснайынмæ фæци.— Кæд ма афоныл ком- 
мæ ныххæццæ уаиккам.— Æмæ лæгæтæй рахызт. 
Æртхъирæнгæнæгау йæ рахиз къух бæрзонд систа. 
Хæрдмæ скаст. 
Арты хъарм уайтагъд цыдæр фæци. Уазал дымгæ 
дымдта æмæ уарыны æртæхтæ ноджы уазалдæрæй 
цъыкк-цъыкк кодтой нæ гом сæртыл. Хостой нын нæ 
цæсгæмттæ. Æз æрмæстдæр уæд бамбæрстон, мæ 
къæхты бынтæ куыд сыгъдысты, уый. Къуылых сæныч- 
чы гæппытæгæнгæ уади мæ разæй Таму. Æвæццæгæн, 
уымæн дæр йæ къæхты бынтæ къаддæр нæ сыгъдыс- 
ты. Æрмæст мæм Дзабе дзæбæх нæ зынд. Уый цыди 
разæй æмæ ницы дзырдта. Æвæццæгæн, нæ балц 
кæронмæ кæй нæ ахæццæ, ууыл мæсты кодта. Раст 
зæгъын хъæуы, мæнмæ дæр æрæджиау хардзау æр- 
каст. Æмæ цы нæ бон уыд! Уарын куынæ уыдаид, уæд 
нæ раздæхтаиккам фæстæмæ. Уæлдайдæр Дзабе. Хæр- 
заг рæсугъд сты хохы цъуппæй кæсгæйæ хæхтæ, бы- 
дыртæ. Къæдзæхы фарсыл стыр дамгъæтæй ныф- 
фыстаиккам нæ нæмттæ, нæ мыггæгтæ. Исчи сæ бакас- 
таид æмæ загътаид: «Ам уыди æртæ хъæбатыры...» 
— Æртæ хъæбатыры!.. Къæвда æрдæг фæндагæй 
77 

кæй расырдта, галтæй чи рацыд æмæ родтæй фæетæ- 
мæ чи здæхти, уыцы æртæ хъæбатыры... Фиййæутты 
лæгæт. Дзабейы аргъау. Уыцы саупæмгуытæ... Хæдæ- 
гай, цымæ нын нæ ныцъæл сты. Нæ, уыцы уазалæй 
лæууыиц... Нæ, бынтон дзæгъæлы нæ фæцыдыстæм, 
æрмæст ма хохыл нæ ном куы баззадаид. 
«Æртæ æфсымæры хох», ахæм ном иу хохыл дæр 
нæма ис. Æмæ йын уæвгæ афтæ схонæн цæуыннæ ис? 
йæ цъуппмæ нæ гыццыл йедтæмæ куынæуал хъуыди... 
Мæ къæхты бынтæ сæ судзынæй не ’нцайынц. Цыма 
тæппæлттæ систы. Мæ къахы быи дур куы фæвæййы, 
уæд мын мæ зæрдæ судзинæй рæхойæгау фæрæхойы. 
Æрхауынмæ мæ бирæ иал бахъæуы. 
Фæстæмæ та æхсæрдзæны азæлгæ уынæр. Нæ фа- 
зыл кæм бырыдыстæм, уыцы хохрæбын. Иугай къу- 
тæртæ. Цæнкуыл бæлæстæ. Пысыра æмхæццæ астæу- 
мæ кæрдæг... 
— Цымæ, абон кæуылты ссыдыстæм, ууылты цæ- 
уæм? Æндæрырдæм ма ныдздзæгъæлтæ уæм? Уæд та 
мæй искуыцæй куы ракæсид. Цыма бынæй рухсдæр у. 
Нарæг уаццагæй дзы цавæрдæр фæлурс тæлм ферт- 
тивы. Доны уыиæры хуызæн дзы цыдæр мæ хъустыл 
ауайы. Бæргæ, доны уынæр куы уаид. 
— Таму-у-у!..— дард кæцæйдæр хъуысы . кæйдæр 
бæзджын хъæлæс. 
— Му-у-у...— дзуапп ын дæттыпц, зæлланг кæнынц 
къæдзæхтæ, хæхтæ. 
78 

Æрлæууыдыстæм. Хъусæм. Ногæй та уыцы «му-у- 
у-у» арауы хæхтæ. Æртыккæгæм хатт... Ноджыдæр 
та... 
— Чидæр нæм агурæг рацыд. Хъусыс, Таму, дæу- 
мæ хъæр кæны,—дуры сæрæй бынмæ, коммæ кæсы 
Дзабе. 
— Уый бабайы хъæлæс у,— ноджы зæрдиагдæ- 
рæй хъусы Таму. Æмæ йæ армытъæпæитæ йæ был- 
тыл нукæвæрд акодта, мæ хъусты иннæрдæм атахт йæ 
цъæхснаг хъæлæс. 
— Баба-а-а! Гъе-гъе-гъе, е-е-е!.. — ныхъхъæр код- 
там мах дæр. 
— Там-у-у!..— дзуапп та нын радтой хæхтæ. 
11 
Мæй хохы къахырæй йæ цæст æрдардта. Урсдон та 
æвзист фæрдгуытæй æрттивы. Уаргæ нал кæиы, æр- 
мæст мах æртæхæй донласты хуызæн ныххуылыдз 
стæм. Бимболат йæкуырæты фæдджитæй рæгъæд кæр- 
дотæ исы, цыма йын карчы æйчытæ сты æмæ сын 
асæттынæй тæрсы, уый хуызæн сæ нæ разы тъæпæн 
дурыл иугай-дыгай æвæры. йæ къухтæ мæйрухсмæ 
ризæгау кæнынц. Æвæццæгæн нæм мæстæй фьгды, кæ- 
нæ та фырцинæй афтæ ризынц йæ къухтæ. 
— Хуыцау хорз, æмæ уыл уыцы шофыр амбæлд, 
æндæр уæ кæм агуырдтаин хæхты, талынджы? — цы- 
79 

ма æндæр искæимæ стыр загъды бацыд, уый хуызæн 
йæхинымæр хъуыр-хъуыр кæны Тамуйы фыдыфыд.— 
Арв æмæ зæхх кæрæдзийы хойынц. Лæджы дур кæм 
æрæййафдзæн, уый бæрæг нæй. Адон та мын сæхи- 
цæй туристтæ аразынц. Бимболаты цæхæрадон сæ фаг 
нал у. Замманай кæрдотæ сæ хъуыры нал цæуынц. Сæ 
зæрдæ æхсæртæ агуры. Ирыстоны къуымтæй Бимбо- 
латы цæхæрадоны чи не ’рбалæудзæн, ахæм нæй, адон 
та дзы хæхтæм лидзынц. Сæ зæрдæ дзы цæуыл фæ- 
лæууа, ахæмæй дзы ницы ис... Афтæмæй та мын лæгъ- 
стæтæ кодтой: «Демæ нæ акæн. Хъусдзыстæм дæм...» 
Хуылыдз уæрццыты каст мæм цы кæнут? Хæргæут 
уын зæгъын! 
— Суадон агуырдтам... Дæуæн, Бабуцайæн...— 
Цыма йæ иыхæстæй тæрсгæ кодта, уый хуызæн æр- 
хæц-æрхæц кæнгæ загъта Таму. 
Дзабе ницы дзырдта. Кæрдотæм йæхи сабырган 
баласта, сæ хъомылдæры сын йæхирдæм æрбассывта 
æмæ мæм йæ цæстæй цыдæр ацамыдта. Æз мæ сау- 
нæмгуытæ мæ дзыппæй систон, Бимболатмæ сæ ба- 
даргъ кодтон. 
— Дæуæн сæ æрхастам. Æхсæрдзæны былæй... 
Бимболат саунæмгуытæ райста, йе уæхсчытыл 
хæрдмæ схæцыд, стæй нæ бафарста: 
— Уæдæ суадон агуырдтат, зæгъут? Æмæ йæ куы 
ссардтаиккат, уæд дзы хæсгæ та цæм æркодтаиккат? 
Уæ армыдзыхъхъы? 
80 

— Дæ дурын...— мæ ныхас æрдæгыл аныхъуырд- 
тон æз. 
Дзабе мын мæ фарс æрбасхуыста, дæ дзыхыл хæц, 
зæгъгæ. Æз мæхи, нæ дурын кæм сауыгътам, уырдæм 
аивæй айстон. Бимболат мæ бафиппайдта æмæ мæм 
фæхъæр кодта: 
— Раздæх, ды йæ кæм ныууагътай, уым нал ис. 
Æнæхайыр фæуæд, изæрсарæй мæ хурхæй амардта. 
Гыццыл истæмæй дæр ын тæрс... Нæ фæлæ мын алы 
дзæбæх ныхæстæй мæ зæрдæ куыд алхæдтат. Хæйрæ- 
джы фæтдзæгъдæнтæ! Æз та, зæгъын, кæд ма сыл 
дзæбæхæй фæхæст уон, уæд сыл лæдзæгæй хорз 
æрцæудзынæн. Райсом сæ сæумæцъæхæй горæты ба- 
лæууын кæндзынæн... Цæй, цомут! Лæппу, дурын 
айс,— æмæ йæ Тамуйæн йæ къухты фæсагъта. Стæй 
йæ армытъæпæнмæ æдзынæг ныккаст, дисгæнæгау мæ 
бафарста: 
— Ацы хус гилдзытæ та уын кæм уыдысты? 
— Лæгæты сæ ссардтам,—дзуапп ын радтонæз. 
— Сослæнбеджы гилдзытæ... Сослæнбеджы лæгæ- 
тæй,— зæронд лæг йæ къæхты быиæй ныуулæфыд æмæ 
цыма гилдзытæн æрхауынæй тарст, уый хуызæн сæ йæ 
армытъæпæны нылхъывта. 
— Каей Сослæнбеджы гилдзытæ? Ноджы ма дзы 
цы федтам, уый зоныс? Нывтæ. Ахорæнтæй конд ныв- 
тæ нæ, фæлæ къахт нывтæ... 
6 Балцы зарæг 
81 

Зæронд исдугмæ йæ мидбынат сагъдауæй баззад, 
ныхъхъус. 
Æвæдза, сызгъæрин зæронд лæг у Бимболат. Æн- 
дæр исчи нын æцæг не ’рæгътæ ныххостаид. Алывыд 
нын ныккалдтаид. Уый та ма нын немæ кæрдотæ дæр 
рахаста. Уазал нæ куы бацæуа, уымæй дæр ма нын 
тæрсы. 
— Фæлæуут, æз уæ бæласмæ кæйдæр фыдуаг сæгъ- 
ты баст куынæ скæнон,— немæ загъды бацыд Бимбо- 
лат. Æмæ цас дарддæр цæуæм, уый бæрц йæ хъæлæс 
фæлмæнæй-фæлмæндæр кæны. 
Чи уыд, цымæ, Бимболат афтæ æнкъардæй цы 
Сослæнбеджы кой скодта, уый? 
НÆ ФЫДÆЛТЫ КАД 
1 
Мæй мигъты скъуыдтæй кæсы. Хъуынтъызæй, фæ- 
лурсæй. Куы йæ иу сыкъа разыны, куы та æнæхъæнæй 
ракæсы. Каед уымæн дæр мах хуызæн уазал у? Каед 
уарынмæ ныххуылыдз? Мигътæ дæр диссаг сты, мæй 
махмæ кæй кæсы, уыи йын цыма хæлæг кæнынц,—йæ 
алыварс æртымбыл сты. Нæ абоны хохы сæрмæ та 
карст уыгæрдæны хуызæн сты. Дæргъæй-дæргъмæ 
уистæ. Æмраст. Мæймæ дзы хæстæгдæр чи у, уыдон 
та — мæкъуылтæ-мæкъуылтæ. Æвæццæгæн, Титов мæ- 
82 

йæн йæ хуыз куы иста, уæд дзы ахæм уыгæрдæнтæ 
нæ уыди, æндæр сæ денджызтæ не ’схуыдтаиккой га- 
зеты. Искуы дæр ма ахæм денджызтæ вæййы?.. 
Кæсын арвмæ. Мæ къах дурыл цалдæр къуырды 
скодтон. Дзабе мын иуфарсырдыгæй йæ къухæй 
амоны: 
— Уæртæ дæр ма иу дур. Æнæ нымадæй дын ир- 
вæзы... 
— Дæуæн æй ныууагътон. Дзабе, дур цыфæнды 
фæуæд, фæлæ ма уæлæ мигътæм кæс. Карст уыгæрдæ- 
ны хуызæн не ’сты? 
— Абон хохы цъуппыл цы уыгæрдæн ракарстай, 
раст уый хуызæн,— мигътæм кæсгæ дæр нæ кæны, 
афтæмæй дзуры Дзабе æмæ дзы цыма исты фесæфт, 
уый хуызæн йæ цæстытæ зæххы ныццавта. 
— Æцæг зæгъын... Кæс-ма сæм, кæс... 
Мæ ныхæстæ Дзабемæ хъаргæ дæр нæ кæнынц. Чи 
зоны, цæуыл та хъуыды кæны. Дзæгъæлы та нæ ныхъ- 
хъус. 
Уынгты цъиузмæлæг нæй. Æрмæст нæм алырдыгæй 
рудзгуыты рухсытæ сæ цæстытæ ныкъулынц. Куитæ, 
цыма хъæумæ æнæхъæн æфсад æрбабырста, уый хуы- 
зæн бæстæ сæ сæрыл систой, рæйынц кæртытæй, кауы 
рæбынтæй. 
Мæн ныртæккæ уыдонмæ не ’вдæлы. Куитæ рæйы- 
нæй фылдæр цы кæнынц! Фæлæ мигътæ... Уыдон ахæм 
рæсугъд рæнхъытæй арæх нæ фæбадынц мæйы алы- 
83 

варс. Райсоммæ дæр афтæмæй куы лæууикой. Хæр- 
заг рæсугъд фидауиккой хурмæ. 
Дзабемæ мæстæй тъæппытæ хауын. Иу каст сæм 
уæддæр куы скæнид. 
— Исты дæ фесæфт, зæххæй дæ сæр уæлæмæ куы- 
нæуал исыс,— дзурын æм æз. 
— Мигътæ никуы федтон æнхъæлыс? Цæмæ мæ 
кæсын кæныс? — æппынфæстаг йæ къубал хæрдмæ 
сивæзта Дзабе. 
— Хосгæрстмæ. Уæлæ уыныс?.. 
Диссаг! Цалынмæ Дзабеимæ ныхас кодтон, уæдмæ 
мæ хосгæрстæн йæ кой, йæ хъæр дæр нал аззад. Сæм- 
хæццæ сты мигътæ. Сызмæстой уыцы дæргъæй-дæргъ- 
мæ уисты... 
Дзабе ницы загъта, кæд талынггомау уыд, уæддæр 
æй бамбæрстон, йæ мидбылты кæй бахудт, уый. Цыма 
йын загътаин? Цæмæй ма мыл баууæндыдаид? 
— Æвæццæгæн сæ дымгæ... Ныртæккæ дæр ма 
æцæг уыгæрдæны хуызæн уыдысты... 
— Уый дымгæйы аххос у,— мæ ныхас мын айста 
Дзабе. 
Кæсын мигътæм. Кæд та фæстæмæ хосгæрсты 
хуызæн суаиккой, зæгъгæ. Фæлæ ницы, хъынтъы- 
зæй-хъынтъыздæр кæнынц. Алырдыгæй лæбурынц 
мæймæ. 
Чысыл раздæр комæй куы рахызтыстæм, уæд Бим- 
болатæн бæргæ балæгъстæ кодтам, ахсæв мусонджы 
84 

лæууæм, зæгъгæ, фæлæ нæ коммæ нæ,бакаст. Нæ азым 
зыдтам, æмæ йæм уæлдай ныхас нал сфæрæзтам. 
2 
Кулдуары хъæрмæ Дзыллæ нæ размæ рауад. Хыс- 
сæкъухæй, тыхстхуызæй. 
— Кæм уыдыстут? Изæрсарæй уæ цæхæрадоны 
къуымты куы агурын. 
— Хъуыддаджы, не ’фсин, хъуыддаджы... Æн- 
хъæлдæн æмæ ныл дзагармæй æмбæлыс,— дзуапп 
радта Бимболат æмæ нæм йæ лæдзæгæй февзыста, 
мидæмæ цæугæут, зæгъгæ. 
Мах нанайы хъарм уаты фæмидæг стæм. Уæлибæх- 
ты тæф нæ былтыл ауад. Бимболат дæр уæззау къах- 
дзæфтæй нæ фæдыл æрбахызт. 
Дзыллæмæ бакæсын,— зæххыл нал хæцыди. Иæ 
кæрдзын кæнын дæр дзы ферох. Цыма нын акодтаид, 
кæм ма нæ абадын кодтаид, уымæн ницыуал зыдта. 
— Æз уæ ныртæккæ хорз фендзынæн. Пецмæхæс- 
тæгдæр æрбадут, нанайы гыццыл хуртæ. Уæхи ахъарм 
кæнут. Кæм ныддонласт стут? Ды та сæм куыннæ фæ- 
кастæ, зæронд? 
— Дзæбæх сæм фæкæсыи хъуыд бæргæ...— йæ иы- 
хас æрдæгыл аскъуыдта Бимболат æмæ фыццаг мах- 
мæ æрбакаст, стæй та йæ лæдзæгмæ. 
«Фидар лæуут, ме ’рдхæрдтæ. Ныртæккæ райдай- 
дзæн»,— загътон мæхинымæр æмæ Бимболатмæ 
85 

лæгъстæгæнæгау скастæн. Уый мæ хъуыды дæр не 
’ркодта. Пецы размæ бацыд æмæ нæ фарсмæ дзуццæ- 
джы æрбадт. 
— Рæвдздæр, не ’фсин, истæмæйты нæ хорз фен. 
Мæн фæстæмæ цæуын хъæуы. Тынг сæххормаг стут?.. 
— Нæ... Куы нæ... 
Бимболат æз æмæ Тамуйы уæхсчытыл йæ уæззау 
къухтæ æрæвæрдта. Йæ хуылыдз дысæй мæ бæрзæ- 
йыл цалдæр æртахы æрхауд. Хуылыдз уыдысты йæ 
куырæты фæдджитæ дæр. 
— Лæппуты дæр дæхи хуызæн сахуыр кæндзынæ. 
Хæрыны тыххæй дын лæгъстæтæ хъæуы. Цалынмæ 
дæм лæбурæг ныццæуай, уæдмæ хъармæй хæринаг нæ 
бахæрдзынæ. Адон та нырма сывæллæттæ сты. Сæ 
тæккæ рæзгæйæ. Æмæ уыйбæрц фæразынц? Чидæр йæ 
уазæджы куыд фарста, уазæг ницы ахæрдзынæ, зæгъ- 
гæ, ды дæр сæ уый фарст куы кæныс,— фиуы мурæй 
чъиритæ сæрста, афтæмæй дзырдта Дзыллæ. 
Бимболат цалынмæ мидæггаг уатмæ цыд æмæ йæ 
дзаумæттæ ивта, уæдмæ æртæ уæлибæхы, сæ фарсмæ 
арахъхъы графин æмæ карчы лывзæ, афтæмæй стъо- 
лыл цæттæйæ лæууыдысты. Дзабе сæм, гæды фиумæ 
куы кæса, уый каст кодта. Æз дæр сæм сцыбæл дæн. 
Бимболат уатæй рацыд, йæ фæйнæ фарс нæ сбадын 
кодта, æмæ йæхицæн агуывзæйы арахъхъ рауагъта. 
— Цæй, не ’фсин, дзæбæх изæртæ дыл цæуæд,— 
загъта уый æмæ йæ нуазæн анызта. Цыма исты хъыл- 
86 

ма у, уый хуызæн дзы ныккæрзыдта, йæ цæсгом сæн- 
хъырдтæ. 
Цымæ йæ цæмæн нуазыиц, ахæм æнад, ахæм зæр- 
дæхæццæгæнæн чи у, уыцы арахъхъ? Мæ фыд дæр ма 
йæ афтæ зынтæй фæнуазы, стæй хъæрзын сисы. Иæ 
сæрæй мæлынмæ æрцæуы. Æнæнизæй дæхицæн низ 
кæн! Цыма гыццыл сывæллæттæ сты... 
Нана уæлибæхтæй иу гæххæтты атыхта. Дуарæй 
ма йæ ныхас æрбайхъуыст: 
— Сывæллæттæм фæкæс, æз ныртæккæ фездæх- 
дзынæн. 
— Бирæ ма бафæстиат у, фæстæмæ цæуын,— йæ 
фæдыл адзырдта Бимболат. 
Дзыллæйы ныхасы бæсты кулдуары хъинц фæцыд. 
Тамуйæн йæ дзыхы тæвд уæлибæхы комдзаг, афтæ- 
мæй Бимболаты афарста: 
— Кæдæм ма фæцæуы уыцы талынджы? 
— Бабуцамæ. Æнæ кæрæдзи сæ къæбæр сæ хъуы- 
ры нæ цæуы... 
Ногæй та Бабуца. Цымæ йыл цæмæн афтæ æну- 
выд сты? Хæстæг æндæр сын куы ницы бавæййы... 
Дзыллæ æцæг уайтагъд фæстæмæ фездæхт. Бим- 
болат ма иу нуазæн баиызта, тагъд-тагъд ахордта 
æмæ ацыд. 
Мах æртæйæ Дзыллæимæ баззадыстæм. Уат нын ба- 
кодта æмае фæлмæн, хъарм хуыссæнты нæхи ауагъ- 
там. Мæ къæхты бынтæ та ногæй судзын байдыдтой. 
87 

Фæлæ хуыссæн ахæм фæлмæн уыди, æмæ мæ мæ къæх- 
ты сыгъд дæр ферох. Карчы цъиу йæ мады базыры 
бынæй куыд кæса, афтæ ма хъæццулы бынæй касти 
Дзабе. Уый хуыссыд мæ дæлфæдтæм æмæ уымæн дæр 
йæ къæхтæ артау сыгъдысты. Дзыллæ фынг æфснайд- 
та, цыма нын райхъалæй тарст, уый хуызæн æнæ иу 
сыбырттæй архайдта. Стæй йæ фынг æфснайд куы 
фæци, уæд Тамуйы хуыссæнмæ бацыд. йæ дæлфæд- 
тæм æрбадт, йæ ныхыл ын йæ къух авæрдта æмæ йын 
ныллæг хъæлæсæй цыдæртæ дзырдта. Зæронд усы 
былтæ куыд змæлыдысты, уый уыдтон, фæлæ йын йæ 
ныхæстæй ницы хъуыстон. Стæй мæм йæ цæсгом тым- 
был къухы йасы йедтæмæ нал зынд. Цырагъы рухс ма 
мæм дард кæцæйдæр ферттывта, Дзабейы хуыр-хуыр 
ма мæ хъустыл æрцыд, стæй мæ цæстыхаутæ кæрæ- 
дзиуыл аныхæстысты. 
3 
Фæссихор. Бимболат мусонджы раз къуыбырыл 
лæууы. Р1æ нымæтхуд доныбылырдæм тилы. Хъæр 
кæны: 
— Бабуца, ныууадз æй. Цæуыл дæхи хурхæй ма- 
рыс?.. 
— Ныртæккæ!— доны уылæнты азæлы зæронд усы 
цъæхснаг хъæлæс. 
Мах дæр æм нæ къухтæ тилæм, йæ сæньЛчы фæдыл 
куыд разгъор-базгъор кæны, уымæ кæсæм. Къулба- 
88 

дæджы сæныкк! Йæ фыдуаг митæм та бахæццæ. йæ 
дзыхы цавæрдæр хæцъилы гæбаз, афтæмæй зæронд 
усы мæстæй мары. Куы иуырдæм ныййарц вæййы, куы 
иннæрдæм нычъчъыллипп ласы. Цæуылнæ хъаза, 
цæуылнæ чъыллиппытæ кæна,— астæумæ кæрдæг ын! 
Дон — йæ фарсмæ. Хæрисы къалиутæ... 
Бабуца йæм цъæхснаг уисæй æртхъирæн кæны. 
Сæныкк йæ фæстаг къæхтыл алæууы, йæ сæр æм ныт- 
тилы æмæ та гæппытæгæнгæ къудзиты фæмидæг вæй- 
йы. Зæронд ус йæхи æрныллæг кæны, хъавгæ йæм 
бахъуызы. Фæлæ та гæпп — æмæ уæртæ сæныкк фæ- 
тæхы. йæхимæ йæ сайы Бабуца, фæлæ сæныкк къæрт- 
тæй цъула не ’ппары. Æвæццæгæн, Бабуцайæн йæхи- 
мæ дæр хорз кæсы йæ сæныккимæ хъазын. Æмæ æцæг 
худæджы сæныкк у. Æгæнон. Хъæлдзæг. Æнæ уыдон 
цыма доны былтæ фидаугæ дæр нæ кæнынц... 
— Ныууадз æй, Бабуца! Иæхæдæг та дæ фæдыл 
цæудзæн! — хъæр æм кæны Бимболат. 
— Мæ сæрбæттæн мын баууылдта! — уынгæг 
хъæлæсæй дзуапп дæтты Бабуца, стæй, æвæццæгæн, 
сæныкк йæ кæнон кæй нæ ныууадздзæн, уый бамбæр- 
ста зæронд ус, йæ фæдыл ма йын уис ныддыввытт 
кодта æмæ махырдæм æрбацыд. Бимболат мусонджы 
фарсмæ бæласы къалиуæй хызын райста æмæ йæ мæ 
фарсмæ нæууыл æрæвæрдта. 
Уæдмæ Бабуца нæ цурмæ рараст. Иæ дзык- 
куты быд æрдæгæй дæлæмæ райхæлд æмæ йæ урс 
89 

сæрыхъуынтæ йæ цыргъ уæхсчытыл цагъд къуымби- 
лау ныппырх сты. Дидинджыты рыгæй бурбын дард- 
той йæ цъындатæ. 
Сæныкк ма иучысыл алæууыд, стæй æнæбарыгомау 
йæ хицауы цурмæ æрбараст. Сæрбæттæн зæронд усы 
къæхты бынмæ æрæппæрста, æрбадт æмæ нæм ком- 
коммæ ныккаст. Цыма дзы мах хуызæттæ фесæфт. 
Дзыллæ сæрбæттæн систа, æркаст æм æмæ æиæ- 
хъæн куы разынд, уæд йæ цæсгом фæрухс. 
Бимболат загъта: 
— Изæр у ныр... Бабуца, ацы фæткъуытæ демæ 
айс,— æмæ йæм хызын радта. 
— Алы бон фæткъуытæ вæййы? Уадз сæ,— Бим- 
болатмæ йæхи бакъултæ кодта Бабуца æмæ æнæба- 
рыгомау иннæрдæм азылд. 
— Айс сæ,— цыма ныхас бакодтам, уый хуызæн 
æмхъæлæсæй загътам мах. 
Дзабе хызынмæ фæлæбурдта æмæ йæ зæронд усы 
къухты фæсагъта. 
Бабуца дунейы арфæтæ фæкодта æмæ ацыд. Сæ- 
ныкк дæр кæрдæджы хæлттæ тонгæ йæ фæдыл араст. 
Уайтагъд хъæугæронмæ хæстæг иу æрхы фæаууон 
сты. 
— Марадзут, хус къæцæлтæ рамбырд кæнут æмæ 
мах арт скæнæм. Ацы фыдбылызы къогъотæ та баз- 
мæлыдысты,— хъæуырдæм акаст, афтæмæй загъта 
Бимболат. 
9Э 

4 
> 
Дыууæ изæрастæу. Мæй нæма скаст. Сæртæг 
къæрццытæ кæнынц хус къæцæлтæ. Арты рухсмæ бын- 
тон фæлладхуыз, бынтон фыдхуыз у Бимболаты æнæ- 
даст цæсгом. йæ ныхы æнцъылдтæ фæндыры тæнтау 
змæлынц. Иæ хъæлæс æнахуыр зыр-зыр кæны. Фер- 
хæцы, цæуылдæр аджих вæййы. Иæ лæдзæджы фын- 
дзæй цæхæртæ змæнты, ницы дзуры. Дысонæй нырмæ 
йæм æнхъæлмæ кæсæм, уыцы Сослæнбеджы лæгæты 
кой нын кæд ракæндзæн, уымæ. Цыма фыдæнæн кæ- 
ны, уый хуызæн йæ дзыхæй иу ныхас дæр нæ хауы. 
— Бабуца афонмæ сæхимæ бахæццæ...— йæ цæс- 
тытæ артмæ ныццавта, афтæмæй йæхиимæ ныхасгæнæ- 
гау дзуры Бимболат. 
— Бахæццæ уыдаид,— йæ пехцел сæр батылдта 
Дзабе, æмæ Бимболатмæ кæсы, цымæ, дарддæр цы 
зæгъдзæн, зæгъгæ. Фæлæ Бимболат раздæрау ницы 
дзуры. Къуырматы бадт кæнæм мах дæр. Хъусæм, нæ 
фарсмæ дон куыд сыбар-сыбур кæны, уымæ. Сæ дыв- 
дывæй не ’нцайынц бындзытæ. 
Стæй дымгæ дард кæцæйдæр æрбахаста зарæ- 
джы зæлтæ. Бимболат фестъæлфыд. Байхъуыста. 
Сыстад. Хæхтырдæм йе ’ргом аздæхта. 
— Сослæнбеджы зарæг... Хъусут, уый Сослæнбе- 
джы зарæг у... 
Зарæг дымгæйы уылæнтыл зыр-зыргæнгæ тæхы. 
91 

Куы хъæрдæрæй, куы та бынтон сабырæй, бынтон æн- 
къардæй. Стæй кæмдæр комы нарæджы аскъуыд. 
Аскъуыд зарæг. Банцад бæлæсты сыфтæртыл. 
Ныхъхъус доны уылæнты. Фæндаггæттæ йæ ахастой 
æндæр хæхтыл, æндæр фæндæгтыл. Чи зоны, кæм æй 
зарынц ацы сæрдыгон изæр!.. 
Хъусы арты къæрццытæм Бимболат. Судзы йæ 
лæдзæджы фындз. Къæрццытæ кæны уый дæр. Æр- 
мæст зæронд ууыл нæу ныртæккæ. йæ лæдзæгмæ йæ 
не ’вдæлы. Сослæнбеджы таурæгъ нын кæны... 
— Дыууæ доны сæрмæ къæдзæхыл цæфтæ фед- 
тат? Уыдон сармадзаны цæфтæ сты. Фондз цæфы,— 
артмæ æдзынæг кæсы, афтæмæй дзуры Бимболат. 
— Федтам. Фæлæ дæ бафæрсынмæ хъавæм, чи сæ 
фехста? — Иæ фыдыфыды размæ йæ зонгуытыл алæу- 
уыд Таму. 
— Немыц. Топпæй дæр нæ, фæлæ сармадзанæй... 
— Нывты...— йæ ныхас баппæрста Дзабе æмæ 
йе ’рфгуытæ уæлиау систа. 
— Нывты. Сармадзанæй,— йæ лæдзæг кæй ссыгъд, 
уый бафиппайдта Бимболат æмæ йын йæ фындз кæр- 
дæджы атъыста. 
Æз тарстæн, Дзабе æмæ та Таму Бимболаты фæр- 
сынтыл куы схæцой, уымæй æмæ Дзабейы хъусы ба- 
дзырдтон: 
— Дзурын æй бауадзут... 
— Хорз,— йæ сæр батылдта Дзабе. 
92 

Бимболат нын ракодта, æндæрæхсæвæй иырмæ 
кæмæ æнхъæлмæ кæсæм, уыцы таурæгь. 
Уый та уыди афтæ. 
...Царди лæг. Кадджын, дзырддзæугæ лæг. Адæмæн 
уарзон. йæ номæн авгау æрхауыиæй тарсти. Тырыса- 
йау æй бæрзæндты хаста. Фæлæ, чысыл раздæр комы 
нарæджы зарæг куыд аскъуыд, афтæ аскъуыд йæ цард. 
Лæджы ном бæрзонд цыдæриддæр кæны, уыдон æнæв- 
гъауæй радта йæ кæстæртæн, йæ фæдонтæн. Æмæ 
баззад йæ хорзы ном, йæ кады ном. Зарджыты, зæр- 
дæты. Ирæй Кæсæгмæ, Кæсæгæй Хъулгъамæ. Кæм ын 
не ’рæмысдзысты йæ ном, кæм ын нæ ракæндзысты йæ 
кой! Уартæ хъæуы сæр къуыбырыл уæлмæрдтæ уынут? 
Уым дурын цыртытæм кæсут? Уæдæ уын уыдон зæгъ- 
дзысты йæ ном. Дыууæ доны сæрмæ къæдзæхы фар- 
сыл фондз цæфы чи у, уыцы нывтæ федтат? Уæдæ уы- 
доны бафæрсут, уыдон уын ракæндзысты йæ царды 
хабæрттæ. Сослæнбегты Сослæнбеджы царды тау- 
рæгътæ. Мыртгæджыны хъæуккаг, дурæй зæрингуыр- 
ды хабæрттæ. Хъæбатыр лæджы... Хъæбатыр? Цæмæй? 
Æрмæст ма йæм дысон æрбацыд пъæлицæйы хицау. 
Иемæ къæдзæхын дур æрбаласта. Ныккæнды размæ 
йæ аппæрста æмæ загъта: 
— Дыууæ бонмæ цырт цæттæ куыд уа, афтæ. Не- 
мыцаг афицерæн хъæуы. Стæй, нырмæ цы цыртытæ 
фæкодтай, уыдонæй хуыздæр куыд уа, афтæ. Бам- 
бæрстай?.. 
93 

— Хуыздæр ма йæ кæмæн хъуамæ саразин? Фæлæ 
мæ дæхæдæг уыныс, цы хуызæн дæн, уый,— хъæрзгæ- 
тъизгæйæ дзуапп ратта Сослæнбег. 
— «Нæ фехъуыстон» ма зæгъ. Дыууæ бонмæ цæт- 
тæ куынæ уа, уæд дын цыртæн дæхи ныссадзынæн 
немыцаг афицерæн! — мæстыйæ загъта пъæлицæйы 
хицау æмæ фæстæмæ дæр нал фæкаст, афтæмæй кæ- 
дæмдæр згъорæгау акодта. 
Бирæ фæлæууыд уыцы уазал æхсæв Сослæнбег 
цырты дуры уæлхъус. Цыма судзаггаг марды уæлхъус 
лæууыд, уый хуызæн йæ сæр йæ риуыл æруагъта. йæ 
лæмæгъ уæхсчытæ хæрдмæ фæхау-фæхау кодтой. Цæс- 
тытыл цавæрдæр мигъы хæрв бадт. Хъустæ гуыр-гуыр 
кодтой. Быдырырдыгæй иугай гæрæхтæ хъуыст. Ар- 
выл цыдæр гуыв-гуыв кодта. Судзгæ æхсидавау цыдæр 
цæхæртæ калгæ афардæг хъæуы сæрты. Кæцæйдæр 
фæцыд дуары хъæр. Иу куыдзы рæйын дæр никуыцæй 
хъуыст. Ныццагътой сæ немыц. Иунæг дæр дзы нал 
ныууагътой. Кæмдæр хъæугæрон мардæй лæууы Сос- 
лæнбегæн йæхи Мила дæр. Цыма сæ цы хъыгдард- 
той уыдон та?.. 
Уæнтæхъил, сæргуыбырæй лæууы къуызыртæ, цæн- 
куылтæ дуры раз Сослæнбег. Цыма йæ ныртæккæ сис- 
дзæн, хъæугæронмæ йæ ахæсдзæн æмæ йæ уым былæй 
аппардзæн, уый хуызæн дуры сæрмæ ауыгъдæй лæу- 
уынц йæ даргъ цæнгтæ. Бæргæ йæ сисид, бæргæ йæ 
ахæссид, фæлæ ма уыйбæрц хъару кæмæ ис? Æгуыс- 
94 

тæй уæнгтæ афтæ æндзыг кæнынц, уый нæ зыдта. Но- 
джы зæрдæ... Цыма йæ исчи уæхстыл физонæг кæны, 
уый хуызæн риссы, дуды. 
Æмæ йæм ныр цырты дур æрбаластой. Хъуамæ дзы, 
нырмæ кæй никуыма скодта, ахæм диссаджы цырт 
самайа. Кæмæн? Немыцаг афицерæн. Ие ’ртæ фырт- 
мæ йын æрра бирæгъы лæбурд чи ’рбакодта, уыцы 
афицерæн. Иæ зæронд Бабуца тар хъæдмæ кæмæй 
фæлыгъд, рынчынæй йæ йæхи хæдзарæй чи ратардта 
æмæ ныр æртыккаг къуыри сырдау уазал ныггæнды 
кæй тыххæй хъизæмар кæны, уыцы немыцаг афице- 
рæн. Æмæ ма уæд йæ цардæй цы кæны Сослæнбегты 
Сослæнбег? Цæмæн ма йæ хъæуы? Иæ къухтæ куы 
бахуыскъ уыдзысты, куы бакуырм уыдзæни... 
Æвæццæгæн, Сослæнбег йæхæдæг, стæй ныккæнды 
уазал æмæ дондыппыр къулты йедтæмæ ничи базыд- 
та, уыцы æхсæв ыл куыд хъизæмæрттæй аивгъуыдта, 
уый. Æнæ авг цырагъы мынæг рухс дæр йæ хицауы 
хуызæн фæкатайтæ кодта, кæм пиллонæй, кæм та зын- 
джы стъæлфæны йасæй сыгъди. Стæй ахуыссыд. Ин- 
гæнау нытталынг ныггæнд. Æмæ уæд йæ синджын 
кæрц лыстæиы бынæй раласта, йæ цухъхъа скодта. 
Йæ кусæн дзаумæтты дзæкъул йе уæхскмæ баппæрста 
æмæ цæхæрадонмæ рахызти. Ныккæнды мæйдары 
хуызæн ыл хъуынтъызæй сæмбæлдысты боныцъæхтæ. 
Тагъд кæны ныр. Кæдæм? Уымæн ничима ницы зо- 
ны. Æмæ йæ уæвгæ чи хъуамæ зона, хъæуы асадæ- 
95 

мæй куы ничиуал баззад, уæд? Хъуамæ йæм исчи кæс- 
гæ дæр кæна. Уадз æмæ кæса. Уадз æмæ йæхи дыууæ 
цæстæй фена, Сослæнбегты Сослæнбег йæ кусæн дзау- 
мæттимæ, йæ бæрæгбоны 
цухъхъа, йæ уæлдзæртты 
кæрц йæ уæлæ, афтæмæй 
Мырткæджыны уынгты 
кæй фæцæуы, уый. йæ 
кусæн дзаумæттимæ. Сæр- 
ыстырæй. Æмæ цы кæны! 
Лæг иу бон гуыргæракæ- 
ны, иннæ бон — мæлгæ. 
Тæнзæрдæйæ хъæбатыр 
нæй... 
Ныггæнды раз фæл- 
дæхтæй баззад цырты 
дур. Ныууарыд ыл. Миты 
бынæй ма зынынц æр- 
мæстдæр йæ цыргъ тигъ- 
тæ. Иу къахфæд æм нæ 
рацыд ныггæндæй. Иу 
фæздæджы цъупп нæ фæ- 
зынд йæ сæрмæ. Иу рухсы цъыртт нæ ферттывта йæ 
зыхъхъыртæ дуарæй. 
Ацыд лæг, æхсæв æмæ бон кæрæдзийæ нæма фæцух 
сты, афтæмæй. Тыппырæй ахаста йæ масты дзæкъул. 
Кæдæм? Уымæн цалдæр боны ничиуал ницы базыдта. 
96 

Ацыд хъæдырдæм. 
Стæй йæ уæд Скъæт- 
ты комы фендæуыд. 
Дыууæдоны астæу 
къæдзæхы фарсыл. 
Æд сарт, æд дзæбуг. 
Цухъа йыл.. Дыстæ 
фæлдæхтæй. Æнæ- 
даст, фыдхуызæй. 
— Сæрра,—дзырд- 
той иутæ. 
— Нæ, уый, бæс- 
гыл кæй нæма фен- 
дæуыд, ахæм дис- 
сæгтæ аразы,— разы 
нæ кодтой иннæтæ, 
Скъæтты комæй 
та хъуыст сарт æмæ 
дзæбуджы æмыр 
зыланг. Боны цъæх- 
тæй изæрдалынг- 
тæм. Фæлæ мæсыг 
йæхи дурæй хæлы, 
зæгъгæ, хуымæтæ- 
джы, нæ акæнынц. Чидæр æй немыцы хъусты бацагъ- 
та. Схъуызыдысты йæм. Стылдтой йæм сармадзан, 
кæсынтыл æм фесты. Цы кусы бæгънæг къæдзæхы 
7 Балцы зарæг 97 

фарсыл æдылы зæронд лæг? Мæцъбæндæнæй бастæй 
ауыгъдæй. Бызгъуыртæ цухъхъайы. Бæгъæмсарæй. 
Тугæрхæмттæ къухтимæ... 
Бахъуызыдысты йæм немыц. Ныккастысты йæм 
æдзынæгдæр æмæ сæхи дураууæтты æрныллæг код- 
той. Къæдзæхы фарсæй сæм сыстадысты, æхсæвæй, 
бонæй æмризæджы кæмæй рызтысты, уыцы сырхæф- 
сæддонтæ. Бæхтыл. Гæрзифтоигæй. Сырх тырысаимæ. 
Ноджы та уыцы цæстытæ къахæг ныхæстæ: «Мæлæт 
немыцаг лæгсырдтæн...» 
Фæд-фæдыл дыууæ гæрахы. Фыццаг къæдзæхы рыг 
акалд. Стæй лæг æд асин уырдыгмæ ратахт. 
— Зæронд хæрæг, мæ разæй ды хъуамæ бацæуай 
мæрдтæм! — Иæ автоматы хæтæлмæ æркаст, цалдæр 
боны размæ йæм цырты дур чи ’рбаласта, уыцы афи- 
цер æмæ йе ’мбæлттæм фæдзырдта: 
— Мæ фæдыл!.. 
Къæдзæхы рæбын лæгæтæй фæцыд цалдæр гæра- 
хы. Афицер арсау ныууынæргъыдта. Дуртыл йæ тъæпп 
фæцыд. Фæлæбурдтой йæм йе ’мбæлттæ. Мардæй йæ 
сæ фæдыл ахæр-хæр кодтой. Ногæй та стынг сты гæ- 
рæхтæ. Æхситт кодтой нæмгуытæ. Сыгътой къæдзæхы 
тигътæ. Сæ фæздæг калд лæгæты дуртыл. Афицеры 
фарсмæ ныффæлдæхтысты цалдæрæй. Мæрдтæй, уæз- 
зау цæфтæй. Стæй лæгæт ныссабыр. Ничиуал лæвæрд- 
та дзуапп немыцæн. йæ уæлдзæртты кæрцыл уæлгом- 
мæ хуысгæйæ баззад Сослæнбег. йæ сарт, йæ дзæбуг, 
98 

йæ хызын йæ фарсмæ. йæ тугæрхæмттæ къухæй фидар 
хæцыди йæ англисаг карабиныл. Холымæ хъуызæг 
бирæгътау æм бахъуызыдысты немыц. Мард у, уый 
куы базыдтой, уæддæр ма йæ цалдæр æхсты фæкодтой. 
Сæцъыф къухтæй йыл ахæцыдысты. Лæгæтæй йæра- 
тылдтой. Æрцыдысты Дыууæдоны былмæ. Сармадза- 
ны хæтæл къæдзæхмæ сарæзтой æмæ дзы Сослæнбе- 
джы нывты фæд-фæдыл фондз æхсты фæкодтой. Сар- 
мадзанæй!.. 
6 
...Арт къæрццытæ кæны. Судзы. Змæлынц бæлæс- 
ты сыфтæртæ. Доны уылæнтæ. Арвыл цыма исчи нæ 
арты цæхæр ныппырх кодта — мингай стъалытæй нæм 
кæсы, æрттивынц Бонвæрнон, Фиййауы лæдзæг, Авд 
хойы... 
Æдзынæг кæсы арты цæхæрмæ Бимболат. Змæ- 
лынц уымæн дæр йæ халас рихитæ. Кæд нын афтæ 
дзуры: «Кæсут Бонвæрнонмæ? Иннæты æхсæн куыд 
тæмæнтæ калы? Афтæ у лæджы хуызæн лæджы цард 
дæр...». 
Дзабе æмæ Таму ницы дзурынц. Кæсынц æнæкæ- 
рон арвмæ. Æвæццæгæи, уыдоны дæр ныртæккæ сæ 
хъуыдытæ скъæфынц Сослæнбеджы лæгæтмæ. Сæ 
хъустыл уайы Сослæнбеджы сарт æмæ дзæбуджы зæл- 
ланг... 
99 

БАЗЗАДИ УÆЛÆУЫЛ ИÆ НОМ... 
1 
Уыцы бон колхоз сæ дыргътæ тыдтой. Сæумæцъæ- 
хæй цалдæр машпиæйы дзаг адæм æрбаластой. Æд 
чыргъæдтæ, æд асинтæ. Уайтагъд бæлæстыл фæпырх 
сты. Фæткъуытæй, кæрдотæй дзаг чыргъæдтæ алыр- 
дыгæй скъæфтой. Цæхæрадон æгасæй æмызмæлд сси. 
Алыхуызон хъæлдзæг ныхас, алыхуызон хъæлдзæг 
зарæг... Цыма алы бæласы къалиуыл дæр исчи бадти. 
Æз æмæ Таму дзаг чыргъæдтæ скъæфтам машинæ- 
тæм. Дзабе дæр уыцы хъуыддагхуызæй бæлæсты бын- 
ты рауай-бауай кодта. йæ къухы гæххæтт æмæ къран- 
дас. Цыдæртæ дзы фыста. Бимболаты арæх цæмæй- 
дæрты фарста. Дзаг машинæтæ хъæуырдæм кæрæдзи 
фæдыл куыд цыдысты, уымæ касти. Иæ гæххæтты цы 
фыссы, уымæй йæ бафæрсыимæ хъавыдыстæм, фæлæ 
йыл нæ хæст кодтам. Стæй, сæрдыгон дыргътæ тынд 
куы фесты, фæстаг машинæты адæм хъæумæ куы 
афардæг сты, уæд мусонджы дуармæ чыргъæдыл æр- 
бадт. Фæйнæджы гæбаз йæ уæраджы сæрыл æрæ- 
вæрдта æмæ не ’скъолайы зæронд нымайæг Бибойы 
хуызæн гæххæттытæ рафæлдах-бафæлдах систа. Кэе- 
сæнцæстытæ ма йыл куы уыдаид, уæд — Бнбо. 
— Гъы, куыд у? Цас рауадысты? — лæппуйы уæхс- 
чы сæрты бынмæ ныккаст Бимболат. 
— Ныртæккæ. Æххæст ма сыл згъæлæццæгтæ дæр 
100 

афтауон,— дзуапп радта Дзабе æмæ йæ роиæй æндæр 
гæххæтты гæбаз фелвæста. Таму йæ уæлхъус алæууыд. 
— Уæд та дын аххуыс кæниккам? 
— Бузныг. Кæд мын æххуыс кодтат, уæд абондæр- 
гъы кæм уыдыстут? Алырдыгæй фæдисмæ згъорæгау 
згъордтой æмæ... Æнæфыстæй дæр мын дзы бирæ 
аирвæзти,— цыма Бимболаты раз йæхи раст кодта, 
уый хуызæн тагъд-тагъд дзырдта Дзабе. 
— Кæриты раз дæ лæууын хъуыди, ды та сæ фæ- 
дыл бындзау ратæх-батæх кодтай,— загъта Таму æмæ 
мæнырдæм æрбакаст. 
— Хорз бакуыстат уе ’ртæ дæр. Иууылдæр мæ 
фарстой, ацы дзæбæх лæппутæ кæй лæппутæ сты, 
зæгъгæ,— æвæццæгæн нæ, цæмæй нæ ныхас быцæумæ 
ма рахиза, уый тыххæй раппæлыд Бимболат. 
Уæдмæ Дзабе йæ фыстытæ нымад фæци. Сыстад 
æмæ лæугæйæ загъта: 
— Мин. Стæй ма авд æмæ ссæдз чыргъæды... 
Æз æмæ Таму ныддис кодтам: 
— Уаицон нæу!.. Кæд рæдигæ фæкодтай? 
— Рæдигæ? Кæд мыл не ’ууæндут, уæд сæ уæхæ- 
дæг банымайут,— йæ гæххæттытæ мын мæ къухы фæ- 
сагъта Дзабе. Æз дзы иуы кæрон бакастæн: «1027 
чыр. х 10 кил. = 10270 кил.». 
— Ау, уыиы стыр чыргъæдты дæсгай килограмтæ 
йедтæмæ нæ уыди? Иуыл дзы уæд та схæцыдаис,— 
гæххæтт æм фæстæмæ радтон æз. 
101 

— Æз сæ рæстæмбис нымадæй нымайын. Бимбо- 
лат мын куыд бацамыдта, афтæ. 
— Бимболат? Афоимæ дæр нын æй афтæ загъ- 
таис... 
Бимболат йæ мидбылты худы Æвæццæгæн та йын 
нæ ныхæстæ æхсызгон сты. 
Раст зæгъыи хъæуы, кæд иæхи хъæбатырхуыз дард- 
там, уæддæр тынг бафæлладустæм. Дзабе йæ гæххæт- 
тытæ Бимболатмæ радта. Зæрондæй нæхи ракуырд- 
там æмæ нæхи найынмæ ацыдыстæм. Доиы был, йæ 
хæдон æрдæг ласт, афтæмæй Дзабе загъта: 
— Ацы бон Бабуца куыд æрæгмæ цæуы. Мацы 
кæнæд... 
Æз дæр ма уæ уымæй бафæрсынмæ хъавыд- 
тæн,— доны былты ма иу хатт мæ цæстæнгас ахас- 
тон æз. 
— Æз ма йын кæрдотæ дæр бамбæхстон,— загъта 
Таму æмæ доны уыциу сæррæтт баласта. 
Куыд сбæрæг, афтæмæй не ’ртæ дæр «æмбæхсджы- 
тæ» разындыстæм. Æрмæст Бабуца йæ сæныккимæ 
никуыцæй зынд. 
2 
Фæссихор Урсдоны дон тынг хъарм вæййы. Цыма 
йæ исчи тæвд скæны, уæлдайдæр фæлладæй. Иæ уы- 
лæнтыл кæдæмдæр аскъæфы буары рыст. 
— Баба, нæ нæм хæццынæ? Дзырд нын ратт,— 
102 

нæхи найынæй куы ’рбаздæхтыстæм, уæд æз æмæ 
Дзабейы фæндоимæ гæсгæ Бимболаты бафарста Таму. 
— Цæмæн? Æгæр дзæбæх бакуыстат?.. Ноджы ма 
уæм хæцгæ дæр? Нæ, мæ гыццыл кæрчытæ. Бузныг ма 
уын хъуамæ зæгъон. Цæмæн уæм хъуамæ хæцон? — 
фæлмæн хъæлæсæй загъта Бимболат. 
— Фæйнæ цалдæр кæрдойы бамбæхстам... Бабуца- 
йæн,—йæ фыдыфыдмæ къæмдзæстыгхуызæй бакаст 
Таму. Бимболат Тамуйы хуылыдз сæрыл йæ дынджыр 
къух æрæвæрдта æмæ нæм бахудт: 
— Афтæ æнхъæлут, æмæ уæ нæ федтои, мæ гыц- 
цыл абырджытæ?.. Æрмæст абон майрæмбон у, æмæ 
Бабуца уæлмæрдты уыдзæн. Алы сабатизæры дæр 
уæлмæрдтæм фæцæуы. Сослæнбеджы ингæнмæ... 
3 
...Зæронд бæлæсты бындзæфхæдтау лæууынц цыр- 
тытæ. Дурæй амад, хъæдæй конд цыртытæ. Чи дзы 
иуварсырдæм акъул, чи та бынтондæр афæлдæхт. 
Иугай æхсынцъы бæлæстæ, хъæддаг кæрдотæ пыхсы 
бын фесты. Сæ бынты ингæн бæрæг дæр иал и. Не 
’ртæйы йедтæмæ уæлмæрдты ну цъиузмæлæг дæр нæй. 
Афтæмæй та Бимболат, Бабуца уæлмæрдты уыдзæн, 
зæгъгæ, дзырдта. Кæд нырма раджы у? 
Æз нæ уарзын уæлмæрдтæм цæуын. Æикъард дзы 
кæнын. Фæлæ ма мын цы гæнæн уыд, Дзабе æмæ Та- 
муйы бафæидыд Сослæнбеджы иигæн бабæрæг кæ- 
103 

нын, Бабуцайы фенын. Кæрдоты дзæкъул мын ме 
’ккойы скодтой, æмæ зилæм иу цыртæй иннæмæ. Агу- 
рæм Сослæнбеджы ингæн. Дурын цыртытыл алыхуы- 
зон нывтæ конд. Чи саргъы бæхыл, чи разгæмтты, чи 
та ирон цухъхъайы. Суанг ма дзы фæндырæй чи цæгъ- 
ды, ахæм чызджы нывтæ дæр ис. Сæ мыггæгтæ, сæ 
нæмттæ. Цыма сын райхъалæй тæрсæм, уый хуызæн 
хъавгæ цыдæй цæуæм, саст хъæлæсæй дзурæм кæрæ- 
дзимæ. 
— Æвæццæгæн, адон се ’ппæт дæр Сослæнбеджы 
конд цыртытæ сты...— цыртыты фыстытæм лыстæг кæ- 
сы, афтæмæй нын дзуры Дзабе. 
— Мæнæ кæсут, куыд фыст ыл ис? «СС», ома Сос- 
лæнбегты Сослæнбег... 
— Сослæнбеджы конд. Уæдæ сæ æндæр афтæ дæс- 
ны чи скодтаид? Бабамæ нæ хъуыстат? — йæлыстæг 
къубал хæрдмæ сивæзта æмæ нын цыртытæй иумæ 
бацамыдта Таму. 
Мах цырты цурмæ бацыдыстæм. йæ алыварс сау 
ахуырст æфсæйнаг быру. Бырумæ телæй фидаргонд 
зесты гæбазыл фыст: «Ацы цырты хъахъхъæны пад- 
дзахад...» Донхуыз дзæнхъа дурæй арæзт нæлгойма- 
джы гуыр. Бызгъуыртæ дарæсы. Ныггуыбыр. йæ зæнг- 
тæ йæ быны фæтасыдысты. йæ сины къуыбыртæ хæ- 
доны скъуыдтæй ныццыргъ сты. Йæ сæр йæ риуыл 
æрхауд. йæ къæхты бынмæ æдзынæг кæсы. Иæ нуар- 
джын къухтæ саст ехсы хъæдау уырдыгмæ зæбулæй 
104 

баззадысты. Бæгъæмсар, бæгъæввадæй. Йæ мæллæг 
рустыл арф æнцъылдтæ. Иу бакастæн афтæ зыны, цы- 
ма ныртæккæ йæхи нал бауромдзæн æмæ размæ ба- 
хаудзæн. Фæуарыд цыртыл. Фæхостой йæ ихтæ. 
Схъулæттæ йæ кодтой сæ фаджысæй халæттæ. Фыст 
ыл: «Царды уæз... Кадмæ дæ хæсдзынæн? Рухсаг у, 
Дзыбыртт...» 
— Чи у, цымæ, иннæ адæмтæй хъауджыдæр ахæм 
цырт кæмæн сæвæрдтой, уыцы Дзыбыртт? Чи бауагъ- 
та цырты уыйбæрц æнкъарддзинад, уыйбæрц сагъæс- 
тæ? Кæй къухтæ ракæсын кодтой дзæнхъа дуры йæ 
цæстытæй? Чи дзы бавæрдта йæ тæлфгæ зæрдæ? 
Кæсæм цыртмæ. Цыма нæм цырты хицау йæхæдæг 
мæрдтæй рацыд, уый хуызæн нæ цавæрдæр тасдзинад 
уадзы. Хъыпп-сыпп нæ никæмæй уал хауы. Цырты 
хуызæн æнæзмæлгæ лæууæм. 
Дзабе та ацы хатт дæр нал фæлæууыд. Цырты гом 
къæхтæй кæрдæг фæйнæрдæм акодта æмæ йæ ныхас 
райхъуыст: 
— Сослæнбеджы конд. Ауыл дæр та уыцы дам- 
гъæтæ фыст... 
Уæдмæ уæлмæрдтæм цалдæр усы æрбацыд. 
Фæзынд Бабуца дæр æнæ йæ сæныккæй. йæ къухы 
дидинджыты баст. Мах цырты раз лæугæ куы федта, 
уæд нæм дардæй йæ ныхас æрбайхъуыст: 
— Кæцæй фестут? Цы мн кæнут сымах та уæл- 
мæрдты?.. 
105 

— Мæнæ дын кæрдотæ æрбахастам... Бимболат 
дын сæ рарвыста,— фæцарæхстæн æм æз. 
— Ам кæй дæ, уый дæр ныи Бимболат загъта,— 
мæ фарс фæлæууыд Дзабе. 
Æз мæ дзæкъул æристон, Бабуцайы раз æй нæу- 
уыл æрæвæрдтон. Уый кæрдотæм бынмæ æркаст æмæ 
хатыркурæгау загъта: 
— Цал хатты, зæгъ, вæййы, исты ныхас æм куы 
æрхауа, миййаг. Уæвгæ абон дыргътæ куы тыдтат, 
æнхъæлдæн? Уæд ницы кæны. Сæ тоиын афон мын 
алы хатт дæр хуын фервиты. Иинæтæй уæлдай цыма 
æз искуы фесгуыхтæн. Гъемæ йын-иу арфæ ракæнут. 
Бузныг, зæгъ. Æз сæ мæнæ нæ зæрондæн ахæлар кæн- 
дзынæн. Хæццæ йæм дзы цы бауыдзæн, фæлæ уæд- 
дæр зæрдæйæн æнцондæр вæййы... 
Зæронд ус дзæкъулæй цалдæр кæрдойы систа, ха- 
тыр нæ ракуырдта,æмæ гуыбыр-гуыбыр иуварсырдæм 
ацыд. Йæ дыууæ фарс сындзы къутæртыл сæнтсырх 
дидинджытæ кæмæн зад, уыцы ингæны цурмæ бараст. 
Ингæны фарсмæ фæйнæджы гæбазæй коид бандоныл 
æрбадт. Стæй мæм иуцалдæр минуты фæстæ фæдзырд- 
та. Мах йæ цурмæ бацыдыстæм. йæ кæрдотæй нын 
фæйнæ радта. Иæхæдæг дæр дзы иуæй акомдзаг 
кодта. 
Ингæны фæйнæ фарс кауын асиныл сбырыдысты 
сындзы дидинджытæ. Уæлейы баиу сты. Ингæныл 
цырт нæ уыди. Æрмæст чи бамбыди, ахæм хъæды 
106 

лыггаг цæхгæрмæ лæууыд. Иæ иу кæрон кæрдæг тар- 
бын цъæх дардта. 
«Ау, адæмæн уыйбæрц цыртытæ чи фæкодта, 
уымæи йæхицæн иу дур уæддæр куыннæ сæвæрдтой 
цырты бæсты?» — хъуыды кодтон мæхинымæр æмæ 
ме ’ргом дурæйконд Дзыбыртмæ аздæхтон. 
Æвæццæгæн, афтæ хъуыды кодтой Дзабеитæ дæр. 
— Дидинджытæ мын уарзта. Æмæ йын сæ йæ ии- 
гæны уæлæ ныссагътон,— æрæджиау загъта Бабуца 
æмæ Дзыбыртты цыртмæ кæй кæсæм, уый бамбæрста. 
— Чи уыд Дзыбыртт? Уымæн дæр йæ цырт Сос- 
лæнбеджы конд у? — Зæронд усмæ йæхи хæстæгдæр 
баласта Дзабе. 
— Дзыбырттæй мæ фæрсут? Уыдис, цардис нæ 
хъæуы ахæм лæг. Мæгуыр, фæлæ æнæуи хорз лæг уы- 
ди. Æххуырсты мыздæй, мæгуыр, йæ уæлæ хуызæнæн 
дарæс иикуы скодта, йæ гуыбын дзы никуы байдзаг 
кодта. Хъæздгуытæн хос карста, хуым сын кодта, суг 
сын ласта. Иæхи хæдзар та бонæй-бон фыддæрмæ 
цыди. Махонимæ гыццылæй фæстæмæ лымæнæй цар- 
дысты. Хъæлдзæг адæймаг уыди, хæларзæрдæ. Æмæ 
йæ уымæ гæсгæ нæ лæг хъулон уарзтæй уарзта. Æгас 
ма уыди, афтæмæй йын райдыдта аразын, мæнæ иыр- 
тæккæ кæй федтат, уыцы цырт. Дзыбыртт ма йыл худ- 
гæ дæр кодта, удæгасæй мын цырт куы аразыс, зæгъ- 
гæ. Нæ лæг дæр ын афтæ: «Æз дын уæлæуыл дæ ном 
баззайын кæндзынæн». 
107 

Фæскуыст-иу Дзыбыртты бæласы бын куы ’рбадын 
кодта, йæ сарт æмæ-иу йæ дзæбугæй дуры хойын куы 
байдыдта, уæд уыдонмæ бакæсын: Дзыбыртт ын иуран 
бадгæ нæ кодта, нæ лæг та йæм мæстæй тъæппытæ 
хауди. Стæй йын иухатт Дзыбыртт цыдæр æфсæнттæй 
алыгъди. Иуцалдæр мæйы йын йæ рыг дæр ничиуал 
федта. Нæ лæг мæсты кодта, Дзыбырттимæ хæцыди. 
Цалдæр хатты ныннывыл хæрын дæр нал бакуымд- 
та. Райсомæй изæрмæ дур хоста, æхсæвыгон та цыра- 
гъы рухсмæ куыста. 
Ахæм заман зын дзурæн уыдис йемæ. Бинонты 
цæрын хъæуы, уый дæр-иу дзы ферох. Адæмæй ма 
йыл бирæтæ худгæ дæр кодтой. Æмæ йæ дурæрдæг 
кондæй баззад, æндæр хъуыддæгтæй йæ нал равдæлд, 
уæлдайдæр та Дзыбыртт хæстæг кæй нал цыди, уый 
тыххæй. 
Стæй иуахæмы Дзыбыртты мардæй æрластой. Куыд 
дзырдтой, афтæмæй, æххуырсты кæмæ уыди, уыимæ 
фæхъаугъа сты. Амардта йæ хицауы, йæ хицауы фыр- 
ты. Иæхи дæр ын амардтой. 
4 
Нæ лæг цалдæр боны дзыхæй дæр нал дзырдта. 
Бон-изæрмæ хъæдрæбынты зылди. Доны былты" рацу- 
бацу кодта. Сдзырд æм нал уыди. Стæй иу райсом, 
мах ма фынæй уыдыстæм, афтæ сарайæ йæ къупп- 
къупп райхъуыст. Нæ лæг фæстæмæ райгас, зæгъгæ, 
108 

ныццин кодтон. Æмæ йæ, æцæг, уæды хуызæн 
кусгæ никуы федтон. Дыууæ бонмæ йæ рустæ бахау- 
дысты, сцола. Æрмæст йæ къухты змæлдыл цæст нæ 
хæцыд. Раст зæгъын хъæуы, тынг тыхст уыдыстæм. 
Дыууæ хоры астæу. Фæлæ лæгмæ сдзурын чи уæнды- 
ди! Мæхæдæг цыдæр амæлттæ кодтон. Кæмæй ссад, 
кæмæй картоф. Сывæллæтты æххормагæй куыд ныу- 
уагътаии? 
Уыцы бонты нæм Дыгургомæй барджытæ æрба- 
цыд. Сæхи Хъуыбадтæй хуыдтой. Сæ хистæртæй чи- 
дæр амард æмæ йын цырт сæвæрын уыд сæ зæрды. 
Цынæ йын фæкодтой, куыд ын нæ фæлæгъстæ кодтой, 
нæ сын бакуымдта. 
Цæхæртæ калгæ, æртхъирæнтæ кæнгæ афардæг сты 
Хъуыбадтæ. Æз та йæм мæстæй мардтæн. Дæ сывæл- 
лæттæн дын-иу нартхоры голлаг уæддæр радтаиккой, 
зæгъгæ. 
Лæг мæ хъуыдыдæр не ’ркодта, бацыд сарамæ æмæ 
йæ куыстыл балæууыд. Æртыккаг бон ма нæм Хъо^- 
бангомæй дæр æрцыдысты. Аспиатæ. Уыдонæн та сæ 
чыидздзон чызг амард æмæ уымæн кæнын кодтой 
цырт. Æртæ лæппулæгæй нæ кæрты æрфистæг сты. 
Ацы уазджыты афтæмæй мауал арвит, зæгъгæ йæм 
мæхи бæргæ бакъултæ кодтон, фæлæ мæм йæхи афтæ 
схъулæттæ кодта, æмæ йæ бамбæрстон, мæ ныхас мын 
æрдумæ дæр кæй нæ æрдардзæн, уый. 
Аспиаты минæвæрттæ та бынтон зæххыл нал хæцы- 
109 

дысты. Ме ’рдхорд Дзыбыртты цыртæй мæ сымахмæ 
не ’вдæлы, зæгъгæ сын куы загъта, уæд сæ иу ивазгæ 
ныхасæй бафарста: 
— Æмæ чн уыд, Дзыбыртт кæй хоныс, уый? 
— Мæгуыр лæг. Æнæ хæдзар, æнæ къона мæгуыр 
лæг,— дзуапп сын радта махои. 
— Æмæ дзы цы райсдзынæ, кæд ахæм гæвзыкк 
уыди, уæд? Мах гуырысхойаг ницæмæй стæм, цас 
æмбæлы, уыйбæрц дын бафиддзыстæм,— йæ ныхас 
баппæрста иннæ уазæг. 
— Бахатыр кæнут, уæ хъалæй, миййаг, не ’рлæу- 
уыдыстут мæ дуармæ. Хæраммæ мын æй ма бамбарут, 
фæлæ æз мæ цæсгом мыздыл нæ уæй кæнын,— дзуапп 
ын радта нæ лæг æмæ ма сын ныхасы кæрон загъ- 
та: — Фысым бакæнут, Аспиатæ. Сымах фаг хорздзи- 
надæй нæм ницы ис, фæлæ уын цæхх æмæ кæрдзынæй 
«еблуагъæ» зæгъæм. 
— Бузныг. Æрмæст-иу дæм, дæ сæр сæрмæ кæй 
не ’рхастай, уый тыххæй фæсмои ма ’рцæуæд,— фæ- 
мæсты нæм сты Аспиатæ. 
Нæ лæг дæр сæ æнæ дзуаппæй куыд ауагътаид 
æмæ сыи загъта: 
— Уæхи уæздан куы хонут, хонæг уæм куынæ 
арвыстам, миййаг, уæд ма мын мæ хæдзары дуармæ 
цæмæн уайдзæфтæ кæкут?.. 
Сæ бæхтæ æрцæфтæ кодтой Аспиатæ æмæ уыдон 
дæр тæргайæ афардæг сты. 
Щ 

Уыцы хабар уайтагъд дардыл апырх. Фехъуыс- 
той йæ иннæ хъæуты дæр. Æмæ цалынмæ Дзыбыртты 
цырт арæзта, уалынмæ йæм йæ ныфс ничиуал æрба- 
хаста. Цы гæнæн ма уыд мæнæн дæр! Хæстæджытыл 
фæзылдтæн æмæ цыдæр хоры муртæ æрæмбырд код- 
тон. Фæлæ мын уыдонæй дæр, цырт#куы сцæттæ, уæд 
Дзыбырттæн хист скæнын кодта. 
Уæдæй нырмæ лæууы Дзыбыртты цырт. Цалдæр 
хатты йæ горæтмæ ласынмæ хъавыдысты, фæлæ йæ 
Бимболатимæ иæ ауагътой æмæ йыл уæд быру скод- 
той. Уæртæ йыл уыцы фыст баныхæстой. Арæх æм æр- 
цæуынц уынæг. 
5 
Хур фæныгуылы. Сослæнбеджы ингæныл цы ди- 
дииджытæ зайы, уыдон ма йæм се ’ргом бæргæ аздæх- 
той, фæлæ сæ базыртæ æрлæмæгъ сты. 
Каердæджы хус къæрццытæ фæцыд. Зæронд ус, 
уынæр кæцæй фæцыд, уыцырдæм йе ’ргом аздæхта. 
Ныддис кодта: 
— Мæ хæйрæг! Ссардта та мæ. Иу минут æнæ мæн 
иæ фæразы. 
Иæ дзыхы сыфтæрджын къалиу, йæ цъæх цæсты- 
тæ нæм ныдздзагъыр кодта, афтæмæй дæрддзæфгомау 
æрлæууыд Бабуцайы сæныкк. 
— Дардæй цы кæсыс? Хæстæгдæр нæм рацу,— 
фæсидт йæ сæныкмæ зæронд ус. 
111 

Сæныкк ма иучысыл алæууыд, стæй йæ боцъо тил- 
гæ Бабуцайы цурмæ бацыд. Хатыр курæджы каст 
скодта йæ хицаумæ. 
...Дзыбыртт нæм сæргуыбырæй кæсы. Йæ ингæныл 
змæлынц кæрдæджы сыфтæ. Быдираг дидинджытæ. 
Хæхтæй дымы изæрон уддзæф. Мæ хъусы мын дзуры: 
«Кæсыс, адæймаг цытæ кæны, уымæ? йæхи зæрдæ 
искæмæн радты, дуры уд бауадзы, йæхицæн дæр цырт 
кæй хъæуы, уый дзы ферох вæййы... Кæс, дæ зæрдыл 
бадар ацы дыууæ ингæны...» 
Цыма уддзæф Дзабеитæм дæр афтæ дзуры? Дзур- 
дзæни. Æвæццæгæн, афтæ æнцад, афтæ сæргуыбырæй 
уымæн лæууынц... 
ДЗАБЕЙЫ МАДÆН СÆ МА ЗÆГЪ... 
1 
Дзабе æмæ Таму чысыл æддæдæр змисыл бæгънæ- 
гæй хъазынц. Тамуйæн йæ сæрыл дынджыр залмы сыф. 
Сыфы скъуыдтæй мæнæуы ’фсиртау хæрдмæ ныхъхъил 
сты Тамуйы сæрыхъуынтæ. Дзабе мæм йæ чъылдым 
сыздæхта, йæ хурсыгъд фæсонтыл доны ’ртæхтæ ’ртти- 
вынц. Нырма чысыл раздæр сыстад донæй. Цæхæра- 
доны кæронæй хъуысы Бимболаты фæрæты къупп- 
къупп. 
Æз бадын доны был, хæрис бæласы бын аууоны. 
Фыссын писмо гыццимæ. Дзабеитæ сæ писмотæ абон 
112 

райсомæй афыстой. Æрмæст сæ æрвитгæ нæма акод- 
той. Мæнмæ кæсынц. 
Æртыккаг цъар фехæлдтон мæ тетрады сыфтæй. 
Уый мын Таму æмæ Дзабейы аххос у. Мæ тæккæ фын- 
дзы бын ратæх-батæх кæнынц, цæуылдæр худынц. 
Цыма сын мæ фарсмæ цæхх ныччындæуыд. 
— Нæма фæдæ? Къоста ма басгуых? — Сæ кæл- 
кæл сын æгъгъæд нæу, фæлæ ма мæ мæстæй дæр ма- 
рынц. 
Худут, уæ сæртыл хъен дæр слæуут, мæ цæстмæ 
кæсæгтæ дæр фестут. Цалыимæ гыццимæ писмо ныф- 
фыссон, уæдмæ уе ’мгæрон не ’рцæудзынæн. Фысгæ та 
йæ ныккæндзынæн афтæ: 
«Гыцци, Дзабе æмæ Таму цавæр лæппутæ сты, уый 
зоныс? Уæвгæ нын сымах æрмæстдæр нæ фыдуагдзи- 
нæдтæ нымайут. Рæдиут. Раст зæгъын хъæуы, мæнмæ 
дæр-иу хатгай афтæ касти. Уæлдайдæр Дзабе. Фыц- 
цаг æртæ боны йыл Тамуимæ нæ зæрдæ тынг худти. 
8 Балцы зарæг 113 

Цыма йæ цæргæ-цæрæнбоиты дыргъы хъæстæ никуы 
фæци, уый хуызæн сыл бирæгъау йæхи ныццавта. 
Дзырдтам ын, ма нæ худинаг кæи, исты дын кæндзы- 
сты, зæгъгæ. Нæ нæм байхъуыста. Фæткъуытæй ма 
суанг сусæг æвæрæнтæ дæр фæкодта. Цалдæр хатты 
ма йын сæ æхсæв йæ нывæрзæнæй дæр раластам. 
Стæй нын уæд йæ гуыбынæй фæрынчын (гыцци, курын 
дæ, Фатъимæтæн сæ ма зæгъ).йæ амонд уыди, æмæ 
Бимболат ахæм низтæм дæсны разынди, уайтагъддæр 
æй битъынайы хъæбæр цайæадзæбæхкодта. Мах æн- 
хъæлдтам, иучысыл фæцоладæр уыдзæн, зæгъгæ. 
Хъуыды дæр æй не ’ркодта. Куыд къуыбылой уыди, 
афтæ къуыбылойæ баззад. Æрмæст æй хур басыгъта 
æмæ цыма бæрзонддæр фæци. Иæ гуыбынæй ма рын- 
чын куы уыд, уæд нæ Тамуимæ иу бон цæхæрадоны 
кæрон хæмпæлтæм акодта. Кæсæм, æмæ дзы æнæхъæн 
чыргъæды дзаг фæткъуытæ æмæ кæрдотæ æмбæхст. 
Се ’мбис бамбыд. 
— Бахатыр кæнут... Нæхимæ хæссынæн сæ бам- 
бæхстон,— йæ фырæфсæрмæй ма цы фæуыдаид, уы- 
мæн ницыуал зыдта Дзабе æмæ чыргъæд хæмпæлтæй 
рахæр-хæр кодта. 
Мах Тамуимæ кæрæдзимæ бакастыстæм, йæ рæ- 
дыдыл йæхæдæг кæй басаст, уый тыххæй йыи ницы- 
уал загътам. Бимболатæн дæр æй не ’схъæр кодтам. 
Фæстæдæр куыд базыдтам, афтæмæй сæ не ’ртæйæн 
бамбæхста. Цалдæр боны Бимболатмæ, кæд мын мæ 
114 

дыргъты æмбæхсты хабар зоны, зæгъгæ, комкоммæ 
бакæсын дæр нал уæндыд. Æрæнкъард. 
Гыцци, мæ ныхæстæ мын Дзабейы фыдгоймæ ма 
бамбар. Уый æрмæстдæр фыццаг боиты афтæ уыд. 
Фæлæ уый фæстæ... Бимболат æй афтæ бауарзта, æмæ 
æнæ кæрæдзи минут дæр нæ фæразынц. Райсомæй 
кæс, æмæ не ’ппæты разæй фæгæпп кæны. Кæм каутæ 
æмпъузы, кæм ссивы, кæм дыргътæ уидзы. Бим- 
болаты фæлварæн цæхæрадонæй та йæ быитон йæ къах 
нæ хæссы. 
О, хæдæгай, уыцы фæлварæн цæхæрадон цавæр у, 
уый зоныс? Бимболатæн йæ диссæгтæ уым сты. Алы- 
хуызон бæлæстæ дзы рæсугъд рæнхъæй сагъд. Сæ бы- 
иы сын хæснагæн дæр иу кæрдæджы хал не ’ссардзы- 
нæ. Чъырæй цагъд. Фæткъуытæ, кæрдотæ, чъерамитæ, 
чылауитæ, балтæ, къомситæ... Æмæ дзы цынæ дыргъы 
мыггаг ис! Мугæйæ зæгъай... Суанг ма хохаг цъуйтæ 
дæр. Иу бæласыл та дзы фараст хуызы дыргътæ зайы. 
Иуырдыгæй йæм бацу — æмæ кæрдотæ^ иннæрдыгæй— 
чылауитæ. Тымбыл къухыйæстæ... Æз дæр афтæ æн- 
хъæлдтон, Бимболат æрмæст колхозы дыргъдзæхæра- 
донмæ зилы. Уынгæ йæ куы фæкæиис, бон-изæрмæ 
йæм кæцæй не ’рбацæудзысты, цæмæй йæ нæ бафæрс- 
дзысты, иу ахæм нæй. Хъыг дæр сæ куыинæ кæны, уый 
диссаг у! Алкæмæн уыйбæрц дзур, алкæмæн уыйбæрц 
амон... 
Мах дæр сын, цыма исты фæзопæм, уый хуызæн 
115 

Бимболаты уазджыты иу бæласæй иннæ бæласмæ ра- 
хон-бахон сисæм. Уæлдайдæр Дзабе. Ноджы йын 
Бимболат æрæджы, ды мæ хæдивæг дæ, зæгъгæ, куы 
загъта, уæдæй нырмæ йыл быитон базыртæ базад. 
Кæм нæ февзæрдзæн, цы хуынкъæй нæ ракæсдзæн, иу 
ахæм ын нæй. Таму дзы нымады дæр нал у. Æндæр- 
æхсæв та нын цы бакодта? Тамуимæ нæ тæккæ фынæ- 
йæ уыдыстæм, афтæ нæ райхъал кодта. 
— Къæрццытæ хъусут? Æвæццæгæн, давджытæ 
сты. Уæлæмæ!.. Æрмæст сабырдæр, Бимболат рай- 
хъал уыдзæн,— нæ хъусты нын дзуры, йæхæдæг сыс- 
тад æмæ йæ къахы æлгътыл мусонгæй рацыд. 
— Фæлæуу. Бабайы райхъал кæнæм,— æрдæг 
фынæйæ йын дзуапп радта Таму æмæ уый дæр йæ 
уæраджы сæртыл рабадт. 
Сыпп дæр нæ нал суагъта Дзабе. Тæппудтæ дæр 
ма нæ схуыдта. Кæд нæ уæндут, уæд æз мæхæдæг иу- 
нæгæй ацæудзынæн, зæгъгæ дæр ма ныи бауайдзæф 
кодта. 
Мах ницыуал загътам, йæ фæдыл рацыдыстæм. 
Мæйдар. Бимболаты фæлварæн цæхæрадонæй, æцæг, 
цавæрдæр къæрццытæ цыд. 
— Цалынмæ уын æз зæгъон, уæдмæ уæ дзыхæй иу 
ныхас дæр куыннæ схауа, афтæ. Хæстæг æм бацæу- 
дзыстæм, фæхъæр ыл кæндзыстæм. Æмæ кæд нæ 
лидза, уæд æй уацайраджы конд æрбакæндзыс- 
тæм,— йæ къухы Бимболаты хъæдын сагой, афтæмæй 
116 

нын хъæбатыр лæджы ныхæстæ систа.— Мæ фæдыл! 
Къанаумæ куы бахæццæ уæм, уæд ууылты абырдзыс- 
тæм. Науæд... 
— Цы «иауæд?» — фæрсын æй æз. 
— Кæд æм хæцæнгарз ис, уæд та... 
— Кæцæй йæм æрцыд хæцæнгарз? — мæхи фæлæг 
кодтон æз, æмæ сæ разæй араст дæн. Уыдон дæр мæ 
фæдыл рацыдысты. 
Цы дын æй æмбæхсон, гыцци, кæд æй ме ’мбæлт- 
тæн хъæр не ’скодтон, уæддæр мæ зæнгты зыр-зыр цыд, 
мæ зæрдæ гуыпп-гуыпп кодта. Ахæм мæйдар æхсæвы 
давджыты ныхмæ иунæг хъæдын сагоимæ... 
Ме ’мбæлттæ дæр, æвæццæгæн, æдас нæ уыды- 
сты. Хъыпп-сыпп сæ никæйуал дзыхæй хауд. Цæхæра- 
донмæ цас хæстæгдæр кодтам, уыйбæрц нæ къахдзæф 
цыбырæй-цыбырдæр... Стæй, къанаумæ куы бахæццæ 
стæм, уæд Дзабе нæ разæй фæци, арф кæрдæджы 
аныгъуылд. 
2 
Пысыратæ ныи нæ зæнгтæ судзынц, афтæмæй фæр- 
сæй-фæрстæм хилæм. Кауы къæрццытæ нæм хæстæ- 
гæй-хæстæгдæр кæнынц. Цыдæр футтытæ нæ хъустыл 
уайы. Æрлæууыдыстæм. Фенцадысты къæрццытæ. 
Стæй та фæстæмæ кауы къæр-къæр ссыд. 
— Æрлæуу! Æхсын дæ!—уыцыиу хъæр фæласта 
Дзабе. 
117 

— Æрлæуу!..— цыма мын исчи мæ дзых фегом код- 
та, уый хуызæн ныхъхъæр кодтон æз дæр. 
Давæг исдугмæ фæхъус. Стæй футтытæгæнгæ, тых- 
улæфтгæнгæ махырдæм йе ’ргом сарæзта. 
Уый разынд кæйдæр хъуг. 
— Дæхи æрныллæг кæн, Дзабе, æхсы дæ! — йæ 
худын нал баурæдта Таму. 
— Æгас ма дæ? Æз та, зæгъын, кæд фыртæссæй 
дæ зæрдæ атъæпп кодта,— йæ уæраджы сæртæ ныхы- 
ныл балæууыд, афтæмæй йын дзуапп радта Дзабе. 
— Æмæ дын дæ сагой æрдæгфæндагæй нырмæ æз 
куы хæссын... 
— Ацырдæм æй раскъæрут, цæхæрадон фесаф- 
дзæн! — æнæнхъæлæджы нæ хъустыл æрцыд Бимбо- 
латы ныхас... 
Гыцци, гъе ахæм «давæджы» æрбаскъæрдтам уыцы 
’хсæв. Нæ «давæг» йæхи къахæй нæ размæ куыд ра- 
цыд, ууыл ма дыккаг бон дæр худтыстæм. Дæуæн дæр 
æй уый тыххæй радзырдтон. Стæй ма нæ Бимболат 
колхозы сæрдарæн раппæлыд, знон хос ссивгæйæ хорз 
кæй бакуыстам, уый тыххæй. 
3 
Дзабе æмæ Таму сæхи найынц. Цыма мæ мæстæй 
марынц, уый хуызæн доны цъыллинджытæ кæнынц, 
цæуылдæр худынц. 
Таму мæм хъæр кæны: 
118 

— Фен-ма, харбызтæ нæма ныууазал сты? 
Уый, хæрис бæласы бын малы цы хъулон харбызтæ 
леик кæны, уыдонæй зæгъы. Мæхæдæг дæр сæм мæхи 
тыххæйты уромын. Ахæм æнуд бон уазал харбыз... Цы 
ма вæййы уымæй хуыздæр! Кæм нын уыдысты, уый 
зоныс? Сымах ам цы бон уыдыстут, уымæн нæм йе 
’ртыккаг бон сихæрттыл колхозы сæрдар Хъамболат 
йæ машинæйы æрбацыд. Цыма стыр исты хъуыддæг- 
тæ сарæзтам, уый хуызæн нæ феппæлыд. 
Бимболат дæр ма йын аххуыс кодта. 
— Ницы кæны, Бимболат. Æз сын скъоламæ ахæм 
гæххæтт ма ныффыссои, æмæ сæм иннæтæ хæлæг куыд 
кæной. Раст сæ мæхи машинæйы балæууын кæндзы- 
нæн горæты,— загъта колхозы сæрдар æмæ нæ йæ ма- 
шинæйы сбадын кодта.— Цомут, æз уын нæ харбызты, 
нæ неситы хуымтæ фенын кæнон. Бимболат, уа- 
дзыс сæ? 
— Куыннæ! Æрмæст-иу Дударæн зæгъ, фæззæг æй 
дыргъдонæй йæ къах куынæуал фæхæссы, уæд йæ иу 
харбызæй мæгуырдæр фæуыдаид? Цыфæнды дæрдты, 
зæгъ, куы фæзилай, уæддæр дæ иу бон мæ къухмæ 
хъæуы... 
— Хорз, зæгъдзынæн. Фæлæ йæм дæхæдæг иу уад 
цæуылнæ бакæныс? Нæ йæ ’вдæлы. 
— йæ харбызтæ куы фæуой, уæд та йæ равдæл- 
дзæн,— загъта Бимболат æмæ нæм йе ’рфгуыты змæл- 
дæй цыдæр ацамыдта. 
119 

Æз æй афтæ бамбæрстон, сæ дынджыртæй-иу сын 
раласут, зæгъгæ. Мæ сæр æм разыйы тылд бакодтон. 
Цалынмæ харбызы хуыммæ хæццæ кодтам, уæд- 
мæ колхозы сæрдарæн Бимболатæй феппæлыдыстæм. 
Уый нæм бирæ фæхъуыста, цыма йæ хуыссæг ахста, 
уый хуызæн цъынддзастæй размæ каст. йæ хурсыгъд 
бæрзæйыл хиды фæрдгуытæ уырдыгмæ уадысты. 
йæ урс тæнæг хæдон йæ фæсонтыл баныхæст. йе 
’фцæгготы кæрæттæ йæ хъусты бынмæ гæлæбутау 
пæр-пæр кодтой. 
Æз мæхинымæр смæсты дæн, Бимболат Дудар 
кæй хуыдта, уымæ. Ау, Бимболаты хуызæн лæ- 
гæи сæрд-сæрдыдæргъы иу харбыз ма ’рбарвит... 
— Æмæ уæдæ Бимболат хорз лæг у зæгъут, нæ?— 
бынтон æрæджиау нæ бафарста колхозы сæрдар æмæ, 
дзуапмæ дæр нал фæкаст, афтæмæй йæ ныхасыл баф- 
тыдта: — Зонын æй. Мæ гыццылæй нырмæ. Æз дæр 
сымах карæн куы уыдтæн, уæд йæ дыргъбæлæсты бын- 
ты бирæ фæрауай-бауай кодтон. 
Хъамболат æндæр ницыуал загъта. Æрмæст йæ 
нымæтхуды сæрмæ тамакойы фæздæджы зиллæччы-тæ 
ауыгъдæй аззадысты. Иæхи размæ акъул кодта, кæ- 
дæмдæр æдзынæг ныккаст. Стæй, харбызты хуыммæ 
куы бахæццæ стæм, хъарагъулы халагъуды раз маши- 
нæйæ куы рахызт, уæд тагъд-тагъд загъта: 
— Дудар, мæнæ дын замманай уазджытæ. Истæ- 
мæй сæ хорз фен. 
120 

— Харбызтæ, неситæ... Сæ къæхтыл дæр ма гуы- 
бынтæ... Марадзут, уæхæдæг дзы равзарут. Уæ кой 
уын хъусгæ фæкодтон, фæлæ... Нæ уæ бауырндзæн, 
мæ мидæггаг дзауматæ раивынмæ дæр мæ не ’вдæлы, 
Бимболат мæм хæрзаг мæсты у? 
— Мæсты нæ, фæлæ ма дæм æртхъирæн дæр кæ 
ны. Дæ харбызтæ тынд куы фæуой, уæд иу æм æиæ 
хуынæй ма бацу, фæсурдзæн дæ,— загъта колхозы 
сæрдар æмæ харбызтæй иумæ æргуыбыр кодта. Иаг 
тымбыл къухæй йæ ныццавта æмæ харбыз цалдæр ди 
хы фæци. Мах йæ алы фарс амбырд стæм, фæйнæ 
къæртмæ дзы февнæлдтам. Махмæ бакæсын, цыма нæ 
цæргæ-цæрæнбонты харбызы хъæстæ никуы фестæм, 
нæхи йыл уыцыиу цæф ныккодтам. Дудар æмæ нæм 
Хъамболат дисгæнгæ кастысты. Дударæн йе \лвыд 
боцъо змæлыди, йæ гыццыл цъæх цæстытæй худти. 
— Лæппутæ, марадзут, машинæйы дзы авæрут,— 
загъта колхозы сæрдар æмæ Дудармæ бакаст...— Ба- 
хатыр кæн, де ’вастæй харбызтæн мæхи хицау акод- 
тон... 
— Æмæ цы кæиы, æгайтма сæхæдæг æрбацыдыс- 
ты. Цомут, сæ дзæбæхдæртæй сын ратонæм,—дзуапп 
радта Дудар æмæ иæ разæй хуымы балæууыд. 
Харбызтæн сæ дзæбæхтæй Хъамболаты машинæйы 
гуыффæ байдзаг кодтам æмæ рацыдыстæм. 
Бимболатæн хуымæтæджы æхсызгон уыди, йæ кар- 
ды фындзыл харбызы карст бакодта æмæ дзырдта: 
121 

— Гъе, уый харбыз у, гъе! Сæкæрау дзыхы куыд 
тайы. Мæ зæрдæ та мын балхæдта... 
Гыцци, уыцы хабæрттæ дын Бимболаты тыххæй 
кæнын. Хъæуы йæм иууылдæр сæхи фыды цæстæй кæ- 
сынц. Махæн дæр уый тыххæй кад кæнынц. Цæй, æз 
тæхын, Дзабе харбызтæн сæ хъомылдæры фæхæссы. 
Æмæ, æцæг, куыд адджын сты, уый куы зонис. Бим- 
болаты загъдау, дзыхы сæкæрау тайынц. Хонгæ дæр 
сæ Дудары харбызтæ кæнынц. Згъорын...» 
4 
Арвыл мигъы цъупп нæй. Хур судзы. Нæ харбызты 
цъæрттæ, цыма сæ исчи къæйыл сарыдта, уый хуызæн 
змисыл ныххус сты. Змис йæхæдæг дæр къæйыл ары- 
дæй уæлдай нæу — буар судзы, къах æрæвæрæн ыл 
нæй. 
Дзабе донæй рахылд. Футтытæгæнгæ змисыл атылд. 
Иæ цæстыхаутыл доиы æртæхтæ æрзæбултæ сты, аф- 
тæмæй нæм мæкъулæджы каст кæны. Фæрсы нæ: 
— Цы уын зæгъынмæ хъавыи, уый зонут? 
Таму мæм йæ цæстæй цыдæр амоны. 
«Цымæ та цы ’рхъуыды кодта?» — фæрсынц мæ 
Тамуйы цъæх цæстытæ. 
— Зонæм,—кæддæра цы зæгъид, зæгъгæ йын 
дзуапп радтон æз. 
— Цы? — къахы мæ Дзабе. 
— Ницы. 
122 

— Ницы нæ, фæлæ хъуыддаджы ныхас,— йæ 
хуылыдз роцъойы бынмæ змис æрбассывта, афтæмæй 
та мæм цъынддзастæй æрбакаст Дзабе. 
— Хъуыддаджы ныхас... Раджы йæ æрхъуыды 
кодтай? — йæ уæраджы сæрæй мæ схойы Таму. 
— Тынг раджы. Абон-райсом ма ды Бимболаты 
фарсмæ хуыррыттæй куы хуыссыдтæ, уæд. 
— Æмæ ды мæнæй фæстæдæр куы сыстадтæ. 
Дзабе худы: 
— Фæстæдæр... Дæ дзыхæй цы нæ схаудзæн, ахæм 
дын нæй. Цалынмæ ды хъал кодтай, уæдмæ ма æз мæ- 
хи дæр цынадтон. Æццæй нæ, Æхсар? — гæдыйæн мæ 
къæссайы комыл хæцæг акодта Дзабе. 
— Цæй, цы зæгъынмæ хъавыс, уый зæгъ. Æнæ 
’вдисæнæй дæр дыл баууæнддзыстæм,— загътон ын æз. 
Таму дæр æм бауырдыг: 
— Дзур, дзур. Дæ ныхæстæ цъайæ ласæгау цы 
кæныс? 
— Дудары хуымы мæ харбызты ’хсæн ссардтат, 
уæхи мыл цъиуджын карчы цæф цы ныккодтат? — цы- 
ма нæм æцæг тынг хæрам фæци, уый хуызæн йæхи 
схъулæттæ кодта Дзабе.— Æз та сымахæй æдылы- 
дæр — исты уын чи дзуры. 
Æрсабыр æй кодтам. 
Æрæджиау загъта: 
— Уæдæмæ сын се ’скъолайыл Сослæнбеджы ном 
сæвæрæм. 
123 

— Уый дæр та нын иубоны хохы хуызæн куы рауа- 
йа, фæлтау дзы бабайы бафæрсæм,—Дзабемæ йæхи 
хæстæгдæр баласта Таму. 
— Ды та æппынæдзух дæ бабайы фæдджийыл 
ныззæгæл вæййыс. Хъуыддаг уал саразæм, стæй йæ 
уымæн дæр зæгъдзыстæм. Бимболатæн дæр æхсызгон 
уыдзæн,— йæ уæраджы сæртыл рабадт, афтæмæй йын 
дзуапп радта Дзабе. 
Таму йæхи бакъултæ кодта: 
— Æз куы ницы зæгъын. Фæлæ уал дзы искæй 
бафæрсыи хъæуы. Кæд ыл Сослæнбеджы ном дыккаг 
æвæрд кæиæм, уæд та? 
— Æз дзы æндæрæбон хъæуы лæппуты фарстон. 
Иу Сослæнбеджы иом дæр ыл нæй,— дзуапп радта 
Дзабе æмæ йæ бынатæй сыстад. 
— Æмæ куыд, скъолайы директорæн зæгъын хъæ- 
уы, æви æндæр искæмæи? — бафарстон æй æз. 
— Нырма иуæн дæр нæ. Фысгæ уал æй иыккæнæм, 
стæй бæрæг уыдзæни,— загъта Дзабе æмæ дыргъдзæ- 
хæрадонмæ араст. Фæстæмæ ма нæм æрбадзырдта: 
— Æз ныртæккæ... 
Мах та нæ кæрæдзимæ бакастыстæм. Таму йæ сæр 
ныттылдта, йæ мидбылты бахудт: 
— Кæдæм та фæцæуы? 
— Нæ зоиыи,—дзуапп ыи радтои æз æмæ Дзабе- 
йы фæдыл акастæи. 
124 

Уый Бимболаты мусонджы фæрсты баивгъуыдта. 
Уайтагъд бæлæсты аууон фæци. 
Стæвд, схид стæм. Таму загъта: 
— Цалынмæ Тымбыл цæуа, уæдмæ уал нæхи 
аиайæн. 
Кæрæдзи фæдыл нæхи доиы басхуыстам. Цавæр- 
дæр æхсызгон улæфт мын фегом кодта мæ хурхы уа- 
дындзтæ. Бумбулийы уæз дæр нал кодтон донæн. Таму 
дæр йæ дыууæ къахы дурмæ сбыцæу кодта, ныггуы- 
быр, афтæмæй дон йæ сæрты иукæй кæлæгау калд. 
5 
Дзабе уайтагъд фæстæмæ фæзылд. Цавæрдæр зес- 
ты гæбаз йæ къухы, йæ хæлафы комдæлæй гæххæтты 
тыхтон зынд, афтæмæй доны был æрлæууыд æмæ нæм 
фæдзырдта: 
— Рæсугъддæр уæ чи фыссы, уый ма ардæм рауа- 
йæд. 
Мах дыууæйæ дæр йæ уæлхъус алæууыдыстæм. 
Зесты гæбаз, ахорæнтæ. Кæм та сæ ссардта, нæ 
цурæй куы никуыдæм цæуы, уæд? Уæдæмæ хин æмæ 
кæлæн у. Иæхи ныхъхъус кæны, йæ дзыхæй ныхас нал 
фæхауы. Стæй та кæс, æмæ цыдæр æрхъуыды кодта. 
Хæрисы бын аууоны æрбадтыстæм. Алчидæр нæ 
гæххæттыл цалдæр ныхасы ныффыста. Мæ фыстытæ 
сæ зæрдæмæ фæцыдысты. 
125 

Дзабе зесты гæбаз райста, урс ахорæнæй йæ са- 
хуырста, стæй зест куы бахус, уæд мын загъта: 
— Фысс, æрмæст рæдигæ мацы фæкæн. Хъæуы 
лæппутæ ныл зарджытæ скæндзысты. 
Чысыл фæстæдæр зесты гæбазыл хурмæ цæхæртæ 
калдтой сырх ахорæнæй фыст дамгъæтæ: 
«Мырткæджыны хъæуы Сослæнбегты Сослæнбе- 
джы номыл астæуыккаг скъола». 
— Нывгæнæгæн бæззыс,— йæ къухæй хураууон 
акодта, зесты гæбазмæ æдзынæг ныккаст, афтæмæй 
мæ раппæлыд Дзабе. 
— Раст зæгъыс,— йемæ сразы Таму дæр, æмæ мын 
ме уæхск йæ къухæй æркъуырдта. 
Æнæ гæды ныхас, фыст мæхи зæрдæмæ дæр цыди. 
Урс ахорæныл дзæбæх фидыдтой сырх-сырхид дам- 
гъæтæ. Чысыл размæ фæкъулау сты. 
Ныр нæ сæйрагдæр хъуыддаг уыди, скъолайы къу- 
лыл сæ куыд бакæндзыстæм, уый. Уымæн дæр та Дза- 
бе хос ссардта. Цæмæй нæ Бимболат ма бакъуылым- 
пы кæна, уый тыххæй æз хъуамæ йемæ мусонджы баз- 
зайон. Тамуитæ кæм сты, зæгъгæ мæ куы фæрса, уæд 
ын хъуамæ исты æфсон æрхъуыды кæнон. Горæтмæ 
писмотæ ныффыстой, æмæ уыдон ахастой. Æндæр 
хуыздæр ницы æрхъуыды кодтам. 
Æмæ, изæрæй хур куы аныгуылд, хæхты цъуппы- 
тыл талынггæрæттæ сæхи куы рауагътой, уæд Дзабе 
æмæ Таму хъæумæ афардæг сты. 
126 

— Де ’мбæлтты кæм ныууагътай? — мусонгмæ иу- 
нæгæй куы бацыдтæн, уæд мæ бафарста Бимбо- 
лат. 
Æз ын, куыд баныхас кодтам, афтæ дзуапп радтон. 
Куы æрталынг, уæд Дзабе æмæ Таму фæстæмæ æр- 
баздæхтысты. Хъæлдзæгхуыз, хъуыддагхуызæй. Бим- 
болат та уыдоны дæр бафарста: 
— Нæхимæ нæ бауадыстут? 
Дзабеитæ сæхинымæр батыхсæгау кодтой. Таму 
æрæджиау загъта: 
— Талынг кодта æмæ... Стæй ныл иу машинæ ам- 
бæлд æмæ уым абадтыстæм. 
Зæронд ницыуал загъта. Æрмæст Тамумæ мæсты- 
гæр каст бакодта, иуварсырдæм азылд. 
Нæ фынæйы размæ мын Дзабе мæ хъусы æрба- 
дзырдта: 
— Райсом раджы хъæумæ цом. Рагацау мæ цæс- 
тытыл уайы, райсом скъолайы раз адæм куыд æрæм- 
бырд уыдзысты æмæ дын дæ фыстмæ куыд кæсдзысты, 
уый. Уадз æмæ йæ зоной, сеЧжъолайыл сын ном мах 
кæй сæвæрдтам, уый. 
— Хорз,— дзуапп ын радтон æз. 
Райсомæй доны былмæ нæхи ’хсынмæ куы рацы- 
дыстæм, уæд Бимболаты сусæгæй хъæуырдæм ныццав- 
там. Куыд æнхъæл уыдыстæм, хъуыддаг афтæ нæ 
рауад. Скъолайы раз иу цъиуызмæлæг дæр нæ баййæф- 
там. Нæ зесты гæбаз тигъыл ауыгъдæй лæууыд. Къул- 
127 

бæрзæйæ мæм кастысты мæ фыстытæ, мæ сырх-сыр- 
хид дамгъæтæ. 
Таму къулрæбынты скъолайы иннæ тигъмæ араст. 
Чысыл фæстæдæр нæм йæ къух фæтылдта. Мах йæ 
цурмæ ныццыдыстæм. Уый йæ лыстæг даргъ къубал 
хæрдмæ сивæзта æмæ цæмæдæр дисгæнæгау каст. 
Зына-нæзына йæ мидбылты худт. 
Хуры фыццаг тынтæм æрттывтытæ калдта цып- 
пæрдигъон авджы лыггаг. йæ кæрæттыл чъыры мур- 
тæ ныхъхъæбæр сты. Рæсугъд дамгъæтæй йыл фыст 
уыдысты мах ныхæстæ, знон доны был зесты гæбазыл 
цы ныхæстæ ныффыстон, уыдон: 
«Мыртгæджыны хъæуы Сослæнбегты Сослæнбе- 
джы номыл астæуыккаг скъола»... 
Æз Дзабемæ аивæй бакастæн. Уый иуварс азылд 
æмæ йæхи растгæнæгау загъта: 
— Скъола чъырæй цагътой æмæ йæ нæ федтон... 
Таму та йæ мидбылты бахудт, цыма нын афтæ 
дзырдта: нæ уын загътон, бабайы дзы бафæрсæм, 
зæгъгæ... 
НÆ БАЛЦЫ ЗАРÆГ 
.1 
Дзабе та фесгуыхт. Æппын æнхъæл кæмæн нæ уы- 
дыстæм, ахæм миниуæг æм разынд. 
Цæвиттон, иу райсом доны былмæ нæхи найыимæ 
рацыдыстæм, æмæ йæ уым бадгæ раййæфтам. Гæххæтт 
128 

æмæ кърандас йæ къухы, афтæмæй йæхинымæр цы- 
дæртæ дзырдта. 
— Амы йедтæмæ уæхи кæм найат, уый уын нæй? 
Иуварс, ма мæ хъыгдарут,— йæ цурмæ куы бацыдыс- 
тæм, уæд ныл сбустæ кодта Дзабе. Стæй, æвæццæгæн, 
йе ’схуыст ныхасыл фæфæсмон кодта æмæ нæм хатыр- 
курæгау хæрдмæ скаст.— Зарæг æрхъуыды кодтон. 
Байхъусут ма йæм. 
— Зарæг? — ныддис кодта Таму æмæ йæ фарсмæ 
фæтъæпæн. 
— Æмæ куыд хуины дæ зарæг? — Дзабейы раз 
дзуццæджы абадтæн æз дæр. 
— Мæ зарæг нæ, фæлæ иæ зарæг. Не ’ртæйы но- 
мæй йæ скодтон. Æрмæст мын йæ ныхæстæ дзæбæх 
нæма бадынц. Нæхимæ куы цæуæм, уæд æй хъæуы 
лæппутæн балæвар кæндзыстæм. Мæ фæндон уæ зæр- 
дæмæ цæуы? 
— Цæуы,— æмхъæлæсæй загътам мах.— Азар ма 
нын æй. 
Дзабе сыстад, йæ къухы æнгуылдзтæй йæ хурхы 
уадындзтæ асгæрста, схуыфыд æмæ ныллæг хъæлæсæй 
ныззарыд: 
Мах уарзæм, мах уарзæм 
Нæ быдырджын зæхх. 
Иæ мидбыл нæм худы 
Сырхуадул къæдзæх... 
— Цыма «быдырджын зæхх» хорз нæ фидауы,— 
фæурæдта йæ Таму. 
9 Балцы зарæг 
129 

— Стæй «Сырх уадул къæдзæх»... Искуы ма къæ- 
дзæх худгæ фæкæны? Ноджы «сырхуадул...» Æндæр 
ныхæстæй сæ куы аивиккам,— мæ ныхас баппæрстои 
æз дæр. 
Дзабе фенкъард. Тыхстхуызæй загъта: 
— ^Мæхæдæг дæр сæ зонын. Бирæ-сыл фæхъуыды 
кодтон. Аивын сæ хъæуы, фæлæ цæмæй? — йæ гæх- 
хæтты гæбазмæ æдзынæг ныккаст, йæ кърандасы къæ- 
дзил æхсыдта, афтæмæй нын дзуапп радта Дзабе. 
Мах æцæг фысджытау хъуыдытыл схæцыдыстæм. 
Кæрæдзи дзыхæй нæ ныхас истам. Æрмæст нæ чи 
хъуыди, ахæм дзырдтыл нæ хæст кодтам. Иутæ дзы 
зарæджы нæ бадтысты, иннæтæ та нæ сæ фæдыл æн- 
дæр кæдæмдæрты ластой. 
Хур дзæвгар суад, уæддæр ма мах сасирæй луарæ- 
гау луæрстам нæ зарæджы ныхæстæ. Æз стыхстæн. 
Гыццыл ма бахъæуа, дзæгъæлы уæ сæртæ цæуыл рис- 
сын кæнут, зæгъгæ сын ма зæгъон. Фæлæ Дзабеитæ 
афтæ хъуыддагхуыз уыдысты, æмæ сæм сдзурын ни- 
цыуал бафæрæзтон. 
Бимболат нæм обауæй цалдæр хатты ныхъхъæр 
ласта: 
— Рацæут, хæргæ уал бакæнут! 
Нæ йын бакуымдтам, цалынмæ нæ зарæджы ны- 
хæстæ æрхъуыды кодтам, уæдмæ. 
— Балцы зарæг æй схонæм,— сæрыстырæй загъта 
Дзабе æмæ дурмæ сгæпп кодта, йæ къухтæ фæйнæр- 
130 

дæм фæхаста æмæ йæ дзыхыдзаг ныззарыд. Ныззары- 
дыстæм мах дæр. 
Бимболат обауыл лæууыд æмæ махырдæм каст. 
Заргæ кæй кодтам, уый йын, æвæццæгæн, æхсызгон 
уыд. Мæнмæ афтæ каст, цыма нын уый дæр нæ зарæг 
зарыд, йæ нымæтхуд нæм уымæн тылдта. 
2 
Афтæ райгуырд нæ балцы зарæг. Æмæ йæ искуы 
куы фехъусат, искуы йæ куы зарат, уæд зонут, мах æй 
æрхъуыды кодтам. Дзабе, Таму æмæ æз — Æхсараты 
Æхсары фырт Æхсарбег. Мæнæ уын йæ ныхæстæ дæр: 
Нæ мадау дæ уарзæм, 
Нæ райгуырæн зæхх. 
Дæ райдзаст быдыртæ — 
Цъæх арвау уæрæх. 
Нæ балцы фæндæгтыл 
Нæ фæллайы къах, 
Цæудзыстæм сыл размæ 
Æнæзивæг мах. 
Цъæх арвы бæрзæндты 
Цæргæстæ тæхынц, 
«Нæ фæдыл, нæ фæдыл!» — 
Хъæрæй нын зæгъынц. 
Æхсæрдзæнты зарæг, 
Дыгоппон, хъæдхой... 
Цæй, рацу, дæуæн дæр 
«Фæндараст» зæгъой!.. 
131 

Нæ зарæг, æвæццæгæн, Бимболатæй тынгдæр ни- 
кæйы зæрдæмæ фæцыд. Дыккаг бон æй фæссихор йæ 
фæлварæн хайы бæлæстимæ архайгæ баййæфтои. Ин- 
нæ бонтæй мæм йе ’внæлд бирæ сæрæндæр фæкаст. 
Иæ нымæтхуд йæ ронбасты тъыст, йæ хæдоны æф- 
цæккот уæгъд, афтæмæй бæлæстæм хæрдмæ каст, 
фæсус хъæлæсæй зарыд: 
Цъæх арвы бæрзæндты 
Цæргæстæ тæхынц, 
«Нæ фæдыл, нæ фæдыл!» — 
Мæнæи дæр зæгъынц... 
Æхсæрдзæнты зарæг, 
Дыгоппон, хъæдхой... 
Цæй, рацу, дæуæн дæр 
«Фæндараст» зæгъой...— 
Рæсугъд нын зарыд нæ зарæг Бимболат. Куы йæ 
бахъыгдарон, зæгъгæ, мæхи бæласы аууои бафæсвæд 
кодтон. Бирæ йæм фæхъуыстон. Мæнмæ афтæ каст, 
цыма уый æрмæст Бимболат нæ зарыд, фæлæ бæлæс- 
тæ, Урсдои, стæй хæхтæ дæр йемæ зарыдысты. Цыма 
дымгæйы базыртыл дард кæмдæр зыр-зыр кодтой 
хъæуы кæстæрты цъæхснаг хъæлæстæ, нæ «Балцы 
зарæджы» иыхæстæ... 
Æмæ, æцæг, нæхимæ цы бон цыдыстæм, уыцы бои 
хъæуы сывæллæттæй фæсте ничиуал баззад, Тамуты 
раз æрæмбырд сты. Чи нын фæткъуытæ хаста, чи та 
кæрдотæ. 
132 

Ноджы колхозы машинæ дæр уым æрбалæууыд. Нæ 
фырæфсæрмæй ма цы фæуыдаиккам, уымæн ницыуал 
зыдтам. Дзабе та уæлдайдæр — йе .рфгуыты бынæй 
нæм хæцаг галы каст кодта. Иæхи мæм хæстæг æрба- 
ласта æмæ, цыма аххостæ иууылдæр мæн тыххæй 
уыдысты, уыййау бустæгæнæгау загъта: 
— Мæлæты лæгтæ... Машинæ та ма дзы кæцæй 
хъуыд?.. 
Ницы йæм сдзырдтон. Фыццаг бон ныл йæ къæбы- 
латы чи сардыдта, уыцы пыхцылсæр чызг каурæбын 
лæууыд æмæ уымæ бацыдтæн. 
— Дæ къæбылайы ма ныл сардаудзынæ? — бафар- 
стон æй æз. 
Чызг йæ хæдоны дысæй йæ фындз асæрфта, йæ 
гыццыл сау цæстытæй мæм хæрдмæ скаст æмæ загъта: 
— Нал... Кæд та нæм æрцæудзыстут?.. 
— Тагъд, мæ гыццыл дзыкъына, тагъд,— нæ уæл- 
хъус февзæрд Дзабе æмæ йын уый мæ бæсты дзуапп 
радта. 
Чызг йæ мидбылты бахудт, стæй йæ цæстытæ доны 
разылдта. 
Иæ умæл цæстытæй нæ фæдыл каст Бимболат дæр... 

СÆРГÆНДТÆ 
Æз, Тымбыл æмæ Таму 5 
Афтæ райдыдта нæ балцы зарæг 19 
Таурæгъ та уыди хъæбатыр цæргæсыл 37 
Тæнзæрдæйæ хъæбатыр нæй 46 
Нæ фыдæлты кад 82 
Баззади уæлæуыл йæ ном 100 
Дзæбейы мадæн сæ ма зæгъ 112 
Нæ балцы зарæг 128 

Цагараев Максим Николаевич 
ПОХОДНАЯ ПЕСНЯ 
(Повесть) 
Редактор Б. А. Муртазов 
Художник Л. И. Макаревич 
Худож. ред. У. К. Кануков 
Тех. ред. А. А. Д з г о е в 
Корректоры М. Т. Сабанова, 
Т. А. Кай тукова 
Сдано в набор 27-Х1-1964 г. Подписано к пе- 
чати 26-У-1965г. Формат бумаги 70х1081/32. 
Печатных листов 5,82. Учетно-изд. листов 4,126« 
Заказ № 1316. Изд. №125 Тираж 2000;. ЕИ 00797: 
Цена 12 к. 
Северо-Осетинское книжное издательство, 
г. Орджоникидзе, ул. Димитрова, 2. 
Республиканская книжная типография, 
г. Орджоникидзс, ул. Тельмана, 16. 

