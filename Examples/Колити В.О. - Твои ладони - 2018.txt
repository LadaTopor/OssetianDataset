КОЛИТИ Витали 
Дæ армитъæпæнтæ 
Æмдзæваитæ 
2018 

1НЖ 84(2Рос.Осе) 
К-83 
Колити, В. 
К-83 Дæ армитъæпæнтæ [Текст]: æмдзæвгитæ æма таустæ / 
Витали Колити - Дзæуæгигъæу : Ир, 2018 - 143 ф. 
Колити В.О. 
Твои ладони 
15В^ 978-5-7534-1583-7 
В новую книгу известного осетинского поэта Виталия Колити вошли 
стихи и зарисовки, написанные им за последние годы. 
Чистота человеческих отношений, дума о будущем народа, лю- 
бовь к родной природе - вот основные мотивы стихов. Особое место в 
книге занимают юмор и сатира, автор смело бичует пороки и недо- 
статки нашей жизни. 
ББК 84(2РосОсе) 
(г) Оформление. ГУП «Издательство «Ир», 2018 
(с) Колити В.О., 2018 
15В^ 978-5-7534-1583-7 © Габуев Л.Ю., дизайн, 2018 

Мæ фæллонгун мадæ 
Анфиси рохс ном ерун 
мæ киунугæй. 

Изæддонæ - мæ Дигорæ 
поэзи 
Уодæй ратæдзгæ Поэзи, - 
Мæ цийнадæ, мæ тæлæн. 
Кæд мæ разæй адзал хезуй, 
Уæддæр имæ цæудзæнæн. 
Мæ агоргæ ’ма нæ ергæ, 
Фæххæссун уин зæрди уарзт. 
0 Сугъзæрийнæ Уасгерги, - 
Фæммæ кæнæ фæндараст! 
Рохси цъита зиннуй æрвгæронæй, 
Евгъуйуй иронхуатмæ изæр. 
Раст цума еци рохс римæхст рони 
Æрхæсдзæй цидæр нифс мæнæн дæр. 
Ку нæ дæн арфæгонд исонбонæй, - 
Æзинæй ку нæ уодзæй хуæздæр. 
Уæд имæ ци цæун зæрдигонæй, 
Уæд имæ цæмæ кæсун æнгъæл... 
Хори тунæ сæумæй ке кæсдзæнæй, 
Кедæр уод ке рæвдаудзæй фæлмæн. 
Кæмæндæр нæуæг уарзт ке хæсдзæнæй, 
Уомæн æй мæ уодæн æхцæуæн... 
4 

Æ рантæстæй боззаг ка нæбал æй, 
Ке ниннет æй мæлæт æрмæстдæр, 
Раст уæхæн ургæфтуд цапу галау 
Æз мæхемæ кæсун цæмæндæр. 
Фæууæгъдæ ’и мæ къохтæй мæ дзуларæ, 
Мегъæмбæрзтæй уинун мæ хорбон. 
Мæ уолæфт нæбал æй мæхе барæ, 
Зæнгитæбæл нæ дæн лæуунгъон. 
0 Хуцау, дæ гъос мæмæ æрдарæ, 
Ма ракъуæрæ дæхе мæ бæлдбæл, 
Хуссæни мæ, корун, ма рамарæ, 
Кæд мæлгæ, уæд - лæугæй, къæхтæбæл. 
Фæккодтон дзæгъæлуайæ фæдеси, 
Мæ зæнхон цард бæлгæй, басугъдæй. 
Кæд мæлгæ, - силгоймаги гъæбеси, 
Уарзтæфсесæй æма расугæй... 
МÆ ХУЦАУÆЙ КОРÆГ ДÆН... 
Мæ катай æма мæ гæдзи 
Мæ Хуцауæй корæг дæн: - 
Уæхæн фуд нæбæл ма ’ргæлдзæ, 
Æнхуæрсунгъон ке нæ уæн. 
Дæ цæстæ нæмæ æрдарæ, 
Куд не ’рветæн цард тæссæй. 
Рæстуод лæги барæвдауæ 
Де ’стур фарнæ, дæ урзæй. 
Нæ агорун, нæ ди корун 
Еугур хуæрзтæ æгасæй, 
Æрмæст хедæй ке бакосæн, 
Уой куд хуæрæн æдасæй. 
Авд дæлзæнхи ниннигæнæ, - 
Ка нæ бахуардта хомæй. 
Ци куйдони зелдох кæнæн, - 
Куд фæййервæзæн уомæй. 
5 

Кæдзос къохтæй нæ истахæ, 
Куд феронх уæн не ’стур маст. 
Фæстæмæ нæмæ раздахæ 
Кæрæдземæ зæрдæй уарзт. 
Корæг ма дæн мæ Хуцауæй, 
Фарнæфсес уæд нæ кæстæр. 
Фалæ арвæй дор ку ’рхауа, - 
Æргъæвæд мæн æрмæстдæр... 
Ке уиндæмæ æдзох фæттаинæ, 
Кæбæл кодтон æноси æрхун, 
Ци къахнадбæл æсхъиугæ уаинæ, 
Æппундæр сæ нæбал æстæфун. 
Ци дон мин æмбарзта мæ уæргутæ, 
Ци уæлдæфæй идзаг уолæфтæн, 
Цох кæнунцæ уомæй мæ рæугутæ, 
Ниццапу дæн куддæр... идæфт дæн... 
Цæстисиндзæй кæсун æрбабонмæ, 
Цума дæн еуварс гæлст æстæгдар. 
Æвæццæгæн, цардæн æ кæронмæ 
Бонæй-бонмæ кæнун хæстæгдæр. 
Æрмæстдæр ма думгæ ку рагъазуй, 
Хор зæнхæн ку райдайуй дзорун, 
Æрфæндуй мæ гъе уæд æнæлазæй 
Мæ Хуцауæй усмæ ракорун: 
- Мама рацо мæнмæ тæвдхæлæфæй, 
Цæрун ма мæ фæндуй - Иронхуат! 
Кæддæрау ма фæндон исуолæфон, 
Кæддæрау бауарзон ма еу хатт... 
ДУГЕ 
Рахецæн æй Дуге цардæй, 
Неци си зудтан фудæй. 
Æнæуой ин неци адтæй, 
Фалæ садæй æ зудæй. 

Даргъ æхсæвæ, цубур бон дæр 
Æрæнцойнæ нæ зудта... 
Сауæнгæ ма æ метдон дæр 
Тæгæнати æвгæдта. 
Е кæрдæги хали номбæл 
Некæд ниввардта сæгътæн. 
Фæсæргъæвстæ мæтъæл дон дæр 
Не ’сгъар кодта æ къæхтæн. 
Нæ æрвадæ, нæ ба хуæрæ, 
Неке уарзта уой хъæбæр. 
Гæбæр н’ адтæй æ бауæрæй, 
Адтæй зæрдæй е гæбæр. 
Фæллигъдæнцæ фæйнердæмæ 
Æ дугъ-дугъæй æ зæнæг, 
Нæ сæ хаста æ зæрдæмæ, 
Нæдæр кодта æрхæндæг. 
Æ ниуæзтæ - сулуй къоппа, 
Æ комидзаг - сор къæбæр. 
’Ма куд фулдæр гъæздуг кодта, 
Уотæ кодта гæбæрдæр. 
Æрцардæй Дуге зæруæмæ, 
Æнæбæрцæ æ ес-бес... 
Фалæ дессаг, æ кирæбæл 
Еу исхуæцæг дæр нæййес... 
МÆ ГЪАРÆНГÆ 
(Гæбæйрати Æхсæртæгæн) 
Æма бабæй нæбал дæ ду дæр, 
Мæ рахес цонг цæфæй ниббуройнæ ’й. 
Барезуй цагъанабæл сифтæр, 
Бауасуй æнкъард бæх гъæугæронæй... 
Биццеуæй дæр адтæ æцæг лæг, 
Æнккæтей ку уарзтай устур уарзтæй... 
Æтт, кæми дæ, кæми, Æхсæртæг, 
Ци къæйæ дин дæ реубæл нимбарзтæй. 
7 

Зæнхон цард, о, куд тагъд исæфис, 
Хор дæр мæ нæбал тавуй æррæстæ. 
Уæд дæ цирти æнцад куд хуссис, 
Дæ кирæн куд нæ тонис æ фæрстæ... 
Рæстдзийнадæ - дæ царди къума, 
Некæд бæлстæ æппун хæрæуæрæ, 
Ку ниттадæй дæ уод, уæддæр ма 
Дæ фæдонтæн кодтай зæрдæвæрæ... 
Ци нифсбæл дæ барстон, еци нифс 
Аци сæуми фæхстæбæл нискъудтæй, 
Æви мин ести кийнæ хатис, 
Кæд рандæ дæ мæнбæл зæрдихудтæй?.. 
Нæбал ес нур мæ фарсмæ лæууæг, 
Ку фæттонуй зæрдæ содзгæ мастæй, 
Уæд кæми дæ, кæми, Æхсæртæг, 
Ци къæйæ дин дæ реубæл нимбарзтæй?.. 
МÆ ГЪЕНЦЪУН 
(Мæ кизгæ Людмилæн) 
Цы уыдзæн нæ фидæн, нæ фæстаг. 
Къоста 
1 
Зæрдæ уарзун нæбал комуй, 
Нæдæр ба дзорун æргом. 
Нæ сомигъон - Дигоргомæй 
Байзадæй ма æрмæст ном. 
Нæ фиддæлтæ сæ тогкалдæй 
Ци аразтонцæ фарнæй, 
Е абони æрæгъзалдæй, 
Æгъиццаг ба нæ карнæ ’й... 
Сæ кунайуаг исист хуарæн 
Кадæ адтæй æд æгъдау. 
Нур байдзаг ан хамасхуарæй, 
Тонунцæ нæ æнæвгъау. 

Гæзæмæ дæр ка ’схецау уа, - 
Нæбал фæййеруй æфсес. 
Фæсмæгурæй ка исхъал уа, 
Уомæн, дан, æмбал нæййес. 
Адæммæ ма ка æркæса, 
Ба сæ æнцæ мæрдиронх. 
Мæнæн фулдæр бантæсабæл, 
Æй абони уони тох. 
Нæ будуртæ, нæ хуæнхтæ дæр 
Æнцæ нерæнги уæййаг... 
Тæрсун, ескæд нæхуæдтæ дæр 
Ку басгухæн - уæууæййаг... 
2 
Аци догæ, аци цардæй, 
Цæмæй раппæлæн, мæ бон. 
Ци къæлæт нæбæл ниввардæй, 
Нæбал ан уой æргъувдгъон. 
Нæ цъæх фæзтæ ’ма нæ кæмтти 
Нæбал ес лæууæн къахæй. 
Нæ фиддæлтæн сæ гъæдгæмттæ, - 
Нецибал си ес махæй. 
Алкæми ба алли хатти 
Реу ниххуайæн - «мах - Алан». 
Уотемæй ба «Устур бадти» 
Нимади дæр нæбал ан. 
Неке ’ндавуй нæ уотæхсæн, 
Устур ком лæууй не ’хсæн. 
Кæмæн ба уæд нæ уодæнсæн, 
Цæмæн ба уæд нæ бухсæн. 
Лæууæн къагъди еци гъосæй, 
Нæ ервæзт иссæй нæ кой, 
Нæрсуй кадæр æ фæсхъосæй, 
Кæнуй иннæ дзедзæлой... 
Ниггубур ан кедæр лазæй, 
Зæнхи æмуæзæ не ’ргъом. 
Нæдæр мæлун нæ фæразæн, 
Нæдæр ба ан цæрунгъон. 
9 

ФÆММÆ ХОНÆ... 
Тар-талинги рохси цъита, 
Цæмæй фесæфа ме ’нод, 
Цæмæй зæрдæ æрæскъита, - 
Фæдзæхсун дæбæл мæ уод. 
А мæйдарæй мæ фæххонæ, - 
Куд æнгъезуй - идарддæр: 
Раздæр кæми æрбабон уй, 
Кæми райгъал уй цард дæр. 
Фæммæ хонæ а мæйдарæй, 
Уæхæн ма кæд ес къæсæр - 
Лæг е ’фсарæ кæми даруй 
Æхе цæсгонæй уæлдæр. 
Ис мин ерæ уæхæн рауæн, 
Фæммæ хонæ дæ фæд-фæд, 
Кадæр кедæр фудазарæй 
Кæми нæ цæуй æфхуæрд. 
Фæммæ хонæ, кæддæр раги, 
Ка мин адтæй бæгъдауон, - 
Гъе уой цормæ, - мæ уæрагбæл 
Хатиргорæг æрхауон. 
Фæммæ хонæ уæхæн къуммæ, 
Кæми нæма ’й лæг - сирдау, 
Мадæ-фидæн аргъ кæнунмæ, 
Кæмæ ма ес тоги ’ртау. 
Еу рæстаг лæг, еу рохс рауæн 
Фалæнбулай нæбал ес... 
Уарзт ке зæрди исæнтауон, 
Кæмæ гъæр кæнон фæдес. 
Дондзæстæй кæсун бæстæмæ, 
Усмæ дæр си цæргæ нæ ’й. 
Æвæццæгæн мин фæстæмæ 
Талингæмæ цæугæ æй... 

КОНТРАСТ 
Кæуй, кæуй минкъий сабий... 
Æ фидæбæл æрхунæй. 
Æригъал æй æма бабæй 
Æхе маруй тингунæй. 
Рандæ ’й раги лæг цауæни, 
Ревæд цуд ин некæд е. 
Æй айфонмæ æ рауæни 
Дзæбодур, кенæ сикъе. 
- Ма ко, ма ко, - бонирадæ, - 
Æ гъæбеси æй дардта. - 
- Æрхæсдзæнæй дин дзиссатæ, - 
Мадæ зæрдæ æвардта. 
Батохгæй ин сæр дæлмуси 
Æ фиди æрцуд хизта. 
Æ фидæ ба еци усми 
Кедæр мади цард иста... 
Арви реубæл ирд æстъалу 
Изæрдарти фæззингæй, 
Нæгъæуаги мæ ци стъали 
Идæрдадæй дæ уиндæй. 
Дæхебæл мæ цæмæн бæтти 
Æнæуингæ рæхистæй. 
Дæумæ бæлдæ арф мæ сæнтти, 
Арф мæ реуи ниххизтæй. 
Рафецаугæй, нæ тургъæмæ, 
Куддæр дæмæ искæсун, 
Ниттæдзуй æвваст зæрдæмæ 
Зин бауорамæн æрхун. 
Æнæкæрон итигъдадæ 
Цæстингасæй рæтъозун. 
Æвæццæгæн, исæрра дæн, 
Æндæр уотæ ци содзун. 
11 

Ке нæ дæмæ ес хъæртæнтæ, 
Бæргæ уой дæр лæдæрун. 
Мæ цæститæ фæрристæнцæ, 
Нæ ди уæддæр æфсæдун. 
Ме ’дули уод дæумæ гъарун, 
Дæ дæлбарæ дæн мæнæ. 
Ма мæ марæ гъезæмарæй, 
Ести мадзал мин кæнæ. 
Ци мин фæдтæ, ци нæ фæдтæ, 
Мæ зæрдæ ди фæрристæй. 
Зæрондæй мæ мабал бæттæ 
Æнæуингæ рæхистæй... 
ÆХСÆРИСÆРИ ЗАР 
Мæ уарзон гъæу, Æхсæрисæр, 
Ду дæ мæ зарæгæн æ сæр. 
Дæубæл æзнаг кæд æндзарста, 
Дæ уод дæ хъурæй дин ласта, 
Уæддæр нæ бакумдтай сæттун, 
Дæ бартæ ескæмæ дæттун. 
Б а з а р д. 
Дæуæй нæййес мин адгиндæр, 
Дæуæй нæййес мин кадгиндæр! 
Æхсæрисæр мин ка фауа, 
Уой мæ фудæнхæ æрбауа. 
Фæууæд æвдесæн мин Хуцау, 
Нæ дæ ескæмæ æнгъæлдзау, 
Æнцæ дæ адæм косунгъон, 
Сæхе фæллойнæй цæрунгъон, 
Ан нæ тугъдонтæй сæрустур, 
Бæрцæй берæ - кадæй устур. 
Б а з а р д. 
Дæуæй нæййес мин адгиндæр, 
Дæуæй нæййес мин кадгиндæр! 
Æхсæрисæр мин ка фауа, 
Уой мæ фудæнхæ æрбауа. 

Сæ нæмттæ син æримисæн, 
Нæ зæрдити сæ ниффинсæн, 
Нæ Фидибæсти сæрбæлтау 
Сæ цард нæ бакæнгæй, æвгъау - 
Ци Кобегкатæ авдемæй, 
Ци ба Дзоблатæ фондземæй... 
Б а з а р д. 
Дæуæй нæййес мин адгиндæр, 
Дæуæй нæййес мин кадгиндæр! 
Æхсæрисæр мин ка фауа, 
Уой мæ фудæнхæ æрбауа. 
Полий Боллоти - силгоймаг, - 
Кусти Бæгъатæрти фиццаг. 
Ци нин Тазе, ци ба Сократ, 
Кæнгæй нæ цардмæ фæндараст. 
Гъæубæстæ боз æй Анфисæй, 
Æ фæрци гъæу гъæухуз иссæй. 
Б а з а р д. 
Дæуæй нæййес мин адгиндæр, 
Дæуæй нæййес мин кадгиндæр! 
Æхсæрисæр мин ка фауа, 
Уой мæ фудæнхæ æрбауа. 
Æнцæ беретæ ахургонд, 
Сæ ном, сæ кадæ игъустгонд. 
Æй уоди хуасæ Сæхолдон, 
Кæнæд рæсугъддæр исонбон. 
Дæ фæхстæ æма бæлæстæй, 
Дзæнæти хæццæ æнгæс дæ. 
Б а з а р д. 
Дæуæй нæййес мин адгиндæр, 
Дæуæй нæййес мин кадгиндæр! 
Æхсæрисæр мин ка фауа, 
Уой мæ фудæнхæ æрбауа. 
Устур Хуцаумæ баковæн, 
Устур фарнæ си ракорæн. 
Дæ цæрæццаг фæсевæдæн 
Куд уа рæсугъддæр сæ федæн, 
Дæ кадæ арвмæ куд нæра, 
Кæстæр зæруæмæ куд цæра! 
13 

МÆ ДЗÆЦЦÆ 
Нæ дæбæл бухсун æрхуæцмæ, 
Æдæ дессаг зæрдæмбæл. 
О мæ Дзæццæ! О мæ Дзæццæ! 
Кæдмæ ма кæсон æнгъæл. 
Ду мæ цорти ку æруайис - 
Ес æвзагмæ никъкъинзун. 
Мæ зæрди ба мин байтауис 
Дузæрдуг æма æрхун. 
Фæррохсдæр уй æрвгæрон дæр, 
Фæййирддæр уй хори каст. 
Ци изæдбæл рабарон дæ, 
Цæмæй банкъарай мæ уарзт. 
Мæ тухстæй мæхе ци ’лгъетон, 
Ци нифситæ æвæрон. 
Мийнæвар дæмæ барветон, 
Æви бал гæдзæ кæнон?.. 
Ку бацæрай еске хæццæ, 
Æстъæлфун уомæй, мæ бон. 
0 мæ Дзæццæ! О мæ Дзæццæ! 
Кæдмæ ма æнгъæл кæсон? 
Исабугътæй арт мæ реуи, 
Исунгæг мин æй зæнхæ. 
Дзорун дæр дæмæ не ’ндеун, 
Зæгъуйнæгтæ дæр хæрхæ... 
СÆНТТÆ 
Мæйи тунæ æ идзирдæй 
Мæ къæразгæ æрцæвуй. 
Мæ ревæд уод цæрдбизирдæй 
Дæ бауæрбæл æндзæвуй. 
Фæммедæг æй зелгæ думгæ, 
Раст цума курдтон æфстау, - 
Барвæндонæй уати къумтæ 
Æ цъилинæй расæрфта. 

Рæвдауис мæ азгæ къохæй, - 
Мæ кæддæри зæрдæмбал. 
Æтт, тæходуй, аци оххæй, - 
Ци нæбал æруон игъал... 
Æртагъдæй суг мæ ростæбæл, 
Æрцудæй мæмæ цæрун. 
Дæ дзурд бабæй мæ гъостæбæл 
Дудзигъæрæй ниннæруй. 
Сæнттæ! Сæнттæ! Гъæуйдæр-ма, 
Цидæр æнахур æнцон... 
Ба мæ уадзæ, дæ реубæл-ма 
Хуæрзгæзæмæ рарæхцон... 
БÆЛДТ 
Бæлдт ниххизтæй арф мæ зæрди, 
Æ фæрци дæн цæрæццаг. 
Фæнди - сор, фæнди - лæкъæрдæ, 
Нæ раййевдзæн мæ фæндаг. 
Ниффедар æй сæри хъанзи, 
Нæ мæ уадзуй æзмæлун. 
Уой рæуаги ауал анзи 
Мæ нисанбæл æмбæлун. 
Ку мæ фехсуй хонхи цъопмæ, 
Ку мæ къагъди ниггæлдзуй. 
Алли хатт ба мæ тухст уодмæ 
Æнæфæрсгæй æнсæндуй. 
Æ хæссун мин - зин фæразæн, 
Нæбал ми кæнуй хецæн. 
Мæ бон ин нæй æ ниууадзун, 
Нæдæр фехсун мæхецæй. 
Ку æруатон уон ме ’нсæдзи, 
Уæддæр ма сонтæй бæлдзæн. 
Мæ циртбæл дæр æз, æвæдзи, 
Бæлгæ-бæлгæй, æмбæлдзæн... 
Ирæзтæй къотæррæбун лискъæф, 
Бæргæ кодта адæй мудæмдæф, 
Арф кæрдæги, сифтæрти бунæй 
Хори рохсбæл мардæй æрхунæй. 
Адтæй зæнгæ листæг, - техалæг, 
15 

Никки хъамил уомæн æ марæг, 
Тухамæлттæй уæддæр ислæстæй, 
Фуррæсугъд. Исцæттæ ’й. Исбæзтæй! 
Æхецæй бакастгиндæр н’ адтæй, 
Кадæр ба йбæл къахæй ниххаттæй. 
Нæбал зиннуй кæрдæги бунæй, 
Нæбал мæлуй хорбæл æрхунæй. 
Æ техалæг лæууй зæнгсастæй, 
Нæ рæвдауй цæстæ æ кастæй. 
Æ мæстæй ма æз дæр басугъдтæн, 
Аргъ кæнун нæ зонæн рæсугъдтæн. 
Лæги конд цæмæн уотæ ’й, цæмæн? 
Нæ уинæн æ рæсугъд лискъæфæн. 
Синдзи астæу цæугæй, æмтурæй 
Æ фæдбæл фæззелæн дзæдурæн... 
ДЗАКО 
Мæнгард цардæй - фурсæлæтæй 
Рацох æй сæумæй Дзако. 
Уæхæн лæги рамæлæтбæл 
Марауадзæ, цо, фæкко. 
Æфсæригон æ рæстæги, 
Адтæй тасагæ е ’взаг. 
Хуарз фæццæргæй, - дууæ лæги 
Искæнидæ фудæзнаг. 
Ку нæ кодтайдæ æхсилкъæ, 
Уæд æррæстæ агъудæй. 
Кæрæдзей тудтонцæ силтæ 
Дзакой цъухи ардудæй. 
Мæнгæ фауæй, мæнгæ цауæй 
Ци нæ дзурдта, уæ - дæдæй. 
Нæдæр тарстæй æ Хуцауæй, 
Нæдæр тарстæй изæдæй. 
Февдулгæй, фагæ æ рæдзи, 
Царди е ’хæс бафиста... 
Уодесгæ ’й дæр ма, æвæдзи, 
Кæд ескети авинста... 
Фæххæссунцæ ’й нур е ’мгæрттæ, 
Еу хъипп-супп си нæ цæуй... 
Тæрегъæддаг, о нæ мæрдтæ, 
Дзако кæмæ фæццæуй... 

ДÆ РÆСТЗÆРДÆ 
(Цъопбойти Ааврентимæ) 
Уогæ ба - федар адтæй дæ уод, 
Ци зинтæн, ци риститæн ниббухсттæ. 
Куд нæ бадæ нурмæ цæрдинод, 
Нурмæ дæр ма, зæгъай, куд уотæхсттæ. 
Рахастай хæлар зæрдæ æрдзæй, 
Фал, царди ци сабиймæ бæллунцæ, 
Уомæй дæр дæ амонд нæ фæцæй, 
Дæ уæлкирæ аххæй нæ кæунцæ. 
Баходисæ медбилти æдзох, 
Фæккодтай æнккæтемæн лæггадæ. 
Нур дæбæл æрдауй æ рист къох 
Дæ фæллонгун ниййерæг, дæ мадæ. 
Ниууагътай нæ зæрдити æрхæн, 
Мастгæнагæ уогæ ку нæ уисæ. 
Дæ фæсте ма дзиназгæ кæуæн, - 
Нæ зæрди гъæрзт æма рохсимисæ. 
И фуднез дæ кодта æвдæрзæн, 
Адзал дæбæл изæлу ’ривардта. 
Де ’нæуинон уæддæр нивæрзæн, 
Дæ къæнкъунтæ уæддæр рохсмæ хуардтай. 
Кæд еске а зæнхæбæл цардæй, 
Се ’гасемæй адтæ æнамонддæр. 
Ду рандæ дæ, фалæ дæ мардæй 
Ке фæккодтай махæй амондгундæр? 
ДУ КА АДТÆ... 
(Сарахъати Славиккæн) 
Ду ка адтæ, уомæй цæхæр адтæ, 
Дæ уодæй фулдæр уарзтай адæн. 
Рамæлунæн æвгъау бæргæ адтæ, 
Æма уæд рохс дзæнæт дæ бадæн. 
Æд зæрдæй æнккæтебæл фæттухсттæ, 
Бæргæ алкæд кувтан дæ кадæн. 
Тар ингæни æносмæ æрхустæ, 
Æма уæд рохс дзæнæт дæ бадæн. 
2 Колити Витали 
17 

Æгæр раги не ’хсæнæй фæгъгъудтæ, 
Уогæ ба, ци загъдæуа цардæн. 
Дæ кири дæр, Славик, куд рæсугъд дæ, 
Уотæ уæд мæрдти дæр дæ бадæн... 
ЗÆРДИ ГЪÆР 
(Нæхе Ладей номбæл) 
Фæллæудтæй æнæнгъæлти дæ зæрдæ, 
Æ дзæхстæй æрбанцадæй æвваст. 
Ци дæ кодта цума мæстигæрдæ, 
Цæбæл адтæй цума, цæ, дæ маст. 
Ду ци адтæ, уомæй рæстиуагæ, 
Адтæй дин мæнгардадæ фуд рун. 
Нæ уарзтай ду æппун хæраймадæ, 
Фæливд миутæн нæ бухсттæ æппун. 
Цардиуагæй æдзох фæлмæцисæ, 
Истай алци зæрдæмæ æгæр. 
Дæ хурфæмæ арæх игъосисæ, 
Дзурд дæр ди нæ хауидæ, нæдæр. 
Фæррохсаг уо, Ладе, фæррохсаг уо, 
Бæмпæгау дæ сигит фæлмæн уæд. 
Ке ниууагътай гъæрзгæ - дæ фæстагон, 
Е дæуæй амондгундæр фæууæд. 
’МА ÆЗ БА... 
Лци ристи бæсти ку римæлииæ... 
Дæ л^урлтн’й 
’Ма æз ба ци фæууодзæнæн уæд, 
А зæнхæбæл æз дæу уотæ уарзгæй: - 
Кæд дуйнебæл мæнæн дæ изæд, 
Кæд де ’ной æз цæрун нæ фæразун. 
Дæ къодах дæр мæнæн изæд æй, 
Дæ нигъгъæрзун мæнæн зæрдинез æй. 
Рæхисбаст дæн дæубæл æцæгæй, 
Куд фæццæрдзæн де ’ной фæрсæрхъезæй. 
18 

Мæ сосæг рист æма мæ нигъгъæр, 
Мæ исуолæфт æма мæ бæлдзæнæ! 
Мæхе мин банигæнæ раздæр, 
Гъе уæдта дæ фæндæнттæ кæндзæнæ. 
Æрхъæрдтæй цардæн, æвæдзи, 
æ кæрон. 
Бафтудтай мæ дæ æрвæдзи, - 
ци кæнон? 
Ду дæ лæги цонгбæл хуæцгæй, 
фæццæуис. 
Нæбал фæуун хебæлхуæцгæ, 
о мæ нифс. 
Цæмæн ма гæлдзи фембæлди 
сосæг каст? 
Цæмæн игъæнди мæ зæрди 
содзгæ маст? 
Ку нæ бухсун ацал-уали 
æз дæубæл. 
Агорун дæ уодæмбалæн, 
мæ цибæл. 
Фестадæй мин ирдайдæнæ 
дæ цæсгон. 
Дæумæ бæлгæй ниттайдзæнæн, 
о мæ бон!.. 
ÆХСÆВÆ 
Дæ зæрдæбæл мæ зæрдæ нихæст, 
Нæ уарзтæн итинг æнцæ сæ тæгтæ, 
Æстæфун æ тæлфагæ нидздзæхст, 
Æндонæй федардæр ба æ цæгтæ. 
Дæ бауæр, цирен артау, мæнæн, 
Уодæхседæн æма æрдæфæнтæ, 
Нæ æмуодти ци ес цæхæрæн - 
А изæр фурæргом баеу æнцæ. 
Кæрæдзей фæннихъуæрæн цæстæй, 
Нæ уолæфтæй фулдæр нæ ниббатæ. 
Исон бабæй цæрдзиан æртæстæй, 
Хецæн къолæ æма хецæн уатæй. 
19 

Мабал ко сосæг кудæй нæ уати, 
Къохмæрзæн ма сæрфæд фиййи раз. 
Æз æма ду, зæрдтаг, - мах бунати 
Некебал фæууодзæй нин агъаз. 
Лæдæрун, берæ æнцæ мæ фудтæ, 
Нæ базудтон цæрунтæ, мæ бон. 
Мабал калæ дæ рист цæстисугтæ, 
Æгъиццаг æй уæддæр нæ исон. 
Æз фестадтæн дæуæн дæ еминæ, 
Æнæ де ’ной æз ба зæрдæсаст. 
Ци зин мин æй, уæууæй, ци зин мин æй 
Дæуæн зæгъун фæстаг фæндараст. 
ДÆУМÆ 
0, мæ уод куд фæндуйдæр фæууæд, 
Нæбал гъæун æппун мæ Дигори. 
Фал ду ба, мæ зæрдтагон, Изæд, - 
Ци фудгин дæн дæуæн æз дæ цори?.. 
Дæ сорæт æз мæ реуи хастон, 
Ду мæнæн æнимад некæд уисæ. 
Кæд еске уодæмбæрцæ уарзтон, 
Уæд ду адтæ, мæ Нифс - мæ Луизæ. 
Нур дин дæн дæ цифуддæр æзнаг. 
Нур исдæн дæ цифуд-’нæуинондæр. 
Фал зонæ, ду мæнæн дæ зæрдтаг,- 
Царди нивæ æма мæ уарзондæр. 
Мæн кадæртæ хонунцæ гъæла, 
Мæлæт ба кæд адтæй зинагоргæ. 
’Ма, ка ’й зонуй, мæ уод ку мæла, 
Гъæлайæй дæр мæлдзæн дæу ном дзоргæй. 

* V.* Уг 
Æрцудтæн сæумæй бабæй уæ рæзти, 
Ме ’нæуарзон мæнау нигъгъæрзæд. 
Раст цума фудæнæн, - уæ къæрæзтæ 
Фиццагау никкодтай сæхæхгæд. 
Уодæмбалæн царди дæу иссерун - 
Ниффедар æй мæ зунди бæлдæн. 
Зæрдæй дæ ке уарзун уотæ берæ, - 
Нæуарзон дæр дин æз уомæн дæн. 
Дæ фæккаст дæр куддæр æнахур æй, - 
Мæ бон æй нæй нурма æртасун. 
Уæ куй дæр ма мæнбæл исахур æй, 
Дæу зæрдæн ба нæййес фæттасæн... 
Æруадтæн сæумæй бабæй уæ рæзти, 
Мæ сор хед рагъардта хæдонæй. 
Тæходуй-ма, æдта, дæ къæрæзтæ 
Кæд фæууиндзæн цума игонæй. 
Ратæхгæ æстъалу арвбæл фæззиндтæй, 
Фæйнердæмæ уомæй цæхæр æсхъиудтæй, 
Дуйне ку барохс æй, фæттар æй гъе уæд, 
Ниууадзгæй тар арвбæл фæстегæй ирдвæд. 
Уоййау ду, мæ цорти æруайгæй, кизгай, 
Райсафтæ, мæ уарзт мин куддæр иссугътай. 
Ци фæдтæ, мæ уод ку нæбал æй хуæцгæ, 
Байзадæй мæ реуи æскъортæ, хъуæцæ... 
* * * 
Ивайуй сæумицъæхбæл мæ фун, 
Ниддæвдæг æй цæстæ дæ уиндæбæл. 
Игъали дæр дæуæй æстъæлфун, 
Нæ лæдæрун, - мæнæн ци ниндæ дæ. 
Цæмæн гъæуй мæн еци Хуцау, 
Кæд кæнун æз де ’ной гъезæмарæ. 
Æнæ де ’ной кæд дæн æрвдзæфау, 
Кæд æрветун мæ цард уодемарæй. 
21 

Даргъ æхсæвтæ æма и фуд-фун 
Зудниуæзтæй мæ тог ниуазунцæ. 
Адæргæй си мæхе римæхсун, 
Гъе уæддæр мæ исцох нæ уадзунцæ. 
Æрбонмæ дæр уогæ ци бæллон, 
Ци хæстæг æй кæнон мæ зæрдæмæ. 
Дæ рохснæг, дæ хорæнгæс цæсгон 
Ку нæ ходдзæй, миййаг, мæнæрдæмæ... 
Ивайуй сæумицъæхбæл мæ фун, 
Фал уой хигъд æригъал æй æрхун. 
Цæмæ бабæй иселлæг дæ, 
Ке бабæй уарзис мæ уод, 
Цæмæ уотæ исмæллæг дæ, 
Кæмæй кæнис цæрдинод? 
Бæргæ зонун - уосгин ке дæн, 
Ку æй е дæр лæгмæцуд, 
Фал не ’муарзти берекеттæн 
Фæккæнæн еумæ соскувд. 
Аци уавæр кæдмæ бæлсон, 
Реу фæттонуй æ тæвдæй. 
Зæрдæ зунди нæбал фæрсуй, 
Зунд фæццох æй мæ зæрдæй. 
ФÆДЗÆХСТ 
Куд иннетæ, - æз дæр рамæлдзæнæн, 
Æмбæлдзæнæн еу бон мæ циртбæл. 
Мастæн ба мæ уодбæл æвæрдзæнæн - 
Ке неци ’сдæн царди уæлæбæл. 
Мæ рæзти-еу макæд евгъуетæ, 
Фæдзæхсун уин мæ царди ниннет... 
Æрмæстдæр-еу зæрдæй исзæгъетæ: 
«Ами ба æвæрд æй - нæ Поэт...» 

ДАШИТИ МАРИНИ ФÆДЗÆХСТ Æ МАДÆН 
(Æверхъауæй фæммард æй киндздзон 
кизгæ уогæй) 
Æнамонд балций цæмæн фæрраст дæн, 
Æз рамæлунæй ку некæд тарстæн. 
Уалдзигон хорæй нæма бафсастæн. 
Æз дæумæ цæугæй, надбæл бастадтæн. 
Мæ ахури хай дзæгъæл байзадæй, 
Мæ рохснæг цæсгон тогæй байдзаг æй. 
Фæссайди æнцæ мæ сосæг сæнттæ, 
Мæ циртмæ цæун листæг бурæнттæй. 
Æз некæд зудтон мæ царди хийнæ, 
Нур мæ бастъалдта и сау машийнæ, 
Ниййерæг мадæ, мæ аци кирæй 
Дæумæ ку кæсун хъæрæу, æмирæй. 
Ци цæститисуг мæнбæл æгъзали, 
Æз уой нихъуæрун æнæ æвгъауæй. 
Мæ рамæлæтбæл кæугæ ма кæнæ, 
Фæлтау Заури гъæуай бакæнæ. 
Содзгæ цæстисуг мæ Яни росæй, 
Мамæ, æрсæрфæ дæ фæлмæн къохæй... 
Ниххатир кæнæ, о ме ’фхуæрд мадæ, 
Уарзон фидæбæл æрхунæй мардтæн... 
УАЙДЗÆФ 
(Сæбанти Сергой номбæл) 
Адæймаг рамæлуй хуссæнуати 
Æ незæй ку бастайуй, гъе, уæд. 
Ци Хуцау дæ худта æфсæн надмæ, 
Ци фудæргъеу æма ци исæфт. 
Ду æхъарæ, Серго, ку нæ адтæ, 
Арт ку цагътай, лæгау, дæ уодæй, 
Дæ къахæй дæ уодбæл куд ниххаттæ, 
Дæ бауæрбæл æма дæ тогбæл. 
Æтт, Серго, æримисæ нæ бæнттæ, 
Еу хатт ма æрбахуайæ нæ дуар. 
Æвзарун мин кæнис мæгурбæнттæ, 
Дæ мардæй æз бадæн зæрдæгъар. 
Æрæхгæдтай æносмæ дæ цæстæ, 
Мæн цард ба хуæрдзæнæй фуд азар. 
Ци мæрæбæл хуссис мæрдтибæсти, - 
Е дин уæд мади армау хæлар... 
23 

МÆРЗОЙТИ ФАТИМИ ГЪАРÆНГÆ 
Айдагъ дæ фидæн, 
Айдагъ дæ мадæн, 
Нæ фалæ-ма, не ’гасей радæ, 
Не ’нккæтемæй ду ку рандæ дæ, 
Ду ку рандæ дæ 
Еци дуйнемæ: - 
Арв кæми нæ цæвуй, 
Хор кæми нæ тавуй. 
Æхсæвæй-бонæй 
Дæубæл ку кæнæн, 
Дæубæл ку кæнæн, 
Нæ бони радæ. 
Нæ цæрæццаг, нæ уарзон бæдолæ, 
Нæ гъарæнгитæ æма 
Нæ æрхунбадæ. 
Бæргæ бафснайдтай 
Дæ æригон сæр. 
Махæн ба, - зæгъай, 
Ци кæнгæ ’й уæддæр? 
0 не ’Сфæлдесæг, 
Нæ зæрдтаг бæдолæ 
Æдзæмæй ку хуссуй 
Сау сикъити буни. 
Бæргæ ма ’й рауинун 
Æцæгау мæ фуни. 
Аци дуйнебæл марой ку кæнун, - 
Æ фарсмæ бунат, - мæ царди бæллун... 
* * * 
А-мæ 
Æгас бон дæ нæ фæууиндзæн, 
Ниддаргъ уодзæй и рæстæг. 
Æнæ дæуæй ци фæууодзæн, 
Нæ зонун бæлвурд, бæрæг. 
Нæбал ердзæнæн мæ уагæ, 
Æрхунæй дæбæл мæлдзæн. 
0, мæ уодæн æ бæлдагæ, 
О, мæ сæнтти рæдзæхсæн... 

Ус Уг V? 
Мæ бауæрбæл дæхе 
Ку итигътай, 
Дæ уод мæ уоди дæлбарæ 
Ку бакæнисæ, 
Уæд алцидæр адтæй. 
Нæ зæрдитæ ку кодтонцæ æмцæф, 
Нæ уарзтбæл нин æрдзæ 
Æрдзæфæй æхе ку мардта, 
Уæд алцидæр адтæй. 
Æрвизæдау мæ тоги ку цудтæ, 
Æнæ дæу æз бухстдæр 
Ку нæ фæразтон, - 
Уæд алцидæр адтæй. 
Æз адтæн киристон, 
Ду адтæ пусулмон, 
’Ма нæ уарзт ниффæскъау æй 
Кедæр ардуд æма кедæр дауæй, 
’Ма нур ба нецибал ес æппун... 
* * * 
Зæрдæбæл æндзæвгæ, 
Дигорон кизгæ, 
Хæсдзæн дæ ном дæнцæн. 
Айдагъ дæ уиндæ, 
Айдагъ дæ ниндæ, - 
Берити аргъ æнцæ... 
Мæ реуи бауарзт, 
Мæ хори искаст, - 
Дæ номбæл баст æнцæ. 
Айдагъ дæ бакаст, 
Айдагъ дæ рараст, - 
Берити аргъ æнцæ... 
Æрмæст дæ коййæй 
Æз исун сæргой. 
Мæ уарзтæн дæ кунцæ 
Айдагъ дзиккой бид, 
Уарзти алдæмбид 
Берити аргъ æнцæ... 
25 

Мæ сæрæн неци зонгæй æппун 
Æнæнгъæлти дæубæл исæмбалдтæн. 
Æргом æй æстъæлфгæй, фæззæгъун, - 
Мæхецæй, мæ уодæй ку нæбал дæн. 
Мæ фунæй дæр хатгай æстъæлфун, 
Нæ ерун уодæнцойнæ ме ’гъали. 
Дæ фæууиндмæ æноси бæллун, 
Зæрди бæттæн ду ба нæ ихали. 
Цæмæн ма мæ гъудæй аци маст, - 
Зæрæрдæмæ дæуæн дæ бауарзт... 
Дæ цъухисдзурд æма цæстингас, - 
Æфтаунцæ бауæрбæл буларæ. 
Аци кари исдæн, уæд дæ каст 
Цæмæн бакодта мæн æ дæлбарæ? 
Дæ раппæлдæ æма дæ зустдзурд 
Æмидолæ ци ’ссæнцæ мæ реуи. 
Ести загъди бæсти мæ хæкъурцц 
Фæрраздæр уй мæнмæ нæ фæййеуи. 
Цæмæн ма мæ гъудæй аци маст, 
Цæмæн дæ бакодтон уæхæн уарзт?.. 
Л-мæ 
Раздæрау нæбал косуй мæ зæрдæ, 
Æз исдæн сайтæнттæн æмæмбал. 
Аци цард мæ кæнуй ристигæрдæ, 
Нецибал мæ гъæуй, - нецибал... 
Фал уæддæр ци ’й мæ нифси никкæлдæ, 
Мæ хъур мин ци кæнуй цæрдинод. 
Е дæумæ æнгъæлгæс æй мæ бæлдæ, 
Е дæубæл нæ бухсуй, нæ, мæ уод... 
26 

СÆЙГÆДОНИ 
Мæ зæрдтагон, мæ æмвæрцæ, 
Мæ уодæмбал æма рун, 
Дæу ке уарзун уодæмбæрцæ - 
Нæбал ибæл идæун. 
Ку фæххатун дæ сос кæун, 
Æз ку фегъосун дæ гъæр, - 
Дæ ристæй уæд - ристдæр фæуун, 
Дæ незтæй ба - незгундæр. 
Мæ амонд ’ма уодæвдесæн, 
Мæ цардæмбал, мæ изæд... 
Æтт, дæ еугур еци ресæ, 
Тæходуй-ма мæн фæууæд. 
Мæ Луизæ, мæ зæрдирай, 
Дæн де ’ной æз цæрдинод. 
Бон фулдæр мин ци рацæрай, 
Дæттун уобæл æз мæ уод... 
Мæнбæл ма ци кодтай мæнгæ цийнæ, 
Ци ма дзурдтай, - мæ уод дæу фæууæд. 
Кадæр дæ ку ласуй æ машийни, 
Мæнæй ма ци гириз кодтай, уæд... 
Ци рахатуй мæнмæ уарзт æ кийнæ, 
Цæмæн разиннуй алкæд фæлхат. 
Ка фулдæр уа царди æнæхийнæ, - 
Цæмæн фæууй æдзох сайæттаг. 
Мæ хъурбун æрбабонмæ ку хустæ, 
Нæ зудтон, уæхæн фæууй гацца... 
Косгæ бон æнæ мæн ку нæ бæлстæ, 
Фудфæливд ци фестадтæ нур ба. 
Кадæр дæ ку ласуй æ машийни, 
Кадæр дин ку кæнуй зæрдтаг ба... 
Кадæр дин ку иссæй нæуæг цийнæ, 
Ци кодтай мæстмарæн уæд мæн ба... 
27 

Дæуæн æнцон æй 
Мæ уодæй гъазун, 
Æз ба дæ уиндбæл 
Бухст нæ фæразун. 
Æнцон æй дæуæн 
Мæнбæл баходун, 
Æз ба дæ хонун, - 
О мæ тæходуй! 
Мæгурæй дæр дæхе 
Ду хъал æвдеси, 
Хъалæй дæр æз ба - 
Дæ цори - неци. 
Нæ алли фембæлди 
Усхъæзæй ходи. 
Арф ци ниххизттæ 
Мæ тæлфгæ уоди. 
Уогæ ба, уогæ ба, 
Ци мæгур дæн æз, - 
Дæ уарзтмæ ка æй 
Æнгъæлмæгæс. 
Л-мæ 
Ке бауарздзæй дæу бæрцæ Витали, 
Мæ бæлдтагон æма мæ æрхæн. 
Мæ фуни дæр, уæдта - мæ игъали 
Кæд æма еугур уодæй дæу дæн. 
Дæ зæрдихудт æма дæ боститæ 
Æз мæ уоди хæссун фур дæнцæн. 
Æз уинун и кедæрти уоститæ, 
Æнæмбал дæ царди, ду мæнæн. 
Мæ царди нифс æма мæ æнцойнæ, 
Æз дæн æнæ дæуæй мæгур. 
Æ, мæ зæрди листинсæ куройнæ, 
Æ, мæ хъури не ’сусгæ мухцур. 
28 

этюд 
Мæ зинуотæхсæн хъурдохи 
Фæууидтон дæ изæдау, - 
Раст цума мæ фæлмæн къохæй 
Ду æркодтай æрмидау. 
Раргом æй цума дæ зæрдæ, 
Фал райсавдæй сонт æрхун... 
0, ма байрайæ, ме ’гъæлдæ, 
0, ма байрайæ, мæ фун... 
ДУМГÆ 
Гæди бæлæстæ нæ рази 
Исханс æнцæ и думгæй, 
Æрбахуаста мæ къæразæ, 
Уой фæсте ба фæддумд æй... 
Моги сæрæн нæ дзæхæрай 
Раба кодта æд æстуф, 
Фæстæдæр ба нæ дæлсера 
Исигъустæй æ суф-суф. 
Устур толдзæ æд къуалатæ, 
Æд уедæгтæ истудта, - 
Нæбал лæугæй, еу бунати 
Æрæллау ун нæ кумдта... 
Бæргæ уидтон идæрдтæмæ 
Æ рист уоди уодагъай, 
Æрмæстдæр ин нæ лæдæрдтæн 
Æ хъурдохæн, æ катай. 
Цæмæн хуаста мæн къæразгæ, 
Кæбæл кодта сонт дзæгъæл... 
Кæд мæнау е дæр æ равги 
Фæцæй уарзтæй фудæнгъæл... 
29 

АМОНДИ КЪОС 
Цард, дан, амондп къос æи, ке æр- 
дæмæ фæкъкъолæ уодзæй, уомæн 
базонæн нæйиес. 
0, кенæ ба æ зæгъæгæн, 
Маст ратона æ фæрстæй: - 
Амонди къос мæгур лæгæн 
Кæд æ фарсбæл æмцæфст нæй. 
Фæххæссæд нæ маст зæрдæмæ, 
Хуæздæр маци фæууинæд: - 
Мæгур лæгæн кæд е ’рдæмæ 
Нæ фæкъкъолæ уодзæй, уæд... 
ÆРВДЗÆФ БÆЛАСÆ 
Æхсæрисæрмæ никкæсæни къолвахсбæл адтæи кæрдту 
бæласæ. Уогæ ма нур дæр æ фæрсæмбес лæууй. Раздæр, 
Æхсæрисæри зæроид уоститæ имæ цудæнцæ ковунмæ. Хонгæ 
дæр æп кодтонцæ «Ллаурдий бæласæ». 
Фæстаг рæстæгути ймæ некебал цудæй, некебал имæ кув- 
та, æма ’й еу бони сæри арв æрцавта. Бæласæ дууæ æмбеси 
фæцæи, фал ма æ еу æрдæг ба хъелæи лæууп. Кæд ма, мий- 
иаг, æ ковгутæмæ æнгъæлмæ кæсуй? 
Дæхуæдæг ку дæ кувддонæ, 
Æхсæрисæр, мæ зæрдтаг! 
Куд ди рацæй, уæд æмбойни 
И бæласæ идæрддаг? 
Ехх, ци хестæртæ кувтонцæ 
А бæласæмæ кæддæр, 
Цардæн аргъ кæнун зудтонцæ, 
Нур нæбал æй сæ еу дæр. 
Æййафта уонæн сæ карнæ, 
Некæд адтæй уагъд зæфцæй. 
Фал, фæстагмæ ба сæ фарнæ, 
0, зæгъайтæ, ци фæцæй? 
И мадтæлтæ, сувæллонæй - 
Некебал имæ цудæй, ^ 
’Ма æхемæ игъосунæй 
Æрхæнбæнтти æфтудæй. 
30 

Еунæгæй, кæд, ке истухстæй, 
Æ тæрегъæд ке гъардта, 
Е Хуцаумæ кæд фегъустæй, 
Кæд æй уомæн æрцавта... 
ДУ... 
Уодæй дæбæл тухстæн, 
Нæдæр дæбæл бухстæн, - 
Ду мæнæй зæрдиронх некæд адтæ. 
Æнæ дæу нæ хустæн, 
Æиæ дæу уотæхстæн, 
Изæдау ду мæ реуи æвард дæ. 
Æз цалдæнмæ цæрон, 
Æз цалдæнмæ кæсон: - 
Ду мæнæн мæ фæстаг исуолæфт дæ. 
Дæ цæрайæй цæрун, 
Дæ рунтæ дин хуæрун, - 
Æнæ дæуæй æппун нæ уодæнстæн. 
Ку нæбал уай, ду, уæд, 
Раздæр уæд мæ мæлæт. 
0, мæ царди æнцойнæ, мæ зæрдæ! 
Ду мæ уоди тæлæт, 
Ду мæ царди хъисмæт, 
Æнæ дæуæй кæндзæн уæлемæрдæ... 
Думгæ телуй бæласæ таги, 
Æ сифтæр ин кæнуй зелдохдавæ. 
Ду мæ уодæй фæццох дæ раги, 
Уæддæр ма дæубæл æй мæ гузавæ. 
Цъæх арвбæл мегъи пъæсту нæййе, 
Æрвгæрон зæрийнæй нæбал зиннуй. 
Мæнбæл ба тар кæнуй мæ дуйне, 
Мæ развæндаг æз ба нæбал уинун. 
Дæ уарзтæй æз бадæн сау хъæрæу, 
Дæумæ ба нæ гъаруй мæ уодхарæ. 
О, зæгъай, ци фæууон æнæ дæу, 
Ци хузи ма бæлсон гъезæмарæн... 
31 

Уогæ ба кæрæдзей куд уарзтан, 
Еунæгæй ниттухсун мæ гъæццолбæл. 
Кæддæр ба си нæхе æмбарзтан, 
Мах æ буни хустан æмидолæй. 
Зæрдæбæл ма лæууй æцæгæй: - 
Дæу уарзгæй æцæгау куд фæццардтæн.. 
Гæр, æдта, раизол дæ мæнæй, 
Гæр, адта, æз дæуæй раидард дæн?.. 
ФÆСТАГ ФÆДЗÆХСТ 
Цалдæр анзей размæ æрцудæй æверхъау хабар. Уазæгти 
лæхъуæни киндзæхсæвæри гази баллон фехалдæй. Беретæ 
си сугъдтитæй бæргæраервазтæнцæ, цалдæремæй ба фæммард 
æнцæ. Уони æхсæн адтæй дур-дуйраг Цакъоти Алинæ дæр. 
Киндздзон кизгæмæ дууæ бони фæстæдæр гъæуама æрбацу- 
дайонцæ минæвæрттæ. 
Цард фæццæрунмæ амонди хæццæ, - 
Мардтæн æ фудæй. 
Мæ кизгон бауæр ба æнæнгъæлти 
Арти басугъдæй. 
Мæ хъазар фидæ, зæрдтагон мадæ, 
Хатир уи корун. 
Уæ зæрди зинтæ, уоди ристадæ 
Бæргæ лæдæрун. 
Хестæр Блашка ба сау сугъд бауогæй, 
Махбæл ку удтæй. 
Арти пеллони махæн сугъдæнцæ 
Не ’ригон уодтæ. 
Аци сау кирæй мæнæн зарæнтæ 
Ку нæййес, ку, нæ. 
Уæ фæууиндæмæ, мæ зæрдтагонтæ, 
Бæллун æрхунæй. 
Бæргæ æнгъæлмæ мæнмæ кастайтæ 
Киндзæхсæвæрмæ. 
Нур сæ хонетæ суйнаг хеуонти 
Мæрдæхсæвæрмæ. 
Еске цийнæбæл бацийнæ кæнун 
Мæ зæрди адтæй. 
Фалæ, æвæдзи, Хуцауæй лæвæрд 
Мæнæн е н’адтæй... 
32 

ХОХТИ АЗИ ГЪАРÆНГÆ Æ БÆДОЛÆБÆЛ 
Ме ’суйнаг биццеу, мæ бонирадæ, 
Сигити хай мин ци тагъд æрбадæ. 
Дæ фæууиндæмæ æдзох ку бæлдтæн, 
Дæ кири сæргъи зæрддзæф ку фæддæн. 
Дæ ахури хай дзæгъæл байзадæй, 
Ракæсай, биццеу, тургъæ байдзаг æй: - 
Бæдолæ, етæ дæубæл кæунцæ, 
Дæумæ сæ дзурдтæ нæ игъусунцæ. 
Биццеу, мæнæн ду устур нифс адтæ, 
Æнæнгъæлти ми куд тагъд райдард дæ. 
Дæумæ дзиназун, не ’Скæнæг Хуцау! 
Уомæ ку адтæн царди æнгъæлдзау. 
Дæ цæстæ мин æй куд нæ бауарзта, 
Мæ цорæй мин æй кумæ фæххастай. 
Алли сабат дæр æ циртмæ цæудзæн, 
Цардæмдæрхци йбæл æрхунæй мæлдзæн. 
ФÆЛХАТ 
Æхсайуй дæумæ бабæй мæ зæрдæ, 
Æнæ мæнæй айфонмæ куд дæ? 
Мæ цийнадæ æма мæ рохс бæлдæ, 
Ке уиндæмæ æноси бæлдтæн. 
Æнæ дæуæй ку дæн цалдæр бони, 
Фал цума æз фæддæн æнзевгъуд. 
Аци цард мин фестадæй зиндонæ, 
Куд хъæбæр мæ гъæуй дæ исдзурд. 
Куд хъæбæр мæ гъæунцæ дæ ростæ, 
Куд хъæбæр мæ гъæуй дæ нибба. 
Ку дзурдтай - уарздзæнæн дæ æности, 
Уæд мæбæл куд ’сфæлхатт дæ нур ба... 
Æнæнифсæй æма æнæвæрцæй, 
Дувæтъон æй мæнæн мæ фæсмон... 
Мæ фиццаг - ке дæ уарзтон уой бæрцæ, 
Дуккаг ба - уотæ дæ ке уарзтон. 

Хуцауæй ди корун, æма мæ еунæгæй 
ма ниууадзæ аци ’хсæвæ. 
Дæ лзурлтæй 
Мæ зæрдтагон, цардивдадзæ, 
Дæ фæхъхъау мæ уод фæууæд. 
Дæу еунæгæй ку ниууадзон, - 
Уой фæлтауги - мæ мæлæт. 
Арази дæн еци мастбæл, 
Дæ дæлхъурбун кæд хусдзæн, 
Уотемæй уæд хори скастбæл 
Æгас анз дæр æз бухсдзæн. 
АРВИДМÆ 
Дæ хеуонтæй дæу алкедæр 
Фæлмæн къохæй рæвдудта. 
Дæ баба ба кæстæр - седзæр, 
Фиди æмбæлд нæ зудта. 
0, мæ догæ уотæ адтæй, 
Мæ минкъий кæстæр, Арвид, 
Седзæри ном тъæпæн бадтæй 
Мæн хорх кæнидæ ахид. 
Еунæг адтæн æригонæй, 
Зин мин уидæ сæ усхъæз. 
Уæ фæрци мин цард байг^н æй, 
Нур нæбал дæн еунæг æз. 
Мæгурæй дæр, æстонгæй дæр. 
Некæмæн дæн къæхтикъуæр. 
Расугæй дæр, æрвонгæй дæр, 
Æз хæссун бæрзонд мæ сæр, - 
Уомæн æма некæд адтæн 
Кедæртау æз думæстæр. 
Æз ци адтæн, ци фæццардтæн, - 
Поэт адтæн æрмæстдæр. 

* * * 
Ду нæбал дæ, поэт, ду нæбал дæ, 
Æрæхгæдта сау къæйæ дæ сæр: - 
Махæн ба ду, уæддæр æнæмбал дæ, 
Махæн ба æносон дæ, уæддæр. 
Ка мин загъта, поэттæ мæлунцæ, 
Ка зæгъуй, уонæн дæр ес адзал. 
Сæ финстæй уодæгасæй кæсунцæ, 
Нæ кæнунцæ цæститæ уазал. 
Дæ рантæстæй фæстæмæ æрвон дæ, 
Фунæй уай æви уай цæрдигъал, 
Ду расуг дæ æви, ду æрвонг дæ, - 
А зæнхæбæл ду дæ æнæмбал. 
Æхсинæнтæ соцъатæ дæ зæрдæ, 
Сæ фембæлди кæнæнтæ дæ кой. 
Ду ци ’скæнай дæ еунæг æмдзæвги, 
Зæнхон лæг, нæ, не ’скæндзæй, гъе уой. 
Ци мин дзоруй дæ корæг æнгас... 
Расуг дæн, сау расуг дæн нуртæккæ. 
Уазал догæ æма уазал тас, 
Цæститæн æхгæнуй сæ тъæфæлттæ... 
Фæккеун, мæ цонгбæл исхуæцис, 
Салд метбæл рацæйхаун уæлгоммæ, 
Ду, зæрдтаг, æдухæй никкæсис, 
Цæстисугтæ калгæй, мæ цæсгоммæ. 
Ниммæуадзæ, сæумæмæ хусдзæн, 
Бакæнгæй мæ нивæрзæн агори. 
Сæумæй бабæй дæумæ æрцæудзæн, - 
Салдæргъæвст, фал æрвонг, - хатиркорæг. 
Мæ тифтикъи æма мæ дорвæткъу, 
Мæ бæлдтагон æма уоди нифс, - 
Кæд рагæй хецæн ан, гъе, уæддæр ду, 
Æцæгау зæрдæбæл æрлæууис. 
Æнæ дæу куд цæрон, ци æрдæмæ, 
Кæд мæ хорхбæл баст æй дæ рæхис. 
Гæр, дæубæл ку нæ бухсун гæзæмæ, 
Æнæ мæнæй, уæд ду куд бухсис? 

Цикл «Фæрæскъæтти*-æй 
ÆНÆФСЕС УАРЗТÆЙ 
Тар æхсæвæ æ тæмæни, 
Нидздзиназуй бæхæргъау. 
Бадун, бадун мæ хуссæни, 
Бонивадмæ æнгъæлдзау. 
Æндегæй, кæд, гъæдрæбунти 
Уадæ неуй, мет, бурдæн, 
Мæн зæрди ба æнæфунти 
Æрæфтудæй игуæрдæн. 
Ци дессаг æй аци бæстæ, 
Ци дессаг æй Дигоргом! 
Кæд си бафсæтдзæй мæ цæстæ, 
Ку нæбал уон уинунгъон. 
Имисун-ма, фахсбæл куд цудан, 
Нæ нисан ба адтæй Алаурди. 
Имисун-ма, рагъбæл куд кувтан, 
Хуцаубæл куд фæдзахстан не ’гурди. 
Имисун-ма къолрагъæ фæзæ, 
Игурдæй уæд ци цийнæ дæ уоди. 
Æндæр хузи адтæй уæд æрдзæ, 
Игъустæй æндæр хузи мелоди... 
Еци бонтæн нæййес æздæхæн, 
Кæд нæбал дæ, бæлдтаг, ду, мæ уоди, 
Имисун дæ уæддæр æд æрхæн, 
Цæрдуодау, ду байзадтæ мæ тоги. 
36 

Æдзæрæг, æмир æй аци къæс, 
Æгуппæгау лæууй æ фурсонтæй, 
Иуазæгмæ, кæсгæй, цъæмæнгæс, 
Æрветуй æдзæмæй æ рист бонтæ. 
Æ бацæуæн кæрдæг ’ма хъамил, 
Пуруса си кæнуй æлдареуæг. 
Мæ сор къæбæр кæнун тухæууилд, 
Зæрдæ ба фæттонуй мæ рист реуæй. 
Кæддæр ба гупп хæдзарæ адтæй, 
Кæддæр си фæндурдзагъд игъусидæ. 
Иуазæг Фæрæскъæтти н’ адтæй, 
’Ма абæлти ка нæ æздæхидæ. 
Кæддæр ба си Дземус лæг адтæй, 
Кæддæр ба си Дзалу хестæр уидæ. 
Нур хæдзарæ бадуй æ бадтæй, 
Æрхæндæг мин дæттуй æ фæууиндæ. 
Æдзæмæй кæд абони лæууис, 
Ду мæ уарзт дæ æма дæ мæ ниндæ, 
Уæддæр-ма мин дæттис цидæр нифс, 
Уæддæр мин æхцæуæн æй дæ уиндæ. 
Кæдæй-уæдæй фегъустон лигъз дзурд, 
А, хæдзарæ, дæубæл архъанбаст дæн. 
Фиццаг хатт æз банкъардтон рæвдуд, 
Фиццаг хатт лæг мæхемæ æркасттæн. 
Нур лæууй æмирæй аци къæс, 
Æгуппæгау лæууй æ фурсонтæй, 
Иуазæгмæ кæсгæй, æнгъæлгæс, 
Æрветуй æдзæмæй æ тухст бонтæ. 
Æз дæ хæццæ цардтæн айуангæнгæй, 
Æфхуæрунæн дзурд дæр нæ ирдтон. 
Дæу зæнхæмæ гæлстон золкъи уæнгæ, 
Дæу а царди æдули худтон. 
Фæсмонæй нур мæ сæр æмидзаг æй, 
Лæдæрун, æцæгадæ ци ’й, уой. 
Æз усмæ еунæгæй æризайгæй, 
Базудтон, ке неци дæн де ’ной. 
37 

Кæдмæ цæрдзæн гъезæмарæй, 
Æргомæй дин æй зæгъун: - 
Æз дæ уодæн æ дæлбарæ, 
Ду мæ уоди æстъæлфт фун. 
0 зæрдтаг, дæ уарзт дæ барæ, 
Цæбæл дæбæл инæфун? 
Æгæр хестæр æй мæ карæ, 
Никки фулдæр ба - ме ’рхун. 
Уазай æ рохс тунтæй 
Сахирд хор хинцуй, 
Сау хонхи рæбунти 
Тар мегъæ рæхцуй. 
Кедæр фусти дзогæ 
Зиннунцæ рагъæй, 
Ами æмир догæ 
Бустон ниддаргъ æй. 
Кæддæри гъæубæстæ 
Ниццæй нур зæууат, 
Цæрæнтæ æррæстæ 
Робæстæн бунат. 
Цард си нæ ирайуй, 
Гъæу бадæй æвæд, - 
Ке цард ма нимайуй, 
Гæггог, цума, уæд? 
Р-МÆ 
Уоди скондæй тæнуод уогæй, 
Нæ зонгæй, уолæфт æппун, 
Ехх, ци хъаурæ ес дæ уоди, 
Хицæй дæмæ фæммæлун. 
38 

Седзæрæй нин исгъомбæл дæ, 
Хуæздæр амонд ци курдтай. 
Фиди урзæ, мади ’мбæлдæ, - 
Сæ таведзæ нæ зудтай. 
Дæуау рæстуод, дæу хузæнттæн 
Макæд фесæфæд сæ фæд. 
Уæхæн æвзигъд сугъзæринттæ 
Нæ Дигори фулдæр уæд. 
ÆРГОМ ДЗУРДÆЙ 
Ка мæбæл хода, е мæбæл ходæд, 
мæнмæ ба а ’хсæви ходун хъæбæр 
нæ цæуй. 
Æрæмбарзта æ кæрцæ æхсæвæ, 
Ниссах æй æнгъæлдзауæй Уаза. 
Дæ уодæй мæ, зæрдтагон, бамбæрзæ, 
Æз ахсæви æдæн мæрдуазал. 
Рацæгъдæ мин, зæрдтаг, ра мин цæгъдæ, 
Дууемæй ан, дуйне æгуппæг, 
Рацæгъдæ мин, зæрдтаг, ра мин цæгъдæ, 
Æз дæмæ игъосдзæн лæмбунæг. 
Фæндурæн æривазæ æ тæнтæ, 
Цæбæл æй, цæ, дæуæн дæ рахæн. 
Фæррохсаг, о, рохсаг нин фæууæнтæ, 
Фæстæмæ син нæййес æздахæн. 
Лæдæрун, реуидзаг æй дæ хъурмæ, 
Идзаг æй цæстисугæй де ’нгас: - 
Берæ æнзтæ цæуй уæдæй нурмæ, 
Уæддæр ма дин æнцæ цардæгас. 
Лæдæрун, æвæрд æнцæ дæ зæрди, 
Сæ нифсæй цæрæнбонти цардан. 
Ку нæбал имисæн нæ хестæрти, 
Уæд мах дæр уодæгасæй мард ан, 
Æрæмбарзта æ кæрцæ æхсæвæ, 
Ниссах æй æнгъæлдзауæй Уаза. 
Дæ уодæй мæ, Луизæ, бамбæрзæ, - 
Æз ахсæви ку дæн мæрдуазал... 
39 

НОМЕРÆН 
(Годзойти Хасанæн) 
Æнсувæртау къæбæр ку хуардтан, 
Еу хæдонæ махæн урух адтæй. 
Гæр, æдта, ду нæбал дæ, Хасан, 
Гæр, æдта, уотæ тагъд æрбатар дæ. 
Дæ фæлмæн дзурд, уæздан æрбахизт 
Азæлуй нур дæр ма, нур, мæ гъости. 
Никкæнуй мæ бауæр тæхсгæ рист, - 
Рахецæн нæ кæндзæнцæ æностæ? 
Æз рохсаг куд зæгъон, куд, дæуæн, 
Ду мæнæн мæ зæрдтагон ку уисæ, 
Кæд мин адтæй дæ уинд æхцæуæн, 
Мæ уиндæмæ ду дæр кæд бæллисæ. 
Нур лæууис æмир кири æнцад, 
Дæ фæсмæрдæ æз дæр уæлемард дæн. 
А дуйнебæл, Хасан, фиццаг хатт 
Æз мæхе нецæбæл банимадтон. 
Æнсувæртау, Хасан, ку цардан, 
Еу хæдонæ махæн урух адтæй. 
Гæр, æдта, ду нæбал дæ, Хасан, 
Гæр, æдта, уотæ тагъд æрбатар дæ. 
г^^ 

Дæ армитъæпæнтæ 
Æ мадæ кæмæн рамæла, дæ мади мард уомæи 
зæгъæ, е дæ балæдæрдзæнæй. 
Алæмон æмбссонл 
Æз унаффæ некæмæн кæнун, уæдта зунд- 
амонæн дзубандптæ дæр некæмæн дæн кæнуи- 
наг, æрмæстдæр мæ фæдзæхсун ба хъæбæр 
фæндуи, сæ мадтæлтæ ма æгас кæмæн æнцæ, 
уонæн: уæ ниийергутæ бон фулдæр цæмæй 
фæццæронцæ, уобæл уæ уодтæ гъаретæ... 
Лнтор 
Мæ бауæрбæл тæлфæндзæвæй 
Ниннихæст æй фудæрхун. 
О, ци даргъ ниццæй æхсæвæ, 
Ци туххæйти уолæфун. 
Кумæ цæуон дæу агорæг, 
Кумæ ледзон дæ фæдбæл: - 
0, кæми дæ, мæ ниййерæг, 
Мæ райзол æма цибæл. 
Дæ фæсмæрдæ æрхæндæгæй 
Цирти цори æрлæудтæн. 
’Ма мæхебæл кæдæй-уæдæй 
Зæрдибунæй æркудтæн. 
Зин зæгъæн æй, нæ дууемæй 
Ка ни ке фулдæр уарзта. 
Нур райдард ан кæрæдземæй, 
Адзал мин дæ фæххаста. 
Кæмæн ма кæнон гъæститæ, 
Ке ма бакæндзæн хъор дæр?! 
Донæйдзаг æнцæ цæститæ, 
Нæбал мæ тавуй хор дæр. 
Мæ бауæрбæл тæлфæндзæвæй 
Ниннихæст æй фудæрхун. 
0, ци даргъ ниццæй æхсæвæ, 
Ци туххæй ма уолæфун... 
41 

Ци зæгъон, ци кæнон, о мæ Мадæ, 
Нæбал тасуй мæ коми ме ’взаг. 
Куд нæ кæнон де ’ной æрхунбадæ, 
Кæд æма мин адтæ мæ зæрдтаг. 
Кæд æма æнæ мæн нæ бухсисæ, 
Æнæ мæн нæ кодтай комидзаг, 
Фуни дæр ма хатгай æстъæлфисæ, 
Алкæд уогæй мæнæй мæстæйдзаг. 
Ци уарзтæй мæ уарзтай цæрæнбонти, 
Ци катай дæ кодта цæрдинод, 
Е мин нур æлхъевуй мæ фæсонтæ, 
Е мин нур æрæлваста мæ уод. 
Къуруйæй дæр дæумæ игъосинæ, 
Хъæрæуæй дæр уисæ бони нифс. 
Размæ мæ ку тардтай æносидæр, 
Дæ фæсте мæ уæд нур куд уадзис? 
Зæрдæбæл изди цæгæй ауигъд дæ, 
Имисун-ма де ’нкъард цæстингас. 
Ду сау циртмæ мæнæй ку фæллигъдтæ, 
Цæмæн ма дæн æз ба уодæгас... 
ЦИРТИ СÆРГЪИ 
Ами ба æндæр æй царди радæ, 
Фалдзосæй нæ игъусуй унæр. 
Æрмæстдæр æгæрон æрхуйнадæ 
Халонау æхсинуй мæ игæр. 
Тæхгæцъеу си сæрдæ ку нæ заруй, 
Нæдæр си цæрæг уод^ку нæййе, 
Уæд æхемæ мæн ба цæмæн сайуй 
Аци Бæстæ. 
0, аци Дуйне! 
Хуссуй ами мæ Мадæ æносмæ, 
Ами корун æз дæр мæ адзал. 
Æлхъевун цирти къæйдор мæ росмæ, 
Нæдæр гъар, нæдæр ба æй уазал. 
О, кæми дæ! 
Кæми дæ, мæ Мадæ? 

Адгин цард мин иссæй содзгæ марг. 
Ду кæдæй уæлæбæл мин нæбал дæ,- 
Æз фестадтæн ’нæуингæ æндарг. 
Æппундæр мæ хор дæр ку нæ тава, 
Уæддæр æй нæ кæнун гъуди дæр. 
Мади къохти æмбæлд ку не ’ндава, 
Æндæр тафс уæд неци ’й æппундæр. 
Ка загъта, - мадæн ес æййевæнтæ, 
Уой Хуцау æнæ мадæй царæд. 
Уой мæнау æстъалæд æ хевæндæ, 
Е мæнау мæгурбон æвзарæд. 
Дæу еу хатт-ма усмæ фæууинун ма, 
Иссæй мæнæн мæ уоди цибæл. 
Арази дæн уобæл цард дæттунмæ, 
Арази дæн уобæл мæлунбæл... 
МАДИ ЦИРТБÆЛ ФИНСТ 
Батудтай седзæргæсæй дæ бонтæ, 
Фæккодтай тухдогъуайæ, уæддæр 
И тухст рæстæг дæ кæстæр фæдонти 
Нæ бауагътай иннетæй дæлдæр. 
Дæ фæсте мах кæнæн æрхунбадæ, 
Куд хъæбæр нæ гъæуис, о, нур дæр. 
Ци мæрæбæл хуссис, е, нæ Мадæ, 
Дæхе армæй дин уæд фæлмæндæр. 
Æнæ дæуæй дуйне фур æмир æй, 
Æнæ дæуæй нæ бон - еугур тар. 
Ци цæстисуг хæссис ни дæ кири, 
Е дин уæд мæрдтибæсти хæлар... 
Æнæнгъæлти æрбайсафтæй 
Мæ рохсдæттæг цъилинга. 
Æризадтæн арвирцавдау, 
Ниццавддор дæн, ниммæга... 
Мæ цæститæ донæйдзагæй, 
Нæбал уинун бони рохс. 
Ке нæбал дæн бери фагæ, 
Уой фегъосун мæ фæсгъос. 
43 

Нæ дæн, адзал, зин иссерæн, 
Нæ ди тæрсун æппундæр. 
Кæми бухсуй мæ ниййерæг, 
Ниббухсдзæн уоми æз дæр. 
Зинæй ами ци фæразун, 
Нæ уодзæй уоми фуддæр. 
Æнккæтей разæй арази 
Æз дæ цормæ цæунбæл. 
Царди зинти карз нихседæг, 
Мæ зæрдтаг æма цибæл, 
Мардæй дæр мин æгас ке дæ, 
Уомæн ма дæн уæлæбæл... 
ЭЛЕГИ 
Кæд а дуйнебæл ести ес лæвар, 
Уæд е фæууй нæ Мади арми гъар. 
Ниййерæг Мадæ алкæмæндæр ес, 
Æ фæлмæн уарзтæй бæфсес уæн нæййес. 
Æма, циртбæл ку бафтуйуй еу бон, 
Ниббадуй уæд нæ уодти сау фæсмон. 
Уæд банкъарæн, ке цардæй зæнхæбæл, 
Уæд райдайуй æндзæвун зæрдæбæл. 
Æнæ сумах нин - талингæ дуйне, 
Баййевæн уин æндæрбæл куд нæййе. 
Сумахæй нин нæййес, нæ, æртæсæн, 
Æнгъæлмæ ма уе ’здахтмæ фæккæсæн. 
Ниййергутæ! Уæд табмйаг уæ ном, 
Ниййергутæ! Фæрсун уæ æз æргом: - 
Кæд алкæд æй бæдолæ уæ цибæл, 
Кæугæй нæ куд ниууагътæ уæлæбæл... 
44 

НÆ МАДÆ АНФИСÆН 
(Æ анзи бони) 
Анзи размæ дæр ма æгас адтæ, 
Нур ервæзт дæ дае незти уаргъæй. 
Рæсог цади дзæнæти банадтæ, 
Мæнбæл ба мæ тар бон ниддаргъ æй. 
Æрæллау дæ де ’носон ингæни, 
Ниддæвдæг æй сикъит дæ реубæл. 
0 Хуцау, цæмæннæ мæ нигæни, 
Цæмæн ма мæ цари уæлæбæл. 
Мардæй дæр, ду мæнæн мæ уоди дæ, 
Æнæ дæуæй мæ рист æнсæндуй. 
Кæд дæумæ нæ кæнун тæходуйтæ, 
Кæд дæ цормæ мæн дæр нæ фæндуй... 
Æнæ дæуæй мæ цард ци инод æй, 
Кæддæри нифс надбæл нимморæ ’й. 
Дæ хузæй мæмæ ду бæргæ ходи, 
Мæн зæрдæ ба кудæй ниддор æй. 
0 мæ Мадæ, гъæйдæ, ци зæгъдзæнæ, 
Лæдæрун дин уогæ дæ усхъæз. 
Ду мæнмæ ку нæбал æрцæудзæнæ, 
Цæмæ бæллун дæ цормæ уæд æз... 
Æз мæ цард дæ уиндæбæл баййевдзæн, 
Еци гъуди хуæруй мæн бæлвурд: - 
Æрмæстдæр-ма банкъарæ табедзæ, 
Æрмæстдæр-ма фегъосæ дæ дзурд... 
Ку ниссæттуй мæ реуи мæ хъарæ, 
Мæ исон ку нæ фæууй хиццаг, 
Гъезæмарæ, и тухст гьезæмарæ 
Ку искæнуй мæ уод æ фиццаг. 
Ку исуй мæ бауæр тæрхъосдзарæ, 
Гали цар ба бустæги къундæг, 
Ку ниллæууй зæрди уодемарæн - 
Æнæкæрон царди æрхæндæг. 
45 

Ку нæ мæ фæффæндуй мæхе уарзун, 
Мæ цардбæл ку истух уй мæлæт, 
Уæд мæ къохтæ дæумæ фæййивазун, 
Мæ рохс дуйне æма мæ дзæнæт. 
Ци дессаг дæ, æдта, о мæ Мадæ, 
Дорæмуод дæ, æвæдзи, æндæр, 
Æз дæу алкæд кæнгæй фуртæгадæ, - 
Ду куд Мадæ - кæнис мæн уæлдæр. 
А зæнхæбæл де ’ной зæрдæсаст дæн, 
Цæрун ба, фæлвардзæнæн, кæдмæ, - 
Ду цалинмæ мæнæн уодæгас дæ - 
Нæ мин ес фæккеуæнтæ уæдмæ. 
НИФСÆВÆРÆН 
Цæбæл æй дæ гузавæ, мæ Мадæ, 
Ци дæ кайуй мæ уоди æрхæн? - 
Æрæллау уо, мæ цори æрбадæ, 
Поэтæн некæд ес, нæ, мæлæн. 
Кæмæн кæнуй мæйæ фæлмæн батæ, 
Хорискастмæ ка æй æнгъæлдзау, 
Уой абони, зæгъай, рæсæнуати 
Куд ралгъета Сфæлдесæг Хуцау. 
Ке дауй цъетедон æ лигъз армæй, 
Кæмæн ковуй Уаза æ сæрæй, 
Æ Дигорæ фуртау уотæ уарзгæй, 
Куд фæгъгъæуа айтид æхсæнæй. 
Мабал кæнæ гузавæ, мæ Мадæ, 
Ма^дæ хуæрæд мæ уоди æрхæн. 
Бауолæфæ, ма тухсæ, ме ’вдадзæ, 
Поэтæн некæддæр ес мæлæн... 
2006 анз, сæйгæдонæ 

ИИЙЙЕРÆГМÆ 
Æнæкæрон æрхуйнадæ 
Зæрди фарсбæл ниццæг æй. 
Аизæр бабæй, мæ Мадæ, 
Имисун дæу, нæуæгæй. 
Дæ хъиамæттæ, дæ зинбæнттæ 
Ке нæ бадæн хатунгъон, 
Æлвасуй мæ еци бæттæн, 
Æхсинуй мæ рист фæсмон. 
Æносмæ ми раидард дæ, 
Мæ зæрдтаг æма мæ нифс... 
Æтт, ци берæ мин фæццардтæ, - 
Ци æдзардæй ба цæуис... 
МÆ МАДИ ФÆДЗÆХСТ 
Раевгъудæй фæззæг, 
Уидтон бабæй фуд-фун: - 
Адтæ бабæй тузмæг, 
Адтæ бабæй мæстгун. 
Дæ цæстингас æнкъард, 
Цидæр тухст, æд катай. 
- Мæ бæдолæ, мæ цард, - 
Лигъз цъухæй исдзурдтай: - 
Мæ уодбæл дæ бастон, 
Реубæл адтæ нихæст... 
Æз ци кадæ хастон, 
Уой рахæссæ æрмæст... 
Æрæмпулдтæн мæхеми, 
Еунæг уой си курдтон, - 
Фæммæхонæ дæхемæ, 
Дæн де ’ной нецигъон... 

Лнфисæмæ 
Ци мæ кæнуй ристæстъæлдæ, 
Мæ уæлебæлд лæдæрд æй. 
Дæ циртбæл нæ, - дæ кирæбæл, 
Æз кæд бамбæлдзæн зæрдæй? 
Нур дæр ма мин идзирд хор дæ, 
Мæ рохс бæлдæ, мæ æрхун. 
Аци цардæй де ’нæ цормæ 
Ци æрæгæмæ хъæртун... 
Г^) 
48 

Мæ зæрди гъæр 
Елбийти Аерманæп 
Дæ еу ракаст дæр фæлмæн хор æй, 
Æдæ лæфинттæй уæфт æцæг. 
Дæуæн Дигорæ нифси морæ ’й, 
Дæуæн дæ дзиллæ зæрди цæг. 
Æрдзæн æнтæст дæ æ кæдзоси, 
Дæ цард изæдти ’мбай бæргæ ’й. 
Цума ниллæги уæд ци коси, 
Ци си феронх дæ адæргæй?.. 
Æй дæ бунат дæуæн бæрзонди, - 
Кæмæ нæййес, нæ, рæдæхсæн, 
Ду уæхæн уоди хецау уогæй, - 
Æгæр æвгъау дæ а зæнхæн. 
АЙВАРМÆ 
Рагзумæг, æй æхсæвæ æ тари, 
Фуррæсуд зæрдæ реуи ниццæй. 
Имисун бабæй дæу - мæ Айвари, 
Æма бабæй кæун хæкъурццæй. 
Дæ уодисконд æма дæ рæдауæй 
Æнккæтемæн адтæ ду дæнцаг. 
Куд курхон, куд уæздан, куд æгъдауи - 
Дæ раз дин нæ райстайдæ дуккаг. 
Уайдзæф мин бакæнунцæ кадæртæ, - 
Каййесоæл нæ федауй кæун, 
Мæнæн ба рацæйтонуй мæ зæрдæ, 
Инод кæнуй мæн ба фудæрхун. 
4 Колити Витали 

Нæ ми уисæ хатгайти арази, 
Нæ мин бæлстæ мæ миутæ, дзорун, - 
Нур лæуун сæргубурæй дæ рази, 
Хатир ди дæ кирæмæ корун. 
Мæ фæсмон фулдæр æй сæдæ минæй, 
Ке нæбал дæ, уой дæр лæдæрун. 
Ци зин мин æй, зæрдтаг, ци зин мин æй 
Дæ сикъитбæл мæ къох æвæрун... 
Бацудæй фудæхсæвæ æ тари, 
Сау æрхæнтæ мæ уод ци ниццæй? 
Имисун бабæй дæу - мæ Айвари, 
Æма бабæй кæун хæкъурццæй... 
Гæбæйрати Розæн 
Кирæбæл мабал дауæ дæ къохтæ, 
Дæ урзæй мабал дауæ æ сæр, - 
Ду уомæй аци бонæ феронх дæ, 
Дæуæй ба нæй иронхи уæддæр. 
Дæ рист дæр ку феронх æй гæзæмæ, 
Бæргæ лæууис æ сæргъи урдуг. 
Дæ зæрдæмæ æма цæститæмæ 
Кæцæй кæнуй æмбурд цæстисуг? 
Ци дессаг æй уогæ мади зæрдæ, 
Куд федар, æнæсæтгæ ’й дæ нифс: - 
Дæ бæдолæ бацæй æвеймæрдæ, 
Ду ба ма ’й уодæгас æнгъæлис. 
Æ росбæл мабал дауæ дæ ростæ, 
Уомæй дин нæ уодзæй æнцондæр, - 
Дæ цорæй раевгъуйдзæй æносмæ, 
Дæуæн ба уодæгас æй уæддæр... 
50 

Дууæ дзурди: «Мæ Мадæ! 
Дигорæ!» - 
Мæ зæрдæбæл лæуунцæ æдзох. 
Мæнæн етæ æнцæ æргомдзорæй - 
Зунди денгиз æма нифси хонх. 
Æнæ уонæй æз дæн æппун неци, 
Æнæстъалу тар арв изæйрон, 
Ревæд уати æвæрд къала пеци 
Æнæзинг, дондуппур къудурон. 
Кæми фæндуй зелон цардагорæг, 
Кæсдзæй уотæ мæнмæ еу загъдæй: - 
Мæ Мадæ мин цума мæ Дигорæ ’й, 
Мæ Дигорæ цума мæ Мадæ ’й... 
ЦÆГОЛТИ ГЕУÆРГИЙ МОНОЛОГ 
Æ МÆЛÆТИ РАЗМÆ 
Идолго там со всех сторон 
Глумился хохот дружныи, 
Над тем, как умирает он - 
Бессильный, безоружныи. 
Иуа Когония 
Дунгæ нæ гъæунги фæллад ниуд кæнуй, 
Æнкъаруй мæ зæрдæ æнахур цидæр, 
Цума нæ дуармæ ци таус цæуй? 
- Гæрæхтæ! 
Ци ’рцудæй? 
Цъæхахст? 
Къæхти гъæр? 
Ци фæдтæ, мæ хъаурæ? 
Æзнаг мæ бурсуй. 
Мæнæ ци еунæг дæн! Куд неци ’й мæ бон. 
Нæудæс къанауемæй мæ тог лæдæрсуй. 
Лæгмартæ! 
Сирдуодтæ! 
Фæддæн уæ фæндон... 
Нæййес мин гъæрзæн, кæд уæ кæрдти цæфтæй 
Мæ бауæр бунтондæр ниццæй сихирна. 
51 

Хастон мæ цæсгом дзилли рази рæстæй, 
Не ’сбаддзæй фæсмæрдæ мæ реубæл цъæрна. 
Тухсун æрмæстдæр: ке нæбал дæн тугъдон, 
Мæ бон ке нæ бацæй сумах ниццæгъдун. 
Куйтæ! 
Уæ дæлбарæ ке ’ссæй Иристон, 
Мæнæн зиндæр æй уомæ гæсгæ мæлун. 
Мæлун! 
Æууæндун, 
Сæребарæ ’й хæстæг! 
Идард уæ æнтъохдзæй рæстади цæхæр. 
Мæлун! 
Æууæндун! 
Нæ дæн æвæстаг. 
Нæ тогæй раст цард исирæздзæй уæддæр... 
ÆМДОГОНМÆ 
Цæрæн царди мæстæйдзагæй, 
Исæнтæстан фуддæрæн. 
Нæхе бæстæ исæфтдзаг æй - 
Кедæр къелтæ ба сдæрæн. 
Нæ хуæздæр куст - козбауадæ, 
Махæн æмбал кæми ес. 
Æвæццæгæн нин байзадæй 
Фидæй-фуртмæ еци нез. 
Кæмæн нæй е ’взаг æ зудæ, 
Кæмæн нæй е дони хъуртт: - 
Ма бацæрæд еци фидæ, 
Ма райгурæд ба æ фурт. 
Кæрæдзебæл ка нæ хуæца, 
Ка дех кæна æ ес-бес, - 
Е æй царди нæ фæххуæца, 
Исонбон дæр ин нæййес. 
О ме ’мдогон, æ - мæ радæ, 
О, фегъосетæ мæ гъæр: - 
Мабал нин уæд козбауадæ 
Нæхе уодтæй цитгиндæр... 
52 

КУРДИАДÆ 
Гъæйдæуай! 
Æмдзæвгитæй дзорæн, 
Нæ хъурдохти дуæрттæ нихгæнæн. 
Нæ тæнбазур уодтæ 
Кæрæдзей хæццæ 
усмæмæ баеу кæнæн. 
Еци усми нæ еуадæй 
банкъарæн кæрæдзей. 
Гъæйдæуай! 
Æмдзæвгитæй дзорæн! 
Гъæйдæуай! 
Радзорæн Хуцауи æвзагæй, 
Еци ’взагæй æрмæст поэт дзоруй. 
ÆВЗАГМАРГУТÆМÆ 
Мæ бæлдитæ æма мæ фæллæнттæ, 
Цæмæйдæр æй мæ зæрдæ идзаг. 
Сæ еугур дæр дæлзæнхæ фæууæнтæ, 
Ку нæбал уа дигорон æвзаг. 
Æмбæлæнтæ мæнбæл уæ фудцæфтæ, - 
Алцæбæлдæр мæ уод ахур æй. 
Æнæуой дæр цæуæн хуæрзисæфтмæ, 
Уой ба ма нин ласетæ хъурæй. 
Уодесгæй дæр судæй ку фæммæлон, 
Уæддæр мæ нæ гъæуй комидзаг. 
Æрмæстдæр уæд æгас мæ мадтæлон, 
Мæ разагъди дигорон æвзаг! 
ТАУИТТИ ДАНЕЛИ ЗАР 
Хæреси цъететæ мæстæй ци гъæрзунцæ, 
Æррайау Ирæф мæстгунæй ци бурсуй? 
Фæдес! Нæ дзиллæ нин æзнæгтæ цæгъдунцæ, 
Фæдес! Нæ зæнхæ нин æзнаг æмпурсуй. 
Фашистон лæгмартæн куд раттæн нæ бартæ, 
Къæдзæх æрæгъзалуй Данели нигъгъæр. 
53 

Гъæйтт-мардзæ, нæ хъарæ! Гъæйтт-мардзæ, æмгартæ, 
Æзнаг ку ниссæтта, - адзал уæд хуæздæр. 
Дигорæй фæххастай фæндагмæ дæ реуи 
Фиддæлтæй æхсарæ, хуæнхбæстæй ба - нифс. 
Дæ цæфтæ æбæрцæ, уæддæр нæ фæккеуи, 
Дæ тог лæдæрсгæй дæр фудголти цæгъдис. 
Дæ тох нæ фæлтæртæн фестадæй æвдадзæ, 
Тухст рæстæг дæ хъаурæ нæ кодтай æвгъау. 
Дзурддзæугæ бæгъатæр, нæртонти æмвазæ: - 
Дигори æхсæни фæццардтæ лæгау. 
Мæхчески æндзæр цæстисугæй байдзаг æй, 
Берæ ’нзти Ирæфмæ рæсогæй кæлдзæй. 
Гъей Данел, дæ зарæг æносмæ байзадæй, 
Дæ ном нæ зæрдити муггагмæ цæрдзæй! 
ДУМÆСТÆР 
Билæскъелæй - къæл-къæлходæ, 
Неци уогæй - уæгъдæ пъæртт. 
Хъуæцæ цæуй æ марг уодæй, 
Æ зæрдæ ба - ехи къæртт. 
Зæнхæбæл дæр нæ, не ’ндзæвуй, 
Æвдесæн мин уæлæ арв. 
Ке фæстаги нæ рацæвуй 
Æ лискъæвзаг хъæбæр арф. 
Нæ евгъауй зæвæттæ дæр, 
Уони стæрун - е ’стур дес. 
Фал уой фагæ хецæуттæ дæр 
Иристони кæми ес. 
Æ фурзудæй никъкъуру æй, 
Цæсгон дорæй хъæбæрдæр. 
Уруйæй дæр - урудæр æй, 
Гæбæр куййæй - гæбæрдæр. 
Тæрсун, зæрди ци ехтæ ес, - 
Ратадæнцæ, дан, æвваст. 
Мæгурдæйраг, еци хехтæй 
Ку фæууа, миййаг, донласт... 
54 

ÆРГОМ МОНОЛОГ 
Æз бабæй уæд дæу кæд нæ уарзтон, 
Кæд ба дин нæ лæвардтон æгъдау. 
Æз мæ цард дæ цардбæл ку ниббастон, 
Гъе уæдæй мин исдæ изæдау. 
Нæ кæрæдзей «æз - ду», куд нимадтан, 
Усмæ дæр нæ бухсинæ де ’ной. 
Æз ме ’мбæлтти хæццæ кæми бадтæн, 
Уоми дæр ма кæнинæ дæ кой. 
Æз дæуæй гъе уотæ æппæлинæ, 
Кæддæр ди æз адтæн сæрустур. 
Фалæ ци, фудæнгъæлæ мæ цийнæ, 
Мæ æрвон уарзт фестадæй - бузур. 
Гæр, гъе уотæ мæнбæл исфæлхатт дæ, 
Гæр, гъе уотæ гæлдздзаг дин исдæн: - 
Айдагъ сиутæ, нæ фалæ цæфхæттæ 
Ниссагътай мæ рист уодбæл мæнæн. 
Нур дæр ма имисун дæ ниббатæ, 
Нур дæр ма дæу ном дзоргæй, гъæрзун. 
Кæд абони æндæри æрбадæ, 
Нæ дæ хонун уодæн фурæнадæ, 
Уæддæр ма дæ уиндæмæ бæллун. 
Царди мастæн ке фæразтон, 
Цидæр мин адтæй зиндæр. 
Дæу нурмæти ке нæ уарзтон, - 
Æй мæ тæккæ æрхундæр. 
Æнæ дæуæй бауодтад дæн, 
Мæ æмдзæрæ, мæ буцæу. 
Гæр, нурмæти куд фæццардтæн, 
Мæ зæрдæмбæл, æнæ дæу. 
Ци бон хуссай ду дæ кири, 
Ци бон не ’гъосон дæ загъд, 
Еци усми фурæмирæй 
Æз куд фестон, куд, дзухъмард. 
55 

О, æдта, гæлæхха, ци мæрддаг дæ, 
Бухст дæбæл нæ фæразун æппун. 
Мæ зæрдтаг дæ мæнæн, мæ зæрдтаг дæ, 
Æнæ дæу мæ хуæруй фудæрхун. 
Æнæ дæу мæ къæбæр зин нихъуæрæн, 
Æнæ дæу нæ базондзæн цæрун. 
Фал дæ хæццæ усмæ ку рацæрун, 
Гъе уæдта ди тухсгæ фæккæнун. 
Фæлледзун ди хатгайти идардмæ, 
Нæбал мæ фæгъгъæуис нæ, æппун, 
Уæддæр дæ æрæздахун мæ цардмæ, 
Æнæбонæй дæ цори ’скæун. 
Фæххецæн кæмæн нæййес дуйнебæл, 
Æй мах цард дæр уоййау, зулун - раст. 
Æвæццæгæн, мах дæр кæрæдзебæл 
Нæ хъисмæтæй ниццан архъанбаст... 
Зæрдæ ба нæй, мæ хор, æрцъинкдор, 
Фæсмойнаг куд разиндтан не ’мбалди. 
Кæдмæ ма дæ бæлсдзæн, о мæ хор, 
Кæдмæ ма мæ бухсдзæнæ а царди. 
Æз ка дæн? 
Нецибал лæдæрун: - 
Уодæгас дæн æви дæлингæнæ... 
Кенæ мæ ду бауадзæ цæрун, 
Кенæ ба мæ цирти ниннигæнæ... 
Некæд ми игъустай лигъз дзубанди, 
Некæд кодтон дæ хæццæ гириз: - 
Фал хæдзарæй усмæмæ дæ ранди 
Æз фестинæ, цума ибилис. 
Нецибал æстæфтæн æргомадæй, 
Нæдæр фалдзос, нæдæр - æрвгæрон. 
Ис мин уидæ мæ бæлдæ, мæ радæ, - 
Æрмæстдæр ма æз дæу фæууинон. 

Ци зæгъон, ду дæр мæ имисдзæнæ, 
Хебæраги кæндзæнæ мæ кой. 
Мæ циртбæл мин, корун, ниффинсдзæнæ, 
Æз де ’ной ке нæ цардтæн, гъе уой... 
* * * 
Нæ гъæун дæ æма нæ гъæун, 
Ци киндæуа? Гъæстаг нæ уодзæнæн. 
Дæ фæсте нæ нæтун, нæ гъæрзун, - 
Æз дæ рандæ ескуд ниббухсдзæнæн. 
Цæстисуг мæ росбæл кæд лæса, 
Мæ медуод æй æз уæд ниннихъуæрдзæн. 
Мæ кæун кæд зæрди бафæрса, 
Уæд дæбæл, зæрдтагон, нæ никкæудзæн. 
Евгъуд уарзтæй уогæй фурæфсæст, 
Царди бонтæ кайæ зæрдираййæй. 
Иронх ди макæд бауæд æрмæст, 
Ке цардтæн зæнхæбæл дæ цæрайæй... 
Тарф фуни мæмæ фæззиндтæ, 
Æд идзулгæ цæстингас. 
Æрбайронх уогæй мæ зинтæ, 
Ниттухсттæн дæубæл æвваст. 
Дæ рохснæг рос ’ма дæ билтæ 
Ду бакодтай мæн евгед, 
Цæрæнбонти кæмæ бæлдтæн, - 
Исæнхæст æй мæ ниннет. 
Æрттивтонцæ æрвгæрæнттæ, 
Дзæгæрæг калдта рæзбун. 
Æримистан нæ рагбæнттæ, 
Фæццидæр æй уæдта фун... 
Мæ цæстисуг æрæгъзалдæй, 
Тудта зæрдæ æрхунæй... 
Цæмæн ма уæд æригъал дæн, 
Куд нæ бадæн мæрдвунæй... 
57 

ПОЭТИ НОМ - ЦИ ЗИН УАРГЪ ДÆ 
Цопанти Ритæн 
Фæцæй мæ царди рæстæмбес, 
Гæлдзун еуварсмæ рæуæг сæнттæ, - 
Нурма æнцойнæ нæма ес, 
Нурма æнæсгæрст мæ бæрзæндтæ. 
Цума æхсæви тар фуд-фун 
Мæнбæл æруагъта е ’ставд цæнгтæ. 
Тæссаг къæдзæхмæ рæдæхсун, 
Уадзгæй фæстегæй тоги фæдтæ. 
Бурдæн кæнуй мæн еугур хъан, 
Иссæй мæ маст тогау æмвицгæ, 
Уæддæр бæрзæндæ мæ нисан, 
Лæсун уордæмæ æвæлмæцгæ. 
Хатгай фæххуæцгæй синдзæбæл, 
Бурун н’ ауæрдгæй, мæ нихтæбæл: - 
Кæд мин цæргæ ’й, - уæд риндзæбæл, 
Кæд мин мæлгæ ’й, - уæд къæдзæхтæбæл... 
ФÆСМОН 
Еугай мети гæбинатæ 
Хауй арвæй æнæсум. 
Бадун бабæй ревæд уати 
Æма бабæй имисун. 
Дæ рохс фæлгонц æристадæй 
Цæсти рази æцæгау, 
Æма бабæй æригъал æй 
Мæ зæрди уарзт кæддæрау. 
Ци тухæ адтæй дæ касти, 
Ци нифс мин адтæй дæ дзурд, 
Дæ æрвæдзи куд рабаст дæн, - 
Нæ гъуди кæнун бæлвурд. 
Дæ уозæлгæ цæстингасæй 
Ку адтайнæ цардрæвдуд, 
Уæд бæрзæндти кумæ тагъдтæн, 
Кумæ ракодтон мæ цуд... 

Сæри зунди ци фæббадтæй, 
Ци сæзманста мæ тог дæр, - 
А дуйнебæл ку нæ адтæй 
Дæхе уодæй рæсогдæр. 
Ниццæй зæрдæ сау тæппæлттæ, 
Нифси къума ниййизгæ ’й. 
Мæ уиндæмæ ду фæббæлттæ, - 
Æз нæ разиндтæн бæзгæ. 
Нур æрхунти ниббастон дæн, 
Фæсмойнаг дæн мæ миутæй. 
Ехх, ци уарзтæй фæууарзтай мæ, 
Ци амондæй фæрриудтæн... 
Æрбацидæр дæ мæйдари 
Нæдæр разæгъгæй, - хуæрзбон. 
Мæ катай æма уодхари 
Ци æрдæмæ фæццæууон? 
Ке уидтон æз мæ хорбонау, 
Ци зæрди цардтæн кæддæр, - 
Е ниццæй мæбæл æмбойни 
Арви дуарæй æхгæддæр. 
Де ’стур уарзтæн кадæ-радæ 
Куд нæ базудтон уæууау... 
Æрхуйнади итигъдадæ 
Æрæмбарзта мæн уæззау. 
Кæбæл ма дæ ниффæдзæхсон - 
0, мæ уоди бæгъдауон. 
Ци риндзæмæ исрæдæхсон, 
Ци цъаси дæ агорон. 
Де ’рæздæхтмæ æнгъæлгæсæй 
Тæрвазæбæл, цит, сæлдзæн. 
Æнæ дæуæй куд уотæхсдзæн, 
Æнæ дæуæй куд цæрдзæн?.. 
59 

Мæ тæрнихбæл адтæй мæнæн финст, - 
Ке нæ ди æфсæдун аци царди, 
Дæ уодбæл æз ке дæн уодæхсист, 
Ке кæндзæнæн де ’ной дууæ марди. 
Ци дессаг дæ, æдта, мæ зæрдтаг, 
Цæрдеминæ, - ку фæууи мæ рази, 
Кæрæдземæн ку ’суæн идæрддаг, 
Уæдта дæбæл бухстдæр нæ фæразун. 
Мæ царди нифс æма мæ тогцъир, 
Ме ’нæуиндæ æма мæ рохс бæлдæ, 
Мæ хорбон æнæ дæуæй - æмир, 
Æнæ дæуæй кæндзæн уæлемæрдæ. 
Мæ уæларвмæ исист, мæ дæрæн, 
Мæ уодимард æма мæ тæлæнтæ, 
Нæ мин ес æнæ дæу фæггæнæн, 
Нæ мин ес æнæ дæу фæццæрæнтæ... 
ГÆБÆЙРАТИ АСТ ÆНСУВÆРЕМÆН 
Идзулд догæ ку ниссау æй, 
Ку сарæх æй издин фат, - 
Хуæздæр цардмæ æнгъæлдзауæй 
Равдистайтæ хъазауат. 
Фæууагътайтæ уæ бийнонтæ, 
Нæ байззайгæй, фæстегæй, 
Æрбацайтæ нин тугъдонтæ, 
Гæбæйратæ - астемæй. 
Фицгæ донау исабухтæй 
Уæ зæрдити содзгæ маст. 
Уæ фæсте дæр неке кудтæй 
Сумах кæнгæй, фæндараст. 
Уомæн æма нæ уарзтайтæ 
Нæгъæуаги цæстисуг. 
У къæхти буни састайтæ 
Фудæзнагæн æ мæсуг. 

Кæд уæ уодтæ ниууагътайтæ, 
Исуæлдай кæнгæй, уæ цард, - 
Уæддæр махæн æгас айтæ, 
Нæ зæрдити ба æвард. 
КИНДЗÆМÆ 
Дæхе барæ дæ хæдзарæ, 
Дæ рахаст дин нæ зудтан, - 
Уодæмбалæн дæу фæлварæ 
Нæ лæхъуæнæн æрхудтан. 
Фиццаг бонти, фиццаг мæйти 
Æрæнцойнæ нæ зудтай, 
Хори хузæн лæги хуæрти 
Нур хæдзарæй фæссурдтай. 
Нæуæг киндзау фæсдуæрттæ 
Нæ ниссæрфтай цъилинæй, 
Æфсийнæмæ растæрдæмæ 
Исдзурд кæнун, - зин дин æй. 
Хæссунцæ дæ устур дæнцæн, 
Куд устур фул, æд тæхсæн. 
Æддæг-медæг рауадæнцæ 
Дæ бийнонтæ медæхсæн. 
Нæбал ес, нæ, загъди барæ 
Дæ хецауи æппундæр, - 
Агъуд дзурдтæ йбæл ниндзари, 
Кумæ ма хæсса æ сæр. 
Фæллигъдæнцæ дæ хеуонтæ. 
Фæккодтай сæ куйти тард. 
Дæ рæбунæй дæ синхонтæ 
Сæхе райстонцæ идард. 
Лæгихай дæр ку бæззидæ, 
Æрцæуидæ хъæлæба, 
Дæ цъухбæл дин бакæнидæ 
Хæрæгбæттæн хъадама. 
Фал тæрсуй е дæр де ’нгасæй, 
Тас æ зæрди æвзуруй, 
Дæ фæззусти мисти цъасæ 
Цъæх туманæй агоруй... 
61 

ЗУДÆЛÆГ 
Ацп лæги цæрдтитæ æма уавæртæ мæхе 
цæстæй ку нæ фæууидтайнæ, уæд ми некæд 
байруагæс адтайдæ. 
Ниххезгæй зудæ æ тоги, 
Уæлвæз рауæн фæццардæй. 
Растдæр зæгъгæй ба, æ доги 
Цардæй æви нæ цардæй? 
Нæ фæразуй рамæлун дæр, 
Берæгъи бакаст е ’нгæс. 
Æнгъезуй ин ракæнун дæр 
Уодæгасæй тæфирфæс. 
Сæрдигон дæр кæрцæ даруй, 
Исуазал унæй тæрсуй: - 
Нæдæр хорæй нæ багъар уй, 
Нæдæр артæй нæ тæфсуй. 
Базелуйнаг æ хæдзарæ, 
Исхъамил æй æ рæбун. 
Хуарз æма йбæл цургъд сæнарæ 
Уой нæ уадзуй фæлдæхун. 
Кæд цийфæндуй фæстезад æй, - 
’Хе нæ хонуй æнамонд. 
Æ фидæй ин æризадæй 
Цалдæр къоппай - гъæдæй конд. 
Рæбунмæ хатт имæхст дустæ 
Къеунихæст æнцæ куддæр. 
Æхемæ ба айдагъ фустæ 
Æртæ сæдемæй фулдæр. 
Ниффæскъаутæ æй æ ронæ, 
Æ хъур цума - цъеууасæн. 
Ци хузи æй æ хæдонæ - 
Хъæбæр зинтæй æртасæн. 
Алцæмæй дæр ниллæг унæй 
Куд ма ес бундæр тасæн. 
Хуарз æма сæр ниллæгун æй, 
’Ма ’й нæ гъæуй сæрвасæн. 
62 

Сауæритæ, гъуна сомтæ 
Гобани цъари цæвгæй, 
Е рарвиста царди бонтæ 
Æхе дасгæй, - цæвæгæй. 
Æд нартихуар æ гомори, 
Мæнæуæй идзаг æ гом, 
Фал ку балæууа дæ цори, - 
Ниммæгуртæ уй æргом. 
Е нихæси ку рабада, 
Æ мулк, æ фонс - æ коййаг. 
Æхецæн ба халтъамадон 
Алли бони хуæруйнаг. 
Нæ байдзулдæй бони ирдбæл, 
Æппунæдзох æрæвдзæй. 
Мæгурдæр фæууо, æ циртмæ 
Æнæ мулкæй ка цæудзæй... 
ДОХТУРТÆ 
Æстæн адтæй дохтур раги, 
Сæ нимæдзæ нур хæрхæ. 
Ци хузи ба, багъæуаги - 
Къудуртæн дæр сæ цурхæ. 
Æгъуссæгæй æрсæйгæ дæн 
’Ма сæ хуасти ниуæзтæй 
Æгас къуæре æцæгæйдæр 
Мæ губунæй нæ хустæн. 
Еу дæснигонд ба æдосæ 
Æрцардта мæ - æвеллон: - 
Низзайдзæй, дан, дин дæ уосæ 
Æнæ дæхе сувæллон. 
Еу дохтургонд ба æзинæ, 
Цидæр сæлхæр, æнаккаг, - 
Æрдæмдта ми æстдæс мини 
Мæхе фудхуз кæнæгкаг. 
Хæлори ’мбес ку æркъуæруй, 
Æрæвæргæй, æ циргъаг, 
Уæд æхемæ æрфæлкъуæруй 
Æ рахес цæстæ хуæрзаг. 
63 

Æгъдаубæл æй ма бадæмæ, 
Хуæрзтæй, зонæ, е ке нæй, - 
Реуи бæсти дæ дзиппæмæ 
Никкæсдзæнæй рентгенæй. 
Ести сдзорæ æргомдæрæй, 
Нæ дæ ’суадздзæй æзмæлун. 
Нæ, уой бæсти æнцондæр æй 
Æнæ дохтур рамæлун... 
ÆРГОМ ДЗУРД 
Нæ кодтон æз гириз сфæлдистадæй, 
Адтæй размæ мæ уоди тæлæн. 
Мæ гъудитæ æма мæ рæстадæн 
Сæ равдистбæл уагътон æвгæлæн. 
0 мæ уод, хъæбæр раги ниттадтæ, 
Раги бадæ æрхæнти евгед. 
Аци царди æз лæг некæд адтæн, 
Æз адтæн аци царди - поэт... 
ЗАДÆЛЕСКÆН 
Дæ уиндæмæ, Задæлескæ, 
Дæн æноси æнгъæлдзау, 
Æй дæ фарнæ сæрæй есгæ, 
Бунæй ахедгæ - де ’гъдау. 
Фæрнгун адæн нур цал доги 
Дæ федар реубæл цæруй, - 
Нæдæр козбау нæй сæ тоги, 
Нæдæр - еске æфхуæрун. 
Лæугæй ами еци сахæй, 
Уой корæг дæн рæстæгæй, 
Тæходуй-ма, æриздахæ 
Евгъуд æнзтæ нæуæгæй... 

Нанабæл уæд ниттухсинæ 
Куд хуæрифурт, куд фæдон. 
Дæллагдонæй ин хæссинæ 
Ниуазунмæ рæсог дон. 
Атæ мæгур нæ кæсинæ, 
Нæ кæнинæ хъурдохæн. 
Фæсалæ ин ниннæминæ 
Уæд е ’ркъети Саулохæн1. 
Æвæццæгæн, ’ма нæ уинæ 
Бустон уотæ зæрдмæгур: - 
Сарæбиймæ2 бадæттинæ 
Æнæдзебæл гъесфæндур. 
Уæд мæ цæстæ фæууинидæ 
Е ’нцъулд цæсгон Губатæн,3 
Кæрон ма син кæми уидæ 
Мæ хъуритæн, мæ батæн. 
Уæд æнгъæлмæ нæ кæсинæ, 
Нæ хезинæ сæумицъæх: - 
Генайæн,4 цит, ефтиндзинæ 
Æ «Фатъиймæт», - æ цурд бæх. 
Цæгатæй сог æз ласинæ, 
Уæд фестинæ бæгу лæг. 
Фæккæсинæ Гагассимæ5 
Раефтиндзунмæ хæрæг. 
Ци бампулдтæн еци сахæй, 
Ци корæг дæн рæстæгæй? 
Тæходуй-ма, æриздахæ 
Еци æнзтæ нæуæгæй. 
Инæфун ма ци пайда æй, 
Æрдзæ кæнуй æ кæнон. 
Нæййес евгъудæн райдайæн, 
Нæдæр федæнæн - кæрон... 
1 ’ Задæлески раздæри цæргутæ. 
5 Колити Витали 65 

ТЕТЦОЙТИ ТАЙМУРАЗÆН 
Таймураз, æрæфтудтæ мæ зæрди, 
Нæ финдздзæуæг æма нæ дзæгъæл, 
Нæ нифсдæттæг æма нæ лæгæрдæг, 
Кæмæ кастан æноси æнгъæл. 
Æлвасуй содзгæ маст зæрди тæгтæ, 
Æвæрсгæй æгъзæлуй цæстисуг. 
Куд хъæбæр нæ гъæуис ду нуртæккæ, 
Нæ разиуай æма нæ мæсуг. 
Хуарзæнхитæй идзаг нæ æмбæлттæ, 
Дæуæн ба æнимадæ дæ ном. 
Ду кадæмæ æппун некæд бæлдтæ, 
Дæ кадæ ба адтæй æгæрон. 
Ду уарзтай æрмæстдæр лæгдзийнадæ, 
Æзнæгтæн нæ кумдтай æмпулун. 
Еске фаун - дæуæн дæ зийнадæ, 
Хуарзбæл ба рæстзæрдæй æхцул ун. 
Фаути нихмæ федар ислæууисæ, 
Тæнуод адæн дæ ниндæ, дæ рун. 
Æнæбонæй хатгай никкæуисæ, 
Нæ бæлсгæй, фæливдадæ æппун. 
Кæд дин адтæй æнцад цæрунвæтгæ? 
Æлхъивд адтæй æноси дæ дзурд. 
Бæрæг æнцæ уæддæр дæ къахвæдтæ, 
Поэзий бæрæг æй дæ рацуд. 
Нур дæ цори лæугæй, æдзæллагæй, 
Дæ уæлцирт хебæраги кæун. 
Фæррохсаг уо, Таму, фæррохсаг уо, 
Нæ рæстзæрдæ æма нæ æрхун... 

Æрхъæрттæн æз мæ æруаймæ, 
Æнæбитъиз, æгудзæг. 
Æгуппæгæй реуи цъаймæ 
Æрфестæг æй æрхæндæг... 
Мæ зæрдæ ма кæбæл дардтон, 
Ке худтон уодæн - цæг æй... 
Мæ къохтæ си æрæхснадтон, 
Æризайгæй еунæгæй... 
Фæстаг сахат игон зæрдæй 
Кæсун дæумæ фуридзирд. 
Уæлахез уо, мæ рамæрдæ, 
Хуарз байрайæ, мæ сау цирт... 
* * * 
Лæги цæсгон æнæ ниндæ 
Куд батавуй хорискаст, 
Фæууй уотæ дæ фæууиндæ 
Æхцæуæн мæнæн тухуаст. 
Сæйгæ лæги æ нийноди 
Куд багъæуй рæууæлдæф, 
Уотæ гъæуис ду мæ уоди, 
Æнæ дæу кæнун идæф. 
Гъæддзау лæгæн æдонугæй 
Æй æвдадзæ цъетедон. 
Æнæ дæуæй æгомуг дæн, 
Æнæ дæуæй неке дæн. 
Фæлмæн уадæ рæуæзмалдæй 
Куд рæвдауй цъæх сифтæр, - 
Дæ уорс цæнгтæн сæ бамбалдæй 
Хай ку уайдæ мæнæн дæр. 
Нимайдзæн де ’ной мæ бæнттæ, 
Зæрди дуарæн - æ дæгъæл. 
Æрмæстдæр мин мæ рохс сæнттæ 
Ма фæккæнæ фудæнгъæл... 
67 

Нæ дæ уарзта æппун дæ синхон, 
Некæддæр дæ худта зæрдæмбæлæ. 
Некæд хаста дæубæл æ тæрхон, 
Равзурстай æй ду ба уарзтæмбалæн. 
Æз ба алкæд ме ’нцойнæй фæссурд, 
Дæумæ бæлгæй, царди куд фæттадтæн. 
Ци мæ гъудæй, - æрмæст дæ лигъз дзурд, 
Уомæ дæр æнгъæлдзауæй байзадтæн... 
МÆ ДИГОРÆ 
Мæ зæрдтагон, мæ Дигорæ, 
О, мæ царди нифси хъуртт, 
Куд дæ реубæл хаст бæдолæ, 
Æхсицгон мин æй дæ дзурд. 
Ци нæ бавзурстай дæ доги, 
Ци нæ фæууидтай мастæй, 
Ци нæ нихсистæй дæ тоги - 
Ци хæран, ци ба - растæй. 
Ци ниффæразтай, Дигорæ, 
Еуварсмæ дæ æнсонгæй, 
Цъифи хæццæ æмидолæ, 
Фал байзадтæ рæсогæй. 
Хæссæд думгæ дæ алатæ, 
Макæд баййафæ æлгъист. 
О, исуадзæ рохс талатæ, 
Уо мин алкæд зинтæй хизт. 
Дæу кæд еске къæхти буни 
Æнсæндунмæ рагъава, 
Уæд уой Елйа устур руни 
Устур æхсæй æрцæва. 
Реуи къуми арф æвæрд дæ, 
О, мæ цард æма амонд! 
Нæ ди æртæсуй мæ зæрдæ, 
Нæ ди цох кæнуй мæ уод... 
68 

ÆРФÆНДУЙ МÆ 
Зæлинæн 
Райвазгæй мегъæ е ’рфгутæ, 
Ку разиннуй хорискаст - 
Цъæх кæрдæгбæл ирд фæрдгутæ 
Исаразгæй, æрттивд гъазт. 
Ку сæскъæруй игуæрдæнмæ 
Æ фусти дзогæ фиййау, 
Нифс ниттæдзуй уæд зæрдæмæ 
Цидæр æнахур цийнау. 
Синхон киндзæ рафецаугæй, 
Гъог доцунмæ рагацау, 
Æ фæсте ба рацæйуайгæй, 
Мингий сабий изæдау. 
Ку райгъал уй, ку е ’цæги 
Еугур æрдзæ æнæ рун, - 
Æрфæндуй мæ косæг лæги 
Хеуон хъури никкæнун. 
Еци усми æнæзморæй 
Æрфæндуй мæн исзæгъун: - 
Хуарз байрайæ, мæ Дигорæ, 
Мæ зæрдтаг æма æрхун... 
* * * 
Уæ дæлсера де ’стур деси 
Æнæмаст ’ма æкатай, 
Дæ бæдолæ дæ гъæбеси 
Цурд кинзелæ никкодтай. 
Фестадайтæ устур дæнцæ, 
Рæвдауй уæ хорискаст. 
Уæ ниццийни баеу æнцæ 
Зæнхон æма æрвон уарзт. 
Фест кæнис ин æ дзиккотæ, 
Цæсгом батæй ниццивзæй. 
Ехх! Тæходуй, мæн дæр уотæ 
Хай ку уайдæ дæ урзæй... 
69 

БÆРНАГ 
Кæбæл дæ цæнгтæ æритауи, 
Ке ба ратохис дæ дæлмус, - 
Æрмæст дæ зæрди уарзти ’ргъауи 
Æз еунæг ку дæн бæрнаг фус. 
Кæмæ байдзули ходгæбилæй, 
Кæмæн ниллæууи сæрбæл хъен, - 
Æз ба байзайун æндæбилæ, 
Мæнбæл æхгæд æдзох горен. 
Зелун æбонæй медбунати, 
Хуæруй мæ алкæд тухст æрхун: - 
Фурау нæййес мæнбæл сикъатæ, 
Цæуау нæ зонун мехъхъ кæнун. 
Ци æй мæ бон? Бухсун ме ’мвадзи, 
Мæхе дзæгъæлти æфхуæрун. 
Нæдæр æргъаумæ мæн нæ уадзи, 
Нæдæр мæ берæгъ нæ хуæруй... 
ЗÆРОНДИ УАРЗТ 
Ауал анзи кæми адтæ, 
Мæ бæлдтаг æма тæхсон? 
Æгæр зæрдтаг мин фестадтæ, 
Ци дæбæл æй римæхсон. 
Каргун уогæй, иссæлхæр дæн, 
Æзмелуй мæ фудæрхун. 
Кайфæндуй дзорæд цидæртæ, 
Фæндуй мæн ба дæу уарзун. 
Æртæсдзæнæн мæ хеуонтæй, 
Лæдæрун æй бæргæ хуарз. 
Уæд дæбæл цума гъе уотæ 
Ци ниххуæсттæн хъæбæр карз. 
Дæ фæлмæн каст фæххонуй мæ, 
Циййес разæй? Куйгæлдзæн, - 
Уæддæр дæмæ, тæходуйтæ, 
Тæходуйгæнгæ цæудзæн... 

Æз ци фæууодзæн дæ фæсте, 
Мæ хорискаст ’ма мæ дуйне? 
Кæд ма мин царди ести е, - 
Ду дæ уæд е, ду дæ уæд е... 
Мæ уоди уарзт ’ма зæрддуййех, 
Æнæ де ’ной нæ дæн мæхе. 
Кæд ма мин царди ести е, - 
Ду дæ уæд е, ду дæ уæд е... 
Ду дæ изæд, æз ба феце, 
Æз дæу нæ уарзгæй дæн неке... 
Кæд ма мин царди ести е,- 
Ду дæ уæд е, ду дæ уæд е... 
УÆДДÆР 
Æрæмбарзта изæр æ тар кæрцæ, 
Куй агоруй куйдони бунат. 
Мæн æхемæ сайуй æнæбæрцæ 
Ревæд хуссæн æма ревæд уат... 
Лæдæрун, - рагæй дæр ке нæбал дæ, 
Раги ке ’сдæн дæ уодæн æндæр, - 
Уæддæр ма имисун дæ ниббатæ, 
Имисун дæ табедзæ уæддæр. 
Сахуазал æй мæ пеци агори, 
Хорискастæй фуддæр мæ изæр... 
Зæрдæ ба ма уæддæр дæу агоруй, 
Дæ уодбæл æрхун кæнуй уæддæр. 
Неци хезун хуæздæр исонбонæй, 
Агорун мæ адзал - куд цурддæр... 
Еунæг ун мин фестадæй зиндонæ, 
Мæ исон мæ абонæй фуддæр. 
Ревæд уати кæнгæй, æрхунрезæ, 
Сонт æсхъиудт фæккæнгæй, æз æвваст... 
Куд хъæбæр мæ гъæуй дæ табедзæ, 
Куд идзаг æй дæумæ реуи уарзт... 
71 

Ду хуссис кедæр фарсмæ айфонмæ, 
Фал уæддæр евгъуд цард имисгæй, 
Дзагъир цæстæй кæсдзæн æрбабонмæ, 
Дæ фæззиндмæ æнгъæлмæ кæсгæй... 
ЛЮДÆМÆ 
Мæ цардæй мæ, кизгæ, мабал дæмæ, 
Тар кæнуй мæ кæддæри дуйне, 
Некебал ес, гъæйтт лæг нæ адæмæй, 
Разæй дæр хуæздæр федæн нæййе. 
Зин цæрæн мин иссæй уодæгасæй, 
Кæд, миййаг, мæ кæрон æрхъæрттæй?.. 
Æз мæрдтæ æгæстæй нæ æртасун, 
Нæ æртасун æгæстæ - мæрдтæй... 
Нецибал лæдæрун æз æррæстæ, 
Хæкъурццæй евгъуд цард имисгæй. 
Нæ, ка ’й зонуй, хуæздæр мæ ниуæзтæ, 
Æрвонгæй аци цардмæ кæсгæй... 
ДЗАНДАР 
Нæ колхозæн адтæй еу сæрдар, 
Хундтæй нин бæргæ кæддæр Дзандар. 
Ци ес мадæ, æ уосæ - æхца, 
Кæцæй ма ци фулдæр рамухца. 
Дзилли хорхбæл фулдæр куд хуæстæй, - 
Идзаг адтæй тургъæ ихуæрстæй. 
Бæргæ уарзта берæ къусумон, 
Фалæ адтæй е ’мбал пусулмон. 
Кодта арæх уобæл фуд-фæсмон, 
Разæгъидæ: - Ци ма’й фæккæнон? 
Æ кæстæртæ уомæн сæ хъалæй 
«Ауиндзунцæ» агувзæ халæй. 
Берæ кайдта æхсæни мулкæй, 
Нур фæстагмæ цæруй фунукæй. 
Нæ колхозæн адтæй еу сæрдар, 
Дзандар уогæй, - иссæй кæфхъундар... 
11 

ЕСЕНИН 
1 
Фæлери æй уарзти хумæ, 
Бахсидта мæ фудæрхæн. 
Исхъæрттæй мæ маст мæ хъурмæ, 
Зин цæрæн мин æй уе ’хсæн... 
Цæун циртмæ æнæсумæй, 
Уæ коййаг иссæй мæ сæр. 
Аци цардмæ фæккæсунæй, - 
Нæ фæццæрун - рæвдзæдæр... 
2 
Кæнгæ миутæ æма кæнгæ кадæй 
Некебал нæ кæнуй нур бæтгæ... 
Кæмидæр рæстуод уæвун байзадæй, 
Иссæй нин думæстæр ун - фæтгæ... 
Банихъуардæй рæстади дуйнетæ, 
Æлдареуæг кæнуй æнаккаг. 
Æ уодæй ка нæ тавуй иннети, - 
Æрмæстдæр уой хонæн - адæймаг. 
0 Хуцау! Уæлæрвтæй кæд ду кæси, 
Кæд дæ раз идзаг æй изæдтæй, - 
Цæмæннæ нæ, гормон, уæд бартаси 
Цъамайрадæй æма фудлæгтæй?.. 
Дæ миутæй басугътай ду берети, 
Сæ зæрдитæ кодтай син тæхсун... 
Дæ фингæмæ мæ уарзти къеретæ 
Уæд цума ци нифсæй фæххæссун... 
Ке мæлдзæн æз раздæр мæ адзалæй, - 
Лæдæрун уой бæргæ æд æрхун. 
Лæдæрун, - ке ниууодзæн хъæзалæ, 
Уæддæр дæмæ æд цийнæ тæхун... 
73 

ÆНДÆР КУВД 
Ниффедар уогæй нæ хъанзи 
Хуцауæй уой фæккорæн: - 
«Фæццæрæ нин сæдæ анзи», - 
Кæрæдземæн фæкковæн. 
Нæ гъавун æнос цæрунмæ, 
Табу амонд дæттæгæн, 
Нивгун мардæй рамæлунмæ 
Нуртæккæ дæр цæттæ дæн. 
Нæ телун арвмæ тæппæзтæ, 
Æрмæст корун: - Мæ фæсте, - 
Мæ Дигорæ, мæ къабæзтæй 
Мабал рамæлæд маке... 
V.* У? *'с 
Æрдзæ бабæй æригъал æй, 
Фæссурхвазæ ’й æрвгæрон. 
Ирæфи дон æ цæхъалæй 
Æрæхснадта билгæрон. 
Æсхъиуд уадæй æ уолæнтæй 
Бæласи цонг рæвдауй, 
Ракæнуй æй æвдолæнтæ, 
Ку ба ’й фæлмæн радауй. 
Телуй е дæр е ’хснад къортæ 
Цæунæрвонг æ фæсте. 
Евгъуйуй дон ба æ цорти, 
Лæууæнвæткæ ин нæййе. 
Æз дæр уотæ мæ сах уарзти 
Нæбал ирдтон еу рауæн, 
Фал раевгъудтæ мæ рæзти, - 
Мæн ниууадзгæй, хъеллауæй... 

МÆЙÆ 
Æхсæви тайради 
Е ’ной истухсинæ, 
Идард æрвгæронмæ 
Куд арæх бæллинæ. 
Мæйæмæ е ’скасти 
Ратгæй, цит, мæ бартæ, 
Уæларвмæ кæсинæ 
Арæх изæрдарти. 
Æз дæр æ уиндæмæ 
Хуардтон билицъæрттæ, - 
Тавгæ ке нæ кæнуй, 
Уой ба нæ æстæфттæн. 
Дæу дæр сонти-бонти 
Мæйæбæл баринæ, 
Дæ каст, дæ бахудбæл 
Мæ уод фæгъгъаринæ. 
Дæумæ зæрдигонæй 
Даринæ мæ тæрттæ, 
Мæйау æтафс адтæ, - 
Уой ба нæ лæдæрдтæн! 
Ферттивтонцæ къæрæзгитæ 
Изæдбадæнау æма 
Мæ донласт зæрди изгитæ 
Æрæгъзалдæнцæ цума. 
Дæ лигъз бауæр, дæ лигъз цæнгтæ 
Фæууæгъдæ кодта халат: - 
Фæййирддæр æнцæ мæ сæнттæ, 
Фæййирддæр æй хуссæнуат. 
Мæ цæстингас ку ниууорс æй, 
Рафæлгæсæ, - исæфун. 
Фал, æвæдзи, уæхæн рохсæй 
Зин æй талингæ ’стæфун... 
75 

V» Л’ *Л* 
Кадæр загъта зæрдирастæй: - 
«Фиццагдæр бал дæ бакаст». 
Е æ надбæл ма рараст уæд, 
Е бавзарæд мæнау маст. 
Фиццаг хатт æй æрæстæфгæй, 
Куд нæ фæццох дæн зундæй, 
Куд нæ басугъдæй мæ цæстæ 
Æ фæлмæн худт, æ уиндæй. 
Æбун арви итигъдади 
Исистон мæхе бæрзонд, 
Фал æ еци рæсугъдадæ 
Разиндтæй къинсау тæссонд. 
Исдæн бунтон зинæстæфæн, 
Ци æнгъæл имæ кастæн... 
Куд фулдæр лæстæн æ цъифи, 
Уотæ арфдæр си хастæн. 
Æууæндтæн, ес ма æфсарæ, 
Мæ изæд æй исхудтон... 
Уомæн ба уæд æ хæдзарæ 
Уидæ алкæмæн игон. 
Ку лæдæрдтæн, е ’стур десæй 
Ке уодзæнæн æнæ хай, 
Ци ма хуардтон уæд мæ гъестæ, 
Цæбæл кодтон уодагъай. 
Ци пайда ма ’й загъта-багъта, 
Мæхе фудтæ ’нцæ, - æдта. 
Нæ уарзун мæ ка нæ уагъта, 
Ци хъæстинез мæ тилдта... 

НÆ ЦАРДИУАГÆ 
Фæливд æма цъамайрадæ, - 
Цæмæн ба уæд нæ бухсæн. 
Æви догæн æ тайрадæ 
Фæннихъуæруй æрмæст мæн? 
Берæгъбалау æригъал ан, 
Нæ нæмæ ес еу хуæздæр. 
Еу иннемæн æй æ хуали, 
Ци лæдæрæн ма æндæр. 
Ку нæбал бæззæн нæхуæдтæ, 
Хуцауæй уæд ци корæн. 
Нæ рагъбæл хæссæн нихвæдтæ, 
Æргомæй ба нæ дзорæн. 
Ехбæл тардау ниббуцæу ан, 
Цæрдбудзæу ба нæ хонæг, 
Куйгæлдзæнмæ ке фæццæуæн 
Æрмæст уой ба нæ зонæн. 
Неке гъæуй мæ дзиназун, 
Цард иссæй мин содзгæ рун. 
Фæтътъæпп ун дæр нæ фæразун, 
Фурмæстæй дæр абузун. 
МÆ ГЪÆУБÆСТÆ 
Ку бацæуй лæг æ зæруи, 
Уæд райдайуй медбуцæу, - 
Имисун бабæй айзæри, 
Æхсæрисæр, дæу, мæ гъæу. 
Фæскарст будур, еугай хелтæ, 
Уайгæдони æрцæвæн. 
0, куд уарзтон изæрмелтæ, 
Куд мин уидæ æхцæуæн. 
Ескæмæн кæд дæ æнадæ, 
Е кæнис еске тухсун... 
Æз ба алкæд зæрдирадæй 
Дæ коймæ дæр исистун. 
11 

Кæд æруагътон рæдудадæ, 
Хатир корун, уæд, сæттун. 
Фал ци райстон хуарздзийнадæй, - 
Дæ фарнæбæл уой бæттун. 
Æрхун реуи æрбацадæ ’й, 
Кæнун бабæй сонт цæрддзо, 
Тæходуй-ма, бæгъæмбадæй 
Дæ гъæунгти æрцæйцо. 
Куд нæ дин ес æндæр уæвæн, 
Дæумæ бæлгæй æз мæлдзæн. 
Куд нæ дин ес иронхгæнæн, 
Нæдæр ба ес рагæлдзæн. 
0, мæ уод æма мæ цæстæ, 
Мæ рист зæрди рæстæмбес, 
Æхсæрисæр, мæ гъæубæстæ, 
Мæ бауарзт æма циййес! 
КАТАЙ 
Дæ æфсæрмæ, дæ рæуæнттæй 
Ци хузи дæ радавон. 
Æрбадарæ, цæй, дæ цæнгтæ, - 
Мæ уод сæбæл батавон. 
Цалинмæ мин уа дæ тауæ, 
Раст уæдмæти æзмæлдзæн. 
Зæнхи ’скъуди дæр ниххауæ, 
Уæддæр дæбæл æмбæлдзæн. 
Ци ма мин ес æвзаруйнаг, 
Кенæ ба мин ци финст е? 
Æз ку фестон дæ маруйнаг, 
Уæддæр зелдзæн дæ фæсте. 
Ма мæ уадзæ æгуппæгæй, 
Радтæ мин ду нифси хъуртт. 
Фæттагъд кæнæ дæ æцæгæй 
Мæ гурусхæн æ фæссурд. 

Дузæрдуги къубулойни 
Бакодтай мæ еугур тугъд. 
Ци бауодзæн мæ æмбойни, - 
Нæ лæдæрун уой бæлвурд. 
Нæ дин лæдæрун де ’цæгтæ, 
Мæхе дæмæ куд гъарон. 
Æрбадарæ, цæй, дæ цæнгтæ, 
Мæ уод сæбæл батавон... 
ÆЗ БА УÆДДÆР... 
Ка батудта цард е ’нцойни, 
Арвæй тунтæ ка иста, - 
Е дæр ма бостæй е ’мбойни 
Фæлдесæги æлгъиста. 
«Седзæр» ном мæн 6а къæхтæбæл 
Нæ бауагъта ислæуун. 
Ме ’фхуæрд уодæн æ цъæхтæбæл 
Абони дæр нæ кæун. 
Кусти хедæй мæ фæсонтæ 
Некæд бацæнцæ сор дæр. 
Кæд еске фæйдта зинбонтæ, 
Уæд дуккаг адтæн æз дæр. 
Мæ разæй цудæй ме ’надæ, 
Нæдæр рæвдуд нæ зудтон. 
’Ма фæсдуæрттæ æнимадæй 
Мæ царди бонтæ тудтон. 
Мæн ба амонд мæ ирæзи 
Кæд нæ даудта æ росæй, 
Уæддæр си æдæн арази, 
Уæддæр си мæлун бозæй... 
79 

Дæ къохи райст, билти змæлдæ, 
Дæ цæстити æхсгæ каст: - 
Æнæнгъæлти мин мæ зæрдæ 
Ракодтонцæ дууех карст. 
Ниггæлстай мæ устур мæти, 
Ци дзæгъæлти цард тудтон. 
Куд нæ дæ зудтон нурмæти, 
Куд некæд дæ фæууидтон? 
Артбæл донау исирадтæн, 
Ниддæ реуи æздухсæн. 
Нурмæ де ’ной куд фæццардтæн, 
Нурмæ де ’ной куд бухстæн? 
Æрдæгсугъдæй мæ ма уадзæ, 
Ци мæ гъæуй? 
Æрмæстдæр, - 
Дæ уод уарзун мæ бауадзæ, 
Неци ди корун æндæр... 
ХУÆРЗБОН 
Нæбал бакæсдзæн де ’рдæмæ, 
Фудинæфæ кæндзæнæн. 
Мацæбæл бал мæ бадæмæ, 
Нецибал дин зæгъдзæнæн. 
Мæ рæумиутæ, мæ сонт уарзтæй 
Мæхуæдæг дæр истухстæн. 
Ду ми дæхе еузарс ластай, 
Æз ба дæбæл нæ бухстæн. 
Куд фæттадтæн мæ рист уодæй, 
Нæбал зудтон, - ци фæдтæн... 
Мæнбæл кодтай гиризходæ, 
Æз ба дæбæл æууæндтæн. 
Фæссонт уогæй, зæрæрдæмæ 
Хъеллаугæнгæ хæтдзæнæн. 
Мацæбæл бал мæ æрдæмæ, 
Нецибал дин зæгъдзæнæн... 
80 

ДОНИФАРСИ ЗАР 
Хор исдаргæй æ зинг цæстæ, 
Ку байдзулуй Дигоргом. 
Фиццагидæр уæд дæу фæхстæ 
Е батавуй æхсицгон. 
Б а з а р д: 
Донифарс, нæ Донифарс! 
Дæ Рæхис æй хемæлвас. 
Ирæфи дон, Къари хæрд, - 
Зæрди айтæ арф æвæрд. 
Бæрзонд тегътæ фæлгæсунцæ, 
Дзæнæт ами æрцъен æй. 
Адæм дæнцæн ке хæссунцæ, 
Е Хъанухъти Есе æй. 
Б а з а р д. 
Мисигони дон æррæстæ 
Сæрдæ дæр нæ исусуй, 
Донифарси æнхуæцфæрстæн 
Сæ кой нур дæр игъусуй. 
Б а з а р д. 
Ка фæццардæй кадæ-радæй 
Нæ медкоми и уæлфахс, 
Ка нæ бæлстæй æлдайрадæ, - 
Сумах айтæ, Донифарс. 
Б а з а р д. 
Зæрдæ де ’ной куд фæраза, 
Дæ кади ном нæрдзæнæй. 
Алкæд ба дин цитгин Уаза 
Ниллæг ковдзæй æ сæрæй. 
Б а за р д. 
6 Колити Витали 

Ци хъæбæр æнæуагæ хеваст дæ, 
Ци изæд дæ, цума ци фудрун, 
Ислæсунмæ гъавун дæ цъифдзастæй, 
Фал фæстæмæ арфдæр нигъулун. 
Æвæццæгæн, æдæн дзæрмæ къудур, 
Æндæра ци фудзинтæн, бухсун. 
Кæд ниддæн дæ уарзтæй еугур туппур, 
Æфсæдгæ ди уæддæр нæ кæнун. 
МÆ ÆРХÆН... 
(Аенæмæ) 
Æгæр берæ ’нцæ мæ фудтæ, 
Никки фулдæр - мæ æрхæн. 
Лæдæрун æй, - фæррæдудтæн, 
Бахуардта мæ уотæхсæн. 
Дæлсигитæй мæ ци ’згели, 
Бауагътай ми мæрдон тас. 
Мæ уод ма мин ци æууели, - 
Нæбал уогæй уодæгас. 
Фæййагорун дæ ме ’нгаси, 
Сор æзменсау æгъзæлун. 
Ду цал хатти æригас уис, 
Æз уал хатти фæммæлун. 
Сæргубур ’ма хъел фæсонтæй 
Дæ тæрегъæдтæ федун. 
Мæ фæстеги - мæ фæсмонтæ, 
Мæ развæндаг - æведæн. 
г^^ 

Мæ кæстæртæ - хори тунтæ, 
Мæн фæууæнтæ уæ фудрунтæ. 
РЕГИНÆ 
Æй Регинæ æнцондарæн, 
Кæдзос даруй æ раздарæн. 
Ци бон нæ райса е «фондз», 
Еци бон кæндзæй е хъонц. 
Цалдæн базона еугур дæр, 
Нæ ниххусдзæй æхсæвæ дæр. 
Уой никки ма сæумæраги 
Æригъал кæнуй æ мади: 
- Ма уо, мамæ, сæумонхус, 
Ракæнон дин æз æнхус... - 
Гъе, уæхæн кизгæ *й - Регинæ, 
Кизгæ, нæ, фал сугъзæрийнæ. 
ЗАМИРÆТ 
Цæппæрдзæстæ - Замирæт, 
Дæ фæхъхъау мæ уод фæууæд, 
Æнкæтемæн дæ уарзон, 
Алцæмæн дæр фæразон. 
Е исдзоруй, цæй, нæ ностæ, 
Æз рахснæндзæнæн нæ къостæ, 
Ду исуадзæ дæ фæллад, 
Æз дин расæрфдзæн дæ уат. 
Ракосдзæнæн, æрмæст мин, - 
Ду искæнæ сæкæргун... 
БИРИХИН 
Æмполæгти Бирихин - 
Некæд кæнуй уодæн зин, 
Исдзоруй имæ æ мадæ: 
- Мæ бæдолæ, сог рафадæ, 
83 

- Ох, ниууадзæ мæ, мæ мадæ, 
Мæ сæрæн уи ку нæбал дæн. 
Еугур куст æз ку кæнон, 
Хусгæ ма, уæд кæд кæнон, - 
Ма цума незæй тухстæй, - 
Æ хуссæни нигъгъæрзтæй. 
Фал ку загъта, ку, æ мадæ, 
Марауадзæ, сог рафадæ, 
Рафицдзæн дин æз æхцин, 
Уæд фестадæй фæрæтгин. 
Еци рæстæг Бирихин, 
Райста хемæ еци зин. 
ХЕТÆГ 
Ци фудаг æй, ци Хетæг, 
Æнæех донбæл хезæг. 
Æй райгурцæй æнæрцæф, 
Нæ ймæ гъаруй мади цæф. 
Цалинмæ ма ирæзуй, 
Уæдмæ ин уотæ бæлсæг. 
Ма кæнетæ уомæн загъд, 
Ралæг уодзæй Хетæг тагъд. 
Кæд фудаг æй аци бон, - 
Лæггонд уодзæй исонбон. 
ÆРÆГВÆЗЗÆГ 
Æрæгвæззæг, ку фæууаруй 
Хæлæмулæй мет-къæвда, 
’Ма фæсуарун ку ’ризайуй 
Нæ гъæунгти лæпъæда. 
Ке ма фæндуй уæхæн бæнтти 
Æ колдуарæй ракæсун, 
Тарст урутау сæ хуггæндти 
Райдайунцæ римæхсун... 
Ка разиннуй дзæгъæлзæнгæ, 
Æ тæлæнтæ ка хæссуй... 
Æнæбонæй гъости уæнгæ 
Цъимарати ниххæссуй... 

ХÆРÆГ 
Косæ, косæ, сау хæрæг, 
Æй дæу реу уæддæр къæйнаг, 
Дорæмведар дæ сæфтæг, 
Æй дæ рагъдзар ба буйнаг. 
Ка дин райсдзæнæй дæ уаргъ 
Дæ уæрдунæй - ку уа хæрд... 
Ка дин байсæрддзæй дæ рагъ, - 
Ку дин бауа саргъæфхæлд... 
Дæу зæвæтбæл ниццæфсуй 
Фæндаггæрон ругæ дæр, 
Цъифи дæу цалх ниххæссуй, 
Хуарз фæсмæри æхсæ дæр... 
Косæ, косæ, сау хæрæг, 
Æй дæу реу уæддæр къæйнаг, 
Дорæмведар дæ сæфтæг, 
Æй дæ рагъдзар ба буйнаг. 
ÆДЗÆСТУАРЗОН 
Неке хæццæ ’и æмдзæрийнæ, 
Æнæ маст ’ма æнæ цийнæ ’й. 
Е нæ бæстæн идæрддаг æй, 
Бакæсгæй ба - идзулагæ ’й. 
Ес ин зæрдæ - сау къубарæ, 
Искодта - йбæл бæзгин цъарæ. 
Ехх, уой зæрдæ ниллæмарæ, 
Арт ибæл ’стур исæндзарæ: - 
Æгас дуйне басодзидæ, 
Зæнхæ дууех фæккæнидæ. 
Нур, уой зæрдæ ниллæмарæ, 
Ма ’й адæмæн баиуарæ, 
Уæд дзиллитæ цæгъдунвагæ ’й, 
Уотæ дессаг маргæйдзаг æй. 

Рахед кодта цъете хори гъарæй, 
Æ хедæй хонхи ростæ æхснуй. 
Фæлмæн уадæ рагъсар уæгъдебарæй 
Скъунуй меттæн сæ уоди бæхснуг. 
Пъузгин зæйæ - тæссаг, æнæгъомбæл 
Куйгæлдзæнбæл лæууй кæлдæрвонг. 
Байрæтегъæ минкъий, æмир коммæ, 
Ниггулф ласдзæй къæйдорти æрдонг. 
Хори фæсте цилле, æнæругæ 
Цъæх кæрдæг æвзест сугтæй кæуй. 
Хъæбузатæй æфсæст хъæрæу уг ин 
Æ зинбæл мæстмарæн худт кæнуй... 
БОНИВАЙÆН 
Зæрдибунæй цъететæ кæунцæ, 
Цæстисуг фæхстæбæл имæхсуй. 
Зуриуæттæй куситæ лæсунцæ, 
Æндзæрбæл хæрæ мегъæ тухсуй. 
Раст цума ервæзт берæгъ уæлитæ 
Зудæгæнгæ æстонгæй хуæруй: - 
Бонивайæн рæдзагъд æстъалутæ 
Арви реуæй еугай нихъуæруй. 
Рæхги бабæй сæумон ниуазæнтæ 
Баниуаздзæнæй хор кæрдæгæй, 
Æ лæфинттæ дуйне рæвдаудзæнцæ, 
Æскъетдзæнцæ дуйне зилдæгæй... 
ÆХСÆВÆ 
Аци ’хсæвæ ци мæйдар æй, 
Мæ фалдзостæ нæ уинун. 
Цазæ мегъæ... нæ колдуарæй 
Рохсмæ бæлгæй инæфун. 
Кæмидæр ба æрвгæрони 
Ирд æстъалу æрттевуй, 
Фал бахаудтæй мегъти рони, 
’Ма зæнхæмæ нæ зиннуй. 

БАБА 
Ци хуарз адтæй мæ баба, 
Гъуди-ма кæнун æ ба. 
Алкæд кодта мин аргъау, 
Уарзгæ ба мæ - зæрдтагау. 
Æ гъæбеси мæ даридæ, 
Рагон зартæ мин заридæ. 
Нур нæбал æй мæ баба, - 
Куд мæ гъæуй æ нибба... 
Макæд кæнтæ уонæн маст, 
Фæддæттунцæ нин сæ уарзт. 
БОГЪА 
Адтæй нæмæ, уæд богъа, 
Хундтæй æ ном Цæудогъа, 
Ку рансæндидæ дзоргъай, 
Синх æ сæрбæл, цит, иста. 
Цудæй рæстæг, фæстонхъал, 
Фæстагмæ нин иссæй гал. 
Ку бавзурста багалæг, 
Никкипу æй, мæгурæг. 
Уæд хумæ, уæд хуасæлас, 
Нифхалдæй нин æ циргъ рагъ. 
Лæууй стойни æ тæссæй, 
Сæбурдæр æй нæ уæсæй. 
УÆС 
Нæ гъог хуннуй Тукуна, 
Цæмæй фулдæр æркæна,- 
Фæддæттун ин хуасæ æз, 
Хускъæлтæ ’ма мæкæрæз. 
Нæй арази уобæл уæс, 
Цæмæн ма, дан, дæн æз гæс. 
Ракъуæрдта мæбæл æ къах, 
Фæцæй мæ кодта дудагъ. 
Баууæндетæ мæ рæстбæл, 
Æхе уарзуй æрмæстдæр. 
87 

НÆ ТИКИС 
Цъундæцæстæ нæ тикис, 
Æппун неке фæсмæрис, - 
Æфсес уогæй - игъæлдзæг, 
Æстонг уогæй - хъоргæнæг. 
Пеци сæрбæл дæ листæн, 
Фæййиронх æй ди мистæ. 
Рæхцун-мæхцун дæ азар, 
Еу загъдæй дæ лæвархуар. 
Æй Анфисæ мæ нана, 
Мадта ма мин ци кæна: - 
Ку райдайун æз хур-хур, 
Уæд райгъусуй æ хъур-хъур. 
- Фæггæпп ласæ сæумæй тагъд, 
Æ фиццагидæр исзагъд. 
Багъуд кæнун сæумæй уæс, 
Ниссæрфун ин æ кæвдæс. 
Уæд хуссæнтæ, уæд хъæппæл, 
Æз бафснайун нивæбæл. 
Гъе, уæддæр ми нæй арази, 
Уæвгæ уомæн ци фæразун. 
Кæд мæ кæнуй е фургуст, 
Уæддæр мин адгин æ зуст. 
ТЪÆРБАДА 
Къиссе-миссе, къæбæда, 
Исæзманста лæпъæда. 
Æфснайун, кенæ ахур, - 
Æхсинунцæ ин æ хъур. 
Хестæртæмæ æнигъос, 
Неке гъазуй æ фалдзос. 
Къиссе-миссе, къæбæда, 
Уодзæнæй нин тъæрбада. 

ЦÆВÆГ 
Фагæ мин фæдтæ цæвæг, 
Нæбал дæн дæ æргъувæг. 
Æнæгъæнæ а сæрдтон, - 
Еу бон уолæфт нæ зудтон. 
Фестадтæ мин тæхсгæ рун, 
Мæ фуни дæр ди ’стъæлфун. 
Ци мæ кæнуй тухтона, 
Фæууинæ-ма æскъола. 
ТАГЪДДЗОРУНÆН 
Къела-мела - 
Къамазела, 
Бурæу тагъддæр 
Ка низзела 
Хускъæ соги 
Æнæ стуф. 
Ка æрзела, 
Ка иссера, 
Æнгурзела, 
Такъундела, 
Никки ба ма - 
Пъири-пъуф. 
Ратон-батон, 
Рахсæ-бахсæ, 
Раууел-баууел 
Фуси ахсæн. 
Зæронд нана 
Аргъау дзоруй, 
Тæхсал-мæхсал 
Къæбæр коруй. 
Зæронд дацци 
Уотæ зæгъуй: 
- Уæлæ цари 
Хумæллæг. 
Уой ка ’реса - 
Æнæмæнгæ 
Рауодзæнæй 
Устур лæг. 
89 

ОРСАНÆ 
Уæхæн кизгæ нæмæ ес, 
Фæккæнун ибæл, хатт, дес. 
Е нурма нин минкъий уогæй, 
Æнхæст игъал нæма уогæй, 
Нæ иуазгутæн къæбæр 
Æрбайвæруй æнæ гъæр. 
Кæсуй мæмæ цæмæндæр, 
Сатанайæй æй хуæздæр. 
ЗÆРДТАГОНМÆ 
Минкъий биццеу, туппур ростæ, 
Ду мæ цард дæ, ду мæ зинг, - 
Æз дæуæн дæ авдæнбостæ 
Æрбабæтдзæнæн итинг. 
Фæлмæн къохæй æрсæрфдзæнæн, 
Мæ бони радæ, дæ сæр. 
Адгин хай дин æвæрдзæнæн 
Де ’ригъалмæ, мæ хуæздæр. 
Тагъд рахуссæ æнæ мастæй, 
Устур лæг мин куд исуай. 
Фидибæсти устур уарзтæй 
Куд некæд уай æнæ хай. 
ЗÆИРÆ 
Æй Зæирæ тункъуррос, 
Кинау зелуй нæ фалдзос. 
Æнæ хъур-хъур, æнæ зин, 
Уайтагъд раскъæфуй цъилин. 
Æрсæрфуй кæдзос нæ рæзтæ, 
Æрæхснуй уæдта къæрæзтæ. 
Ахури дæр фæнзуйнаг, 
Еу загъдæй æй уарзуйнаг. 
90 

ЗÆАИНÆ 
Царди медæг - æнæ хийнæ, 
Уæхæн кизгæ æй Зæлинæ. 
Нæ рацæудзæнæй усмæ, - 
Е дин февнала кустмæ. 
Æрбадоцуй къундух гъог, 
Æрбафадуй хускъæ сог. 
Ку фæууй куст еугурæй, 
Ниццæгъдуй уæд фæндурæй. 
Æ цагъдмæ ба уин, зæгъун, 
Æз дæр ма, æз, æркафун. 
ФУДАГ ХЪИБИЛ 
(Хетæг æма Геуæриккæн) 
Гъæди сæрмæ 
Тæрсæндзæрмæ 
Фудаг хъибил исхизтæй... 
Еци уагæй 
Хъосдæндагæй 
Уедагæбæл исхуæстæй... 
Æ фæххуæсти, 
Æ исхуæсти 
Дæндаг хъæбæр фæрристæй. 
И уæлбилæ 
Тумбул билæй 
Байдзаг кодта хъиллистæй. 
Уой Фирузæ 
Фæлмæн урзæй 
Медæфсæрæ æсгарста. 
Фудзунд фудаг 
Æ хъосдæндаг 
Сæйгæдони ниууагъта. 
Сæумæрдæмæ 
Тар гъæдæмæ 
Нæбал цæуй тæрсæдзау. 
Æ губунмæ 
Нивгæнунмæ 
Сулумæ æй æнгъæлдзау. 
П 

АСЛÆМБЕГМÆ 
(Авдæпи зар) 
Цæй, рахуссæ, зæрдтагон, 
Минкъий уарзгæ, бæлдтагон. 
Задæлески Нана ба - 
Дæуæн кæнæд фæлмæн ба. 
Фæрæскъæтти Зæппадзæ - 
Армæ дин дарæд базæн. 
Нари Сослан æ тунæй, - 
Дæу бахезæд фуд-фунæй. 
И Хъалнæгъти Тухæстæг, - 
Федар кæнæд дæ истæг. 
Фæснæли ба Нæлизæд, - 
Царди амонд дин хæссæд. 
И Хæнæзи Уацелла, - 
Дæ рунтæ дин æууела. 
Мæхчески ба Къубус æй, 
Зæлдагæ дин къимбусæн. 
Гулæри ба Габонæ ’й, 
Тагъддæр дæбæл рабон уæд. 
Минкъий зæрдæ, минкъий нифс, 
Фæлмæн авдæни хуссис. 
0, рахуссæ, зæрдтагон, 
Мæхе зæрдæ, - бæлдтагон... 
ФИЙЙАУ БИЦЦЕУИ МАСТ 
Кæд ервæздзæн аци цардæй, 
Æноси дæр мæстæйдзаг. 
Алли анз ба фонсæй-маргъæй 
Æй нæ тургъæ æмидзаг. 
Сæ гъæр дæр син хуарз æртасун, 
Донгæронæй хъази хъехъхъ. 
Еуæрдиги - фусти уасун, 
Иннердиги - сæгъи мехъхъ. 
Бахуардтонцæ нин нæ тауæ, 
Цъæх берæгъ сæ бахуæра. 
Ниссастонцæ нин нæ кауæ, 
Нинсанстонцæ дзæхæра. 
92 

Никъкъæйдор дæн зинуодæнсæн, 
Исахур дæн мæ уаргъбæл. 
Фудæвзарæн етæ æнцæ, 
Урди над ба мæ рагъбæл. 
Æскъæрун сæ нæ фæразун 
Ке сæрвæтмæ, ке - кумæ. 
Кæбæл гъæдæй согтæ ласун, 
Кæбæл ба кæнун хумæ. 
’Хе къахæй си неке цæуй, 
Сæрдæ-зумæг æнæсцох. 
Ке фæдбæл си хæтун гъæуй, 
Ке фæдбæл ба гъæуй догъ. 
Сæ фæдбæл ба куд нæ хаттæн, 
Еугур донзонуг ниддæн. 
Уотæ хъæбæр ниффæллад дæн, 
Зæгъунгъон дæр æй нæ дæн, 
Ниббухсдзæнæн фуддæрадæн, 
Бæрæгбон тагъд æрцæудзæй, 
Æнæмæнгæ косæрттагæн 
Æ рахес къах мæн уодзæй. 
Иссердзæнæн уæд мæ уасæ, 
Устур себур æресдзæн, - 
Хуæрзфунх фидæй, сонгун басæй 
Мæ мæститæ исесдзæн... 
БÆЗГИТÆ 
Æй сибулдзæ - 
Еугур булдзæ, - 
Нæ гъæдкъуæрæн хуæруйнаг. 
Нæ æхсæрбун - 
Еугур фæрбун, 
Æй бундзарæй цæгъддуйнаг. 
Нæ толдзæ ба, 
Кæдмæ толдзæй, 
Размæ даргæй, æ фæндаг? 
93 

Салд нæ могæ, 
Къахт нæ болгæ, - 
Хæндуг дзоси толуйнаг. 
Нæ цилауи 
Æрдæгуали, 
Æй хуæрзадæ е уæддæр. 
Нæ фæткъутæ - 
Сурх фæрдгутæ, - 
Еу иннемæй рæсугъддæр. 
Æй нæ тæрсæ - 
Æнæ тæрсæ, 
Нæ тухгиндæр уой фæнзуй. 
Æрмæст хъæзæн 
Æ ирæзæ 
Æппун нецæмæн бæззуй... 
БИЦИ 
- Бици, Бици, 
Ци нин фици 
Сæумæраги 
Цæнгæт аги? 
- Циций билæн 
Æ цъæхбилæ. 
Рахуæретæ ’й 
Æнæ хилæй. 
Æдзæстхезæй 
Рахезетæ 
Дууæ ’мбали 
Не ’стур гали. 
Еци тагъдæй 
Уе ’рæздагъдмæ 
Æртондзæн уин 
Рæгъæд бали. 

АРВИД 
Нæхе биццеу Арвидос 
Æрбайахæста тæрхъос. 
Нæ си ервæзуй, нæ, арс, 
Нæдæр ба мæнгард робас. 
Ку багъæуа, уæд сауæнгæ 
Æрмахур кæнуй уасæнгæ. 
Хъæбæр арæх æ рæбун 
Фæууиндзæнæ ин узун. 
Арвид сæмæ æмхец æй 
Æма боз æй æхецæй... 
ДАБÆЙ 
Дабæй бабæй æнæмæтæ ’й, 
Сог нæ фадуй æ фæрæтæй. 
Æ хæдзари фарс гæлери, 
Истухстæй ибæл фæлери. 
Æ горен дæр рацæйкъолæ ’й, 
Æ мухцур дæр æрзæболæ ’й. 
Æгириддæр неци косуй, 
Багъæуаги æнанхос æй, 
Кеугæ-меугæ ку рацæуй, 
Æхе ин уæд буцæу гъæуй... 
С^) 

Эпиграммитæ æма гъудитæ 
ПОЭТ-ФИЛОСОФÆН 
Бæргæ хуарз æй философ ун, 
Фал де ’мдзæвгæ æй инод: - 
Нæдæр си цард нæ уолæфуй, 
Нæдæр ба си тæлфуй уод... 
МÆ ЛИМÆНÆН 
Дæ финст кæсун тæрегъæд æй, 
Айдагъ пухцæ ’ма гæнæ... 
Гъудитæй е куд ревæд æй, 
Уотæ ревæд цард кæнæ... 
Уæлæрвтæмæ нин истахттæ, 
Поэт исун æнгъудæй. 
Дæ финст рæсугъд бæргæ тахт æй, 
Фал æ хъаппæ æмбуд æй... 
Макæд кæсæ лæгæн æ хуæрзкондмæ, 
Разиннуй лухгæнагæ - цъизау. 
Макæд есæ сæргъæни бæрзондмæ, 
Е ба дæбæл бунмæ ма меза. 
Æ пайда ци ’й мæ артæн, - 
Ба ймæ тавун мæ артæн. 
Æнæбафæрсгæй, - аргъбæл, 
Макæд рабадæ саргъбæл. 

Ци губун ес уæ сиахсæн, - 
Губун нæ, фал уæси ахсæн. 
МАДИ ТУХХÆН 
Макæд дзорæ фæстæмæ мадæмæ, 
Ци нæ уа, уомæй дæр æй ма дæмæ. 
Зуст дзурд, дугъ-дугъ æма дæбæл, 
Ма кæнæ макæд мадæбæл. 
Е ’стур хуæрзтæ нæ мадæн 
Бафедунгъон нæ бадæн. 
Ци ма зæгъон нæ мадæн, - 
Рохс дзæнæт уæд æ бадæн.. 
Хуарз ка кæнуй æ мадæн, 
Гъе уомæн æз æмбал дæн. 
Устур поэт ке дæ, е дæхецæй куд æруагæс кæну 
адæнæй дæр ма уотæ ку æруагæс кæнидæ, 
уæд дин аргъ нæ уидæ... 
Некебал фæрсуй адæни, 
Уæд ма сæ, ду, цæбæл дæми. 
олити Витали 

К.С. 
Ир! Ир! Ци фæккæни æдзох дæ финстити, 
Корун ди, - цæститæ бакæнæ игон: - 
Нæ зæнхæ æд дæнттæ, æд хонх, æд миститæ 
Уæууæй! Хъæбæр раги фæцæй уæйæгонд... 
ЕУ ДОХТУРÆН 
Фæххастай марг арф дæ зæрди, 
Нимад ба адтæ растбæл. 
Цалей бастъалттай дæ царди, 
Уал сункъи мин дæ фарсбæл. 
ЕУ ХЪАЛДЗÆСТÆН 
Æз кæд цийфæндуй дæн мæгур, 
Уæддæр дæуау нæ дæн - гæггур. 
ПОЭТ ДЗАНДАРÆН 
Дзандар! Афонæ æнсæндуй, 
Уадзис киунугæ-киунугæбæл. 
Поэзи ’ссерун мæ фæндуй, 
Фал си не ’ссерун æ ругæ дæр. 
ДОНÆФСЕС КИУНУГИ АВТОРÆН 
Накæ кæнун исахур уо, 
Дæхецæн е хуарзæн æй, - 
Дæ финсти дон ку сагъуйа, 
Уæд дæ еубон ласдзæнæй... 
ЕУ ХЕЦАУÆН 
Реуи цар æстъихсгæй, 
Куд ес рагъмæ ’сбурæн. 
Сидзæгбæл æхснирсгæй, 
Ес уотæ æргурæн. 
98 

ЕУ КУВДИ БАДГÆЙ 
Æппæлæн ’ма хе ’стæрæн 
Æ дзубанди хестæрæн. 
Аци лæг нин æнæ зунд æй, 
Никки ба ма æнæзунд æй. 
Ка дæттуй уосæн æ барæ - 
Æхуæдæг исуй æбарæ. 
Æвзедгæй алкæд циргъæй 
Е ’взаг дæр ма исциргъ æй. 
Нæ расурдта хъæрццигъай 
Æма бацæй къæрцци хай. 
БÆАÆСТÆ КАЛÆГ 
Гъæди косуй гъæдкъуæрæй, 
Фал зундæй дæр гъæдкъуæр æй. 
Де ’рбацуд куд адтæй махæн æхцæуæн, 
Дæ рандæ ма ’скæнæ уотæ æхцæуæн. 
Дзандари фурт уæлтикæс æй, 
Уомæн хæтуй уæлигæсæй. 
Аци сæумæ фæлмæ нæй, 
Идзулуй хор фæлмæнæй. 
99 

Бакастæй дæр уомæн æй, 
Нæуарзон дæр уомæн æй. 
Ци ратонай дæ уодæй, 
Е фæстагмæ дæу уодзæй. 
Фæсниуæзтæ æзинæй 
Хъæбæрдæр мин фæззин æй. 
Фæлери мехбæл истухстæй 
’Ма ’йбæл никкидæр истухстæй. 
Лæгхуз зиннуй æцæгæй, 
Æнæуой ба сидзæг æй. 
•&• *Л* *Л- 
Æ хурдзин ’ма цумæданæй 
Сæудегер нин цума, дан, æй. 
*л- *л* *л- 
Æригонæй исахур æй, 
Рамардта нæ æ хахурæй. 
Ис æй худтонцæ Бæза, 
Ра си уадæй нæбæзза. 
Бæрæг дардта æ бæздæй, 
Фалæ нецæмæн бæзтæй. 
Л* *Л* V* 
Фус загъта: - Ци ’й фуруарзун, 
Пайдадæр æй фур уарзун. 

Содзгæ маст æма хъурмæй 
Бустæги дæр исхъурмæ ’й. 
Æ тохона игон æй 
’Ма ’й бамбарзта цигонæй. 
Нæй арази ахилæй 
’Ма сæ хæццæ фæххилæ ’й. 
Гъæла ку уа нин цæрдгъæла, 
Уæддæр не ’нгъæлуй хе гъæла. 
Ус *Л* V»* 
Ке разиндтæ æцæг цæу, 
Нæ кæнæн уобæл буцæу. 
V? V? V.* 
Зад æ рæзæ и сæрдæн. 
Нæ билтæ си исæрдæн. 
Кæд æй хъумац хæлæйфаг, 
Мæн дæр гъæуй хæлайфаг. 
Даруй æхе гъунтъузæй, 
Æнæуой ба - мургъуз æй. 
Мæнбæл худтæй мæ хецау, 
Феронх уогæй, - æхе цау. 
101 

ХОНХМÆ ХЕЗÆГ 
Ци къæдзæх ’ма ци билæй 
Нæ ракæсуй цибæлæй. 
БЕРÆДЗОРАГÆ 
Æ къæр-къæрæй дзæгъиндзæг 
Байдзаг кодта месиндзæг. 
СÆЛДÆГ 
Кæд цийфæндуй сæлæф æй, 
Ма ’й хуæретæ хæлæфæй. 
V? *Л* V? 
Æ хъур-хъур ’ма æ дугъ-дугъæй 
Æхуæдæг дæр ниуулдугъ æй. 
Æ фурзудæ, æ гъоццæй, - 
Нæл сæгъи дæр æрдоццæй. 
V? V? Ус 
Ка нæ уарзуй æ хеуони, 
Куд бауарзæн мах гъе уони. 
Ка æппæла æхецæй, - 
Мæнгæттæмæ æмхец æй. 
V? V? V? 
Раниуазта хъурруттæй, - 
Хуссуй нур ба хурруттæй. 
Кадæр дзора æнæфсарæ, 
Е ’фсæрæбæл ин нифсæрæ. 

Ехх, ку уайдæ, ку, æ барæ, 
Рауадзидæ уæд буларæ. 
Фæнди кард уо, е - содзинæ, 
Мæ зæрди дæ басодзинæ. 
Æ фæлмæн дзурд дæр - содзинæ, 
Арти æвзагау содзуй нæ. 
Цæвагæ галæн æ сиуæ 
Æппунфæстаг - никкисиуæ ’й. 
ПОЭТ СЕРГОЙÆН 
Фæсмæрæн æй Сергойæй, 
Куд финсæг ба - сæргоййæй. 
ФÆРСМÆЗУНД 
Ку ниффæрскъæ уй цæхгæрмæ, - 
Гæлдздзуйнаг фæууй - цæхгæрмæ. 
ФАРСТ 
Кæд нæ дæн аккаг кадæн, - 
Уæд зæгъайтæ мин - ка дæн? 
ФАУÆВÆРÆГÆН 
Къахæй-сæрмæ дæ хъæзæй, 
Уæд куд дзорис усхъæзæй. 
РАЗМЕЛАГÆН 
Фурхуæрагæ ’й - ци кæна, 
Нæ ’й æ фагæ - тæгæна. 
103 

ÆНÆНВÆРСОН 
Уæлбекъон адтæй кизгæй, 
’Ма тъæрæбæл ниййизгæ ’й. 
Æ сугъд губорæ ци нæй, 
Уой нин гъаруй æхцинæй. 
Ка æвæруй растбæл фау - 
Нæмуйнаг æй - æнæвгъау. 
Нæ бæззуй æппун де ’взаг, 
Куд дæ ’схонон уæд синхаг. 
Не ’нккæтемæн дæр зунд æй, - 
Ке фæккиудтæ дæ зундæй. 
Æвард дæмæ æй дæ лæг, - 
Фуси багайау - ниллæг. 
Т. Солтанæн 
Фæнди «Тахъаз», фæнди «Тохъаз», - 
Æй уæ бундори уæддæр - хъаз. 
ДÆРКЪÆ 
Цæмæй ма фесæфа,- къæбæл 
Гъæуй бафтаун дæркъæбæл. 
ГУБУНДЗÆЛÆ 
Мæнæй - дæуæй ци ес уæлдай, 
Мæнау нæ уадзис дæ уæлдай. 

СÆЛХÆР 
Сæри зундæй - æгудзæг æй, 
Гъуди кæнуй æ сидзæгæй. 
КИЗГÆМÆ 
Мæ дæумæ уарзт ниццæй сугъд агори, 
0, зæгъай, уæд ма ми ци агори? 
ФÆДЗÆХСТ 
Макæд фауæ лæгæн æ листæг, 
Æ зундæй федауй нæлистæг. 
Ке æй фесинмæ æ зунд, 
Уомæн хуннуй æнæзунд. 
ЛÆГУНСÆР 
Алцæмæй дæр ниллæг унæй 
Æ сæр дæр ма ниллæгун æй. 
ЕУ УОСÆН 
1 
Куд æппæлис дæ лæгæй, 
Кæд æма дин хъуæлæг æй. 
2 
Базонай, цума дæ лæг, 
Цæйбæрцæбæл æй хъуæлæг. 
3 
Æппæлис ду дæ лæгæй, 
Мах цæсти ба ниллæг æй. 
*л* *л- *л- 
Медцоппай лæг ку кæна, - 
Ниууодзæнæй цъæх гъуна. 
105 

Зелуй фесинмæ царди цалх, 
Æма не ’здæхуй рæстæрдæмæ. 
Кæддæр нимадтан хестæр мах, 
Нур ба игъосæн кæстæртæмæ. 
Мæнæн æй еу гъуддаг гъулæг, 
Фæндуй уæ загъдмæ мæн байгъосун, - 
Æстор ку не ’суодзæнæй лæг, 
Уæд адæймаг куд æрбафонс уй?.. 
Ке нæй нæ тоги сæрмæ хæссун, - 
Кæнуй мæ арæх ристæууелæ. 
Æ нихмæ дæр нæ ка нæ хæссуй, 
Ниууæн уобæл мах ба дзæгелæ. 
IV * V,- 
Фæнди байраг, е къæлæу уа, 
Уадзæ ’й фæндон, фæнди ’й ниббæттæ. 
Æрдзæй æ тоги ци нæ уа, - 
Нæййес уобæл нæ, - ахурвæтгæ. 
СÆ УСТУР МУТГАГÆЙ ÆППÆЛÆГÆН 
Фæццæретæ æнæрунæй, 
Фал мæ загъд зæгъун æз дæр: - 
Берæ æма лæгъуз унæй - 
Минкъиййæй хуарз ун - хуæздæр... 
НÆ ФИНСГУТÆЙ ЕУ АРÆХ ХОНУЙ ÆХЕ «ТÆРНА 
Бæргæ дæ худтан тæрна, 
Фал разиндтæ тъæбæрна... 
Хуарз æма фуд æнцæ зин æмбæтгæ. 
Царди цуд ба кæнуй æ кæнон. 
Ес æрмæст фудмиуæн кæронвæтгæ, 
Хуарздзийнадæ ун ба ’й æгæрон... 

* V? V? 
Давæггаг мулк æма цъæпæратæй 
Нæй дессаг æфсалун хе гæлдæр... 
Фал цалей исесай цъимаратæй, 
Исуодзæнæ уал хатти лæгдæр... 
* Ус V? 
Фæнди цардбæл лæууæ къахæй, 
Фæнди ’й ниббæттæ дæ цæгæй, - 
Уæддæр ледзуй рæстæг махæй, 
Мах ба нæ ледзæн рæстæгæй... 
Цидæр дæмæ ес хуæрзæгъдауæй, - 
Кæстæрбæл æй царди ду бафтауæ... 
Ус У% Ус 
- Ма ходæт мæнбæл уæ зæрдæ, - 
Æргом зæгъуй Барастæр: - 
Цал уин уа фулдæр кæстæртæ, 
Уал адзалæй идарддæр... 
V? * V.* 
Цæмæн уотæ ’й царди радæ, 
Цæмæн уотæ ’й царди конд: - 
Ка ’й не ’хсæни фур æгадæ, - 
Исесæн уой мах бæрзонд... 
Фæливд цардæй ка ниссау æй, 
Ка кæнуй хе уод уæлдæр, 
Æ адæни ка басайуй, 
Е басайуй æхе дæр... 
Æнсувæр! Мæ финстæй мæ ци дæми? 
Æз мæхе нæ зонун æндæрæй. 
Уарзт бæттуй кæрæдзебæл адæни, 
Æнæ уарзтæй нæййес фæццæрæн... 
107 

ЕРИСТАУ 
Куд нæ уæн боз Еристауæй, 
Кæд ’ма зæрдæй ерис тау æй. 
ЕУ ХЕЦАУ 
Махти кустæй - туппур æй, 
Гæлдзгæ нин æй туппурæй. 
ЗÆРОНДÆЙ КА ИСФИНСÆГ ÆЙ, УОМÆН 
Æхецæй ка адтæй фуддæр зæрдæ, 
Рагæпп ласта нур ба финсæгæй. 
Раст загътонцæ кæддæр нæ хестæртæ, - 
«Фидбилиз нæ цæуй еунæгæй...» 
СÆЛЕгУÆЛЕ ФИНСÆГÆН 
Дæ финст баргъаугæй, æнæ дауæй 
Цæун еу хатдзæгмæ æдзох: - 
Гъæладзийнадæй æнæ фау æй, 
Гъудитæй уойхигъд - алкæд цох. 
ЕУ ЗАРÆГГÆНÆГÆН 
Дæ цард æрветис уæрæйдайæй, 
Æз ба дин комкоммæ зæгъун: - 
Ку нæ зарай, - е еу пайда æй, 
Дууæ пайдай ба - дæ нæ ун... 
Ка нæ даруй мах æ нихмæ, 
Фæххонæн уой ба нæ синхмæ... 
ГЪУДГÆНÆГÆН 
Нæ дæн боззаг æз дæ гъудæй, 
Фæлтау, - ку неци мæ гъудæй. 
КАДÆ 
Ку нæ фæрсай дæхе. Ка дæн? 
Уæд неци лæдæрис кадæн. 
108 

НИУÆЗТГУН 
Гæзæмæ сахуста цумдæй 
Æма уайтæккæ фæцъцъундæ ’й. 
УРДУГИСТÆГМÆ 
Дæумæ дзорæн, - игъоси нæ? 
Рауадзæ нин дæ гъосинæй. 
ЦÆУ 
Æ уинд, æ мехъ, æ сиутæ и цæуæн 
Æрмæст сæгъæн фæуунцæ æхцæуæн. 
БУДЗÆУ 
Æ зунд, æ гъуди будзæуæн 
Бæззуй æрмæстдæр буцæуæн. 
Æ ФИНСТИТÆ АРÆХ КА КÆСУЙ, УОМÆН 
Ку райдаис кæсун æрмæгутæ, - 
Бацæвун мæ гъости къæрмæгутæ. 
Æ УОСÆЙ ÆППÆЛАГÆН 
Ци дин зæгъон дæ уосæй, - 
Дæхе хузæн лæхмос æй. 
ÆМДЗÆВГИТÆ 
Æмдзæвгитæн ес дууæ фæндаги æндæмæ: 
Сæ еуетæ æвзурунцæ зæрди арфæй, 
Иннетæ ба æнгулдзи кæронæй. 
Фæнди фестæ цæмæдессаг, 
Фæнди калæ æрдæфæнтæ... 
Зæрдæ хемæ ци нæ еса, - 
Нæййес уомæн æстæфæнтæ. 
109 

Дæ миутæй уо дæлфæууйнаг, 
Е фæлгæсæ уæлхонхæй. 
Цидæр дин уа æвзаруйнаг, - 
Нæ дæ ниууадздзæй цохæй. 
ГУРÆН 
Цъемос бони дæр гурæн, 
Æвдадзау æй нæ гурæн. 
ÆНÆФСНАЙДÆН 
Ду ку нæ уайсæ гогура, 
Дæ уат нæ уайдæ уæд гура. 
КÆСТÆРÆН 
Хæссæ дæ хæццæ мæ фæдзæхст, - 
Хъæмай исласт нæй къохи дзæхст. 
ЕУ ÆМБАЛÆН 
Æнгъалдтон дæ хъæбæр лимæн, 
Фал разиндтæ къæбæрлимæн. 
ГУНДУЗ 
Ниффинстон, дан, дæс поэми, 
Æппæлдтæй æхе Гундуз, 
Æхуæдæг куд нæ’йæ кеми, 
Æ финст дæр уотæ æгъуз. 
ЗУНДГИН ÆМА ГЪÆАА 
Кæд раст нæ дæн, - мæнбæл фæккотæ, 
Фалæ нимайун цæмæндæр: - 
Ка куд гъæладæр æй, гъе уотæ, 
Æхе фæххонуй зундгиндæр... 
110 

УОСÆ ÆМА ÆХЦА 
1 
Дæттæ афонæбæл уосæмæ æхца, 
Цæмæй æ къæндзутæй дæубæл ма хуæца. 
Уосæмæ ма радтæ еу хатт цъæпæра, 
Цума дæ бунат нæ уодзæй цъимара. 
Уосæмæ ма радтæ æхцай тумбул тугъд, 
Цума нæ райдайдзæй хæдзари стур тугъд. 
ÆНЗТÆ 
Ме ’мбал æнзтæй æхе сайуй, - 
Ома, куд хестæр - курухондæр... 
Куд си фулдæр æз ба кайун, 
Кæнун уойбæрцæ сувæллондæр... 
Сæкæр - цæхгун, цæнхæ - адгин, 
Уотæ ’й æ конд нур царди уагæн. 
Æнцæ куйтæ лæгтау кадгин, 
Æцæг лæгтæ ба - куййæмгадæ... 
НЕЦИ УОГÆЙ ИСХЕЦАУ УÆВÆГÆН 
Фæффулдæр æй æ кусти уаргъ, 
Хъæбæр боз æй æ кисæй... 
Нурмæ адтæй фагуси рагъ, 
Фагуси хонх нур иссæй... 
Г^) 

Таустæ 
ХУЦАУ, ТАБУ ДИН УÆД1 
Аци сæумæ бустæги зæрдигъæлдзæгæй не ’ригъал æй Тау- 
ли. Æдосæ сæ синхонтæмæ - Алешкетæмæ - Фацбадæнтæ адтæй 
æма, куд фæууй уотæ, æхебæл нецæмæй байаурста. Еунæг ни- 
уазæни зæрдихудти дæр нæ бацудæй. Нæудæс кувдемæй еунæ- 
гей сæрти дæр нæ рахизтæй. Уой уæлæмхасæн ба ма æнæради, 
æхсæн-мæхсæнти ниуазæнтæ дæр. Уонæн дæр аргъ кæнун 
гъудæй, никки ба ма - хæдзари хецауи ниуазæнтæ, Къæсæри, 
Сесаннæ Уасгергий. Фæндарасти ниуазæнтæ. Еу загъдæй, лæг 
си кæбæл нæ баниуаза, уæхæн кувд ка æргъуди кæндзæй, - сæ 
еу иннемæй зæрдфæлмæндæргæнæн, æргъавддæр... 
Сæхемæ фæсæмбесæхсæвтæ ку æрбатулдæй, уæд ибæл æ 
уосæ исагъудæй: 
- Æгайтидæр-ма дæ гæлдæр байдзаг кодтай, хуарз бабæй 
дин бантæстæй! 
- Не ’фсийнæ, уæддæр дин дæ дзубандитæй нуртæккæ 
неци балæдæрдзæнæн, исонмæ сæ раргъæвæ, - нидздзина- 
зæгау кодта Таули. 
Æма мæнæ дессаг. Силгоймаг æцæгæйдæр нецибал ис- 
дзурдта. 
- Исон дин æз мæ зæгъуйнæгтæ дæ гъæбесмæ дзæбæх 
æрæгъзалдзæнæн, кæсгæ мæмæ кæнай, - амæй ба мæ бон ку 
нæбал æй, ка ма фæразуй æ улдугъ тæфæй, - æхе разилдта 
æма хъур-хъургæнгæ иннæ уатмæ фæннæхстæр æй. 
Нур мæнæ Таули тургъи къуми сиребæл бадуй æма 
æнгъæлмæ кæсуй æ уоси рацудмæ. Æхе цæмæй радзæбæх 
кæна, е дæр ин фæсдзæгат римæхст æй, æ сæр дæр 
фæйнердæмæ тонуй, фал бухсуй, æнгъæлмæ кæсуй æ уоси 
загъд-заманай фæуунмæ, уæдта пъахмел дæр ракæндзæнæй. 
Нур дæр æ бон æй, фал уæддæр æфсарæ... æрвонгæй имæ 
æхе гъæуама игъосæгау искæна. 
Æппунфæстаг дуар байгон æй, æма æ цардæмбал уатæй 
рахизтæй. 
«Æллæх, Таули, дæ уавæри дæ, - æ медуод æмрезæги 
баризтæй лæг. - О Хуцау! Ести ин æргъуди кæнæ! Мæ уод 
дæ къохи æй! Ковун дæмæ! Корун ди!» 
Куддæр силгоймаг æ цъух бахæлеу кодта, нур райдайон, 
112 

зæгъгæ, уотæ ба ’и Хуцау æцæгæйдæр ферхуæцун кодта, сæтæ 
хорхи хæтæлтæмæ бакалдæй, æма уосæ дзорун нæ, фал уо- 
лæфунгъон дæр нæбал адтæй, хуфæгæй басор æй. 
Таулий кизгуттæ рафæдеси æнцæ æма сæ мади æрдæг- 
зæрдæгъарæй медæмæ хуссæнмæ бахастонцæ. 
«0 Хуцау! Табу дин уæд! Мæ уоси мин ка ферхуæцун 
кодта, дæ кæдзос Номи туххæн раковун гъæуй», - зæгъгæ, 
Таули фæггæпп кодта æ сирейæй æма æсхуст уадæй 
фæсдзæгатмæ æ æвæрæнæрдæмæ æ них исаразта... 
МÆГУРÆЙ-МÆГУРДÆР 
«Нур ма а зæнхæбæл мæнæй мæгурдæр ес цæрæг нæлгой- 
маг. Цæмæн ма цæрун? Ке ма гъæун? Нæдæр мæ хор ку нæбал 
тавуй, нæдæр мин цард адæ ку нæбал кæнуй», - æхецæн 
гъудитæ кодта Мæхæмæт, сæ хæдзари размæ даргъ къелабæл 
еунæгæй бадгæй. 
Кæдæй æ бийнойнаг Абæ нæбал æй, уæдæй зæронд лæг 
æхебæл нæбал исхуæстæй, æ байуантæ никкалдæнцæ. Цард 
ин адæ нæбал кодта. Зæнæг ин ес цалдæр, уонæн дæр ес 
кæстæртæ, æнæрæвдуд си нæй, фал уæддæр уонæй алкедæр 
æхе царди хабæрттæ кæнуй. 
Мæхæмæт æма Абæ ба æртиндæс æма дууинсæй анзи 
фæццардæнцæ дæ зæрдæ-мæ зæрдæй, фал хъисмæт æхе 
кæнонтæ кæнуй, фæрсгæ неке кæнуй. 
Мæгур æй, зæрондæй æ цардæмбал æ разæй мæрдтæмæ 
кæмæн бацæуй, е. 
- Æдта-ма мæнæй мæгурдæр ес аци дуйнебæл, - нæуæгæй 
бабæй нийнæфтæй зæронд лæг. Хуцау! Цæмæн мæ ралгъистай? 
Еци усми гъæунги æ рæзти æрцæйцудæнцæ æнæзонгæ лæг 
æма уосæ. 
Силгоймаг æфсæрми дæр некæмæй кодта, æстæфгæ дæр 
неке, уотемæй æ лæги æ разæй искодта æма алли каколатæ 
калгæй, æ гъæлæсидзаг фæдес кодта: 
- Тæходуйтæ, хæсгæ мардæй дæ ку æрбаласионцæ, га- 
базгай дæ ци никкæнонцæ, мæ уодæгасæй дин дæ мард 
куйгæлдзæнæй ци рагæлдзонцæ! - Цубурдзурдæй, цидæ- 
риддæр карста æ цъух - нецæбæлбал аурста силгоймаг, са- 
уæнгæ ма къелабæл бадæг зæронд лæгæй дæр нæ фефсæрми 
æй, гъæрвæдесгæнгæ раевгъудæй дæлæмæ. Лæг ба хъипп-супп 
дæр нæ кодта, уотемæй æ цуди кой кодта æ уоси фарсмæ. 
- Нæ, Мæхæмæт! Дзæгъæли дзиназис Хуцаумæ, дзæгъæли 
’й азумгин кæнис, бустæги еугæндзон мæгур ба нæ дæ. Ес ма 
дæуæй никки мæгурдæртæ дæр, æ уосæ ма æгас кæмæн æй, 
уотемæй уæлæбæл азапп ка æвзаруй, уæхæнттæ дæр, - арф 
ниууолæфтæй Мæхæмæт æма æ сæр иннердæмæ разилдта... 
8 Колити Витали 
113 

ГЪАРÆНГÆ 
Х-ти Хъасупæн 
О Хуцау! Ци дин кодтон!!! Аци кари мæ еунæгæй цæмæн 
æризайун кодтай? 
Мæ цардæмбал! Мæ уодæй дæ фулдæр ку уарзтон. Ацал- 
ауал анзи дæ цæрайæй ку фæццардтæн. Дæуæй ку уолæфтæн, 
дæу цæститæй ку кастæн а дуйнемæ. Ку некæд дæбæл неци ба- 
сосæг кодтон, уæд мæбæл ду ба дæ еци фудимели сау нез цæмæн 
баримахстай? Æз дин дæ гъезæмарæ, дæ хъурдохæн лæдæргæ 
дæр ку нæ бакодтон, дæ бауæр сау рахæн ку ниццæй, уæддæр ма 
дæ сонт мæтæ мæнбæл ку адтæй, мæн сагъæс ку кодтай? Дæ 
уодесæн сахатти дæр ма дæ билти змæлдæй мæн ку агурдтай. 
Ехх! Æз ба еци усми нæ тургъи гъæлай рацо-бацо код- 
тон, нæ бандиудтон дæ цормæ бацæун дæр. 
Цæмæннæ рахизтæн нæ еци зæрдæресæнгæнæн æгъдæут- 
ти сæрти, цæмæннæ дæмæ бадардтон ма къох дæ фæстаг ис- 
уолæфти усми, цæмæннæ ниддæлгоммæ кодтон мæхе дæ рист- 
æфхуæрд цæсгомбæл, мæхемæ дин цæмæннæ исуолæфтæн 
дæ еци фæстаг гъезæмари зин рауолæфт. 
Цæмæннæ? Цæмæннæ? 
Æма мæнæ æрæллау дæ дæ кири. Адæм, хеуæнттæ дæбæл 
ресунцæ, сæ цæстисуг сæ ростæбæл æвæрсгæй, лæдæрсæнтæ 
кæнуй. 
Æрмæст мæн 6а нæййес кæуни, зæрди арфæй ниббогъ- 
богъ кæнуни барæ, нæ мæ ес дæ уæлсæргъæмæ бацæуни бон 
дæр, цæмæй ма дин дæ цæсгом фæстаг хатт фæууинон. 
Æгуппæгæй лæуун мæрдадзи. 
0, ци хæстæг адтæ мæ уодмæ æма ми ци хъæбæр идардмæ 
фæндараст кæнис? 
Ду бæргæ рандæ уодзæнæ де ’носон бунатмæ, фал æз ами 
ци фæууодзæнæн. 
Фиццаг хатт мæбæл рацудтæ гадзирахаттæй, фиццаг хатт 
мæ фæссайдтай æма дæхе фæрразæй кодтай? 
Ци дæбæл æрцудæй, мæ сæрти ку некæд рахизтæ? 
Дæуæн æма мæхецæн нæ мади цори бунæттæ бæргæ ниу- 
уагътон, æма ду баразæй кодтай дæхе, фал æз ци фæууодзæн? 
Бонæ дæбæл авд хатти - авд гъарæнги ку кæндзæнæн, 
æхсæвæ дæбæл авд хатти - авд мароййи ку кæндзæнæн. 
Уæлмæрдтæмæ ниццæугæй, дæ циртбæл мæхе ниддæл- 
гоммæ кæнунмæ ку бæлдзæн æма мæ мади цори æндеугæ ку 
нæ кæндзæнæн, уотемæй фæстæмæ туппур зæрдæй ку 
æздæхдзæнæн мæ ревæд уатмæ. Нæ зæнæг мæ æнæ дæуæй ку 
нæбал æндавдзæнцæ, кæсæгмæ кæсунгъон ку нæбал уодзæн, 
дзорæгмæ - дзорунгъон ку нæбал усдзæнæн. 
114 

Кæд мин Хуцауи зæрди ма ести хуарз уа, уæд мæ ратагъд 
кæндзæнæй æма уæд æмбæлдзинан... 
Мæрдтибæсти, дан, арæнтæ нæййес... 
ФИНДЗИХЪÆЛТÆ ДÆБÆЛ НÆЙЙЕС 
Бæкъуæлонети горенрæбун бабæй даргъ къелабæл дууæ 
изæрей астæу æрæмбурд æнцæ нæ синхи силгоймæгтæ. 
Дессаг ба мæмæ е кæсидæ, æма нæ синхи лæгтæй алкедæр 
фæйнæ рауæнтеми, фæйнæ адæмти хæццæ куста, уæддæр 
сæмæ дзоруйнаг ба неци уидæ сæ медастæу. Уойхигъд дин 
нæ силгоймæгтæ: бонсауæй-изæрмæ сæ хæдзари куститæй 
æндæмæ ракæсунмæ евдæлгæ дæр некæд ракæнидæ, фал сæмæ 
дзоруйнæгтæ ба уойбæрцæ уидæ æма изæрæй сæ еу иннемæн 
рази барæ дæтгæ дæр нæбал кæнидæ. Уадзæ сæ, уæд син 
сæрдигон даргъ бон хъæртгæ дæр нæ ракодтайдæ. 
- Мæ карки цъеутæй æхсæз саутæ æнцæ, авд ба гъолон, 
цума си кæркитæ цал ес, - æ гъудитæ ниванста Венерæ. 
- Сæ хопъæлттæй сæ исесисæ æма си æ базуртæ бунмæ 
ка æруадза, е дин карк, - загъта Вера. 
- Нæ зонун, фал æ хопъалæй ка æрзæболæ уа, е ма æ 
базуртæ истела, е ми не ’руагæс кæнуй, - æ дзурд багæлста 
Самæти. 
- Мæ арахъæгтæбæл фагæ зад нæ никкодтон æма мин ку 
фæддон уонцæ, уомæй тæрсун, - катай кæнуй Маруся. 
- Æма ’й ести мах ниуаздзинан, лæгтæн ба æрдæгдон 
арахъ дæр сæ фагæ æй, - бафеппайдта Заретæ. 
Уотитæ дзубандитæгæнгæй, нæлгоймæгти хабæрттæмæ 
дæр рахъæртунцæ. 
- Ци хъæбæр мæгур æй Зинæ, - нур ма æртæ анзи дæр 
нæма цæрунцæ Кими хæццæ, уотемæй ба æ лæг цъæх-бор не 
’ртасуй. Хæтуй æнæфсæрмæй. 
Дæдæдæй! Мæхе цæстæй æй ку фæууинон мæ лæги еске 
хæццæ, уæддаер ми нæ байрагæс уодзæнæй, - бакатай кодта Розæ. 
- Мадта си мæнæн ба уæлдай нæййес, - мæнмæ æхца 
хæссæд æма си æхе дæр æртайæд, - æ дзурд багæлста Дзе- 
рассæ, ци ма си кæнун æ буддугъæй. 
- Мадта мæн лæг ба æ сæрмæ дæр уæхæн миутæ некæд 
æрхæсдзæнæй, - схъæлæй сдзурдта Венерæ. 
- Дæ нивæ бахуæрæ æма дæбæл финдзихъæлтæ нæййес 
æма духий тæф нæ хатис, æндæра ’й балæдæрисæ, - дæ лæг 
галеудзæстæ æй æви нæ, уой, - байдзулдæй Лизæ. 
115 

МАДИ КАРÆ 
Царди медæгæ алцæмæн дæр ес карæ. Æрмæстдæр еунæг 
ниййерæг мадæн нæййес карæ. Алли афони дæр нæ гъæугæ 
кæнуй. Ку райгурæн, ку райрæзæн, нæ кари ку бацæуæн 
нæхуæдтæ, уæддæр ин нæ зæрдитæй фæххецæн нæ фæууй. 
Фал уæлæбæл нæ хæццæ ку нæбал фæууй, бустæги гъæун 
ба нæ уæд райдайуй, бустæги æнæкарæ ба нин уæд исуй... 
ÆУУÆНКÆ 
- Мæнæн мæ лæг æ сæрмæ дæр некæд æрхæсдзæй æндæр 
силгоймаги хæццæ исæмидолæ ун. Цæмæй, цæмæй, фал ин 
уомæй ба æдас дæн. Мæ сæрти некæд рахездзæй, - устур 
цъухæй æууæндун кодта æ фарсмæ бадгути Заремæ. 
«Дæ лæг хæтуй æви нæ хæтуй, уобæл ба мæнæ мæн 
рафæрсæ», - æ медзæрдæ рагъудигæнгæй, бамур-мур кодта 
æ фарсмæбадæг, сæ синхон Алетæ... 
АМОНДГУНДÆР БОН 
Нихæси бадти лæгти æхсæн дзубанди раеудагъ æй, æ царди 
си устурдæр хуарздзийнадæ ка кæд банкъардта, уобæл. 
Сæ еу загъта: 
- Мæхе хъаурæй машинæ ку балхæдтон, еци бон. 
- Ахæстъонæй авд анзей фæсте ку исуæгъдæ дæн, уæд 
мин е адтæй устур бæрæгбон. 
Æртиккаг ба загъта: 
- Мадта æз ба ахæстъони дæр фæббадтæн æма исуæгъдæ 
дæн, æнæ машинæ дæр нæ дæн, фал етæ мæ амондгундæр 
бонтæ нæ ’нцæ. Айфиццаг тухгинтæ хилæ фæдтæн сæумæй 
нæ къæбæргæнæги хæццæ æма мæмæ æнæгъæнæ дууæ бони 
æ цъухæй дзоргæ дæр нæбал кодта. Æвæццæгæн, еци дууæ 
цубур бони адтæнцæ мæ царди тæккæ даргъдæр æма амонд- 
гундæр бонтæ... 
НÆ, МÆ ХОР РАКÆНАЙ! 
Адтæй не ’хсæн, æ хъауритæ æмдзæвгитæ финсунбæл ка 
фæлвардта, уæхæн рацæргæ финсæг. Æхе хардзæй, уæдта ин 
рауагъдади еу-æхсæз киунуги рауадзун дæр бантæстæй. Уоди 
æма къохи харакетдзийнадæй ин бæргæ неци адтæй, фал ин 
искурдиадæй ба хай нæ бакодта Сфæлдесæг. 
116 

Еци харакетзæрдæ лæг еухатт нæ зундгонд финсгутæй 
еуей ресторанмæ бахудта, хуæрдæ-ниуæзтæй æй хуарз ис- 
иуазæг кодта. Дзæвгаритæ ку рабадтæнцæ, нæ зундгонд 
финсæг дзæбæх ку байгъæлдзæг æй, уæдта ин арфитæ 
кæнунбæл исхуæстæй: 
- Дæу хузæн зæрдхæлар, æмгаруарзагæ лæгбæл нæма 
исæмбалдтæн, хъæбæр харакет, рæдаукъох дæ, æрмæст ма 
«бездарный» ку нæ уайсæ, уæд дин æмбал нæ уидæ, - æ 
дзубанди балхий кодта нæ финсæг. 
Рацæргæ финсæггондæн æ дзубандитæ бустæги æхцæуæн 
кæми адтайуонцæ, - адæймаги зæрдæй хинцæ, æгъдау ин 
дæттæ, е ба дæ фудгой кæнæд дæхе цори... æма фингæ уай- 
тагъддæр рацубур кодта. 
Финсæг Б. имæ сикъадзæфæй ниллæудтæй: 
- Дæхе къохæй дин дæ ниуазæн баниуазон. 
- Нæ, мæ хор ракæнай, - ниуазæн ба дин мæнæй искур- 
диатгундæртæ раттæнтæ, - уæдта’й уоми бадгæ ниууагъта, - 
федгæ дæр дæхуæдæг бакæнæ мийнасæбæл. 
МАЙМУЛИТÆ 
Солтан игурцæй бæргæ æнæнезæй райгурдæй, фал сувæ- 
ллонæй цæмæйдæр æрбасæйгæ ’й æма фур хуасти ниуæзтæй 
æ ирæзци е ’мгæртти нæбал раййафта. Уогæ си уæхæн зунд- 
гин дзурдтæ исхауидæ, æма сæбæл адæймаг десæй рамæлидæ. 
Мæнæ нур дæр еу кувди æртæ хестæри финги уæллæй 
исбадуни агъоммæ исфæндæ кодтонцæ Солтанбæл рагириз 
кæнун æма ймæ дзорунцæ: 
- Солтан, хестæрæн нин исбадæ, - ду зундгиндæр дæ, 
зæгъгæ. 
- Æма си лæгтæ ку уайдæ мæ дæллæй, уæд бæргæ нæ 
базийнадæ кæнинæ. 
- Æма мах ба лæгтæ н’ ан? 
- Сумах ба маймулитæ, æма уонæн ба æз хестæрæн нæ 
бадун. 
Æртемæй еу дæр нæбал бакумдта хестæри бунати исба- 
дун... 
ХЕРАСТГÆНÆН 
- Гæлæхха, гормон! Еунæг хатт дæ хæдзарæмæ æрвонгæй 
æрбацæуай, кæд ма дæмæ адæймагдзийнадæй ести байзадæй, 
уæд, - æ дугъ-дугъ æхецæй фæрраздæр æй Венерæн, æ лæг 
бабæй изæрæй сæхемæ æсхъиуттитæгæнгæ ку исмедæг æй, 
уæд. 
117 

- Ниууадзæ мæ, уæддæр ди нæ байрагæс уодзæнæй, æз 
кæдæй-уæдæй æрвонг ке дæн, е, æма дæ куд фæффудæнгъæл 
кæнон, уæдта ма æнахурæй дæ зæрдæ æ фурцийнæй нæбал 
искуста, - æхе диванбæл бауадзгæй, исдзурдта Анатоли æма 
æ хур-хур иссудæй... 
БÆРГÆ, БÆРГÆ... 
Силгоймаг æ расуг лæги цонгбæл хуæцуй æма ’й гъæунг- 
ти сæ хæдзарæмæ фæххонуй. 
Еу рауæн силгоймаг дорбæл æ къах искъуæрдта æма, 
минкъий ма багъæуа, дууемæй дæр размæ ма бахауонцæ. 
Лæг имæ исхæкъурцгæнгæй, дзоруй: 
- Не ’фсийнæ! Дæхебæл фæххуæцæ. 
- Мæхебæл бæргæ фæххуæцинæ, фал ма уæд дæубæл ба 
ка хуæцдзæй, - бахъур-хъур кодта силгоймаг. 
КÆД ФЕМБÆЛДЗИНАН? 
(Мæ мадæ Анфисæн) 
Мæ фуни бабæй дæ уидтон æзинæ æхсæвæ. Идзулгæ мæмæ 
æрбацудтæ. 0 нæ Мадæ! Мæнæн мæ фæрстæ тонгæ ку 
кæнунцæ, мæ зæрдæ æ туппуртæй косунгъон ку нæбал æй, 
медæхсæвæ æстъæлфгæ ку кæнун, бони рохс мæмæ гъаргæ 
дæр ку нæбал кæнуй, финддæс æма дууинсæй анзей дæргъци 
мæ дæ армитъæпæнтæй фæлмæнæй, уарзонæй ци адгин ко- 
мидзæгтæй фæххастай, уони мин мæ фæрстæй ку фæккод- 
тай, уæд ма мæмæ асæги ба ходгæй цæмæн фæззиннис? Æви 
мин мæ некуцондзийнадæбæл фæхходис? 
Дæ цардæмдæрхци цидæриддæр бавзурстай зиндзийнадæй, 
уони мин мæ рагъмæ æрбагæлстай. Æрмæстдæр сæ ду фæраз- 
тай хæссун, мæнæн ба мæ усхъитæ æгæр тæссонд ра- 
зиндтæнцæ, æгæр раги мæ фæкъкъæдзæ кодта сæ уæзæ. Ци 
киндæуа? Ци киндæуа? 
Адæм бони рохсмæ сæ тæлæнтæ хæссунцæ, мæнæн ба мæ 
царди æносон бæлдæ дæ фарсмæ цирти хуссун иссæй. Ци- 
дæриддæр дин исаразтон мастæй æма зиндзийнадæй, етæ мæхе 
уодæн æвзаруйнаг фæцæнцæ. 
Мади зæрдæ, дан, хатиргæнагæ фæууй. Мадта мин уæд 
ду цæмæннæ хатир кæнис, дæхемæ мæ цæмæннæ уадзис, 
цæмæннæ мæ фæййервæзун кæнис аци медхъурдохæнæй? 
Цума кæд фембæлдзинан? 
118 

ЗИНÆВЗАРÆН 
- Гъей, Колий-фурт, æнгъæлдæн æма мин зæронд кæнун 
райдæдтай! Уæд дæ телефон ниууадзис хæдзари, уæд дæ 
кæсæнтæ феронх кæнис? Æви дæ сæр мæтæй уотæ æмидзаг 
фæууй? - Бауайдзæф мин кодта мæ цардæмбал. 
- Дæу мæ цори ку фæууинун, уæд ми мæ кæсæнтæ нæ, 
фал ма мæ цæститæ дæр феронх унцæ, - зæрдæлхæнæн дзу- 
бандитæй ин æ билтæ райсарстон. 
Мæ медзæрдæ ба рагъуди кодтон: «Дæ амонд æй, æма 
поэзимæ неци барæ дарис, æндæра ’й балæдæрдтайсæ, зин- 
æвзарæн ци æй, уой». 
КÆРДТУ СÆРТÆГ ÆЙ 
(Боллоти Полиййи номбæл) 
Æхсæрисæри ма цæргæй, рæзæ бæлæстæ ни ке дзæхæра- 
дони н’ адтæй, уæхæнттæ æстæнтæ адтæнцæ. Фал нæмæ 
уæддæр нæ уод, нæ цæстау кастæй, биццеу уогæй, еске 
дзæхæрадонæмæ балæсун, цума уони рæзæ адгиндæр уидæ, 
уотæ нæмæ кæсидæ. 
Мадта уæлдай æновуддæр ба адтан Боллоти Полиййи 
сæрддон кæрдтутæ æма фæткъутæбæл. Уогæ, айдагъ мах нæ, 
- æхе фурти биццеутæ дæр нæ хæццæ æмдавинæ уионцæ. 
Уотемæй еу фæсарæфти, бæласи сæрбæл куд адтан, 
уотемæй Полий нæ цори æрбалæудтæй. Иннетæ бæргæ 
æртæррæститæ кодтонцæ, мæнæн ба мæ къах къалеуи сагели 
рахастæй æма бустæгидæр ниййахæвдæг дæн. 
- Æрхезæ, ма тæрсæ, нæ дæбæл исардаудзæнæн дæ мади. 
- Мæ къах сагели ниххастæй, - мæ бон нæй æрхезун. 
Зæронд силгоймаг æхе разилдта, рандæ ’й æма тургъæй 
даргъгомау асийнæ, тухуолæфтгæнгæй, æрбахаста. 
Æрхизтæн, мæ рони ци кæрдтутæ адтæй, уони ин æ цормæ 
рауæгъдæ кодтон. 
- Хæссæ сæ уæхемæ, дæ мадæ æма си дæ хуæрæн дæр 
мæн номæй фæххай кæндзæнæ, сæ комтæ раефхæссонцæ. 
Дæхуæдæг ба дæхе гъæуай кæнæ, кæрдтуй къалеутæ дæр еуæй- 
еу адæмтау сæртæг æнцæ, æууæнкæ сæбæл нæййес, ци усми 
никъкъæрцц кæндзæнæй дæ къахи буни, кенæ йбæл дæхе 
бауадзгæй, е бæрæг нæй. Цо, æма дæ ку гъæуа, уæд мин 
мæхецæн зæгъисæ. 
«Æвæццæгæн, седзæр ке дæн, уой туххæй мин фæт- 
тæрегъæд кодта», - рагъуди кодтон мæ меднимæр, æндæр 
иннети фæсте æлгъетæн дзурдтæ дæр ма ку æхста... 
Уæдæй нурмæ рацудæй дзæвгарæ æнзтæ. Раги бацудæй е 
119 

’цæг дуйнемæ, Цæгат Кавкази тæккæ фиццагидæр силгоймæ- 
гти æхсæн Социалистон Фæллойни Бæгъатæри ном лæвæрд 
кæмæн æрцудæй, еци Полий. 
Берæ хæттити мæ рауурститæ кæнидæ цард, берæ сæртæг, 
гадзирахат адæмтæбæл исæмбалдтæн мæ царди æма-еу уæд 
кæддæриддæр мæ зæрдæбæл æрбалæууионцæ Полиййи 
кæддæри зундамонæн дзурдтæ: «Адæм дæр кæрдтуй къалеу- 
тау сæртæг æнцæ». 
Мæрдти цъæх талатæ исуадзæ, Полий, ци раст адтæ ду, 
æма дæ ци æрæгиау балæдæрдтæн... 
Ци рæзи фингидзаг дин исцæттæ кодтон, е дин хæлар уæд! 
ДÆ КИЙНÆ МИН БАХАТТАЙ 
(Гæбæйрати Дзалуйæн) 
Цард æма мæлæти æхсæн деденгутæй хед ес. Хуарз æма 
фуд фæууни æхсæн ба æрдонарæг хед. Ду равзурстай æртик- 
каг над - Фарни фæндаг æма йбæл цудтæ дæ адзали уæнгæ 
кæдзос зæрдæй, æд кадæ. 
О, ци дзæбæх æма æхцулхудт кодтай, куд фæлмæн та- 
бедзæ мæбæл кодтай еци изæр, - дæ уæлеуон цардæй ма дин 
нимæдзæй æрмæстдæр дууæ бони ку байзадæй, уой хуæдразмæ. 
Дæ цæнхæ æма дæ къæбæр мæ фингæбæл, уотемæй мин 
кодтай дæ царди хабæрттæ, цума сæ æнæуой ба нæ зудтон, - 
цæрæнбонти кæдзосуод æма фæрнгунæй ке фæццардтæ, уой. 
Цума нæ зудтон, - дæ бæдæлтти мæкъуртæ кæдзосæй ке 
исхастай, уой. 
0, ци дзæбæх, зæрдтагон хъури мæ æрбакодтай мæ 
нæхстæрбæл дæ цардæфхуæрд æнцъулдтæ къохтæй. 0, ци 
хъæбæр ми курдтай, еститæ-ма мин радзорæ, зæгъгæ. Фæндæ 
дæ адтæй, сæумæмæ дæр дæ цори ку бадтайнæ. Фал, уой 
æнгъæл ка адтæй, æма дæ адзал уотæ тагъд æрбалæудзæй дæ 
сæргъи. Мæскумæ нæхстæр кодтон, рæстæг мин нæбал адтæй. 
- Еститæ-ма мин радзорæ, - лигъстæ кодтай ду. Мæнæн 
ба мæ хуссæг фæххестæр æй. 0, фæлтау мæрдцъундæ ку ба- 
кодтайнæ. 
Нæ дæмæ байгъустон, - мæнæ ку исæздæхон, уæд дин 
таурæхътæ кæндзæн, зæгъгæ. Нецибал дин радзурдтон, кæд 
мин лигъстæ кодтай, уæддæр. 
Нур исæздахтæн фæстæмæ. Бæргæ берæ дзурдтæгтæ дин 
исхастон мæ хæццæ, фал дæ нæбал исæййафтон. Бæргæ берæ 
хабæрттæ дин радзоринæ, фал мæ ду нæбал игъосис. 
Ду курдтай, - мæ цори оабадæ, - æз дæмæ нæ байгъустон. 
Нур мæ фæндуй дæу цори бабадун, - ду ба мæмæ нæбал игъосис 
Дæ кийнæ мин бахаттай... 
120 

ДÆ ЦÆСТИСУГТÆ... 
Кæуис мæбæл æхсæвигæнтти, мæ зæрди уедæгтæбæл дæ 
гъар цæстисуг тæдзæнтæй лæдæрсуй. Зонун æй, нæ ми дæ 
арази. Æма кутемæй? 
Ме ’мгæрттæн алкæмæн æ хæдзарæ хуæрзрæвдзæ, ма- 
шинттæ, æхцатæ. 
Æрмæстдæр ди еу гъуддаг иронхуати изайуй. Хæдзæрт- 
тæмæ æнгъæлмæ кæсгæй, еске фæсдуæртти рахау-бахау код- 
тонцæ, кедæрти зæвæттæ фестардтонцæ. 
Æз ба цæрæн къæс исаразунбæл мæ мæгур мади реуи 
гъеутæ бахуардтон. Æма æноси æгудзæг, æнгъæлдзауæй 
уомæн цардтæн. 
Седзæр ке неке гъæуй, уой кæд еске æхе уодбæл бавзурста, 
уæд æз дæр. Седзæр, дан, тагъд ирæзуй, - мадта мæнбæл ба 
фехсуд рæвæйнæй даргъдæр цæмæн ниццæнцæ мæ мæгури бонтæ? 
Мæгур хъали некæд баййафта. Нæ сæ баййафдзæн æз 
дæр. Нæдæр ба сæ баййафунмæ хуæрун мæ билицортæ. 
Фалæ, Ду! Ду! Дæ цæстисуг алкæд мæнбæл, мæн реубæл 
цæмæн фегъзали?.. Адæймаг, дан, æ зæрди туппуртæ ку ис- 
уадзуй, уæд ин фенцондæр уй. Æвæццæгæн, ду дæр дæхе 
æнцойнæдзийнадæн фæтътъифсис. 
Фал мæнæн ба ци кæнгæ ’й. Дæхе дæр æма мæхе цæсти- 
сугтæ дæр, тæвдæ издийау, ке реумæ лæдæрсунцæ. 
ДЗУАПП 
Еу лæгæн æ бийнойнаг гъар цумуйнаг æрæвардта æ цори. 
Лæг хуæрд дæр нæма фæцæй, уотемæй ба æй æ цардæмбал 
бакъуммæ кодта: 
- Нæ лæг, æргом мин æй ка нæ зæгъа, - мæ хуæруйнаг 
дæ зæрдæмæ фæццудæй? 
- Цалинмæ дин си фиди морæ адтæй, уæдмæ ин бæргæ 
неци адтæй. Уæдта ма ймæ еу хуарздзийнадæ дæр ес дæ цу- 
муйнагмæ, - æ фæсте дон ниуазун нæбал фæгъгъæуй, - 
дзуапп равардта лæг. 
УÆД БАДИНÆ НÆ ХÆДЗАРИ... 
Еу лæгмæ æ уосæ бонæмдæргъци, æвæллайгай, дзурдта 
æма дзурдта телефонæй: 
- Кæми дæ? Еске дæмæ ес дæ къабинетти? Хæдзарæмæ 
нæма цæуис? 
Лæг си ку истухстæй, уæд ин уотæ: 
- Бонæрдиги мæмæ телефонæй цал хатти æрбадзорис, 
121 

уал хатти мин хуæруйнаг ку кæнисæ, уæд сæумæйизæрмæ 
дæр бадинæ нæ хæдзари. Хуæруйнаг исцæттæ ’й, зæгъгæ, 
мæмæ еунæг хатт æрбадзорай, цумæ уайсахатдæр дæ цори 
нæ балæудзæнæн... 
ЦИ БАХУÆРДЗÆНÆ?.. 
Таули æ хæдзари цидæр цалцæгтæнæн куститæ кæнунмæ 
вьетнаймæгти байхуæрста. Æ уосæ катаййи бацудæй, ома, 
хуæргæ 6а ци кæндзæнцæ, ци син æрцæттæ кæнон, зæгъгæ. 
- Гъей, дæ цæгатмæ дæ фæттардæуа, нур æнæгъæнæ 35 
анзи цæрæн еумæ æма мæ еунæг хатт дæр некæд ма бафар- 
стай, нæ лæг, ци бахуæрдзæнæ, зæгъгæ, атæ ба косун нæма 
райдæдтонцæ, ду ба дæ катаййи буни фæдтæ, - бахъур-хъур 
кодта Таули. 
«ТУГЪДИ СУВÆАЛÆНТТÆ» 
Телевизорæй син сæ кой æппунæдзохдæр кæнунцæ. 
Цæйбæрцæбæл æнахъинон æма фæливд æй нæ паддзахадæ. 
Цæйбæрцæбæл сайд æма фæливдади дуйней цæрæн. Зæгъæн 
дæр ин нæййес. 
Фал, дан, æнгъæлдзау нæ фæллайуй. 
Фудæвзарæн доги исæнтæстайтæ, стонг æма бæгъæнре- 
уæй исирæзтайтæ, хуæздæр цард æнгъæлдзауæй уæ царди 
бонтæ фургусти батар кодтайтæ æма уæ зæруи ба, мамæлай 
къæбæр æууелгæй, æгадæй нæхстæр кæнетæ æцæг дуйнемæ 
кæрæдзей фæсте. 
Хуцауæй боз айтæ, уоми уин уæддæр мæнгæттæ неке 
дзордзæй, уоми уæ уæддæр фæлевгæ неке кæндзæй... 
МАГЪА, МАГЪА, ФАЛ... 
Уæдати Сулейман 50 анземæй фулдæр фæккуста адæмон 
тæрхонгæнæгæй, Легкойти Геуæрги дæр горæти сæйгæдони 
морги хецауæй минкъийдæр æнзтæ нæ батар кодтайдæ, æвæдзи. 
Сæ дууæ дæр хъæбæр зæрдæмæдзæугæ радзурдтæ фин- 
сунцæ æма еу бон ба мæ къабинетти фембалдæнцæ. 
Геуæргий бафæндадтæй Сулейманбæл раайуан кæнун æма 
мæмæ дзоруй: 
- Витали, аци лæги радзурдтæ арæхдæр мухур кæнæ жур- 
нали, амæ царди устур фæлтæрддзийнадæ ес, берæ адæмтæ 
исбадун кодта ахæстъони... 
- Магъа, магъа, фал си цума ду дæр минкъийдæр нæ барви- 
стай æцæг дуйнемæ, - æ медбилти байдзулдæй Сулейман дæр. 
122 

ХУÆРИ ЗÆРДÆ 
О, уæдта дæ Хуцауæй фефсæрми уо, гормон! Дæхемæ 
фæрсæй бакæсай, дæхе еугур хуæрд ку бакодтай, дæ цæсго- 
ми тоги ’ртау ку нæбал гъазуй! 
Гæлæхха, уæдта дæ цардæмбал, дæ бæдæлтти сæрмæ куд 
нæ кæсис. Ци фæууодзæнцæ, ду син ку нæбал уай, уæд. Дæхе 
нæдзæрай евгед ку бакодтай де ’дзард æнсувæри фæсте. 
Æхе хуæргæ йбæл кæмæн æй, æ ардудæй сумахбæл дæр 
ма æ къох ке фæрци исиста, е дæ рæзти де ’рвади хуæд- 
толгæбæл ку расуффут ласуй, фæрсмæ дæр дæмæ ку нæ ра- 
кæсуй, е йбæл ку нæ хуæруй æхе. Æ билтæ æ æдзард лæги 
хуæдтолги фæрстæй сурхдæр ку ниххуаруй, гъаргæ дæр имæ 
ку неци кæнуй, уæд ду ци мæрддаг дæ? Æгæр-мæгур ма йбæл 
сау дæр ку нæ бадардта, ду ба дæ сæрбæттæн æгас анз дæ 
сæрæй дæр ку нæма райхалдтай. Фал... 
Адæймаг ку рамæлуй, уæд, æвæццæгæн, фиццагидæр æ 
мади зæнæгæн рамæлуй... 
ду~ 
Дæ зуст дзурд дæр мин æвдадзау æй. Дæ каколатæ дæр 
мæ реуи содзгæ кæнунцæ. 
Ци хузи фау мæмæ нæбал иссердтай, уæхæн дин нецибал 
байзадæй. Еугуремæй æнамонддæр игурд дин æз дæн, еугу- 
ремæй нæбæззондæр. Еугур фудтæ дæр мæн рагъи исæвард- 
тай. 
Мæн бон ба дин фæстæмæ дзуапп раттун дæр нæй. Гъо- 
ма, æгас дуйнебæл еугуремæй æнхæстдæр ду дæ, уой зæгъун 
дæр мæ бон нæй... Фал... 
Фур берæ ке уарзай, уомæ, дан, ести фау зин иссерæн 
æй... 
ТÆХОДУЙ, ТÆХОДУЙ! 
— Фæдес! Марауагътæ, æнгъæлдæн æма нæ хæдзарæ со- 
дзун райдæдта, - уодаистæй фæммедæг æй цæлгæнæнмæ бий- 
нонти фидæ. Бийнонтæ сæ тæккæ хуæрунбæл адтæнцæ æма 
фæггæппитæ кодтонцæ, кæмæн си куд æнтæстæй, уотæ хæдза- 
ри дзаумæуттæ æндæмæ давтонцæ. 
Уæлинмæ сæмæ синх дæр æрбафæдеси æнцæ, æма си ка 
артбæл дон калдта, ка син æнхус кодта. 
Фæдесæнтти хæццæ адтæй сæ синхонти киндзæ Наирæ 
дæр. Куддæр тургъи фæммедæг æй, уотæ фæйнердæмитæ 
123 

ракæсæ-бакæсæ ракодта, уæдта хæдзари киндзæ Гали сонт 
фарст ракодта: 
- Уæ зæронд Ганге ба кæми æй? 
- Сау тог мæбæл никкæла, - æхемæ фæллæбурдта Галя, 
- е ба ма нерæнги уати хъан ку æй, истгæ нæ кæнуй нур 
цалдæр бони... 
Наирæ гъайтæ-гъуйтæ нæбал фæккодта, фал еци-еу 
гæплæуирдæй уати фæммедæг æй, зæронд лæги рауæлæ код- 
та, æма ’й æ рагъи хæр-хæрæй раласта, (лæг бæрзондгомау 
адтæй) æма ’й æ фæсте фадзæласæгæнгæй, сæхе хæдзари 
исмедæг кодта. Уоми ин рауат кодта хуссæни æма ’й æрба- 
хуссун кодта. 
Хуцау æма Наири фæрци фидбилиз не ’рцудæй. Рæс- 
тæгутæ рацудæй, хæдзарæ бацалцæг кодтонцæ, æма бийнон- 
ти цард æ гагги фæстæмæ исбадтæй. 
Еу сæумæ киндзæ уатмæ бауадæй сæ зæронди дзахъу- 
ламæ. Лæг æ хуссæни рабадтæй æма æстæнæй-æстæнмæ ис- 
дзоридæ: - «Тæходуй! Тæходуй!» - уæдта бабæй æ ар- 
митъæпæнтæ кæрæдзебæл раууæрдидæ æма бабæй нæуæгæй: 
- Тæходуй! Тæходуй!» 
Киндзæ æ лæгмæ фæдздзурдта æма ин уотæ зæгъуй: 
- Дæ фиди бафæрсай, цидæр æй гъæуй æма ци, уой ба нæ 
лæдæрун. (Уайсадгæ ймæ кодта.) Фурт æма киндзæ сæ сæртæ 
æркъолæ кодтонцæ зæрондмæ, уæдта ’й æ фурт бафарста: 
- Баба, ци дзори, ести дæ фæндуй? - Зæронд æ гурæ 
базмæлдтитæ кодта æма уотæ: 
- Тæходуй! Тæходуй! Нæ хæдзарæ ма еу хатт ку ’ссо- 
дзидæ, æма ма нæ синхонти киндзæ Наири рагъи еунæг хатт 
ку рабадтайнæ, уæдта арти басодзунбæл дæр арази дæн, - 
æхецæн нифситæ æвæрæгау, бамур-мур кодта зæронд æма 
арф нийнæфгæй, æхе хуссæнбæл æруагъта... 
САААМТÆ! 
Къола биццеуæй дæр мæнгард адтæй, æппунæдзохдæр 
хийнæ кодта. Уогæ, айдагъ кусти нæ, фал гъазгæ-гъазун дæр. 
Гъазгæ ба кæнионцæ донуордæг. 
- Донæй тæрсгæ кæнун, ку мæ фæлласа, - зæгъгæ, уæд 
еуемæн æхе бахæссун кæнидæ æ рагъи, уæд - иннемæн. 
Уотемæй æй æ къахидарæс дæр некæд багъудæй раласун, 
цъифæ дæр некæд ниццæй æ хæлаф. 
Еу уæхæни бабæй фæсуарун, дон ивулдгомау ку адтæй, уæд 
биццеутæ исфæндæ кодтонцæ донуордæг къозойæй рагъазун. 
Къола дæр æнгъæлмæ кастæй, нуртæккæ бабæй æй еске 
æ рагъи бахæсдзæй, зæгъгæ. 
124 

Ацихатт ибæл æхецæй мæнгарддæр исæмбалдæй. Е адтæй 
дæллагсинхаг Алик. 
- Рацо, гъæйдæ, мæ рагъмæ, - æз дæ фæддонуордæг 
кæндзæн, - зæгъгæ ймæ, ходæзмолтæгæнгæй, исдзурдта Алик. 
Къолай ма хуæздæр ци гъудæй, еци-еу гæпп искодта Алик- 
ки рагъмæ. 
Куддæр дони ивулддæр рауæнмæ бахъæрттæнцæ, уотæ 
ба Алик Къолай æнгулдзитæ æ хъурæй фæууæгъдæ кодта, 
æма биццеуи цæлхъ фæццудæй. 
- Марауадзæ! Кумæ кæсис! Дон мæ ласгæ кæнуй, уой нæ 
уинис? - æ медбунати лæугæй, гъæр кодта Къола. 
- Неци дин уодзæй, мах дæуæн æноси ихуæрст н’ ан. 
Далæ дæлдæр хæргутæ уинис, - уонæмæ ку нихъхъæртай, 
уæд син саламтæ ратдзæнæ. 
- Дæ хуæздæрбæл исæмбæлæнтæ уони саламтæ ба, - 
зæгъгæ, ма исдзурдта Къола æма æхе еци-еу æхст фæккæнгæй, 
иннæ билгæрон æ хъæппæлтæ лæмарунбæл фæцæй. 
ИРИСТОН! 
Аргъ дин нæййес, Иристон! 
Нæдæр - дæ номæн! Нæдæр - дæ адæмæн! Нæдæр - сæ 
дзурдæн. Аргъ дин нецæмæйбал ес. Уомæн æма уæйæгонд 
дæ. Уомæ гæсгæ æнаргъ дæ! 
КЪУРУ 
- Алло! Дæ сæумитæ хуарз, мæ лимæн. 
- Атæ раги ке багъудтæн? 
- Æз дæмæ дзорун, игъосис мæ? 
- Гъæрдæр дзорæ, неци дин игъосун. 
- Дæ хуастæ æрластай сæрвæтæй? 
- Картоф къахунæн ма раги æй. 
- Дæ ласгутæ, зæгъун, дæ хуастæ? 
- Хуæргæ ба си ракæнун. 
- А ба еугур къуру ку ниццæй, гъей, азуймаггаг! 
- Дæ хуæздæр фæййазуймаг уæд, кæд мæ сæу- 
мицъæхтæбæл ци æлгъетис... 
ДУККАГ КИРÆ 
Зинæн рагæй дæр æ цъух нæ бæзтæй, æнпунæдзохдæр 
авинста синхонти кæрæдзебæл. Саузæрдцъæх си бацæнцæ 
адæм. Еу сæумæ 6а хабар райгъустæй, Зини мадæ, дан, ра- 
мардæй, зæгъгæ. 
125 

Горæтмæ кирæ ласунмæ цæугæ рауадæй сæ синхон Тау- 
лийæн. 
Фæсарæфтæ ба æрласта дзæбæх аййевфæлуст кирæ. 
Зинæ еци рæстæг æндæмæ рауадæй æма, кирæ ку фæу- 
уидта, уæд исдзурдта: 
- Ци дессаги рæсугъд кирæ æрластай, Таули, - хъæбæр 
ди фæббоз дæн... 
- Уой зонгæй ба ма дуккаг кирæ дæр æрластайнæ дæуæн 
дæр, æма ма ми синх дæр фæббоз адтайонцæ, - хийнæхудт 
бакодта Таули. 
ТУКАНМÆ ДÆ ХОНУН 
Мæ кæстæри кæстæр мæмæ баурдуг æй: 
- Баба, цæуæн туканмæ. 
- Ци си феронх дæн, ци си нæма фæууидтон, - бахъур- 
хъур кодтон æз. - Æви си лæвар ести дæттунцæ? 
- Дæхецæн водкæ балхæндзинан, мæнæн ба адгин сок. 
- Æз водкæ нæ ниуазун... 
- Ома æз дон ниуазун, - ниггирццæ ’й мæ фæдон. 
- Æхца ба дæмæ ес, - къахæгау æй рафарстон æз. 
- Ома дæ туканмæ хонгæ æз фæккæндзæнæн, федгæ ба 
дæу дзиппæй, - цума мин устур хуарздзийнади цæунмæ гъав- 
та, уотæ мæтæхузæй сдзурдта мæ кæстæр... 
РÆСТÆГ 
(Хъазбегти Хъазбеги бонуг кæсгæй) 
Рæстæг хъæбæр æнауæрдон æй. Алцидæр æрæнсæндуй æ 
къæхти буни, райсуй лæги цард, æ бауæр ин сигити хæццæ 
æмидолæ искæнуй. 
Фæббор æнцæ, кæддæр 75 анзей размæ тугъди цæхæри 
уогæй, æ зæрдитæгтæй ратæдзгæ рæнгъитæ ци гæгъæдитæбæл 
финста поэт, еци сифтæ, исæййивта æхе и финст дæр. 
Сифти æхсæн-мæхсæнти ба соргондæй байзадæнцæ де- 
денгутæ. Æвæццæгæн, Хъазбег сæ, æ уодæй фулдæр ци цар- 
дæмбали уарзта, уой ку æримисидæ, уæд байвæридæ. Карз 
æма æгъатир тугъд адзал кæми хаста лæгæн, ци кæрдæгбæл 
рахауидæ уæлгоммæ æма æносфунæй кæми бауидæ, еци 
зæнхæй тунд æнцæ аци деденгутæ. 
Гъей, æнæхатир рæстæг! Баууилдтай Хъазбегæн æхе уод дæр, 
фал ма байзадæнцæ æ уодæй ратæдзгæ рæнгъитæ. Багъавæ-ба- 
гъавæ сæмæ кæнис, фал син дæ бон ба сæ фесафунæн неци æй. 
Уомæн æма, сфæлдистадæ дæр дæуæн дæхейау æносон æй... 
126 

ХАЛСАРТÆ 
- Дæ дзæхæрай ести халсартæ æрзадæй, - бафарста еу 
синхон инней. 
- Дæуæн неци, - адтæй æ дзуапп... 
АГРОНОМ ГЪОГ 
- Дæ гъог мин мæ дзæхæрамæ бампурста æма мин мæ 
къабускатæ, пъамидортæ, гъæдиндзити дзæбæхдæртæ ба- 
хуардта, - гъæр кæнуй еу силгоймаг æ синхонбæл. 
- Æма сельхозинститут дæр каст ку нæ фæцæй, уæд имæ 
агрономи зонундзийнæдтæ кæцæй ес,- бадес кодта иннæ. 
УОДÆГАС КИУНУГÆ 
Ци бон фембалдан, ци усмæ дæ бафæсмардтон, уæдæй 
абони уæнгæ мин уодæгас киунугæ фестадтæ. Ацæл-ауал анзи 
дæ кæсун æма мин бонæй-бонмæ цæмæдессагдæргæнгæ цæ- 
уис. Нæ ди фæллайгæ кæнун, нæ ди æфсæдгæ кæнун, нæдæр 
ба дæбæл устурзæрдæ кæнун. Ци бон дæбæл мæ цæстæ нæ 
æрæвæрон, еци бон мин исæфтбæл нимад æй. Æппунæдзохдæр 
дæ мæ зæрди хæссун. Тæрсун, ескæд бон мин кæронмæ каст 
ку фæууай, фæстаг æстъæлфæбæл мæ цæстæ ку æрæвæрон, 
уомæй. О Хуцау, еци устур фудæнхæй мæ багъæуай кæнæ! 
СКЪОЛАЙ ТУРГЪИ 
Рæстæг æнæидонæ бæхау æнсæндуй размæ. Разæй - неци, 
фæстегæй - имисуйнæгти æма фæсмони уолæнтæ. 
Кæддæр, скъолай бадгæй, къæразгæй æндæмæ кæсгæй, 
гъæунги фестунмæ бæллинæ, нур ба еци къæразгæй медæмæ, 
къласи еунæг хатт ма рабадунмæ, мæ били цортæ хуæрун... 
ЗАКУСКÆ 
Таули сæхемæ къумæлдзæфæй æрбацудæй, æма ’й æ бий- 
нойнаг фæрсуй: 
- Дæ Хуцауи хатирæй, дæхе кæми расаудор кодтай уотæ 
тагъд. 
- Мæнæ нæ синхонтæбæл фездахтæн æма... 
- Æма сæ арахъ уотæ карз æй? 
- Нæ! Сæ закускæ лæмæгъ адтæй, - исхæкъурцц кодта 
Таули. 
127 

«поэтгонд» 
Айфиццаг зиани исæмбалдтæн нæ журнали «æнæбари» 
автортæй еуебæл. Цалдæремæй лæудтан æма нæмæ æрба- 
цудæй, нæ къохтæ нин райста, уæдта, е ’ргом мæнæрдæмæ 
рахатгæй, исдзурдта: 
- Колий-фурт, куд дæ, косис ма журнали бæрнон секре- 
тарæй? 
- Еу-дууæ мæййи дæр нæбал. 
Уæд дин ме ’мварс лæугутæмæ æхе разилдта æма дзоруй: 
- А дæр мин мæ нæдтæ берæ фехгæдта, мæ финститæ 
мин размæ нæ уагъта. Куд æй нур ба æгустæй? 
- Æма æз уотæ ку нæ загътон, косгæ нæбал кæнун. 
- Мадта? 
- Æз дин загътон, бæрнон секретарæй нæбал косун. 
- Мадта уæддæр ци коси? 
- Редактори хуæдæййевæгæй мæ ниввардтонцæ. 
- Арфæ дин кæнун, - æ къох мæмæ æрбадаргæй, исдзур- 
дта нæ «поэтгонд». 
- Дæ къохи фæммезæ, - дзуапп ин равардтон æз æма си 
мæхе еуварсмæ райстон... 
КОМИДЗАГ 
Нæ ахургæнæг Кокойти Олег уотæ зæгъидæ, комидзаг ца- 
линмæ дæ ахсæнмæ нæ нихъхъæрта, уæдмæ ’й дæхе ма хонæ, 
зæгъгæ. 
Гæнæн ес, æма æууелгæ-æууелгæй дæр дæ гъæлæсæй 
æрхауа... 
НÆ МАДÆ ЗÆГЪИДÆ 
Адæймагбæл дæ зæрдæ ходунвæндæ искодта, уæд бал, æ 
хæццæ фæххилæ уни развæлгъау лæмбунæг расагъæс кæнæ, 
- хуарзæй дин ци фæцæй æма дин лæгъузæй ци саразта, 
уонæбæл æма уой фæсте хатдзæгтæ кæндзæнæ. 
АРХАЙУН ГЪÆУЙ ХЕ ЗУНДÆЙ... 
Нæ мадæ зæгъидæ: «Мæн унаффæй ци куст бакæнай, 
уомæй дæхецæй боззаг мабал уо, архайун гъæуй хе зундæй 
гъуди кæнун æма уотемæй цæрун». 
128 

НÆРТОН ФИНГÆ 
- Уæллæхи, æзини хузæн ба а-фæстаг догтæ-дзамæнтти 
некæдбал бабадтæн фингæбæл, мæ фарсбæл мæ хуæрдæ æма 
мæ ниуæзтæ дæр уотæ ниццæфстæнцæ æма хъæбæр боззагæй 
байзадтæн мæ синхонæй. 
- Дæ Хуцауи хатирæй, ести нæртон хуæруйнæгтæ æма 
дин æлутон бæгæни æрæвардтонцæ дæ рази, æви цæмæй уадес- 
саг адтæй сæ фингæ? 
- Неци уæлдай ибæл адтæй, - æрмæстдæр си аци хатт 
æхца финсун нæ гъудæй... 
НÆХЕМÆ АДТÆН... 
- Æзииæ цидæр гъуддаги фæдбæл сумахмæ бæргæ ба- 
уадтæн, фал хæдзари неке разиндтæй. 
- Куд нæ, сæумæй-изæрмæ нæхемæ ку адтæн мæхуæдæг, 
нæ мæ фæууидтай? 
- ’Ма скъæти баст фонсмæ ба нæ бакастæн... 
КÆУГÆ ДÆБÆЛ ÆЙ... 
Пазæрæн уæхæн зæрдисконд адтæй, æма ин æ кой хуæрз- 
æрдæмæ еске ку кæнидæ, уæддæр имæ уотæ кастæй, цума ’й 
æфхуæргæ фæккæнунцæ æма загъд-дзамана исесидæ дзорæ- 
ги хæццæ. 
Еу бон бабæй синхи лæгти æхсæн бадгæй, æхе æппæлун 
исиста æ нæуæг хуæдтолгæй. 
Толик дæр ин зæрдибунæй арфæ ракодта, ома, - хаир 
дзаумау дин фæууæд, зæгъгæ. 
- Гъей, - фæтътъæлланг кодта Лазæр, - нур бабæй ду дæ 
зæрдикъуми мæнбæл ходгæ кæнис. Дæхецæй уотæ, æма дин 
дæ усхъæз нæ лæдæрун... 
- Неци дæбæл ходун, Лазæр! Ходгæ ходдуйнагбæл 
фæккæнунцæ, ду ба еугур кæуйнаг дæ, æма дæубæл ба 
гъарæнгæ гæнгæ ’й, - æ дзубанди балхий кодта Толик. 
ЕУ КУВДИ 
Еу кувди фингæбæл бадгæй, кæстæртæй кадæр тамаку 
исдумдта, æма ин хестæр бауайдзæф кодта: 
- Биццеу, фингæбæл тамаку цæмæ исдумдтай, ходуйнаг 
дин нæй? 
- Мадта мæ гæни æздухт нæхемæ феронх дæн æма ци 
’сдумон, - фæццурд æй и кæстæр... 
Ч Колити Витали 
129 

ТЪÆПДУГЪД 
Таули ма хусгæ кодта, уотемæй æй æ бийнойнаг бакъум- 
мæ кодта: 
- Нæ лæг, æхца мæ гъæуй... 
- Уæртæ мæ хæлафи дзиппæй исесæ... 
- Уони дин бæргæ фелвастон, фал мин нæ фагæ кæнунцæ. 
- Фагæ ба нæ устур хецауадæмæ. 
- Кæд ма дæмæ æвæрæни ести ес? - Цох æй нæ уадзуй æ 
бийнойнаг. 
- Уæртæ ма киунуги хурфи дæр фæууинæ, - батухстæй 
Таули. 
- Уони дæр исистон. 
- Дæ Хуцауи хатирæй, сæумицъæхбæл мæ нæ гъогау 
тъæпдугъд ку æрбакодтай, дæ хуарз хуарз æй æма ма мæ 
хезнæмæ дæр баскъæрæ, - бахъур-хъур кодта Таули. 
РИМÆХСÆН 
- Таули дæ сосæг æхцатæ кæми фæрримæхси, - зæгъгæ 
’й, еухатт бакъуммæ кодта е ’мбал финсæг Энвер. 
- Ходгæ мæбæл ма фæккæнæ, фал мæхе киунугути хур- 
фи æй ме ’вæрæн. 
- Уоми дин сæ уайтагъддæр раердзæнцæ. 
- Æ, бæллах дæр уой медæги æй, æма мин сæ мæ бий- 
нонтæй кæсгæ нæ, фал игон дæр некæдма неке ракодта. Уомæй 
син бæргæ æдас дæн, - арф ниууолæфтæй Таули. 
УАЗАЛГÆНÆН ИДЗАГ ÆЙ... 
Таули фæскуст сæ хæдзарæмæ æрцудæй. Бустæги æфсес дæр 
кæми адтайдæ æма æнгъæлмæ кæсуй е ’фсийнæмæ, ома, кæд æхе 
зæрдтæй фингæбæл хуæруйнаг æрæвæридæ, зæгъгæ. Уосæ теле- 
визормæ кæсуй æма æ лæги гъуди дæр нæ кæнуй. Æппунфæстаг, 
ку нæбал фæразта, уæд фæтътъæлланг ласта Таули. 
- Тæходуй, еухатт дæ хæдзари ескæд ести бахуæруйнаг 
æрæййафæ, - косун, косун, фал мæгурæй, гаффетдæргæнгæ 
цæун... 
- Нæ лæг, е ба дин ци уайдзæф æй, нæ ’и зонис, нæ 
уазалгæнæн хуæруйнагæй цъоппидзаг æй, уой. Гъе дин фир- 
тони фид, е дин хъибили фид фезонæггагæн, е дин карки 
фид, е ба дин фицгæ кæсалгæ. 
- Зонун, зонун, мæ зæрдтаг, нæ уазалгæнæн идзаг ке æй, 
уой, æрмæст хомæй хуæргæ æицæ, уой ба нæ зудтон, æма 
ниххатир кæнæ, - бахъур-хъур кодта Таулп. 
130 

ИРÆФ 
- О нæ хуæнхтæ! Уотæ тархуз цæмæн айтæ? 
- Фидтæлти цæстингас нæбæл æнæййивдæй байзадæй. 
- Игуæрдæнтæ! Уотæ фæггурунæрвонг цæмæн айтæ? 
- Фидтæлти къеухед нæбæл ниссор æй. 
- Ирæф! Æппунæдзох уотæ тæвдхæлæфæй кумæ догъуад 
кæнис? 
- Адæм! Сумах фæнзун, æрмæст мæн хæлæф - денгизмæ, 
сумах догъ кумæ æма цæмæн æй, уой ба нæ лæдæрун. 
ХЕСТÆРТÆ 
Гъæуи кæмæдæр цийнæдзийнади фæдбæл устур бабадт 
адтæй, æма фингитæ ку исцæттæ æнцæ, уæд зелæнгæнæг 
Таулий сæри фæззиндтæй уæхæн гъуди, ома, Толикбæл ку 
раайуан кæнинæ (Толик схъæлдзурд адтæй), æма ймæ адæми 
цори æхе бахатта: 
- Толик, хестæр дæ æма дин уæллæй финги уæлгъос бадгæ ’й. 
Толик имæ æхе фæззилдта: 
- Уæлæ Алихан æма Виктор мæнæй хестæрдæр æнцæ æма 
уони цæмæннæ бадун кæнис хестæри бунати. 
- Уонæн нæййес исбадунгæнæн. 
- Цæмæннæ? 
- Етæ ба дæуæй никки бунмездæр æнцæ, - еци гъуддаг- 
хузæй дзуапп равардта Таули. 
СУВÆЛЛÆНТТÆ 
Æхсарбег хонхи скъолай куста автобусбæл шофирæй. 
Разæй устур авгæбæл финст адтæи «Сувæллæнттæ», зæгъгæ, 
ома, - ласун си æмбæлуй æрмæстдæр сабийти. 
Еу бон ба ’й горæтмæ мæрддзогойнæ ласунмæ байхуæр- 
стонцæ æма сæ раласта. 
Горæтгæронмæ ку исхъæрттæнцæ, уæдта ’й ГАИ-й инс- 
пектортæ бауорæдтонцæ. Æхсарбег хуарз зудта, хестæр кари 
адæм ласуни барæ ин ке н’ адтæй автобуси, уой, фал ма ин 
ци гæнæн адтæй. 
- Аци автобуси бадгути кумæ ласис, - бафарста æй инс- 
пектор. 
- Скъоладзаутæй зæгъис, - горæтмæ конкурсмæ, - æхе 
нецилæдæрæг скодта Æхсарбег. 
- Циуавæр конкурсмæ, салони хестæр кари адæм ку ба- 
дуй, уæд ке гъæла кæнис? 
131 

Æхсарбег æхе исдесгæнæг кодта, уæдта е дæр салонмæ 
бакастæй æма æ армитъæпæнтæ æ цæсгомбæл февæргæй, 
десгæнæгау, исдзурдта: 
- Мæнæ дессæгтæ æма тæмæстæ, - хонхæй сæ цалинмæ 
горæтмæ ластон, уæдмæ куд æрбакардзуд æнцæ... 
КÆД ÆЙ ФÆСТÆМÆ ДÆТТЕТÆ... 
Æхсарбег æ хуæдтолгæбæл еци скъоттæй фæццæйтахтæй. 
Еу рауæн æй фæндаггон инспектортæ уорæдтонцæ, фал сæ 
лæдæргæ дæр не ’ркодта, нæ син бауорæдта. Фæстегæй æй 
расурдтонцæ æма ’й Чиколай гъæуисæри ба исæййафтонцæ. 
- Инспектори домæнмæ гæсгæ цæмæннæ бауорæдтай, æви 
нæ нæ фæууидтай, - тузмæгæй æй æрфарста инспектор. 
- Фæууидтон, фал хъæбæр фæттарстæн æма... 
- ’Ма дин маймулитæ ан, цæмæй ни тарсттæ? 
- Еу бонæ мин мæ уоси милицæ фæлластонцæ æма мин æй, 
зæгъун, кæд фæстæмæ дæттетæ, - адтæй æ дзуапп Æхсарбегæн. 
САУГИНИ ДЗУАПП 
Еу саугини бафарстонцæ: 
Кирæ хæдзарæй гъæунгæмæ ку рахæссунцæ, уæд æ сæр 
кæцирдæмæ æвæргæ ’й. 
- Дæхуæдæг си ма хуссæ æма кæци фæндуй æрдæмæ дæр 
уæд, - адтæй æ дзуапп саугинæн. 
РАКÆСÆ-МА 
Гецати Индирæ æдзардæй бацудæй е ’цæг 
дуйнемæ. Æ циртбæл æвæрд æрцудæй берæ 
деденгутæ, сæумæмæ ба сæ кадæр радавта. 
О мæгурдæйраг! Цардгъæуагæй, бони рохсæй нæ баф- 
сæдгæй, ку ранæхстæр дæ де ’носон дуйнемæ. Æгæр-мæгур, 
хуæрзæбон дæр ма ку нæбал разагътай, седзæрæй дæ, тухтау- 
тæгæнгæ, ци ниййерæг мадæ фæххаста, уомæн. Æви ин тæрсгæ 
кодтай, æ цардæфхуæрд зæрдæ ма ин никки хъæбæрдæр ку 
фæрресун кæнай, уомæй. 
Дзæгъæли адтæй дæ катай, дæ тас. Е исахур æй, ниф- 
фæлтæрд æй царди уæхæн уæззау цæфтæбæл. 
Дæ ахил, дæ къабæзтæ, адæгонæй, синхонæй дæбæл сау 
марой ку кæнунцæ, ду ба сæмæ еу каст дæр куд нæ ракæнис. 
132 

Дæ киндздзон рæуæг хизæ дæ фæлорс цæсгомбæл уæззау 
æмбæрзтæй ку лæууй. Фæллад ка некæд зудта, дæ еци дууæ 
къохи дæ нарæг астæубæл ку бандзуг æнцæ. 
Ракæсай, гæлæхха! Дæхецæн еци зин искæнæ æма-ма еунæг 
каст искæнæ, дæ фæсмæрдæ дæ уæлингæн æрхунбадæ ка 
кæндзæй, дæ еци еунæг æнсувæрмæ, сæ цæстисуг æвæрсгæй, 
ке ростæбæл лæдæрсæнтæ кæндзæй, дæ еци дууæ хуæремæ. 
Ракæсай! Ракæсай! 
О, кенæ ба, кæд кирæй искæсунвæдгæ нæбал ес, кæд еци 
бæстæй æздæхæнтæ нæййес, уæд нивтæбайуарæгæн ци загъ- 
дæуа? 
Дæ æвзонг зæрдæ æнккæтемæн игонæй ку фæддардтай, 
дæ зæрдæ фуддзийнадæ ку некæмæн некæд разагъта, уæд ке 
маргæйдзаг къохтæ батастæнцæ дæуæн дæ циртæй еци де- 
денгутæ исесунмæ. 
Кæди-майди ба æхе хæдзари багъæуионцæ никкидæр уæ- 
хæн фуддæр гъуддæгти. 
Дæуæн ба æнæ деденæгæй дæр неци уодзæй. Æхуæдæг 
деденæг ка уа, уой деденæг нæ фæгъгъæуй. Нæ фæгъгъæуй! 
Нæ фæгъгъæуй! 
ЭКСПРОМТ 
Дууæ куййи алли бон дæр кæрæдзей хуардтонцæ, нæ фе- 
дудтонцæ æппундæр. 
Æртиккаг куй сæбæл ку æрбамбалдæй, уæдта æмзæрдæ 
фестгæй, уой гъæунги сæ разæй сорунтæ ниййагайдтонцæ. 
ДЗУАПП РОХСАНÆН 
Аци бон сæумæй мин мæ кизгæ Рохсанæ загъта: 
- Папæ, ду финсæг дæ, финсæгмæ ба æхца некæд фæууй. 
Ракæсай иннетæмæ - машинттæ, адгийнæгтæ, махмæ ба... 
- Раст зæгъис, мæ бæдолæ, бæргæ, æз дæу фидæ ку н’ 
адтайнæ, бæргæ, уæхæнтти хузæн мæ цæсгомæй хумæ ку 
кæнинæ æма думæстæр ку уинæ. Кедæр загъдау, еуетæ сæхе 
кæми фæттавунцæ артмæ, уоми иннетæ ба содзгæ фæккæнунцæ. 
Дæ зæрдæбæл дарæ, хой цæргæси некæд баййевдзæй. Етæ 
рамæлдзæнцæ, æносмæ нæ цæрдзæнæн æз дæр. Етæ ниу- 
уадздзæнцæ мулкитæ, ниууадздзæн дин æз дæр мæ кæдзос 
цæсгом æма уодæй ратæдзгæ рæнгъитæ. Æрмæстдæр уонæн 
зиндæр мæлæн уодзæй, сæ берæ мулкитæй сæ хæццæ ке неци 
хæссунцæ, уомæн. Мæнæн ба æнцон мæлæн уодзæй, мæ ус- 
турдæр мулкитæ, мæ рæнгъитæ уæлæбæл адæми зæрдити 
итудæй изайдзæнцæ. Мæ фæсте сумах - мæ устурдæр мулк. 
133 

Уони ба æгæр-мæгур зæнæг исгъомбæл кæнунмæ дæр нæ 
раевдалдæй. Финсæг ке дæн, уой туххæн ба ди хатир некæд 
ракордзæн. 
ДЕС УÆБÆЛ ФÆККÆНУН 
- Еумæ уогæй, уæ фудкаколатæ мæнбæл фæккалетæ. Ма 
разæгъай, еу инней цъухæй дзурдæфхуæрæнтæ есгæй, уæ турк 
мæнбæл фæррæдæдзуй. Мадта ма мæ уæд хецæнтæй ба ад- 
гин хъуритæ цæмæн фæккæнис, мæ ниййерæг. 
- Хецæнæй ба дæ къæбæлдзуг сæр мæ дæлахъур цæмæн 
рацæвис - бийнойнаг. 
Ка си тухгиндæр æй, кæми агорон рæстдзийнадæ? Уæ 
еудзийнади æви уæ хецæндзийнади? 
Дес уæбæл фæккæнун хатгайти... 
ЛÆВАР НЕЦИ ЕС... 
- Мæрдтибæстæй - туканæй ци уæлдай ес? 
- Æппундæр неци. Мæрдтибæсти дæр дæ рази алцидæр 
хæларгондæй, æрмæст сæмæ æвналуни барæ ба нæййес... 
Тукани дæр хуæруйнагæй, дарæсæй - дæ цори, æрмæст си 
кайæн ба лæвар неци ес... 
ФÆЛТАУ... 
Л-мæ 
Цæстæй - цæстгин, 
Гъосæй-игъосагæ куд уай. 
Хестæрти кувдæй 
Æригондæр ма ку адтæн, уæд еци дзубандитæ æз дæр 
арæх игъосинæ, урдугистæг уогæй, нæ курухон хестæртæй. 
Уæлдай æхцæуæндæр ба мин уионцæ, еци дзубандитæ мæхемæ 
æздæхт ку уионцæ, уæд. 
Нур мæхуæдæг хестæрти рæнгъæмæ фæххæстæгдæр дæн, 
æма мæмæ цæмæдæргæсгæ еци дзурдтæ нæбал гъарунцæ. 
Ци кæнун мæ цæститæй, - дæу ку нæ уинон, уæд! 
Ци кæнун мæ гъостæй, - дæ фæлмæн дзурд си ку нæ 
игъосон, уæд! 
Ци кæнун мæ сæрæй, - æппунæдзохдæр дæубæл ку нæ 
мæтæ кæнон, уæд! 
Ци кæнун мæ зæрдæй, - дæу æгæрон уарзтæй ку нæ уар- 
за, уæд! 
Ци кæнун мæ къæхтæй, - дæумæ мæ ку нæ хæссонцæ, уæд! 
134 

Ци кæнун мæ къохтæй, - дæу рæхснæг ростæбæл си ку 
не ’ндзæвон, уæд! 
Ци кæнун мæ реугудурæй, - мæ фæстаг исуолæфт дæу 
номбæл ку нæ уа, уæд. 
Нæ, фæлтауги цæрдзæн хъæрæуæй. 
Нæ, фæлтауги къуру ун хуæздæр æй. 
Нæ, фæлтауги мæ адзал бæллеццагдæр æй. 
Æрмæстдæр мин ду уодæгас уо... 
МАГОСАЙ ЦИЙНÆ 
С. Л-æн 
Царди медæгæ хуæнхбæсти дæр фæццардтæн, будурмæ 
дæр ралигъдтæн æма мæбæл еунæг хуарздзийнадæ æрцудæй: 
мæ хуæнхаг хъæбæр сире будури фæлмæндæр диванбæл бай- 
йивтон. 
ТÆХОДУЙАГ НÆ ДÆ! 
Финсæг Хохойти Энвери еу-дууæ мæййи нæбал фæууид- 
тон, æхуæдæг дæр некуцæй дзурдта æма ймæ еу бон ба теле- 
фонæй бадзурдтон. 
- Кæми дæ, и лæг, де ’стуф ку некуцæйбал игъусуй? 
- Мæнæ кусти буни фæддæн. 
- Кæми райдæдтай косун? 
- Седзæр сувæллæнтти хæдзари ахургæнæгæй. 
- Е ба ци рауæн æй? 
- Мæнæ æррадони фарсмæ. 
- Тæходуйаг нæ дæ, ду бæргæ фæххæстæгдæр дæ дæ бу- 
натмæ. 
- Уобæл ба æппундæр дæ сæр ма ресун кæнæ. Мæ каййес 
си сæйраг дохтурæй косуй, мæ синхон ба терапевтæй, 
зæгъдзæн син æма дæмæ тæккæ исон сæхе хуæдтолги ниу- 
уайдзæнцæ, - зæрдитæ мин райвардта Энвер. 
МÆХЕМÆ ’Й НÆ ФУД КÆНУН 
Гиданнæ киндзи ци бон æрцудæй, дуккаг сæумæ ба ’й æ 
лæг сæумæраги фегъал кодта, ома, фестæ æма нæ мади бæсти 
гъоцитæ радоцæ, зæгъгæ. 
- Ехх! Ниууадзæ мæ, - бадугъ-дугъ кодта киндзæ: - 
Лæгъуз ахур æй нæ гъæуй кæнун, æ сæумон фæткæ ин куд 
фехалон, æ зæрдæ мæбæл ку фæххода. Нæ, мæхемæ ’й нæ 
фуд кæнун, - æма æхе иннецирдæмæ базилдта... 
135 

ÆЗ ИН ФÆДЗÆХСГÆ КОДТОН 
Еу уруссаг силгоймаги машинæ искъуæрдта æма фæммард 
æй. 
Зиани бони синхонмæ ниллæудтæнцæ, ду йбæл радзорæ, 
зæгъгæ. Лæгæн е ’взаг куд карста, уотæ æрдæгцъæрæмух- 
ститæй уруссагау радзурдта, фæстагмæ ба ма, силгоймаги 
кирæмæ æхе разелгæй, æ зæрди ци зæгъун адтæй, Хуцау æ 
зонæг, фал ма исдзурдта: 
- Вера, счастливого пути. 
Кадæртæ йбæл бамур-мур кодтонцæ, æхуæдæг дæр æй 
ралæдæрдтæй, ке фæррæдудæй, уой æма æхе растгæнгæй, 
исдзурдта: 
- Рæствæндаг уо, зæгъгæ, ин уой туххæн загътон, цæмæй 
æй уоми машинæ мабал искъуæра... 
ФОНДЗ МИНУТТИ-МА 
Дзæрæхи арæх багъæуй зиани уæлгъос дзорун. Фæстагмæ 
æхуæдæг æхебæл уотæ исахур æй æма, ескæми зиани ку баф- 
туйуй, уæд развæлгъау катай кæнун райдайуй, охх-хай, ку 
нæ мин радтонцæ дзурди барæ, зæгъгæ. Уæд еу-дууæ бони æ 
кеми не ’рцæуй, сæйгæ фæккæнуй. Дзоргæ ба гъуддагбæл 
нæ, фал - дзурдигъæндæ. 
Еухатт бабæй Дигорай бафтудæй зиани æма, ку рацудæй, 
уæд рахуæстæй Кæнтæй - Кæсæгмæ. Адæм фæлмæцун рай- 
дæдтонцæ. Æппунфæстаг имæ еу лæг нæбал фæггæдзæ код- 
та æма ин аййевæй æ гъоси бадзурдта: 
- Гæлæхха, циуавæр дæ, адæм уæлмæрдтæй фæстæмæ дæр 
ма исæздахтæнцæ, ду ба ма уæддæр дзоргæ кæнис. 
Дзæрæх æвваст фæгъгъос æй, уæдта æ фæлабулаймæ 
ракæсæ-бакæсæ ракодта æма исдзурдта: 
- Барæн, фондз минутти ма дзордзæнæн æма фæууодзæ- 
нæн... 
ГЕУÆРГИЙ ЛÆГГАДÆ 
Пегкойти Геуæрги горæти сæйгæдони морги хецауæй 
рагæй косуй. Еухатт имæ æ кустмæ цидæр гъуддаги фæдбæл 
бацудтæн (мæ хъæбæр хеуон æй) æма еу усмæ радзубанди 
кодтан, уæдта цæунæрвонг фестадтæн. 
- Барæнай, Витали, мæнæ дæ нæ шофирæн бадавун 
кæндзæн, - загъта мин зæрдибунæй Геуæрги. 
- 0, сæумæй-изæрмæ си мæрдтæ ласетæ æма дин æз уоми 
бадун, нæ - фæлтауги фестæгæй цæудзæн, - загътон ин æз. 
136 

- Барæнæ, уæддæр дæ рафæидараст кæнон, - зæгъгæ, æ 
бунатæй фестадæй Геуæрги. 
- Нæ-ниæ! Дæ зæрди дæр ма æрæфтуйæд, - сумах ке 
рафæндараст кæнетæ, уонæй фæстæмæ некебал æрбаздæхуй, 
- зæгъгæ, загътон ин æз æма дуарæй фендæбилæ дæн... 
ПОЭТ, КÆД ÆЦÆГÆЙ ПОЭТ ÆЙ... 
Нæ финсгутæй еуæй-еуетæн фæткау фæцæй сæхебæл киу- 
нугутæ уадзун. Æз ба ’й нæ лæдæрун, поэт кæд æцæгæй поэт 
æй, уæд ма ’и уой туххæн комментаритæ цæмæн гъæуй. 
БЕРÆ МА ФÆДЗДЗОРÆ... 
Дзæрæх бабæй еу зиани æ гæгъæдий хæццæ ратæхæ- 
батæхæ кæнуй, ку еуемæ бауайуй хеуонтæй, ку иннемæ æма 
цидæр фæннисан кæнуй æхемæ. Цубурдзурдæй, бæрæг адтæй, 
аци хатт дæр бабæй «лæмбунæг», дæргъвæтийнæ дзубанди 
ке кæндзæнæй, е. 
Еци гъуддаг æрлæдæрдтæй æ хуарз зонгæ Легкойти Ге- 
уæрги æма ймæ æхемæ фæдздзурдта: 
- Зианбæл ду дзордзæнæ? 
- Мадта мин ци кæнгæ ’й, хъæбæр мæмæ сæхе бахад- 
тонцæ хеуонтæ, æма сæ зæрдихудти куд бацæуон. 
- Мадта ди Хуцауæй корæгау корун, æма дууæ сахаттемæй 
фулдæр ма фæдздзорæ, - зæрдхъурмæй си ракурдта Геуæрги. 
- Цитæ дзорис, æной дæр катай кæнун, ци йбæл зæгъон, уобæл. 
Дзæрæх фæдздзурдта кири уæлгъос 47 минутти. 
МÆ КÆСТÆРИ БÆЛЛЕЦ 
Фæстаг æнзти фæткæвæрдау иссæй 9-аг Майи Уæлахези 
бæрæгбони рæстæг паради фæсте æхсæнадон æзмæлд 
«Æнæмæлгæ полк»-и цуд. Тугъди ка байзадæй, уони хузис- 
титæ фæххæссунцæ сæ фæдонтæ. 
Бæрæгбони хуæдразмæ мæ кизги биццеу фелвæстæй 
нæхемæ. Е цуипæрæймаг къласи ахур кæнуй æма мин 
тæвдхæлæфæй дзоруй: 
- Баба, тагъд дин дæ хузæ исесун гъæуй, æз ба ’и паради 
хæсдзæн мæ хæццæ. 
- Æз ма нерæнги æгас дæн, бæдолæ. 
- Неци кæнуй, мардбæл дæ ку банимайонцæ, уæд дæумæ 
дæр кæд æ гъос еске æрдаридæ, - æ дзубанди балхий кодта 
мæ фæдон. 
137 

СÆРГÆНДТÆ 
Изæддонæ - мæ Дигорæ 
Поэзи 4 
«Рохси цъита зиннуй æрвгæронæй...» - 
«Æ рантæстæй боззаг ка нæбал æй...» 5 
Мæ Хуцауæй корæг дæн - 
«Ке уиндæмæ æдзох фæттаинæ...» 6 
Дуге - 
Мæ гьарæнгæ 7 
Мæ гьенцъун 8 
Фæммæ хонæ 10 
Контраст 11 
«Арви реубæл ирд æстъалу...» - 
Æхсæрисæри зар 12 
Мæ Дзæццæ 14 
Сæнттæ - 
Бæлдт 15 
«Ирæзтæй къотæррæбун лискъæф...» - 
Дзако 16 
Дæ рæстзæрдæ 17 
Ду ка адтæ - 
Зæрди гьæр 18 
’Ма æз ба - 
«Æрхъæрдтæй цардæн æвæдзи...» 19 
Æхсæвæ — 
«Мабал ко сосæг кудæй нæ уати...» 20 
Дæумæ - 
«Æрцудтæн сæумæй бабæй уæ рæзти...» 21 
«Ратæхгæ æстъалу арвбæл фæззиндтæй...» - 
«Ивайуй сæумицъæхбæл мæ фун...» 21 
«Цæмæ бабæй иселлæг дæ...» 22 
Фæдзæхст — 
Дашити Марини фæдзæхст æ мадæн 23 
Уайдзæф - 
Мæрзойти Фатими гьарæнгæ 24 
«Æгас бон дæ нæ фæууиндзæн...» - 
«Мæ бауæрбæл дæхе...» 25 
«Зæрдæбæл æндзæвгæ...» - 
«Мæ сæрæн неци зонгæй æппун...» 26 
138 

«Раздæрау нæбал косуй мæ зæрдæ...» 26 
Сæйгæдони 27 
«Мæнбæл ма ци кодтай мæнгæ цийнæ...» - 
«Дæуæн æнцон æй...» 28 
«Ке бауарздзæй дæу бæрцæ Витали...» - 
Этюд 29 
Думгæ - 
Амонди къос 30 
Æрвдзæф бæласæ - 
ДУ 31 
«Думгæ телуй бæласæ таги...» - 
Фæстаг фæдзæхст 32 
Хохти Ази гьарæнгæ æ бæдолæбæл 33 
Фæлхат - 
«Мæ зæрдтагон, цардивдадзæ...» 34 
Арвидмæ - 
«Ду нæбал дæ, поэт, ду нæбал дæ...» 35 
«Ци мин дзоруй дæ корæг æнгас...» - 
«Мæ тифтикъи æма мæ дорвæткъу...» - 
Цикл «Фæрæскъæтги»-æй 
Æнæфсес уарзтæй 36 
«Имисун-ма, фахсбæл куд цудан...» - 
«Æдзæрæг, æмир æй аци къæс...» 37 
«Æз дæ хæццæ цардтæн айуангæнгæй...» - 
«Кæдмæ цæрдзæн гьезæмарæй...» 38 
«Уазай æ рохс тунтæй...» - 
Р-мæ - 
Æргом дзурдæй 39 
Номерæн 40 
Дæ армитьæпæнтæ 
«Мæ бауæрбæл тæлфæндзæвæй...» 41 
«Ци зæгьон, ци кæнон, о мæ Мадæ...» 42 
Цирти сæргъи - 
Мади циртбæл финст 43 
«Æнæнгьæлти æрбайсафтæй...» - 
Элеги 44 
Нæ мадæ Анфисæн 45 
«Ку ниссæттуй мæ реуи мæ хъарæ...» - 
Нифсæвæрæн 46 
Ниййерæгмæ 47 
Мæ мади фæдзæхст - 
«Ци мæ кæнуй ристæстъæлдæ...» 49 
139 

Мæ зæрди гъæр 
«Дæ еу ракаст дæр фæлмæн хор æй...» 49 
Айвармæ - 
«Кирæбæл мабал дауæ дæ къохтæ...» 50 
«Дууæ дзурди: «Мæ Мадæ!..» 51 
Цæголти Геуæргий монолог æ мæлæти размæ - 
Æмдогонмæ 52 
Курдиадæ 53 
Æвзагмаргутæмæ - 
Тауитти Данели зар - 
Думæстæр 54 
Æргом монолог 55 
«Царди мастæн ке фæразтон...» - 
«О, æдта, гæлæхха, ци мæрддаг дæ...» 56 
«Зæрдæ ба нæй, мæ хор, æрцъинкдор...» - 
«Некæд ми игьустай лигьз дзубанди...» - 
«Нæ гьæун дæ æма нæ гъæун...» 57 
«Тарф фуни мæмæ фæззиндтæ...» - 
Поэти ном - ци зин уаргь дæ 58 
Фæсмон - 
«Æрбацидæр дæ мæйдари...» 59 
«Мæ тæрнихбæл адтæй мæнæн финст...» 60 
Гæбæйрати аст æнсувæремæн - 
Киндзæмæ 61 
Зудæ лæг 62 
Дохтуртæ 63 
Æргом дзурд 64 
Задæлескæн - 
Тетцойти Таймуразæн 66 
«Æрхъæрттæн æз мæ æруаймæ...» 67 
«Лæги цæсгон æнæ ниндæ...» - 
«Нæ дæ уарзта æппун дæ синхон...» 68 
Мæ Дигорæ - 
Æрфæндуй мæ 69 
«Уæ дæлсера де ’стур деси...» - 
Бæрнаг 70 
Зæронди уарзт - 
«Æз ци фæууодзæн дæ фæсте...» 71 
Уæддæр - 
Людæмæ 72 
Дзандар - 
Есенин 73 
«Дæ миутæй басугьтай ду берети...» - 
Æндæр кувд 74 
«Æрдзæ бабæй æригьал æй...» - 
140 

Мæйæ 75 
«Ферттивтонцæ къæрæзгитæ...» — 
«Кадæр загъта зæрдирастæй...» 76 
Нæ цардиуагæ 77 
Мæ гъæубæстæ - 
Катай 78 
Æз ба уæддæр 79 
«Дæ къохи райст, билти змæлдæ...» 80 
Хуæрзбон - 
Донифарси зар 81 
«Ци хъæбæр æнæуагæ хеваст дæ...» 82 
Мæ æрхæн - 
Мæ кæстæртæ - хори тунтæ, 
Мæн фæууæнтæ уæ фудрунтæ 
Регинæ 83 
Замирæт - 
Бирихин - 
Хетæг 84 
Æрæгвæззæг - 
Хæрæг 85 
Æдзæстуарзон - 
«Рахед кодта цъете хори гъарæй...» 86 
Бонивайæн - 
Æхсæвæ - 
Баба 87 
Богъа - 
Уæс - 
Нæ тикис 88 
«Æй Анфисæ мæ нана...» - 
Тъæрбада - 
Цæвæг 89 
Тагъддзорунæн - 
«Ратон-батон...» - 
Орсанæ 90 
Зæрдтагонмæ - 
Зæирæ - 
Зæлинæ 91 
Фудаг хъибил - 
Аслæмбегмæ 92 
Фиййау биццеуи маст - 
Бæзгитæ 93 
Бици 94 
Арвид 95 
Дабæй - 
Эпиграммитæ æма гьудитæ 96 
141 

Таустæ 
Хуцау, табу дин уæд! 112 
Мæгурæй-мæгурдæр 113 
Гъарæнгæ 114 
Финдзихъæлтæ дæбæл нæййес 115 
Мади карæ 116 
Æууæнкæ - 
Амондгундæр бон - 
Нæ, мæ хор ракæнай! - 
Маймулитæ 117 
Херастгæнæн - 
Бæргæ, бæргæ 118 
Кæд фембæлдзинан? - 
Зинæвзарæн 119 
Кæрдту сæртæг æй - 
Дæ кийнæ мин бахаттай 120 
Дæ цæстисугтæ 121 
Дзуапп - 
Уæд бадинæ нæ хæдзари - 
Ци бахуæрдзæнæ? 122 
«Тугьди сувæллæнттæ» - 
Магьа, магьа, фал - 
Хуæри зæрдæ 123 
Ду - 
Тæходуй, тæходуй! - 
Саламтæ! 124 
Иристон! 125 
Къуру - 
Дуккаг кирæ - 
Туканмæ дæ хонун 126 
Рæстæг — 
Халсартæ 127 
Агроном гьог - 
Уодæгас киунугæ - 
Скъолай тургьи - 
Закускæ - 
«Поэтгонд» 128 
Комидзаг - 
Нæ мадæ зæгьидæ - 
Архайун гьæуй хе зундæй - 
Нæртон фингæ 129 
Нæхемæ адтæн - 
Кæугæ дæбæл æй — 
Еу кувди - 
Тъæпдугъд 130 
Римæхсæн - 
142 

Уазалгæнæн идзаг æй 
Ирæф 
Хестæртæ 
Сувæллæнттæ 
Кæд æй фæстæмæ дæттетæ 
Саугини дзуапп 
Ракæсæ-ма 
Экспромт 
Дзуапп Рохсанæн 
Дес уæбæл фæккæнун 
Лæвар неци ес 
Фæлтау 
Магосай цийнæ 
Тæходуйаг нæ дæ? 
Мæхемæ ’й нæ фуд кæнун 
Æз ин фæдзæхсгæ кодтон 
Фондз минутти-ма 
Геуæргий лæггадæ 
Поэт. кæд æцæгæй поэт æй 
Берæ ма фæдздзорæ 
Мæ кæстæри бæллец 

Литературно-художественное издание 
КОЛИТИ ВИТАЛИЙ ОЛЕГОВИЧ 
Твои ладони 
Стихи и расеказы на дигорском языке 
Редактор М.А БУДАЕВА 
Художник АЮ. ГАБУЕВ 
Технический редактор А.В. ЯДЫКИНА 
Компьютерная вёрстка З.С МИСИКОВОЙ 
Сдано в набор 06.06.18. Подписано к печати 07.09.18. 
мат бумаги 60х90|/1*. Бум. офс. № 1. Гарн. шрифта «Му$1». 
Печать офсетная. Усл.-п.л. 9. Учётно-изд. л. 6,48. 
Тираж 300 экз. Заказ № . С 20. 
Комитет по делам печати и массовых коммуникаций 
Республики Северная Осетия-Алания 
ГУП «Издательство «Ир», 
362040, г. Владикавказ, проспект Мира, 25 
тел.: 8(8672) 33-31-99, е-таП: Ыа1еПг@втаП.сот 
Отпсчатано в АО «Осетия-Полиграфсервис» 
362015, РСО-Алания, г. Владикавказ, пр. Коста, 11 
тел.: 8(8672) 25-96-18 

