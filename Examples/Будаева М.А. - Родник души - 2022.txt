БУДАИТЫ МИЛУСЯ 
М:уадон 
Уацмыстæ 

БУДАИТЫ МИЛУСЯ 
/Уды . 
Уацмыстæ 
^Ь 
ДЗÆУДЖЫХЪÆУ 
2022 

ББК84(=521.323)6 
Б-90 
Будайты, Милуся. 
Б-90 Уды суадон : уацмыстæ / М. Будайты. — Дзæуджыхъæу : Ир, 
2022. — 367 ф. 
Будаева, Милуся Агубеевна. 
Родники души 
[Текст непосредственный] 
15ВЫ 978-5-7534-1773-2 
«Родник души» - новая книга Милуси Будаевой. Эта книга о любви... О 
любви взаимной и безответной, о любви счастливой и трагичной. Но какой бы она 
не была, на ней стоит мир. И пока стоит этот мир, будет существовать  
человечество ... 
ББК 84(=521.323)6 
© Будаева М. А., 2022 
© Гаппоева Н. У, дизайн, 2022 
15ВЫ 978-5-7534-1773-2 © Оформление. ГУП «Издательство «Ир», 2022 

УАРЗОНДЗИНАДЫ ДУНЕ 
Будайты Милусяйы ном, ирон ныхас, ирон дзырдаивад зынаргъ 
кæмæн у, уыдонæн рагæй зындгонд у. Милуся фыссы куыд æмдзæв- 
гæтæ, афтæ прозæ дæр. Фыссы сывæллæттæн дæр. Сывæллæттæн фыс- 
сын та, мæ хъуыдымæ гæсгæ, дзырдаивады хуызты 'хсæн æппæты ва- 
зыгджындæр æмæ зындæр у. Сывæллæттæн хъуамæ фыссай, хистæр 
кары адæмащ куыд фыссыс, афтæ хорз нæ, фæлæ ноджы хуыздæр. Иу- 
ныхасæй - тынг хорз. Æмæ Милусяйæн уый йæ къухы æфты. Рацы- 
ди йын цалдæр æмбырдгонды: æмдзæвгæтæ, радзырдтæ, уацаутæ, ар- 
гъæуттæ æмæ ахуыргæнæн чингуытæ. Фæлæ мæ ныхасы сæр ууыл нæу. 
Мæн фæнды зæгъын, ныртæккæ уæ разы цы чиныг ис, «Уды суа- 
дон», зæгъгæ; уый тыххæй. Ацы чиныджы къухфыст куы райстон, уæд 
бамæт кодтон. Кæд Милусяйы сфæлдыстад рагæй зонын, уæддæр æм 
куыд хуымæтæг адæймаг æркæсын, уый иу хъуыддаг у, фæлæ куыд 
редактор аргъ ыскæнын къухфыстæн, мыхуырмæ йæ бацæттæ кæнын 
- уый та æндæр хъуыддаг у. Цæмæн, уый дæр зæгъдзынæн. Хуыцау 
адæймаджы сфæлдыста, цæмæй фыссæг, дохтыр, аразæг, кæнæ  
редактор уа, уый тыххæй нæ. Хуыцауæн йæ нысан æндæр уыди:  
адæймаг фыццаджыдæр хъуамæ адæймаг уа. Æмæ йын уд куы лæвæрдта, 
уæд ын йæ хъусы сусгегæй бадзырдта иу хуымæтæг, фæлæ ахсджиаг 
хъуыды: «Макуы макæйы зæрдæ фæриссын кæн æнæрхъуыды ми 
кæнæ æнæрхъуыды ныхасæй». Уыцы хъуыддаг зонгæйæ, тарстæн, 
уæд та, мыййаг, Милусяйы зæрдæ истæмæй куы фæриссын кæнон, 
йæ зæрдæхудты куы бацæуон. Редакторы куыстимæ зонгæ чи у, уый 
мæ бамбардзæн: йæ куыст æмæ хирургы куыст кæцыдæр абарæнтæм 
гæсгæ иухуызон сты. Цæмæй адæймаджы сдзæбæх кæнай, уый тыххæй 
дзы цыдæртæ ралыг кæнын хъæуы. Афтæ цæуы куыст къухфыстимæ 
дæр. Æмæ мæ зæрдæйы цыдæр тас æмбæхсти. 
Фæлæ къухфыст кæсын куы райдыдтон, уæд æхсызгонæй сулæ- 
фыдтæн. Æз бахаудтæн, цард цæуыл лæууы, адæймаг æхсызгонæй кæм 
улæфы, уыцы дуне - уарзондзинады кæлæнгæнæг дунемæ. 
Ацы дунейы йæхи закъонтæ ис, йæхи уагæвæрд. Цæмæн афтæ у, 
уый дæр ничи зæгъдзæн, уырыссагау куыд фæзæгъынц, это надо при- 
5 

БУДАЙТЫ МИЛУСЯ. Уды суадон 
нимать как данность. Гъе æмæ нæ ацы æнахуыр, ацы удрухсгæнæн ду- 
немæ фыссæг йæ фæстæ ахуыдта. 
Нырма никæй къухы бафтыди уарзондзинады сусæгдзинæдтæ рар- 
гом кæнын, уарзондзинады райгуырды, рæзты психологи равдисын. 
Суанг Шекспиры къухы дæр. Фæлæ уæддæр... уæддæр... Фыссæг нæ 
цы дунемæ бакодта, уыцы дунейы федтам Уарзондзинад! Мæнæ райсо- 
мы хуры тынтæм æртæхдзыд розæ куыд фенæм гом рудзынгæй, афтæ. 
Æмæ уыцы рухсæй зæрдæ ныррухс вæййы, цыфæнды талынг куы уа, 
уæддæр. Уыцы рухс адæймаджы уды бацæуы, йæ уæнгты ахъары, æмæ 
йæ нæ арæнтæ бауромдзысты, нæ адæймаджы кар. 
Мæ размæ къухфыст равзарыны хæс нæ сæвæрдтон. Куыд  
редактор, афтæ мæ куыст бакодтон æмæ мæ уырны, чиныгæн дæр, стæй 
мæ куыстæн дæр критикæ аргъ кæй скæндзæн. Мæн фæнды, цæмæй 
ды дæр, чиныгкæсæг, фенай, банкъарай, æз цы банкъардтон æмæ фед- 
тон, уый. Райсæм уацау «Венерæ». Хуымæтæг сюжет, ирон æнцонæм- 
барæн ныхас... Кæддæры рæсугъд, фæлæ абон дæр йæ фидыц чи нæма 
фесæфта, ахæм кардзыд сылгоймаг Венерæ, тезгъо кæнгæйæ, æнæн- 
хъæлæджы сæмбæлд, кæддæр æй бирæ чи уарзта, уыцы нывгæнæгыл. 
Фыццаг æй зонгæ дæр нæ бакодта, йæ зæрдæйы, йæ хъуыдыйы йын 
ницы фæд ныууагъта нæлгоймаг, сæ цыбыр ныхас дæр уадиссаг нæ 
уыди. Диссаг уыди æндæр хъуыддаг. Ацы фембæлд сылгоймагæн йæ 
зæрдæ, йæ хъуыдытæ сфæйлыдта æмæ йæ цæстыты раз йæ цард сыста- 
ди. Уыцы царды уыдис цин дæр, рис дæр, уарзондзинад дæр, нæ дзы 
уыдис æрмæстдæр йæ кæддæры зонгæ нывгæнæг. Æмæ йын дзы кæд 
йæ царды бынат нæ уыди, уæддæр кæмдæр, йæ уды кæцыдæр тæгтæй 
бамбæрста, куыд срухс кодта ацы адæймаджы хъысмæт, æрмæст йемæ 
иу зæххыл кæй царди, уымæй дæр. Æмæ уый у, фыссæджы æнкъараг 
зæрдæ кæй базыдта, уыцы «сусæгдзинæдтæй» иу: уарзондзинады тых 
æгæрон у, суанг дæхæдæг йæ ахæсты куынæ уай, уæддæр дыл тых 
кæны, дæ уды цы 'мбæхст ис, уый дын раргом кæны, дæ зæрдæйы 
сусæг уаты дын рухс ссудзы... 
Цымыдисæй бакастæн уацау «Сидзæры бонтæ» дæр. Æвдыст 
дзы цæуы æртæ сылгоймаджы трагикон хъысмæт. Æртæйы царды 
дæр уыди уарзондзинад, фæлæ дзы иуæн дæр уыцы уарзондзинад 
амонд не 'рхаста, - вæййы афтæ дæр. Сылгоймæгты хистæр Дариц- 
кæ йæ уарзон адæймагимæ цалдæр азы йеддæмæ нæ ацард: Фыды- 
бæстæйы Стыр хæст сын сæ амонды мæсыг дыууæ дихы акодта. 
Æр^гон сылгоймаг, цардæн ницыма бамбæрста, афтæмæй йæ гыццыл 
чызгимæ сидзæргæсæй баззад. Фыдтухитæгæнгæ, кæйдæр цæстæн- 
гасмæ кæсгæйæ, æрвыста йæ царды бонтæ. Æмæ, кæд дыккаг хатт 
мой скодта, уæддæр йæ зæрдæ афтидæй баззад. Афтид зæрдæимæ 
6 

Уарзондзинады дуне 
та цæрæн нæй: нæ дæхæдæг амондджын уыдзынæ, нæ, дæ фарсмæ 
чи ис, уыдоны бахъарм кæндзынæ. Афтæмæй, кæд Дарицкæ адæмы 
'хсæн царди, уæддæр æгас нал уыди, йæ зæрдæ йæ уарзонимæ хæ- 
сты быдыры баззад, йæ бон нал бацис царды цин банкъарын. Уыцы 
хъуыддаг йæ чызг Зарæйы хъысмæтыл дæр фæзынд. Æрыгон чыз- 
джы фæндыди зарын, худын, цин кæнын... Фæлæ чи кæд батав- 
та йæхи фæскъул аууоны? Уарзта йæ йæ мад, ныхас дæр ыл нæй, 
фæлæ æнахуыр уарзтæй: фылдæр уарзта йæхи, йæхицæн тæригъæд 
кодта, йæ сæфт амондыл куыдта æмæ йæ зæрдæйы мает йæ чыз- 
гыл калдта. Афтæмæй Зарæ, йæ тæккæ мадуарзгæйæ, уыди иунæг. 
Бæстон нæ дзурдзынæн ууыл, фæлæ ахæм ахастытæ дæр ирон ли- 
тературæйы фыццаг Милуся равдыста: цот æмæ ныййарджыты про- 
блемæ. Æмæ ныхас иу кæнæ дыууæ адæймагыл нæ цæуы. Ахæм 
уавæры, ахæм æнкъарæнты уацары бирæ адæм уыди æмæ сты: уæд 
дæр æмæ ныр дæр. Хæсты азарæй фенамонд Зарæ: сидзæрæй, хур- 
мæ бæлгæйæ, рæзыди æмæ, куы рачызг и, йæ цард куы сарæзта, цот 
ын куы фæзынд и, уæд ыл йæ амонд гадзрахатæй рацыди: йæ мой ба- 
уарзта æндæр сылгоймаджы. Фæлæ Зарæ йæ мадæй куырыхондæр, 
тыхджындæр разынд, нæ бауагъта йæ бинонты цард фехалын, йæ сы- 
вæллæтты амонд æм йæхи амондæй бæрзонддæр æвæрд уыд... Йæ 
цоты фыд к/ы æррынчын, куы æруатон, уæддæр ыл йæхи нæ атигъ 
кодта, суанг ма, йæ зæрдæ йын чи фехæлдта, уыцы сылгоймаг дæр ын 
æцæгæлон не сси. Уымæн æмæ- йæ æмбæрста: уарзондзинады ныхмæ 
цæуæн нæй, уый бирæты бон нæу, уый тыххæй хъуамæ æгæрон тых уа 
адæймагмæ. Æмæ уыцы тых нæ разынд нæ йæ мой Уырысмæ, нæ йæ 
мойы уарзон æрыгон рæсугъд Мæдимæ... 
Æппæт уацаутæ æмæ радзырдтыл нæ дзурдзынæн, ахæм хæс мæ 
разы æвæргæ дæр нæ кодтон. Чиныг уæ къухты ис, бакæсдзыстут æй 
æмæ уæхæдæг хатдзæгтæ скæндзыстут. Мæн фæндыди зæгъын æр- 
мæстдæр иу: фыесæг нæ бахуыдта Уарзондзинады дунемæ æмæ уыцы 
дунейы ис цин дæр, мает дæр, амонд дæр, хъыг дæр... Чи йæм цы 
зæрдæимæ бацæуа, уый дзы ссардзæн... 
Æмæ ма иу ныхас. Будайты Милуся канд уарзондзинадыл нæ 
фыесы. Ирыстоны цин æмæ мает сты йе 'нкъараг зæрдæйы мает æмæ 
цин: Беслæныхъæуы фыццæгæм скъолайы сывæллæтты хъысмæт, Хус- 
сар Ирыстоны цаутæ, Туркмæ цы ирæттæ алыгъд, уыдоны цард... Иу- 
ныхасæй, ирон адæймаджы зæрдæ цæуылдæриддæр риссы æмæ цин 
кæны, уымæй у дзаг фыесæджы зæрдæ дæр... 
Мæн уырны, æмæ ирон чиныгкæсæг æхсызгонæй сæмбæлдзæн  
Будайты Милусяйы ног чиныг «Уды суадон»-ыл. 
Дзуццаты Зселинæ 

АЗИЗÆ 
Сæрдыгон бон... Хæхтырдыгæй дымдта æхсызгон дымгæ. Уыд 
боны иуæндæс сахаты, фæлæ ныридæгæн дæр тæвд уыд. Хæхты цъуп- 
пытæ æрттывдтой хурмæ. Сусхъæд бæлас дидинæг калдта, æмæ йын 
адæймаг æнкъардта йе 'хсызгон тæф. Зæрватыччытæ ратæх-батæх код- 
той, сæ ахстон конд нæма фæци æмæ архæйдтой, цæмæй сын тагъддæр 
сцæттæ уыдаид, ууыл. Кæрты рауай-бауай кодтой дыууæ дзывылдары, 
уыдон алы аз дæр ацы кæртмæ æртæхынц æмæ хъуыддагхуызæй афтæ 
рауай-бауай фæкæнынц. 
Æртæуæладзыгон стыр хæдзар. Ацы хæдзар бæрæг дары йæ алы- 
варс хæдзæртты астæу. Диссаджы хорз арæзт у. Абарæн æй ис рæ- 
сугъд, хæрзконд сылгоймагимæ, алцæмæй æххæст чи у, æппындæр 
фау æрхæссæн кæмæ нæй. Архитектурой æгъдауæй дæр, стæй, цы 
æрмæгæй конд у, уымæй дæр. Зæгъæн ис, хæдзары хицау хæдзар 
куы арæзта, уæд дзы бавæрдта йæ уд, йæ зæрдæ, йе 'нкъарæнтæ. Йæ 
сæр æмбæрзт у, фæстаг рæстæджы хуыздæр цы 'мбæрзæн æрмæг ис, 
уымæй — сырх, растдæр зæгъгæйæ та, игæрхуыз зестæй, амад та у 
зынаргъ агуыридурæй, хуымæтæг амад нæ, фæлæ, раджы нæ фыдæл- 
тæ куыд амадтой, афтæ. Стыр рудзгуытæ, балкъонтæ, гом тыргътæ... 
Уæдæ мидæгæй та ноджы диссагдæр у хæдзар. Фыццаг уæладзыджы 
— хæринаггæнæн, стыр хæрæндон... Хæрæндоны астæу даргъ тулдз 
стьол, ^уымæн йæ иуæрдыгæй авд тулдз бандоны, иннæрдыгæй дæр 
афтæ. Иæ райдайæны та хистæрæн — тулдзхъæдæй конд къæлæтджын. 
Стьолыл рæсугъд къухæйбыд æмбæрзæн. Уæдæ скъæппытæ дæр — 
хъæдæй конд... Фыццаг уæладзыджы ма ис стыр зал. Ис дзы дивантæ, 
къæлæтджынтæ, рудзгуытыл — айв рудзынгæмбæрзæнтæ. Адæймаг зæ- 
гъдзæн, ахæмтæ аргæ та кæм скодтой, зæгъгæ. 
Фæсарæнтæй ласт сты иууылдæр: хæдзары дзаумайæ райдай, æмæ 
фæу рудзынгæмбæрзæнæй, мигæнæнтæй, уидыг æмæ тæбæгъæй.  
Хæдзары иннæ дыууæ уæладзыгæй алкæмдæр ис фондз уаты. Алы уатмæ 
дæр — йæхи ваннæ. Бæрæг у, хæдзары хицау хъæздыг адæймаг кæй у. 
8 

Азизæ ^^Р 
Ноджы диссагдæр та у кæрт: стыр, цъæх кæрдæгæй æмбæрзт. 
Алыхуызон уардитæ дзы — сырхытæ, буртæ, урсытæ, стæй ма бирæ 
æндæр дидинджытæ. Кæрты астæу — хиконд цад, йæ былтыл - хъæ- 
дын даргъ бандæттæ, фæстæмæуадзгæ къæлæтджынтæ, стыр зонтиктæ. 
Гыццыл фалдæр та — фонтан, ахæм рæсугъд фонтан горæты дæр нæй. 
Ис ма дзы беседкæ— тымбыл, тулдзхъæдæй конд стыр фынгимæ, йæ 
алыварс - фæстæмæуадзгæ бандæттæ. Фынгыл рæсугъд вазæты  
алыхуызон дыргътæ, дидинджытæ, адджинæгтæ. 
Беседкæйы бадынц хæдзары хицау Æхсар æмæ йæ бинойнаг  
Замирæт. Æхсарыл цæуы æхсай азы, у бæрзонд, хæрзконд нæлгоймаг, йæ 
сæрыхъуьщты фæзынд иугай урсытæ. Иæ уæлæ урс хæлаф æмæ урс 
хæдон. Замирæтыл та цæуы, æвæццæгæн, иу-фынддæс æмæ дыууис- 
сæдз азы, фæлæ йын уыйбæрц ничи ратдзæн: æрыгон рæсугъд сылгой- 
маг, зæгъдзынæ, цæуы йыл иу-дæс æмæ ссæдз азы. Айв уæнгтыл  
рæсугъд фидауы сæрдыгон рог къаба. Лæг æмæ ус бадтысты сæ рæсугъд 
хæдзары, куыд фæзæгъынц, аргъауы бæсты хуызæн кæрты. 
Советон дуджы рæстæг нæ уагьтой ахæм хæдзæрттæ аразын, стæй, 
кæй зæгъын æй хъæуы, адæммæ фæрæзтæ дæр нæ уыд, цæмæй хæ- 
дзар сарæзтаид, уымæн. Æхсар дæр, стæй йæ бинойнаг дæр советон 
рæстæджы цардæн стыр аргъ кæнынц. Разы сты уыцы дугæй. Афтæ 
фæзæгъынц, тынг хорз рæстæджытæ уыдысты, зæгъгæ. Уыцы дуджы 
куынæ цардаиккой, уæд, чи зоны æмæ, æнахуыргондæй баззадаиккой, 
кæд сæ дыууæ дæр уæздан мыггæгтæй сты, уæддæр: Æхсар у Тугъан- 
тæй, Замирæт та — Абысалтæй. Сæ фыдæлты фыдæлтæ кæд хъыгдард 
æрцыдысты, уæддæр не сты советон цардарæзты ныхмæ. Райгуырды- 
сты советон дуджы, æндæр цард нæ зыдтой ныронг. Æрмæстдæр ха- 
бæрттæй, чингуытæй зыдтой, сæ фыдæлтæ куыд цардысты, уый. 
Æхсар райгуырди æмæ скъола дæр каст фæци Дзæуджыхъæуы. 
Сахуыр кодта хæххон-металлургон институты арæзтадон-архитекту- 
рон факультеты, уый фæстæ та - Мæскуыйы аспирæнтурæйы, у  
доктор, профессор. Бирæ рæстæг фæкуыста хæххон-металлургон  
институты ахуыргæнæгæй, кафедрæйы хицауæй, деканæй. Бирæтæн баххуыс 
кодта, цæмæй царды сæ" бынат ссардтаиккой. Бирæ лæппутæ æмæ 
чызджытæ йæ фæрцы систы инженертæ, ахуыргæндтæ. Ныртæккæйы 
рæстæджы Æхсар у амалхъом адæймаг, ис æм йæхи арæзтадон компа- 
ни, цалдæр рестораны. 
Замирæтæн дæр йæ ныййарджытæ цардысты Дзæуджыхъæуы. 
Скъола каст фæуыны фæстæ чызг ацыд Мæскуымæ Михаил  
Ломоносовы номыл паддзахадон университеты философон факультетмæ, каст 
æй фæци тынг хорз бæрæггæнæнтимæ æмæ йæ университеты аспи- 
9 

<§|^^ БУДАЙТЫ МИЛУСЯ. Удысуадон 
рантурæйы ныууагътой. Уый фæстæ иу-цалдæр азы Мæскуыйы акуы- 
ста, стæй сыздахт Ирыстонмæ æмæ ныры онг кусы Цæгат Ирыстоны 
Хетæгкаты Къостайы номыл университеты. Уый дæр у профессор, 
философон наукæты доктор. Йæ куыст бирæ уарзы æмæ йæ зæрдæйы 
нæма ис йæ ныууадзын, кæд ын Æхсар арæх афтæ фæдзуры: 
— Мæ сывæллæтты мад, фаг дын у кусынæн, баулæф! Сывæллæт- 
тæ дæр стыртæ куы сты, адæмы рæгъмæ рацыдысты. Фæлтау дæ фæл- 
лад суадз, бæстæтыл азил. 
Ахæм рæстæг Замирæт йæ сæрыхицауæн фæзæгьы: 
— Ахæм зæронд дæм кæсын, æмæ мæ бон кусын нал у? Нæ, 
нæ, цалынмæ мæ бон уа, уæдмæ нæ ныууадздзынæн мæ куыст. Æнæ 
кусгæйæ мæ бон нæ бауыдзæн. Адæмы 'хсæнмæ мауал цу?! Нæ, нæ!.. 
Стæй алы сæрды дæр куы цæуæм санаторимæ, фæсарæнты дæр вæй- 
йæм. Уымæй арæхдæр та цæмæн хъæуы? 
Æхсар йæ бинойнагимæ сразы вæййы. Лæг æмæ ус схъомыл код- 
той дыууæ чызджы æмæ иу лæппуйы. Зæринæ æмæ Маринæ фаззæттæ 
сты, фырт Къоста та у мад æмæ фыдæн сæ кæстæр сывæллон. Чыз- 
джытæ дæр каст фесты Мæскуыйы Михаил Ломоносовы номыл пад- 
дзахадон университет, журналистикæйы факультет. Цæрынц æмæ 
кусынц Мæскуыйы, сæ дыууæ дæр æрцыдысты чындзы. Сæ цардæм- 
бæлттæ дæр фаззæттæ сты, мæскуыйаг ирæттæ — Церекатæй. Алан 
æмæ Астан дæр уыцы университеты юридикон факультеты ахуыр код- 
той æмæ афтæмæй базонгæ сты Тугъанты чызджытимæ. Зæринæ æмæ 
Маринæйæн ис дыгай сывæллæттæ. Æхсар æмæ Замирæт баба æмæ 
нана сты, фæлæ афтæ фæзæгъынц, мæнæ, дам, Къоста ус куы ракура, 
æмæ йын сывæллæттæ куы рацæуа, уæд уыдзыстæм æцæг нана æмæ 
баба, зæгъгæ. 
Бадынц беседкæйы лæг æмæ ус æмæ ныхас кæнынц. Абон Хуы- 
цаубон у, æмæ сæ дыууæ дæр хæдзары сты. Æхсар загъта йæхи- 
цæн, кæй никæдæм ацæудзæн, фæдис куы уа, уæддæр. Алы бон дæр 
кæдæмдæр цæуын хъæуы, ирон царды æнæцæугæ нæй. Уæд - чындз- 
хастмæ, чызгæрвыстмæ, куывдмæ. Алы сабат æмæ Хуыцаубоны дæр 
æм хонæг вæййы, æппынкъаддæр, иу-фынддæс ранмæ. Уæдæ, хъыга- 
гæн, зианмæ дæр арæх цæуын хъæуы. Куывдмæ, чындзхастмæ ма ацу, 
фæлæ зианмæ æнæцæугæ нæй. Хæстæ бирæ. Уæдæ, йæ мад æмæ фыды 
дæр, рох нæ кæны. Хуыцауæй бузныг, абоны бонмæ ма сæ къæхтыл 
сты, бынтон æнæниз не сты, фæлæ сын ницыма у. 
Уæлдæр куыд загътам, афтæ — ацы Хуыцаубоны йæ зæрды 
никæдæм цæуын уыд Æхсарæн, кæд æй хонæг уыдис куывдмæ, чындз- 
10 

Азизæ 
хастмæ, уæддæр. Фæнды йæ абон райсомæй изæрмæ Замирæтимæ 
фæуын. Фæстаг рæстæджы дыууæйæ афтæ никуыма уыдысты. За- 
мирæтæн дæр уæгъд рæстæг арæх нæ вæййы. Уый дæр кусгæ дæр 
кæны, стæй ма республикой парламенты депутат дæр у. Уæдæ цинмæ 
дæр æмæ зианмæ дæр цæуы. 
— Не 'фсин, абон мæхицæн удыбæстæ скодтон, федтай, кæдмæ 
фæхуыссыдтæн, уый. Дæс сахатмæ! Æвæццæгæн, иу-дыууиссæдз азы 
дæр афтæ нал уыд. Уырыссагау дзургæйæ — расслабился! Мæнæ мæ 
уарзоны фарсмæ бадын! — Лæг йæ усы уæхскыл йæ къух æрæвæрдта. 
— Æхсар, раст зæгъыс, афтæ дæр хъæуы! Кæннод, мæнæ ивæзт 
хъандзал куыд уа, уый хуызæн стæм. Уый та хорз нæу! Хуыцау ба- 
хизæд, фæлæ скъуынгæ дæр акæндзæн. Мæнæн дæр тынг æхсызгон у, 
афтæ дæ фарсмæ бад æмæ ныхæстæ кæн, — йæ сæрыхицаумæ уарзæ- 
гой цæстæй бакаст, йæ къухыл ын йæ рус æрæвæрдта, стæй ма йæ 
ныхæстæм бафтыдта: — Æз хыссæ скодтон æмæ абон чъиритæ скæн- 
дзынæн: цæхæраджынтæ æмæ фыдджынтæ. 
— Дзæгъæлы нæ фæзæгъын, аргь дын нæй, зæгъгæ. Ацы æлхæд 
хæринæгтæ ницы сты, ницы. 
Уалынмæ^ кулдуары раз хæдтулгæйы хъæр фæцыд, дуар байтом, 
æмæ кæртмæ æрбахызт сæ фырт Къоста — бæрзонд, хæрзконд, куыд 
фæзæгъынц, саджы фисынтыл амад лæппу. Адæймаг æм кæсынæй не 
'фсæсти. Цыдаид ыл иу-фараст æмæ ссæдз азы. Йæ мад æмæ фыды 
размæ бацыд, радыгæй сæ дыууæйы дæр ахъæбыс кодта æмæ худгæйæ 
загьта: 
— Цы дзæбæх бадут! Æмæ, иумæ куыд фидаут, уый та! Цы бирæ 
уæ уарзын, цы! — æмæ хæдзарырдæм фæраст. 
— Лæппу, иугыццыл немæ абад, — загьта Замирæт йæ фæстæ. 
— Мамæ, бæргæ абадин, фæлæ мын рæстæг нæй. Мæнæ ме 
'мбæлттимæ, куы йæ зоныс, Дыгургоммæ цæуæм. Райсомæй мæ хæд- 
тулгæ æхсынмæ ацыдтæн æмæ ма 'рбауадтæн, мæ дзаумæттæй, зæ- 
гъын, истытæ райсон. Стæй мæ фæнды, сымах дæр мемæ куы ацæуик- 
кат, уый. 
— Къоста, бæргæ, ацæуиккам, фæлæ — рæстæг нæй. Стæй, сымах 
æрыгæттæ стут, æмæ уын мах хъыджы хосæй æндæр ницы стæм. Æн- 
дæр хатт ацæудзыстæм, — загъта Æхсар. 
— Цытæ дзурыс, сымах нырма æрыгæттæй æрыгондæр стут! - ба- 
худти лæппу. 
— Уымæй та, мæ ныфс, дæхи сайыс! Мах æрыгон нал стæм, 
кæд нæ зæрдæтæ æрыгон сты, уæддæр, — загъта мад æмæ уарзæгой 
цæстæй бакаст йæ хъæбулмæ, стæй йæ бынатæй фестад, Къостайы 
11 

БУДАЙТЫ МИЛУСЯ. Уды суадон 
ахъæбыс кодта æмæ ма бафтыдта йæ ныхасмæ: — Цом, æмæ дын 
демæ фæндагмæ истытæ авæрон. Иугыццыл куы фæлæууис, уæд чъи- 
ритæ дæр акæнин. Мæ хыссæ, æнхъæлдæн, ссыди. 
— Фæлæудзæн, фæлæудзæн! Дæ мады хуызæн чъиритæ ничи 
кæны! — йæ фырты бæсты загьта Æхсар. 
— Хорз, хорз! Банхъæлмæ кæсдзынæн чъиритæм, мемæ дæр дзы 
ахæсдзынæн. Æрмæст Муратитæм бадзурон, — телефон йæ дзыппæй 
систа æмæ дзуры йе 'мбалмæ: — Мурат, кæм стут? Иу сахаты фæстæ 
æз дæр уым уыдзынæн! 
Замирæт хæринаггæнæнмæ бацыд. Хыссæ, цæхæратæ, фыдыссæст, 
цыхт — алцыдæр цæттæ уыд. Æрмæст ма чъиритæ ракæнын хъуыд. 
Къоста та йæ фыды фарсмæ æрбадт æмæ бадзырдта йæ мады фæстæ: 
— Мамæ, æххуыс кæнын дын нæ хъæуы? Дæ чызджытæ дын æх- 
хуыс кодтой, фæлæ æз дæр сарæхсдзынæн! 
— Нæ, мæ хур, нæ хъæуы. Мæхи фаг куыст дæр дзы нæй. Фæлтау 
дæ фыды фарсмæ абад, арæх уын нæ вæййы ахæм фадат. 
Замирæт раст загьта, арæх нæ фæбадынц иумæ фыд æмæ фырт. 
Мæнæ ныр дæр æртæ боны размæ ссыд Мæскуыйæ Къоста. Каст фæци 
МГИМО æмæ кусы Фæсарæйнаг ахастдзинæдты министрады. Хорз 
кусæгыл нымад у. Зоны цалдæр фæсарæйнаг æвзаджы: англисаг,  
французам немыцаг, испайнаг, туркаг. Ныр отпусчы ссыд. Алы сæрд ын нæ 
вæййы ахæм фадат, фæлæ ныр, табу Хуыцауæн, йæ хъуыддæгтæ хорз 
рауадысты, æмæ йын æртæ къуырийы отпуск радтой. Тынг æм æн- 
хъæлмæ кастысты йæ фыдымад æмæ баба дæр. 
Хъыгагæн, Замирæтæн фыд æмæ мад нал и, йæ ныййарджытæн 
иунæг чызг уыд, нæй йын хо æмæ 'фсымæр дæр. Фæлæ Æхсарæн ис 
æфсымæр Æхсæртæг æмæ хо Уарзетæ. Уыдон Къостайы тынг бирæ 
уарзынц. Уæвгæ, йæхæдæг дæр сæ афтæ уарзы, куыддæр ссыди, афтæ 
сæ абæрæг кодта. Æхсæв дæр баззади йæ нана æмæ бабамæ. Уæдæ 
йæм йе 'мбæлттæ дæр фенхъæлмæ кæсынц. Бирæ æрдхæрдтæ йын ис, 
семæ æфсымæры цард кæны. 
Цасдæр рæстæг фыд æмæ фырт æнцад бадтысты, алчидæр дзы 
йæхи хъуыдыты ацыд. Иурæстæг Къоста йæ бынатæй фестад, йæ  
бандой йæ фыдмæ хæстæгдæр бавæрдта æмæ загьта: 
— Нæ фыд, æвæццæгæн, тынг фæллайыс дæ куысты. Æз дын 
ницы,æххуыс кæнын. Æвзæр фырт дын дæн, æвзæр. 
— Раст зæгъыс, мæ лæппу, фæллайын, тынг фæллайын. Фæлæ 
мæм тынг хорз кусджытæ ис, кæуыл æууæндын, ахæмтæ. Хорз цæуы 
куыст нæ арæзтадон компанийы, уæдæ ресторантæ дæр хорз кусынц. 
12 

Азизæ 
Дæ номыл цы ресторан ис, «Къоста», зæгъгæ, уый хицау, куы йæ зо- 
ныс, де 'мбал Зауыр у. Мæ зæрдæ дзы рухс кæны. Уæдæ, иннæты куы- 
стæй дæр — афтæ, — фыд ныхъхъус, стæй дарддæр йæ ныхас кодта: 
— Дæуæн дæ цард Мæскуыйы у, бæрнон куысты кусыс. Æппындæр 
дæ зæрдæмæ мацы хæсс. Æз дæуæй мæ сæр бæрзæндты хæссын. Æр- 
мæст иунæг хъуыддагмæ мæ зæрдæ 'хсайы... 
— Зонын æй, папæ, цы зæгъынмæ хъавыс, уый...— сабырæй загъ- 
та Къоста. 
— Зонгæ йæ бæргæ кæныс, хъуыддаг нæ кæныс, æндæр. Æз ма - 
гъа! Фæлæ дæ мад йæхи хæры. 
— Æз дæр ахæм æнæмбаргæ нæ дæн... Фæлæ... Папæ, дæхицæй 
йæ нæ зоныс, уый афтæ 'нцон хъуыддаг нæу. Цы дæ 'мбæхсон, мæ 
алыварс ис чызджытæ, сæ зæрдæмæ цæуын, мæ зæрдæмæ дæр дзы 
чидæртæ цæуы, фæлæ, мæнæ афтæ кæмæй зæгъон, бинойнагæн, стæй 
сымахæн — мæ фыд æмæ мадæн — чындзæн бæззы, ахæмыл нæма 
сæмбæлдтæн. Зонын æй, азтæ цæуынц, фæлæ ахæм карджын дæр нæма 
дæн, — худгæйæ загьта Къоста. 
— Лæппу, æмбарæм мах дæр дæ мадимæ алцыдæр. Бæрнон  
куысты дæ. Нæ дæ 'вдæлы. Фæлæ... Ам, Ирыстоны, куы уаис, уæд афтæ 
нæ тыхси&кам. 
— Æмæ ныр та цæуыл тыхсут? Гъома, тæрсгæ кæнут, уырыссаг 
чызг куы 'рхонон, уымæй? Уый тыххæй ма тыхсут. Мæн æрмæстдæр 
нæхирдыгон хъæуы, æндæр афонмæ дæр искæйы æрхуыдтаин. Цыфæн- 
ды куы уа, уæддæр мæ зæрдæмæ нæхи ирон чызджытæ цæуынц. 
— Раст мæ нæ бамбæрстай, Къоста! Уый тыххæй æз, стæй, мæн- 
мæ гæсгæ, дæ мад дæр нæ тыхсы. Хорз адæймаг уæд, кæрæдзийы æм- 
барут, æндæр цы уæлдай у, цы адæмыхаттæй у. 
Цасдæр рæстæг та ныхъхъус сты дыууæйæ дæр. Уалынмæ За- 
мирæт рахъæр кодта: 
— Къоста, мæ хур, рауай-ма ардæм! 
Фырт йæ бынатæй фæгæпп кодта æмæ бацыди хæринаггæнæнмæ. 
Замирæт ын загьта: 
— Лæппу, æртæ чъирийы цæттæ сты, мæнæ цæхæраджынтæ, 
фыдджынтæ, джитъритæ, пъамидортæ, ирон бæгæны, сок. Феххуыс-ма 
мын кæн, æмæ сæ фынгмæ ахæссæм, абон Хуыцаубон у, æмæ дæ фыд 
æртæ чъирийы акува! 
— Хорз, мамæ! Ды мын дзур, цы хъæуы, уый, æз дæ бардзырдтæ 
æххæст кæндзынæн! — хъæлдзæгæй загъта Къоста. 
— Уæ, мæ гыццыл лæппу! 
— О, тынг гыццыл дæн — дыууæ метры дæргъæн! 
3 

БУДАЙТЫ МИЛУСЯ. Уды суадон 
— Æз асæй гыццыл нæ зæгъын! Ды мæнæн алкæддæр гыццыл 
уыдзынæ, дæхæдæг фыд куы уай, уæддæр. 
Мад æмæ фырт фынгмæ рахастой, цы хъуыди, уыдон. Сбадтысты. 
— Ныр-ма нæ дыууæ чызджы дæр сæ бинонтимæ ам куы уаиккой, 
уæд тынг хорз уаид! — загьта Æхсар. 
— Уыдон дæр августы мæйы ссæуинаг сты, фæлæ уæд Къоста ам 
нæ уыдзæн. 
— Æппындæр нæ бинонтæ иумæ нал æмбырд кæнынц, — æнкъар- 
дæй загьта фыд. 
— Мæнæ нæм чындзхаст куы уа, уæд иууылдæр æрæмбырд уы- 
дзыстæм! — цæмæй йæ мад æмæ фыдæн æхсызгон уа, уый тыххæй, 
хынджылæггæнгæйæ, загьта Къоста. 
Æхсар æмæ Замирæт, уарзæгой цæстæй бакастысты сæ фыртмæ. 
Нæлгоймаг райста бæгæныйы къус æмæ кувын байдыдта: 
— Уæ Хуыцау, абон дæ бон у, æмæ дæм хуыздæр чи бакуывта, 
мах дæр уый æмбал фæкæн!.. 
Æхсар куывд куы фæци, уæд Къоста ахуыпп кодта бæгæныйæ, са- 
хуыста чъирийæ, гыццылæй-иу куыд кодта, афтæ. Стæй загьта: 
— Нæ фыд, цы дæсны дæ кувынмæ! Раст бабайы хуызæн хорз 
кувыс. 
— Æмæ йæ фырт нæ дæн! Фæлæ æз мæ фыды нæ баййафдзынæн, 
— загьта Æхсар, стæй Замирæтмæ бакаст: — Диссаджы чъиритæ сты, 
не 'фсин, куыд фæзæгъынц, мард дæр сæм рабаддзæн. Дæхицæн уды- 
бæстæ скодтай! 
— Папæ раст зæгъы, тынг хæрзад сты дæ чъиритæ, мамæ! 
— Къоста, ды цалынмæ ам уай, уæдмæ алы бон дæр кæндзынæн 
чъиритæ. Мæскуыйы ма дæ чи буц кæндзæн? 
— Уым дæр, дæ чызджытæм куы вæййын, уæд мæ сбуц кæнынц. 
Хæрзад чъиритæ сын вæййынц, фæлæ уæддæр дæууæтты хуызæн нæ 
рауайынц. 
— Мæ хъæбул, мæ ныфс, æз дæ мад дæн, æмæ дæм уымæн афтæ 
кæсы. 
Къостайы дзыппыдаргæ телефоны дзæнгæрæг райхъуыст. Дзырдта 
йæм Зауыр: 
— Дæ хорзæхæй, кæм дæ? Мах иууылдæр ам стæм, нæ бадзырд 
бынаты. Дæумæ 'нхъæлмæ кæсæм. Мурат загьта, иу сахаты бæрц, 
дам, I бафæстиат уыдзæн, фæлæ уæдæй нырмæ дыууæ сахатæй фылдæр 
рацыд. 
Хæтæл Мурат райста: 
— Дæ мад æмæ фыды разæй дæ дæ къах нæ хæссы, æвæццæгæн? 
14 

Азизæ 
— Уымæй дæр цы мæнг зæгъыс, арæх нæ вæййын семæ, æмæ... 
Ныртæккæ цæуын! 
— Афтæ ныхасгонд куы уыдыстæм, Æхсар æмæ Замирæт дæр 
немæ цæудзысты... — загьта ма Мурат. 
— Нæ, нæ комынц. Сымах, дам, æрыгæттæ стут, уæхæдæг цæут! 
— Къоста йæ бынатæй фестад æмæ йæ мадмæ дзуры: — Мамæ, мемæ 
мын исты авæр. 
— Уый мæ бар уадз! Хызыны дын нывæрдтон физонæг, хал- 
сартæ, фыдджын, ныртæккæ ма цæхæрæджынтæ æмæ уæлибæхтæ атух- 
дзынæн. Де 'мбæлттæ дæр мæ конд чъиритæ бирæ уарзынц, уæлдай- 
дæр — Зауьгр. Мæгуыр, уымæн йæ мад раджы амард, æмæ нæ зоны 
мады конд хæринаджы ад. 
— Зауыр хорз адæймаг у, уæдæ, куыд кусæг, афтæ дæр æм аипп 
нæй, — загьта Æхсар дæр. 
Къоста райста хызын æмæ рацыди йæ урс хæдтулгæмæ. Ие 
'мбæлттæ тынг бацин кодтой, Замирæт сын кæй рарвыста, уыцы 
хæринæгтыл. Ныртæккæйы рæстæджы ресторантæ, кафетæ алкæм дæр 
бирæ, кæнынц дзы алыхуызон хæринæгтæ, фæлæ, цыфæнды куы уа, 
уæддæр дзы хиконд чъиритæн аргъ нæй! 
Фондз хæдтулгæйæ уыдысты, æрмæстдæр — нæлгоймæгтæ, чызг 
семæ нæ уыд. Къостайы æмбæлттæй цалдæрæн: Мурат, Зауыр, Марат, 
Амыран æмæ Рамазанæн ис бинонтæ. Æмæ уыдон дæр алы хатт,  
Къоста Мæскуыйæ куы ссæуы, кæннод, сæхæдæг уым куы вæййынц, уæд 
ын фæдзурынц, афон у бинонты хъуыддаг бакæнынæн, зæгъгæ. 
Æртæ боны фесты æмбæлттæ Дыгургомы, Дзинагъайы. Тынг хорз 
арвыстой сæ рæстæг. Цыдысты хæхты сæрмæ, æхсæрдзæнтæм, хъазы- 
дысты бадминтонæй, волейболæй, футболæй. 
— Бирæ бæстæты вæййын: Турчы, Францийы, Швейцарийы, Ита- 
лийы... Фæлæ Дыгургомы куыд рæсугъд у æрдз, афтæ никæм. Абарæн 
æй ис æрыгон рæсугъд чызгимæ, мæнæ нæлгоймаджы къухæвнæлд 
чи нæма зоны, ахæмимæ. Дзæнæты бæстæ, дзæнæты! Ардыгæй мæ 
ацæуын дæр нал фæнды! — дзырдта Къоста фæстаг бон. 
— Мах ам арæхдæр вæййæм, фæлæ дзы уæддæр не 'фсæдæм! Иæ 
уæлдæфæй дæр нын бафсис нæй! — загьта Рамазан дæр. 
— Куырттаты ком, Дыгургомы къамтæ мæм бирæ ис. Мæскуыйы 
сæ куы февдисын ме 'мбæлттæм, уæд дисы бацæуынц. Тынг сæ  
фæнды Ирыстонмæ Ссæуын, фенын нæ рæсугъд æрдз, кæмттæ. Фæлæ афтæ 
рауайы, æмæ, мæнæн отпуск куы вæййы, уæд уыдон та кусгæ фæкæ- 
нынц. Иннæ азмæ нæ Хуыцау дзæбæх уадзæд, стæй исты æрхъуыды 
кæндзыстæм, — загьта Къоста. 
15 

БУДАЙТЫ МИЛУСЯ. Уды суадон 
— Алцæмæй дæр тынг хорз æмæ рæсугъд у ам, æцæгдæр — 
дзæнæты бæстæ! Æхсæрдзæнтæ, уæлвæзтæ æмæ дæлвæзтæ, суадæттæ, 
æнæвнæлд хъæдтæ, цæугæдæттæ... Æмæ дзы цы рæсугъд дидинджытæ 
зайы, уый та! Фæлæ ма дзы денджыз куы уаид! — загъта Мурат худ- 
гæйæ. 
— Æнæ денджызæй дæр тынг хорз у! — не сразы Зауыр. 
Дыгургомæй куы 'рцыдысты, уæд ма Къостайы фæндыдис йæ 
ныййарджытимæ денджызмæ ацæуын, фæлæ йæм йæ куыстæй сдзырд- 
той, æмæ йæ бахъуыд ацæуын. Иæ хæдтулгæ Дзæуджыхъæуы вæййы, 
Мæскуыйы дæр æм ис машинæ. Фæстæмæ æдзух хæдтæхæджы атæхы. 
Бæргæ йæ фæфæнды поезды ацæуын: цу æмæ хъуыдытæ кæн, фæлæ 
йын ахæм фадат нæ вæййы. Алыхатт дæр тагъд фæкæны. Æмæ ныр 
дæр хæдтæхæгмæ райста билет. 
Æхсар æмæ Замирæтæн зын уыд, сæ фырт сын куы загъта, куыстæй 
йæм сдзырдтой, æмæ йæ цæуын хъæуы, зæгъгæ, уæд. Батыхстысты. 
— Æз та мæхи цæттæ кодтон денджызмæ ацæуынмæ. Зæгъын, 
кæдæй-уæдæй Къоста дæр немæ улæфдзæн. Нæма дæ бафсæстæн æп- 
пындæр! Иннæбон цæуыс? Цы тагъд?! — æнкъардæй загъта мад. 
— О, мæнæн дæр зын у! Загътон, мæхи куыстæй ратондзынæн 
æмæ иугыццыл нæ фыртимæ фæуыдзынæн, — загъта Æхсар, куыстæй 
куы 'рбацыд, æмæ йын йæ бинойнаг хабар куы радзырдта, уæд. 
— Мæхи дæр бæргæ фæндыди, бирæ цыдæр хъуыддæгтæ дæр ма 
мæ уыди ам. Фæлæ афтæ рауад... Цæй, ма тыхсут, мæ отпускæй ма 
дыууæ къуырийы ис, æмæ мын куыддæр фадат фæуа, афтæ нæхимæ 
ссæудзынæн. 
Фæндагмæ Замирæт йæ фыртæн чъиритæ скодта, бирæ цыдæртæ 
ма йын нывæрдта. Æхсар æй йæхæдæг аласта аэропортмæ. Йе 'мбæлт- 
тæ дæр, Зауырæй фæстæмæ, рацыдысты фæндараст зæгъынмæ, уымæн 
куыст ныууадзыны фадат нæ уыд. 
— Дзурдзынæ, куыддæр ныххæццæ уай, афтæ! Мæ зæрдæ æхсай- 
дзæн, — афæдзæхста йæ фыртæн Замирæт, стæй ма йæ афарста: — Дæ 
размæ чи рацæудзæн, загьтай? 
— Æппындæр-ма ма тыхс, мамæ! Дзурдзынæн дæм! Цымæ фыц- 
цаг хатт цæуын Мæскуымæ. Æвддæс азы мыл куы цыд, уæдæй ныр- 
мæ дыууæрдæм куы кæнын! Мæ размæ Маринæ йæхи хæдтулгæйыл 
рацæудзæн, Зæринæйæн йæ куыстæй нæй фадат, — загъта Къоста, 
йæ фыд æмæ йæ мады хъæбыс кæнгæйæ, стæй йе 'мбæлттимæ иуварс 
ацыд æмæ цæуылдæр ныхас кодтой. 
— Аныхас кæнæнт, уыдонмæ сæхи сусæгдзинæдтæ ис, — загъта 
Æхсар. 
16 

Азизæ 
Куыддæр хæдтæхæг йæхи систа уæлдæфмæ, афтæ Æхсаритæ рацы- 
дысты аэропортæй. 
— Цом зæрæдтæм бауайæм! Уыдон дæр, æвæццæгæн, мæт  
кæнынц лæппуйыл. Йæ цæуыны размæ ма сæм бауад. Нана ма, дам, кæу- 
гæ дæр скодта, цы тагьд цæуыс, зæгьгæ, куы нæма, дам, бафсæстæн 
дæ уындæй! — загьта Замирæт фæндагыл. 
Æхсар тынг фæбузныг йæ бинойнагæй, зæрæдтæм æй кæй хоны, 
уымæй. Фæндагыл ма цыдæртæ алхæдтой, цасдæр сæм абадтысты. Уы- 
донæн дæр стыр æртæуæладзыгон хæдзар уыд, сæ кæстæр фырт Æх- 
сæртæг семæ цæры йæ бинонтимæ. Йæ бинойнаг Заретæ Замирæтимæ 
дыууæ хойы цард кæнынц. Йæ фырт Хъазыбег æмæ чызг Фаризæ дæр 
бирæ уарзынц сæ фыдыфсымæр æмæ Замирæты. 
Сæхимæ куы 'рбацыдысты лæг æмæ ус, уæд æнкъардæй бадтысты 
цасдæр рæстæг сæ райдзаст хæдзары. Уалынмæ райхъуыст телефоны 
дзæнгæрæг. Замирæт систа хæтæл: 
— Ныххæццæ дæ? Уæ, мæ дзæбæх лæппу! Маринæ дæр, зæгъыс, 
дæ разы лæууы? Ратт-ма йæм хæтæл. Радзур-ма, мæ чызг, куыд стут 
знонæй нырмæ? Дысон куы дзырдтам телефонæй, уæд мæм цыдæр 
æнкъард фæкаст дæ хъæлæс... Сывæллæттæ дæбæх сты? 
Æхсар æм хъуыста, стæй загьта: 
— Æрмæст дæхи сæ цы бакодтай, мæныл дзы ничи уайы? Ратт-ма 
мæнмæ дæр хæтæл! - æмæ телефон райста. 
— Райе! Æнæуи дæр Маринæ афтæ зæгъы, папæимæ, дам, мæ 
фæнды аныхас кæнын, — æмæ ус радта телефон йæ лæгмæ. 
Къоста хæдтæхæгæй куы æрхызт, уæд æм йæ хо Маринæ æн- 
хъæлмæ каст йæ чызг Асиатимæ. Гыццыл чызг йæ мады 'фсымæры 
куы федта, уæд йæ размæ — дугь. 
— Мæнæ мæ рæсугьд хæрæфырт! — Къоста чызджы йæ хъæ- 
бысмæ систа. — Æз дын бирæ цыдæртæ æрластон — дæ баба æмæ 
дын сæ дæ нана æрæрвыстой. 
— Ратт мын, баба æмæ мын нана цы æрæрвыстой, уый! — загьта 
чызг иронау. Кæд Мæскуыйы цæрынц, уæддæр Маринæйæн дæр æмæ 
Зæринæйæн дæр сæ сывæллæттæ хорз дзурынц иронау. 
Лымæнæй цæрынц Мæскуыйы дыууæ хойы æмæ 'фсымæр. Кæд 
тынг æнæвдæлон сты, бæрнон бынæтты кусынц, уæддæр кæрæдзимæ 
арæх цæуынц. Æвдæлон бон та арæхдæр Маринæмæ æрæмбырд вæй- 
йынц, уый сын нæхимæ ирон хæринæгтæ скæны, фæныхæстæ кæнынц, 
сæ ныййæрджытимæ телефонæй адзурынц. Театрмæ кæнæ концертмæ 
дæр иумæ ацæуынц. Арæх вæййынц Мæскуыйы ирон диаспорæйы. 
Уым Къостайы базонгæ кæнынц нæхирдыгон чызджытимæ. Æмæ кæд 
2 Будайты Милуся 
17 

БУДАЙТЫ МИЛУСЯ. Уды суадон 
рæсугъд, айв, ахуыргонд вæййынц, уæддæр дзы нырма йæ зæрдæйы 
ничима ныххызт. Исчи йæ куы афæрсы, уæ гормон, дæ зæрдæмæ дзы 
æппындæр ничи цæуы, зæгъгæ, уæд Къоста дзуапп ратты: 
— Æз мæхæдæг, æвæццæгæн, уыдон аккаг нæ дæн. Уыдон мæнæй 
бирæ хуыздæр сты. Афтæ мачи банхъæл уæд, æмæ æнæрвæссон дæн. 
Нæ, нæ, æппындæр афтæ нæу! 
* * * 
Къоста ма МГИМО-йы куы ахуыр кодта, фæндзæм курсы уыди, 
уæд базонгæ ис иу ирон чызгимæ, уый дæр уым ахуыр кодта, фæлæ 
фыццæгæм курсы. Кæсæн залы бадтысты йе 'мбал Цæргæсты Сæр- 
мæтимæ, ныхæстæ кодтой иронау. Уæд дын сæ размæ 'рбацыд, иу-æст- 
дæс азы кæуыл цыдаид, ахæм æрыгон чызг. Мæнæ куыд фæзæгъынц, 
— йæ цæсгомæй хуртæ 'мæ мæйтæ каст: бæрзонд, хæрзконд, сау 
бæзджын дзыккутæ бынмæ уагъд. Æфсæрмыгæнгæ сыгьдæг иронау ба- 
фарста: 
— Бахатыр кæнут, сымах Ирыстонæй стут? Ирæттæ стут? 
Дыууæ лæппуйы чызгмæ кæсгæйæ баззадысты, сæ бон сдзурын 
дæр ницыуал уыд. Фæлæ уæддæр Сæрмæт Къостайæ фæраздæр дзуапп 
раттынмæ: 
— О, о, Ирыстонæй стæм, Ирыстонæй! Ирæттæ стæм! Ды дæр 
нæхи ирон чызг куы дæ! Кæцæй дæ? 
Чызг цасдæр рæстæг ницы сдзырдта, йæ цæсгом фæсырх, стæй са- 
бырæй загьта: 
— О, æз ирон чызг дæн. Фæлæ, фæлæ... Ирыстонæй нæ дæн. 
— Æвæццæгæн, мæскуыйаг чызг дæ, нæ? Æмæ цы хорз дзурыс 
иронау! — йæ ныхас та йын фескъуыдта Сæрмæт. Къоста йын йæ 
къухыл фæхæцыд, ома, бауадз уал æй дзурын, зæгъгæ. 
— Нæ, нæ, æз Туркæй дæн, фæлæ ирон дæн! Туркаг ирон... 
Дыууæ лæппуйы кæрæдзимæ бакастысты. Зыдтой, кæй зæгъын 
æй хъæуы, Турчы бирæ ирæттæ æмæ дыгурæттæ кæй цæры. Къоста 
бафиппайдта, чызг сыгъдæг иронау кæй дзырдта, æнæ иу уырыссаг 
дзырд скæнгæйæ. Йæхинымæр загьта: «Мах афтæ сыгъдæг нæ дзурæм 
нæхи 'взагыл, хъуамæ дзы фæкæнæм уырыссаг дзырд дæр». Дыууæйæ 
дæр сæ бынæттæй сыстадысты æмæ дзурынц чызгмæ, сбад, зæгъгæ. 
— Нæ, нæ, арфæйаг ут! Не 'мбæлы мын æнæзонгæ нæлгоймæг- 
тимæ бадын! 
— Сбад, сбад! Æмбæлы дын, мах æй хуыздæр зонæм! Фæнды нæ 
демæ базонгæ уæвын, аныхас кæнын, кæд дын рæстæг ис, уæд. Мæ 
18 

Азизæ 
ном хуыйны Къоста, мæ мыггаг у Тугъантæй, ме 'мбал та у Цæргæсты 
Сæрмæт, — загьта Къоста. 
Сæрмæтæн æхсызгон нæ уыд, йе 'рдхорд йæ бæсты кæй дзуры, 
уый, фæлæ ницы загьта. Чызг йæ къух радта фыццаг Къостамæ, стæй 
Сæрмæтмæ æмæ загьта: 
— Мæ ном хуыйны Азизæ, мæ мыггаг та иронау у Хъуысæтæй, - 
чызг сбадт, йæ къаба адзæбæхтæ кодта, афтæмæй. 
— Азизæ! Цы дзæбæх ном дын ис, дæхи хуызæн рæсугъд! — 
загьта Сæрмæт, Къоста йæ бакъуырдта, цæмæн æфсæрмы кæныс чыз- 
джы, зæгъгæ. 
— Æз ам, Уæрæсейы, ирон дзырд нæма фехъуыстон, æмæ, сымах 
ныхас куы фехъуыстон иронау, уæд мын тынг æхсызгон уыди, мæхи 
нал баурæдтон æмæ уæм æрбацыдтæн. Æвæццæгæн, раст нæ уыдтæн. 
Бахатыр мын кæнут! 
— Цытæ дзурыс, Азизæ?! Раст бакодтай, тынг раст, кæй нæм æр- 
бацыдтæ, уымæй. Ды дæр ам ахуыр кæныс? Нырмæ дæ куыд никуы 
федтон, — чызджы æрсабыр кæнынмæ хъавыд Къоста. 
— О, о, æз ам ахуыр кæнын — нырма фыццаг аз. 
— Мах та дыууæйæ дæр фæндзæм аз ахуыр кæнæм, — загьта 
Сæрмæт. Уый нæ загьта «курсы», ома, чызг кæд уыцы дзырд нæ зоны, 
зæгъгæ. 
— Æмæ цæргæ та æмдзæрæны кæныс? — бафарста Азизæйы 
Къоста. 
— О, æмдзæрæны. Мемæ цæры дыууæ туркаг чызджы, 
— Мах ацы аз фæуыдзыстæм ахуыр, дæу та ма цыппар азы ахуыр 
кæнын хъæуы, — загьта Къоста. 
Сæрмæт æмæ Къостайы аныхас кæнын фæндыд чызгимæ, фæлæ 
Азизæмæ .йе 'мбал чызг англисагау сдзырдта, цæуын, дам, нæ хъæуы, 
æрæджы кæнæм, зæгъгæ. 
Азизæ йæ бынатæй фæгæпп кодта, хатыр ракуырдта æмæ фæраст 
йе 'мбалимæ. Дыууæ æрыгон лæппуйы йæ фæстæ кæсгæйæ баззады- 
сты. Хъусæй лæууыдысты, алчидæр дзы йæхи хъуыдыты ацыд. 
— Зæды хуызæн нæу? — афарста Къоста æмæ йæхæдæг йæхицæн 
дзуапп радта: — О, о, зæды хуызæн! 
Сæрмæт йæ сæр батылдта, дзургæ ницы скодта. Уый фæстæ ма, 
кæсæндонæй куы рацыдысты, уæд фæндагыл ныхас кодтой. 
— Куы ма йæ фенин уыцы рæсугъд туркаг ирон чызджы, уæд æй 
лæмбынæгдæр бафарсин Турчы ирæтты цардæй. Уым кæцы ран цæры, 
чи йын ис бинонтæй, кæд алыгъдысты сæ фыдæлтæ Туркмæ...—  
загьта Сæрмæт. 
19 

БУДАЙТЫ МИЛУСЯ. Уды суадон 
— Ныр цытæ дзурыс, ме 'рдхорд? Уыйбæрц фæрстытæ чи фæдæт- 
ты æвиппайды? Афтæ не 'мбæлы. Уæртæ йæ кæсæндоны дæр ныфсæр- 
мы кодтай, — бауайдзæф кодта йе 'мбалæн Къоста. 
— Цы дзæбæх чызг у! Нæхимæ, Ирыстоны, куыд нæй рæсугъд 
чызджытæ, фæлæ ацы туркаг ирон чызг та — зæд, зæд! Хуыцау кæм 
дæтты!.. — загьта Сæрмæт æмæ арф ныуулæфыд. 
Къостайы зæрдæмæ дæр тынг фæцыд туркаг ирон чызг. Куыд 
фæзæгъынц, йæ зæрдæйы ныххаудта. Фæлæ дзургæ ницы скодта лæп- 
пу. Æрыгон нæлгоймаг æмбæрста, ацы чызг ын йæ зæрдæмæ нæмыг 
кæй баппæрста, æмæ уый та тала кæй суадздзæн. Раздæр æй нæ уыр- 
ныдта, фыццаг фендæй бауарзæн ис, уый. Ахæмтыл-иу худгæ кодта. 
Фæлæ йæ ныр йæхи сæр баййæфта. Ахуыр кæна, фæндагыл цæуа, æх- 
сæв фынæй кæна — йæ цæстытыл уади Азизæ. Йæхицæй йæ сырдта, 
арæх-иу дзырдта: «Ныр цы æрымысыдтæ? Иунæг хатт федтай чызджы 
æмæ... йæ бауарзтай... Нæ, нæ, афтæ не 'мбæлы! Уый дæ хъуыды дæр 
нал кæны — чи дæ, цавæр дæ. Ферох дæ кодта. Ацыди йæ райгуырæн 
бæстæмæ — Туркмæ. Уым ын уыдзæн уарзон дæр ... Ахæм рæсугъд 
чызгæн уарзон ма уа, уый мæ никуы бауырндзæн. Фæлæ, цы кæнон, 
мæхицæн хицау куы нал дæн?» 
* * * 
Сæрмæт æмæ Къоста каст фесты институт. Къостайы ныууагътой 
аспирæнтурæйы фæсаууонмæ ахуыр кæнынмæ, кусынмæ та йæ ар- 
выстой Фæсарæйнаг хъуыддæгты министрадмæ. Уыцы аз нал федтой 
Азизæйы. Сæрды, цалынмæ кусын нæма байдыдтой, уæдмæ дыууæйæ 
дæр ссыдысты Дзæуджыхъæумæ. 
Къостайы ныфс уыди, искæд ма кæй фендзæн туркаг ирон  
чызджы, уымæй. Фæлæ йыл, хъыгагæн, никуыуал сæмбæлд. Агургæ та 
йæ куыд кодтаид, йæ телефоны номыр дæр ын нæ зыдта. Бæргæ йæ 
фæндыди, æнæнхъæлæджы йыл куы сæмбæлдаид, уый, фæлæ кæм ис 
ахæм амонд. Къостæ йæхиуæттæй, стæй йе 'мбæлттæй дæр никуы 
никæмæн загьта, йæ зæрдæйы кæй хæссы уарзондзинад æнæзонгæ 
чызгмæ, уый æмæ иннæ чызджытæм дæр уый тыххæй кæй нæ кæсы.. 
* * * 
Куыд зонæм, афтæмæй, ирæттæ, дыгурæттæ Турчы бæстæмæ 
фæлыгъдысты 1859 - 1865 азты. Иутæ Куындыхаты Муссæимæ, ин- 
нæтæ — уый фæстæ. Турчы цæрæг ирæттæн сæ ныртæккæйы рæстæм- 
20 

Азизæ 
бис кары адæм сты, Муссæимæ чи фæлыгъд уырдæм, уыдонæн сæ 
цыппæрæм-фæндзæм фæлтæр. 
Хъуысæты Идрисæн ардæм æрлыгъд йæ фыды фыд — Сулейман, 
йæ бинойнаг Хосонты Сæлимæтимæ. Уымæн дæр йæ хæстæджытæ 
уыцы рæстæджы æрлыгъдысты ардæм. Раст зæгъын хъæуы, бирæ зынтæ 
бавзæрстой бинонтæ, цалынмæ сæ къæхтыл слæууыдысты, уæдмæ. 
Иу рæстæджы Ирыстонмæ фæстæмæ ацæуынмæ дæр хъавыды- 
сты цалдæр бинонтæй, фæлæ сæ къухы нал бафтыд уый. Хъуысæты 
бинонтæ фыццаг цардысты Турчы Хамалийы хъæуы, ам ма цардысты 
Тугъантæ, Мустытæ, Хосонтæ... Хъæздыг туркæгтæм æххуырсты дæр 
акуыстой. Фæлæ, гыццылгай-гыццылгай Сулейманмæ фæзынд йæхи 
зæххы гæбаз, кусджытæ ... Ардæм куы 'рлыгъдысты, уæд сын Хосоно- 
нимæ цот нæма уыд. Турчы сын райгуырд æртæ фырты: Дрис, Мурат 
æмæ Ибрæгим. Уыдон дæр куы ралæгтæ сты, уæд хорз куыстой, алчи- 
дæр дзы бакодта бинонты хъуыддаг. Ракуырдтой Ирыстонæй æрлидзгæ 
ирæтты чызджыты. 
Хъуысæты Идрисы фыд уыд Ибрæгим, йæ мад Аслихан та уыд 
Мустытæй. Уыдысты фондз сывæллоны: æртæ æфсымæры æмæ дыууæ 
хойы. Æхцайы фæрæзтæ фаг куы фæзынди Ибрæгиммæ, уæд ралыгъд 
Хамалийы' хъæуæй Анкарамæ. Ам æм уыд дуканитæ, уæлæйыдарæс 
хуыйæн куыстуат. Йæ фырттæ дæр сæ кары куы бацыдысты, уæд  
бинонты хъуыддаг бакодтой. Сæхи куыстуæттæ сын уыд, дуканитæ. 
Идрисæн йæ бинойнаг дæр ирон уыд — Таутиатæй (Турчы сæ мыггаг 
Таутай фыссынц), йæ ном - Ельмас. 
Идрисыл цæуы иу-æртæ æмæ æртиссæдз азы, Ельмасыл та — дæс 
æмæ дыууиссæдз азы. Цæрæг хæдзарыл нымад сты Турчы бæстæйы. 
Ис сæм, сæракæй уæлæйыдарæс кæм хуыйынц, ахæм куыстуат, сыгъ- 
зæринты дукани, стæй ма ноджы æндæр дуканитæ дæр. Сæ фыдæл- 
тæ ардæм семæ цы 'гъдæуттæ 'рхастой, уыдон иу фæлтæр йннæмæ 
дæтты. Нæ рох кæнынц сæ мадæлон æвзаг дæр, кæд туркаг скъолаты 
ахуыр кодтой æмæ сæ сывæллæттæ дæр ахуыр кæнынц, уæддæр. Зо- 
нынц туркаг, англисаг æвзæгтæ, фæлæ сæ хæдзары та архайынц æр- 
мæстдæр сæхи ирон æвзагыл дзурыныл. Ныййарджытæ тынг тæрсынц, 
сæ сывæллæттæ искæд куы ферох кæной сæ мадæлон æвзаг, уымæй. 
Æмæ сын фæдзæхсынц, цæмæй уыдон дæр иннæ фæлтæрмæ дæттой се 
'взаг, се 'гъдæуттæ. 
Идрис æмæ Ельмасæн ис фырт Искандер æмæ дыууæ чызджы: 
хистæр — Фатьма, кæстæр та — Азизæ. Искандерæн дæр ис бинонтæ, 
фæлæ цæры йæ ныййарджытимæ, уый цоты хистæр у. Ис сын стыр 
цыппаруæладзыгон хæдзар, æмæ Идрис афтæ фæзæгъы: 
21 

БУДАЙТЫ МИЛУСЯ. Уды суадон 
— Не 'ппæты фаг дæр у ацы хæдзар, мæн фæнды, цæмæй мæ 
фырты цот ам хъомыл кæной, махимæ. Æз сæм иронау дзурдзынæн, 
ахуыр сæ кæндзынæн нæхи æгъдæуттыл, мæн мæ хистæртæ куыд 
ахуыр кодтой, афтæ. Кæннод, туркаг куы суой, уымæй тæссаг у. Сы- 
вæллæтты мад туркаг у, æмæ сæм уый æрмæстдæр туркагау æмæ ан- 
глисагау дзуры. Искандер та, кæд иронау хорз зоны, уæддæр фылдæр 
куысты вæййы æмæ йæ сывæллæттимæ афтæ арæх нæ ныхас кæны. 
Йæ сæрыхицауимæ сразы вæййы Ельмас дæр: 
— Раст зæгъыс, нæ хæдзары хицау, раст! Тæссаг у, мæ гыццыл 
хуртæ не 'взаг куы нал зоной, уымæй. Рæстæг куыд цæуы, афтæ, Иры- 
стонæй æрлидзгæ адæмæн сæ цоты цотæй бирæтæ нал зонынц сæ 
алайнаг æвзаг. Мæн дæр фæнды, цæмæй нæ фырты сывæллæттæ зоной 
не 'гъдæуттæ, не 'взаг... 
Искандер тынг бузныг у йæ фыд æмæ мадæй уый тыххæй. Нæл- 
гоймаг уарзы Ирыстон, йæ мадæлон æвзаг. Дыууæ азы размæ ацыд 
Ирыстонмæ Идрис æмæ Фатьмаимæ. Йæ зæрдæмæ тынг фæцыд йæ 
фыдæлты фыдæлты райгуырæн бæстæ. Сæ хæстæджытæ сæ Куырттаты 
коммæ аластой. Идрис ма кæугæ дæр фæкодта, загъта: 
— Мæ фыд Ибрæгимы цы тынг фæндыд Ирыстонмæ ацæуын. 
Арæх-иу дзырдта: «Ацы царды ме стырдæр бæллиц у Ирыстонмæ 
ацæуын, фенын, цы бæстæйæ ралыгъдысты нæ фыдæлтæ, уый. Хуыцау 
мæ ма амарæд, цалынмæ нæ фыдæлты райгуырæн бæстæ нæ фенон, 
уæдмæ». Фæлæ, хъыгагæн, афтæ дæр йæ къухы нæ бафтыд мæ фы- 
дæн ардæм ссæуын. Ай аргъауы бæстæ куы у, аргъауы! Дзæгъæлы нæ 
фыста Мамсыраты Темырболат: «Уæ нæ хæхтæ, нæ бæстæ, куыд ма 
цæрæм уæ фæстæ!» 
Хорз суазæг кодтой Ирыстоны Хъуысæты бинонты: иутæ сæ-иу 
ахуыдтой сæхимæ, стæй — иннæтæ. Нæ сæ бауагътой гостиницæмæ. 
Кæмттæм, хъæутæм сæ аластой, уыдысты, сæ фыдæлтæ кæм цардысты, 
уым дæр — Бруты хъæуы. Сæ фыдæлты фыдæлты хæдзары бынат дæр 
ма æгас уыд. Идрис дзы зæхх йемæ æрласта Туркмæ. Уыдысты ирон 
театры дæр, кафджыты ансамбль «Алан»-ы концерты. Сæ зæрдæмæ 
тынг фæцыд. 
Ельмас, стæй йæ дыууæ чызджы Фатьма æмæ Азизæ дæр дæс- 
ны цæгъдынц фæндырæй нæхи ирон цæгъдтытæ. Кафгæ дæр рæсугъд 
кæнынц. Уæвгæ, Идрис æмæ йæ фырт Искандер дæр ирон кæфтытæм 
тынг ^рæхстджын сты. 
Мад æмæ фыд сæ цоты кæстæр Азизæйы цымæ фылдæр уарзынц, 
афтæ фæкæсы адæймагмæ. Æвæццæгæн, сæ хистæр цоты къаддæр нæ 
уарзынц, фæлæ Азизæйыл æнувыддæр сты. Турчы тынг æрыгонæй 
22 

Азизæ 
щр 
æрцæуынц чызджытæ чындзы. Идрисæн та йæ кæстæр чызгыл фондз 
æмæ ссæдз азы цæуы, фæлæ йæ хъуыдыйы дæр нæма ис чындзы 
цæуын. Фыд æмæ мад тыхсынц. 
— Азизæйы мает мæ бахордта. Афон ын бæргæ у йæ амонд сса- 
рынæн, цае дзурджытæ йыл ис! Уыдонæй иу равзарын йæ бон нæу, — 
фæзæгъы арæх Ельмас. 
Идрис ахæм рæстæджы хъусæй фæлæууы. Тынг æй фæнды, 
цæмæй йæ кæстæр чызг æрцæуа иронмæ, фæлæ фæстаг рæстæджы- 
ты уый зын хъуыддаг ссис, уымæн æмæ Ирыстонæй æрлидзгæ ирæт- 
тæ æмæ дыгурæттæ, рæстæг куыд цæуы, афтæ хæстæгдзинад кæнынц 
туркæгтимæ: чындз дæр сæ хонынц, стæй сæ чызджытæ туркæгтæм 
моймæ дæр дæттынц. Сæхи фыртæн дæр туркаг ус ис, уæдæ сæ чызг 
Фатьмæ дæр туркагмæ 'рцыд чындзы. Æмæ, гъе уый тыххæй фæнды 
Идрисы, цæмæй Азизæ уæддæр иронмæ æрцæуа. Арæх фæзæгъы йæ 
бинойнагæн: 
— Уæрæсемæ дæр æй бæргæ арвыстам нæ кæстæр чызджы ахуыр 
кæнынмæ. Фондз азы фæцахуыр кодта уым институты. Иу ироныл дзы 
куыд нæ сæмбæлд? 
— Æмæ уырдæм йæхицæн усгур агурынмæ ацыд, æви ахуыр кæ- 
нынмæ? Стæй нæ чызг æгъдауджын, æнæхæлд у, ахуырæй фæстæмæ 
йæ ницы хъуыди, — йæ чызджы сæрыл рахæцыд Ельмас, стæй ма 
йæ ныхасмæ бафтыдта: — Æмæ ныр ирон куынæ уа, уæд хъуамæ йæ 
фыды къæсæрыл баззайа бадгæ? Уæртæ йæ замманайы ахуыргонд  
туркаг лæппу уарзы, ахуыргæнæгæй кусы уæлдæр ахуыргæнæндоны, йæ 
ном — Белибей. 
— Æмæ æз дæр афтæ куынæ зæгъын, æмæ æппындæр ма 'рцæуа 
чындзы. Фæнды мæ, бæргæ... Æнæуи та мæнæй гæнгæ цы у? Иæ 
амонд куыд уа, афтæ уыдзæн! 
— Фыццаджыдæр, æнæниз уæд, стæй æппæт дæр хорз уыдзæн! — 
загьта Ельмас. 
Азизæ гыццылæй дæр йе 'фсымæр æмæ йæ хойы хуызæн нæ уыд. 
Йæ хо Фатьма дæр рæсугъд чызг у, стæй скъолайы дæр хорз ахуыр 
кодта. Фæлæ Азизæ зæды хуызæн у. Иæ мад Ельмасимæ-иу искæдæм 
куы ацыдысты, уæд цæуджытæ йæ фæстæ кастысты. Мæнæ, дам, цы 
рæсугъд чызг у — гюзель кыз. Тынг-иу ын тарст йæ мад цæстдзыдæй, 
уымæн æмæ* æцæгдæр æнахуыр рæсугъд æмæ зондджын чызг уыд. Сы- 
вæллæттимæ дæр арæх нæ хъазыд, фылдæр йæ хъазæнчындзытимæ 
хъазыд, ныхæстæ сын-иу кодта иронау, туркагау, англисагау. Йæ иу 
хъазæнчындз уыд ирон, иннæ — туркаг, æртыккаг — англисаг. Иро- 
нимæ-иу иронау ныхас кодта: 
23 

БУДАЙТЫ МИЛУСЯ. Уды суадон 
— Зарæ, ды абон хорз чызг уыдтæ, хъусыс мæм! Дæхи дæр ахсад- 
тай, бахордтай. Æз дыл ныртæккæ рæсугъд къаба скæндзынæн, саив 
дæ кæндзынæн æмæ ацæудзыстæм тезгъо кæнынмæ. Уыйфæстæ та дын 
аргъау ракæндзынæн. 
Азизæйæн йæ мад Ельмас зыдта бирæ ирон аргъæуттæ, уымæн 
та сæ-иу кодта йæ нана, æмæ сæ йæ зæрдыл бадардта. Идрисы дыууæ 
хистæры сæ хъус афтæ нæ дардтой аргъæуттæм, уæлдайдæр — ирон 
аргъæуттæм. Уыдон фылдæр уарзтой киномæ кæсын. Чингуыты дæр 
кастысты, фæлæ — туркаг æмæ англисаг чингуыты. 
Азизæ та, йæхи зонынхъом куы фæци, уæдæй йæ фæндыди иро- 
нау дзурын, ирон аргъæуттæм хъусын. Куы фæхистæр ис, иу-цып- 
пæрдæс-фынддæс азы йыл куы рацыд, уæд æм бирæ фæрстытæ 
фæзынд. Зыдта йæ, йæ мад æмæ йæ фыд, стæй нана æмæ баба дæр 
сын-иу дзырдтой, сæ фыдæлтæ кæддæр Кавказæй, Ирыстонæй кæй æр- 
лыгъдысты ардæм, Турчы бæстæм. Иу хатт куы уыди, уæд Азизæ фæр- 
сы йæ мад Ельмасы: 
— Æна, æмæ кæд æрлыгъдысты нæ фыдæлты фыдæлтæ ардæм? 
Стæй цæмæн æрлыгъдысты? Афтæ куы фæзæгъыс, нæ фыдæлтæ кæм 
цардысты, ирæттæ кæм цæрынц, уый тынг рæсугъд бæстæ у — аргъа- 
уы бæстæ! Уым сын, æвæццæгæн, зын цард уыд? 
— Уæ, мæ гюзель кыз, æз мæхæдæг никуыма уыдтæн Ирысто- 
ны, фæлæ, хъусгæ куыд æрцыдтæн, афтæмæй, æцæгæйдæр, диссаджы 
аргъæутты бæстæ у: цæргæстæ бæрзонд хæхты сæрты кæм тæхынц, 
æхсæрдзæнтæ æмæ суадæттæ бирæ кæм ис, тулдз, наз, сусхъæд... 
бæлæстæ кæм зайы, хохаг цæугæдæтты зарын кæм хъуысы, хохы 
цъуппытыл дзæбидыртæ кæм хизы, чызджытæ æмæ лæппутæ хæрз- 
конд, рæсугъд кæм сты, ахæм бæстæ, дам, у. Зын царды тыххæй та 
дын, мæ чызг, мæ бон ницы зæгъын у. Уый раджы уыди. Æрмæст 
мæ баба æмæ нанайæ фехъуыстон, æмæ, дам, уыд ахæм стыр лæг — 
Куындыхаты Муссæ, æмæ, дам, уый йемæ ардæм æрхуыдта бирæ адæм 
Ирыстоны бæстæйæ. Бирæ зынтæ, дам, бавзæрстой ардæм лидзгæйæ. 
Фæндагыл дзы бирæтæ мæлгæ дæр акодтой. Фыццаг рæстæджы, куы 
æрлыгъдысты, уæддæр зынтæ бавзæрстой, тынг тыхст цард кодтой, — 
цасдæр рæстæг ныхъхъус и мад, кæдæмдæр дардмæ касти, йæ цæссыг- 
тæ йæ рæсугъд рустыл æруадысты æмæ сæ аивæй асæрфта. 
Азизæ каст йæ æнамæ, æмæ уымæн дæр йæ зæрдæ суынгæг. Йæ 
гыццыл зæрдæ рыст, йæ райгуырæн бæстæ чи ныууагъта æмæ æцæ- 
гæлон бæстæмæ чи алыгъд, уыцы адæмыл, тæригъæд сын кодта.  
Ельмас йæ цæссыгтæ асæрфта æмæ дарддæр дзырдта: 
— О, æмæ дын уый куы дзырдтон, фыццаг рæстæджы тынг тых- 
стытæ æвзæрстой. Чидæртæ, дам, дзы фæстæмæ Ирыстонмæ дæр 
24 

Азизæ 
алыгъд, бирæтæ дзы нал бахæццæ сты, фæндагыл амардысты. Мæ 
фыдыфыды дæр фæндыди фæстæмæ алидзын, фæлæ, мын-иу мæ фыд 
куыд дзырдта, афтæмæй йæ къухы нал бафтыд. Æмæ, зæгъы, æп- 
пынæдзухдæр мысыд йæ райгуырæн бæстæ. Хъыгагæн, раджы амард. 
Афтæтæ, мæ гюзель, афтæтæ, мæ рæсугъд чызг! Азизæ, нырма ды 
гыццыл чызг дæ, цæмæй дæ сæр ахæм сагъæстæй дзаг кæнай, уымæн. 
Уый бæсты хъаз, ахуыр кæн, фæндырæй дæр-иу ацæгъд. 
Ельмас йæхæдæг сахуыр кодта йæ дыууæ чызджы фæндырæй 
цæгъдыныл. Иæ фыдымад дæсны уыд фæндырæй цæгъдынмæ, заргæ 
дæр рæсугъд кодта æмæ-иу афтæ дзырдта: «Мæнæн мæ нана уыди 
Ирыстоны бæстæйы стыр фæндырдзæгъдæг. Æмæ, æвæццæгæн, уый 
хуызæн фæдæн. Ахуыр мæ ничи кодта, фæлæ нæ хæдзары фæндыр уыд 
æмæ-иу æй райстон. Афтæмæй сахуыр дæн фæндырæй цæгъдыныл». 
Идрис æмæ Ельмасы чызджытæ хорз арæхстысты фæндырæй 
ирон цæгъдтытæ кæнынмæ. Фæлæ Фатьма арæх нæ цагъта. Цыдæр 
зивæггæнгæ-иу райста фæндыр, бинонтæй-иу ын исчи афтæ куы за- 
гьта: «Фатьма, ацæгъд-ма нын фæндырæй!», уæд фылдæр хатт-иу йæ 
кæстæр хомæ ацамыдта: 
— Уæртæ Азизæ ацæгъдæд, уый мæнæй бирæ дæсныдæр у  
фæндырæй цæгъдынмæ. 
Æмæ-иу Азизæ æнæ исты сдзургæйæ райста фæндыр æмæ-иу бай- 
дыдта цæгъдын. Чызгæн æхсызгон уыд, æппæлгæ дзы-иу куы кодтой, 
уый. 
Хъуысæты хæдзары Ирыстоны æрдзы къамтæ, хуызистытæ бирæ 
уыд. Кæстæр чызг сæ-иу райста æмæ сæм-иу сахатгæйттæ фæкаст. 
Афтæ — йæ нанатæ æмæ бабаты къамтæм дæр. Хъуыды-иу кодта: 
«Ныр Ирыстоны адæм куыд цæрынц?» Ныхæстæм гæсгæ зыдта, уым 
сæ мыггагæй бирæ кæй цæры, хæстæджытæ сын кæй ис Ирыстоны. 
Арæх фæныхас кæнынц телефонæй семæ. 
Фæстаг рæстæджы бирæ адæм райдыдта цæуын Туркмæ 
Уæрæсейæ, Ирыстонæй. Уæлдай арæхдæр цæуынц базаргæнджытæ 
товар æлхæнынмæ. Стæй улæфынмæ дæр бирæ адæм цæуы ардæм, 
арæхдæр — Анталимæ. Ам фæзынд улæфæн бынат - «Алания», зæгъ- 
гæ. Хъуысæты Идрисмæ цалдæр хатты уыди уазджытæ Ирыстонæй: се 
'рвадæлтæ, сæ хæрæфырттæ. Уыцы рæстæджы ма Азизæ Мæскуыйы 
ахуыр кодта. Бинонтæ-иу сæ хорз суазæг кодтой. 
Азизæ астæуккаг ахуырдон каст куы фæци, уæд йæ размæ сы- 
стад фарст, дарддæр кæдæм цæуа ахуыр кæнынмæ. Йæхи фæндыди 
Уæрæсемæ, Мæскуымæ. Скъолайы ахуыр кодта уырыссаг æвзаг, уæдæ, 
чингуытæ дæр бирæ бакаст Уæрæсейы тыххæй. Фæндыди йæ тæлмац- 
25 

щ 
БУДАЙТЫ МИЛУСЯ. Уды суадон 
гæнæгыл сахуыр кæнын: уырыссагæй туркаг æмæ англисаг æвзаг- 
мæ, кæнæ та — туркаг, аглисагæй уырыссаг æвзагмæ тæлмац кæнын. 
Идрис æмæ Ельмасы та æппындæр нæ фæндыди сæ кæстæры, ныри- 
дæгæн цард чи нæма зыдта, æрыгон, рæсугъд, æвæлтæрд чызджы æнæ- 
зонгæ бæстæмæ ауадзын. Иу бон куы уыди, уæд фыд загьта: 
— Мæ хур Азизæ, мах дæ мадимæ нæ фæнды, цæмæй дард 
Уæрæсемæ цæуай, уый. Тæрсæм, цы уыдзынæ, куыд уыдзынæ. Ам, 
Турчы бæстæйы сахуыр кæн, стæй уыйфæстæ Мæскуымæ дæр цæу- 
дзынæ. Ныхас æхцайыл нæ цæуы, нæ бон дæуæн баххуыс кæнын у, 
фæлæ нырма æгæр æрыгон дæ... 
Азизæ æфсæрмыгæнгæйæ фæхъуыста йæ фыдмæ, стæй сабырæй 
загьта: 
— Баба, зонын æй, сымах æнаимæ кæй нæ фæнды, цæмæй æз 
Мæскуымæ ацæуон ахуыр кæнынмæ, уый. Фæлæ æз афтæ сфæнд код- 
тон. Гыццыл чызг нал дæн, æстдæс азы мыл цæуы. Ныр дыууын фыц- 
цæгæм æнус у, ма мын тæрсут — нæ фесæфдзынæн. 
— Хорз, мæ чызг! Куыд кæсын, афтæмæй, сфæнд кодтай, æмæ, 
æвæццæгæн, афтæ растдæр у. Фæлæ уæддæр дæ мадимæ аныхас кæн. 
Изæрæй Ельмас æмæ Азизæ бирæ фæныхас кодтой. Мад йæ чыз- 
гæн дзырдта: 
— Уæрæсе уазал бæстæ хонынц. Зымæджы, дам, дзы арф мит 
æруары, тынг уазæлттæ дзы вæййы. Стæй тæрсын, ды рæсугъд чызг 
дæ, æмæ дæ исчи æцæгæлон бæстæйы куы аскъæфа... Дæхи-иу хорз 
дар, уæлдай дзырд макæмæ кæн. Ардыгæй демæ чи цæуы, уыдо- 
нимæ-иу у æппынæдзухдæр. 
Æцæгæйдæр, Азизæимæ ма Мæскуымæ цыди дыууæ туркаг  
чызджы - Яшар æмæ Гюлине. Дзæбæх чызджытæ уыдысты. Сæ дыууæ 
дæр хъæздыг бинонтæй. Скъолайы иумæ ахуыр кодтой Азизæимæ. 
Азизæ йæ мадæн æрбахъæбыс кодта: 
— Рагацау-ма ма тыхсут бабаимæ, уæд та нæ бахаудтæн, æмæ уæд 
фæстæмæ æрбаздæхдзынæн. 
Искандер æмæ Фатьмайы дæр нæ фæндыди, цæмæй сæ кæстæр 
хо дард Уæрæсемæ цæуа ахуыр кæнынмæ, уый. Цы бон цыди Азизæ 
Мæскуымæ, уыцы бон Ельмас йæхи кæуынæй мардта. Идрис æй сабыр 
кодта: 
— Ма ку, дæ чызг дард фæндагыл лæуд у, æмæ не 'мбæлы кæуын. 
Фендзынæ, алцыдæр хорз уыдзæн. Азизæ зондджын чызг у, ма йын 
тæрс. 'Хуыцау куыд зæгъа, афтæ уыдзысты хъуыддæгтæ. 
Азизæ æмæ йе 'мбæлттæ — Яшар æмæ Гюлине — дзæбæхæй 
бахæццæ сты Мæскуымæ. Уым сыл сæмбæлдысты, уыцы институ- 
26 

Азизæ 
^ 
ты чи ахуыр кодта, ахæм дыууæ туркаг чызджы. Уыдон хорз зыдтой 
Мæскуы. Ахуыдтой сæ институтмæ, феххуыс сын кодтой сæ гæххæт- 
тытæ раттынмæ. Азизæ æмæ йе 'мбæлттæм уыд гæххæтт дæр, Турчы 
ахуырады хицауадæй æрвыст кæй сты Мæскуымæ ахуыр кæнынмæ, 
уый тыххæй. Уымæ гæсгæ сын къуылымпыдзинæдтæ æппындæр нæ 
уыд. Хорз радтой фæлварæнтæ дæр, æмдзæрæны сын бынат дæр скод- 
той. Афтæмæй райдыдта ахуыр кæнын Азизæ Мæскуыйы институттæй 
сæ хуыздæры, журналистикæйы факультеты — тæлмацгæнæгыл. 
Фыццаг рæстæджы Идрис æмæ Ельмас мæт кодтой сæ кæстæр 
чызгыл, æнкъард кодтой, сæ зæрды æфтыди Азизæ. Уæдæ, йæ хо æмæ 
'фсымæр дæр æппынæдзухдæр йемæ телефонæй дзырдтой. 
— Нæ хæдзар хæдзархуыз дæр нал у æнæ Азизæйæ. Куыддæр 
ныууазал и, нынкъард и. Кæд алыбон дæр йемæ дзурын телефонæй, 
уæддæр æм мæ зæрдæ тынг æхсайы, — загъта иубон Ельмас йæ сæры- 
хицауæн. 
— Æз дæр мæт кæнын, цыфæнды куы уа, уæддæр æндæр бæстæ, 
æцæгæлон бæстæ у, нæ чызг та нырма никуыма уыди, йæ хъарм къо- 
найæ дардмæ никуы ацыди. Фæлæ мæ ныфс ис, алцыдæр хорз кæй уы- 
дзæн, уымæй, — ныфсытæ æвæрдта Идрис йæ бинойнагæн. Стæй ма 
йæ ныхасыл бафтыдта: — Мæнæ Ног азмæ та кæд нæхимæ ссæуид. 
Ельмас цæуылдæр хъуыды кодта, стæй сабырæй загъта: 
— Бæргæ, бæргæ! Мæн тынг фæнды, цæмæй нæ чызг ссæуа. 
Мæнæ йемæ телефонæй куы дзурон, уæд ын зæгъдзынæн. 
Азизæ йæхæдæг дæр æнкъард кодта дард бæстæйы, йæ бинонты 
мысыд, Хорз æмæ йын йæхимæ хъусынæн рæстæг нæ уыд. Бæлвырд 
куыд у, афтæмæй МГИМО Уæрæсейы уæлдæр ахуырдæттæн се стыр- 
дæр æмæ ахсджиагдæртæй иу у. Кусы дзы стыр ахуыргæндтæ, хуыздæр 
ахуыргæнджытæ. Чызг æмбæрста, йæ уæхсчытыл стыр уаргъ æвæрд 
кæй ис, уый. Зыдта, уыцы уаргъ йæхæдæг кæй сæвæрдта æмæ йæ ныр 
хæссын кæй хъæуы, уый дæр. Азизæ æппындæр на тарст, ома, йæ бон 
нæ бауыдзæн уыцы уаргъ хæссын, ахуыр кæнын, уымæй... Æууæн- 
дыд йæ хъарутыл, зонындзинæдтæ дæр æм уыди. Æмæ, фыццаг бонæй 
фæстæмæ, куыд фæзæгъынц, йæ дыстæ бафæлдæхта æмæ зæрдиагæй 
бавнæлдта ахуыр кæнынмæ. Йæ сæры ныридæгæн ахуырæй фæстæмæ 
ницыма хъуыдытæ уыди. Уарзты ад нæма банкъардта, æмæ йæ зæрдæ 
уыди сæрибар. Бирæ рæстæг æрвыста кæсæндоны. Æнцон ын уыди, 
уырыссаг æмæ англисаг æвзæгтæ хорз кæй зыдта, уымæй дæр. 
Æмдзæрæны иу уаты цард йе 'мбæлттæ Яшар æмæ Гюлинеимæ. 
Уыдон дæр уæздан туркаг чызджытæ уыдысты: бонзонгæ, хæрзконд, 
27 

т 
БУДАЙТЫ МИЛУСЯ. Уды суадон 
ахуыр дæр уæдæ хорз кодтой. Æртæ чызджы-иу æппынæдзухдæр иумæ 
уыдысты. Алкæдæмдæр иумæ цыдысты. Æмæ гъе уымæй тынг æнцон 
уыд Азизæйæн. 
* * * 
Цыдысты бонтæ, къуыритæ, мæйтæ... Алы адæймаг дæр, рæстæг 
куыд цæуы, афтæ хуыздæрмæ фенхъæлмæ кæсы. Ныфс æй вæййы, 
фидæны алцыдæр хорз кæй уыдзæн, царды æвзæрæй цы уыди, уый 
фæстейæ кæй баззайдзæн, зæгъгæ, уымæй. Æмæ, бæргæ, афтæ куы 
уаид, æмæ адæймагмæ æрмæстдæр хорздзинæдтæ куы æнхъæлмæ кæ- 
сид. Фæлæ, хъыгагæн, арæх афтæ нæ вæййы. Цард цард у: бирæ фæ- 
зилæнтæ дзы ис. Куы иуæрдæм фæкъул вæййы, куы — иннæрдæм. 
Цард фæндаг у, фæндаг та алыхуызон вæййы. Алы адæймагæн дæр 
йæхи фæндаг ис. Иуæн йæ цардвæндаг вæййы даргъ æмæ æнцон, 
къуылымпыдзинæдтæ дзы бирæ нæ вæййы, фæлæ уæддæр фæзилæнтæ 
— бирæ, уырдыджытæ æмæ хæрдтæ дæр дзы вæййы; иннæтæн та сæ 
фæндаг фæцæуы æппынæдзухдæр тар хъæдтæ, цъымаратæ, уырдыджы- 
ты, адæймаг куы ахауы, куы та фæстæмæ фесты æмæ фæцæуы дард- 
дæр йæ фæндагыл. Иуæй-иутæн та сæ цардвæндаг вæййы цыбыр, 
фæлæ рæсугъд, сæ фæстæ арф фæд ныууадзынц. Ахæмтæ дæр вæййы, 
æмæ царды фæндагыл æнæмæтæй, æнæ истæуыл сагъæсгæнгæйæ чи 
фæцæуы. Адæймаг ахæмты цард цард дæр куыд схона. Афтæ зæгъæн 
ис, æмæ ахæм адæймæгтæ зæххыл хилынц, мæнæ уырынгойтæ куыд 
хилой, афтæ. 
Азизæ арæх хъуыды кодта, кæд ма тынг æрыгон уыд, уæддæр 
йæ дарддæры цардыл. «Разæй мæм цы 'нхъæлмæ кæсы, куыд уыдзæ- 
ни мæ райсомы бон, мæ амонд кæд æмæ кæм ссардзынæн, чи уыдзæн 
уыцы адæймаг, мæ цард кæимæ сбæтдзынæн? Бæргæ, ирон куы уаид! 
Кусын кæм райдайдзынæн? Цал сывæллоны мын уыдзæн?..» — бирæ 
ахæм фарстатæ фæдæтты йæхимæ чызг, фæлæ сын ныридæгæн йæ бон 
дзуапп раттын нæма у. Ныртæккæ иу хъуыддаг зоны æрмæстдæр, йæ 
размæ цы хæстæ лæууы, уыдон æххæст кæнын кæй хъæуы. Æмæ сæ 
æххæст дæр кæны: хорз ахуыр кæны, йæ мад æмæ фыдæн у фæзминаг 
чызг, хорз хо у йæ хо æмæ 'фсымæрæн. Кæимæ ахуыр кæны, уыдон 
астæу дæр ын кад ис, аргъ ын кæнынц, нымад у. Æмæ сæ йæхæдæг 
дæр уарзы æмæ сын аргъ кæны. Хорз, æнæсайд æмбал у. Куы бахъæуа, 
уæд йæ фæстаг къæбæр дæр ратдзæн. У зæрдæхæлар адæймаг. 
Ахуыры азы 'рдæг агæпп кодта, рæстæг, æвæдза, тагъд цæуы. 
Азизæ фæлварæнтæ хорз радта, йæ дыууæ 'мбалы дæр афтæ. Æмæ Ног 
28 

Азизæ &Р§1Р 
азмæ сфæнд кодтой сæхимæ Туркмæ ацæуын. Иубон, Ельмас йæ чыз- 
гимæ телефонæй куы ныхас кодта, уæд ын Азизæ загъта: 
— Æна, æнхъæлмæ мæм кæсут, тагъд нæхимæ уыдзынæн! Хæд- 
тæхæгмæ райстон билет æмæ æртынæм декабры тæхын. Мæ размæ-иу 
исчи рацæуæд! 
— Хорз, хорз, мæ чызг, рацæудзыстæм дæ размæ! Уый тынг хорз 
у, нæхимæ кæй цæуыс, уый! — цингæнгæйæ загъта мад. 
Искандер йæ хо Фатьмаимæ ацыдысты Анкарайы  
аэропорт Эсенбогамæ Азизæйы размæ. Кæрæдзийыл тынг фæцинтæ 
кодтой. 
— Ноджы расугъддæр фæдæ, Азизæ! Цымæ асæй дæр фæбæрзонд- 
дæр дæ, афтæ мæм кæсы, — йæ хойæн ахъæбысгæнгæйæ, загъта  
Искандер. 
— Раст зæгъыс, раст, Искандер, мæнмæ дæр афтæ кæсы! — худ- 
гæйæ загъта Фатьма дæр. 
— Рагæй мæ нал федтат, æмæ уæм уымæн афтæ кæсы, æндæр цы 
уæлдай дæн... Сымахæн дæр уæ бакастæн ницы у! — загъта Азизæ, 
йе 'фсымæр æмæ йæ хойыл цингæнгæйæ, стæй ма бафтыдта йæ ны- 
хасыл: — Æмæ мæ хæрæфырттæ та куыд сты? Сæ уынын мæ тынг 
фæнды! 
Ельмас йæ цоты æрбацыдмæ алыхуызон хæринæгтæ скодта, фынг 
æрæвæрдта. Уыди йыл æртæ чъирийы дæр, цæхæраджынтæ. Азизæ 
бирæ уарзта ирон хæринæгтæ, æмæ йæ мад зæрдиагæй бацархайд- 
та, цæмæй, йæ чызг цы уарзы, уыдонæй алцыдæр уа фынгыл. Уæдæ 
Идрис дæр цингæнгæйæ æнхъæлмæ каст йæ чызгмæ. 
Азизæ дуарæй куыддæр бахызт, афтæ хъæрæй загъта: 
— Баба, æна! Кæм стут? — йæ хъæбысы сæ ныккодта.  
Кæрæдзийыл тынг фæцинтæ кодтой. Фатьма ма афтæ дæр загъта: 
— Ныр Азизæйы бынаты æз куы уыдаин, уæд мæныл дæр афтæ 
фæцинтæ кодтаиккат? Уый фылдæр уарзут! 
Ельмас йæ хистæр чызджы æрбахъæбыс кодта: 
— Мæ хур, Азизæ ма махæн гыццыл чызг у, гыццыл. Æндæр мах 
уæ фыдимæ уе 'ппæты дæр æмхуызон уарзæм. 
— Æз хынджылæг кæнын, мæнæн дæр Азизæ мæ гыццыл хо у! 
— Афтæ гыццыл дæр нал дæн, æстдæс азы мыл цæуы. Мæ дæн- 
даг скасти, — хынджылæггæнгæйæ загъта Азизæ дæр. 
Бинонтæ фынгыл фæбадтысты, фæныхæстæ кодтой, рагæйдæр 
афтæ иумæ никуыуал уыдысты. Фатьма йæхи цардæй цæры, йæхи  
бинонтæ йын ис. Стæй иууылдæр кусгæ кæнынц, æмæ сын арæх нæ вæй- 
йы ахæм фадат. 
29 

@§®Мь БУДАЙТЫ МИЛУСЯ. Уды суадон 
* * * 
Азизæ нæ рох кодта, кæсæндоны æрыгон ирон нæлгоймæггыл куы 
сæмбæлд, уыцы бон. Иуæй, йæхицæй æфсæрмы дæр фæкæны, кæй 
сæм бацыд, уымæй. Иннæмæй та, йæхицæй бузныг дæр вæййы: дард 
бæстæйы ирæттыл кæй сæмбæлд, уый йын тынг æхсызгон уыд. Дыу- 
уæйæ дæр тынг хæрзконд уыдысты ирон лæппутæ, фæлæ дзы уæддæр 
Азизæйы зæрдæмæ тынгдæр фæцыд сæ иу, æнхъæлдæн, йæ ном Къоста 
хуынд, йæ мыггаг та Тугъантæй уыд. Арæх ыл фæхъуыды кæны чызг, 
фæлæ уыцы хъуыдытæ асуры йæхицæй: «Иу хатт æй федтон, æмæ цы! 
Никуыуал æй фендзынæн, æвæццæгæн, никуыуал. «Æвæццæгæн» дæр 
ма дзы кæм хъæуы? Никуыуал æй фендзынæн æмæ йыл хъуыды кæ- 
нын дæр нæ хъæуы». Фæлæ, загътай, æмæ нал хъуыды кæныс, афтæ 
нæ вæййы. Цы нæмыг æрбахауы зæрдæмæ, уый талатæ суадзы. 
Фондз азы иу боны хуызæн агæпп кодтой. Азизæ æнтыстджынæй 
каст фæци институт, ссыди йæ райгуырæн бæстæмæ. Бинонтæ цин 
кодтой, сæ чызг йæ хæдзар дзæбæхæй кæй ссардта, ууыл.  
Æхсызгон сын уыд, Азизæ, иуæй, ахæм стыр ахуыргæнæндоны кæй сахуыр 
кодта, уый — æгас дунейы ахуыргæнæндæттæн се стырдæртæй иуы. 
Иннæмæй та, æрæнцадысты: ныр сæ хæдзары уыдзæн, æмæ йын нал 
тæрсдзысты. Кусын райдайдзæн, стæй чындзы дæр æрцæудзæн, зæгъ- 
гæ, афтæ хъуыды кодтой мад æмæ фыд. 
Азизæ æнтыстджынæй институт каст кæй фæци Уæрæсейы, стæй 
хорз ран кусын кæй байдыдта, уый тыххæй иубон Хъуысæты Идри- 
стæм æрæмбырд сты сæ хæстæджытæ, хиуæттæ, зонгæтæ, æрдхæрдтæ: 
ирæттæ, туркæгтæ... Бирæ арфæтæ фæкодтой чызгæн, фæкуывтой йын. 
Ельмас Азизæйæн загьта: 
— Мæ хур, абон дын цы арфæтæ æмæ куывдтытæ фæкодтой, уы- 
дон куы сæххæст уой, уæд зæххыл дæуæй амондджындæр нæ уыдзæ- 
ни. Уæдæ дæ мах дæр дæ фыдимæ сæрбæрзонд стæм! Ныр та... — иу- 
цасдæр рæстæг хъусæй лæууыд мад, цæуылдæр хъуыды кодта, стæй 
дарддæр дзырдта: — Дæ амонд ссарынæн дæр афон у! Сахуыр кодтай, 
кусын байдыдтай Анкарайы мидхъуыддæгты ахастдзинæдты  
департаменты тæлмацгæнæгæй. Мæнæ нæ туркаг æрдхæрдты лæппу — Бе- 
либей, æвæццæгæн æй бамбæрстай: йæ цæстытæ дæ нæ иста. Бæрæг 
у, йæ зæрдæмæ тынг кæй цæуыс, уый. Зонæм æй дæ фыдимæ, уæдæ 
йæ мад æмæ фыды дæр фæнды, цæмæй сæ чындз суай, уый. Бели- 
бейы мад Фаридей мемæ дзырдта уый тыххæй, йæ фыд Джангаир та 
— дай бабаимæ. Æмæ, раст куы зæгъæм, уæд тынг хорз лæппу у: æгъ- 
дауджын, ахуыргонд, хæрзконд. Стæй сæ бинонтæ дæр цæрæг хæдзар 
сты. 
30 

Азизæ 
ш 
Азизæ лæууыд, йæ сæр бынмæ æруагъта, афтæмæй, лæмбынæг 
хъуыста йæ мадмæ, стæй йæ ахъæбыс кодта æмæ сабырæй загьта: 
— Æна, уæ мæ дзæбæх æна, нырма ныр куы фæдæн институт 
каст, фондз азы æндæр бæстæйы уыдтæн, тынг уæ мысыдтæн æмæ 
уæ нæма бафсæстæн. Сымах куыд фæнды, афтæ бакæндзынæн. Афтæ 
куы зæгъат, дæхи доны баппар, уæддæр баппардзынæн. Фæлæ ма мæ 
фæнды уемæ ацæрын, мæ дзæбæх мад æмæ фыд. Иугыццыл кусгæ дæр 
акæнон. Æрыгон дæн нырма, нæма мын ферæджы. О, Фатьма раджы 
æрцыдис чындзы. Искандер дæр, сымах куыд фæндыди, афтæ раджы 
бакодта хъуыддаг. Сæ дыууæйæн дæр хорз бинонтæ ис. Мæнæн тынг 
æхсызгон у, хорз кæй цæрынц, уый. Мæ хæрæфыртты бирæ уарзын. 
Фæлæ мæм чындзы цæуыны зонд нæма ис. 
Мад ницыуал загьта, йæ уатмæ бацыд. Азизæ йæ сынтæгыл йæхи 
'руагьта æмæ хъуыдыты ацыд. Иæ зæрдæ суынгæг, кæуын æм цыд, 
йæхæдæг дæр æй не 'мбæрста, цæмæн, уый. Чызг æцæгдæр афтæ 
хъуыды кодта, иу-дыууæ азы уæддæр бакусон, мæ мад æмæ мæ фы- 
димæ фæуон, зæгъгæ. О, Белибей, æцæгдæр, хæрзконд у, зондджын, 
ницы фау æм æрхæсдзæн адæймаг. Фæлæ Азизæйы зæрдæмæ нæ цæуы. 
Йæхицæн афтæ фæдзуры: «Уый мæнæй, æвæццæгæн, хуыздæр у. Æмæ 
афтæ ма банхъæл уæд, æмæ æз мæхи уымæй уæлдæр кæнын, мæхицæй 
цыдæр аразын. Фæлæ мæ æппындæр йæхимæ не 'лвасы. Зæрдæйæ йæ 
'мбарын, мæ цард кæимæ сбæдтон, уый нæу. Нæ зонын, нæ зонын, цы 
кæнон, уый. Иу аз уал акусон, стæй бæрæг уыдзæн. Алцыдæр Уæлла- 
гæй аразгæ у! Уый куыд зæгъа, афтæ уыдзæн. Афтæ куы зæгъа, æмæ 
мæ амонд Белибей у, уæд сæххæст кæндзынæн мæ мад æмæ фыды 
фæндон». 
Хорз куыста Азизæ, æмæ йыл йе 'мкусджытæ дæр æнувыд уыды- 
сты. Бæрзонд, гуырвидыц, рæсугъд чызг уыд, сæ куыстуаты фидыц. 
Иу бон кæм уыд, уым йæхи хæдтулгæйы куыстæй рацыди, иу дука- 
нийы цур баурæдта æмæ мидæмæ бацыд. Йæ фыд Идрисы райгуырæн 
бон уыд, æмæ чызгæн йæ зæрды уыд исты дзæбæх лæвар ын ракæнын. 
Ацы дуканийы уæй кодтой нæлгоймаджы хæдæттæ. Иу рæстæг æм чи- 
дæр сдзырдта йæ номæй. Фæстæмæ фæкаст, æмæ дын Белибей. 
— Дæ изæр хорз, Азизæ! Æхсызгон мын у дæ фенд! 
Чызг æваст сдзырдæй куыддæр фæци, фæлæ йæхиуыл фæхæцыд 
æмæ 'фсæрмыгæнгæйæ загьта: 
— Дæ изæр дæр хорз уæд! Мæнæн дæр æхсызгон у дæ фенд! — 
Стæй ахъуыды кодта, ныр, æвæццæгæн, Белибей зæгъы, ацы чызг нæл- 
гоймæгты дуканийы цы кусы, зæгъгæ. Æмæ ма йæ ныхасыл бафтыдта: 
— Мæ фыдæн йæ райгуырæн бон у, æмæ йын, зæгъын, хæдон балхæнон. 
31 

БУДАЙТЫ МИЛУСЯ. Уды суадон 
— Цом-ма, æз дын феххуыс кæнон равзарынмæ. Дуканийы хицау 
мæ хорз зонгæ у, æмæ уый дæр бафæрсдзынæн, — загьта Белибей. 
Азизæ ма цы загътаид. Балхæдтой хорз хæдон. Уыйфæстæ, дука- 
нийæ куы рацыдысты, уæд Белибей чызгæн загьта: 
— Мæ мад æмæ мæ фыдимæ сымахмæ цæуынмæ хъавæм ацы 
къуырийы улæфæн боны. 
Чызг куыддæр фæци, æппындæр æй нæ фæндыд, цæмæй сæм 
ахæм уазджытæ æрбацыдаид, Фæлæ йын куыд загътаид, ма нæм цæут, 
зæгъгæ. Белибей йын йæхæдæг феххуыс кодта, чызджы хæдтулгæйы 
размæ куы бацыдысты, уæд загьта: 
— Азизæ, хатыр курын мæ къæйныхдзинады тыххæй, фæлæ... 
фæлæ... Бирæ дæ уарзын! 
Чызджы цымæ хъамайæ ныццавтой, афтæ фæци æмæ загьта: 
— Бахатыр мын кæн, мæн цæуын хъæуы. Стæй, кæд дæ бинон- 
тимæ махмæ мæн тыххæй цæуыс, уæд æй зон, мæ зæрдæйы нæма ис 
чындзы цæуын, — йæ хæдтулгæйы сбадти æмæ ацыди, Белибейы лæу- 
гæйæ ныууагъта. 
Лæппу ма чызджы фæстæ цасдæр рæстæг каст, стæй æн- 
къардæй йæ хæдтулгæйы сбадти. Хъуыды кодта: «Цы рæсугъд у! Цы 
зæрдæмæдзæугæ у! Мæстджынæй та — ноджы дзæбæхдæр у! Зонын 
æй, мæн уый йеддæмæ ничи хъæуы. Уый уыдзæн мæ фыд æмæ мады 
чындз, мæ сывæллæтты мад, æрмæстдæр уый! Фæлæ йæ тагьд кæнын 
нæ хъæуы. Æцæгдæр, банхъæлмæ кæсын хъæуы». 
Улæфты бон Белибейы бинонтэб* не 'рбацыдысты Идристæм. 
Азизæ æнцонæй сулæфыди, тынг æхсызгон ын уыд, фæбузныг Бе- 
либейæ, кæй йæ бамбæрста, уый тыххæй. Хъуыды кодта: «Уымæй 
дæр бæрæг у, æгъдауджын кæй у, уый. Хорз æмбары алцыдæр. Исты 
æнæрхъуыды куы уыдаид, уæд нæм йæ бинонтæ 'рбацыдаиккой. 
Фæлæ цы кæнон? Мæ зæрдæйæн хицау нæ дæн. Рæстæг йæхи æвдис- 
дзæн!» 
Куыд фæзæгъынц, бонтæ дугъон бæхæй уæлдай не сты. Кæдæм 
дугъ кæнынц, уый та бæрæг нæу. Уæлдайдæр та фæстаг рæстæджы. 
Азизæ дæр афтæ хъуыды кæны. Раздæр, сывæллон ма куы уыди,  
институты куы ахуыр кодта, уæд рæстæг афтæ нæ уади. Уæд чызджы 
фæндыди, цæмæй тагъддæр фæцадаид ахуыр. Уæдæ, Мæскуыйы куы 
ахуыр кодта, уæд та, зæгъæн ис æмæ, рæстæг йæхæдæг тагьд кодта. 
Йæхицæн-иу дзырдта, тагъддæр, тагъддæр куы фæуид ахуыры аз, уæд 
ацæуин нæхимæ, мæ мад æмæ мæ фыдмæ, зæгьгæ. Фæлæ, кусын куы 
райдыдта, уæд рæстæг цыма ноджы тагъддæр уайы. Чызджы бæргæ 
32 

Азизæ 
ш 
фæнды, йæ идоныл ын æрбахæц æмæ йæ иугыццыл бауром, аулæфæд 
цасдæр, стæй та дугъ кæнæд. Кæд чызг йæ куыст бирæ уарзы, цы куы- 
стады кусы, уым нымад у, стыр аргъ ын кæнынц, йæхæдæг дæр — 
афтæ, уæддæр бонтæ размæ — дугъ. 
Азизæ, куыд фæзæгъынц, алцæмæй æххæст чызг у. Фæстаг 
рæстæджы фæсивæдæй, зæгъæн ис, бирæтæ чингуыты дæр нал кæ- 
сынц. Æрыгæттæ фылдæр пайда кæнынц компьютерæй, интернетæй. 
Фæлæ, Хъуысæты кæстæр чызг уыдонæй нæу. Уæгъд рæстæг ын куы 
фæвæййы, уæд кæсы туркаг, уырыссаг æмæ иннæ фæсарæйнаг клас- 
сикты уацмыстæ. Театрмæ, концерттæм цæуы. Уæдæ, хæдзары куы- 
стыты дæр йæ мадæн тынг æххуыс кæны. Хæринаг кæнынмæ тынг 
дæсны у. Кæны туркаг, ирон хæринæгтæ. Чъиритæ кæныныл сæ йæ хо 
Фатьмаимæ сæ мад сахуыр кодта. Æрмæст чъиритæ кæнын нæ зоны 
чызг, фæлæ ма дзыкка, сир, хъæдур дæр сфыцы. Азизæ йе 'фсымæр 
Искандеры чызг æмæ лæппуимæ дæр бирæ рæстæг æрвиты. Акæны сæ 
сывæллæтты театрмæ, чингуыты сын фæкæсы. 
* * * 
Къостайы бæргæ фæфæнды Ирыстонмæ арæхдæр цæуын. Æмæ 
йын уæгъд рæстæг куы фæвæййы, уæд ссæуы, растдæр зæгъгæйæ та 
— стæхы хæдтæхæгæй. Фылдæр — бæрæгбæтты. Æрыгон нæлгойма- 
гæн йæ куыст йæ зæрдæмæ тынг цæуы, арæх вæййы æндæр бæстæты 
дæр. Мæнæ ныр дæр йæхи цæттæ кæны Турчы бæстæмæ. Цалдæрæй 
цæуынц Фæсарæнты хъуыддæгты министрадæй цыдæр экономикой 
фарстаты фæдыл. Фыццаг хатт нæ цæуы Къоста ардæм, иу-цыппар азы 
размæ дæр ма дзы уыд. Уæдæ Анталийы улæфынмæ дæр иу-цалдæр 
хатты уыд. Иу хатт — йæ мад æмæ фыдимæ, иннæ хатт — йæ дыууæ 
хоимæ, æртыккаг хатт та уыди, министрады кæимæ кусы, ахæм дыууæ 
нæлгоймагимæ. Тугъаны-фыртæн йæ зæрдæмæ цæуы Турчы бæстæ. 
Стæй, фæстаг рæстæджы цы ахастдзинæдтæ ис Турк æмæ Уæрæсейы 
'хсæн, уый дæр йæ зæрдæмæ цæуы. Ацы бæстæйы сын хæстæджытæ 
дæр ис. Кæддæр, Туркмæ Ирыстонæй чи алыгъд, уыдонимæ уыдысты 
се 'рвадæлтæй дæр. Уый размæ сæм цæугæ дæр скодтой иу-æртæйæ. 
Къоста дæр уыцы рæстæг сæхимæ уыд, Дзæуджыхъæуы. Уазджыты 
аластой Куырттат æмæ Дыгуры кæмттæм. Уыдонæн сæ зæрдæмæ тынг 
фæцыд уым. Уазджытæй сæ иу уыд Тугъанты Мехмет, иу-дæс æмæ 
æртиссæдз азы йыл цыдаид, фыссæг. Цалдæр чиныджы йын рацыд 
туркаг æвзагыл. Фыссæгмæ та алцыдæр диссаг фæкæсы. 
3 Будайты Милуся 
зз 

БУДАЙТЫ МИЛУСЯ. Уды суадон 
— Æз мæ царды мидæг бирæ рæтты уыдтæн: Амырычы, Францы, 
Англисы, Италийы... Уæдæ, нæхи Турчы бæстæйы дæр — денджызы 
былæй райдай, æмæ дзы кæм нæ уыдтæн, ахæм ран нал ис. Фæлæ, 
нырма ахæм рæсугъд бæстæ нæма федтон — мæнæ ам — Дыгурго- 
мы куыд рæсугъд у. Ам, хохы сæр, ныхас кæн цæргæстæ, дзæбиды- 
ртæ, сычъитæ, сæгуыттимæ... Диссаджы æхсæрдзæнтæ, хохаг цæу- 
гæдæттæ, суадæттæ, уæлвæзтæ, дæлвæзтæ — алыхуызы дидинджытæ 
дзы зайы — гауызы хуызæн сты! Сæгуыттæ, сагтæ рацу-бацу кæнынц 
сæрбæрзондæй. Мæргътæ зарынц диссаджы зарджытæ! — дзырдта 
Мехмет, Куырттаты ком æмæ Дыгургомæй куы æрцыдысты, уæд: — 
Уырдыгæй мæ рацæуын дæр нал фæндыд. Гъеныр, зæгьын, ам цæр! 
Дæхи кæрдæгыл ауадз æмæ кæс цъæх арвмæ, урс мигътæ кæрæдзийы 
куыд сурынц, уымæ. Афтæ мæм каст, цымæ мæм тынг хæстæг у арв, 
сæххæстдзынæн æм. 
Мехметимæ ма чи уыд, Æлбегаты Керим æмæ — Батыбей (Ба- 
тиаты) Джигъан, уыдон зæрдæмæ дæр фæцыди сæ фыдæлты райгуы- 
рæн бæстæ Ирыстон. Кæугæ дæр ма скодтой, ныр, дам, нæ фыдæлтæ 
ардыгæй цæмæн алыгъдысты, зæгъгæ. 
Тугъанты Æхсары бинонтæ сæ хорз суазæг кодтой, дзаджджын 
фынгтæ сын сæвæрдтой. Уазджытæ сæм дæс боны фесты, уæзæгуатмæ 
сæ нæ бауагътой. Семæ дæр сын бирæ лæвæрттæ ракодтой. 
Къоста йæхи цæттæ кодта дард балцмæ. Алыхатт дæр, дард балцы 
куы фæцæуы, уæд æй фембары, стыр ахсджиаг хъуыддаг кæй у, уый. 
Туркмæ ацæуыны размæ æхсæв фынæй дæр нæ баци, хъуыдытæ  
кодта. Бæргæ йæ фæндыд, иугыццыл йæ фæллад суадзын, фæлæ — кæм? 
Йæхæдæг дæр дис кодта, афтæ куынæ вæййын, зæгъгæ. Иæ зæрдæ йæм 
афтæ дзырдта, цымæ йæм стыр цыдæр вазыгджын хъуыддаг æнхъæл- 
мæ кæсы уым, Турчы бæстæйы. «Нæ фæндаг хорз куы рауаид, куы 
ницы бæллæх ныл æрцæуид. Ай цы у, Хуыцауы тыххæй, мæ зæрдæ 
йæхи къултыл куы хойы?» 
Уыди кæфты мæйы фынддæсæм бон, хæдтæхæг тахти Мæскуыйæ 
райсомæй дæс сахатыл. Цыдæр æнæзæрдæмæдзæугæ бон уыд. Сæл- 
фынæг кодта, митæмхæццæ... Æгæр раджы фæуазал Мæскуыйы. Къо- 
стаитæн сæ хæдтæхæг æрбадт Анкарайы аэропорт Эсенбогайы. 
Турчы бæстæйы уыд тынг тæвд — æвæццæгæн, уыди иу-дæс æмæ 
ссæдз градусы. Къостайы æмбæлттæй сæ иу — Иван Смирнов — загьта: 
,— Зымæджы рацыдыстæм, ам та — сæрд! Мæскуыйы кæд æмæ 
кæд фæуазал. Фæлæ, 'нахуырæй ам æгæр тæвд у. 
Делегацийы уæнгты размæ рацыдысты Турчы Фæсарæнты ми- 
нистрады кусджытæй цалдæр, уыдонимæ тæлмацгæгæнæг дæр. Фæ- 
34 

Азизæ 
Ш 
сарæйнаг бæстæтæй чи 'рбацæуы, уыдон, кæд сæ мадæлон æвзаг куыд 
зонынц, афтæ фæзонынц, цы бæстæмæ фæцæуынц, уый æвзаг дæр, 
уæддæр сын вæййы тæлмацгæнæг. Къостаиты, цы бон æрбацыдысты 
Туркмæ, уыцы бон ахуыдтой гостиницæмæ, ресторанмæ. Иннæ бон та 
хъуамæ фараст сахатыл уыдаид фембæлд. 
Фембæлды рæстæг Къоста æваст куыддæр фæци, цымæ йæ исчи 
барæхуыста, афтæ хæрдмæ фесхъиудта. Тæлмацгæнæг — бæрзонд, 
хæрзконд, рæсугъд чызг, йæ зæрдæйы уал æмæ уал азы кæй дардта, 
уыцы туркаг ирон чызг, Мæскуыйы, институты ма куы ахуыр  
кодта, уæд йе 'мбал Сæрмæтимæ сæ размæ чи бацыд, уый. Нæ, нæ, нæ 
йæ ферох кодта! Йæ мыггаг æмæ йын йæ ном дæр хъуыды кæны — 
Хъуысæты Азизæ (Турчы бæстæйы сын æндæр мыггаг ис, фæлæ чызг 
йæхæдæг афтæ загъта). Иуцасдæр рæстæг лæппу уынгæ дæр, хъусгæ 
дæр никæйуал кодта уыцы чызгæй фæстæмæ. 
Азизæ дæр базыдта, Мæскуыйы кæимæ базонгæ ис, уыцы ирон 
лæппутæй иу кæй ис сæ уазджытимæ. Дыууæ цæстæнгасы сæмбæл- 
дысты, кæрæдзийæ сæхи ратонын сæ бон нал уыд. Чызджы цæсгом 
фæсырх. Фæлæ уый бирæ рæстæг нæ уыд. Стæй сæхимæ æрцыдысты 
дыууæйæ дæр. Ничи ницы бамбæрста, семæ чи уыд, уыдонæй. Куыст 
дарддæр цыди. Азизæ тæлмацгæнæг уыд æмæ тæлмац кодта. Чызг 
æмæ-иу лæппу аивæй бакастысты кæрæдзимæ. 
Куысты иу хай куы фæци, уæд сын иу сахат баулæфынæн радтой. 
Къоста рацыд фойемæ. Азизæ лæууыд иу сылгоймагимæ, ныхас код- 
той. Æрыгон нæлгоймаг йæ цæстытæ нæ иста чызгæй, аивæй-иу æм 
бакаст. Иу рæстæг, Азизæ цы сылгоймагимæ лæууыд, уый ацыд. Чызг 
иунæгæй лæугæйæ аззад, йæ алыварсмæ акает æмæ уый дæр цæуынмæ 
хъавыд. Къоста ахъуыды кодта: «Хуыздæр амал мын нал уыдзæн йемæ 
аныхас кæнынæн, бацæуон æм», — æмæ æцæгдæр бацыд йæ размæ 
æмæ йæм, æфсæрмыгæнгæйæ, едзырдта туркагау: 
— Стыр хатыр дæ курын, фæлæ ды Азизæ нæ дæ? Мæнæ, 
Мæскуыйы чи ахуыр кодта, уый? Ирон чызг?.. 
Чызджы цæсгом фæсырх ис, цаедæр рæстæг ницы едзырдта, стæй 
иронау загъта: 
— О, æз дæн Хъуысæты Азизæ, ахуыр кодтон Мæскуыйы. Æз дæр 
дæ хъуыды кæнын, дæ ном, æнхъæлдæн, Къоста у. 
Бæргæ ма фæндыди дыууæ æрыгон адæймаджы аныхас кæнын, 
фæлæ дзæнгæрæг ныццагъта, ома, райдыдта куысты дыккаг хай, зæгъ- 
гæ, Къоста цæуылдæр ахъуыды кодта, стæй йæ визиткæ Азизæйæн 
радта. Чызг æй райста æмæ уый дæр радта лæппуйæн йæ визиткæ. 
35 

БУДАЙТЫ МИЛУСЯ. Уды суадон 
Куыст райдыдта. Дыууæ боны ма фесты Къостаитæ Турчы, стæй ацы- 
дысты Мæскуымæ. Афтæ дæр нал фæци лæппуйæн фадат чызгимæ 
аныхас кæнынæн. 
Азизæ æхсæвæй-бонæй хъуыды кодта ирон лæппуйыл. Иæхимæ 
хыл кодта: «Нæ, нæ, раст нæ дæ! Дæ сæрæй йæ аппар. Дыууæ хатты 
йæ федтай æдæппæтæй. Цæмæн, цæмæн ыл хъуыды кæныс? Афтæ не 
'мбæлы! Уый æндæрбæстаг у. Стæй йын кæд бинойнаг ис, уæд та? 
Аргъæутты вæййы, дæу куыд фæнды, афтæ». Фæлæ уæддæр йæ зæрдæ 
йæ коммæ нæ каст. 
Къоста дæр хуыздæр уавæры нæ уыд. Тынг тыхсти, Азизæимæ 
йын фадат кæй нæ фæци аныхас кæнынæн, уымæй. Азизæйы фæлгонц 
йæ сæрæй нæ хицæн кодта. «Ноджы рæсугъддæр фæци! Цы айв, цы 
хæрзконд у! Адæймаг æм кæсынæй не 'фсæды. Фæлæ... Кæд чын- 
дзыцыд у, уæд та? Кæд нæу, уæддæр цы? Ныр мæ ме 'мбæлттæ куы 
базониккой, æндæрбæстаг чызджы бауарзтон, уый... О, о, бауарзтон! 
Уæдæ, куыд схонон, Азизæмæ мæм цы 'нкъарæнтæ ис, уыдон? Хæрзаг 
мыл худиккой. Æвæццæгæн зæгъиккой, æфсон кæнын, цæмæй ус ма 
ракурон, уый тыххæй цыдæртæ æрхъуыды кодтон», — хъуыдытæ кодта 
Къоста. 
Иу изæр, иннæ изæртæй хъауджыдæр, Къоста раздæр æрбацыд 
куыстæй. Телефонæй Дзæуджыхъæумæ йæ ныййарджытæм адзырдта. 
Ацы изæр, кæд æй йе 'мбæлттæ бирæ рæттæм хуыдтой: иутæ — театр- 
мæ, иннæтæ — концертмæ, аннæтæ — ресторанмæ, уæддæр никæдæм 
ацыд лæппу. Цыдæр æнахуыр йæхи æнкъардта, йæ зæрдæ йын цыдæр 
тыхсын кодта. Иу рæстæджы райста Хетæгкаты Къостайы æмдзæв- 
гæты чиныг «Ирон фæндыр» æмæ райдыдта кæсын. Тугъаны-фырт 
йæхæдæг дæр фыссы æмдзæвгæтæ, фæлæ сæ адæмы рæгъмæ нæ хæс- 
сы. Æрмæстдæр йæ хуыздæр æмбæлттæ зонынц, ахæм курдиат æм кæй 
ис, уый. Йе сфæлдыстад сæ зæрдæмæ цæуы, фæзæгъынц ын, чиныг 
рауадз, адæмы зæрдæмæ фæцæудзысты де 'мдзæвгæтæ, зæгъгæ. Фæлæ 
Къостайы нæма фæнды чиныгæй рауадзын йе 'мдзæвгæтæ, афтæ йæм 
кæсы, цымæ нырма лæмæгъ сты, адæмы рæгъмæ сæ цæмæй рахæс- 
са, уый аккаг не сты. Азизæйыл дæр цалдæр æмдзæвгæйы ныффыста. 
Ном дзы нæй, фæлæ бæрæг у, ууыл фыст кæй сты. 
Цæмæй зыдтон, 
Фыны федтон: 
Сæмбæлдзынæн, 
Бауарздзынæн 
36 

Азизæ 
Æндæрбæстаг, — 
Чызг у туркаг... 
У уырдыгон, 
Фæлæ — ирон!,. 
Бадти Къоста, касти æмдзæвгæтæ, стæй райста Александр  
Куприны чиныг «Суламифь». Лæппу бирæ уарзы Куприны сфæлдыстад, 
йæ зæрдæ йын агайынц йæ радзырдтæ æмæ уацаутæ. Ныртæккæйы 
рæстæджы, хъыгагæн, бирæтæ нал кæсьшц чингуытæ, фæлæ Къоста 
уыдонæй нæу, æмæ йын гыццылдæр уæгъд рæстæг куы фæвæййы, уæд 
— йæ уд, йæ цæст — кæсын йæ уарзон фысджыты уацмыстæ. 
Иу рæстæг Тугъаны-фырт чиныг иуварс æрæвæрдта æмæ хъуы- 
дыты ацыд. Стæй æваст къæлæтджынæй фæгæпп кодта æмæ рудзын- 
джы размæ бацыд. Уыд æхсæвы фараст сахаты, цырæгътæ сыгъдысты, 
æнæбæрц бирæ хæдтулгæтæ кæдæмдæр тагъд кодтой, сæ рухсытæй та 
цымæ кæрæдзийæн салам лæвæрдтой... Къостайы тынг æрфæндыд те- 
лефонæй Азизæмæ адзурын. Фæлæ... Тæрсгæ дæр кодта, чызгæн йæ 
зæрдæмæ куынæ фæцæуа, къæйных æй куы фæхона. Цыфæнды куы уа, 
уæддæр уый у æндæрбæстаг, æндæр бæстæйы та æндæр æгъдæуттæ ис. 
Фæлæ, цы уа; уый уæд, зæгъгæ, загьта лæппу йæхицæн æмæ адзырдта 
чызгмæ. Йæ зæрдæ гуыпп-гуыпп кодта. 
— Алло, алло! — фехъуыста Къоста туркаг ныхас. 
— Де 'хсæв хорз, Азизæ! Хатыр курын, кæй дæм бадзырдтон, уый 
тыххæй! Æз Тугъанты Къоста дæн, Мæскуыйæ дзурын. Кæд ма мæ 
хъуыды кæныс, æрæджы уæм куы уыдыстæм. Ды нын тæлмацгæнæг 
уыдтæ... — загьта туркагау, къуызгæйæ, Къоста. 
Азизæ куыддæр фæци, æнхъæл нæ уыди, æмæ йæм Уæрæсейæ 
дзурдзысты. Лæугæйæ аззад, æнæзонгæ хъæлæс куы фехъуыста, уæд. 
Фæлæ йын Къоста йæхи куы бацамыдта, уæд чызгæн йæ цæсгом 
фæсырх, кæд йæ уаты иунæгæй уыд, уæддæр, къæлæтджыны сбадт. 
Цасдæр рæстæг йæ бон ницы сдзурын уыд, стæй иронау загьта: 
— Хъусын, хъусын! Дæуæн дæр де 'хсæв хорз! 
Къоста загьта ныр — иронау: 
— Иу хатт-ма дæ хатыр курын, Азизæ, кæй дæм дзурын, уый 
тыххæй! (Лæппу куы зыдтаид, чызгæн куыд æхсызгон уыди, кæй йæм 
бадзырдта, уый, уæд афтæ хатыртæ нæ куырдтаид). Фæлæ мæ цæмæн- 
дæр бафæндыд дæумæ бадзурын! — лæппу бæргæ зыдта, цæмæн, уый, 
фæлæ куыд зæгъа уый тыххæй чызгæн. 
— Хатыр мæ ма кур, Къоста. Мæнæн æхсызгон уыд, кæй мæм æр- 
бадзырдтай, уый. Куыд бахæццæ стут Мæскуымæ? 
37 

БУДАЙТЫ МИЛУСЯ. Уды суадон 
— Хорз уыди нæ фæндаг. Фæндыди ма мæ демæ иу хатт  
фембæлын, фæлæ мын ахæм фадат нал фæци. 
Дыууæ æрыгон адæймаджы сахатырдæджы бæрц фæдзырдтой, 
стæй Къоста загъта: 
— Азизæ, æмбæлы, искуы-иу хатт дæм-иу куы бадзурон  
телефонæй, уый? 
— Кæд дæ фæнды, уæд-иу æрбадзур! Мæнæн æхсызгон уыдзæн! 
— загъта чызг. 
Дзырд куы фесты, уæд сæ дыууæ дæр æмхуызон уавæры уыды- 
сты. Къоста цасдæр рæстæг сагъæсты ацыд, йæ бынатæй сыстын дæр 
йæ бон нал уыд. Уæдæ Азизæ дæр хуыздæр уавæры нæ уыд. Йæ мад 
ын йæ уатмæ кæй бацыд æмæ йæм кæй дзырдта, цом æмæ æхсæвæр 
бæхæрæм, зæгъгæ, уый дæр нæ фехъуыста, цалынмæ йæм цалдæр хат- 
ты не сдзырдта, уæдмæ. 
— Азизæ, мæ хур, цы кæныс? Æппындæр хъусгæ куы нал кæныс! 
Ныр дæм цал хатты сдзырдтон? Цæуылдæр тыхсыс, рынчын ма фæу. 
Азизæйы цæсгом фæсырх, афтæ йæм фæкаст, цымæ йæ йæ мад 
бамбæрста, телефонæй кæйдæр лæппуимæ кæй дзырдта, уый. Фæлæ 
зæгъгæ та кодта: 
— Æна, цæуын, цæуын! Цыдæр хъуыдыты ацыдтæн æмæ дæ нæ 
фехъуыстон, — сыстади йæ бынатæй æмæ рацыди йæ мадимæ хæрæн- 
донмæ. 
Дзырдтой-иу кæрæдзимæ телефонæй Къоста æмæ Азизæ. Арæх- 
иу нæ уыд уый, фæлæ сын-иу фадат куы фæци, уæд. Сæ куысты, сæ 
бинонты хабæрттæ-иу кодтой. Нæлгоймаджы-иу бирæ хæттыты фæн- 
дыд чызгæн йæ уарзты тыххæй зæгъын, фæлæ йæ ныфс нæ хаста. 
Афтæ йæм каст, цымæ телефонæй ахæм ахсджиаг хъуыддаджы тыххæй 
не 'мбæлы дзурын. Куынæ йæ бамбара Азизæ. Ныр зыдта, чи ис би- 
нонтæй чызгæн. Стæй, чындзыцыд кæй нæ у, уый дæр базыдта.  
Фæндыди йæ ацæуын Туркмæ æмæ фембæлын чызгимæ. Зæгъид ын, бирæ 
йæ кæй уарзы! Фæлæ уал Къостайæн йæ зæрды уыд йæ мад æмæ фы- 
димæ аныхас кæнын. Нырма никæмæн загъта йæ уарзты тыххæй тур- 
каг ирон чызгмæ. Иуæй-иу хатт æй йе 'мбæлттæ къуымы бакæнынц, 
кæд, уæддæр, дам, нæ кæд фæхондзынæ дæ чындзхастмæ, зæгъгæ. 
Афон, дам, дын у, кæннод та, дам, дæ сывæллæттæн уыдзæн зæронд 
фыд. Ахæм рæстæг-иу бæргæ фæфæнды лæппуйы радзурын, йæ 
зæрдæйы кæй хæссы туркаг рæсугъды фæлгонц. Уал æмæ йæ уал азы 
кæй уарзы! 
Иу сабаты Къоста хæдтæхæгæй стахт Дзæуджыхъæумæ. Æхсар 
æмæ Замирæт нæ зыдтой, сæ фырт кæй ссæудзæн, уый. Никæмæн 
38 

Азизæ 
загьта лæппу, Ирыстонмæ кæй цæуы, уый. Ничи йæм æнхъæлмæ каст 
æмæ сæхимæ таксийы æрбацыд. Дуары дзæнгæрæгыл ныххæцыд. 
— Æхсар, чидæр нæм æрбацыд. Хъусыс, дзæнгæрæг цæгъды, — 
загьта Замирæт йæ лæгæн. 
— Æвæццæгæн, исты дзæгьæлхæтæг у, æндæр нæм телефонæй 
куы ничи æрбадзырдта нæхиуæттæй дæр, стæй зонгæтæй дæр æрба- 
цæуыны тыххæй. 
— Нæ зонын, фæлæ уæддæр акæсын хъæуы, уæд та цынæ вæййы. 
— О, о, фæцæуын, — загьта ма Æхсар æмæ кулдуары размæ рацыд. 
Замирæт хъуыста, кæуылдæр тынг кæй бацин кодта йæ сæрыхицау, 
хъуыста йын йæ худын. Дисгæнгæйæ рацыд кæртмæ, цымæ, кæуыл 
цин кæны Æхсар, зæгъгæ. Къостайы куы федта, уæд йæ цæстытыл нæ 
баууæндыд. Афтæ йæм фæкаст, цымæ уый чидæр у, æрмæст йæ фырты 
хуызæн у, зæгъгæ. Фæлæ... Æхсар æмæ Къоста кæрæдзийæн цы хъæ- 
быстæ кодтой, уый куы федта сылгоймаг, уæд сæ размæ бацыд æмæ, 
цингæнгæйæ, загьта: 
— Мæнæ диссаг! Мæ ныфс, уæларвæй æрхаудтæ? Кæцæй фæдæ? 
Исты 'рцыди? 
— Хуыцауы -тыххæй, цы бирæ фарстатæ дæттыс! Дæ фыртæн 
ахъæбыс кæн- фæлтау! — загьта Æхсар. 
Къоста йæ мады йæ хъæбысы ныккодта æмæ загьта: 
— Мамæ, мамæ! Æз дæн, æз! Баууæнд, дæ фырт дæн, дæ фырт! 
— Мæ хур! Мæ ныфс, мæ дзæбæх лæппу! Мæнæ диссаг, мæнæ 
диссаг! — дзырдта Замирæт æмæ цины цæссыгтæ йæ рустыл уадысты. 
Æхсар йæ фырты уæхскыл йæ къух æрæвæрдта: 
— Цомут мидæмæ! Къоста нын йæ хабæрттæ радзурдзæн. Сусæ- 
гæй цæмæн ссыди, раздæр нын цæуылнæ загьта, цы нæ 'мбæхсы... Дæ 
размæ ацыдаин аэропортмæ, мæ фырт. Хæдæгай, цæм æрбацыдтæ? 
— Такситæй фылдæр цы ис, нæ фыд! 
Мад, фыд æмæ фырт бацыдысты хæдзармæ. 
— Цу, цу, мæ ныфс, дæхимæ базил фæндаджы фæстæ, дæхи ныхс. 
Æз та дын уæдмæ фынг ацæттæ кæнон, — загьта Замирæт Къостайæн. 
— Уæ мæ дзæбæх мад! Алцыдæр куыд æмбарыс! — аба кодта 
лæппу йæ мады русæн æмæ бацыди ваннæмæ. 
Æхсары цæуын хъуыд цыдæр ахсджиаг хъуыддаджы фæдыл, дуа- 
рæй ма йæ бинойнагмæ æрбадзырдта: 
— Фæкæс уыцы лæппумæ, мæ зæрдæмæ æппындæр нæ цæуы, 
махæн ницы зæгъгæйæ, кæй ссыди, уый. Æз тагьд уыдзынæн. 
Замирæт иу сахаты 'рдæджы фæстæ, фынг куы æрывæрдта, уæд 
сбадти бандоныл æмæ, сагъæсгæнгæйæ, æнхъæлмæ каст йæ фыртмæ. 
39 

БУДАЙТЫ МИЛУСЯ. Уды суадон 
Æрæгмæ куы зынди, уæд бацыди Къостайы уатмæ. Кæсы, æмæ, мæ- 
гуыр, лæппу къæлæтджыны бафынæй. Бафæллади фæндаджы фæстæ, 
стæй æхсæвы дæр æппындæр нæ бафынæй кодта. Мад бацыди йæ фы- 
рты размæ, йæ къухæй йын йæ сæр æрсæрфта æмæ йæ къахфындзтыл 
фæстæмæ рацыди, цæмæй ма райхъал кæна, ацы дунейыл ын зынаргъ- 
дæр чи у, йæ цардæй фылдæр кæй уарзы, уый. Бацыд хæрæндонмæ, 
сбадт фынджы фарсмæ бандоныл æмæ хъуыдыты ацыд. Иæ цæсты- 
тыл ауади, Къоста куы райгуырди, уыцы бон. Куыд цин кодта Æхсар, 
лæппу йын кæй райгуырд, уый тыххæй. Замирæт арæндонæй куы ра- 
цыд, уæд сæ хæдзары уыд стыр куывд лæппуйæн. Тынг бирæ адæм 
сæм уыд: хионæй, хæстæгæй, зонгæйæ, æрдхордæй... Уыдонæй алкæй 
дæр фæндыд сывæллонæн ном раттын. Фæлæ Æхсары мад æмæ фыды 
фæндыд лæппуйæн Къоста ном раттын... Замирæт хъуыды кæны, 
йæ лæппу фыццаг къахдзæфтæ куы акодта, уый. Цы цин кодтой мад 
æмæ фыд! Зондджын сывæллон уыд: æртæ азмæ зыдта кæсын, ныма- 
йын. Скъолайы дæр хорз ахуыр кодта, уæдæ музыкалон скъоламæ дæр 
цыди, пианинойыл цагъта. Стæй ма футболæй дæр хъазыд. О, Замирæт 
йæ сæр бæрзæндты хæссы йæ фыртæй! Æрмæстдæр ыл уымæй худы 
йæ зæрдæ, æгæр æрæгмæ кæны бинонты хъуыддаг. Мад æмæ фыды та 
тынг фæнды, цæмæй сæ иунæг фыртæн бинонтæ, сывæллæттæ уа! Уый 
тыххæй мад йæ фыртæн исты куы фæзæгъы, уæд Къоста, хынджылæг- 
гæнгæйæ, дзуапп ратты: 
— Уæ сабыр цард уæ зæрдæмæ нал цæуы?! Ма тыхсут, уыдзæн 
уын фырты фырттæ дæр! Æгæр бирæ дæр ма уыдзæн! 
— Уый кæд уыдзæн, кæд? Æз уæдмæ нæ фæцæрдзынæн, — 
фæзæгъы ахæм рæстæг Замирæт. 
— Мамæ, ды нырма æрыгон дæ! Хъуамæ ма дæ фырты фырты 
чындзæхсæвы дæр акафай! 
— Ахæм ныхæстæй мæ ма сай, мæ ныфс! Мæнæн уал фырты 
фырт куы фæзынид, стæй дарддæр хъуыды кæндзыстæм! 
Замирæтæн йæ чызджытæм йæ зæрдæ афтæ не 'хсайы, уыдон хорз 
цæрынц, ис сын сывæллæттæ. «Низ мыл бафтыдта, низ. Цæуылнæ 
кæны бинонты хъуыддаг? Бирæ чызджытæ йын амонгæ дæр кæнынц, 
фæлæ дзы йæ зæрдæмæ ничи фæцæуы. Замманайы хорз чызджытæ! 
Кæд хæлæг нæ кæнын Къостайы æмбæлттæ Зауыр æмæ Муратмæ,  
уыдон йе 'мгæрттæ сты, æмæ сын ныридæгæн — цалдæргай сывæлло- 
ны», — хъуыды кодта сылгоймаг. 
Цас фæбадти афтæ Замирæт, Хуыцау зоны. Уæдмæ Æхсар дæр æр- 
баздæхт сæхимæ. Худгæйæ загьта: 
— Куыдæй дæ ныууагътон, афтæмæй дæ куы 'рбаййæфтон! Кæм 
ис дæ фырт та? 
40 

Азизæ 
Замирæт æваст дзырдæй хæрдмæ фесхъиудта, йæ бынатæй сыстад 
æмæ загъта: 
— Цы тагъд фездæхтæ фæстæмæ! 
— Афтæ тагъд дæр нæ уыдтæн. Æвæццæгæн, иу-æртæ сахаты рацыд. 
— Мæ хæдзарыл! Æртæ сахаты, зæгъыс? Гъе уыйбæрц фæбадтæн! 
— Кæм ис Къоста та? — афарста Æхсар. 
— Уый, мæгуыр, хæргæ дæр нæма бакодта. Йæхимæ куы базылд, 
уæд йæ уатмæ бацыд æмæ уым къæлæтджыны бафынæй. Æвæццæгæн, 
тынг бафæллад уыцы даргъ фæндагыл. 
— Мæнæ диссаг, куыд бафынæй дæн! Мамæ, цæуылнæ мæ рай- 
хъал кодтай? Æмæ, цы æххормаг дæн, уый та! — дзургæйæ æрбахызт 
хæрæндонмæ Къоста. 
— Сбад, мæ зæрдæ, сбад! Æз дын ахъарм кæндзынæн чъиритæ 
дæр, лывзæ дæр. Ныууазал сты. 
Бинонтæ иумæ бахордтой сихор, æмæ сыл ныхас бацайдагь. 
— Зонын æй, мæ дзæбæх мад æмæ фыд, диссаг уæм кæй кæсы 
мæ æнæнхъæлджы ссыд Мæскуыйæ. Фæлæ мæ афтæ бафæндыд. Стæй, 
раст куы зæгъон, уæд ардæм рацæуыны хъуыды мæ сæры æвиппайды 
фæзынд. Цом, æмæ, зæгъын, сабат æмæ Хуыцаубоны мæ дзæбæх фыд 
æмæ мадимæ' фæуон. Гъемæ æвæстиатæй стахтæн Дзæуджыхъæумæ. 
Уемæ мæ тынг ахсджиаг ныхас ис, телефонæй мæ нæ фæндыдис уый 
тыххæй дзурын. 
— Æрмæстдæр дыууæ боны уыдзынæ ам?! Æрмæстдæр дыууæ 
боны? — тыхстæй афарста Замирæт. 
— Дыууæ боны дæр нал. Райсом изæрæй фæстæмæ тæхын, билет 
дæр мæм ис. Ныр, нæ мад, дыууын фыццæгæм æнус у, æмæ уыцы иу 
боныл дæ бон у Мæскуыйæ ссæуын æмæ фæстæмæ ацæуын. 
Æхсар æнцад бадт, ницы дзырдта. Хъуыды кодта: «Цавæр  
ахсджиаг хъуыддаджы тыххæй дзурдзæн немæ нæ фырт? Цы уыдзæн уый, 
дыууæ боны номæн цæй тыххæй схæццæ Мæскуыйæ? Хуыцау нын 
хорз хабæрттæ хъусын кæнæд!» Æмæ загъта: 
— Къоста, чындз ма хонай, чындз? Мæнмæ гæсгæ, ныртæккæ 
махæн дæ мадимæ уымæй æхсызгондæр хабар фехъусæн нæй! 
Къоста фестад йæ бынатæй, йæ фыды уæхскыл æрæвæрдта йæ 
къух æмæ загъта: 
— Æз дæр ууыл архайын, цæмæй уын æхсызгондзинад ракæнон! 
Мæ фыд, хорз æй бамбæрстай! Мæ зæрдæйы гъе уый тыххæй аныхас 
кæнын ис уемæ. 
Мад йæ фырты ахъæбыс кодта æмæ цингæнгæйæ загъта: 
— Тагъддæр дзур, мæ хур! Чи у, чи, нæ чындзаг? 
41 

БУДАЙТЫ МИЛУСЯ. Уды суадон 
Къоста цасдæр рæстæг ныхъхъус, стæй байдыдта дзурын.  
Радзырдта, куыд базонгæ ис Азизæимæ. Йæ зæрдæмæ фыццаг фендæй нæмыг 
куыд баппæрста, æмæ уыцы нæмыг тала куыд суагьта. Уал æмæ йын 
уал азы йæ фæлгонц йæ зæрдæйы кæй хæссы. 
— Туркаг чызг у! О, о, Турчы бæстæйæ у! 
Лæппу дзырд нæма фæци, афтæмæй йын йæ ныхас Замирæт райста: 
— Туркаг, зæгъыс? Уал æмæ уал азы туркаг чызджы тыххæй нæ 
куырдтай ус? Ам — Ирыстоны — иу дæу аккаг чызг нал уыд? 
— Мамæ, о, туркаг чызг у! Фæлæ, нæма загътон, ирон кæй у, уый. 
Туркаг ирон чызг у! Йæ мыггаг у Хъуысæтæй, йæ ном Азизæ. Чызджы 
мад дæр ирон у. Йæ фыдæлтæ алыгъдысты Ирыстонæй уырдæм. — 
Къоста радзырдта, Азизæ сын тæлмацгæнæг кæй уыд, куыстæй Турчы 
куы уыдысты, уæд. Уым кæрæдзийы куыд базыдтой, æрхъуыды код- 
той, раздæр Мæскуыйы институты кæй фембæлдысты. — Уый фæстæ 
телефонæй дзырдтам кæрæдзиимæ. Тарстæн, кæд чындзыцыд у. Фæлæ, 
куыд рабæрæг, афтæмæй чызджы зæрдæмæ дæр цæуын. Мæ зæрды ис 
Туркмæ ацæуын, Анкарамæ, фембæлын Азизæимæ æмæ йын зæгъын, 
мæ зæрдæйы кæй ис, цæмæй мæ бинойнаг суа... — бафтыдта ма йæ 
ныхасмæ лæппу. 
Цасдæр рæстæг мад æмæ фыд хъусæй лæууыдысты, сæ фырт цы 
дзырдта, уый сын уыд æвиппайды хабар. Цы загьтаиккой, уый дæр нæ 
зыдтой. Цин кæной, æви... Æххæст нæма бамбæрстой, сæ фырт сын 
цы радзырдта, уый. 
Иу рæстæг Æхсар йæ бынатæй фестад, бацыд рудзынджы размæ. 
Уыд азы рæсугъддæр афон — уалдзæг. Кæрдæг уыд гауызы хуы- 
зæн, фæткъуы бæлæстæ дидинæг калдтой. Рудзынг гом уыд, æмæ рог 
дымгæ змæлын кодта рудзынгæмбæрзæн. Нæлгоймаг æнкъардта ди- 
динæгкалæг бæлæсты хæрздæф. Æхсар бирæ уарзта азы ацы афон: 
æрдз райхъал вæййы, цард фæуæлахиз вæййы. Æмæ ныр дæр  
нæлгоймаг хъуыды кæны: «Уалдзæг у, уалдзæг! Адæймаг, уæлдайдæр та — 
æрыгон адæймаг — фылдæр хатт бауарзы азы ацы афоны. Къоста дæр 
нын йæ уарзты тыххæй дзæгъæлы ныр нæ радзырдта. Кæдæй-уæдæй! 
Уый хорз хабар у! Нæ фырты зæрдæйы ус ракурын ис! Йæ фарсмæ 
балæууын хъæуы, æмбарын, зын ын у. Ардæм дæр хуымæтæджы не 
ссыд. Фæнды йæ, цæмæй йæ бамбарæм, не 'ххуысы къух æм бадарæм. 
Йæ щад та цымæ цы хъуыды кæны? Цыдæр æнкъард ныцци». 
Æхсар зондджын, куырыхон адæймаг уыд. Куыд зонæм, афтæмæй 
та, нæлгоймагæн сæйраджы-сæйрагдæр у зонд! Лæг фæстæмæ фынджы 
размæ бацыд, йæ къух æрывæрдта йæ фырты уæхскыл æмæ загьта: 
42 

Азизæ 
— Къоста, мæ царды мидæг дыккаг хатт фехъуыстон ахæм цины 
хабар! Фыццаг хатт ма афтæ бацин кодтон, ды куы райгуырдтæ, уæд. 
— Стæй йæ бинойнагмæ бахатыд: — Ды та, нæ къæбæргæнæг, цы зæ- 
гъыс? Æхсызгон хабар нын у, нæ! 
Замирæт сабыр бадт, ницы дзырдта. 
Æхсар дарддæр йæ ныхас кодта: 
— Гъемæ нын, Къоста, лæмбынæгдæр куы радзурис уыцы ирон 
туркаг чызджы тыххæй. Йæ ном куыд уыд, загьтай? 
Лæппуйæн æхсызгон уыдысты йæ фыды ныхæстæ. Фæлæ йæ мад 
цæуылнæ исты дзуры? Цымæ цæуыл хъуыды кæны? 
— Уыцы туркаг чызг, куыд загьтон, афтæ у Хъуысæты Азизæ. 
— Цы рæсугъд ном ын ис! Йæхæдæг дæр афтæ рæсугъд у? — 
æрæджиау загъта Замирæт дæр. 
Йæ фырты бæсты дзуапп радта Æхсар: 
— Ахæм ном кæмæн ис, уый хъуамæ рæсугъд куыд нæ уа! Стæй, 
нæ къæбæргæнæг, куыд дæм кæсы, нæ фырт фыдынд чызджы ба- 
уарздзæн: йæ мад — рæсугъд, йæ хотæ дæр уæдæ уындхъуаг не сты! 
Мæнмæ гæсгæ, фыдынд адæймаг нæй, уæлдайдæр сылгоймæгты æх- 
сæн. Алкæмæ дæр цыдæр зæрдæмæдзæугæдзинад ис. Иутæн сæ цæ- 
стытæ рæсугъд вæййынц, иннæтæн — сæ бахудт. Аннæтæ та зондæй 
рæсугъд вæййынц. 
— Мамæйы хæрзкондæн ацы зæххыл æмбал нæй, стæй йемæ бар- 
гæ дæр никæй акæндзынæн. Ныр ма ацы зæххыл ахæм нæма райгуырд, 
мæ мадимæ кæй абарон! — загъта Къоста æмæ йæ бынатæй фестад, 
Замирæты ахъæбыс кодта. — Мæ хотæ Зæринæ æмæ Маринæ дæр 
рæсугъд сты, кæй зæгъын æй хъæуы, фæлæ нæ мады не 'ййафынц, — 
ныхъхъус ис, стæй сабыргай загъта: — Хатыр уæ курын, афтæ æргом 
кæй дзурын Азизæйы тыххæй, уымæй. Ницы йын у бакастæй, стæй 
зондджын чызг у! 
Æхсар æмæ Замирæт кæрæдзимæ бакастысты, фæлæ дзургæ ницы 
скодтой. Иуцасдæры фæстæ фыд загъта: 
— Куыд бамбæрстон, афтæмæй нын бирæ рæстæг нæй хъуыды 
кæнынæн. Райсом Къоста фæстæмæ цæуы. Æмæ дæ кæд мæ фæндон 
æмæ мае хъуыды зонын фæнды, мæ фырт, уæд хъус! Дæ мад дæр уый- 
фæстæ зæгъдзæн йæ фæндон, — ныхъхъус и, стæй та байдыдта  
дзурын: — Бамбæрстон, æцæгæйдæр кæй бауарзтай, уый. Дæ зæрды кæй 
ис уыцы туркаг ирон чызгимæ дæ цард баиу кæнын. Æз разы дæн! 
Нæмæ йæ федтон чызджы, нæма йæ зонын, фæлæ ныридæгæн мæ 
зæрдæмæ цæуы, куыд мæ чындз! Цы дзæбæх дзырд у — чындз! 
43 

БУДАЙТЫ МИЛУСЯ. Уды суадон 
Замирæт дæр йæ бынатæй фестад æмæ йæ сæрыхицауы ныхас аиста: 
— Мæныл ацы хæдзары дзырды бар нал уайы? Нæ хæдзары хицау 
æрмæстдæр йæхæдæг дзуры. Раст зæгъы дæ фыд, мæ ныфс, мæныл 
дæр стыр хорз æрцыд! Диссаджы хорз хабар фехъуыстон! О, æз дæр 
æй ныридæгæн уарзын, дæ зæрдæмæ чи цæуы, уыцы чызджы. Фæлæ... 
Куыд æй фенон? Иæ фенын мæ тынг фæнды! Стæй-ма, цæуыл сагъæс 
кæнын, уый зонут? Кæд ирон у, уæддæр уый сырæзыд Турчы, уæдæ 
йæ ныййарджытæ дæр уым райгуырдысты. Æмæ... Уыдонмæ ныр æн- 
дæр æгъдæуттæ ис5 цардмæ — æндæр цæстæнгас. Куынæ сæ бафæнда, 
цæмæй сæ чызг æндæр бæстæмæ цæуа чындзы, уый. Мæты бафтыд- 
тæн, мæты! 
— Нæ мад, æппындæр-ма ма мæт кæн рагацау. Бæрæг уыдзæн! 
Хъуыддаг йæхи æвдисдзæн, — загъта Къоста. 
Æхсар уаты рацу-бацу кодта, цæуылдæр хъуыдыгæнгæйæ, стæй ба- 
цыд йæ фырт æмæ йæ бинойнаджы размæ æмæ загъта: 
— Æз та уæдæ цы зæгъын, уый зонут? Бадзурæм-ма гьеныр Анка- 
рамæ нæ хæстæджытæм — Тугъантæм. Афæрстытæ сæ кæнæм. Æвæц- 
цæгæн, кæрæдзийы зондзысты Хъуысæты бинонтимæ. Стæй, Къоста, 
мæн афтæ фæнды, æмæ дæ мадимæ куы ацæуиккам Туркмæ æмæ куы 
базонгæ уаиккам Азизæйы бинонтимæ. Фæлæ уал мæ фыццаг фæнды 
телефонæй адзурын нæ зонгæтæ, нæ хæстæджытимæ. Уыдон та нын 
цымæ цы бауынаффæ кæндзысты. Тугъанты Мехметмæ ныртæккæ ба- 
дзурдзынæн, уый зондджын адæймаг у. Стæй, йæхæдæг куыд дзырдта, 
афтæмæй бирæты зоны ирон-дыгурон туркæгтæй. 
Замирæт æмæ Къоста ницыма загьтой, афтæмæй Æхсар  
дзырдта телефонæй йæ туркаг æрвадимæ. Æхсызгон уыд Мехметæн, Иры- 
стонæй йæм кæй дзурынц, уый. Зыдта Хъуысæты Идрисы бинонты 
дæр. Загъта, бирæ хæттыты кæй сæмбæлдысты, кæрæдзимæ дæр уазæг- 
уаты кæй цæуынц. 
Æхсар загъта: 
— Мехмет, тынг ахсджиаг хъуыддаджы тыххæй дæм дзурын. 
Сымах, о, ирæттæ стут. Фæлæ Турчы райгуырдыстут. Зонын æй, нæ 
рох кæнут ирон æгъдæуттæ, хорз зонут нæ ирон-дыгурон æвзаг дæр. 
Фæлæ, сымах уæддæр æндæр бæстæйы цæрут. Иу ныхасæй, æвæццæ- 
гæн, хуыздæр уаид, уырдæм куы ацæуиккам, уый. Æмæ уым куы аны- 
хас кæниккам! 
— Уый тынг хорз уыдзæн, ме 'фсымæр Æхсар! Кæд дæм æнхъæл- 
мæ кæсон? — бафарста Мехмет. 
— Мæнæ нæ бинонтимæ аныхас кæнон, стæй дæм фæстæмæ ба- 
дзурдзынæн. Хорз, Мехмет!? 
44 

Азизæ 
ш 
Замирает æмæ Къоста хъуыстой, Æхсар Мехметимæ куыд ныхас 
кодта, уый. Сæ кæрæдзимæ-иу бакастысты, фæлæ дзургæ ницы кодтой. 
Æхсар сæ дыууæмæ дæр бахудт: 
— Уæхæдæг фехъуыстат, Турчы бæстæмæ цæуын кæй хъæуы, уый. 
Цы ма йæ æргъæвæм фæстæдæрмæ? Мехмет зоны Хъуысæты бинонты. 
Уым нæ аныхас кæнын хъæуы. 
— Папæ, æз чызгимæ, ома, ракурыны тыххæй нæма дзырдтон. 
Фыццаг уал, зæгъын, сымахимæ аныхас кæнон, стæй йын зæгъдзынæн 
мæ хъуыды. Æмæ, нæ зонын, цы дзуапп мын ратдзæн, уый. Мæнмæ 
гæсгæ, сымах нæма хъæуы Туркмæ цæуын, — æфсæрмыгæнгæйæ, загъ- 
та Къоста. 
Æхсар æмæ Замирæт кæрæдзимæ бакастысты, цасдæр ницы сдзы- 
рдтой. Фыд йæ бынатæй фестад æмæ та рудзынджы размæ бацыд. Мад 
загьта: 
— Къоста, мæ ныфс, мах рагæй æнхъæлмæ кæсæм, чындз кæд æр- 
хондзынæ, уымæ. Æмæ ныр, куыд фæзæгъынц, æфсæйнаг тæвдæй хо- 
йын хъæуы. Дæ фыд раст зæгъы, мах дæр фæнды уыцы чызджы базо- 
нын, йæ бинонтимæ йын базонгæ уæвын.. 
— Уæдæ афтæ бакæнæм, æз райсом цæуын Мæскуымæ æмæ ба- 
цархайдзынæн ацы къуырийы райсын билеттæ хæдтæхæгмæ Анкарамæ. 
Телефонæй уæм сдзурдзынæн, — загьта Къоста. 
Æхсар йæ ус æмæ йæ лæппуйы цурмæ бацыд, бахудти: 
— Уый дын мæ зæрдæмæ цæуы, мæ фырт! Афон у, афон! Алы 
хъуыддаг дæр цæфыл кæнын хъæуы, мæнæ дæ мад куыд загьта, афтæ. 
Хорз, хорз! Æз дæр Мехметмæ бадзурдзынæн æмæ йын хъуыддаг бам- 
барын кæндзынæн. 
Уый фæстæ Къоста ацыд йе 'мбæлттæм, фыццаг уал хъуамæ Зауы- 
римæ сæмбæлдаид. Телефонæй йæм бадзырдта, фæцæуын дæм, зæгъ- 
гæ. Уый дисы бацыд, куыд, дам, мæм цæуыс Мæскуыйæ. Нæ зыдта, 
Къоста Дзæуджыхъæуы ис, уый. 
Дыууæ 'мбалы кæрæдзийыл тынг фæцинтæ кодтой. Рафæрс- 
бафæрс фæкодтой кæрæдзийы сæ хъуыддæгтæй. Къоста Зауырæн ра- 
дзырдта, цæй фæдыл ссыд дыууæ боны æмгъуыдмæ Мæскуыйæ, уый 
тыххæй. Уый дæр фæдис кодта, стæй загьта: 
— Раст бакодтай, ме 'рдхорд, кæй ссыдтæ, уымæй. Дæ ный- 
йарджытæн кæй радзырдтаи дæ хабæрттæ, уый дæр раст у! Уыдон тынг 
мæт кæнынц, нырмæ бинонты хъуыддаг кæй нæма бакодтай, ууыл. 
— Æмæ, Зауыр, уыныс, ныр дæр мæ хъуыддæгтæ хуызæнæн 
адæмæй уæлдай цыдæр зыгъуыммæтæ сты. Мæхи дæр æмæ мæ ный- 
45 

БУДАЙТЫ МИЛУСЯ. Уды суадон 
йарджыты дæр тыхсын кæнын. Ме 'нкъарæнты фæдыл цæуын. Уæдæ 
цы кæнон, нæ зонын... 
— Къоста, ме 'рдхорд, ныууадз-ма дæ ныхæстæ! Ныр дыууын 
фыццæгæм æнус у, æмæ æндæр бæстæмæ цæуын зын нал у. Стæй сæ, 
мыййаг, Африкæмæ куынæ цæуын кæныс, негр чызджы куынæ ба- 
уарзтай. Нæхи ирон чызджы бауарзтай. Турчы цæры, æмæ — цы! 
— Зауыр, æцæг æмбал дæ, æцæг! Æрсабыр мæ кодтай. Дзæгьæлы 
не 'рбацыдтæн фыццагдæр дæумæ. Афтæмæй хъуыддæгтæ хорз куы ра- 
уайой, уæд къухылхæцæг дæр ды уыдзынæ! 
— Уæдæ чи!? Æз уыдзынæн, æз! Кæд дæ фæнды, уæд æз дæр 
ацæудзынæн Анкарамæ Æхсар æмæ Замирæтимæ. 
— Мæ зæрды дын зæгъын уыд, фæлæ фефсæрмы кодтон, æгæр 
æдзæсгом мæ, зæгъын, куы рахонай. 
— Къоста, ныр дæхицæй æфсæрмы нæ кæныс? Мах æмбæлттæ 
не стæм, фæлæ — æфсымæртæ! Дæ фыдимæ дæр уæдæ иу ран куы 
кусæм. Æз ын стыр аргъ куы кæнын! 
— Баныхас кодтам, уæдæ! — цингæнгæйæ, загьта Къоста, стæй ма 
йæ ныхасыл бафтыдта: — Куыддæр билеттæ райсон, афтæ уæм сдзур- 
дзынæн телефонæй. Æмæ Мæскуымæ рацæудзыстут. 
— Хорз, хорз! Афтæ бакæндзыстæм! Дæу тыххæй æз зæххы 
кæронмæ дæр разы дæн ацæуынмæ. Уæлдайдæр та ахæм хъуыддаджы 
фæдыл! 
Дыууæ 'мбалы се 'ртыккаг æрдхорд Муратмæ дæр бадзырдтой, 
уый дæр æрбацыд. Фæбадтысты, фæныхæстæ кодтой. Стæй Къоста фе- 
стад йæ бынатæй æмæ загьта: 
— Сымах хъал стут, мæн та райсом фæстæмæ Мæскуымæ цæуын 
хъæуы. Цом, æмæ иугыццыл аулæфон. Хорзæй уал баззайут! 
— Райсом дæ аэропортмæ афæндараст кæндзыстæм, — загьта 
Мурат. 
— Арфæйаг у! Бузныг! Фæлæ нæ хъæуы, мæ фыд мæ аласдзæн. 
Телефонæй уæм сдзурдзынæн, куыддæр ныххæццæ уон, афтæ. Иу хатт- 
ма, дзæбæхæй баззайут! — Къоста йе 'мбæлтты къухтæ райста æмæ 
ацыд. 
Сæ хæдзары баййæфта æрмæстдæр йæ мад Замирæты, Æхсар йæ 
куыстмæ ацыд. Мад хæринаг кодта. Йæ фырты æрбацæугæ куы федта, 
уæд загьта: 
-г- Мæ лæппу, дæ баба æмæ нанамæ нæ бауадтæ? Ам уыдтæ, уый 
куы базоной, уæд дыл сæ зæрдæ фæхуддзæн. 
— Зонын æй, бæргæ, фæлæ мын фадат нæ фæци. Æгæр бирæ 
абадтæн Зауыр æмæ Муратимæ. 
46 

Азизæ 
Къоста йæхимæ базылди, цыдæртæ ахордта æмæ йæ уатмæ бацыд, 
диваныл йæхи æруагъта æмæ телефонæй Азизæмæ адзырдта: 
— Де 'хсæв хорз, Азизæ! Бахатыр кæн, афтæ æрæджиау дæм кæй 
дзурын, уый тыххæй. Куыд дæ æмæ дæм цы ног хабæрттæ ис? Дæ 
куыст куыд цæуы? Уæ бинонтæ куыд сты? — иуцасдæр аныхас кодтой 
чызг æмæ лæппу, стæй йын Къоста загъта, йæ зæрдæйы кæй ис Анка- 
рамæ ацæуын æмæ уым йемæ фембæлын. Йемæ йæ аныхас кæнын кæй 
фæнды. 
Зондджын чызг зæрдæйæ æнкъардта, цæй тыххæй дзурдзæн йемæ 
Къоста, уый, стæй, цæмæн цæуы, уый дæр. Къоста нæ загъта Азизæ- 
йæн, йæ мад æмæ фыд дæр кæй цæуынц Туркмæ. 
Æхсар æрæджиау æрбацыд куыстæй. Бирæ ма фæныхас кодтой 
уыцы 'хсæв фыд æмæ фырт. Къоста бахуыссыд, фæлæ йæ фынæй 
фæлыгъд. Йæ сæры алы хъуыдытæ зилдух кодтой. Азизæ йын цы 
дзуапп ратдзæн? Йæ ныййарджытæ дзæгъæлы куы фæцæуой Туркмæ? 
Зæрдæйæ æмбæрста, Азизæ дæр æй кæй уарзы, уый. Фæлæ чызгæн 
йæ бинонтæ цы зæгъдзысты? Уыдон куынæ сразы уой æндæр 
бæстæмæ раттын сæ чызджы чындзы. Куыд фæзæгъынц, рæстæг цæуы, 
æмæ фарн йемæ "хæссы. Афтæмæй райсомæрдæм бафынæй æрыгон 
нæлгоймаг. 
Замират фæндагмæ сцæттæ кодта, йæ фырт цы хæринæгтæ  
уарзы, уыдон. Цæхæраджынтæ, фыдджынтæ... Æмæ ма бирæ цыдæртæ. 
Къоста æрæджиаугомау сыстад, Æхсар уæдмæ ацыд цыдæр хъуыддæг- 
ты фæдыл. Йæ бинойнагæн загъта, тагьд кæй æрбацæудзæн. 
Замирæт æмæ Къоста бадтысты райдзаст хæрæндоны, гом ру- 
дзынджы цур. Мидæмæ цыд бал æмæ фæткъуы бæлæсты дидинджыты 
тæф. Мæргътæ зарыдысты сæ рæсугъд зарджытæ... Лæппу йæ къæхты- 
бынæй сулæфыд: 
— Ехх, æвæдза, нæхимæ цы хорз у! Мæскуыйы адæймаг афтæ не 
'нкъары уалдзæджы æрцыд. Цы фæнды куы фæдзурай, уæддæр нæхи 
Ирыстонæй рæсугъддæр никуы æмæ никæм ис! Ам куы вæййын, уæд 
мыл цыма базыртæ базайы! 
— Раст дæ, раст, мæ хъæбул! Æз дæр афтæ фæзæгъын, мæ бон  
никуы бауыдаид цæрын. Сымах æрыгæттæ стут æмæ уын æнцондæр у. 
Къоста, зæгъ-ма мын, ныр ус куы 'рхæссай, сывæллæттæ дын куы фæ- 
зына, уæддæр дæ зæрды Мæскуыйы цæрын ис? Мах куыд уыдзыстæм, 
нæ гыццылты куынæ уынæм, уæд? 
— Уæ, мæ дзæбæх мад, цæуылты хъуыды кæныс! Фæлæуу уал, 
ус куынæ ма 'рхастон. О, æз хорз куысты кусын. Ахæм куыст афтæ 
47 

БУДАЙТЫ МИЛУСЯ. Уды суадон 
æнцон арæн нæу. Фæлæ, фæлæ... Æз дæр хъуыды кæнын Ирыстон- 
мæ ссæуыны тыххæй. Уæлæ мæ нæ университетмæ ректорæй хонынц. 
Фæстæдæр бæрæг уыдзæн... 
— О, о, мæ хур, æз дæр афтæ нæ зæгъын, æмæ дæ куыст ныу- 
уадз! Нæ, нæ зæгъын! Бæргæ мæ фæндид, дæ бинонтимæ немæ куы* 
цæрис, уый. Фæлæ æз алцыдæр æмбарын. 
Хæдтæхæгмæ куы фæцæйцыди Къоста, уæд ма Æхсар йæ фæстæ 
дзырдта: 
— Куыд баныхас кодтам, афтæ! Мах нæхи цæттæ кæндзыстæм 
Туркмæ цæуынмæ. Æнхъæлмæ кæсдзыстæм дæ дзæнгæрæгмæ. Ныр та 
фæндараст кæн! Куыддæр ныххæццæ уай, афтæ сдзурдзынæ! 
Къоста йæ хотæн ницыма загъта йæ хъуыддæгты тыххæй. Фæлæ, 
фыд æмæ фырт аэропортмæ куы ацыдысты, уæд Замирæт адзырдта 
Зæринæ æмæ Маринæмæ æмæ сын æппæт хабæрттæ дæр ракодта. 
Маринæ йæ мадæн загъта: 
— Уæдæ, зæгъыс, Къоста Дзæуджыхъæуы уыд? Кæс-ма йæм, кæс! 
Куыд ницы загъта. О, айразмæ нæм æрбауад, Зæринæ дæр уæд махмæ 
уыд, æмæ нын радзырдта, йæ зæрдæмæ туркаг чызг кæй цæуы. Мах 
загътам, кæд та хынджылæг кæны, зæгъгæ. Ахæм стыр хъуыддæгтæ 
дзы ис, уый æнхъæл нæ уыдыстæм. Уæдæ, зæгъыс, Анкарамæ цæудзы- 
стут? Æмæ кæд цæут? 
— Нæма йæ зонæм. Хъуамæ нæм Къоста сдзура, куысты йæ цы- 
дæр хъуыддæгтæ ис, стæй, дам, мæ уæд кæд иу-æртæ боны ауадзик- 
кой. Бæрæг уыдзæн! Дзурдзынæн ма уæм, ныр та уал хæрзбон,  
Маринæ! — загъта Замирæт. 
Къоста куыддæр ныххæццæ ис Мæскуымæ, афтæ сдзырдта  
телефонами йæ ныййарджытæм, йе 'мбæлттæм. Замирæт арф сулæфыд: 
— Кæд æрмæстдæр дыууæ сахаты тахт ис Мæскуымæ, уæддæр мæ 
уд фæцæйцæуы. Ацы фæстаг рæстæджы æгæр арæх систы уыцы æвзæр 
хабæрттæ: хæдтæхæг æрхауд, ссыгъд... 
Нæлгоймаг фидардæр у, æндæр Æхсар дæр тынг фæмæт кæны, 
кæд дзургæ ницы фæкæны, уæддæр. 
Къоста Азизæмæ дæр бадзырдта телефонæй. Загъта йын, 
Дзæуджыхъæуæй дзæбæхæй кæй æрцыд. Бирæ фæныхас кодтой. 
Тугъаны-фыртæн куысты цыдæр ахсджиаг хъуыддæгтæ уыд. Гыц- 
цылдæр куы феуæгъд, уæд хицæуадæй йæхи ракуырдта, иу-æртæ боны 
йæ кæдæмдæр цæуын кæй хъæуы, уый тыххæй. Кæдæм цæуы, уый 
кой не скодта. Райста цыппар билеты хуыцаубонмæ æмæ сдзырдта йæ 
ныййарджытæм æмæ Зауырмæ. 
48 

Азизæ 
Æхсар æмæ Замирæт зыдтой, Зауыр дæр семæ кæй цæуы, уый. 
Æхсызгон сын уыди, ноджы Зауыры сæхи фырты хуызæн уарзтой. 
Къоста Азизæйæн загъта, цы бон цæудзæн Анкарамæ, уый тыххæй. 
Мад æмæ фыдæн ма уыд æртæ боны дард фæндагмæ сæхи бацæттæ 
кæнынæн. Иу бон бауадысты зæрæдтæм дæр. Радзырдтой сын, хабар 
цæй мидæг ис, уый. Уыдонæн дæр æхсызгон уыд, кæдæй-уæдæй сæ 
фырты фырты зæрды бинонты хъуыддаг бакæнын ис, уый. 
Зæронд лæг загъта: 
— Хуыцау ын æххуысгæнæг уæд лæппуйæн! Йæ хъуыддæгтæ мах 
фæндиаг уæнт! — стæй ма бафæдзæхста йæ фырт æмæ чындзæн: — 
Фæндагмæ-иу æнæмæнг æртæ чъирийы скувут! 
— Уый тыххæй та, баба, ма тыхс. Æртæ чъирийы ды ракувдзынæ! 
— загъта Æхсар. 
Æхсар бадзырдта телефонæй Туркмæ йе 'рвад Мехметмæ, загъта 
йын, Анкарамæ кæд цæудзысты, уый, хæдтæхæджы бадынмæ куы хъа- 
вой, уæд ма йæм бадзурдзæн. 
Ралæууыд уыцы бон дæр. Цыппарай сбадтысты хæдтæхæджы:  
Æхсар, Замирæт, Къоста æмæ Зауыр. Бæлцæттæ хъæлдзæг уыдысты. Хын- 
джылæг кодтой. Уыцы бон Мæскуыйы уаргæ кодта, хъарм нæ уыд. 
Фæндараст зæгъынмæ сын рацыдысты Зæринæ æмæ Маринæ дæр. Ан- 
карайы сæ размæ рацыд Мехмет йæ дыууæ фыртимæ. Кæд майы мæй 
уыд, уæддæр уым та тæвд уыд. Мехмет се 'ппæты дæр сæхимæ хуыд- 
та, фæлæ Къоста æмæ Зауыры фæндыд гостиницæйы æрлæууын. Се 
'рвадæлтæ сын загьтой, нæ зæрдæ, дам, уыл фæхуддзæн, махмæ куынæ 
рацæуат, уæд. Æмæ ма цы гæнæн уыд лæппутæн, сразы сты. Хорз цар- 
дысты Тугъанты Мехметы бинонтæ. Уыди сын стыр æртæуæладзыгон 
хæдзар. Уазджытыл зæрдæрухсæй сæмбæлдысты, сæхи хорз бацæттæ 
кодтой се 'рцыдмæ. 
Къоста Азизæмæ телефонæй бадзырдта æмæ баныхас кодтой 
дыууæ сахаты фæстæ фембæлыны тыххæй. Сæ дыууæ дæр, æвæццæ- 
гæн, æмхуызон уавæры уыдысты, мæт кодтой, куыд уыдзæн сæ фем- 
бæлд, сæ дарддæры ахастдзинæдтæ. 
Къоста, кæдæм баныхас кодтой, уырдæм раздæр æрбацыд. Уалын- 
мæ фæзынд Азизæ дæр йæхи хæдтулгæйыл. Чызг хæдтулгæйæ куы 
рахызт, уæд Къоста ахъуыды кодта: «Ноджы рæсугъддæр фæци! Цымæ 
мæм цы дзуапп æнхъæлмæ кæсы?» Азизæ йæм йæ къух æфсæрмыгæн- 
гæйæ радта æмæ загъта: 
— Æхсызгон мын у дæ фенд! Уæ фæндаг хорз рауад? 
— Мæнæн дæр тынг æхсызгон у дæ фенд! Ноджы рæсугъддæр 
фæдæ, Азизæ! 
4 Будайты Милуся 
49 

БУДАЙТЫ МИЛУСЯ. Уды суадон 
— Бузныг, Къоста! 
Лæппу чызджы ресторанмæ ахуыдта. Фыццаг дыууæ æрыгон 
адæймаджы æфсæрмы кодтой. Фæлæ, гыццылгай-гыццылгай сæхимæ 
'рцыдысты æмæ байдыдтой ныхас кæнын. Æппынфæстаг Къоста 
загьта: 
— Азизæ, æз дын телефонæй нæ загьтон, мæ фыд æмæ мæ мад 
дæр кæй æрцыдысты мемæ Ирыстонæй, — ныхъхъус, стæй дарддæр 
йæ ныхас кодта: — О, о! Азизæ... æз, æз дын зæгъынмæ хъавыдтæн 
телефонæй... Фæлæ, ахæм ахсджиаг хъуыддаджы тыххæй не 'мбæлы 
телефонæй дзурын. Хъуамæ дын дæ рæсугъд цæстытæм кæсон! — йæ 
зæрдæйы гуыпп-гуыппæй йæ ныхас дæр нæ хъуыста лæппу: —  
Фыццаг хатт дæ куы федтон Мæскуыйы, уæд æрбаппæрстай мæ зæрдæмæ 
нæмыг, æмæ уый тала суагьта. Иу ныхасæй, мæн фæнды, цæмæй 
уай ме 'мбал, мæ бинойнаг! — лæппуйы цæсгом фæсырх, йæ сурхид 
акалд. 
Цасдæр рæстæг дыууæ æрыгон адæймаджы ницы дзырдтой. Чызг 
йæ сæр бынмæ æруагъта æмæ афтæмæй бадт. Цы загьтаид, уый нæ 
зыдта. Ацы ныхасмæ цæттæ нæ уыд. Лæппу бамбæрста чызджы уавæр 
æмæ загьта: 
— Азизæ, хатыр дæ курын, æваст дыл ныккалдтон мæ фæндиæг- 
тæ. Дзуапп дæ ныр нæ агурын. Ахъуыды кæн! Мæ мад æмæ мæ фыды 
фенын фæнды дæ ныййарджыты, кæд уыдон бафæнда, уæд. Ныр та 
цом, дæуыл дæр æнафон кæны, кæд хæдтулгæйæ дæ, уæддæр. — 
Кæрæдзийæн хæрзбон загьтой. 
Чызг сæхимæ куы 'рбацыд, уæд йæ уаты йæхиуыл дуар сæхгæдта 
æмæ сынтæгыл бахауд. Цæмæдæр гæсгæ цæссыгтæ йæ рустыл уады- 
сты. Йæ зæрдæ гуыпп-гуыпп кодта. Йæхæдæг дæр дис кодта, цæмæн 
афтæ æнкъард у, ууыл. Рагæй йæ куы фæндыд, Къоста йын цы загьта, 
уыцы ныхас фехъусын. 
Ельмас федта, йæ кæстæр чызг, йæ уарзон хъæбул йæ уатмæ куыд 
бацыд æмæ йæхиуыл дуар куыд сæхгæдта. Мады зæрдæ  
бамбæрста, уый хуымæтæджы кæй нæу, уый. «Азизæ цыдæр кæны... Рын- 
чын ма фæуæд?» — хъуыды кодта сылгоймаг. Стæй сабыргай бахоста 
Азизæйы уаты дуар: 
— Азизæ, мæ хур, дуар-ма бакæн! Зонын æй, уым кæй дæ, уый. 
^ызг дуар байгом кодта, йæ мады куы федта, уæд ыл йæхи бап- 
пæрста æмæ хъæрæй ныккуыдта. Ельмас хорзау нал фæци, фæтарсти. 
Сынтæгыл сбадтысты, Азизæ йæ сæр йæ мады хъæбысы æрæвæрдта 
æмæ хæкъуырццæй куыдта. 
50 

Азизæ 
— Ма мæ тæрсын кæн, мæ хъæбул! Цы кæныс, цы? Исчи дæ 
зæрдæхудты бацыд? Рынчын ма фæу? 
Чызг ницы дзырдта, стæй гыццылгай-гыццылгай банцад йæ 
кæуынæй. Йæ мады ахъæбыс кодта æмæ сабырæй загьта: 
-Æна, ма тæрс, ницы мæ риссы, мæ зæрдæ дæр мын ничи 
фæриссын кодта. Æз, æз ... Нæ зонын, цы кæнон, уый! Къоста ирон у, 
фæлæ Ирыстоны цæры, Уæрæсейы. 
Мад бамбæрста, хъуыддаг цæй мидæг ис, уый. Ницæмæй бафар- 
ста йæ чызджы. Хъуыды кодта: «Йæхæдæг мын радзурдзæн, хабар цæй 
мидæг ис, уый». 
— Нæ зонын, нæ зонын, цы зæгъон? — чызг йæ мадмæ йæхи 
нылхъывта. 
Ельмас Азизæйы сæр фæлмæн æрсæрфта йæ къухæй æмæ загьта: 
— Мæ хур, ардыгон ирæттæ æрхæссынц чындзытæ Ирыстонæй. 
Стæй уырдæм дæр бирæтæ радтой сæ чызджыты. Кæд дæ амонд афтæ 
уа, уæд ды фыццаг нæ уыдзынæ. 
Цасдæр рæстæг дыууæйæ дæр ныхъхъус сты, стæй чызг загьта: 
— Æна, зоныс, ардæм æрцыдысты Тугъанты Къостайы мад æмæ 
фыд дæр. Фæнды с& сымахимæ базонгæ уæвын. 
— Ныр æй бамбæрстон, ныр! Гыццыл раздæр телефонæй дæ фыд- 
мæ дзырдта Тугъанты Мехмет, сæхимæ нæ хоны. Загьта, уазджытæ, 
дам, нæм ис Ирыстонæй. Райсоммæ баныхас кодтой дæ фыдимæ. Æмæ 
цæудзыстæм. 
Æцæгдæр, Мехмет дзырдта телефонæй Идрисимæ, кæрæдзийы 
хорз зыдтой, хæстæгиуæг дæр кодтой сæ мадæлты 'рдыгæй. Кæрæ- 
дзимæ дæр арæх фæцæуынц, æмæ Идрисæн йæ зæрдæ ницæмæ фех- 
сайдта. Сæ дыууæтæм дæр Ирыстонæй уазджытæ куы вæййы, уæд æр- 
хонынц сæхимæ Анкарайы цæрæг ирæттæй бирæты. 
Къоста куы 'рбаздæхт Азизæимæ фембæлды фæстæ, уæд Зауырæн 
радзырдта хабар. 
— Æмæ, цы дын загьта, цы? Разы у? — Зауыр æрхъæцмæ нал хæ- 
цыд. 
— Ницы ма мын загьта. Бæрæг уыдзæн! 
— Диссаг дæ, Къоста! Чызгимæ нæма аныхас кодтай, афтæмæй 
нæ дæ ныййарджытимæ æрхæццæ кодтай ардæм. 
— Уый мæн аххос нæ уыд. Мæ фыд æмæ мадæн загьтон мæ 
хъуыды, Азизæ мæ зæрдæмæ кæй цæуы, уый... Зыдтой йæ, кæй ницы 
ма загьтон чызгæн, уый дæр. 
Дыккаг бон Тугъанты Мехметтæм æрбацыдысты Хъуысæты Идрис 
æмæ Ельмас. Базонгæ сæ кодтой Ирыстонæй æрцæуæг уазджытимæ. 
51 

БУДАЙТЫ МИЛУСЯ. Уды суадон 
Æрымысыдысты, Мехмет æмæ Идрис Ирыстоны куы уыдысты, уыцы 
хабæрттæ. Куырттаты ком, Дыгургом сæ зæрдæмæ куыд тынг фæцы- 
дысты. Сæ фыдæлты тыххæй бирæ фæдзырдтой, ардæм куыд æрлыгъ- 
дысты, уыцы трагикон цаутæ æрхъуыды кодтой. Иу рæстæджы Мехмет 
æмæ Идрис æндæр уатмæ бацыдысты, æмæ уым хæдзары хицау загьта: 
-Идрис, лæмбынæг-ма мæм байхъус! Æз минæвар дæн. Ме 'рвад, 
йæ бинойнаг æмæ сæ фырт ардæм æрцыдысты дæ чызг Азизæйы 
тыххæй. Куыд рабæрæг, афтæмæй чызг æмæ лæппу кæрæдзийы рагæй 
зонынц, кæрæдзийы, дам, æмбарынц. Тугъанты фæнды уемæ бахæстæг 
уæвын! 
Хъуысæты Идрисæн æнæнхъæлæджы уыди ахæм ныхас. Цы загъ- 
таид, уый нæ зыдта. Фæстагмæ афтæ бакодта: 
— Нæ чызгимæ нæ аныхас кæнын хъæудзæн. Уыйфæстæ бæрæг 
уыдзæн! 
Кæрæдзийы зæрдæмæ фæцыдысты Хъуысæтæ æмæ Тугъанты би- 
нонтæ. Сæхимæ куы бацыдысты Идрис æмæ Ельмас, уæд сæ фæндыди 
сæ чызгимæ аныхас кæнын. Азизæ ницы дзырдта, æнцад лæууыд, йæ 
сæр бынмæ æруагъта, афтæмæй. Ельмас уыйфæстæ йæ сæрыхицауæн 
бамбарын кодта, сæ чызг уыцы ирыстойнаг ирон лæппуйы кæй уарзы. 
Мады зæрдæ зонаг у! Алцыдæр зоны, æнкъары!.. 
Къоста æмæ Азизæ баныхас кодтой иннæбон фембæлыныл, кæм 
уыдысты, уыцы рестораны. Лæппу тынг мæт кодта, æхсæв-бонмæ 
фынæй дæр нæ баци. Æмбæрста, чызг дæр æй кæй уарзы. Фæлæ уæд- 
дæр... Уæд та, цынæ вæййы, мыййаг ын Азизæ разыйы дзуапп куынæ 
радта. Уæд, уæд... Йæ бон зæгъын нæ уыд, уæд цы уыдзæн, уый. 
Уæдæ Азизæ та ноджы тыхстдæр уыд. Уарзта Къостайы, уарзта, фæлæ 
уæддæр... Æфсæрмы дæр кодта: йæхицæй, Къостайæ, йæ мад, йæ фы- 
дæй дæр... Фæлæ зыдта, цы дзуапп ратдзæн, уый! 
Дыууæ æрыгон уды бадтысты æмæ æдзынæг кастысты кæрæдзийы 
цæстытæм. Дзурын дзы нал хъуыд, афтæмæй дæр бæрæг уыд, чызг 
æмæ лæппуйы астæу стыр уарзт кæй ис, уый. Азизæ æрмæстдæр иу 
ныхас загьта: 
— Къоста, о... 
Лæппуйы цинæн кæрон нал уыд. Цасдæр йæ бон сдзурын дæр ни- 
цыуал уыд, стæй чызджы къухыл йæ къух æрæвæрдта: 
— Азизæ, æз амондджын дæн! 
Дыууæ боны фæстæ Тугъантæ æмæ Хъуысæты бинонтæ фембæл- 
дысты рестораны æмæ баныхас кодтой чызгæрвысты тыххæй. Уый 
фæстæ Азизæйы аласдзысты Ирыстонмæ, æмæ уым уыдзæн ирон 
чындзæхсæв. 
52 

Азизæ 
я 
Хъуыддæгтæ, куыд не 'мбæлы, афтæ тагьд цыдысты. 
Æртæ боны фæстæ Турчы бæстæйы уыд сæ чындзæхсæв Къо- 
ста æмæ Азизæйæн. Чындзыл куыд æмбæлы, афтæ Азизæйыл уыд 
ирон разгæмттæ. Чызгæрвыстмæ æрцыдысты Турчы цæрæг Хъуысæты 
хæстæджытæ иууылдæр: Тугъантæ æмæ ма уым цæрæг иннæ ирæттæ, 
дыгурæттæ. Фæндырæй ирон цæгъдтытæ кодта Азизæйы хо Фатьма, 
стæй ма иу ирон-туркаг чызг. Зауыр уыд къухылхæцæг. 
Къоста йæ куыстмæ телефонæй адзырдта, цæмæй йын отпуск рад- 
той, уый тыххæй. Тугъанты Æхсар та Ирыстонмæ сæхиуæттæм сдзы- 
рдта, цæмæй сæхи цæттæ кæной чындзхастмæ, Турчы бæстæйæ семæ 
кæй ласынц чындз. 
Къостайы баба æмæ нанайæн сæ цинæн кæрон нал уыд, сæ фырты 
фырт кæдæй-уæдæй ус кæй æрхаста, ууыл. Тынг цин кодтой Æхсары 
'фсымæр Æхсæртæг æмæ йæ хо Уарзетæ дæр, сæ бинонтæ æппæт дæр. 
* * * 
Тугъанты бинонтæ тахтысты Анкарайæ Дзæуджыхъæумæ. Сæ 
размæ рацыд бирæ адæм: зонгæтæ, хæстæджытæ амæй-ай хуыздæр 
хæдтулгæтыл. Фæндырæй цагътой, кафыдысты. Маринæ æмæ Зæринæ 
дæр сæ бинонтимæ ссыдысты Мæскуыйæ. Къостайы æмбæлттæй дæр 
иу-цалдæр ссыд. 
Тугъанты Къоста æмæ Хъуысæты Азизæйы чындзæхсæв уыд 
хурхæтæны мæйы æртыккаг бон, хуыцаубоны. Туркæй ссыдысты чыз- 
гæн йæ мад, фыд, æфсымæр æмæ хо. Бæрæгбон уыд Тугъанты Æхсарæн 
сæхи хæдзары. Тугъантимæ цин кодтой бирæ адæм: сæ хæстæджытæ, 
зонгæтæ, хиуæттæ, æмкусджытæ... Иууылдæр дзырдтой, ацы фæстаг 
рæстæджы, дам, ахæм чындзæхсæв нæма уыди. Хъыгагæн, фæстаг 
рæстæджы фылдæр чындзхаст, чызгæрвыст бæрæг кæнынц ресторанты. 
Диссаджы рæсугъд бон скодта, хур касти йæ зынг цæстæй, 
бæлæстæ, ног чындзытау, лæууыдысты, амæй-ай рæсугъддæр дидин- 
джытæ адæймаджы сæр зилын кодтой сæ хæрздæфæй. Æрдз дæр цин 
кодта Къоста æмæ Азизæйы амондыл. 
Чындз ^азгæмтты уыди диссаджы айв. Къоста дæр уыд аиварæзт, 
хъæлдзæг. Иæ фыдыфыд æмæ мад дæр уым уыдысты. Кæрты цагътой 
фæндырдзæгъдджытæ. Æхсар загьта: 
— Мæн мæ фыртæн ахæм чындзæхсæв скæнын фæнды, мæнæ 
раджы рæстæджы куыд уыди: куыд хъуыса фæндырдзагъд... Æппæт 
дæр: зæрондæй, æрыгонæй куыд кафой. Куыд уа «Симд», «Хонгæ 
кафт»! Куыд хъуыса ирон зард! 
53 

БУДАЙТЫ МИЛУСЯ. Уды суадон 
Æмæ, æцæгдæр, хъуыстысты ирон адæмон зарджытæ, цæгъд- 
тытæ. Фынгтыл та, цынæ уыдис, ахæм нæй. Хъæздыг, рæсугъд фынгтæ 
уыдысты! 
Анкарайæ куы ссыдысты, уæдæй нырмæ Къоста æмæ Азизæ 
кæрæдзиимæ никуыма ныхас кодтой. Хицæн уæтты хуыссыдысты. 
Азизæ Зæринæимæ хуыссыдысты иу уаты. Къоста та — йæхи уаты. 
Лæппу загъта, цалынмæ, дам, нæ чындзæхсæв нæ уа, уæдмæ иу уаты 
нæ уыдзыстæм мæ усимæ, зæгъгæ. Хъуамæ афтæ уа, нæ фыдæл- 
тæм-иу куыд уыд, мæ фыд æмæ мæ мад куыд уыдысты. Никæдæм 
тагъд кæнын, æгъдау æгъдау у! 
Къостайы йе 'мбæлттæ фарстой, Азизæйæн хъæбыс дæр нæма 
акодтай, зæгъгæ. 
— Куыд быхсыс, куыд? 
Ахæм рæстæг-иу сын Къоста загъта: 
— Ныр æфсæрмы нæ кæнут! Цытæ дзурут уый?! Къухæвнæлдæй 
йеддæмæ нæ астæу ницыма уыди. Чындзæхсæвы фæстæ, куыд вæййы, 
афтæ уыдзæн! Æргом уын зæгъын, тынг бирæ уарзын Азизæйы! Хатыр 
уæ курын, фæлæ мæ тынг фæнды, тагъддæр дыууæйæ куы баззаиккам! 
Дыууæйæ! 
Мурат худгæйæ загъта: 
— Ехх, Къоста, Къоста! Не 'рдхорд, бауарзтай, бауарзтай! Æцæг 
уарзт та хынджылæг нæ кæны! Мæ цæстытыл уайы, дæ уæлныхты 
куыд хæсдзынæ Азизæйы, цытæ йын кæндзынæ! 
Иудзырдæй, æрдхæрæны чындзæхсæв уыди Тугъантæм. Æрдз 
дæр ног чындзы хуызæн уыди. Бæлæсты сыфтыл рыг нæма сбадти. 
Уый размæ бон фæлмæн къæвда рауарыд. Æмæ, цыма — дидинæгæй, 
кæрдæгæй, бæласæй - сæхи Къоста æмæ Азизæйы бæрæгбонмæ цæттæ 
кодтой — æрттывтытæ калдтой. 
Азизæ æппæты зæрдæмæ дæр фæцыди: бæрзонд, хæрзконд, гуыр- 
видыц! Йæ цæсгомæй, куыд фæзæгъынц, мæйтæ æмæ хуртæ касти, кæд 
йæ цæсгом æппындæр ахорæны хъæстæ нæ уыд, уæддæр. 
Замирæт хъазгæйæ дзырдта: 
— Мæ чындзы мын ма фæцæстдзыд кæнут! Батутæ йыл-иу кæнут. 
Сырх хæцъил ыл бабæттын хъуыд! 
Азизæ-иу, æфсæрмыгæнгæйæ, йæ сæр бынмæ æруагъта. Къостайы 
хотæ Зæринæ æмæ Маринæ дæр бауарзтой сæ чындзы. Зæгъгæ дæр ын 
кодтой, æртыккаг хо, дам, нын уыдзынæ. Азизæйæн йæхи зæрдæмæ 
дæр фæцыдысты йæ ходыгъдтæ: хуымæтæг, ахуыргонд, зондджын, 
хæрзконд... Алцæуыл дæр уыд семæ аныхас кæнын. Цалынмæ иу уаты 
хуыссыдысты, уæдмæ-иу æнафонмæ фæныхæстæ кодтой Зæринæимæ, 
Маринæ дæр-иу семæ баззад æхсæвы. 
54 

Азизæ 
Азизæ уайсадгæ кодта йе 'фсин æмæ йæ хицаумæ, зæрæдтæм, Æх- 
сæртæг æмæ Уарзетæмæ. Йе 'фсин ын иу бон загьта: 
— Азизæ, мæ хур, ныууадз уыцы уайсадынтæ. Дзур нæм! 
Сылгоймаг йæ сæрыхицауæн дæр загьта уый тыххæй. Æмæ, 
чындзæхсæв хуыцаубоны уыд, дыццæджы та Æхсар фыс аргæвдын 
кодта, фынгæвæрд скодтой, зæрæдты дæр æрластой. Азизæйæн хорз 
лæвæрттæ ракодтой æмæ йæ сдзурын кодтой. 
Азизæйы сæрыл уыд æрвхуыз зæлдаг сæрбæттæн, уый дис- 
саджы дзæбæх фидыдта йæ урс рæсугъд цæсгомыл. Бинонтæ йын 
исын кодтой йæ сæрбæттæн, фæлæ йæ не систа, цалынмæ Къостаимæ 
Мæскуымæ нæ ацыдысты, уæдмæ. 
* * * 
Къоста æмæ Азизæйы. фыццаг æхсæв... У ал æмæ уал азы кæмæ 
'нхъæлмæ кастысты, уыцы æхсæв ралæууыд. Уаты сты дыууæйæ! 
Кæрæдзийы комкоммæ лæууынц, сæ цæстытæ æрттывтытæ калынц. 
Цасдæр афтæ фæлæууыдысты, кæрæдзийы цæстытæм кæсгæйæ. Стæй 
Къоста арæхстгай æрбахъæбыс кодта йæ уарзоны æмæ загьта: 
— Азизæ! 
Уыцы дзырды цас уарзт, цас æнкъарæнтæ æвæрд уыд, цас! Чызг 
йæхи нылхъывта йæ моймæ æмæ уый дæр сабырæй загьта: 
— Къоста! 
Æндæр ныхас сæ нал хъуыд, афтæмæй дæр бæрæг уыд, пил- 
лон арт кæй уадзынц. Хъæбыс-хъæбыс лæууыдысты дыууæ уарзоны, 
стæй судзгæ былтæ кæрæдзийы ссардтой... Ссыгъдысты дыууæ уды: 
адджын батæ, хъæбыстæ! Кæрæдзийæ сæхи ратонын сæ бон нал уыд! 
Къоста Азизæйы йæ хъæбысмæ систа, сæ былтæ кæрæдзийыл 
æндæгъд, афтæмæй æмæ йæ сынтæгмæ бахаста. Уарзт сæ йæ уæл- 
ныхты систа уæларвмæ, æмæ дыууæ тæвд буары кæрæдзийыл тын- 
гæй-тынгдæр тыхстысты! Ныр дыууæ нал уыдысты, фæлæ — иу! Æмæ 
райдыдтой цæуын, ацы дунейыл адджындæр æмæ хуыздæр цы фæндаг 
ис, ууыл сæ фидæнмæ, сæ уарзт хæсгæйæ! Дыууæ æрыгон адæймаджы 
æмбæрстой, кæдæй цæрынц, уæдæй афтæ амондджын кæй никуыма 
уыдысты! Уыцы æхсæв уыд ног царды райдайæн! 
* * * 
Æртæ къуырийы ма фесты Къоста æмæ Азизæ Дзæуджыхъæуы 
сæ чындзæхсæвы фæстæ. Чындзы хæстæджытæ æртыккаг бон  
ацыдысты сæхимæ Анкарамæ. Уыдонæн Ирыстон сæ зæрдæмæ тынг фæцыд, 
55 

БУДАЙТЫ МИЛУСЯ. Уды суадон 
уæдæ чындзæхсæв æмæ, цы 'гьдау сын радтой, уый дæр. Бузныг уы- 
дысты сæ ног хæстæджытæй. Ныр сæ зæрдæ нал æхсайдта Азизæмæ. 
Æмбæрстой, амондджын кæй у, уыд сæ ныфс, йæ цард хорз кæй уы- 
дзæн, уымæй. Тугъанты бинонтæ бирæ лæвæрттæ ракодтой сæ ног 
хæстæджытæн æмæ сæ рафæндараст кодтой аэропортмæ. Азизæ, йæ 
мад, фыд, хо æмæ æфсымæр куы цыдысты, уæд тынг куыдта, хъæбы- 
стæ сын кодта... 
Цалынмæ ма Ирыстоны уыдысты, уæдмæ Къоста аласта Азизæйы 
Уæлладжыры коммæ, уый фæстæ — Дыгургоммæ дæр. Маринæ æмæ 
Зæринæ дæр семæ ацыдысты. Уыдон дæр рагæй нал уыдысты уым. 
Хотæ дыууæйæ тезгъо кодтой, цæмæй Къоста æмæ Азизæ фылдæр 
иумæ уой, рæстæг иумæ æрвитой. Азизæ дис кодта, цы рæсугъд æрдз, 
дам, ис Ирыстоны. Дыгургомы куы уыдысты, уæд иу ран къæдзæхыл 
лæууыдысты, сæ сæрмæ цæргæстæ зилдух кодтой. Азизæ загъта: 
— Цы диссаджы рæсугъд у ам æмæ дзы цы уæлдæф ис, уый та! 
Мæн дæр уæлæ уыцы цæргæсты хуызæн тæхын фæнды! Афтæ мæм 
кæсы, цыма ныртæккæ стæхдзынæн æмæ зилдух кæндзынæн хæхтæ, 
уæлвæзтæ, цæугæдæттæ, хъæдты сæрты. Къоста, ды дæр мæ фæстæ 
стæхис? 
— Азизæ, мæнæн æнæ дæуæй цард нал ис! Æз дæ бирæ, бирæ 
уарзын!Ацы зæххыл, æвæццæгæн, афтæ тынг ничима уарзта! — æмæ 
йæ усы ахъæбыс кодта. Уый дæр аныгъуылд йæ хъæбысы. Былтæ 
кæрæдзийы ссардтой... Цасдæр рæстæг афтæ батæ æмæ хъæбыстæ  
кодтой лæг æмæ ус. Стæй Къоста загъта: — Цытæ дзурыс, мæ уарзон?! 
Ды куы стæхай, уæд æз та цы фæуыдзынæн? Иунæгæй мæ куыд ныу- 
уадздзынæ? У ал æмæ дæм уал азы куы фенхъæлмæ кастæн! Æз дæ 
фæстæ тæхдзынæн, дæ фæстæ нæ — иумæ тæхдзыстæм! Иумæ! Махæн 
ныр иу фæндаг ис æмæ нæ цыд дæр, нæ тахт дæр иу фæндагыл у! 
Афтæ нæу, мæ хур? — Æрыгон нæлгоймаг та ахъæбыс кодта йæ усы 
æмæ та йæ былтæ йæ уарзоны адджын былтæ ссардтой. Кæрæдзийæ 
не 'фсæстысты дыууæ уарзоны! Сæ тыхджын уарзтæй расыгау  
уыдысты. Кастысты сæм хохы цъуппытæ, æхсæрдзæнтæ, цæугæдæттæ, 
дзæбидыртæ, цæргæстæ сæ базыртæ тылдтой... Уыдон иууылдæр цин 
кодтой Къоста æмæ Азизæйы амондыл! О, тынг амондджын йæхи 
æнкъардта Азизæ! Тынг амондджын! 
Уарзондзинад! Æвæдза, цы тыхджын дæ! Дæуæй тыхджындæр 
зæххыл ницы ис. Дæ фæндагыл цыфæнды цæлхдуртæ дæр аиуварс 
кæныс. Уарзондзинад алцæмæй дæр бæрзонддæр у: уæларвæй, хурæй, 
стъалытæй! Адæймаджы йæ базыртыл сисы, æмæ уый тæхы, тæхы! 
Стæй зæххыл уарзтæй рæсугъддæр ницы ис, абарæн æй ис дидинкал- 
56 

Азизæ 
гæ уæлвæзтæ, уалдзæг, æхсæрдзæнтæ, суадæттæ, хохаг цæугæдæттимæ. 
Мæнæ куыд фæзæгъынц: «Что движет солнце и светила!» Адæймаг 
куы бауарзы, уæд байдайы æмдзæвгæтæ, радзырдтæ, уацаутæ фыссын. 
Ахуыргæндтæн фылдæрæн се 'нтыстдзинæдтæ сæ къухы бафтыдысты, 
уарзгæ куы кодтой, уæд. Уарзт, уарзт... Адæймаг куы бауарзы, уæд йæ 
цард дæр ратдзæн, кæй уарзы, уый сæрвæлтау. 
Æмæ афтæ тыхджын уыд Къоста æмæ Азизæйы уарзондзи- 
над. Уарзт сæ йæ базыртыл хаста. Æнæ кæрæдзийæ иу уысм дæр нæ 
фæрæзтой. Кæрæдзийыл-иу цы минут нæ бамбæлдысты, ахæм нæ уыд. 
Къухæвнæлдæй, цæстæнгасæй æмбарын кодтой, бирæ кæй уарзынц, 
уый. Дыууæйæ-иу куы аззадысты, уæд та — хъæбыстæ, батæ, уарзон 
ныхæстæ... 
— Азизæ, æз уый æнхъæл никуы уыдтæн, æмæ афтæ амондджын 
уыдзынæн! Ды мæн дæ, мæн! Мæ дзæбæх Азизæ! Цас дæ уарзын, 
цас! — æмæ-иу йæ усæн ахъæбыс кодта, йæ цæстытæм ын-иу каст, 
узæлыд ыл... 
— Къоста, æз дæ фылдæр уарзын! Æз тынг разы дæн мæ хъыс- 
мæтæй! — æфсæрмыгæнгæйæ-иу загьта Азизæ дæр. 
— Иуæй-иу хатт мæ афтæ тынг фæфæнды, æмæ уынгмæ рацу 
æмæ ныхъхъæр кæн, æппæт адæм дæр дæ куыд фехъусой: «Æз 
æнæбæрц бирæ уарзын, ацы зæххыл рæсугъддæр, хуыздæр чи у, уыцы 
Азизæйы!» — арæх-иу дзырдта Къоста. 
Æхсар æмæ Замирæт цин кодтой сæ фырты амондыл. Сæ чындзы 
æнæбæрц бирæ* бауарзтой. Иубон кæм уыд, уым ус йæ сæрыхицауæн 
загьта: 
Уæдæ нæ чындз куыд арæхстджын у алцæмæ дæр: æфсна- 
йынмæ, хæринаг кæнынмæ... Никуыдæр зæгъдзынæ, Ирыстоны не 
сырæзт, зæгьгæ. Фæндырæй та куыд цæгъды! Иубон кæрты цыдæр ар- 
хайдтон, уыдон та Къостаимæ уыдысты сæ уаты. Фæндыры цагъд куы 
фехъуыстон, уæд куыддæр фæдæн. Зæгъын, чи цæгъды афтæ рæсугъд? 
«Ханты цагъд» кодта. Фезмæлын дæр мæ бон нал уыд, лæууыдтæн мæ 
бынаты æмæ цагъдмæ хъуыстон... 
— Дзæгъæлы афтæ æрæгмæ нæ хуыдта нæ фырт ус. Цыфæнды 
куы дзурæм, уæддæр зондджын у, зондджын Къоста! Нæ чындз дуне- 
ты аргъ у! Нæ чызджыты бæрц æй бауарзтон! Адджын адæймаг мын 
у! Йæхи уарзын кæны, — загьта Æхсар дæр. 
— Нæ мæ фæнды, цæмæй ацæуой Мæскуымæ... Ацахуыр сыл дæн 
æмæ сæ тынг мысдзынæн. Фæлæ цы гæнæн ис!? Дзæбæх, мах фæн- 
диаг уæнт! Цæуын сæ хъæуы, уыдонæн сæ куыст, сæ цард уым ис. 
57 

БУДАЙТЫ МИЛУСЯ. Уды суадон 
— Ныр ма нын тагъддæр фырты фырттæ куы фæзынид, уæд та 
бынтон амондджын уаиккам! — загьта Æхсар. 
— Ма тыхс, нæ хæдзары хицау, нæ фырт æмæ нæ чындз кæрæ- 
дзийы æнæбæрц бирæ уарзынц. Æмæ, афтæ тыхджын чи уарзы, уы- 
донæн æнæмæнг уыдзæн, уыдзæн фырттæ дæр 'æмæ чызджытæ дæр! 
Афтæ уыдзæн, афтæ! Мæ зæрдæ мæм дзуры, тагьд рæстæджы нæ  
хæдзары фæзындзæн ноггуырд! — хъæлдзæгæй дзырдта Замирæт. 
* * * 
Фæсарæйнаг ахастдзинæдты министрады, Къоста кæм кусы, уым 
бынат скодтой Азизæйæн дæр, - кусдзæн тæлмацгæнæгæй. Цыдæр 
гæххæттытæ ма йæ бацæттæ кæнын хъæуы Турчы бæстæйы, фæлæ сæ 
йæ бинонтæ бацæттæ кæндзысты æмæ йын сæ рарвитдзысты. Ныр лæг 
æмæ ус кусдзысты иу министрады. Æмæ уый сæ дыууæйæн дæр тынг 
æхсызгон у. Къостайы æмбæлттæ бацархайдтой ууыл. 
Къоста æмæ Азизæ цы бон цыдаиккой Мæскуымæ, уыцы бон 
чындз райсомæй раджы сыстад, уаты рудзынг бакодта. Хæхтæ дзæбæх 
зындысты, дымдта райсомы дымгæ, хæдзары раз цы сусхъæд бæлæстæ 
уыди, уыдон дидинæг калдтой, æмæ адæймагæн æхсызгондзинад хаста 
сæ хæрздæф. Азизæ йæ къухтæ хæрдмæ сивæзта æмæ ахъуыды код- 
та: «Цы дзæбæх у, цы рæсугъд у ам! Цымæ ам райгуырдтæн æмæ сы- 
рæзтæн, афтæ мæм кæсы!» 
Замирæт фæндаггаг сцæттæ кодта йæ фырт æмæ чындзæн. Къоста 
йæ мадæн ахъæбыс кодта æмæ загьта: 
— Мамæ, цыма мæйы балцы цæуæм, уыйбæрц сцæттæ кодтай. 
Хæргæ сæ чи бакæндзæн, хæргæ? 
— Мæ ныфс, Мæскуымæ куы ныццæуат, уæд уæм исчитæ æмбæл- 
дзæн. Æртæ чъирийы дæр акувын хъæудзæн. Цыфæнды куы уа, уæд- 
дæр хиконд хæринагæн æмбал нæй. 
— Уымæй дæр раст зæгъыс, нæ мад, фæлæ, æвæццæгæн, бафæл- 
ладтæ? 
— Æппындæр нæ бафæлладтæн. Мæнæ сæ Азизæ куы кодта. Æр- 
мæстдæр чъиритæ скодтон, уый мæхи фæндыди. Иннæтæ та — чындз! 
Чъири кæнынмæ дæр тынг арæхсы, фæлæ, куы загътон, мæхи  
фæндыди! Нырма мын ницы у, мæ бон у. Афтæ зæронд нæма дæн. 
Къостайæн йæ мады ныхæстæ æхсызгон уыдысты. Æмæ фæлмæн 
бахудти йæ уарзонмæ. 
Бирæйæ рацыдысты Къоста æмæ Азизæйæн Мæскуымæ фæндараст 
зæгъынмæ: хæстæджытæ, æмбæлттæ, зонгæтæ... Тугъанты кæрты хъазт 
58 

Апрелы мæйы мит 
сарæзтой: зарыдысты, кафыдысты. Фынгыл дæр фæбадтысты, фæкуыв- 
той. Куывтой, цæмæй амондджын уой Къоста æмæ Азизæ, бирæ. сы- 
вæллæттæ сын куыд уа! Æхсар æмæ Замирæтæн та куывтой, цæмæй 
сын уа фырты фырттæ, æппынкъаддæр — авд лæппуйы æмæ иу чызг! 
— Бæргæ, бæргæ! Хуыцау зæгъæд! Стыр куывд уыдзæн ацы кæр- 
ты, куыддæр фыццаг сывæллон райгуыра, афтæ! — загьта Æхсар 
æмæ йæ бинойнагмæ бакаст. Уый дæр худгæйæ йæ сæр разыйы тылд 
бакодта... 
* * * 
Дыууæ æрыгон адæймаджы — Къоста æмæ Азизæ — цыды- 
сты дарддæр сæ царды, амонды фæндагыл: сæ бæллицтæм, рæсугъд 
фидæнмæ. Разæй сæм æнхъæлмæ каст, царды рæсугъддæр æмæ ва- 
зыгджындæр цы ис, уый: базонын сывæллоны ад, ныййарджытæ суæ- 
вын. Уæлдайдæр, цалдæр боны размæ æхсæвы, йæ мойы хъæбысы 
хуысгæйæ, Азизæ загьта Къостайæн: 
— Æз дын цыдæр зæгъынмæ хъавын! Мæнмæ гæсгæ, тынг æхсыз- 
гон дын уыдзæн... 
Лæг йæ усы тынгдæр æрбалвæста йæхимæ, аба йын кодта æмæ 
загьта: 
— Мæ уарзон, тагъддæр æй зæгъ, уæдæ! 
Æмæ Азизæ, йæ лæджы байæн дзуапдæтгæйæ, загьта: 
— Тагьд фыд суыдзынæ, Къоста! Фыд! 
Æрыгон нæлгоймаг ноджы тынгдæр йæхимæ 'рбæлвæста^Азизæйы, 
батæ йын кодта! Цы ма йын акодтаид, уый нæ зыдта. Йæ цинæн 
кæрон нал уыд. 
— Бузныг! Бузныг! Æцæгæйдæр, цы хорз хабар мын загьтай! 
Хæрзæггурæггаг мæнæй! — загьта Къоста æмæ та йæ усæн — хъæбы- 
стæ... Лæг æмæ ус æнæвгъауæй лæвæрдтой кæрæдзийæн сæ уарзт... 
Цыдысты сæ фæндагыл Къоста æмæ Азизæ кæрæдзийæн аргъгæн- 
гæйæ, уарзгæйæ. Кæрæдзийæн уыдысты ныфс. Уырны нæ, сæ фæндаг 
даргъ, дзæбæх, рæсугъд кæй уыдзæн... 
АПРЕЛЫ МÆЙЫ МИТ 
Ибрæгимы нана Данæ-иу афтæ дзырдта: «Адæм кæрæдзийы куыд 
нал нымайынц, кæрæдзимæ цы цæстæй кæсынц, æрдз дæр сæм ахæм 
цæстæй кæсы. Раздæр, мах ма æрыгон куы уыдыстæм, уæд цард мæ- 
гуырдæр уыд, фæлæ адæм та хуыздæр, хæлардæрæй цардысты. Цæст- 
уарзондæр уыдысты; стæй æрдзæн дæр аргъ кодтой, æмæ сын уый дæр 
59 

БУДАЙТЫ МИЛУСЯ. Уды суадон 
сæ уарзтæн дзуапп лæвæрдта. Ныр цытæ цæуы, афтæ кæд уыд? Мæ- 
ныл бирæ азтæ цæуы, æнусмæ 'ввахс, фæлæ ахæм зæххæнкъуыстытæ, 
донивылдтæ, дымгæтæ никæд уыд. Сæрды-иу августы мæйы арв нал 
нæрыд. Ныр та октябры мæйы дæр ма арв æрттивы, нæры тыхуарынты 
рæстæг. Сæфт æмæ сæфт! Нæ зонын, дарддæр куыд уыдзæн?» — æмæ- 
иу арф ныуулæфыд. 
Уыд апрелы мæйы цыппæрдæсæм бон. Уазал уалдзæг уыд, фæлæ 
æрдз йæ куыст кодта: кæрдæг фæцъæх, бæлæстыл къуыбар фæзынд... 
Мæргъты зарын дæр хъуысыд, сырддонцъиутæ цъыбар-цъыбур кодтой. 
Уыцы райсом арв цыдæр сау уыд, цымæ уарын уыдзæн, афтæ. Уи- 
дæгты Ибрæгим уыцы бон хъуыддаджы фæдыл цыд Дзæуджыхъæуæй 
Арвыкомы фæндагыл Хуссар Ирмæ — Цхинвалмæ. Хъуамæ йемæ йæ 
кусджытæй иу цыдаид, растдæр зæгъгæйæ та — йæ кусæндæттæй 
иуы хицау — Скифты Ацæмæз. Фæлæ уый фæрынчын, æмæ Ибрæгим 
иунæгæй рараст йæ зынаргъ фæсарæйнаг хæдтулгæйыл — урс джипыл. 
Æрыгон нæлгоймагæн йæ зæрдæ рухс уыд æмæ йæ хæдтулгæйы му- 
зыкæ скодта, афтæмæй йæ фæндаг дардта комырдæм. Иу рæстæг  
уарын райдыдта, стæй митмæ рахызт, ставд тъыфылæй уарыд. Ибрæгим 
хъуыды кодта: «Уый дын диссаг! Апрелы мæйы ахæм митуаргæ нæма 
федтон. Цæй, уалдзæг у, æмæ мит тагъд атайдзæн. Фыццаг хатт нæ 
уары уалдзæджы мит. Вæййы ма майы мæйы дæр...» Фæлæ фæрæдыди 
Ибрæгим. Комы райдайæны ма фæндаг дзæбæх уыд, фæлæ, иу-цал^æр 
километры куы ауад, уæд фæндаг мит бамбæрзта, æрыгон нæлгоймаг 
йæ развæндаг нал уыдта. Иæ хæдтулгæ æрлæууын кодта æмæ  
хъуыды кодта, фæстæмæ Дзæуджыхъæумæ здæха, æви иугыццыл банхъæл- 
мæ кæса, кæд, æцæгдæр, банцаид уарын. Ахсджиаг хъуыддаджы  
фæдыл цыд, Цхинвалы йæм æнхъæлмæ кастысты, - уым дæр ын куыстуат 
ис. Ибрæгим хъуамæ фембæлдаид уыцы куыстуаты хицау æмæ Туркæй 
ссæугæ уазджытимæ. 
Æрыгон нæлгоймаг рахызт хæдтулгæйæ, йе 'фсæн бæхы алы- 
варс æрзылди. Тынг арф мит рауарыд, фæлæ ма афтæ 'хсызгонæй  
уарыд, æмæ, æвæццæгæн, зымæг дæр афтæ тынг никуы фæуары. Цымæ 
мæнæ тъæнджы мæй уыд, уый хуызæн уыд. Ибрæгим ахъуыды кодта: 
«Ныр мæ фыдымад Данæ æгас куы уаид, рухсаг уæд, уæд зæгъид: «О, 
о, æрдз дæр адæмыл сфæлхæтти, нал сæ æмбары, нал!» Фæлæ, мæн- 
мæ гæсгæ, нана дæр никуы федта, æмæ хуымгæнæны мæйы ахæм 
мит уара... Æмæ ма, уаргæ цы, фæлæ зæхх æрæмбæрзта, рацæуæн 
нал ис. Комы та уæлдай тæссаг у зæйтæ, митхъæпæнтæ рацæуынæй. 
Мæ разæй иу-æртæ хæдтулгæйы цыд æмæ мæм дзы иу дæр нал зыны. 
Стæй, цымæ, мæ фæстæ дæр цалдæр хæдтулгæйы цыд...» 
60 

Апрелы мæйы мит 
V 
Хорз æмæ, уæддæр ныр, куыд фæзæгъынц, дыууын фыццæгæм 
æнус у, æмæ алкæмæ дæр ис дзыппыдаргæ телефонтæ. Нæлгоймаг æй 
систа йæ дзыппæй, фæтарст, кæд, мыййаг, ахæм æвзæр рæстæджы нæ 
кусы, зæгъгæ. Фæлæ, йæ амондæн, куыста. Ибрæгим фыццагдæр  
бадзырдта йæ бинойнаг Сæлимæтмæ, цæмæй ма мæт кæна, уый тыххæй. 
— Сæлимæт, куыд стут? Чызджытæ цы кусынц? — афтæ райдыд- 
та йæ ныхас нæлгоймаг. 
— Ибрæгим, цы хорз уыд, кæй æрбадзырдтай, уый. Мæтæй цы 
фæуыдаин, уый нал зыдтон. Ам, Дзæуджыхъæуы, ахæм мит уары, æмæ 
диссаг. Бæстæ миты бын фæци. Æз афтæ уаргæ зымæджы дæр никуы 
федтон, — дзырдта Сæлимæт, стæй афарста йæ сæрыхицауы: — Ды 
ныр кæм дæ? Уым дæр афтæ тынг уары? 
Ибрæгим хъуыды кодта, цы зæгъа йæ бинойнагæн, ууыл. Зæ- 
гъа йын, размæ дæр æмæ йын фæстæмæ рацæуæн дæр кæй нал ис, 
миты уацары кæй бахауд, * уый? Стæй, бæрæг нæу, цас рахæсдзæн 
ахæм рæстæг. Уæвæн ис, æмæ бон, дыууæ-æртæ боны... Мит куы нал 
уара, уæддæр, цалынмæ фæндæгтæ ссыгъдæг кæной, уæдмæ бынатæй 
фезмæлæн нæ уыдзæн. Æмæ загьта Сæлимæтæн: 
— Нæ къæбæргæнæг, мæныл-ма æппындæр ма мæт кæн. Ам дæр 
уары мит, фæлæ, æвæццæгæн, афтæ тынг нæ уары, Дзæуджыхъæуы 
тынгдæр уары дæ ныхасмæ гæсгæ. Ма тыхс, алцыдæр хорз уыдзæн! 
Ныр та уал дзæбæх у, мæ зынаргъ! Иу хатт-ма дын зæгъын, ма мæт 
кæн! 
Сæлимæтæн гыццыл фенцондæр. Фæлæ уæддæр йæ зæрдæйы цы- 
дæр тасдзинад уыд, цыдæр æнахуыр æнкъарæнтæ йæ тыхсын кодтой. 
Йæ моймæ йæ зæрдæ тынг æхсайдта. Ибрæгим телефонæй бадзырдта 
йе 'мбæлттæм Хуссар Ирмæ. Фыццаджыдæр — Зауырмæ: 
— Зауыр, дæ бон хорз! 
— Дæ бон хорз, Ибрæгим! Æнхъæлмæ дæм кæсæм! Кæцы ран дæ? 
Нæма æрбахæстæг кæныс? 
Ибрæгим ахъуыды кодта: «Мæ хæстæгыл дæн». Зæгъгæ та кодта: 
— Зауыр, æз мæнæ Арвыкомы фæндагыл дæн нырма. Ам мит 
афтæ тынг уары, æмæ ныридæгæн, æвæццæгæн, иу-фæндзай сæнти- 
метры бæрзæндæн у. Дарддæр куыд уыдзæн, уый нæ зонын, афтæ 
куы уара, уæд. Фæндаг бæрæг нал у. Размæ цæуæн дæр нæй æмæ — 
фæстæмæ дæр. Иу загъдæй, миты уацары бахаудтæн. 
— Уьдй дын гъе! Ам та уæдæ нæ уары æппындæр. Мах дæм  
æнхъæлмæ кæсæм, ды та тыхст уавæры куы бахаудтæ, — мæтгæнгæйæ, 
загьта Зауыр æмæ ма йæ ныхасыл бафтыдта: — Ныртæккæ бадзур- 
дзынæн, фæндæгтæ чи фæсыгьдæг кæны, уыцы хæдзарадмæ æмæ сæ 
61 

БУДАЙТЫ МИЛУСЯ. Уды суадон 
бафæрсдзынæн, цы кусынмæ хъавынц. Ибрæгим, ды та дæхи хъахъ- 
хъæн! Кæд, æцæгæйдæр, афтæ тынг æруарыд, уæд лæуу дæ бынаты! 
Зындзысты дæм æххуысмæ! Мах архайдзыстæм, цæмæй дæ тагъддæр 
фервæзын кæной миты уацарæй! Фидар фæлæуу, ме 'рдхорд! 
— Зауыр, туркаг уазджытæй хатыр ракур æмæ сын бамбарын кæн, 
хъуыддаг цæй мидæг ис, уый. Æххуысмæ та æнхъæлмæ кæсдзынæн! 
— загъта Ибрæгим æмæ арф ныуулæфыд. 
Хæдтулгæ миты бын фæци. Нæлгоймаг тыххæйты рахызти æд- 
дæмæ: дуар ын нæ гом кодта. Æвгтæ ныссыгъдæг кодта, фæлæ мит йæ 
уарынæй не 'нцад. Ибрæгим фæстæмæ хæдтулгæйы сбадт, йæ зæрды 
уыд телефонæй адзурын, фæлæ уый дæр нал куыста. 
«Мæнæ диссаг, ныр æцæг уацайраг куы дæн! Ацы мит куынæ 
банцайа йæ уарынæй, уæд мæ хъуыддаг хорз нæу Телефон куы ку- 
сид, уæд ма бæргæ ...» — хъуыды кодта нæлгоймаг. Иæ зæрдæйы 
цыдæр тасдзинад бацыд. Сæлимæт ын фæндагмæ цыдæр хæринæгтæ 
сæвæрдта. Ибрæгим æй нæ уагьта, фæндагыл мæ хæрынмæ не 'вдæл- 
дзæн, зæгъгæ. Фæлæ уæддæр йæ бинойнаг хызын сæвæрдта  
хæдтулгæйы. Æмæ ныр Ибрæгимæн æхсызгон уыд, хæринаг æм кæй разынд, 
уый. Хызынæй систа цæхæраджын, фых дзидза, цæхх, цыхт, поми- 
дортæ, адджын гуылтæ дæр дзы уыд, ноджыдæр ма цыдæртæ... «Тынг 
амондджын дæн, æвæдза, ахæм æмбаргæ, зондджын бинойнаг кæмæн 
ис! Алцыдæр куыд æмбары. Цымæ йæ зонгæ кодта, уый хуызæн мын 
мемæ хойраг куыд сæвæрдта. Ныр, æвæццæгæн, хæрзаг мæт кæны», — 
хъуыды кодта Ибрæгим. Иугыццыл цыдæртæ ахордта, стæй хъуыдыты 
аныгъуылд, йæ цард иууылдæр йæ цæстытыл ауад... 
* * * 
Афтæ фæзæгъынц, хъуамæ лæгæн уа бинонтæ, сараза хæдзар, ныс- 
садза бæлас, зæгъгæ. Æмæ уыдон иууылдæр бафтыдысты Ибрæгимы 
къухы. Ныр ыл цæуы цыппор фондз азы. Ныридæгæн йæ къухы бирæ 
цыдæртæ бафтыд: ис ын хорз бинонтæ, æртæуæладзыгон хæдзар, у 
амалхъом адæймаг. Адæмы астæу у нымад, ис ын бирæ 'рдхæрдтæ, у 
адæмуарзон адæймаг. Бинонты хъуыддаг бакодта, дæс æмæ йыл ссæдз 
азы куы цыд, уæд. Исчи зæгъдзæн, афтæ æрæгмæ цæмæн хаста ус, 
зæгъгре. Фæлæ, уымæн уыд æфсон. 
Ибрæгимы фыд Хæмыц æмæ йæ мад Зариффæ цардысты Нæ- 
зыджыны хъæуы. Куыстой, уыцы рæстæджы фылдæр адæм куыд 
куыстой, афтæ — колхозы. Куыстуарзон æмæ адæмуарзон уыдысты 
62 

ы мæйы мит 
дыууæйæ дæр. Сарæзтой хæдзар, райгуырди сын дыууæ лæппуйы. 
Рæзыдысты сывæллæттæ, уæдæ цы кодтаиккой. Куыд фæзæгъынц, ис- 
кæй сывæллæттæ тагьд рæзынц, зæгъгæ. Ибрæгим, æвæццæгæн, фæн- 
дзæм къласмæ цыд, уæд сæ бинонтæ хуыздæр цардагур ралыгъдысты 
Беслæныхъæумæ. Хæмыц йæ рæстæджы хъæууонхæдзарадон техникум 
каст фæци æмæ кусын байдыдта колхозы нымайæгæй. Зариффæ дæр 
куыста сывæллæтты цæхæрадоны хæринаггæнæгæй. Ницы сын уыд, 
сæхиуыл фæхæцыдысты бинонтæ æмæ хорз цардысты. Ибрæгим æмæ 
йе 'фсымæр Виктор дæр сæ мад æмæ фыды аккаг фырттæ уыдысты: 
æгъдауджын, куыстуарзон, уæдæ скъолаиы дæр хорз ахуыр кодтой. Иу 
хатт кæм уыд, уым Хæмыц йæ фыртты йæ фарсмæ сбадын кодта æмæ 
сын загьта: 
— Лæппутæ, цард тынг вазыгджын у, æнцон нæу. Нырма сымах, 
зæгъæн ис, æмæ сывæллæттæ стут, æмæ йæ нæма æмбарут, уæ царды 
фæндаджы райдайæны лæуут. Фæндаг алкæд лæгъз нæ вæййы, ис дзы 
бирæ хæрдтæ, уырдыджытæ, къуыхцытæ, æмæ уыдоны сæрты ахизын 
фæхъæуы. Ахуыр кæнут, цæмæй уæлдæр ахуыргонддзинад райсат. Уый 
фæстæ куыд нæ фæфæсмон кæнат... Мæнæ Николай Островскийи  
роман «Куыд æхсысти æндон»-ы куыд загъд ис, уæ дыууæ дæр æй ка- 
стыстут, мæнмæ гæсгæ. 
— О, кастыстæм æй, кастыстæм! — æмхъæлæсæй загьтой дыууæ 
лæппуйы, кæрæдзимæ бакастысты, афтæмæй. 
— Тынг хорз, тынг хорз! Æмæ æз уый зæгъынмæ хъавыдтæн, — 
дарддæр дзырдта фыд, — Мæнæ Павел Корчагин куыд загьта: «Цард 
афтæ фæцæрын хъæуы, цæмæй дын уый фæстæ зын ма уа дзæгъæл- 
сæфт азты тыххæй...» Мах уæ мадимæ дунемæ нæ цæрдзыстæм, æмæ 
хъуамæ царды мидæг уæ бынат ссарат. Бинонтæ, мыггаг, хæстæджытæ, 
хъæубæстæ уæ хъуамæ сæрбæрзонд уой... 
Ибрæгим æмæ Виктор уæд æххæст нæ бамбæрстой сæ фыды 
ныхæстæ, кæрæдзийы дæр ма афарстой, нæ фыд нын ацы ныхæстæ 
цæмæн кæны, зæгъгæ. Фæлæ, куыд хистæр кодтой, афтæ сæм тынгдæр 
хъардтой. Алы хъуыддаджы дæр сæ зæрдыл дардтой сæ фыды 
ныхæстæ æмæ дзы тынг бузныг уыдысты. 
Цыдысты бонтæ æмæ семæ фарн хастой. Ибрæгим дæсæм  
къласмæ цыд, Виктор — æстæмтæм. Сæ мад Зариффæ рынчын хаста: йæ 
туджылхъывдад бæрзонд кодта, зæрдæ рысти æмæ арæх хуыссыди 
рынчындоны. Лæппутæ æнкъард æмæ мæт кодтой сæ ныййарæгыл. 
Хæдзар дæр сылгоймаджы къуххъуаг æййæфта. Хæмыц æппынæдзух- 
дæр мæт кодта йæ бинойнагыл. Алы куыстмæ дæр арæхстысты  
лæппутæ: хæринаг кодтой, хæдзар æфснæйдтой, гæрстæ дæр уæдæ 'хсад- 
63 

БУДАЙТЫ МИЛУСЯ. Уды суадон 
той. Сыхæгтæй-иу сæм исчи куы 'рбацыд, уæд-иу дисы бацыд, цы 
сыгьдæг æмæ æфснайд уыд сæ хæдзар, ууыл. 
Иу хатт куы уыд, уæд та сæм æрбацыд сæ сыхæгты ус Кафетæ, 
уый чъиритæ ракодта æмæ сын æртæ цæхæраджыны æрбахаста, арæх 
сын-иу æрбадавта, исты дзæбæх хæринаг-иу куы скодта, уæд. Зариф- 
фæ рынчындоны уыд, æмæ сыхæгты ус йæ алыварс ракæс-бакæс кодта 
æмæ дисгæнгæйæ загьта: 
— Диссаг, мæнæн æртæ чызджы ис, стæй ма мæхæдæг дæр уæдæ 
куыстхъом дæн, фæлæ нæ хæдзар афтæ æфснайд нæу. Ибрæгим æмæ 
Виктор, уæ мад æмæ фыды фæндиаг ут, Зариффæ та тагъд рæстæджы 
куыд адзæбæх уа æмæ йын стыр куывд куыд скæнат, Хуыцау уый 
зæгъæд! 
Фæлæ, хъысмæтæн цы загъдæуа! Нал æрцыдысты Кафетæйы 
куывдтытæ. Фæстаг бонты Зариффæ йæхи æвзæрдæр æнкъард- 
та æмæ рынчындоны палатæйы йемæ уыд йæ хо Зинæ. Иу æхсæв та 
цымæ фæхуыздæр ис Зариффæ. Сынтæджы рабадт æмæ йæ хойæн 
загьта: 
— Зинæ, курын дæ, æмæ мæ нæ хæдзармæ аласын кæн, исты куы 
кæнон, мыййаг, уæддæр — мæхи хæдзары. 
Райсомæй раджы тагъд æххуысы машинæйы Зариффæйы аластой 
сæхимæ. Уыцы бон йæхи хорз æнкъардта сылгоймаг. Иæ дзаумæттæ 
скæнын кодта æмæ йæхи кæртмæ ракæнын кодта. Кæркдонмæ, скъæт- 
мæ дæр бакаст, стæй, кæрты рудзгуыты бын цы даргъ бандой уыд, 
ууыл сбадт, йæ фарсмæ сбадтысты Ибрæгим æмæ Виктор дæр.  
Зариффæ сæ дыууæйы дæр ахъæбыс кодта, йæ цæссыгтæ йæ рустыл уады- 
сты, афтæмæй сабыргай загьта: 
— Мæ дыууæ зæрдæдарæны, мæ дыууæ ныфсы! Ацы зæххыл 
мæнæн сымахæй зынаргьдæр ничи ис! Зонын æй, æнæ мæн уын тынг 
зын кæй уыдзæн, уый. Сидзæр мæгуыр у... Уæлдайдайдæр та — мадæй 
сидзæр. Фæлæ фидар фæлæуут, иуварс ма рацæут уæ фæндагæй.  
Хæдзар фæцудын ма бауадзут. Кæрæдзийыл æнувыд ут, кæрæдзийы  
фарсмæ лæуут! Кæрæдзийы уарзут, мæ дзæбæх лæппутæ! 
Ибрæгим æмæ Виктор хæкъуырццæй куыдтой. Хæмыц æмæ Зинæ 
Зариффæйы мидæмæ хæдзармæ бахуыдтой, сынтæджы йæ æрхуыссын 
кодтой. Сылгоймаг æппæтыл дæр йæ цæст ахаста, йæ цæссыгтæ йæ 
рустыл уадысты, стæй æнусмæ йæ цæстытæ бахгæдта. Лæппутæ æмæ 
Зинæ богъ-богъæй куыдтой, Хæмыц та, мæгуыр, кæртмæ рахызт æмæ 
уым сусæг хæкъуырцц кодта йæ уарзон цардæмбалыл. 
Ибрæгимы зæрдыл куы 'рбалæууы уыцы бон, уæд йæ  
цæссыгтæ йæ рустыл гæр-гæрæй фæуайынц. Уæдæй нырмæ бирæ азтæ ра- 
64 

Апрелы мæйы мит 
цыд, фæлæ никуы ацæудзæн йæ зæрдæйæ уыцы рыст... Никуы ферох 
кæндзæн йæ зынаргъ мады... Йæ мад цы аз амард, уыцы аз Ибрæгим 
каст фæци скъола æмæ бацыд хъæууонхæдзарадон институты  
экономикой факультетмæ ахуыр кæнынмæ. Хорз ахуыр кодта лæппу, стипен- 
ди дæр иста, сæрды каникулты та-иу арæзтадон къордимæ кусынмæ 
ацыд. Исты капекк-иу бакуыста, йæ фыды æппындæр æхцайы тыххæй 
нæ тыхсын кодта, йæхи дардта. Викторæн дæр ма-иу скъоламæ дарæс 
балхæдта. Ибрæгим йæ мады амæлæты фæстæ æваст фæлæг. Афтæ 
йæм каст, ныр сывæллон нал у æмæ йæ фыды капеччытæм хъуамæ ма 
'нхъæлмæ кæса. Хæдзарæн дæр ма-иу цыдæртæ балхæдта: тæбæгътæ, 
хуыссæнгæрстæ. Иу сæрд та телевизор балхæдта. 
Хæмыц тæригъæд кодта йæ хистæр фыртæн, нæ йæ фæндыд, 
цæмæй уый куса сæрды каникулты. Æмæ иубон Ибрагимæн загьта: 
— Мæ лæппу, ныр æртыккаг курс фæдæ каст æмæ мауал ацу  
кусынмæ. Æз хорз кусын, нæ фаг у мæ мызд. Дæхи æгæр ма хæр. 
— Папæ, зонын æй, ды хорз мызд кæй исыс, уый. Тæригъæд мын 
кæныс, æмбарын æй. Фæлæ мæхи афтæ фæнды. Гыццыл лæппу нал дæн, 
æмæ дæу капеччытæм æнхъæлмæ кæсон. Мæныл ма тыхс. Æз ма ацы аз 
Викторы дæр мемæ хонын арæзтадон къордимæ Казахстанмæ. Уый ныр 
фыццаг курс фæци каст æмæ ам цы кусдзæни сæрды кæникулты рæстæг? 
Фæлтау мемæ уыдзæн, исты капекк дæр бакусдзæн, мæ зæрдæ дæр æм 
не 'хсайдзæн. Стæй, нæ фыд, дæуæн дæр æнцондæр уыдзæн. 
— Хорз, мæ зондджын лæппу! Раст дæ! Æвæццæгæн, афтæ хуыз- 
дæр уыдзæн. — Хæмыц цасдæр рæстæг ныхъхъус, цæуылдæр сагъæс 
кодта, стæй загьта: — Уæ мад уæ ныр тынг сæрыстыр уаид. Ибрæгим, 
мæ лæппу, уæ мады фæндиаг фырттæ стут. Хуыцау зæгъæд, æмæ дард- 
дæр дæр афтæ куыд уа! 
Куыд фæзæгъынц, гайлаг, дам, родæй бæрæг у. Ибрæгим дæр гыц- 
цылæй дæр бæрæг уыд. Зымæг уа — сæрд, уаргæ кæна æви хур кæса, 
уæддæр лæппу бонцухæй цыд йæ мады ингæнмæ дидинджытимæ, За- 
риффæйы райгуырæн бон та æрбахæссы, йæ мад цы духи уарзта, уый 
æмæ дзы ингæн бапьцэх кæны. Сыхæгтæ афтæ фæзæгъынц, ахæм фырт 
никæмæн ис, зæгъгæ. Иæ мады хо Зинæ иухатт афтæ загьта: 
— Бирæтæн амæлынц сæ мадæлтæ, фæлæ йыл Ибрæгим куыд 
фæрыст, æппындæр нæ рох кæны йæ мады, афтæ — ничи. 
Хæмыцæн йæ фырттæ уæлдæр ахуыргонддзинад райстой æмæ дзы 
алчидæр йæхи цардæй царди, бинонтæ сын нæмæ уыд, фæлæ —  
уæддæр. Ибрæгим иухатт йæ мады хо Зинæйæн загьта: 
— Зинæ, мах Викторимæ нæхи цардæй цæрæм, фæлæ нæ фыд 
иунæгæй куыд уыдзæн? Фæнды мæ, цæмæй бинонты хъуыддаг бакæна. 
5 Будайты Милуся ^^ 

БУДАЙТЫ МИЛУСЯ. Уды суадон 
Мæ зæрдæмæ тынг цæуы, мæнæ, скъолайы историйы ахуыргæнæгæй 
чи кусы, уый — Земфирæ Тазæреты чызг. Уымæн йæ лæг æртæ азы 
размæ амард. Иу чызг ын ис, æмæ уый та лæгмæцыд у. 
— Уæ, Ибрæгим фæуай, Ибрæгим! Дæ фыд æнхъæлмæ кæсы, ды 
кæд æрхæссай ус, уымæ. Иубон мын загьта, нæ лæппумæ, дам, мæ 
зæрдæ 'хсайы, æппындæр йæ хъуыдыйы нæма ис хъуыддаг бакæнын. 
Уæдæ, дам, кусгæ дæр хорз кæны, хæдзар дæр, дам, ын ис. Тынг мæ 
фæнды, цæмæй мын гыццыл фырты фырттæ балæвар кæна, зæгъгæ, — 
дзырдта Зинæ. 
— Нæ, нæ, цалынмæ мæ фыдæн бинонты хъуыддаг бакæнон, уæд- 
мæ мæм мæхи мæт нæй. Фыццагдæр уымæн, мæ зæрдæ йæм цæмæй 
ма 'хсайа. Уыцы кары нæлгоймагæн иунæгæй зын у. 
Ибрæгим, æцæгдæр, хорз куыста. Институт фæуыны фæстæ йæ 
сæвæрдтой ресторантæ æмæ хæрæндæтты скълады хицауæй. Райста 
æртæуатон фатер. Уыцы рæстæг иунæгæй æртæуатон фатер райсын 
стыр хъуыддаг уыд, фæлæ Ибрæгимæн йæ къухы бафтыд. Викторæн та 
иууатон фатер балхæдта. 
Уыди-нæ уыди, уæддæр дыууæ 'фсымæры сæ фыдæн бинонты 
хъуыддаг бакæнын кодтой: ракуырдта Земфирæйы, Ибрæгимы куыд 
фæндыди, афтæ. Ныр фырттæн сæ зæрдæ нал æхсайдта сæ фыд- 
мæ. Хорз цардысты Хæмыц æмæ Земфирæ: æмбæрстой, аргъ кодтой 
кæрæдзийæн. Стæй, æвæццæгæн, уарзгæ дæр кодтой кæрæдзийы. Ахæм 
уарзæгой цæстæй-иу кастысты, æмæ диссаг. Ницы хъуаг уыдысты, сæ 
дыууæ дæр ма куыстой. Тагьд рæстæджы та сын сæ зæронд хæдзары 
раз дыууæуæладзыгон хæдзар саразын кодта Ибрæгим. Сыхæгтæ афтæ 
фæзæгъынц: «Кæд ацы зæххыл йæ мад æмæ фыды хæс исчи бафыста, 
уæд уый — Уидæгты Ибрæгим. Хуыцау ын арфæ кæнæд! Махæн дæр 
ма æххуыс кæны». 
Æмæ кæмæн не 'ххуыс кодта Ибрæгим, хæстæджытæй райдай, 
æмæ зонгæтæй, хиуæттæй фæу... Ибрæгимæн æртæуатон фатер кæм 
уыд, уым йæ сыхаг уыд иу дзæбæх ирон сылгоймаг — Минтæ. Уый 
иунæгæй цард, æмæ-иу уымæн дæр голладжы дзæгтæ 'рбаласта хъæ- 
дындз, харбызтæ. Иу хатт кæм уыд, уым та Минтæ афтæ зæгъы: 
— Ибрæгим, кæсын дæм, æмæ ацы зæххыл, æвæццæгæн, дæу ак- 
каг чызг нæй. Дæхи хуызæн агур! 
Уæд ын Ибрæгим, худгæйæ, загьта: 
— Æгæр мæ ма 'ппæл, Минтæ! Ис, æвæццæгæн, хорз чызджытæ, 
æз сыл нæма сæмбæлдтæн, æндæр. Фæлæ мын ды дæр агур! 
— Бæгуыдæр агурдзынæн! 
Иу хатт кæм уыд, уым Минтæ куыстæй æрбацыд æмæ подъезды 
цур Ибрæгимыл сæмбæлд, уый йæ хæдтулгæмæ фæцæйцыд иу бæр- 
66 

Апрелы мæйы мит 
зонд, хæрзконд чызгимæ. Лæппу сылгоймагæн, дæ бон хорз, зæгъ- 
гæ, загъта æмæ йæм йæ цæст фæныкъуылдта. Иннæ бон Ибрæгим 
Минтæйы фатеры дуар бахоста: 
— Минтæ, мæ хорз сыхаг, дæ зæрдæмæ фæцыди, знон мæ цы  
чызгимæ федтай, уый? 
— Бакастæй мæ зæрдæмæ тынг фæцыд. Фæстаг рæстæг ахæм 
рæсугъд, хæрзконд чызг нæма федтон. Кæд удыхъæдæй дæр афтæ 
рæсугъд у, уæд уый хорз у! Ибрæгим, мæ къона! — сылгоймаг худ- 
гæйæ бакаст лæппумæ: — Уый нæ чындзаг уыд? О, о, уый уыд! — 
йæхæдæг йæхицæн дзуапп радта, — уæдæ, ахæм рæсугъд чызг... 
— О, æвæццæгæн, уый уыдзæн дæ сыхаг. Фæлæ, кæд дæ зæрдæмæ 
нæ фæцыд, уæд нæ нæ хъæуы! 
— Мæнæ мын цы 'хсызгон хабар ракодтай, Ибрæгим! Фæлæ, иу 
хатт-ма зæгъын, кæд, куыд рæсугъд у æддаг бакастæй, йæ удыхъæд 
дæр афтæ рæсугъд у, уæд фæстæмæ кæсын нал хъæуы! 
— Йæ мад тынг хорз адæймаг у. Чызг та, дам, йæ мады хуызæн 
вæййы, - загъта Ибрæгим. 
— Раст дæ, раст! Чызг йæ хæдзары цы фена, йæ мад куыд уа, ис- 
кæй хæдзары дæр афтæ уыдзæн. Ацы бонæй фæстæмæ мæхи байдыдтон 
цæттæ кæнын чындзхастмæ. Рæсугъд къаба мæ балхæнын хъæуы, мæ сы- 
хаджы зæрдæмæ куыд фæцæуон, — хынджылæггæнгæйæ, загъта Минтæ. 
Иу мæйы фæстæ уыд сæ чындзæхсæв Ибрæгим æмæ Сæлимæтæн. 
Хиуæттæ, хæстæджытæ, зонгæтæ, сыхæгтæ... — иууылдæр цин кодтой 
æрыгæтты амондыл. Бирæ хорз куывдтытæ сын фæкодтой. Минтæйы 
зæрдæмæ тынг бацыд Сæлимæт, Ибрæгимæн дзы-иу æппæлыд æп- 
пынæдзух. 
— Базыдтай æвзарын, базыдтай! Уæдæ, хъуамæ афтæ уа! Дæ ак- 
каг у, дæ аккаг! Æз тынг мæт кодтон, зæгъын, уый чи уыдзæн,  
Ибрæгим кæй æрхона? Бæргæ, дæ мад æй куы федтаид ацы зæды хуызæн 
адæймаджы! — арф ныуулæфгæйæ дзырдта Минтæ. Чъиритæ-иу куы 
скодта, уæд-иу алы хатт дæр балæвæрдта Сæлимæтæн. Фæлæ уый, кæд 
тынг æрыгон уыд, уæддæр дæсны уыд хæринаг, чъиритæ кæнынмæ. 
Цыдысты бонтæ, фарн семæ хастой. Ибрæгим æмæ Сæлимæт 
арæх цыдысты Хæмыцмæ. Ницы хъуаг æй уагътой. Хæмыц æмæ Зем- 
фирæйы зæрдæмæ тынг цыд сæ чындз. Æнхъæлмæ кастысты, кæд сын 
фæзындзæн хъæбулы хъæбул. 
Уый уыд октябры мæйы. Минтæ хъæумæ йæ мад æмæ фыды 
бæрæггæнæг ацыд, дыууæ боны дзы фæци. Фæстæмæ куы сыздæхт, 
уæд йæ фатеры дуары раз Ибрæгимыл фембæлд. Уый цыдæр æнкъард 
уыд, æмæ йæ сылгоймаг афарста: 
67 

БУДАЙТЫ МИЛУСЯ. Уды суадон 
— Ибрæгим, куыд стут? Гыццыл сыхаг мын нæма ис? 
Æрыгон нæлгоймаг æнкъардæй загъта: 
— Чызг... 
— Тынг хорз! — хъæлдзæгæй загъта сылгоймаг: — Зонын æй, 
фыццаг сывæллон дын лæппу цæмæй уыдаид, уый дæ фæндыд, фæлæ, 
Хуыцау цы радта, уый хорз. Æнæниз уæнт мад дæр æмæ сывæллон 
дæр! Цæринаг гуырд уæд! Лæппу дæр уыдзæн! Æнæмæнг уыдзæн! Æз 
фыццаг сывæллон дæн мæ мад æмæ фыдæн. Мæ фæстæ та — æртæ 
лæппуйы! Æппæт дæр хорз уыдзæн, мæ дзæбæх сыхаг! Мæнмæ гæсгæ, 
фыццаг сывæллон хъуамæ чызг уа! Уый мадæн æххуыс кæндзæн, куы 
рахъомыл уа, уæд. Иннæ сывæллæттæм дæр кæсдзæн. Мæнæ æз сха- 
стон ме 'фсымæрты. 
Ибрæгим фæхъæлдзæгдæр ис, Минтæйы ахъæбыс кодта æмæ 
загъта: 
— Цы хорз у, мæ сыхаг кæй дæ! Хорз æмæ дыл сæмбæлдтæн. 
Æцæгдæр, æз лæппумæ 'нхъæлмæ кастæн. Нæлгоймаджы тынг фæфæн- 
ды, цæмæй йæ фыццаг сывæллон лæппу уа. Фæлæ, ды раст зæгъыс, 
дзæбæх уæнт сывæллон дæр, мад дæр! Стæй цард йæхи æвдисдзæн. 
— Уый дын мæ зæрдæмæ цæуы, æндæр дæ фындз æруагътай. 
Хорз, æмæ дæ Сæлимæт афтæмæй нæ федта. 
Ибрæгим æмæ Сæлимæт сæ чызгыл Зариффæ ном сæвæрдтой. 
Мады, æвæццæгæн, тынгдæр фæндыд йе 'фсины ном раттын сывæл- 
лонæн, цæмæй йæ мойæн æхсызгон уа. Рæзыд сывæллон, уæдæ цы 
уыдаид... 
Ибрæгимæн йæ куыст хорз цыд, тагъд рæстæджы байтом  
кодта, минералон, адджын дæттæ кæм кæнынц, ахæм куыстуæттæ. Уый 
фæстæ та байгом кодта ресторан æмæ кафе — ирон хæринæгтæ кæм 
кæнынц, ахæмтæ. Æртæуæладзыгон хæдзар сарæзта Дзæуджыхъæуы 
Терчы был уынджы. Уырдæм лидзынмæ куы хъавыд Ибрæгим йæ би- 
нонтимæ, уæд Минтæ нынкъард, уый Сæлимæт æмæ гыццыл Зариф- 
фæйыл тынг ахуыр уыд. Сывæллон фыццаг къахдзæфтæ дæр Минтæйы 
фатеры акодта. Раст зæгъын хъæуы, Сæлимæт дæр скуыдта, нæ, дам, 
мæ фæнды ардыгæй цæуын. Нæ, дам, мæ хъæуы хи хæдзар. Ибрæгим 
æрсабыр кодта Минтæ æмæ Сæлимæты: 
— Арæх цæудзыстæм ардæм, мæ сыхаг, ма тыхс. Фæллайгæ дæр 
ма нæ бакæндзынæ. Стæй, нæ иннæ гыццылтæ куы фæзыной, уæд уы- 
донимæ дæр цæудзыстæм ардæм. Дæ сыхаг та ме 'фсымæр Виктор  
уыдзæн йæ бинойнагимæ. Уыд он дæр дын хорз сыхæгтæ уыдзысты! 
Æмæ, æцæгдæр, Минтæ арæх цыд Уидæгтæм, уæдæ уыдон дæр 
— афтæ. Викторитæм-иу куы уыдысты, уæддæр æнæ Минтæйы фен- 
68 

Апрелы мæйы мит 
гæйæ нæ ацыдаиккой. Искæдæм-иу улæфынмæ цыдысты — Куыртта- 
ты коммæ, доныбылмæ, искæмæн-иу бинонтæй райгуырæн бон уыдис, 
Минтæ-иу Ибрагимтæм уыд. 
Уидæгты бинонтæн фондз азы фæстæ райгуырд дыккаг чызг. Ууыл 
та Изæ ном сæвæрдтой. Ибрæгим йæ чызджыты афтæ тынг уарзта, 
æмæ фырты кой æппындæр нал кодта. Загъта-иу: 
— Хуыцауы, æвæццæгæн, афтæ фæндыди, æмæ мын чызджытæ 
уа! Мæхицæн хо нæ уыд. Ныр та мын чызджытæ дæр ис, стæй уыдон 
чындзы куы æрцæуой, уæд мын мæ сиæхстæ фырттæ дæр уыдзысты. 
Æз мæ дыууæ чызджы нæ баивин сыгъзæрин лæппуйыл дæр. 
Фæлæ уæддæр Ибрæгимы ис ныфс, фырт дæр ма йын кæй уыдзæ- 
нис, ууыл. 
* * * 
Бады Ибрæгим хæдтулгæйы миты уацары æмæ хъуыдытæ кæны. 
Фынæй кæнын дæр æм цæуы, фæлæ нæ уæнды. Æрталынг ис. Йæ  
телефонами æвзары дзурын, фæлæ, хъыгагæн, уый æмырæй лæууы. Мит 
та уары æмæ уары... «Æхсæв-бонмæ афтæ куы фæуара, уæд миты бын 
фæуыдзыстæм мæ хæдтулгæимæ. Цымæ, мæ разæй цы хæдтулгæтæ 
цыд, уыдон та цы фесты? Мæнæй гыццыл раздæр цыдысты, бирæ 
фалдæр нæ уыдзысты. Рацæуæн нæй, æндæр сæм бацыдаин. Ныр нæ- 
химæ хæрзаг мæт кæнынц, уæдæ куысты æмæ Цхинвалы дæр афтæ. 
Телефонæй мæм дзурынц, æмæ сын дзуапдæттæг та нæй. Æххуыс дæр 
мын куыд фæкæной, рацæуæн нæй, æмæ. Стæй, æвæццæгæн, иунæг 
æз нæ дæн ахæм уавæры. Вертолёт дæр ахæм æвзæр рæстæджы не 
'рбатæхдзæн», — хъуыды кодта Ибрæгим. Стæй тыххæйты  
хæдтулгæйы дуар бакодта. Гом кæнын нæ куымдта, цымæ йæм исчи быцæу 
скодта, афтæ. Миты аныгъуылд, астæумæ йын хæццæ кодта. Уæдæ 
Уидаджы-фырт та бæрзонд нæлгоймаг уыд, иу-дыууæ метры уыд йæ 
бæрзæнд. Нæлгоймаг йæ хъæлæсыдзаг ныхъхъæр кодта: 
— Исчи, кæд мæ хъусыс, уæд дзуапп ратт! Уæ, нæ хæхтæ! 
Фæлæ йын дзуапдæттæг нæ фæци. Цалдæр хатты ма авзæрста 
хъæр кæныныл, стæй фæстæмæ хæдтулгæйы сбадт. Йæхи фæстæмæ 
бадæныл ауагъта, радио бакодта. Хорз, æмæ-ма уæддæр уый куыста. 
Ахъуыды кодта, раздæр æй цæуылнæ кодтон, зæгъгæ. Фыццаг цы- 
дæр зарджытæ райхъуыст, стæй ног хабæрттæм рахызтысты. Диктор 
дзырдта: «Цæгат Ирыстоны, уæлдайдæр — Дзæуджыхъæуы, Горæт- 
69 

БУДАЙТЫ МИЛУСЯ. Уды суадон 
гæрон районы хъæуты, Арвыкомы фæндагыл, куыд не 'мбæлы, ахæм 
арф æруарыд мит. Стæй ма уары. Бæрæг нæу, кæд банцайдзæн, уый. 
Дзæуджыхъæуы миты уæзæй æрыскъуыдысты телтæ, бæлæстæ акалды- 
сты, бирæ хæдзæртты сæртæ ныккалдысты хъæуты. Арвыкомы  
фæндагыл миты уацары бахаудысты бирæ хæдтулгæтæ. Уыдон тынг тæссаг 
уавæры сты. Ныридæгæн миты бæрзæнд иу метрмæ хæццæ кæны, мит 
та ма уары æмæ уары. Кæмдæрты зæй дæр рацыд. Мит йæ уарынæй 
куы банцайа, уæд архайдзысты уацары бахауæг адæмæн феххуыс кæ- 
нынмæ Цæгат Ирыстон æмæ Хуссар Иры Æвиппайды æрцæуæг цауты 
службæгæнджыты ирвæзынгæнджытæ». 
«Бон мыл цæуы, кæдæй ам дæн, уæдæй, æмæ цытæ 'рцыди... Уый 
дын, гье! Мæ нана ныр зæгъид: «Æрдз афæлдæхт. Æндæр ахæм искуы 
фендæуыд!» Хынджылæг хынджылæг у, фæлæ, куыд кæсын, афтæмæй 
мæ хъуыддаг хорз нæу. Нæ зонын, куыд уыдзæн дарддæр, уый, — 
хъуыды кодта Ибрæгим. — О Хуыцау, курын дæ, æмæ феххуыс кæн, 
фæндагыл чи ис, уыдонæн се 'ппæтæн дæр! Кæд искуы фæрæдыдтæн, 
уæд мын ныххатыр кæн! Лæгтыдзуар, æххуысгæнæг у, дæ рахиз базы- 
ры бын мæ бакæн!» — куывта нæлгоймаг. 
Ибрæгим йæ дыууæ чызгыл сагъæс кодта, уыдон нырма гыццылтæ 
сты: Зариффæйыл дыууадæс азы цæуы, Изæйыл та — авд азы. Иунæг 
æхсæв сæ куынæ фены фыд, уæддæр сыл нæ быхсы.. Чызджытæ дæр 
уæдæ афтæ æнувыд сты сæ фыдыл. Ибрæгим искуы куы вæййы æмæ 
куы æрыздæхы сæхимæ, уæд ын Зариффæ æмæ Изæ хъæбыстæ кæнын 
байдайынц. Æмæ гье уæд Ибрæгим йæхицæй амондджындæр никæй 
фæхоны. 
Бон рухс кæнын байдыдта. Ибрæгим æппындæр нæ бафынæй, кæд 
æм фынæй кæнын цыд, уæддæр. Хъуыды кодта: «Хуыцау бахизæд, 
фæлæ ныр зæй рацыд, ам та алцæмæндæр уæвæн ис, уæд фынæйæ 
мæ адзал ссардзынæн. Фæлæ, иннæмæй та, кæд мын Хуыцауæй афтæ 
загьд ис, уæд, æвæццæгæн, фынæйæ хуыздæр у амæлын, ницы бам- 
бардзынæн ...» Йæ зæрдыл æрлæууыд, кæддæр журнал «Огонёк»-ы цы 
роман бакаст, уый — францаг фыссæг Ноэль Калефы фыст «Лифт на 
эшафот». Уыцы романы иу лæг иунæгæй лифты баззад, дуæрттæ нал 
гом кодтой, æмæ ничи зыдта, лифты ис, уый. Æмæ уыцы лæг йæ ивгъ- 
уыд цардыл куыд хъуыды кодта, лифты куыд тухитæ кодта ... 
Ибрæгим, хæдтулгæйы цы цырагъ вæййы, уый ссыгъта. Цыдæр 
журналтæ, газеттæ йæм уыд æмæ уыдон рафæлдах-бафæлдах кодта. Иу 
рæстæг та райста Æрнигон Иласы æмдзæвгæты чиныг æмæ хъæрæй 
кæсын байдыдта: 
70 

Апрелы мæйы мит 
Уастырджи 
Бонæй-æхсæвæй мах балцы хæдзарсей 
Дардæй-хæстæгсей кæдæмфæнды цом, - 
Давæгæй, раст лæгæй, знагсей, хæларæй - 
Иууыл дын, Уастырджи, арынц дог ном. 
Ракæс нæм рухс цæстæй, ракæс нее хæхтæй, 
Д' арфсе нее Иреен еенеевгъауеей ды зеегъ. 
Ма скафеед, ма схьазеед, оххай, йее къеехтеей, 
Сыгъзеерин Уастырджи, махыл дее беех! 
Стæй ныхъхъус, хъуыдыты аныгъуылд æмæ иннæ фарс рафæлдæхта: 
Тæхуды 
Тæхуды, феендагыл еегадеей 
Кæй хизы беелццонеей йее зеед, 
Хъызт еехсеев зымеегон феелладеей 
Хъæубсестеем кеемеен у йæ феед; 
Æцеегдеер, тæхуды, дзæнæтæй 
Кæмæн дæтты хи хæдзарад, 
Хъызт æхсæв зымæгон йæ мæтæй 
Кæмæн кæны катай йæ мад. 
Иу афон кæм уыд, уым дын Ибрæгимы хъустыл ауад цыдæр 
уынæр, цыма хæдтулгæйы рудзынг чидæр хоста. «Æвæццæгæн, мæ 
хъустыл ауад, æндæр ацы арф миты чи уыдзæн, азмæлæн куынæ ис, 
уæд», — ахъуыды кодта нæлгоймаг. Фæлæ уæддæр йæ зæрдæ цыдæр 
æнахуыр гуыпп-гуыпп скодта. Ногæй та рудзынг чидæр хойы. Ибрæ- 
гим федта кæйдæр къух. Тынг фæтарст, чи уыдзæн, зæгъгæ. «Кæд зæх- 
хон адæймаг у, уæд куыдæй æрбацыд айуонг? Æвæццæгæн, митын лæг 
у. Хъæдтæ æмæ, дам, ма хæхты ис митын лæгтæ. Уый тыххæй  
газеты дæр фыстой. Чи сæ федта, ахæмтæ дæр ис. Цы кæнон ныр, дуар 
ын гом кæнон, æви — нæ? Пистолет мæм ис, ма мæ бахъæуæд, фæлæ, 
цы нæ вæййы. Дуар дæр æнцон бакæнæн нæ уыдзæн, мит асыгъдæг 
кæнын хъæудзæн. Мæнæ мæм бел ис, æмæ йæ исты хуызы адæттын 
хъæудзæн рудзынгæй», — хъуыды кодта Уидаджы-фырт. Бынмæ 
æруагъта хæдтулгæйы рудзынг æмæ хъæрæй загъта: 
— Чи дæ? Цавæр дæ? 
— Æз бæргæ дæн! Ма тæрс, бакæ дуар! — лæмæгъ хъæлæсæй 
иронау загъта æнæзонгæ уазæг. 
71 

®> 
БУДАЙТЫ МИЛУСЯ. Уды суадон 
— Куыд дын бакæнон, мит нæ уыныс, цæй арфæн у, уый? Асыгъ- 
дæг кæнын æй хъæуы. Мæнæ бел райе æмæ, кæд дæ бон у, уæд æй 
асыгъдæг кæн, цæмæй дуар бакæнон, уый тыххæй, — загьта Ибрæгим 
æмæ æрбацæуæгмæ ралæвæрдта бел. 
Дуар гом кæнын куы бакуымдта, уæд Ибрæгим арæхстгай базыхъ- 
хъыр кодта дуар. Æмæ æнæзонгæ нæлгоймаг загьта: 
— Бар ис дæ хæдтулгæйы сбадынæн? 
Ибрæгим уæрæхдæр бакодта дуар, æмæ нæлгоймаг, тыхулæфтгæн- 
гæйæ, йæ фарсмæ сбадт, стæй лæмæгъ хъæлæсæй загьта: 
— Курын дæ, æмæ мæ ма фæтæрс, мæхимæ куы 'рцæуон, уæд 
дын алцыдæр радзурдзынæн, — йæ цæстытæ æрæхгæдта лæг æмæ 
афтæмæй бадт. 
— Дæхи æвзæр æнкъарыс? Кæд дæ зæрдæ риссы, уæд мæм 
хостæ ис æмæ дын раттон, — Ибрæгим стыхсти æмæ йæм авджы дон 
балæвæрдта, — аназ дон, кæд дын фенцондæр уаид. 
Æнæзонгæ дон анызта æмæ та загьта: 
— Бузныг, ницы мæ хъæуы. Ныртæккæ мын фенцондæр уыдзæн... 
Æрыгон нæлгоймаг афынæй ис. Ибрæгим дæр ницыуал загьта, 
æрмæст ма хъуыды кодта: «Мит тынг арф куы у, уæд куыд æрбацыд. 
Ноджы йæхи æвзæр æнкъары. Йæ цæсгом цы фæлурс у, уый та. Ныр- 
ма æрыгон у, иу-дæс æмæ ссæдз азы йыл цæуы». 
Æвæццæгæн, иу сахаты бæрц рацыд, афтæ æнæзонгæ нæлгоймаг 
йæ цæстытæ байтом кодта æмæ загьта: 
— Мит ма уары? — хæдтулгæйы рудзынгæй акает æмæ йæхæдæг 
йæхицæн дзуапп радта: — Уары, уары... Фыццаг хатт федтон ахæм 
мит уаргæ, æппындæр куыд нæ 'нцайы. 
-Раст дæ, æз дæр никуыма федтон ахæм мит уаргæ. Иугыццыл 
уæд та куы банцаид. 
— Стыр хатыр дæ курын, фыццаджыдæр, кæй дæ фæтæрсын код- 
тон, уый тыххæй. Дыккагæй та, æнæхуынд уазæджы хуызæн æрбабыр- 
стон. Фæлæ мæ фæндагыл фыццагдæр ды сæмбæлдтæ. Зæгъын, чифæн- 
ды дæр уæд, уæлдай мын нал уыд. Мæ бон дарддæр цæуын нал уыд, 
— нæлгоймаг ныхъхъус, стæй та загьта: — Æз дæн Тедеты Тотрадзы 
фырт Болат. Базонгæ уæм, — йæ къух бадаргъ кодта Ибрæгиммæ. 
Уый дæр ын йæ къух райста æмæ йын йæхи бацамыдта, стæй загьта: 
— Исты акомдзаг кæн, ды æххормаг уыдзынæ, — æмæ йын аца- 
мыдт^ бадæнмæ хæринæгтæм.. 
— Раст дын куы зæгъон, уæд тынг æххормаг дæн. Уый æнхъæл 
чи уыд, æмæ ахæм бæллæхы бахаудзынæн. Мемæ хæринаг нæ раха- 
стон, загьтон, тагьд бахæццæ уыдзынæн нæхимæ, — æмæ зæрди- 
72 

Апрелы мæйы мит 
агæй хæрынмæ бавнæлдта. Иугыццыл ахордта, стæй загьта: — Æз 
дæр хæдтулгæйыл дæн, «Мерседес»-ыл. Ардыгæй иу-æртæ  
километры фæстæдæр æрлæууыдтæн, дарддæр ацæуæн нал уыд. Дзæуджы- 
хъæуæй куы рацыдтæн, уæд афтæ тынг нæма уарыд. Стæй загьтон, 
апрелы мæйы мит тагъд атайдзæн. Раст зæгъгæйæ, цыфæндыйæ дæр 
мæ цæуын хъуыди. Æз хъуыддаджы фæдыл уыдтæн Дзæуджыхъæуы, 
æндæр Хуссар Ирыстоны цæрын, Цхинвалы. Мæ мад æмæ мæ фыд та 
Дзауы цæрынц. Дæ фарн бирæ, лæппу мын райгуырд, фыццаг сывæл- 
лон у, æмæ йын Хуыцаубоны куывд кæнæм. 
— Арфæ дын кæнын, арфæ! Уый стыр хъуыддаг у! Хуыцауы фæн- 
дæй кæд банцаид мит йæ уарынæй, æмæ фæндæгтæ асыгъдæг кæник- 
кой. Абон майрæмбон у, ис ма рæстæг. 
— О, рæстæг ма ис/ фæлæ, уыныс, телефонтæ нæ кусынц, æмæ 
йæ 'мбарын, куыд мæт кæнынц мæ бинонтæ... 
— Æмбарын дæ, æмбарын, мæхæдæг дæр уыцы уавæры дæн, — 
загьта Ибрæгим. 
— Кæдæй-уæдæй ма ныл хорздзинад æрцыд ацы фæстаг 
рæстæджы. Рагæй цæмæ бæллыдыстæм, уый æрцыди. Ныр Хуссар 
Ирыстон сæрибар бæстæ у, æмæ нæ куывдтытæ кæнынмæ дæр рав- 
дæлд. Хъыгагæн, бирæ туг ныккалд, бирæ зынтæ бавзæрстой нæ адæм. 
Фæлæ, æгас цæуæд сæрибар, хибар Ирыстон!— хъæрæй загьта Болат, 
— мæныл дыууадæс æмæ ссæдз азы цæуы, архайдтон, мæнæ дыууæ 
мин æстæм азы цы хæст уыди, уым. Цæф дæр ма уыдтæн, хуыссыд- 
тæн рынчындоны. Уæд мын бинонтæ дæр нæма уыд. Бахатыр кæн, 
фæлæ мæ бинойнагимæ дæр уым базонгæ дæн, йæ ном Нателлæ хуый- 
ны. Уый рынчындоны медициной хойæ кусы, тынг мæм фæкаст, уæз- 
зау рынчын уыдтæн, æмæ. Мæхимæ куы 'рцыдтæн, уæд фыццагдæр 
уый федтон. Уый фæстæ куы базыдтон, чындзыцыд нæу, уый, уæд ын 
хынджылæггæнгæйæ, загьтон: «Нателлæ, мæнæ куы сдзæбæх уон, уæд 
дæ кургæ кæндзынæн». Чызг тынг фефсæрмы ис, йæ цæсгом фæсырх, 
æмæ тагъд-тагъдæй рахызт палатæйæ. Æз рынчындоны æртæ мæйы 
фæхуыссыдтæн. Нæ чындзæхсæв уыд афæдзы фæстæ. Уыцы хæсты мæ 
мадыфсымæр фæмард. Мæ хæдзар дæр мын басыгътой, уый дæр ара- 
зын хъуыд. Нателлæйæн дæр йæ фыдыфсымæры лæппу фæмард уыцы 
хæсты. Цалынмæ афæдзы хистытæ не скодтам, уæдмæ нæ уыд нæ 
чындзæхсæв. Ирыстон дæр иугыццыл йæ къахыл слæууыд. 
— Æмбарын дæ, æмбарын! Æгæр хорз дæр ма слæууыд йæ 
къахыл нæ Хуссар Ирыстон. Æз дæр уыцы хæсты рæстæджы уым  
уыдтæн ме 'мбæлттимæ. Ахæм тыхст, зын рæстæджы, зæгъын, хъуамæ нæ 
73 

БУДАЙТЫ МИЛУСЯ. Уды суадон 
хуссайраг æфсымæрты фарсмæ уæм. Ме 'мбæлттæй иу фæмард, рух- 
саг уæд. Дыууæаздзыд чызг ын баззад. Æз мæхæдæг, стæй мæ дыууæ 
'мбалы та цæф фестæм, фæлæ мах Дзæуджыхъæуы рынчындонмæ ра- 
ластой. 
— Æз Дзауы рынчындоны хуыссыдтæн. Фæлæ, кæсын æмæ мын, 
цыма, дæ цæсгом зонгæ у. Мæнмæ гæсгæ, иу ран хæцыдыстæм. Цхин- 
валы хуссарварс нæ хæцыдтæ? — бафарста Болат. 
— О, о, уым хæцыдтæн. Æз дæр дæм кæсын, æмæ, зæгъын, цы- 
дæр зонгæ цæсгом ын ис. Ау, уый дæ? — дисгæнгæйæ, загъта Ибрæ- 
гим: — Уæззау цæф уыдтæ, фат дæ риуыл сæмбæлд. Цалдæрæй уы- 
дыстут уæззау цæфтæ. Мах уæ ме 'мбал Æхсæртæгимæ аластам 
рынчындонмæ. 
— Уæдæ уый ды дæ мæ ирвæзынгæнæг?! Дзырдтой мын, иу 
дзæуджыхъæуккаг, дам, дæ фервæзын кодта! — Болат Ибрæгимы ахъæ- 
быс кодта, стæй ма загъта: — Уырыссагау афтæ фæзæгъьшц: «Мир  
тесен». Уый дын диссаг! Хæдтулгæйы бадтæн æмæ мæ цыдæр тых фе- 
стын кодта мæ бынатæй, хæдтулгæйæ тыххæйты рахызтæн. Мæхæдæг 
дæр æй нæ зыдтон, цæмæн стæй кæдæм цыдтæн, уый. Размæ миты 
лæгæрстон. Алцыдæр Хуыцауы сконд хъуыддæгтæ сты... 
— Æцæгдæр, уый диссаг у, диссаг! Æвæццæгæн, афтæ хъуыди, 
æндæр, ахæм мит рауарæд апрелы мæйы. Нæ дыууæ дæр миты уацары 
бахаудыстæм. Æмæ ныр бадæм æмæ ныхас кæнæм. 
— Уæдæ ма дын иу диссаг дæр зæгъдзынæн. Рынчындонæй 
куы рацыдтæн, уæд мын ме 'мбæлттæ загьтой, дæ ирвæзынгæнæг, 
дам, Ибрæгим хуынд, æмæ мын лæппу куы райгуырд, уæд ыл Ибрæ- 
гим ном сæвæрдтон. Ныр, мит йæ уарынæй куы банцайа æмæ куы 
фервæзæм нæ уацарæй, уæд ды уыдзынæ нæ куывды тæккæ кадджын- 
дæр уазæг. Хуыцау, табу Дæхицæн! Уыныс, уыныс, куыд у, уый?! 
— Хуыцау дæ æрбарвыста ардæм! Диссаг та куыд нæ у нæ фем- 
бæлд! Æхсызгон мын у, дæ лæппуйыл мæ ном кæй сæвæрдтай, уый 
дæр. Куывдмæ дæр ацæудзынæн! Мæ хъуыддæгтæй дæр уый ва- 
зыгджындæр хъуыддаг у! Ме 'мномы куывды хъуамæ сæмбæлон! Ныр 
та афтæ зæгъын, æмæ нын тæссаг нал у! Ахæм хæсты дыууæйæ дæр 
фервæзтыстæм, кæрæдзиимæ сæмбæлдыстæм, базонгæ стæм. Ныр ма 
хъуамæ куыд фесæфæм? Нæ, нæ, уымæн уæвæн нæй! Афтæ нæ вæййы! 
^алынг кæнын та байдыдта, мит уарыд æмæ уарыд. Сæ дыууæмæ 
дæр фынæй кæнын цыд, æмæ Ибрæгим загъта: 
— Болат, афтæ бакæнæм, æмæ радыгай фынæй кæндзыстæм. Ды 
уал афынæй кæн, стæй та — æз. 
74 

Æрæджиауы уарзт 
Æмæ, æцæгдæр, афтæ бакодтой, радыгай фынæй кодтой. 
Райсомырдæм мит йæ уарынæй банцад, хур дæр йæ цæст сдардта. 
Сабаты сихормæ фæндаг ссыгъдæг кодтой. Телефонтæ дæр скуыстой. 
Ибрæгим фыццагдæр йæ бинойнаг Сæлимæтмæ бадзырдта, радзырдта 
йын, хъуыддаг куыд уыди, уый. Ныр ын æмбæлыди радзурын., уымæн 
æмæ тæссагæй ницыуал уыд. Болат дæр адзырдта йæ ныййарджытæ 
æмæ бинойнагмæ. Загъта сын, йемæ кадджын уазæг кæй ис. 
Ибрæгим æмæ Болат Цхинвалмæ, æрæхсæв ис, афтæмæй бахæццæ 
сты. Ибрæгиммæ йе 'мбæлттæ 'нхъæлмæ кастысты. Хъуамæ 'хсæв уы- 
даид Зауыритæм, фæлæ йын Болат загъта: 
— Ибрæгим, æз мæ ныййарджытæн, мæ бинойнагæн загътон, 
мемæ кæй æрбацæудзынæ, уый тыххæй. Мæ зæрдæ дыл тынг фæхуд- 
дзæн, мемæ куынæ рацæуай, уæд, — стæй йе 'ргом Зауырмæ раздæхта: 
— Зауыр, мæнмæ гæсгæ, ды дæр мæ бамбардзынæ. Ибрæгим мæнæн 
мæ ирвæзынгæнæг у. Афтæ рауад, æмæ æнæнхъæлæджы сæмбæлды- 
стæм Арвыкомы фæндагыл. Хуыцауы афтæ бафæндыд. 
Ибрæгим Болаты уæхскыл йæ къух æрæвæрдта æмæ загъта: 
— Хорз, хорз! Æз Тедетæм цæуын! Уым мæм ме 'мном дæр æн- 
хъæлмæ кæсы! 
Болат Ибрагимы æмбæлттæн загъта: 
— Райсом уе 'ппæты дæр хонын нæ куывдмæ! Курын уæ, æмæ 
нæм иууылдæр саккаг кæнут! 
Хуыцаубоны Тедеты куывды кадджындæр уазæг уыд Уидæгты 
Ибрæгим. Уыцы бон бирæ хорз куывдтытæ фæкодтой Ирыстонæн дæр, 
гыццыл Ибрæгимæн дæр. Æрымысыдысты, Ирыстоны сæраппонд чи 
тох кодта, уыдоны дæр. 
Апрелы мит та, куыд æвиппайды рауарыд, афтæ æвиппайды уал- 
дзыгон хурæй атад... 
ÆРÆДЖИАУЫ УАРЗТ 
Заремæ ацыбон тынг бафæллад куысты. Цыдæр æнахуыр бон 
уыд. Иуæй, республикæйы сæргълæууæг, йе 'мгъуыд кæй фæцис, уый 
тыххæй йæ куыстæй уæгъдгонд æрцыд Уæрæсейы Президенты бар- 
дзырдмæ гæсгæ. Йæ бæсты та йын рæстæгмæ Цæгат Ирыстон — Ала- 
нийы хицауы хæстæ æххæстгæнæгæй сæвæрдтой раздæры  
республикæйы Сæйраг тæрхондоны сæрдары, Заремæйы хицауы — Æнгузты 
Таймуразы фырт Æхсарбеджы. Уый цалдæр азы размæ æвзæрст æрцыд 
депутатæй Паддзахадон думæмæ æмæ уыди Мæскуыйы. Æхсызгон 
75 

БУДАЙТЫ МИЛУСЯ. Уды суадон 
уыди Сæйраг тæрхондоны кусджытæн уыцы хъуыддаг, уымæн æмæ 
сын Æнгузы-фырт хорз хицау уыд, стæй, куыд адæймаг, афтæ дæр 
æнæсайд у: кæм хъæуы, уым карз, фæлæ — раст, у адæмуарзон, ис æм 
ирон æгъдау, уæздандзинад... 
Иннæмæй та, Заремæ йе 'мбæлттимæ цыдæр вазыгджын хъуыд- 
дагмæ кастысты. Изæрырдæм та арфæ кодтой йæ райгуырæн боны 
фæдыл, сæ хайады æрæджы цы æрыгон уырыссаг сылгоймаг райдыд- 
та кусын, уымæн. Наташæ хорз адæймаг у, стæй зонынджын кусæг. 
Уæдæ, бакастæй дæр — уындджын. Цæуы йыл дæс æмæ ссæдз азы. 
Заремæ ма куысты фæстæ баззад, цыдæр документтæм æй æр- 
кæсын хъуыд. Секретарь чызг Ленæ сæхимæ куы цыд, уæд æрбакаст 
Зæремæйы кусæнуатмæ: 
— Заремæ Абисаловнæ, ныр изæры авд сахаты у, уæхимæ нæма 
цæуыс? 
— Нæ, нæ, Ленæ, нæма. Мæнæ-ма цæмæдæр æркæсын хъæуы, 
куыд зоныс, афтæмæй нæм къуырисæры тæрхондоны заседани уыдзæн. 
Ды та цу, мæ хур, цу! Фæндараст кæ! Мæ номæй дæ мад Асиатæн 
салæмттæ ратт. 
— Арфæгонд у, Заремæ Абисаловнæ, ратдзынæн, æнæмæнг рат- 
дзынæн салæмттæ мæ мадæн. Хæрзизæр кæн! — чызг арæхстгай йæ 
фæстæ дуар рахгæдта æмæ ацыд сæхимæ. 
Заремæ та ма, æвæццæгæн, иу сахат фæбадт йæ кусæнуаты, стæй 
ацыд сæхимæ. Хорз, æмæ сæ хæдзар йæ куыстмæ хæстæг уыд: цар- 
ди Дзæуджыхъæуы сæйраг уынгтæй иуы — Дзанайы-фырты номыл 
уынджы. фистæгæй-иу цыд куыстмæ. Æмæ ныр дæр Сабырдзинады 
проспектыл цыд сæхирдæм. Уыд июны мæй, дзæбæх зæрдæмæдзæу- 
гæ изæр. Сусхъæд бæлæстæ æмæ уардитæ дидинæг калдтой, æмæ сæ 
хæрздæф уæлдæфы ахъардта. Мæргътæ бæлæсты къалиутæй зарыды- 
сты сæ изæрон зарджытæ. «Æвæдза, бирæ уарзын Дзæуджыхъæу, ни- 
цавæр горæтæй йæ бивдзынæн. Ам цæрынæй никуы бафсæддзынæн!» 
— афтæ хъуыдытæгæнгæ цыд сылгоймаг. Уæдмæ бахæццæ сæ хæдзар- 
мæ. Фатеры дуар ын бакодта йæ сæрыхицау Зауырбег, арæхстгай йæ 
ахъæбыс кодта æмæ загьта: 
— Заремæ, ацы изæр та æгæр бафæстиат дæ, æгæр! Бафæлладтæ, 
æвæццæгæн. Бирæ кусыс, æмæ уый мæ зæрдæмæ нæ цæуы. Дæхиуыл 
дæр иугыццыл ауæрд. 
— Мæхи нæ марын фыргуыстæй. Ницы мын у, нырма æрыгон 
дæн, хъару ма мæм ис, — фæлмæн бахудти йæ лæгмæ сылгоймаг, стæй 
ма бафтыдта йæ ныхасмæ: — Цæуон, мæ дарæс аивон, мæхи ныхсон. 
76 

Æрæджиауы уарзт 
Заремæ хæдзарон дарæс скодта - хæдзары дæр тынг аивæй цыд. 
Никуыма скодта халат, вæййы йыл айв къаба. Кæддæр, университеты 
ма куы ахуыр кодта, уæд ын йæ мады мад Чендзе загъта: 
— Чызг, мае хур, хæдзары дæр аивæй цæуын хъæуы. Ис дын къа- 
батæ, ахуырмæ кæй нал дарыс, ахæмтæ æмæ-иу уыдон дар хæдзары. 
Халат та-иу скæ, райсомæй куы фестыс, уæд, стæй — æхсæв, бахуыс- 
сыны размæ. Халаты дæ хъуамæ мачи уына. —Зæронд ус йæхæдæг 
дæр тынг аивæй цыд, уæздæттæй уыд — Абысалтæй. 
Æмæ Заремæ æцæгдæр никуы цыд халаты, йæ мад Дунетхан ын 
балæвар кодта рæсугъд куатæтæ. Чызг-иу хæринаг куы кодта, уæд-иу 
куатæ бабаста. Ныр бацыд хæрæндонмæ, æмæ диссаг: фынг - арæзт, 
фынгыл алыхуызон хæринæгтæ — æртæ чъирийы, æртæ фæрсчы, хал- 
сартæ, дыргътæ, адджинæгтæ, нозт... Дидинæгдоны — рæсугъд дидин- 
джытæ. Сылгоймаг лæугæйæ баззад æмæ Зауырбегмæ бакаст, ома, не 
'мбарын, цы амоны ацы фынгарæзт. Æрæджиау та бафарста: 
— Чи?.. Цы?.. Цæмæн?.. Данæ ам и? Амир та?.. Чи скодта чъи- 
ритæ? Дидинджытæ... Цы амоны уый? .. 
— Заремæ! Заремæ! Амир нæма 'рбацыд куыстæй, телефонæй æр- 
бадзырдта, ахсæв, дам, ме 'мбалимæ Хъобангоммæ цæуæм, æмæ, дам, 
мæм ма 'нхъæлмæ кæсут. Данæ дæр уæдæ ам нæй. Уыдон зонынц, 
абон махæн бæрæгбон кæй у, æмæ хъуамæ дыууæйæ уæм. Данæ ам 
уыди, нæ сиахсимæ 'рбацыдысты. О, фынгарæзт уый скодта, æз нæ 
базыдтаин афтæ. Дидинджытæ нæ сиахс Авдан æрбахаста. Уæртæ нæ 
хуыссæнуаты дæр ис уардитæ, уыдон та мæхæдæг балхæдтон, —  
загъта Зауырбег, стæй цасдæр хъусæй алæууыд. Йæ бинойнаджы æрба- 
хъæбыс кодта: — Абон мæнæн тæккæ амондджындæр бон у! Ферох дæ 
ис?.. 
— Уæ, мæ сæр ницыуал æмбары. Знон дæр ма мæхицæн загътон, 
райсом, зæгъын, раздæр рацæудзынæн куыстæй, æмæ... 
— О, о, ме стъалы, ацы бон ссæдз азы æххæст кæны, нæ цард 
куы баиу кодтам, уыцы бонæй! 
— Ссæдз азы! Цымæ знон уыди уый! Æз тынг амондджын дæн! 
— загъта Заремæ æма Зауырбегмæ йæхи нылхъывта, уый дæр æй 
арæхстгай йæхимæ æрбалвæста. — Уыныс, сывæллæттæ дæр, стæй ды 
дæр нæ ферох кодтат ацы бон... Æз та? 
Зауырбег ын йæ русæн аба кодта, йæ дзыккутæ йын къухæй æр- 
сæрфта æмæ загъта: 
— Ды та нын мæнæн, стæй нæ сывæллæттæ — Амир æмæ 
Данæйæн — дæхæдæг дæ стыр лæвар! Ноджыдæр ма дын мæнæ 
иу лæвар, — райста йæ усы къух æмæ йыл къухдарæн бакодта. 
77 

БУДАЙТЫ МИЛУСЯ. Уды суадон 
Стæй дыууæйæ дæр сбадтысты фынджы уæлхъус — кæрæдзийы ком- 
коммæ. 
Уаты сыгъди сойын цырæгътæ. Дыууæ уарзон адæймаджы бадты- 
сты, ныхас кодтой, мысыдысты, куыд базонгæ сты, уый. Гаджидæут- 
тæ уагьта Зауырбег сæ уарзондзинады тыххæй, кæрæдзийы куыд ны- 
майынц, куыд аргъ кæнынц кæрæдзийæн, уый тыххæй... Бæрæг уыди, 
куыд тынг амондджын сты нæлгоймаг æмæ сылгоймаг. 
Зауырбег æмæ Заремæ нæ бамбæрстой, бон рухс кæнын куыд бай- 
дыдта, уый. Уырыссагау куыд фæзæгъынц: «Счастливые часов не  
наблюдают». 
* * * 
Заремæ, æцæгдæр, тынг стыр лæвар уыди Цæразонты Зауырбеджы 
бинонтæн. Ссæдз азы размæ куынæ сæмбæлдаиккой, уæд, цымæ, сæ 
цард куыд уыдаид? Цæразоны-фырт дæр арæх хъуыды кæны ууыл. 
Йæхицæн фæзæгъы: «Хуыцау, табу Дæхицæн, æз дæуæй стыр бузныг 
дæн! Æндæр, уыцы стыр зианы фæстæ — мæ бинойнаг Ирмæ куы 
амард, уæд нæ бинонтыл хур аныгуылд, хæдзар — уазал, тавс дзы нал 
уыд цыфæнды тæвд боны дæр. Зæрдæ — мæгуыр. Æнæ мадæй базза- 
дысты æнахъом дыууæ сывæллоны». 
Бадтысты фынджы уæлхъус Зауырбег æмæ Заремæ. Мæргъты 
цъыбар-цъыбур хъуысти мидæмæ гом рудзынгæй. Хæхтырдыгæй дымд- 
та райсомы дымгæ æмæ змæлын кодта рудзынгæмбæрзæн. Заремæ йæ 
бынатæй фестад, йæхи айвæзта, бацыд рудзынджы размæ,  
рудзынгæмбæрзæн аиуварс кодта æмæ каст хæхтæм... 
— Рагæй никуыуал афтæ бирæ фæбадтæн. Фæстагдæр-ма, æвæц- 
цæгæн, университеты куы ахуыр кодтон, уæд-иу фæлварæнтæм куы 
цæттæ кодтон, гъе уæд бадтæн афтæ... Цы хорз у, ацыбон сабат кæй у, 
куыстмæ цæуын мæ кæй нæ хъæуы. 
Зауырбег дæр фестад къæлæтджынæй, бацыд йæ бинойнаджы 
размæ, йæ уæхскыл ын йæ къух æрæвæрдта. Æмæ иуцасдæр æнæдзур- 
гæйæ лæууыдысты нæлгоймаг æмæ сылгоймаг. Сæ дыууæ дæр цæуыл- 
дæр хъуыды кодтой. Кæд, куыд фембæлдысты фыццаг хатт, ууыл. 
Кæннод — ссæдз азы бæрц куыд цыд сæ цард... Уæвæн ис, æмæ дзы 
алчидæр йæ раздæры цардыл, йе 'рыгон бонтыл хъуыды кодта. О, о, 
цард вазыгджын у. Бирæ фæзилæнтæ дзы ис. Кæцырдæм фæкъул уы- 
дзæн, уый бæрæг нæу. Ничи фæзоны, разæй йæм цы 'нхъæлмæ кæсы, 
уый. Алчидæр, æнæмæнг, хорзмæ фенхъæлмæ кæсы: амондмæ, æнæ- 
низдзинадмæ, æнтыстдзинæдтæм; йæ царды фæндаг æнæ къуылым- 
78 

Æрæджиауы уарзт 
пытæй куыд уа — даргъ æмæ рухс, хорз адæм ыл фылдæр куыд æм- 
бæлой, циндзинæдтæ дзы куыд уа ... Фæлæ, фылдæр хатт, хъыгагæн, 
адæймаджы куыд фæфæнды, афтæ нæ рауайы. Хъысмæт хъысмæт у! 
Стæй, Уæллаг, табу Йæхицæн, куыд зæгъа, афтæ уыдзæн! 
— Заремæ, мæ хур, цу æмæ дæхи æруадз сынтæгыл, баулæф, 
иу-дыууæ сахаты ахуысс, — загъта Зауырбег æмæ скаст къулыл 
ауыгъд сахатмæ, — ныр æрмæстдæр райсомы фондз сахаты у. Ис ма 
рæстæг, бон ма разæй у. 
Сылгоймаг уарзæгой каст бакодта йæ сæрыхицаумæ, йæ сæр ра- 
зыйы тылд бакодта æмæ араст йæ хуыссæнуатмæ, фæстæмæ ма иу каст 
фæкодта: 
— Зауырбег, ды дæр баулæф. Ацыбон изæры театрмæ цæуынмæ 
куы хъавæм, билеттæ нæм куы ис. Ферох дæ? 
— Нæ, мæ уарзон, нæ мæ ферох. Мæныл ма тыхс, æз фæлтæрд 
дæн ахæм æнæхуыссæг æхсæвтыл, — загъта нæлгоймаг æмæ фæстæмæ 
сбадт къæлæтджыны, хъуыдытæ кодта: «Мæ цардвæндаг æнцон нæ 
уыд. Гуыргъахъ уыд. Уæдæ дзы зынтæ дæр бирæ бавзæрстон. Цымæ 
мæм цы 'нхъæлмæ кæсы разæй? О, фæстаг ссæдз азы амондджын азтæ 
уыдысты...» 
* * * 
Цæразонты Ахуырбеджы фырт Зауырбег хæххон-металлургон  
институты арæзтадон факультет æнтыстджынæй каст фæци æмæ кусын 
райдыдта - фыццаг прорабæй, стæй арæзтады хицауæй. Хорз кусæг 
æмæ хицау уыд. Кæимæ куыста, уыдон æй нымадтой, аргъ ын кодтой. 
Æрыгон нæлгоймагæн йæ бинонтæ Дзæуджыхъæуы цардысты, гуыргæ 
дæр ам ракодта. Иæ фыд æмæ мадæн иунæг фырт уыд. Зауырбегыл аст 
æмæ ссæдз азы куы рацыд, уæд йæ фыд Ахуырбег тыхсын байдыд- 
та, йæ фырт бинонты хъуыддаг кæй нæма бакодта, уый тыххæй. Йæ 
бинойнаг Мадизæимæ арæх ныхас кодтой уый тыххæй. Сылгоймаг-иу 
дзырдта йæ сæрыхицауæн: 
— Нæ хæдзары хицау, мæ зæрдæлæууæн, мæ дзæбæх хъæбул  
Зауырбег хорз кусы, йæ куысты нымад у. Фæлæ мæ зæрдæ риссы, ныр- 
ма йæ зæрды дæр нæма ис ус ракурын. Мæнмæ гæсгæ, уарзон чызг 
дæр ын нæй. О, институты ма куы ахуыр кодта, уæд йæ зæрдæмæ цыд, 
йемæ чи ахуыр .кодта — Албегты Тамарæ. Раст зæгъын хъæуы, мæ 
зæрдæмæ дæр цыди чызг: рæсугъд, æгъдауджын, хорз мад æмæ йын 
фыд... Хъуыды кодтон, нæ чындз уыдзæн, зæгъгæ ... 
— Æз дæр мæт кæнын уыцы хъуыддагыл. Мæнæ институт каст 
куы фæци Зауырбег, уæд, дипломтæ кæй райстой, уый куы бæрæг код- 
79 

БУДАЙТЫ МИЛУСЯ. Уды суадон 
той, уæд базонгæ дæн Тамарæимæ. Мæ зæрдæмæ фæцыд чызг. Фæлæ 
цы фæци, цы? Йæ кой дæр ын куы никуыуал скодта нæ фырт. 
— Мæ-гъа, нæ зонын, сæ астæу цы рауад, фæлæ фæхицæн сты. 
Мæнæ нæ лæппуйы æмбал Мурат мын иухатт афтæ, Зауырбег, дам, 
Тамарæйы иу æрыгон нæлгоймагимæ федта парчы, æмæ, дам, йæхи 
куыд дардта чызг, уый йæ зæрдæмæ нæ фæцыд. Йæхи, дам, дзы аиу- 
варс кодта. Уый фæстæ фехъуыстон, Тамарæ, дам, чындзы æрцыд иу 
уырыссагмæ æмæ Сыбырмæ ацыд кусынмæ йæ лæгимæ, — Мадизæ 
цасдæр рæстæг ныхъхъус, стæй загъта: — Ахуырбег, ды нæлгоймаг дæ 
æмæ нæ фыртимæ аныхас кæн, афон дын у, зæгъгæ, бинонты хъуыддаг 
бакæнынæн. Азтæ цæуынц, мах дæр æрыгондæр нал кæнæм. Нæ иунæ- 
гæн мæ фæнды фенын йæ амонд, стæй мæ фæнды, цалынмæ ма мæ 
бон у, уæдмæ гыццыл сывæллæттæ дæр фенын нæ хæдзары. Кæд ма 
æз дæр се схъомыл кæныны исты феххуыс кæнин... 
— Раст дæ, раст, нæ къæбæргæнæг! Аныхас кæндзынæн! 
Цыдысты бонтæ. Зауырбег-иу арæх уыд куысты фæдыл команди- 
ровкæты. Бирæ уарзта балцы цæуын дæр. Отпускы рæстæджы-иу ацыд 
æндæр бæстæтæм дæр. Бирæ рæтты уыд. Уæдæ улæфæн бонты дæр 
арæх цыд йе 'мбæлттимæ хæхтæм. Кæнæ йæхи хæдтулгæйыл, кæнæ 
та Алан, Сергей, Камалы машинæйыл. Ацыдысты-иу Куырттаты, Уæл- 
ладжыры, Хъобаны, Дæргъæвсы æмæ Дыгуры кæмттæм. Суанг ма-иу 
Донбайы дæр уыдысты. Куысты фæстæ та спортивон клубмæ цыдысты 
æмбæлттæ волейболæй хъазынмæ. Раст зæгъын хъæуы, шахмæттæй 
дæр хъазыдысты. Се 'ппæтæй хуыздæр Зауырбег хъазыд шахмæттæй. 
Респуликон ерысты-иу фыццаг бынат бацахста. Сергей, Зауырбег-иу 
æй куы амбылдта, уæд ын-иу афтæ бакодта: 
— Æгæр зондджын дæ, ме 'рдхорд, æгæр! Дæ разæй æппындæр 
никæй уадзыс: цы волейболæй, цы шахмæттæй, цы зымæг лыжæтæй 
бырынæй!.. Хъуамæ алы хъуыддаджы дæр фыццаг уай. Уæдæ, куыд 
æй зонæм, афтæмæй, нæ республикæйы арæзтадон куыстуæтты астæу, 
ды хицау кæмæн дæ, уый фыццаг бынат ахсы. Фæлæ иу  
хъуыддаджы фæстейæ баззадтæ. Махæн, де 'мбæлттæн, не 'ппæтæн дæр 
ис бинонтæ, уæртæ Данелæй фæстæмæ ... Дæуæн та дæ хъуыдыйы 
дæр нæма ис ус ракурын. Ацы хъуыддаджы дæр, мæнмæ гæсгæ, ды 
зондджындæр разындтæ. О, æрыгон ма дæ, нæма дæ фæнды æфсондз 
æрæвæрын де уæхсчытыл. 
Ахæм рæстæджы-иу Зауырбег йе 'мбалæн загъта: 
— Гъеныр-ма мæ дæуæй дæр уый хъуыд. Æнæуи дæр мын нæ 
хæдзары алы бон уый тыххæй дзурынц. Чи та ма мæ сæрыл рахæ- 
цы. Цыма базæронд дæн, уæртæ нæ сыхаг Елхъаны хуызæн, æмæ мыл 
80 

Æрæджиауы уарзт 
нæуæдз азы цæуы. Уырыссагау куыд фæзæгъынц, уый зоныс: «Всему 
своё время!» Вот так-то, дорогой мой друг! — æмæ йын йæ уæхск æр- 
хоста. 
— Æз ницы зæгъын уый тыххæй. Аст æмæ ссæдз азы! Ты, мой 
брат, действительно, молодой! Ус, сывæллæттæ дын куы уа, уæд дæ 
нал æвдæлдзæн алы бæстæтыл зилынмæ дæ отпускы рæстæджы. Раст 
дæ, раст! 
Зауырбег ын, худгæйæ, дзуапп радта: 
— Ам та раст нæ дæ. Æмæ бинонтимæ та цæуылнæ æмбæлы ис- 
куыдæм цæуын? Бинонты дæр демæ райе, уымæй хуыздæр ма цы уа 
— дæ уарзонимæ денджызы был, кæннод та — дард фæсарæнты... 
Алцыдæр хорз уыдзæн, бауырнæд дæ! Æнæ усæй зæронд кæнынмæ нæ 
хъавын. Куыд фæзæгъынц, хъуамæ æртын азмæ хæдзар саразай, бæлас 
ныесадзай æмæ дын фырт уа! Бæлас ныесагътон, ныр та дарддæр ар- 
хайдзынæн, — худгæйæ загъта лæппу. 
Зауырбег цы арæзтадон куыстуатæн уыд хицау, уый цæрæн хæ- 
дзæрттæ нæ арæзта, фæлæ — промышленной объекттæ. Æндæр респу- 
бликæтæй дæр-иу райстой заказ. Иу аз та ацыдысты Татарстанмæ цы- 
дæр вазыгджын агъуыст аразынмæ. Хорз сын бафыстой, стæй ма сын 
преми дæр радтой. 
Цæразонты Ахуырбег æмæ Мадизæйæн Дзæуджыхъæуы сæйраг 
уынгтæй иуы, Терчы был уыди æртæуатон фатер, Хетæгкаты Къостайы 
номыл парк дæр сæм хæстæг уыд. 
* * * 
Зауырбег къæлæтджыны бафынæй, хорз æмæ йæхи æрæмбæрзта, 
æндæр рудзынг гом уыди, хæхтырдыгæй та дымдта райсомы дымгæ. 
Кæд сæрд уыд, уæддæр адæймаг хуысгæйæ уазал фæкæны. Нæлгоймаг 
æхсызгон фын уыдта: цымæ фестад цыдæр æнахуыр бæстæйы  
денджызы был, диссаджы рæсугъд ран: цыдæр æвæджиауы бæлæстæ, алыхуы- 
зон дидинджытæ, æхсæрдзæнтæ... Бæлæсты къалиутыл дæр, нырмæ 
кæй нæма федта, ахæм мæргътæ зарынц, цъыбар-цъыбур кæнынц. Суа- 
дæттæ дзы. Рацу-бацу кæнынц сæгуыттæ, сагтæ, рувæстæ, тæрхъу- 
стæ, пылтæ... Сырдтæ лымæнæй цæрынц, кæрæдзийæн дзы знаг ничи 
у. Зауырбег фыны ахъуыды кодта: «Адæм дæр афтæ лымæнæй куы 
цæриккой, уæд цы хорз уаид!» Бады суадоны был, кæсы æмæ, дын, 
урс къабайы, бæгъæввадæй гауызы хуызæн цъæх кæрдæгыл æрбацæуы 
Заремæ, йæ сæрыл дидинджыты быд, йæ къухы дæр дидинджытæ, йæ 
дзыккутæ бынмæ уагьд, йæ фарсмæ дыууæрдыгæй цæуынц сæгуыттæ, 
6 Будайты Милуся 
81 

БУДАЙТЫ МИЛУСЯ. Уды суадон 
йæ разæй - сæрджын саг, йæ фæстæ — алыхуызон сырдтæ, йæ сæр- 
ты мæргътæ тæхынц... Æмæ хуымæтæг мæргътæ нæ уыдысты, цыдæр 
æнахуыр рæсугъд, ахæмтæ никуы федта Зауырбег. Раст зæды хуызæн 
уыд Заремæ! Зауырбеджы размæ 'рбахæццæ, донмæ æргуыбыр кодта, 
йæ армытъæпæнæй дон банызта, йæ цæсгомыл дæр дзы скалдта.  
Сырдтæ дæр банызтой дон. Стæй сылгоймаг ахъæбыс кодта Зауырбеджы, 
æмæ цасдæр рæстæг афтæ лæууыдысты дыууæ уарзоны. Цы 'хсызгон 
уыд нæлгоймагæн йæ бинойнаджы буар æнкъарын! «Мæ уарзон, мæ 
бæлон, мæ амонд, мæ ахсджиаг! Цы бирæ дæ уарзын, цы!» — загъта 
Зауырбег. 
Заремæ райхъал ис, сахатмæ скаст, уыди боны дæс сахаты. Хур 
рудзынгæй æрбакаст. Сылгоймаг фыццаг ахъуыды кодта: «Уый дын 
диссаг, хуысгæ баззадтæн. Куыстмæ байрæджы кодтон». Сынтæгæй 
рахызт, йæхи айвæзтытæ кодта, йæ зæрдыл æрлæууыд, æхсæв-бонмæ 
бадгæ кæй фæкодтой Зауырбегимæ, æрмæстдæр райсомырдæм кæй ба- 
хуыссыд, абон сабат кæй у. Залы дуар гом уыд. Заремæ кæсы, æмæ йæ 
сæрыхицау фынæй кæны къæлæтджыны, хур ын йæ цæстытæм кæсы, 
йæ цæсгомыл - мидбылхудт. Сылгоймаг бацыд йæ лæджы размæ, 
хуыздæр æй æрæмбæрзта, йæ русæн ын аба кодта æмæ сабырæй  
загъта: «Мæгуырæг, ам куыд бафынæй. Мæнæн тæригъæд кæны, йæхиуыл 
та æппындæр нæ ауæрды. Цавæрдæр æхсызгон фын уыны, æвæццæ- 
гæн, цæуылдæр цин кæны йæ фыны. Мæ ныфс, мæ удлæууæн, ды мын 
куынæ уаис, уæд цы фæуыдаин, цымæ? Хуыцау, табу Дæхицæн, тынг 
разы дæн Дæуæй, ссæдз азы размæ Зауырбегимæ кæй сæмбæлдтæн, 
уымæй!» 
* * * 
О, Заремæ, кæд ма æрыгон уыди, Зауырбегимæ куы сæмбæлд, уæд 
— фынддæс æмæ йыл ссæдз азы цыд, уæддæр йæ царды фæндагыл 
бирæ зынтæ бавзæрста. Йæхицæн афтæ фæдзуры: «Чиныг ныффыс- 
сын мыл æмбæлы». Хорз ахуыргонд бинонты æхсæн райгуырд чызг. 
Аланты Абысал æмæ Дунетхан нымад уыдысты адæмы астæу. Абы- 
сал Ирыстоны зындгонд адæймаг уыд, куыста республикæйы Сæйраг 
тæрхондоны. Куыд рабæрæг, афтæмæй фæстæдæр йæ чызг кусдзæн 
уым. Фæлæ, хъыгагæн, фыд уый нал фендзæн, нал базондзæн. Ду- 
нетхац дохтырæй куыста Дзæуджыхъæуы рынчыдæттæй иуы.  
Аланты бинонтæн чызг куы райгуырд, уæд сæ уарзт, сæ рæстæг иууылдæр 
сывæллонæн лæвæрдтой. Уæлдайдæр та — Абысал. Уый æрæджи- 
ау бакодта бинонты хъуыддаг, куыд фæзæгъынц, абадгæ лæппу уыд 
82 

Æрæджиауы уарзт 
— æхсæрдæс æмæ йыл ссæдз азы цыд. Институты фæстæ кусынмæ 
'рвыст æрцыд Уралмæ, бирæ азты дзы фæкуыста. О, бирæ чызджыты 
зæрдæмæ цыд, фæлæ лæппу йæхицæн загьта: «Æрмæстдæр мае ирон 
чызг хъæуы бинойнагæн. Цыфæнды хорз кæд у уырыссаг чызг, уæд- 
дæр хъуамæ мæ мад æмæ фыдæн уа ирон чындз. Куыд фæзæгъынц, 
кæрцæн йе 'мпъузæн хъуамæ йæхицæй уа». Уæлдайдæр иунæг фырт 
уыд йæ ныййарджытæн. Æмæ йæ къухы æфтгæ дæр бакодта. Иры- 
стонмæ куы сыздæхт æрыгон нæлгоймаг, уæд кусын байдыдта Сæйраг 
тæрхондоны. Дунетханимæ та рынчындоны базонгæ сты. Лæппуйæн 
йæ мады хо Афинæтæн йæ зæрдæ рысти, йæ туджылхъывдад дæр арæх 
бæрзонд кодта, æмæ сылгоймаг хуыссыд, Дунетхан цы рынчындоны 
куыста, уым. Йæ дохтыр дæр уый уыд. Чызгыл уæд æхсæз æмæ ссæдз 
азы цыд. О, дæс азы кæстæр уыд Абысалæй. Дунетхан уыд бæрзонд, 
гуырвидыц, рæсугъд, уæздан, куыд фæзæгъынц — алцæмæй æххæст 
чызг. Уæдæ, куыд дохтыр, афтæ дæр ыл тынг æввæрсыдысты, кæд ма 
æрыгон уыд, уæддæр. Абысалы зæрдæмæ фæцыд Дунетхан фыццаг ба- 
кастæй. Афинæт сæ базонгæ кодта. Уый фæстæ хæстæгдæр базыдтой 
кæрæдзийы, æмæ иу-æртæ мæйы фæстæ уыд сæ чындзæхсæв. Уый 
фæстæ-иу Абысал худгæйæ дзырдта йæ мадыхойæн: «Мæ амондæн 
куы бахаудтæ рынчындонмæ, ды куынæ фæрынчын уыдаис, уæд кæм 
базонгæ уыдаин Дунетханимæ. О, о, уый тынг æвзæр у, кæй зæгъын 
æй хъæуы, æмæ рынчынтæ кæй кæныс. Фæлæ дæ Дунетхан сдзæбæх 
кодта, ныр та дæ чындз у!» 
* * * 
Сæ гыццыл чызгыл æрхъæцмæ дæр нæ лæууыдысты Абысал æмæ 
Дунетхан. Фæлæ, хъысмæтæн та цы загъдæуа... Заремæйыл уæд фондз 
азы цыд, скъолайы дæр нæма ахуыр кодта. Абысалы цы тынг фæндыд 
фыццæгæм сентябры йæ чызджы скъоламæ ахонын! Фæлæ йæ бæллиц 
нæ сæххæст. Хъыгагæн, фыццæгæм сентябры чызджы æрмæстдæр йæ 
мад ахуыдта скъоламæ... 
Уыцы аз карз зымæг скодта. Мит арф æруарыд, фæндæгтæ — бы- 
рынцъаг. Иу ахæм хъызт боны Абысал йæхи хæдтулгæйы фæцæйцыд 
Ирыстоны районтæй иумæ. Дыууæ хæдтулгæйы кæрæдзийы скъуырд- 
той... Æвирхъауы хабар æрбайхъуыст Аланты бинонтæм. 
Заремæ йæ хорз фыдæй сидзæрæй баззад. Бæргæ ма агуырд- 
та йæ фыды, фæлæ... Иæ мад Дунетхан йæ цард иууылдæр уымæн 
лæвæрдта. Кæд ма сылгоймаг æрыгон уыд, æмæ йæ агурджытæ 
уыд, уæддæр нал æрцыд чындзы. Афтæ-иу дзырдта: «Мæнæн ни- 
83 

БУДАЙТЫ МИЛУСЯ. Уды суадон 
куы, никуы амæлдзæн Абысал, алкæддæр мæ зæрдæйы цæрд- 
зæн. Никæд уал бауарздзынæн афтæ, ничи мæ хъæуы. Мæ 
хъæбулы дæр æндæр фыд нæ хъæуы. Мæхæдæг ын уыдзынæн фыд дæр 
æмæ мад дæр...» Æмæ, æцæгдæр, афтæ уыди. Сылгоймаг йæ размæ хæс 
сæвæрдта, цæмæй йæ чызгæй ахæм адæймаг рауайа, æмæ дзы, йæ фыд 
æгас куы уыдаид, уæд йæ сæр бæрзæндты куыд хастаид. Иу ныхасæй, 
йæ фыды аккаг чызг куыд уа! Æмæ, Дунетханæн йæ къухы дæр баф- 
тыд. Заремæ скъола каст куы фæци, уæд зыдта, æрмæстдæр юридикон 
факультетмæ кæй цæудзæн ахуыр кæнынмæ. Куыд йæ фыд, афтæ йæ 
фæндыд юрист суæвын, стæй хуымæтæг дæр нæ, фæлæ хорз, тынг хорз 
— йæ фыд цахæм уыд, ахæм! Афтæ-иу хъуыды кодта чызг: «Папæ мæ 
йæ сæр бæрзæндты хъуамæ хæсса!» Заремæ йæ фыды тыххæй никуы 
загъта, уыди, зæгъгæ, уымæн уый нæ амард. Арæх-иу ын йæ къамы 
размæ бацыд æмæ-иу йемæ ныхас кодта. Фæрсгæ дæр-иу æй бакодта. 
Йæ мадæн-иу зæгъын йæ бон цы нæ уыд, уый-иу Абысалæн загъта. 
Заремæ бирæ зындзинæдтæ бавзæрста, кæд ныр амондджын у, 
уæддæр. Æвæццæгæн, йæ зынтæ, йæ фыд куы фæмард, уæд байдыд- 
той. Хорз хъуыды кæны уыцы æнамонд бон, стæй дзы рох дæр никуы 
фæуыдзæн, никуы. Гъе уæдæй нырмæ нал уарзы зымæг, йæ емынæ 
дзы федта, удхæссæг æй хоны... 
* * * 
Зауырбег райхъал, йæ къухтæ айвæзта. Диссаг æм фæкаст,  
къæлæтджыны кæй бады, уый. Стæй йæ зæрдыл æрбалæууыд, ам цæмæн 
бафынæй, уый. Хæринаггæнæнæй хæринаджы тæф цыди. Нæлгоймаг 
уырдæм бацыд. Заремæ йæ куы федта, уæд бацин кодта: 
— Æвæццæгæн, тухæнæй амардтæ, къæлæтджыны дын зын нæ 
уыд фынæй кæнынæн? Райхъал кæнын дæ мæ зæрдæйы уыд, фæлæ 
дын фæтæригъæд кодтон. Мæлæты хорз фынæй кодтай, стæй дæ 
цæсгомыл æхсызгон мидбылхудт хъазыд, æвæццæгæн, цыдæр дзæбæх 
фын уыдтай. 
Зауырбег йæ бинойнаджы ахъæбыс кодта æмæ загъта: 
— Заремæ, хорз бакодтай, кæй мæ нæ райхъал кодтай, уымæй. 
Æппындæр мын зын нæ уыд къæлæтджыны фынæй кæнын. Диссаджы 
фын федтон, аргъауы фын! — æмæ йæ усæн йæ фын радзырдта. 
— Æцæгдæр, уый диссаджы фын куы у! Цымæ, цы амоны? — 
загъта Заремæ, стæй ма йæ ныхасмæ бафтыдта: — Цу, цу, дæхи ахс, 
æмæ сихор бахæрæм. Ныр цал сахаты у, уый зоныс? Боны иу сахат. 
84 

Æрæджиауы уарзт 
Зауырбег йæхимæ базылд, æмæ дыууæ уарзон адæймаджы 
кæрæдзийы комкоммæ фынджы уæлхъус сбадтысты. Кæд ссæдз азы 
цæрынц иумæ, уæддæр кæрæдзийы уындæй не 'фсæдынц. Сæ уарзт та 
бонæй-бонмæ, азæй-азмæ тыхджындæр кæны. 
* * * 
Цæразонты Зауырбег йæ уарзон Тамарæйы æндæр лæппуимæ куы 
федта парчы, уæд ын уый тынг зын уыд. Æууæндыд чызгыл, уарзтой 
кæрæдзийы. Фæлæ, рæстæг куы рацыд, уæд лæппумæ афтæ каст, цымæ 
уый уарзта, Тамарæ та, куыд фæзæгъынц, йæхи уарзын уагьта.  
Æндæр, куыд ис гæнæн, æмæ, чындзы цæуынмæ хъавыс иумæ, уарзыс æй, 
афтæмæй та æндæримæ ацу изæрыгон паркмæ, стæй йын хъæбыстæ 
кæн... Нæ, нæ, хорз нæ зыдта Зауырбег Тамарæйы. Чызг, йæхи куыд 
æвдыста, ахæм нæ уыд. Æмæ Цæразоны-фырт йæхицæн загъта: «Тагъд 
рæстæджы нал ракурдзынæн ус, иу чызгыл дæр нал баууæнддзынæн». 
О, йæ ныййарджытæн тæригъæд кодта, фæлæ йæхицæн амал нæ ардта. 
Загъта, бинонты хъуыддаджы никæмæ байхъусдзынæн, зæгъгæ. 
Куыд фæзæгъынц, алцыдæр Хуыцауы къухы ис. Зауырбеджы 
æмбал Камалæн йæ райгуырæн бон уыд — дæс æмæ йыл ссæдз 
азы сæххæст. Ис ын хорз бинонтæ: ус Фатимæ æмæ дыууæ сывæл- 
лоны — чызг æмæ лæппу. Камал йæ райгуырæн бон бæрæг кодта 
Дзæуджыхъæуы хуыздæр ресторантæй иуы — «Ирыстон»-ы. Ацы  
рестораны хицау сæ иумæйаг æрдхорд уыд — Саламты Марат. Ардæм 
æрбацыдысты арфæ ракæнынмæ Камалæн йе 'мбæлттæ иууылдæр, йæ 
хæстæджытæ, йæ бинойнаг Фатимæйы хæстæджытæ æмæ 'мбæлттæ... 
Рæсугъд адæм æрæмбырд бæрæгбонмæ. 
Сæрд йæ тæмæны уыд — сусæны мæй. Уыд тæвд бон, фæлæ  
рестораны кæрты — бæлæсты бын уыд сатæг, хæхтырдыгæй дымдта. 
Кæрты цы фонтан уыд, уый дæр æхсызгон сатæг лæвæрдта. Фынгтæ 
æвæрд уыдысты кæрты — бæлæсты бын, алыварс — алыхуызон  
рæсугъд дидинджытæ. 
— Камал, мæ зынаргъ æрдхорд, цы хорз уыд, дæс æмæ ссæдз 
азы размæ кæй райгуырдтæ, уый! Абон кæй æрæмбырд кодтай ардæм 
уыйбæрц хорз адæм! Рæсугъд бинонтæ дын ис, дзæбæх сывæллæт- 
тæ, Хуыцау зæгъæд, æмæ ма сыл æппынкъаддæр иу-фондз куыд  
бафта! — акуывта Зауырбег, стæй ма йæ ныхасмæ бафтыдта: — Дæ ный- 
йарджытæ дæр нырма æрыгон сты. Хæдæгай, ам цæуылнæ сты? 
— Нæ фыды хæдзары скуывтой мæ райгуырæн боны тыххæй. 
Мæ ныййарджытæ загьтой, рестораны та, дам, æрыгæттæ абадæнт, — 
85 

БУДАЙТЫ МИЛУСЯ. Уды суадон 
загъта Камал æмæ йе 'мбалы уæхск æрхоста: — Ды дæр дæ мад æмæ 
фыды зæрдæ барухс кæн, бинонты хъуыддаг бакæн. Цæмæ ма æн- 
хъæлмæ кæсыс? Хæдзар дын ис, ницы хъуаг дæ. Æз дæр мæхи фатеры 
цæрын, фæлæ алыбон дæр цæуын мæ ныййарджытæм дæр, хорз æмæ 
мæм хæстæг цæрынц. 
— Тынг раст зæгъыс, Камал, тынг раст бафиппайдтай Зауырбе- 
гæн, — загъта Аслан. Уый уыцы рæстæг сæ размæ æрбацыд æмæ сын 
сæ ныхас фехъуыста: — Махæн, Зауырбеджы æмбæлттæн, не 'ппæтæн 
дæр ис бинонтæ, ай та равзар-бавзар кæны. Иу дæу аккаг чызг нал ис 
æппын? О, мах дæу аккаг никæй хонæм, ды алцæмæй дæр æххæст дæ, 
фæлæ уæддæр... 
Зауырбег бахудти æмæ загъта: 
— Абон мæ кой ма кæнут, мæн райгуырæн бон нæу. Мæ рай- 
гуырæн боны аныхас кæндзыстæм уыцы хъуыддагыл. Ныр та цомут 
фынгмæ, æмæ Камалæн арфæтæ кæнæм, стæй йын лæвæрттæ дæр 
ракæнæм. 
Æмбæлттæ Фатимæйы размæ бацыдысты, уый лæууыди цалдæр 
чызгимæ. Цыдаид сыл, æвæццæгæн, иу-дыууын фондз азмæ хæстæг. 
— Зауырбег, кæдæй-уæдæй ма дæ уынын, дæхи кæм бамбæхстай, 
æппындæр нæм куы нал цæуыс? Аслан нæм Нинæимæ арæх вæййы, 
— бауайдзæф кодта Фатимæ Зауырбегæн. 
— Аххосджын дæн, аххосджын. Арæх командировкæты вæййын... 
Мæхи нæ раст кæнын. Камалимæ арæх сæмбæлæм куысты фæдыл 
дæр, стæй — æнæуи дæр, — загъта худгæйæ Зауырбег æмæ ма баф- 
тыдта йæ ныхасмæ: — Фатимæ, ды мæнæн мæ хо дæ, къухылхæцæг 
дын æз куы дæн! Хо мын нæй, фæлæ дæуæй зонын хойы ад. Рæсугъ- 
дæй-рæсугъддæр кæныс. Камал дын дæ зæрдæ куы фæхудын кæна, 
Хуыцау бахизæд, фæлæ... Уæд-иу мæнæн зæгъ. 
Фатимæйы фарсмæ цы рæсугъд чызджытæ лæууыд, уыдон сын сæ 
ныхæстыл худтысты. 
— Хæдæгай, Зауырбег, базонгæ у, мæнæн та Ирмæ æмæ Ленæ 
хоты хуызæн сты, мæнæн дæр хо нæй, æмæ. Иумæ кусæм, — загъта 
сылгоймаг. 
Зауырбег Ирмæйы къух куы райста, уæд æй цымæ ток ныццав- 
та, афтæ йæм фæкаст. Чызг уыд тынг рæсугъд: бæрзонд, гуырвидыц, 
бæзджын мыдхуыз дзыккутæ йын, стыр сау цæстытæ урс цæсгомыл... 
Ирмæйы цæсгом фæсырх. 
— Æхсызгон мын у нæ базонгæ! — загъта Зауырбег Ленæ æмæ 
Ирмæйæн. 
86 

Æрæджиауы уарзт 
Бадтысты фынгтыл, кафыдысты ирон, уырыссаг кæфтытæ. Иу 
рæстæджы та «Симд» кафыдысты. Афтæ рауад, æмæ Зауырбег кафыд 
Ирмæимæ. Уый фæстæ танго дæр кафыдысты. Аслан сæм фæком- 
коммæ, бахудт æмæ Камалæн йæ хъусы бадзырдта: «Мæнмæ гæсгæ, 
тагьд рæстæджы чындзхастмæ цæудзыстæм». Уый дæр йæ сæр ба- 
тылдта æмæ бахудти. 
Уыди, æвæццæгæн, æхсæвы иу сахат, уазджытæ куы ахæлиу сты, 
уæд. Камал Зауырбегмæ фæдзырдта æмæ йын загьта: 
— Ме 'рдхорд, ды хæдтулгæйыл куы дæ, мæнæ-ма иу рæсугъд 
чызджы сæ хæдзарыл сæмбæлын кæн, — æмæ йын ацамыдта Ирмæ- 
йырдæм: — Æнафон у, æмæ йæ иунæгæй таксийы куыд ауадзæм. Ам 
лæуу, зæгъгæ, йын бæргæ зæгъæм, фæлæ нæ комы. 
— Уый тыххæй æппындæр ма тыхс, сæмбæлын кæндзынæн уыцы 
дзæбæх чызджы йæ хæдзарыл. Æрмæст мын зæгъ, кæдæм æй ласын 
хъæуы, уый. 
— Уый та дын йæхæдæг зæгъдзæн. 
Афтæ рауад, æмæ Ирмæ царди, Зауырбеджы ныййарджытæ кæм 
цардысты, уырдæм хæстæг. 
* * * 
— Телефонæй дæр нæм куыд ничи дзуры ацы бон, цымæ йæ зон- 
гæ кæнынц, кæй ничи нæ хъæуы, уый, — загьта Заремæ. 
— Æз рафтыдтон хæдзары телефон, цæмæй дæ мачи райхъал код- 
таид, уый тыххæй. Стæй дын дæ дзыппыдаргæ телефон дæр ахуыссын 
кодтон, мæхион та ныссабыр кодтон, — худгæйæ загьта Зауырбег. 
— Тынг раст бакодтай! Зондджын дæ, мæ сæрыхицау! Ныр та, 
æвæццæгæн, афон у нæхи цæттæ кæнынæн театрмæ. Дыууæ сахаты ма 
хъæуы, фæлæ сабыргай фистæгæй цæудзыстæм. Зæрдæмæдзæугæ изæр 
у, æмæ... 
— Ды цы зæгъай, æмæ æз цынæ бакæндзынæн... 
* * * 
О, амондджын бонтæ 'рвиты Заремæ. Æрыгон ма куы уыди, уæд 
ахæм цардмæ бæллыд. Фæлæ... Университеты юридикон  
факультеты куы ахуыр кодта, уæд йе 'мкурсон Æхсарбегимæ кæрæдзийы ба- 
уарзтой. Дыууæйæ дæр уæд дыккаг курсы ахуыр кодтой. Бауынаффæ 
кодтой, иумæ цæрæм, зæгъгæ. Чызг йæ мад Дунетханæн куы ской  
кодта уый тыххæй, уæд мадæн йæ зæрдæ цыма кардæй ныццавдæуыд, 
афтæ фæци. Куыд фæзæгъынц, мады зæрдæ зонаг у. 
87 

БУДАЙТЫ МИЛУСЯ. Уды суадон 
— Мæ хур, кæдæм тагъд кæныс? Зондджын чызг куы дæ, æр- 
мæстдæр дыл æстдæс азы куы цæуы. Цард нырма разæй ис.  
Университет каст фæу, кусын райдай, стæй бæрæг уыдзæн. Æз алцыдæр æм- 
барын... О, фыццаг хатт бауарзтай. Уый хорз у, фæлæ тагъд кæнын 
нæ хъæуы. Мæн, дæ мады, фæнды, цæмæй амондджын уай. Æз ацы 
зæххыл фылдæр ацардтæн, ахъуыды кæн, мæ гыццыл хур! Ды мæнæн 
нырма сывæллон дæ. 
Фæлæ Заремæ йе 'нкъарæнты фæдыл ацыд. Кæмдæр фатеры иумæ 
æрцардысты Æхсарбегимæ. Дунетхан уæд тынг фæрынчын, рынчындон- 
мæ бахауд. Ацы зæххыл ын йæ хъæбулæй зынаргъдæр ничи уыд, уымæн 
фæбадт, йæ цард уымæн снывонд кодта. Фæлæ, цы гæнæн ис, уæддæр 
æххуыс кодта йæ чызгæн. Уæдæ цæмæй цардаид Заремæ, йæхæдæг дæр, 
стæй Æхсарбег дæр кусгæ нæ кодтой, студенттæ уыдысты. 
Чызг æмæ лæппу иу-æртæ мæйы иумæ куы ацардысты, уæд дын 
иубон Æхсарбег афтæ куы зæгъид: 
— Мæн нал фæнды университеты ахуыр кæнын. Бамбæрстон æй, 
юрист суæвын мæ нæ фæнды. 
Æхсарбег зарынмæ тынг дæсны уыд, зарджыты къорды архайдта. 
Æмæ йæ фæндыд зарæггæнæгыл сахуыр кæнын. Заремæйы та фæндыд, 
цæмæй йæ уарзон университет каст фæуыдаид æмæ дзы хорз юрист ра- 
уадаид. Йæ сæрмæ нæ хаста, йæ лæг зарæггæнæг уа, уый. Фæлæ  
Æхсарбег йæхи фæндыл ахæцыд, нæ байхъуыста Заремæмæ, ныууагъта 
йæ ахуыр. Чызг нæ ныххатыр кодта йæ мойæн æмæ иу изæр куы уыди, 
Æхсарбег хæдзары нæ уыд, уæд йæ дзаумæттæ рамбырд кодта, уæв- 
гæ йæм цы уыд: цалдæр къабайы, къахыдарæс... Таксимæ фæдзырдта 
æмæ æрбацыд йæ фыды хæдзармæ. Дунетхан йæ чызгæн дуар бакодта, 
алцыдæр бамбæрста, фæлæ ницы сдзырдта. Иу фарст дæр æм нæ радта. 
Заремæ хæкъуырццæй кæугæ йæ мадыл йæхи баппæрста æмæ загъта: 
— Мамæ, хатыр дæ курын, ныххатыр мын кæн!. Ды раст уыдтæ. 
Фæрæдыдтæн! 
Дунетхан фæтарст, кæд ын йæ сиахсгонд йæ гыццыл чызджы 
зæрдæ фæхудын кодта, кæд ын смает кодта, ныццавта йæ. Никæмæн 
ныххатыр кæндзæн йæ хъæбулы æфхæрд. Хæдзармæ куы бацыдысты, 
уæд Заремæ йæ мадæн радзырдта, цæмæн рацыд Æхсарбегæй, уый. 
Стæй ма загъта: 
— Мамæ, мæнмæ афтæ каст, æмæ мæ уарзы, стæй йæ æз дæр 
уарзын. Фæлæ Æхсарбег мæн нæ уарзта. Стæй йæ, æвæццæгæн, æз 
дæр нæ уарзын. Уыцы æртæ мæймæ йæ бамбæрстон. Мамæ, ды тынг 
зондджын дæ! Мæ зынаргъ мад, байхъусын дæм хъуыд. Фæрæдыдтæн, 
фæрæдыдтæн... 
88 

Æрæджиауы уарзт 
Дунетханы зæрдæ рысти. Иуæй, æхсызгон ын уыд, йæ чызджы 
сæры зонд кæй бацыд, йæ рæдыд кæй бамбæрста æмæ кæй æрбацыд 
сæ хæдзармæ. Иннæмæй та, ус хъуыды кодта: «Мæ хъæбул фенамонд 
ис, дарддæр йæ цард куыд уыдзæн? Ныр йæ фæндаджы райдайæны 
лæууы. Сывæллон ма у, æстдæс азы йыл цæуы. Хуыцау, курын дæэ 
æмæ нын ацы хъуыддæгтæ хуыздæрмæ фæкæн!» 
* * * 
Зауырбег æмæ Заремæ сæхи срæвдз кодтой театрмæ цæуын- 
мæ. Уыцы изæр ирон театры цыд спектакль «Цола». Сæ дыууæйы 
зæрдæмæ дæр тынг цæуы. Ацы спектаклы архайынц ирон театры 
хуыздæр, курдиатджындæр артисттæ. Заремæ йæ лæджы дæларм йæ 
къух бакодта, афтæмæй, ныхасгæнгæйæ, цыдысты лæг æмæ ус. Парк- 
мæ куы бахæццæ сты, уæд æрлæууыдысты хидыл, донмæ кастысты. 
Заремæ загьта: 
— Цы рагон у Терк! Уый Къоста, Тугъанты Махарбег,  
Пушкин æмæ ма бирæ зындгонд фысджытæ, нывгæнджытæ, ахуыргæндты 
зоны... Цы бирæ хабæрттæ хъуыды кæны: раджы заманы адæм куыд 
мæгуыр цардысты, граждайнаг хæст, меньшевикты рæстæг, социа- 
листон революцийы фæуæлахиз, колхозты арæзтады рæстæг, Фыды- 
бæстæйы Стыр хæст, хæсты фæстæ зын бонтæ. Советон цардарæзты 
рæстæг... Хъыгагæн, 1991 азы фехæлд нæ егъау Советон Цæдис. 
— О, о, уый æнхъæл та чи уыд, æмæ, цы бæстæйы райгуырды- 
стæм, чи нæ сахуыр кодта, нæ сæр бæрзæндты цы бæстæйæ хастам, 
уый иунæг бонмæ нал уыдзæн. Фыны нын исчи куы загьтаид, афтæ 
уыдзæн, уæддæр ыл нæ баууæндыдаиккам, — загьта нæлгоймаг дæр. 
— Зауырбег, нæ дзурдзыстæм ныртæккæ ууыл. Мæ зæрдæ алыхатт 
дæр тынг фæриссы, не стыр бæстæ къабазгай кæй ныххæлиу, ууыл. 
Нæлгоймаг йæ сахатмæ æркаст æмæ йæ усы къухыл рахацыд: 
— Мæ хур, цом, сахатырдæг ма хъæуы, фæлæ рагацау нæ бынæт- 
ты сбадæм. 
Тетры цурмæ куы бахæццæ сты Заремæ æмæ Зауырбег, уæд сæ 
разæй мидæмæ цыдысты иу сылгоймаг æмæ нæлгоймаг. Сылгоймаг 
фæстæмæ ракаст, фæлæууыд æмæ хъæрæй сдзырдта: 
— Заремæ! Уый ды дæ!? Мæнæ-ма кæй уынын! 
Заремæ куыддæр фæци уыцы æвиппайды ныхæстæй. Ахъуы- 
ды кодта, чи у ацы æнæзонгæ сылгоймаг. Æвæццæгæн æй кæимæдæр 
фæхæццæ кодта. 
Æнæзонгæ сылгоймаг та дарддæр дзырдта: 
89 

БУДАЙТЫ МИЛУСЯ. Уды суадон 
— Заремæ, дæ хуыздæр æмбалы нал зоныс? Цы джихтæ кæныс? 
Æмæ, уæвгæ, уымæн дæр уæвæн ис, æмæ мæ нал базыдтай. Бирæ азты 
нал федтам кæрæдзийы. Фæстаг хатт ма кæд сæмбæлдыстæм? Фæлæ 
дæ хъæлæсыуаг æппындæр нæ ивы. Дæ ныхас дын фехъуыстон æмæ 
фæстæмæ ракастæн, уый, зæгъын, Заремæйы хъæлæс у. Æз Аминæт 
дæн, фондз азы иу партæйыл университеты кæимæ бадтæ, уый. 
Дыууæ сылгоймаджы кæрæдзийæн фæхъæбыстæ кодтой, фæцинтæ 
кодтой кæрæдзийыл. Аминæт дæр йæ лæг Асæхмæтимæ æрбацыды- 
сты театрмæ. Афтæ рауад, æмæ уым дæр сæ бынæттæ кæрæдзимæ 
хæстæг уыдысты. Антракты рæстæджы Заремæ æмæ Аминæт мысы- 
дысты сæ ахуыры бонтæ. Дыууæ 'мбалы базонгæ кодтой сæ лæгты. 
Дыууæ чызджы кæрæдзийæ фæхицæн сты, университет каст куы фе- 
сты, уæд. Æмæ кæрæдзийы цардæн ницы зыдтой. Аминæт уæд ацыди 
Мæскуымæ дарддæр ахуыр кæнынмæ, уый фæстæ та чындзы æрцыд. 
Куыд рабæрæг, афтæмæй йын уыди дыууæ чызджы. Сæ дыууæ дæр ын 
чындзы æрцыдысты. 
Спектаклы фæстæ Заремæ загьта Зауырбегæн: 
— Аминæт æмæ Асæхмæты нæхимæ ахонæм! Цы зæгъдзынæ? 
— Куыд дæ фæнды, афтæ! Дæ фæндоныл æз дыууæ нæ зæгъ- 
дзынæн. 
Театрæй куы рацыдысты, уæд Заремæ йе 'взонджы бонты 
хæларæн загьта: 
-Аминæт, мах ардæм хæстæг цæрæм. Цомут махмæ! Мæнæ Зауыр- 
бег дæр афтæ зæгъы. Нæ фынг — арæзт, æнхъæлмæ кæсы. 
-— Уый тынг хорз у, Заремæ! Бæргæ, бæргæ мæ фæнды, стæй 
мæнæ Асæхмæт дæр разы у, фæлæ ныр æнафон у — æхс&вы дæс 
сахаты у. Стæй ма иу хъуыддаг — нæ кæстæр чызг Лианæ йæ гыц- 
цыл лæппуимæ махмæ сты. Æрдæбон нæм телефонæй æрбадзырдтой. 
Æндæр бон уæм æрбацæудзыстæм, стæй сымах — махмæ. Абонæй 
фæстæмæ, Хуыцау нæ дзæбæх уадзæд, стæй æмбæлдзыстæм! — загьта 
Аминæт, Заремæйы ахъæбыс кодта, Зауырбегмæ йæ къух радта. 
Кæрæдзийæн хæрзæхсæв загьтой, æмæ Аминæт æмæ Асæхмæт сæ 
хæдтулгæйы сбадтысты. Заремæ æмæ Зауырбег та сабыргай цыдысты 
фистæгæй. 
Диссаджы зæрдæмæдзæугæ æхсæв уыд. Мæй, цыма худгæ  
кодта, афтæ касти адæймагмæ. Уынджы рухс уыди боны хуызæн. Бонæй 
æнтæф уыди, фæлæ ныр æхсызгон дымгæ кодта. Терчы уылæнтæ мæй- 
рухсмæ æрттывтой. Горæты уынгты ма, кæд æнафон уыди, уæддæр 
бирæ цæуджытæ уыд. Æрыгон чызджытæ æмæ лæппутæ хъæлдзæ- 
гæй, худгæйæ, цыдысты къордтæй, бирæтæ та парчы бандæттыл бад- 
90 

Æрæджиауы уарзт 
тысты. Сабырдзинады проспекты хъуысыд фæндырдзагъд æмæ зарын. 
Ирон зарджытæ зарыдысты. Уый æхсызгондзинад хаста. Ленины но- 
мыл фæзы — хъазт: æрыгон фæсивæд кафынц, зарынц. Ацы фæстаг 
рæстæджы ам арæх вæййы афтæ. 
Зауырбег æмæ Заремæ иугыццыл алæууыдысты Ленины фæзы, ба- 
кастысты хъазтмæ. Иу лæппу сæ размæ бацыд æиæ загьта: 
— Бахатыр кæнут, кафты бар сымахæн! 
Зауырбег бахудти æмæ йын загьта: 
— Мах зæронд стæм кафынмæ. Кæсæм, мæнæ сымах куыд рæ- 
сугъд кафут, уымæ. Уый махæн тынг æхсызгон у. Дзæбæх, æнæниз ут 
уæ ныййарджыты фæндиаг! 
Сæхимæ куы 'рбацыдысты, уæд Заремæ загьта: 
— Ацы бон цы даргъ æмæ дзæбæх уыд. Цы бирæ хорз хъуыддæг- 
тæ дзы æрцыди. Ме 'взонджы бонты æмбалыл дæр ма сæмбæлдтæн. 
Афтæ мæ фæнды, цæмæй ма фæуа ацы бон, кæд ма дзы исты хорз- 
дзинæдтæ æрцæуид! 
— Мæ уарзон, ацы бонæй ма сахатырдæг ис, стæй фæуыдзæн. 
Хуыцау зæгъæд, æмæ иннæ бонтæ дæр æвзæрдæр куыд нæ уой, фæлæ 
— хуыздæр, нæ зæрдæтæ куыд рухс кæной... 
— Кæд мæм фынæй кæнын нæ цæуы, уæддæр раздæр бахуыссын 
хъæуы, дысон æхсæв æппындæр нæ бафынæй кодтам, æмæ... 
Заремæйæн йæ сынтæджы раз гыццыл стъолыл — æхсæвон цы- 
рагъ æмæ алы хатт дæр бахуыссыны размæ чиныджы фæкæсы, йе 'ры- 
гоны бонтæй фæстæмæ дæр афтæ фæкæны. Ныр дæр райста йæ  
уарзон фыссæг Джон Голсуорсийы чиныг «Сага о Форсайтах». Нæ зоны, 
цалæм хатт æй кæсы. Сылгоймаг æй йæхæдæг дæр нæ зоны, иу кæнæ 
иннæ уацмыс цæмæн райдайы кæсын. Ацы 'хсæв та йæ бафæндыд йæ 
уарзон фыссæг Голсуорсийы роман кæсын. Æндæрæхсæв Заремæ  
Некрасовы поэмæтæ касти. Зæрдывæрдæй дзы бирæ зоны. Фæхъуыды 
кæны: «Диссаг та уый у, цыма Къоста, Некрасов, кæнæ иннæ классик- 
тæ ныртæккæйы цардыл фыстой. Уый ууыл дзурæг у, æмæ уыдон ге- 
ниалон фысджытæ, поэттæ кæй сты...» 
* * * 
Зауырбег, йе 'мбал Камалы райгуырæн боны фæстæ Ирмæйы куы 
баласта сæ хæдзары размæ, уæд загьта чызгæн: 
— Бахатыр кæн, къæйных мæ ма фæхон, фæлæ мæ фæнды, дæ  
телефоны номыр мын куы раттис, кæд æмбæлы, уæд. Мæ хорз æрдхæрд- 
ты æмбал дæ, æмæ мын æхсызгон уыдзæн иуæй-иу хатт демæ аныхас 
кæнын. 
91 

8НШ 
БУДАЙТЫ МИЛУСЯ. Уды суадон 
— Ратдзынæн дын мæ телефоны номыр. Уырыссагау куыд фæзæ- 
гъынц: «Нас это ни к чему не обязывает». Уæлдайдæр, дæхи загъдау, 
Камал æмæ Фатимæ мæнæн дæр хо æмæ 'фсымæры хуызæн сты. Ды 
дæр уыдзынæ ме 'фсымæр, — йæ мидбылты бахудт Ирмæ. Лæппу 
æмæ чызг радтой кæрæдзийæн сæ телефоны номыртæ. Хæрзæхсæв за- 
гъта Ирмæ Зауырбегæн æмæ рахызт хæдтулгæйæ. Зауырбег каст чы- 
зджы фæстæ, цалынмæ уый нæ фæаууон подъезды, уæдмæ. 
Æхсæвы æппындæр нæ бафынæй лæппу, фыццаг хатт цы чызджы 
федта, уый йын йæ зæрдæйы уидæгтæ бауыгъта. Æмæ, дам, нæй  
фыццаг бакастæй уарзт. Ис, ис! Уæдæ уый цы у? Чызджы сурæт, йæ ба- 
каст, йæ мидбылхудт, йæ дзыккутæ... лæппуйы цæстыты раз лæууынц. 
Афтæ йæм кæсы, цымæ рагæй зоны Ирмæйы. Хъуыды кæны: «Æн- 
хъæлдæн, æмæ къæппæджы бахаудтæн! Аирвæзæн мын дзы нал ис...» 
Фæндыди йæ бадзурын чызгмæ, фæлæ йæ ныфс нæ бахаста. Афтæ куы 
ахъуыды кæна, цыдæр рог у, хынджылæг дзы кæны, æндæр афтæ хорз 
адæймаджы ма зон, æмæ йæм дзур. «Нæ, нæ, афтæ нæ бакæндзынæн!» 
— хъуыды кодта Зауырбег. Ис ахæм нæлгоймæгтæ, æмæ сын устытæ 
вæййы, афтæмæй та æнафоны фæдзурынц æндæр сылгоймæгтæм, чыз- 
джытæм. Лæппу райсомырдæм бафынæй. Цыдæр æнахуыр фынтæ уыд- 
та. Райсомæй Зауырбегмæ телефонæй æрбадзырдта Камал: 
— Куыд дæ, мæ хæлар? Дæ бæрны дын цы чызджы бакодтон, 
уый сæмбæлын кодтай йæ хæдзарыл? Гъе, ме 'рдхорд, уый сыгъзæри- 
ны хуызæн чызг у! Ныртæккæйы рæстæджы ахæм чызджытæ нал ис. 
Раст дын куы зæгъон, Зауырбег, уæд дæуæн, мæ зынаргъ æмбалæн, мæ 
зæрдæ зæгъы, ахæм цардæмбал дын куы уаид, уый. 
— Куыд дæн, зæгъыс, ме 'мбал? Фæрынчын дæн уæззау низæй, 
фæрынчын... Дæу аххосæй фæрынчын дæн. Дæ райгуырæн бонмæ 
куынæ ацыдаин, уæд мæм ницы лаз уаид. Ныр та дæ æххуыс кæнын 
бахъæудзæн, Камал! Æууæндыс мыл, цы дын æй æмбæхсон — бонмæ 
нæ бафынæй дæн. Фæцæф мæ кодта уыцы чызг, мæ зæрдæйыл сæм- 
бæлди фат! — æнкъардæй загъта Зауырбег æмæ арф сулæфыд. 
— Хуыцау, табу Дæхицæн! Кæдæй-уæдæй! Уый дын кæй фед- 
тон, уый! Афон дæр у! Загьтон, ничиуал фæцæудзæн дæ зæрдæмæ. 
Æцæгдæр, Ирмæ хорз чызг у, алцæмæй æххæст. Нæ зонын, уымæ та, 
цымæ, йæ зæрдæ ныртæккæ цы дзуры. Нæ къæбæргæнæджы афæр- 
сын хъæудзæн, цымæ йын чызг ницы зæгъдзæн. Мæнæй аразгæ цы уа, 
уымæй бацархайдзынæн. Рагацау дын зæгъын, къухылхæцæг мæхæдæг 
уыдзынæн. 
— Цытæ дзурыс, ме 'рдхорд, цытæ? Иу хатт федтон чызджы... 
Къухылхæцæг! Фæлæ, раст дын куы зæгъон, уæд, цы дын æй  
æмбæхсон, афтæ мæм кæсы, цымæ Ирмæйы рагæй зонын. 
92 

Æрæджиауы уарзт 
— Мæхи райдыдтон чындзхастмæ цæттæ кæнын! — худгæйæ 
загъта Камал æмæ ма бафтыдта йæ ныхасмæ: — Цæй, хорзæй уал баз- 
зай, Зауырбег! Тыхсгæ ма кæн, стæй æдыхст дæр ма у! Алцыдæр хорз 
уыдзæн. Ныр мын фенцондæр ис. Загьтон, дæ зæрдæ их, кæнæ дурæй 
конд у. Фæлæ афтæ нæу, æмæ мын уый тынг æхсызгон у! 
Ирмæйы зæрдæмæ дæр фæцыди Зауырбег. Куыд фæзæгъынц, 
амонд дуар куы æрбахойа, уæд йæ размæ рацæуын хъæуы. Лæппу æмæ 
чызджы дуар бахоста амонд! Дыууæйæ дæр рацыдысты йæ размæ. 
* * * 
Заремæ чиныг иуварс æрывæрдта. Зауырбег сынтæджы йæ фарсмæ 
хуыссыд. Амондджын æхсæв сын уыд ацы æхсæв. Сæ фыццаг æхсæвы 
хуызæн æй арвыстой. Сæ уарзты тых сæ уæларвмæ иста... Сæ дыууæ 
дæр æрыгонæй æрыгондæр уыдысты! 
— Мæ бæлон, мæ ныфс, мæ уарзон!.. — дзырдта йæ бинойнагæн 
Зауырбег, хъæбысгæнгæйæ. 
Заремæ йæ лæджы былтыл йе 'нгуылдз авæрдта, ома, мацы дзур, 
зæгъгæ. Фæндыди йæ, ацы 'хсæв куыд никæд фæцадаид, уый. Арæх 
сын вæййы амондджын æхсæвтæ дыууæ уарзонæн, фæлæ уæддæр... 
Иннæ бон Амир æрбацыд сæхимæ. Уый йе 'мбæлттимæ Хъобан- 
гомы уыди. Лæппуйы фæндыди, цæмæй Зауырбег æмæ Заремæ сæ 
бæрæгбон дыууæйæ арвыстаиккой. Дуарæй хъæргæнгæ 'рбацыди: 
— Хæдзары исчи ис? Уазæгмæ не 'нхъæлмæ кæсут? — йæ къухы 
дидинджыты бает æмæ зынаргъ францусаг духийы къопп. Амир  
фыццаг Заремæйы, стæй йæ фыды ахъæбыс кодта. 
Лæг æмæ ус тынг хъæлдзæг уыдысты, сæ циндзинад сæ бон нæ 
уыд æмбæхсын. Сæ уарзты тых сæ 'лвæста кæрæдзимæ. 
— Амир, фæлыгътæ нæ, иунæгæй нæ ныууагътай! Раст нæ дæ, мæ 
хур! — уайдзæфы хуызы загъта Заремæ, стæй ма бафтыдта йæ  
ныхасмæ: — Дæхимæ базил, лæппу, æмæ — фынгмæ! 
— Цæуын, цæуын! Раст зæгъын хъæуы, тынг æххормаг дæн! — 
загъта Амир, — Денис æмæ Дамиры дæр æрбахонын хъуыд, диссаджы 
фынгæвæрд нæм ис! 
— Æмæ сæ цæуылнæ 'рбахуыдтай? Уæд чызджытæ нæ уыд уемæ 
Хъобангомы? — афарста та Заремæ. 
Амир фынджы уæлхъус сбадт, йæ къухтæ æрцагъта æмæ, цингæн- 
гæйæ, загъта: 
— Фыдджынтæ, уæлибæхтæ, физонæг, карчы дзидза, адджинæг- 
тæ... — хуыздæр ма цы вæййы! Мæнмæ гæсгæ, ресторанты дæр афтæ 
нæ вæййы, — æмæ бавнæлдта хæрынмæ, стæй ма загъта: — Ме 'нæ- 
93 

БУДАЙТЫ МИЛУСЯ. Уды суадон 
зонд сæр, ме 'нæзонд сæр! Кувын та мæ куыд ферох, — сыстад йæ 
бынатæй, райста йæ къухмæ бæгæныйы къус æмæ байдыдта кувын: 
— Хуыцау, табу Дæхицæн! Хуыздæр чи ракуывта, уыдон æмбал нæ 
фæкæн! Ацы æртæ чъирийы мæ фыд æмæ мæ мады тыххæй сты, æмæ 
ма бирæ азты дзæбæх, æнæнизæй, кæрæдзийы уарзгæйæ куыд фæ- 
цæрой! Махæй, сæ сывæллæттæй, сæ зæрдæтæ рухс куыд кæной! Фыр- 
ты фырттты фырттæ ма сын куыд фæзына! 
— Амир, уый куырыхон кувæг лæг куы басгуыхтæ! Бузныг, буз- 
ныг дæ куывдæй! Фæлæ, зæгъыс, фырты фыртты фырттæ куыд фенæм. 
Æмæ, уымæн та цы хъæуы? Фыццаджыдæр уал нын чындз фенын кæн, 
стæй та фырты фырт... Ды та мын мæ фарстæн дæр дзуапп нæ радтай, 
æндæр ныхæстыл фæдæ, куы дæ бафарстон, Хъобангомы уемæ чыз- 
джытæ дæр уыд, зæгъгæ, уæд, — бауайдзæф кодта лæппуйæн Заремæ. 
Фырт йæ сæрыл фæхæцыд, бахудти, йæ мады ахъæбыс кодта æмæ 
загьта: 
— Иугыццыл-ма банхъæлмæ кæсут, уыдзæн уын чындз дæр.  
Хъобангомы та немæ чызджытæ нæ уыд. Æрмæстдæр нæлгоймæгтæ уы- 
дыстæм. Никæд фæласæм немæ чызджытæ. Мæнæ мын бинойнаг куы 
уа, уæд æй ласдзынæн мемæ хæхтæм, ныр та уый нæ фидауы. Хохаг 
адæм! Цы ахъуыды кæндзысты. Уым — цæссыджы хуызæн сыгъдæг 
цæугæдæттæ, цъитидæттæ, æхсæрдзæнтæ, диссаджы æнусон бæлæстæ, 
дидинджытæ... Цæргæстæ тæхынц хæхты сæрты, сæгуыттæ ралидз- 
балидз кæнынц... Уым сычъитæ, дзæбидыртæ... Нæ, нæ, афтæ не 
'мбæлы! Мæн ахæм чызг хъæуы бинойнагæн, æмæ уыцы хохаг дæтты 
хуызæн сыгъдæг куыд уа! 
Заремæ Зауырбегмæ аивæй бакаст æмæ бахудти. Фыдæн йæ 
фырты ныхæстæ æхсызгон уыдысты, фæлæ дзургæ та ницы скод- 
та. «Зондджын у, зондджын! Хуыцау æй афтæ рауадзæд! Заремæимæ 
кæрæдзийыл афтæ æнувыд кæй сты, уый дæр тынг хорз у. Кæрæдзи- 
йæн аргъ кæнынц! Æмæ мæн дæр хуыздæр цы хъæуы!» 
Зауырбег æмæ Заремæйæн ацы фатерæй фæстæмæ ма ис хи хæ- 
дзар дæр - Горæтгæроны, æмбалад «Ирыстон»-ы. Уым ныр бирæтæн 
ис хæдзæрттæ, цæрынц дзы. Зæгъæн ис, æмæ уый у стыр посёлок. 
Фæлæ Зауырбегитæ фылдæр сæ фатеры вæййынц, ардыгæй хæстæг у 
Заремæйы куыстмæ, Зауырбег та йæ хæдтулгæйыл фæцæуы куыст- 
мæ. Уыцы хæдзары дæр вæййынц, къуыригæйттæ дæр дзы базза- 
йынц, уæлдайдæр — отпусчы рæстæджы. Уæд уым иууылдæр æрæм- 
бырд, вæййынц: Амир æрбацæуы йе 'мбæлттимæ, Данæ йæ сæрыхицау 
Авданимæ æмæ сæ гыццыл хурытын — æртаздзыд Миленæимæ. Се 
'ппæтæн дæр уæд бæрæгбон вæййы. Заремæ æмæ Данæ алыхуызон 
хæринæгтæ фæкæнынц, чъиритæ, физонæг... 
94 

Æрæджиауы уарзт 
— Ам куы вæййын, уæд фæхæрзхуыздæр вæййын! Уæдæ мæхи 
дæр куыд уромон?! Иуæй, сыгъдæг уæлдæф, иннæмæй та — ахæм 
диссаджы хæринæгтæ! — фæзæгъы Данæ. 
— Æмæ, уый æвзæр у — хæрзхуыз, ома — хорз хуыз ... — зæгъ- 
гæ, йын фæкæны йе 'фсымæр Амир. 
— Ахæм ныхæстæ, мæнæ дын ус куы уа, уæд уымæн кæндзынæ, 
— худгæйæ фæзæгъы Данæ. 
* * * 
Заремæ Æхсарбегæй куы рацыд, уæд йæ мад Дунетхан йæ фарсмæ 
'рбалæууыд. Мадæн тынг зын уыд, йæ иунæг чызг уыцы æрыгонæй 
афтæ кæй фæрæдыд, уый. «Фенамонд ис мæ хур, мæ зæрдæлæууæн», 
— арæх-иу дзырдта йæхицæн сылгоймаг. Хорз ахуыр кодта Заремæ, 
уæлдæр стипенди иста, стæй ма архайдта университеты кафджыты 
къорды дæр. Æхсарбегимæ куы цард, уæд нал цыд уырдæм, нæ йæ 
уагъта йæ лæг. Афтæ-иу дзырдта: «Моймæдзыд хъуамæ ахæм къорд- 
тæм мауал цæуа, уый нæ фидауы, худинаг у». Фæлæ ныр Заремæ но- 
гæй архайдта кафджыты къорды, хæдзары та йæ мадæн æххуыс кодта 
алы куысты, алы хъуыддæгты дæр. Йæ гыццылæй нырмæ хæринаг дæр 
кæны, уæдæ чъиритæ, дзул кæнынмæ дæр дæсны у. Хуыйын, цъында 
бийын дæр зоны... Дунетхан архайдта, цæмæй йæ чызг алцæмæ дæр 
арæхса. Афтæ-иу дзырдта: «Хуыцау бахизæд, æмæ иунæгæй баззад, æз 
ын нал дæн, уæд хъуамæ æргъæвст цъиуы хуызæн ма уа, фæлæ йын 
базыртæ уа, тæхын йæ бон куыд уа. Стæй, йæ амонд куы ссара, ис- 
кæй бинонты астæу куы цæра, уæд ыл хъуамæ мачи фæхуда. Мачи дзы 
хъуамæ зæгъа, ай цавæр бинонтæй рацыд, зæгъгæ. Нæ, нæ, æз уый мæ 
сæрмæ никæд æрхæсдзынæн». Дунетханы зæрдæ не 'хсайы йæ чызгмæ. 
О, фæрæдыди, фæлæ ма цы гæнæн ис. Уыцы хъуыддаг дæр Хуыцауæй 
гæнгæ уыд. Æвæццæгæн, бавзарын хъуыд уыцы фæлварæн дæр. Хуыз" 
дæрмæ йын фæуæд Заремæйæн дæр... 
Дунетхан-иу, йæ чызгæн сæрды каникултæ куы уыд, уæд-иу райста 
отпуск, æмæ-иу ацыдысты денджызы былмæ, хæхтæм, фæсарæнтæм 
дæр-иу ацыдысты. Заремæ æппындæр йе 'ргом нал здæхта нæлгоймæг- 
ты 'рдæм. Йæхи сæ иуварс ласта. Иухатт йæ мадæн афтæ зæгъы: 
— Мамæ, ме 'нæуынон сты лæппутæ. Æз никуыуал æрцæудзынæн 
чындзы, никуыуал! Демæ цæрдзынæн, иунæгæй дæ нал ныууадз- 
дзынæн. Нæлгоймаг мæм исты куы фæдзуры, уæд уый мæ зæрдæмæ 
нæ фæцæуы, мæ зæрдæ схæццæ вæййы. Иууылдæр мын æнад сты нæл- 
гоймæгтæ. 
95 

БУДАЙТЫ МИЛУСЯ. Уды суадон 
Ахæм рæстæджыты Дунетхан ахъæбыс кæны йæ чызджы, зын ын 
вæййынц йæ ныхæстæ æмæ йын фæзæгъы: 
— Мæ ныфс, мæ зæрдæлæууæн, æмбарын дæ, дæ зæрдæ фæрысти, 
фæлæ, рæстæг куы рацæуа, уæд дæм кæд æндæр хъуыдытæ фæзынид. 
Кæд дæ царды фæндагыл сæмбæлис, дæу аккаг чи у, ахæмыл. Чи дæ 
æмбара, аргъ дын чи кæна, чи дæ хъахъхъæна... О, фыццаджыдæр уал 
хъуамæ университет каст фæуай, кусын райдайай! Дæхи дарынхъом 
куы фæуай, уæд æз дæр нал тыхсдзынæн. Стæй бæрæг уыдзæн. Куыд 
фæзæгъынц: «Хъысмæтæй лидзæн нæй!» Алкæмæндæр, куы райгуыры, 
уæд йæ ныхыл фыст вæййы йæ амонд, йæ хъысмæт, цы йæм æнхъæл- 
мæ кæсы, уый. Мæ гыццыл чызг, алцыдæр хорз уыдзæн! 
— Мамæ, кæдмæ дын гыццыл уыдзынæн, кæдмæ? Мæнæ ма 
«чындзы» дæр куы 'рцыдтæн. 
— Мадæн йæ сывæллон, цыфæнды бирæ азтæ йыл куы цæуа, уæд- 
дæр гыццыл у. Мæнæ дын сывæллон куы фæзына, уæд æй бамбар- 
дзынæ. 
Бон цæуы æмæ йемæ фарн хæссы... Заремæ æнтыстджынæй каст 
фæци университеты юридикон факультет, сырх диплом райста. Æрвы- 
стой йæ Мæскуымæ аспирантурæмæ, университеты дæр æй урæдтой, 
фæлæ чызджы кусын фæндыд. Райдыдта кусын Сæйраг тæрхондоны, 
уырдæм æй арвыстой. Бирæтæ дзырдтой, Дунетхан, дам, стыр æхцатæ 
бафыста, цæмæй йын йæ чызджы Сæйраг тæрхондонмæ райсой кусын- 
мæ, уый тыххæй. 
Заремæ университет каст куы фæци, уæд мад куывд скодта. Уæдæ 
ма кæмæн скæна. Сæ хæстæджытæ, зонгæтæ, æмбæлттæ, сыхæгтæ æр- 
бамбырд сты. Фæкуывтой чызгæн, ахæм рæстæджы куыд вæййы, афтæ. 
Амондджын уыд Дунетхан, йæ хъæбул каст фæци æмæ кусын байдыд- 
та. Ныр мæлынæй дæр нал тæрсы сылгоймаг. Куы-иу æрбарынчын ис 
ус, фæстаг рæстæджы йæ туджылхъывдад сбæрзонд вæййы, уæд-иу За- 
ремæйыл хъуыды кодта, цы фæуыдзæн иунæгæй, зæгъгæ. Ныр ын фен- 
цондæр ис. «Иæ амонд ма куы ссарид, уæд та ноджы хуыздæр уаид!» 
— хъуыды кодта мад. Фæлæ чызгæн йæ хъуыдыйы дæр нæй чындзы 
цæуын, йæ зæрдæмæ дæр ничи цæуы. Йæхи нæлгоймæгтæй иуварс 
ласы. Иæ зæрдæйы рыст нæма ссыд, кæд азтæ рацыд, кæдæй Æхсар- 
бегимæ фæхицæн уæдæй, уæддæр. Дунетхан дæр ницы дзуры, йæ  
хъæбул йæхæдæг зондджын у. Стæй тыххæйты ницы бакæндзынæ. Куыд 
фæзæгъынц: рæстæг йæхи æвдисдзæн. 
Заремæ йæ куысты нымад уыд, кæд æрыгон уыди, уæддæр ыл 
æввæрсыдысты. Иу-дыууæ азы куы акуыста, уæд æй сæвæрдтой хайа- 
96 

Æрæджиауы уарзт 
ды хицауæй. Йæ бæрны йын бæрнон хъуыддæгтæ бакодтой. Хæдзар, 
куыст, чызг æндæр никæдæм цыд. Отпускы дæр нæма уыд. Заремæ иу- 
бон йæ мадæн загъта: 
— Мамæ, куыд дæм кæсы, папæ мæ йæ сæр бæрзæндты хастаид? 
Куыд кусын, уый йæ зæрдæмæ фæцыдаид? 
Дунетхан арф сулæфыд, цасдæр ницы сдзырдта, стæй йæ чызджы 
ахъæбыс кодта æмæ æнкъардæй загъта: 
— Дæ фыд дæ сæрбæрзонд уыдаид, мæ хур! Хъысмæтæн та цы 
загъдæуа! Фæлæ, мæ хъæбул, æнæулæфгæйæ кусæн нæй. Дæ фыды 
зæрдæмæ нæ фæцыдаид уый. Улæфын дæр хъæуы. Ацы аз сæрды райе 
отпуск, ныр фондз азы кусыс, æмæ... Фæнды мæ Цъæймæ ацæуын. 
— Мамæ, æмæ дын æмбæлы хохмæ ацæуын, дæ туджылхъывдад 
æнæуи дæр бæрзонд куы кæны? 
— Ницы мын уыдзæн. Рæсугъд æрдз, сыгъдæг уæлдæф, æхсæр- 
дзæнтæ, хохаг цæугæдæттæ — уыдон адæймаджы дзæбæх, æнæниз кæ- 
нынц. 
— Хорз, хорз, мæ дзæбæх мад! Ды куыд зæгъай, афтæ бакæн- 
дзынæн. Мæ мады хуызæн никæмæн ис! — загъта Заремæ æмæ Дунет- 
ханы уæрджытыл йæ сæр æрæвæрдта, стæй ма йæ ныхасыл бафтыдта: 
— Мæнæ афтæ куы æрывæрын мæ сæр, уæд ма мæхимæ гыццыл чызг 
фæкæсын. 
Сылгоймаг йæ чызджы сæрыл йæ къух æрхаста, цæмæндæр йæ 
цæссыгтæ йæ рустыл æруадысты. Заремæ йæ куыд нæ бамбæрстаид, 
афтæ сæ аивæй асæрфта æмæ сабырæй загъта: 
— Заремæ, Заремæ, ды мæнæн мæ гыццыл хуры тын дæ! 
— О, авдæны мæ ныббæдт. Базæронд ис дæ чызг, базæронд... 
— Хуыцау дæ зæрондмæ фæцæрын кæнæд! Уымæй цы зæгъынмæ 
хъавыс? Ды зæронд кæд дæ, уæд æз та бынтон зæронд дæн. Æз нырма 
мæхи зæрондыл нæ нымайын. Мæнæ нана куы суон, уæд уыдзынæн. 
Заремæ сыстади, йæ мады ахъæбыс кодта: 
— Мамæ, ды нырма æппæтæй дæр æрыгондæр дæ, стæй никæд 
базæронд уыдзынæ, никæд! 
Дунетхан бахудти æмæ загъта: 
— Уырыссагау куыд фæзæгъынц: «Твоими устами, да мёд пить!» 
Заремæ уыцы сæрд, йæ мадæн ныфс куыд бавæрдта, афтæ отпуск 
райста. Цъæймæ нæ ацыдысты, фæлæ — Домбаймæ. Дунетханы æм- 
кусæг, йæ хуыздæр æмбал Тинæ йæ чызгимæ уырдæм цыдысты, æмæ 
Дунетханы дæр сцыбæл кодта. Раст зæгъын хъæуы, уый рагæй фæнды- 
ди уырдæм ацæуын, фæлæ йæ къухы никуы бафтыд. Æмæ йын Тинæ 
7 Будайты Милуся 
97 

БУДАЙТЫ МИЛУСЯ. Уды суадон 
афтæ куы загъта: «Нæ Ирыстоны кæмггы æппæты дæр уыдтæн, ацы аз 
та мæ Домбаймæ ацæуын фæнды. Мæ чызг Тимæ дзы цалдæр хатты 
уыди æмæ, зæгъы, ацы аз, дам, уырдæм ацæуæм. Дæ зæрдæмæ, дам, 
фæцæудзæн. Сразы дæн. Дунетхан, бæргæ мæ фæндид, ды дæр немæ 
куы ацæуис, уый». 
— Ацæудзынæн, ацæудзынæн, — цингæнгæйæ, загъта Дунетхан: 
— Æз Заремæимæ ацы сæрд Цъæймæ цæуынмæ хъавыдтæн, фæлæ, 
мæнмæ гæсгæ, уый дæр бафæнддзæн Домбаймæ, уæлдайдæр та, Тимæ 
дæр цæуы, уый куы базона, уæд. Раст зæгъыс, Ирыстоны кæмтты ал- 
кæмдæр уыдыстæм. 
Æмæ сусæны мæйы ацыдысты Хъæрæсейы хæхтæм — Домбаймæ. 
Цымæ мæнæ аргъауы бæстæмæ бахаудысты, афтæ сæм каст. Иубон  
Дунетхан Тинæйæн афтæ: 
— Мæхимæ тынг мæсты кæнын, ныронг ардæм ма 'рцу. Фæсарæн- 
тыл зилæм. Нæ цæстыты раз цы диссаджы бынæттæ ис, уыдон та зон- 
гæ дæр нæ кæнæм. 
— Лучше поздно, чем никогда, — худгæйæ загъта Тинæ. 
Иухатт та Дунетхан æмæ Тинæ фæссихор баззадысты турбазæйы. 
Мах, дам, абон фаг фæтезгъо кодтам. Дунетхан Заремæимæ иу уаты 
цардысты, Тинæ та йæ чызгимæ — иннæйы. Фæлæ ныр дыууæ 
сылгоймаджы бадтысты Тинæты уаты, ныхæстæ кодтой. Кæд иумæ ку- 
сынц, кæрæдзимæ уазæгуаты дæр арæх фæцæуынц, уæддæр афтæ лæм- 
бынæг сæ цардвæндаджы тыххæй никуыма дзырдтой. Дыууæйæ дæр 
тыхстысты сæ чызджыты хъысмæтыл. О, Тимæйæн ма 'фсымæр æмæ 
хо ис, йæ фыд дæр ма æгас у. Фæлæ йыл уæддæр йæ мад тынг тыхсы, 
йæ амонд кæй нæма ссардта, уый тыххæй. 
— Тимæ йæ куыст бирæ уарзы, куыд зоныс, афтæмæй биологийы 
ахуыргæнæгæй кусы. Æрæджы та ма йæ завучæй дæр снысан кодтой 
скъолайы. Æмæ ныр хæдзармæ æппындæр нал тагьд кæны. Æнафо- 
ны æрбацæуы. Сывæллæтты бирæ уарзы мæ чызг. Куы йæм хъусай, 
уæд дын зæгъдзæн, скъоладзаутæй сæ иуæн йæ мад рынчын у, иннæ 
мæгуыр цæры, бирæ сывæллæттæ ис йæ мад æмæ фыдæн. Мать Те- 
резæ дæ, зæгъгæ, йын фæзæгъын. Хорз у, йæ куыст йæ зæрдæмæ кæй 
цæуы, уый, æмæ афтæ æнувыд кæй у йæ куыстыл... Фæлæ йыл тагьд 
сæххæст уыдзæн дæс æмæ ссæдз азы, — дзырдта Тинæ. 
т— Цытæ дзурыс, ме 'мбал? Ныууадз-ма, дæ хорзæхæй! Цымæ 
знон райгуырд Тимæ, æмæ, дам, дæс æмæ ссæдз азы! Мæнæ азтæ 
куыд тагьд уайынц! Уайгæ нæ, фæлæ дугъ кæнынц, — дисгæнгæйæ 
дзырдта Дунетхан. 
98 

Æрæджиауы уарзт 
— О, æмæ дын уый куы зæгъын, чызгæн фæзæгъын, дæ амонд 
ссар æмæ дын дæхи сывæллæттæ уа, зæгъгæ. Базæронд дæ, зæгъын, 
базæронд. Æппындæр йæ хъуыдыйы дæр нæма ис чындзы 'рцæуын, 
хынджылæг кæнын байдайы, мæстæй мæ мары. 
— Уæдæ, Тинæ, дæхæдæг æй зоныс, æз дæр уыцы уавæры куы 
дæн. Дæ чызг Тимæйæн ма ис хо æмæ 'фсымæр. Уыдон дын сæ амонд 
ссардтой, ис сын цот. Фæлæ мæнæн та Заремæ иунæг у. Нæ йын хо ис, 
нæ — æфсымæр, нæ — хæрæфырттæ. Зоныс, уымæн кæй фæбадтæн, 
уый, — йæ цæссыгтæ уадысты, афтæмæй дзырдта Дунетхан: — Афтæ 
йын фæзæгъын, Хуыцау бахизæд, æмæ æз исты кодтон, уæд дæ кæмæн 
уадзын. Уæддæр дын, зæгъын, иу сывæллон куы уаид, уæд мын æн- 
цондæр уаид. Афтæмæй куы амæлон, уæд дыууæ марды кæнын. Авд 
æмæ йыл ссæдз азы цæуы. Æмæ мын ахæм рæстæджыты фæзæгъы: 
«Мамæ, мæ зæрдæ мын ма риссын кæн, мæлыны кой ма кæн. Ин- 
нæмæй та, цы кæнон, мæ зæрдæмæ ничи цæуы. Афтæ дын нæ загътон, 
æз никуыуал æрцæудзынæн чындзы, зæгъгæ. Кæд уæртæ нæ сыхæгты 
зæронд лæг Дрисмæ æрцæуон, æндæр». Афтæ хынджылæг кæны. Æз 
дæр ын фæзæгъын, мæ хур, ма мæ хынджылæг кæн. Æмбаргæ дæр æй 
кæнын, йæ зæрдæ рыст у, - сылгоймаг ныхъхъус ис, стæй ма загъта: 
— Цæй, Тинæ, нæ чызджытæ дзæбæх, æнæниз уæнт, стæй хуыздæрмæ 
'нхъæлмæ кæсдзыстæм! 
Заремæ æмæ Тимæ та уыцы рæстæджы цыдысты наз бæлæсты 
бынты къанатон фæндагмæ, ныхасгæнгæйæ. 
Заремæ дзырдта, бæрзонд хохы цъупмæ кæсгæйæ: 
— Ам тынг рæсугъд у æрдз. Рагæй мæ фæндыди ардæм. Фыццаг 
хатт куы фехъуыстон зарæг «Домбайский вальс», уæд дзырдтæ æмæ 
зарæджы музыкæ мæ зæрдæйы ныххызтысты. - Чызг сабырæй базарыд: 
Лыжи у печки стоят, 
Гаснет закат за горой. 
Месяц кончается март, 
Скоро нам ехать домой. 
Здравствуйте, хмурые дни! 
Горное солнце, прощай! 
Мы навсегда сохраним 
В сердце своём этот край. 
Нас провожают с тобой 
Гордый красавец Херсон; 
Нас ожидают с тобой 
Марево дальних дорог. 
99 

БУДАЙТЫ МИЛУСЯ. Уды суадон 
Вот и окончился круг. 
Помни, надейся, скучай! 
Неоюные флаги разлук 
Вывесил старый Домбай!.. 
Тимæ йæм зæрдиагæй фæхъуыста, стæй загьта: 
— Тынг рæсугъд зарыс. Æз дæр зонын ацы зарæг. Скъоладзау- 
тимæ-иу æй зарыдыстæм. О, ам рæсугъд у, фæлæ мæм уæддæр нæхи 
Дыгургом, Цъæйы ком рæсугъддæр кæсынц. Æз ма уыдтæн ам иу- 
дыууæ хатты, университеты куы ахуыр кодтон, уæд. Уыйфæстæ та, 
къласы разамонæг кæмæн уыдтæн, уыдонимæ зымæгон каникулты 
рæстæг ардæм æрцыдыстæм. Зымæджы ам бынтон хорз вæййы. 
Чызджытæ, ныхасгæнгæйæ, бахæццæ сты къанатон фæндагмæ. 
Æрлæууыдысты рады. Сæ фæстæ лæууыдысты, иу-æстдæс æмæ ссæдз 
азы кæуыл цыдаид, ахæм дыууæ æрыгон нæлгоймаджы. Уыдон куы 
уырыссагау дзырдтой, куы — иронау. Сæ иуы хъæлæс Тимæмæ зон- 
гæ фæкаст æмæ, кæд æфсæрмы кодта, уæддæр ракаст фæстæмæ, йæ 
фæстæ чи лæууыд, уыдонмæ. 
— Аркашæ, ам та цы кусыс? Диссагæй цы кæныс! Зæрдæ куыд 
бамбары, фæстæмæ дзæгъæлы нæ ракастæн! — цингæнгæйæ дзырдта 
Тимæ æмæ йæхи баппæрста, Аркашæ, кæй хуыдта, ууыл. 
Нæлгоймагæн цасдæр рæстæг йæ бон ницы сдзурын баци, стæй 
загьта: 
— Фыны дæн æви æцæгæй уынын ме 'мхæрæфырты?! Уый дын 
диссаг! Уый æнхъæл та чи уыд? Ирыстоны зæххыл арæх не 'мбæлæм, 
фæлæ ... — æмæ ахъæбыс кодта Тимæйы. — Мæнæ, гæнæн мын 
фæци, æмæ ме 'мбалимæ ссыдыстæм ардæм. Фыццаг Цъæймæ цæуын- 
мæ хъавыдыстæм, стæй цæмæндæр ацырдæм рацыдыстæм. Тимæ, ба- 
зонгæ у, мæнæ ай ме 'мбал у — майор Цæргæсты Виктор, иумæ 
службæ кæнæм, — æмæ ацамыдта, йæ фарсмæ цы бæрзонд, хæрзконд 
нæлгоймаг лæууыд, уымæ. 
— Аркашæ, ды дæр базонгæ у ме 'мбал Заремæимæ, хойы хуызæн 
мын у. 
Заремæ йæ къух радта дыууæ нæлгоймагмæ дæр æмæ иуварс æр- 
лæууыд. Нал сбадтысты цыппарæй дæр къанатон фæндагыл, бацыды- 
сты, наз бæлæсты бын цы бандæттæ уыд, уыдон размæ æмæ сæ иуыл 
сбадтысты. 
— Куыд у мæ зынаргъ мадыхо та? Мæнæ тагьд рæстæджы 
Дзæуджыхъæуы цæудзæн мæ службæ, æмæ уæд арæхдæр уындзынæн 
мæ хæстæджыты. 
100 

Æрæджиауы уарзт 
— Дæ мадыхо дзæбæх у! Ницы йын у ныртæккæ. Уый дæр ам ис. 
Мæнæ Заремæйы мадимæ уæртæ турбазæйы сты. 
— Уый дын диссаг! Цы хорз у, ам кæй ис, уый! 
— Мæнæ нæ Заремæимæ бафæндыд нæ мадæлты ардæм æрласын. 
Уыдон иумæ кусынц, иу рынчындоны, кардиологтæ сты. 
— Зонын, зонын, мæ мадыхо тынг хорз кардиолог кæй у, уый. 
— Аркашæ, хорз æмæ Заремæимæ тезгъо кæнынмæ рацыды- 
стæм. Куынæ рацыдаин, уæд дыл нæ сæмбæлдаин. Дæ мад Зырмæмæ 
дæр æрæджы уыдыстæм мамæимæ. Ницы йын у мæ мадыхойæн. Де 
'фсымæр Арсæмæджы сывæллæттыл цин кæны. Дæуыл мæт кæны... 
Загьта, Аркадийæн, дам, йе службæ хорз цæуы, ныридæгæн мæ фырт 
дæлбулкъон у, тагьд рæстæджы та булкъон уыдзæн. Не 'ппæт бинонтæ 
дæр, дам, дзы сæрыстыр стæм. Фæлæ, дам, базæронд, афтæмæй бинон- 
ты хъуыддаг бакæнын йæ зæрдæйы дæр нæма ис... 
— Нæ мадмæ куы хъусай, уæд дзы æндæр ницы фехъусдзынæ. 
Алыбон дæр йемæ телефонæй фæдзурын. Æрдæбон дæр æм адзырд- 
тон, — загьта Аркади, иуцасдæр ныхъхъус, стæй ма бафтыдта йæ ны- 
хасмæ: — Тимæ, дæ бон у раарфæ кæнын де 'мхæрæфыртæн, булкъо- 
ны цин ын кæй радтой, уый тыххæй. Мæнæ ардæм рацæуыны размæ 
уыд уый. Æрдæбон уыцы хабар мæ мадæн дæр загътон. Фæлæ ам дæн, 
уый нæ зоны. Тагьд, зæгъын, Дзæуджыхъæумæ цæудзынæн, æмæ йын 
уæд зæгъдзынæн, кæннод йæ зæрдæ куы фæхуда, афтæ хæстæг уыдтæн 
æмæ нæхимæ нæ ацыдтæн. 
— Аркашæ, цом ныр та мамæмæ. Æз æм хæрзæггурæггаг фæуы- 
дзынæн. Цом! — æмæ Тимæ нæлгоймаджы къухыл рахæцыд. 
— Нæ, нæ, ме 'мхæрæфырт, афтидæй нæ цæуын мæ мадыхомæ. 
Фæстæдæр æм бацæудзынæн. Ды мын бацамон, кæцы корпусы цæрут, 
уый. 
Изæрæй æрбацыди Аркади Тинæтæм. Бирæ цыдæртæ 'рбахаста: 
дыргътæ, адджинæгтæ, сок, сæны авг, æртæ чъирийы, физонæг.  
Æрбацыди йе 'мбал Викторимæ. Уый нæ куымдта, æфсæрмы кодта, фæлæ 
йын Аркади загьта: 
— Уæдæ куыд цæуон? Ракæс-ма, ацы хæссинæгтæ иунæгæй куыд 
ахæсдзынæн? 
— Хорз, хорз, бахæццæ дæ кæндзынæн æмæ фæстæмæ фездæх- 
дзынæн. 
Тынг фæцин кодта Тинæ йæ хæрæфыртыл. Аркади йæ мадыхойы 
йæ хъæбысмæ систа. Тинæ, худгæйæ, загьта: 
— Аркашæ, гыццыл куы уыдтæ, уæд дæ æз хастон мæ хъæбысы, 
ныр та, уыныс ... базæронд дæн æмæ мæ фæстæмæ сывæллон рауад, 
101 

БУДАЙТЫ МИЛУСЯ. Уды суадон 
— лæппумæ хæрдмæ скаст æмæ ма загъта: — Гъа-ма, дзæбæх дæм 
бакæсон. Тимæ мын загъта, булкъоны цин дын кæй радтой. Уæдæ дæ 
куыд æппæлдзынæн! Нырмæ дæр æппæлыдтæн, ныр та — бынтон- 
дæр. 
Виктор дуары раз лæууыди цæуынæввонг. 
Тинæ Аркадийæн загъта: 
— Базонгæ-ма мæ кæн де 'мбалимæ. Де 'рдхорд чи у, уый махæн 
дæр исчи нæу. 
— Ме 'мбал лидзынмæ хъавы, ардæм дæр мын нæ куымдта, — 
загъта нæлгоймаг, стæй ма бафтыдта йæ ныхасмæ: — Мæ дзæбæх ма- 
дыхо, ацы цæргæс у мæ хуыздæр æмбал, иумæ службæ кæнæм, æф- 
сымæрты цард кæнæм — Цæргæсты Виктор! 
Тинæ фæцин кодта Викторыл дæр, фæрстытæ йæ кодта йæ би- 
нонтæй. Тимæ та уыцы рæстæг иуварс лæууыд, ницы дзырдта. 
— Чызг, мæ хур, цу бауай Дунетханитæм, сæ дыууæйы дæр рахон 
ардæм. Иумæ абадæм. Уыдонæн дæр аппæлон мæ хæрæфыртæй. 
Дзæбæх фæбадтысты, фæныхæстæ кодтой. Тимæмæ уыди гитарæ, 
æмæ Аркади гитарæйыл цагъта. «Домбайский вальс» цæгъдын куы 
райдыдта нæлгоймаг, уæд иууылдæр иумæ базарыдысты. Тинæ æмæ 
сæм Дунетхан зæрдиагæй хъуыстой. 
Уыд æхсæвы дыууадæс сахаты, Аркади загъта: 
— Мах ардæм хæстæг цæрæм, фæлæ уæддæр цæуын хъæуы, 
æнафон у, сымах дæр баулæфын хъæуы. Райсом изæрæй Мæскуымæ 
цæуæм, бонæй ма фембæлдзыстæм. 
Дыууæ æрыгон нæлгоймаджы куы ацыдысты, уæд Дунетхан 
Тинæйæн загъта: 
— Цы дзæбæх хæрæфырт дын ис, цы — бакастæй, цы — æгъ- 
дауæй! Диссаджы лæппу, диссаджы! Уæдæ йе 'мбал дæр, бæрæг у, 
сæрæнгуырд кæй у, хорз бинонтæй кæй рацыд. 
— О, Аркади мæ хæрæфырт у, уый тыххæй нæ зæгъын, фæлæ уый 
хуызæттæ ныртæккæйы рæстæджы нал ис. Æцæгдæр, ды куыд зæгъыс, 
ахæм у. Йæ фыд дæр, рухсаг уæд, уыд æгъдауджын, хъæубæсты ны- 
мад адæймаг. Мæ хо та уæдæ — зæд, зæд! Æмæ сæ сывæллæттæ дæр 
ахæм æгъдауджын, ахуыргонд сты, — сылгоймаг иу рæстæг ныхъхъус, 
стæй арф ныуулæфыд: — Мæнæ ма бинонты хъуыддаг куы бакæнид 
Аркади, уæд та бынтон хорз лæппу уаид. Мæ хо Зырмæхан дæр уый 
тыххæй тынг тыхсы. 
— Дзæуджыхъæумæ йæ ивынц, æмæ уæд кæд хъуыддæгтæ фæ- 
хуыздæр уаиккой, — загъта Тимæ дæр. 
102 

Æрæджиауы уарзт 
— Æз ссардтон мае хойæн чындзаг. Мæнмæ гæсгæ, йæ зæрдæмæ 
фæцæудзæн, — худгæйæ загъта Тинæ. 
* * * 
Фынджы уæлхъус бадтысты Заремæ, Зауырбег æмæ Амир, 
ныхæстæ кодтой. Уалынмæ дуар чидæр æрбахоста. Æрбацыдысты 
Данæ, йæ лæг Авдан æмæ сæ гыццыл чызг Миленæ. Гыццыл чызг дуа- 
ры разæй хъæргæнгæ æрбатахт: 
— Баба! Нана! — Зауырбеджы размæ базгъордта, йæ гыццыл 
къухтæ уæлæмæ сивæзта. Нæлгоймаг æй йæ хъæбысмæ смета: 
— Мæнæ нæм чи 'рбацыд, мæнæ! Мæ гыццыл рæсугъд хуры тын! 
— Рауай-ма мæнмæ, рауай! Ды мæ гыццыл зæрдæ куы дæ! —  
Заремæ райста Зауырбеджы хъæбысæй Миленæйы, стæй загъта: — Данæ, 
Авдан, мæнæ нæ гыццыл хурыл фестæм! Бахатыр кæнут, мидæмæ, ми- 
дæмæ! 
Авданы къухы уыд дидинджыты бает æмæ хызын. Данæ Заремæ 
æмæ йæ фыды ахъæбыс акодта, стæй худгæйæ загъта: 
— Мамæ, цæуыл тыхсыс, кæд нæ сыхæгтæм не 'рбацыдыстæм. 
— Авдан, ныр, цал хатты цæуай ардæм, уал хатты дидинджытæ 
хæедзынæ? Æндæрæбон куы 'рбахастай диссаджы дидинджытæ! — 
загъта Заремæ. 
— Хъуамæ афтæ уа, афтæ! Уæдæ ма хуыздæр кæмæн хæс- 
сон! Ахæм каистæ кæмæн ис?! Стæй, æндæрæбонæй нырмæ уыдон 
базæронд сты, баивын сæ хъæуы ног дидинджытæй, — загъта сиахс. 
Зауырбег æмæ Заремæмæ, сæ чызджы чызг уым куы вæййы, уæд 
уымæй хуыздæр ницы кæсы. Зæхмæ дæр æй нал фæуадзынц. Сæ иу 
æй иннæмæ нæ фæдæтты. Отпускы рæстæджы, сабат æмæ Хуыцаубоны 
уыдонмæ вæййы æмæ тынг ахуыр у йæ баба æмæ нанайыл. 
— Данæ, Авдан, арфæ уын кæнын, сымах фæрцы арвыстам нæ 
бæрæгбон! Диссаджы фынгарæзт скодтай, мæ чызг! — загъта Заремæ 
æмæ ма бафтыдта йæ ныхасмæ: — Ныр та — фынгмæ! Иууылдæр 
иумæ! Мæхæдæг чъиритæ скодтон. Æндæрæбоны уæттæ дæр ма уæртæ 
фынгыл сты, ахъарм сæ кæндзыстæм уыдон дæр. Фæлæ, зæгъын, мæ- 
хиконд чъиритæ фылдæр уарзынц нæ цот. 
— Раст зæгъыс, мамæ, дæу хæрзадæн къæбæр ничи кæны! Мæнæ 
Авдан дæр афтæ фæзæгъы, — загъта Данæ. 
— О, о, тынг раст зæгъы Данæ, æз дæр йемæ разы дæн, мæ 
дыууæ къухы дæр хæрдмæ дарын! — загъта Амир æмæ йæ хойы 
103 

БУДАЙТЫ МИЛУСЯ. Уды суадон 
ахъæбыс кодта, йæ сиахсы къух райста, стæй йæ хъæбысмæ систа йæ 
хæрæфырты: — Ды гыццыл уæрыкк дæ, сæныкк! Зæххыл дæуæй рæ- 
сугъддæр æмæ адджындæр нæй! — дзырдта Миленæйæн. 
— Мæнæ дæхицæн куы фæзына сывæллæттæ, уæд дæм уы- 
дон хуыздæр æмæ адджындæр кæсдзысты, — уарзæгой цæстæй йе 
'фсымæрмæ бакæсгæйæ, загъта Данæ. 
Хо æмæ 'фсымæр кæрæдзийыл æнувыд уыдысты, стыр аргъ кодтой 
кæрæдзийæн. Данæ чындзы куы æрцыд, уæд фыццаг рæстæг Амир тынг 
æнкъард кодта, кæугæ дæр ма-иу скодта. Уæдæ, хо чындзы цы бон цыди, 
уыцы бон сæм адæм æркастысты. Разгæмттæ куы скодтой чызгыл, куы 
йæ рацæйхуыдтой æмæ йæм Амир куы бацыд, уæд дыууæйæ дæр афтæ 
куыдтой, æмæ ма адæм дæр скуыдтой. Зауырбег иуварс лæууыд æмæ 
сусæгæй сæрфта йæ цæссыгтæ. Заремæ дæр куыдта. Цалынмæ сæ размæ 
сæ сыхæгты ус Кафетæ нæ бацыд æмæ нæ загъта: «Афтæ не 'мбæлы! 
Æмбарын, Амир, дæ хо æндæр хæдзармæ цæуы, фæлæ уый фыццаг æмæ 
фæстаг хъуыддаг нæу. О, иунæг чызг дæр æнæ цæссыг æруадзгæйæ, нæ 
рахызти йæ фыды хæдзары къæсæрæй... Мæнæ мæхæдæг дæр, бахатыр 
кæнут, чындзы куы цыдтæн, уæд куыдтон. Фæлæ сымах æгæр кæнут. Ху- 
динаг у, чындзы хистæртæм бакæнын хъæуы». 
Данæ дидинджытæ вазæйы нывæрдта, фынг бадзæбæхтæ кодта, 
æрывæрдта йыл, Заремæ цы æртæ чъирийы скодта, уыдон, фых карк, 
тьорт... Сбадтысты бинонтæ фынджы уæлхъус. Миленæ дæр йæ ба- 
байы хъæбысы бадт. 
* * * 
Зауырбег йæхæдæг куыд загъта, афтæ — фæрынчын уарзондзина- 
ды низæй. Йе 'мбæлттæ иууылдæр цин кодтой, мæстæй йæ мардтой, 
уый, дам, дын кæй федтам. Ныр, дам, ды дæр ахст дæ, кæйдæр чыз- 
джы уацары бахаудтæ, уæдæ, дам, æрмæстдæр мах уæм ахæм уавæры. 
Ирмæйы зæрдæмæ дæр фæцыд Зауырбег. Фæззæджы — сентябры 
мæйы — уыди сæ чындзæхсæв. Лæппуйы мад æмæ фыдæн сæ цинæн 
кæрон нал уыд. Цымæ æрыгондæр фесты. Уæдæ Ирмæйы дæр бирæ 
бауарзтой, чындз сæ йæхæдæг дæр — афтæ. 
— Чызг нын нæй, мæ хур, æмæ нын ды æрмæст чындз нæ дæ, 
фæлæ чызг дæр, — арæх-иу дзырдта æфсин. 
Зауырбег йæ усимæ царди Ахуырбег æмæ Мадизæимæ, кæд йæхи- 
цæн фатер уыди, уæддæр. Лæг йæ усæн загъта: 
— Мæ ныййарджытæ зæронд нæма сты, фæлæ сæ æз никуы ныу- 
уадздзынæн, никæд! Хæдзар сараздзынæн, æмæ уым цæрдзыстæм. Нæ 
104 

Æрæджиауы уарзт 
фатертæ та ауæй кæндзыстæм, уæвгæ ныртæккæйы рæстæджы уæй 
кæнын ницы хъæуы, райсом цы уыдзæн, уый ничи зоны. Уырыссагау 
куыд фæзæгъынц: «Это вложение денег в недвижимость». 
Æмæ Зауырбег райдыдта хæдзар аразын горæтгæрон. Афæдзмæ 
диссаджы æртæуæладзыгон хæдзар сарæзта. Уырдæм куы балыгъды- 
сты бинонтæ, уæд иу бон Мадизæ йæ сæрыхицау Ахуырбегæн загъта: 
— Нæ фырт бирæ фæцæрæд, йæ мад æмæ фыды фæндиаг чи у! 
Ацы зæххыл мах Зауырбеджы хуызæн нæй! Тынг рагæй мæ фæндыди 
хи хæдзары цæрын. Уæдæ, кæд цыфæнды уæрæх уыд нæ фатер, уæд- 
дæр цыма мæнæ ахстоны цардыстæм, афтæ мæм касти. 
Ахуырбег дæр-иу йæ бинойнагимæ сразы. Бынтон цин та кодтой 
мад æмæ фыд, сæ фыртæн чызг куы райгуырд, уæд. Дыууæ азы фæстæ 
та Зауырбег æмæ Ирмæйæн райгуырд лæппу. Стыр куывд скодтой уæд. 
Тынг амондджын уыдысты Ахуырбег æмæ Мадизæйы бинонтæ. Æмæ, 
куыннæ: хорз хæдзар сын, сæ иунæг фырт адæмы астæу нымад у, 
фæзминаг, хорз кусы, йæ ныййарджытæн аргъ кæны. Уæдæ сын хорз 
чындз фæци, сæхи чызджы хуызæн сын у. 
— Ахæм чындз никæмæн ис, никæмæн! Уæвгæ нын æрмæст чындз 
нæу, фæлæ, цымæ нæхи чызг у. Алцæмæй æххæст, ахуыргонд, æгъ- 
дауджын, бакастæй — рæсугъд. Нæ фыртимæ кæрæдзийы 'мбарынц. 
Æмæ, мах, зæрæдты та, цы хъæуы æндæр. Сæйрагдæр та, нæ гыццыл 
дыууæ хуры тыны! — арæх фæзæгъы хæстæджытæн, сыхæгтæн  
Мадизæ. Стæй ма бафтауы йæ ныхасыл: — Ныр мæлыныл дæр разы дæн. 
Ницæуыл уал тыхсын. Фæлæ, раст куы зæгъон, уæд мæ мæлын нæма 
фæнды! Иугыццыл ма уæддæр мæ рæсугъд бинонтимæ ацæрон. Сы- 
вæллæттæ дæр фестырдæр уой. Стæй нæ лæг дæр тæригъæд у. Уыцы 
кары нæлгоймаг æнæ бинойнагæй куы аззайы, уæд... Мæнæ цы 'нкъард 
ныхæстæ кæнын. Цард уæлахиз уæд! Хъуамæ ма мах нæ фырты фырты 
фыртты фенæм! 
Ирмæйæн зын вæййы, йе 'фсин мæлыны кой куы фæкæны, уæд. 
Бирæ уарзы йæ хицау æмæ 'фсины, стыр аргъ сын кæны. 
— Мамæ! — йе 'фсинмæ афтæ дзуры, - мæлæты кой ма кæн, 
нырма æрыгон дæ, куынæ ма бафсæстыстæм кæрæдзиимæ цæрынæй. 
Хуыцау бахизæд, æмæ уыцы ныхæстæ дæ фырт фехъуса, уæд ын тынг 
зын уыдзæн, йæ зæрдæ фæрисдзæн. 
— Раст дæ, раст, чындз! Ды зондджын дæ! Афтæ дзурын нæ 
хъæуы... Фæлæ, мæхицæн æнхъæл нæ дæн ахæм хорз цард, нæ хæдзар 
— мыдыкъусы хуызæн, ницы хъуаг стæм. Цæстдзыдæй тæрсын, цæст- 
дзыдæй нæ хæдзарæн... Нæ лæгæн дæр, Зауырбегæн дæр никуы ницы 
105 

БУДАЙТЫ МИЛУСЯ. Уды суадон 
фæзæгъын, — ныхъхъус ис сылгоймаг. Цасдæр æнæдзургæйæ бадт. 
Цæмæдæр гæсгæ йæ зæрдæ суынгæг, йæ цæссыгтæ æруадысты йæ ру- 
стыл, арæхстгай сæ асæрфта æмæ Ирмæйæн загъта: — Рацу-ма мæм 
хæстæгдæр, мæ къона, æз дæ ахъæбыс кæнон! — Мадизæ йæ чындзы 
ахъæбыс кодта: — Æз, мæ хур, дæуæй тынг бузныг дæн! Цы нæ вæй- 
йыэ мах нæ лæгимæ зæронд кæнæм, æмæ ацы зæххыл куы нал уæм, 
уæд нын нæ фыртмæ дæ цæст фæдар. Ныр куыд хорз, кæрæдзийы 
æмбаргæйæ цæрут, афтæ-иу дарддæр дæр цæрут. Нæ гыццыл хуртæ 
— Данæ æмæ Амирæн та-иу нæ кой арæх кæн. Ацы зæххыл уыдонæй 
адджындæр æмæ зынаргьдæр махæн ничи ис. 
Ирмæйæн зын уыдысты уыцы ныхæстæ. Йе 'фсины раз йæхи ба- 
урæдта, фæлæ йæ уатмæ куы бацыд, уæд тынг фæкуыдта, йæ къухты- 
кæлмæрзæн дæр ма ныххуылыдз. Хорз æмæ сывæллæттæ фынæй код- 
той. Ахуырбег уынджы сæ сыхæгты лæгимæ бадт, Зауырбег та куысты 
уыд. Цыдæр уазал æмæ тас бацыд Ирмæйы зæрдæйы. 
Æрдзы мидæг бирæ диссæгтæ ис, адæймаг бирæ цыдæртæ нæ 
зоны. Цæрæгойтæ, дам, хæстæгдæр сты æрдзмæ. Æмæ, уый æцæгдæр 
афтæ у. Дзæгъæлы нæ фæзæгъынц, адæймаг, дам, бамбары йæ кæрон, 
кæннод фынтæ фены, кæннод та, Хуыцау йæ зонæг. Мадизæ дæр, 
æвæццæгæн, цыдæр бамбæрста. Æндæр йæ чындзæн цæмæн фæ- 
дзæхста йæ бинонты. Йæ фыртæн тæригъæд кодта, йæ бон ын зæгъын 
ницы уыд. 
Уыцы изæр бинонтæ бирæ фæбадтысты, фæныхæстæ кодтой.  
Мадизæ æмæ Ахуырбег æрымысыдысты, сæ фырт гыццыл куы уыд, уыцы 
рæстæг. Мад цалдæр хатты йæ фырты ахъæбыс кодта, загъта йын: 
— Мæ хъæбул, зон, æз дæу тынг бирæ уарзын, сæрыстыр дæн 
дæуæй. Ирмæимæ кæрæдзийы æмбаргæйæ, уарзгæйæ цæрут, уæ сывæл- 
лæтты раст фæндагыл æвæрут! 
Зауырбеджы зæрдæ цыдæр æнахуыр срыст, цæмæн ын ахæм 
ныхæстæ кæны йæ мад? Рынчын дæр уæдæ куынæ у. Ахъуыды кодта: 
«О, йæ игæр фæриссы, фæлæ сынтæджы нæма æрхуыссыд. Мæ зæрдæ 
мæ цыдæр æнахуыр æлхъивы. Йæхи къултыл хойы. Цæмæн мын ахæм 
ныхæстæ кодта мамæ, цæмæн?» 
Уыцы 'хсæв Мадизæ бирæ фæхъазыд сывæллæттимæ, фæхъæ- 
быстæ сын кодта. Бинонтæ æрæджиау бахуыссыдысты. Мадизæ æмæ 
Ахуцрбег раздæр ацыдысты сæ уатмæ. Зауырбег нæ фынæй кодта, 
цыдæр тасдзинад бацыд йæ зæрдæйы. Райсомырдæм афынæй.  
Æвæццæгæн, уыдаид райсомы æхсæз сахаты, афтæ райхъал æма фесхъиуд- 
та йæ сынтæджы. Кæсы, æмæ Ирмæ уаты нæй. «Цы раджы сыстад?» 
106 

Æрæджиауы уарзт 
— ахъуыды кодта нæлгоймаг. Сыстад, йæ дзаумæттæ акодта, цæмæн- 
дæр æй йæ къæхтæ бахастой йæ мад æмæ фыды уаты размæ. Дуар уыд 
гом. Рухс калд уатæй, фехъуыста кæуын. Зауырбег йæхи бахста уатмæ. 
Ирмæ ныддæлгом сынтæгмæ йе 'фсиныл æмæ хæкъуырццæй куыдта. 
Ахуырбег бандоныл бадт цавддуры хуызæн. Йæ фыртмæ скаст æмæ 
йæ сæр æруагъта: 
— Зауырбег, фидар фæлæуу, мад дын нал ис. 
«Куыд нал? Уый цы загъд у? Дзæбæхæй куы бахуыссыдысты... 
Нæ, нæ, афтæ нæ вæййы...» — Зауырбег Ирмæйы аиуварс кодта æмæ 
йæ мады русыл йæ рус авæрдта. Цы уазал уыд йæ рус, цы уазал, ихы 
хуызæн. Æвæццæгæн, фыртæн йæхи рус тæвд уыд æмæ йæм уымæн 
афтæ фæкаст. Нæ, нæ, уымæн уæвæн нæй! Зауырбег цæф арсы хуызæн 
ныббогъ кодта: 
— Мамæ, мамæ! Ракæс-ма, ракæс-ма! Нæгъ!.. 
— Мæ лæппу, нал ракæсдзæн дæ мад, нал...— кæугæйæ, загъта 
Ахуырбег: — Йæ фæстаг дзырдтæ ма уыдысты: «Хуыцау, Зауырбег де 
уазæг». Иу-фондз сахаты уыд, уæд райхъал дæн, цæмæйдæр тыхсти дæ 
мад йæ фыны. Райхъал æй кодтон. Бафарстон æй: «Цы кæныс, цы дæ 
хъыгдары?» Уый мын дзуапп радта: «Ницы мын у. Ма тыхс». Стæй 
цасдæр ныхъхъус æмæ æнкъардæй загъта: «Фидар фæлæуу! Дæ би- 
нонты хъахъхъæн! Тынг мыл-иу ма фæтыхс, зын дын уыдзæн, фæлæ». 
Æз фæтарстæн, фестадтæн æмæ рацыдтæн уатæй. Кæсын, æмæ чындз 
хæринаггæнæнæй рацæуы. Æз ын загътон, цу æмæ, зæгъын, де 'фсин- 
мæ бакæс. Æрбацыдыстæм, æмæ ... 
Ирмæ дæр æхсæвы нæ фынæй кодта, цыдæр фыдбылыз æнкъардта. 
Иурæстæг сыстад, йæ дзаумæттæ скодта æмæ хæринаггæнæнмæ бацыд. 
Йæ хицау æмæ 'фсины уаты дуары хъæр куы фæцыд, уæд фæгæпп 
кодта йæ бынатæй... 
Стыр зиан æрцыд Цæразонты бинонтыл. Куыд фæзæгъынц уырыс- 
сагау: «Пришла беда, отворяй ворота». Ахуырбеджы зæрдæ нæ баурæд- 
та йæ цардæмбалы ацыд, æруатон ис. Дыууæ мæйы фæстæ уый дæр 
ныууагъта йæ бинонты кæугæ-дзыназгæйæ. Афтæмæй Зауырбег  
дыууæ мæймæ сидзæрæй аззад — æнæ мад, æнæ фыдæй. Йе 'мбæлттæ, 
йе 'мкусджытæ йæ фарсмæ уыдысты æппынæдзух. Фæлæ уæддæр йæ- 
хицæн бынат нæ ардта. «Кæм афтæ фæаххосджын стæм Хуыцауы раз? 
Цæмæн, цæмæн афтæ рауад?» — хъуыды кодта Зауырбег. Афтæ рау- 
айдзæн, уымæ нæлгоймаг æппындæр цæттæ нæ уыд. Афтæ йæм каст, 
мад æмæ фыд æнусон сты. О, зæрдæйы æнусон сты, мæлæт сын нæй! 
Фæлæ зæххыл та? 
107 

БУДАЙТЫ МИЛУСЯ. Уды суадон 
Æнкъард бонтæ æрвыстой Цæразонты бинонтæ, хистытæ кодтой. 
Ирмæйы уæхсчытыл дæр стыр уаргъ æрæнцад. Уыцы æрыгонæй — 
хистгæнæг. Нæ урæдта йæ зæрдæ йæ хицау æмæ 'фсины мæлæт. За- 
уырбег æмæ Ирмæйæн ма сæ зæрдæ лæууыд сæ дыууæ сывæллоныл. 
Фæлæ уыдон дæр арæх агуырдтой сæ нана æмæ бабайы. Цы сын загъ- 
таиккой мад æмæ фыд, цы? Иубон Амир уынгæй æрбазгъордта, уаты 
астæу хæстулæфтгæнгæйæ алæууыд æмæ йæ мады бафарста: 
— Мамæ, мамæ, æцæгдæр нæ нана æмæ баба амардысты? Уæртæ 
уынджы сывæллæттæ афтæ загътой. Сæрмæт йæ бабаимæ ис уынджы, 
Хæмыц та — йæ нанаимæ, æмæ мын уыдон загътой, дæуæн та, дам, 
нал ис баба дæр æмæ нана дæр. 
Ирмæ æрбахъæбыс кодта йæ гыццыл лæппуйы, йæ русæн ын аба 
кодта æмæ йын сабырæй загьта: 
— Нана æмæ бабайы гыццыл бæдул, нæ, нæ, нæ амардысты,  
уыдон Уæларвмæ атахтысты æмæ нæм уырдыгæй кæсынц, ныр дæр нæ 
хъусынц. Афтæ, мæ хур, афтæ. 
— Æмæ фæстæмæ* нал æртæхдзысты? — афарста кæугæйæ Данæ, 
уый дæр иуварс лæууыд, хъуыста мад æмæ лæппуйы ныхас. — Мæн 
тынг фæнды, цæмæй нæм фæстæмæ æрцæуой. Тынг сæ мысын Æз сын 
зæгъин, бирæ, тынг бирæ сæ кæй уарзын. 
Ирмæйы цæстытæ доны разылдысты, йæ чызджы сæр æрсæрфта 
æмæ сабырæй загьта: 
— Мамæйы зæрдæлæууæнтæ, мæнæ куы фестырдæр уат, уæд ба- 
зондзыстут, Уæларвмæ цæмæн фæтæхынц, уый. 
* * * 
Цыдысты бонтæ. Зауырбег æмæ Ирмæ куыстой, цардамал кодтой. 
Данæ æмæ Амир скъолайы ахуыр кодтой. Чызг æртыккаг къласмæ цыд, 
лæппу — фыццаг. Сæ дыууæ дæр хорз ахуыр кодтой. Амир ма цыд 
шахмæттæй хъазынмæ дæр, Данæ та фæндырæй цæгъдынмæ. Сæрды-иу 
Зауырбег æмæ Ирмæ иумæ райстой отпуск æмæ-иу сæ сывæллæттимæ 
ацыдысты куы Испанимæ, куы — Туркмæ, Ирыстоны кæмттæм, Сау 
денджызы былмæ... Иуныхасæй, сæ цардæй нæ хъаст кодтой. Иухатт 
Ирмæ, Куырттаты комы куы уыдысты, уæд Зауырбегæн афтæ бакодта: 
— Хуыцауы цæст нын ацы цард бауарзæд: хорз кусæм, нæ  
сывæллæттæ сты нæ фæндиаг, ницæмæй хъуаг стæм. Мæнæн ис, ацы зæххыл 
хуыздæр, куырыхондæр, зондджындæр, хæрзконддæр чи у, ахæм 
цардæмбал! — æмæ йæ рус авæрдта йæ лæджы русыл. 
Нæлгоймаг дæр æй æрбахъæбыс кодта: 
108 

Æрæджиауы уарзт 
— Ирмæ, уæдæ æз дæр афтæ куы хъуыды кæнын. Зæгъын, нæ 
амондджын цард бирæ рæстæг ахæссæд! Хуыцау нæ æнæниз уадзæд, 
стæй алцыдæр хорз уыдзæн. 
— Нæ зонын, нæ зонын, иуæй-иу хатт мæ зæрдæ цæуылдæр æр- 
бауынгæг вæййы, кæуын мæм фæцæуы. Мæхæдæг дæр æй нæ зонын, 
цæмæн, уый. Ме уæнгты цыдæр тасдзинад бацыди. Ноджы ацы фæстаг 
рæстæджы æвзæр фынтæ уынын, æппынæдзухдæр мæрдтимæ архайын. 
— Ирмæ, дæ сæрæй аппар уыцы хъуыдытæ. Адæймаг алыхуы- 
зы фынтæ фены, æмæ ныр та тæрсгæ кæнæм? Зæронд усы ныхæстæ 
кæныс, — загъта Зауырбег æмæ йæ усы йæхимæ æрбалхъывта, цымæ 
йын сывæллон уыд, афтæ йын йæ сæр æрлæгъзытæ кодта, йæ русæн 
ын аба кодта. 
Сылгоймаг дæр йæхи банорста йæ лæджы хъæбысы, æмæ цасдæр 
афтæмæй бадтысты. Стæй Ирмæ Зауырбеджы цæстытæм бакаст, æмæ 
загъта: 
— Зауырбег, зон, ацы зæххыл æз дæу æмæ мæ сывæллæттæй 
фылдæр никæй уарзын! Æнæбæрц зынаргъ мын дæ! Æз мæхи тынг 
амондджыныл нымайын. Царды алцыдæр вæййы, æмæ дæ курын, нæ 
сывæллæтты ма бауадз сидзæр уæвын. 
-Уый дын диссаг! Дæ сæры та уыцы хъуыдытæ кæцæй фæзын- 
дысты? Асур сæ! Зын мын ма кæн. Нырма царды райдайæны куы 
лæууæм. Нæ сывæллæтты сæ къæхтыл хъуамæ слæууын кæнæм, би- 
нонты хъуыддаг сын бакæнæм. Баба æмæ нана хъуамæ суæм. Ды та 
кæдæм ахæцыдтæ... — загъта Зауырбег. 
Ирмæ ницыуал загъта, йæ бынатæй фестад, рудзынджы размæ ба- 
цыд æмæ каст, сæ сывæллæттæ куыд хъазынц, уымæ. Зауырбег, кæд 
йæхи хъæлдзæг дардта, уæддæр йæ зæрдæйы цыдæр тас бацыд.  
Хъуыды кодта, цæмæн ахæм ныхæстæ кæны йæ цардæмбал, кæд дзы исты 
риссы æмæ йæ æмбæхсгæ кæны. 
Иу зымæгон бон Ирмæ куысты йæхи æвзæр банкъардта, уазал 
кодта. Ахъуыды кодта, æвæццæгæн, гриппæй фæрынчын дæн, зæгъ- 
гæ. Йæхи ракуырдта æмæ рацыд сæхимæ. Хæдзармæ йæ бирæ нал 
хъуыд, фæндагыл иуæрдыгæй иннæмæ хызт, ссыгъди светофоры цъæх 
рухс æмæ, куыддæр дыууæ къахдзæфы бакодта сылгоймаг, афтæ иу 
фæсарæйнаг хæдтулгæ уыцы тагъдæй, светоформæ дæр не 'рлæууыд, 
афтæмæй Ирмæйы сцавта. Адæм æрбамбырд сты, бæргæ ма йæ аскъ- 
æфтой рынчындонмæ. Зауырбег дæр æрбахæццæ, чидæр æм телефонæй 
бадзырдта. Ирмæ ма йæ лæгмæ скаст æмæ йæ былтæ базмæлын  
кодта. Нæлгоймаг бамбæрста, Данæ æмæ Амиры тыххæй зæгъынмæ кæй 
хъавыд йæ цардæмбал. Иæ хур аныгуылд Ирмæйыл. Цæмæн? Цæй 
109 

БУДАЙТЫ МИЛУСЯ. Уды суадон 
тыххæй? Цæмæн афтæ æнæхатыр разынд цард? Йæ дунейыл бын- 
дз дæр куы никуы амардта, куы никæй зæрдæхудты бацыд, уæд — 
цæмæн?.. 
Зауырбег кæугæ-дзыназгæйæ аззад, æнахъом сывæллæттæ — си- 
дзæрæй. Нæлгоймаг хъуыды кодта: «Царды бирæ фæзилæнтæ ис. Мах 
бирæ цыдæртæ нæ зонæм. Æвæццæгæн, Ирмæ æмбæрста йæ кæрон, 
æндæр мын, Куырттаты комы куы уыдыстæм, уæд уыцы æнкъард 
ныхæстæ цæмæн кодта». Хъæрæй та загьта: 
— Ирмæ, мæнæй рох никуы уыдзынæ... Мæ зæрдæйы цæрдзынæ 
алкæддæр! Нæ бауадздзынæн æз нæ сывæллæтты сидзæр уæвын. Фыд 
дæр сын уыдзынæн æмæ мад дæр. Фæлæ сын дæу ничи баивдзæн, мæ 
зæрдиаг, мæ уарзон, мæ зынаргъ. Уæ, мæ бон!.. — ныдздзынæзта  
нæлгоймаг æмæ хъæрæй скуыдта. 
Æнкъард бонтæ æрвыстой Зауырбег йæ сывæллæттимæ. Данæ æмæ 
Дамир куыдтой, агуырдтой сæ мады. Ныр уыдон алцыдæр зыдтой æмæ 
æмбæрстой, Уæларвмæ цæмæн атахтысты сæ нана æмæ баба дæр. Чыз- 
гыл дæс азы цыди, лæппуйыл та — аст. Фыд нæ ардта ныхæстæ йæ 
сывæллæтты æрсабыр кæнынæн. Цы сын зæгъа, цы? Æппындæр цæттæ 
нæ уыд, афтæ рауайдзæн, уымæ. Фыны йын исчи куы загьтаид, уæд 
дæр æй нæ бауырныдтаид. Фæлæ дарддæр цæрын хъуыди... Зауырбег 
йæ сывæллæттыл мæт кодта, йæхи цард хъуыды дæр нал кодта. Тар- 
сти, Хуыцау бахизæд, æмæ ма уый дæр исты куы кæна, уæд сæ хъæ- 
бултæ цы фæуыдзысты. Ирмæ сæ уымæн куы бафæдзæхста. 
Зауырбег алы бон дæр цыд уæлмæрдмæ. Сывæллæтты дæр арæх 
хуыдта йемæ. Иунæгæй-иу куы ацыд, уæд-иу кæугæ дæр фæкодта, ны- 
хас кодта йæ усимæ. Алы хатт дæр-иу йемæ дидинджытæ ахаста. 
* * * 
Аркадийы раивтой Дзæуджыхъæумæ — 58-æм Армимæ. Домбайæ 
фæстæмæ Мæскуымæ куы цыдысты, уæд сæ фæндараст кæнынмæ ра- 
цыдысты Тинæ, Тимæ æмæ Заремæ. Аркади куы базыдта, Заремæ 
Сæйраг тæрхондоны кусы, уый, уæд ын загьта: 
— Заремæ, бахатыр кæн, фæлæ мæнæ Дзæуджыхъæуы куы уон, 
уæд дæм æмбæлдзæн иу бон бауайын? Цыдæр фарст мæм ис, юристы 
æххуыс мæ хъæуы. 
— Æрбацу, æрбацу! Мæ бон цы уа, уымæй дын феххуыс кæн- 
дзынæн, — загьта чызг. 
Тинæ йæ цæст æрныкъуылдта Тимæмæ, йæ хæрæфыртæн йæ 
зæрдæ Заремæйæ хуыздæр никæй загьта. Сылгоймаг йæхимæ мæсты 
110 

Æрæджиауы уарзт 
кодта, нырмæ кæй никуы ахъуыды кодта ууыл, уый тыххæй. Цал  
хатты ссыди Аркади Мæскуыйæ æмæ йын куы иуы амыдтой, куы — ин- 
нæйы. Фæлæ ничи йæ зæрдæмæ цыд, æмæ-иу афтæмæй фæстæмæ 
аздæхт. Иæ мад Зырмæхан тынг тыхсти уый тыххæй. Бæргæ-иу загъта 
йæ хо Тинæйæн дæр, искæй йын банымудз, бирæ зонгæтæ дын куы ис, 
зæгъгæ. Фæлæ, æцæгдæр, Заремæ йæ зæрдыл дæр никуы æрлæууыд, 
æмæ ныр йæхимæ хыл кæны. Хъуыды кæны, о, æз, дам, æй нæ фæ- 
хъуыды кодтон, фæлæ Тимæ та, Тимæ. Ныр ын уадзæн нал ис. «Мæнæ 
куыддæр Дзæуджыхъæумæ ссæуæм, афтæ Аркадимæ телефонæй дзур- 
дзынæн Заремæйы тыххæй. Ныр æй суæгъд кæнын нал хъæуы. Мæ 
хойæн дæр диссаджы чындз уыдзæн!» 
Æмæ, æцæгдæр, Домбайæ куы сыздæхтысты, уæд иу бон Тинæ 
æмæ Тимæ Зырмæхантæм æрбацыдысты. Дыууæ хойы кæрæдзийыл 
тынг фæцинтæ кодтой. Тинæ йæ хойæн радзырдта, Аркади дæр Дом- 
байы кæй уыд. 
— Кæс-ма уымæ, кæс! Мæнæн та ницы загъта, уый размæ йемæ 
телефонæй дзырдтон, æмæ. Ардæм дæр куыд нæ ссыд, — загъта  
Зырмæхан. 
— Мæ хо, дæ фырт йæхæдæг дæр уый тыххæй дзырдта, 
ницы, дам, загьтон нæ мадæн. Фæлæ, куыд зоныс, афтæмæй тагьд 
Дзæуджыхъæуы цæудзæн йæ службæ, æмæ кæрæдзийы арæхдæр уын- 
дзыстут, — басабыр кодта Тинæ йæ хойы. 
— Тагъддæр куы ссæуид. Аркадийыл мæтгæнгæйæ цæрын. Иуæй, 
ардыгæй дард у, иннæмæй та, бинонты хъуыддаг кæй нæ кæны, 
уымæй... 
— Мæнæ куыддæр ссæуа, афтæ йæ уæгъд нал суадздзыстæм.  
Диссаджы чызгимæ йæ базонгæ кодтам Тимæимæ. Мæ хо, зоныс, кæимæ, 
уый? Мæнæ мемæ чи кусы — Дунетханы чызг Заремæимæ. Нырмæ 
йæ куыд нæ зонгæ кодтон, ууыл мæсты кæнын мæхимæ, — загъта та 
Тинæ. 
— О, о, æцæгдæр, уый дæ зæрдæйы куыд никæд æрæфтыд. 
Афтæмæй та мын цалдæр хатты йæ кой дæр кодтай. Ныр æй уæгъд 
мауал суадз, — загъта Зырмæхан дæр. 
— Мæ бар уадз, мæ хо, мæ бар! 
* * * 
Рацыди цалдæр мæйы. Иу уалдзыгон бон Заремæмæ Сæйраг тæр- 
хондоны дуаргæс телефонæй сдзырдта, иу æфсæддон дæ агуры, йæ 
ном Аркади, зæгъгæ. Чызг фыццаг ахъуыды кодта, чи у, цымæ, ахæм 
111 

БУДАЙТЫ МИЛУСЯ. Уды суадон 
номимæ куы никæй зоны. Фæлæ æвиппайды йæ зæрдыл æрбалæууыд, 
Домбайы кæй фембæлдысты Тинæйы хæрæфырт Аркадиимæ. О, уый 
хæстон куы у, зæгъгæ, ахъуыды кодта чызг. Æмæ загьта дуаргæсæн: 
— Дæ хорзæхæй, бацамон ын, кæдæм цæуын хъæуы, уый. 
Ссæуæд! 
Бæрзонд, хæрзконд æрыгон нæлгоймаг æрбайгом кодта Заремæйы 
кусæнуаты дуар. Чызг йæ бынатæй фестад, йæ къух радта Аркадимæ 
æмæ загьта: 
— Æгас цу! Сбад, дæ хорзæхæй! 
Фыццаг дыууæйæ дæр куыддæр æфсæрмы кодтой, цасдæр рæстæг 
æнæдзургæйæ бадтысты кæрæдзийы бакомкоммæ. Стæй Аркади, чыз- 
джы цæстытæм комкоммæ кæсгæйæ, загьта: 
— Заремæ, хатыр дæ курын, куыстмæ дæм кæй æрбацыдтæн, уый 
тыххæй. Æвæццæгæн, раст нæ уыд. Фæлæ... Демæ мæ аныхас кæ- 
нын хъæуы. Ныр дæ нæ хъыг дардзынæн. Кæд æмбæлы, уæд куысты 
фæстæ сæмбæлæм. Рестораны абаддзыстæм. 
Заремæ загьта: 
— Аркади, æхсызгон мын у дæ уынд. Бахатыр кæн, æнæнхъæ- 
лæджы уыд де 'рбацыд, æмæ куыддæр фæдæн. Куыд стут? Дæ службæ 
куыд цæуы? Дзæуджыхъæуы дæм хуыздæр кæсы? 
— Иу хатт-ма хатыр курын, афтæ æвиппайды кæй æрбацыдтæн, 
уый тыххæй. Æвæццæгæн, телефонæй уал хъуыд æрбадзурын. Радзур- 
дзынæн мæхи тыххæй, кæд сразы уай куысты фæстæ мемæ фембæлы- 
ныл, уæд. Ды дæр мын радзурдзынæ, куыд цæрыс, цы хабæрттæ дæм 
ис. Иугыццыл цыдæртæ зонын дæу тыххæй, ме 'мхæрæфырт Тимæ 
мын дзырдта, — загьта Аркади æмæ сыстад йæ бынатæй. — Заремæ, 
æнхъæлмæ дæм кæсдзынæн Сабырдзинады проспекты, уæ куыстуаты 
комкоммæ. Ныр та цæуон. 
— Аркади, чай, кофе, афтæ не 'мбæлы, — загьта Заремæ, фæлæ 
нæлгоймаг кусæнуатæй рахызт. 
Чызг бирæ рæстæг фæбадт, хъуыдытæ кодта, йæ зæрдæ риуы нал 
цыд. Фыццаг хатт куы федта Аркадийы, уæд йæ зæрдæмæ фæцыд. 
Заремæ 'мбæрста, цыдæр ивддзинæдтæ кæй æрцæудзæн йæ царды. 
Зæрдæйы нæ асайдзынæ. 
Аркади, Заремæйы куыстуатæй куы рацыд, уæд дидинджытæ 
балхæдта æмæ Сабырдзинады проспекты бандæттæй иуыл сбадт,  
æнхъæлмæ каст чызгмæ. Нæлгоймаджы зæрдæ æнкъардта, кæй фембæл- 
дзысты, уый. Заремæйы куыстуатмæ цæугæйæ, ахъуыды кодта, уы- 
рдæм дидинджытимæ кæй не 'мбæлы цæуын. Стæй афтæ хорз зонгæ 
112 

Æрæджиауы уарзт 
дæр нæма сты, æмæ дидинджытимæ цæуа. О, Аркадийы зæрдæмæ 
тынг фæцыд Заремæ. Домбайы йæ куы федта, уæдæй нырмæ нæ хи- 
цæн кæны йæ зæрдæйæ. Фæхъуыды кæны, æвæццæгæн, мæ хъысмæт у, 
зæгъгæ. Уал азы дзæгъæлы нæ куырдта ус. Ныр дæр нæлгоймаг бадт 
æмæ хъуыдытæ кодта, цалынмæ йæм чидæр йæ номæй не сдзырдта, 
уæдмæ. О, уый Заремæ уыд. Цымæ рагæй кæрæдзийы зыдтой, афтæ 
бадтысты æмæ сæ зæрдæйы хабæрттæ кодтой. Æрмæст уый кой не 
скодтой, кæрæдзийыл кæй хъуыды кодтой, кæрæдзийы фенын сæ кæй 
фæндыд. Уыцы ныхæстæ фæстæдæр загъд æрцæудзысты. Аркади сырх 
уардитæ радта Заремæмæ æмæ загьта: 
— Заремæ, цом ресторанмæ, æхсæвæр бахæрæм, кæд дæ сæрмæ 
мемæ хæссыс, уæд. 
Чызг бахудти: 
— Аркади, раст нæ загътай, ома, мæ сæрмæ нæ хæссын. Æз дæ 
разы цы дæн? Ды булкъон дæ, æз та, æз та... 
— Ды та зæд! — загьта Аркади, стæй ма бафтыдта йæ ныхасмæ: 
— Уæдæ, куыд булкъон, афтæ бардзырд дæттын: «Цæуæм ресторанмæ!» 
— Æххæст кæнын бардзырд, цæуын ресторанмæ! — худгæйæ 
загьта Заремæ. 
Хорз фæбадтысты рестораны æрыгон нæлгоймаг æмæ чызг, фæ- 
ныхæстæ кодтой. Иу рæстæг кафгæ дæр акодтой. Уый фæстæ Аркади 
æмæ Заремæ сабыргай цыдысты проспекты. Чызджы хæдзары размæ 
куы бахæццæ сты, уæд Аркади æрлæууыд:. 
— Хæрзæхсæв, Заремæ, нæ иннæ фембæлдмæ! —бæрæг уыд, 
цæуын æй кæй нæ фæндыд. 
Чызг йæ мидбыл фæлмæн бахудти: 
— Хæрзæхсæв! Æхсызгон мын уыд нæ фембæлд! — æмæ бацыд 
подъездмæ. 
Аркади ма цасдæр алæууыд хæдзары раз, стæй ацыд. Уыцы 'хсæв 
Заремæ æппындæр нæ бафынæй, хъуыды кодта Аркадийыл. Нæлгоймаг 
йæ зæрдæмæ тынг цыд. Йæхицæн дзырдта: «Афтæ загьтон, нæлгоймаг- 
мæ ме 'ргом никуыуал раздахдзынæн, зæгъгæ. Мæ зæрдæмæ ничиуал 
фæцæудзæн... Фæлæ, æвæццæгæн, уарзт мæ дуар æрбахоста...» 
Уæдæ, Аркади дæр, кæд æнафон уыд, уæдцæр фистæгæй ацыд, сæ 
хæстон хай кæм уыд, уырдæм — горæты кæронмæ. «Фæстиат кæнын 
нал хъæуы, мæ хъуыды хъуамæ зæгъон Заремæйæн. Цымæ мын ера- 
зы уыдзæн? Афтæ мæм кæсы, цыма чызджы зæрдæмæ дæр цæуын, — 
дзырдта йæхицæн нæлгоймаг. — Уæвгæ, цæуылнæ хъуамæ фæцæуон 
йæ зæрдæмæ! Ахæм дæн, æмæ зæрдæмæ чи нæ фæцæуа: цы кæнын, 
8 Будайты Милуся 
113 

БУДАЙТЫ МИЛУСЯ. Уды суадон 
алцæмæй æххæст...» — бахудти йæхиньшæр æмæ ахъуыды кодта, мæ- 
хицæй куыд æппæлын, зæгъгæ. 
Цыдис рæстæг. Уалдзæг дæр кæронмæ æрхæццæ... Уыдысты майы 
фæстаг бонтæ. Цалдæр хатты ма фембæлдысты Аркади æмæ Заремæ. 
Уыцы бон Аркади æрбацыд Заремæтæм. Афтидæй не 'рбацыд, 
куыд æмбæлы, ахæм цыд æрбакодта. Раздæр загьта чызгæн, Хуыцаубо- 
ны уæм æрбацæудзынæн, кæд æмбæлы, уæд, зæгъгæ. Иу-дыууæ хатты 
дæр ма сæм уыд уый размæ. Дунетханимæ дæр бирæ фæныхас код- 
той. Сылгоймаджы зæрдæмæ Аркади тынг цыд, йæ хъæбулæн хуыздæр 
цардæмбалмæ 'нхъæлмæ нæ каст. Мад æртæ чъирийы скодта, зыдта, 
нæлгоймаг сæм æрбацæудзæн, уый. Хорз фæбадтысты, стæй Дунетхан 
ацыд йæхи уатмæ, æрыгæтты ныууагъта фынджы уæлхъус бадгæ. Дыу- 
уæйæ куы баззадысты Заремæ æмæ Аркади, уæд нæлгоймаг райста чы- 
зджы къух, йæ цæстытæм ын каст, афтæмæй загьта: 
— Заремæ, кæрæдзийы æмбарæм, сывæллæттæ нал стæм. Мæ 
зæрдæйы ахает мын зоныс. Уарзын дæ, уарзын, фыццаг хатт дын не 
'ргом кæнын ме 'нкъарæнтæ. Зонын æй, дæ зæрдæмæ дæр цæуын. 
Дæрдтыл нал дзурдзыстæм, фæнды мæ, цæмæй нæ цард баиу кæнæм. 
Бар мын ратт минæвæрттæ 'рбарвитынæн, — цаедæр ныхъхъус, стæй 
загьта: — Стыр хатыр дæ курын, дæхи хæдзары кæй дзурын ацы 
хъуыддагыл, уый тыххæй. Уæдæ, уынджы, кæнæ рестораны куыд 
дзырдтаин ахæм ахеджиаг хъуыддагыл! 
Чызджы рустæ фæсырх сты, йæ зæрдæ гуыпп-гуыпп кодта, кæд 
рагæй æнхъæлмæ каст ацы ныхæстæм, уæддæр. Цаедæр рæстæг хъу- 
сæй лæууыд, стæй сабырæй загьта: 
— Аркади, æрбарвит дæ минæвæрттæ! 
Нæлгоймаг йæ бынатæй сыстад, ницыуал едзырдта, Дунетханæн 
дæр хæрзизæр нал загьта, афтæмæй, йæ цин нæ уромгæйæ, рацыд 
хæдзарæй. Уынджы цæугæ нæ, фæлæ згъоргæ кодта, чи йыл æмбæлди, 
уыдонмæ худти. Заремæ та ма цаедæр рæстæг бадт фынджы уæлхъус 
цавддуры хуызæн, йæ бон фезмæлын нæ уыд. Уыйфæстæ бацыд йæ 
мады уатмæ. Дунетхан йæхи йæ сынтæджы æруагъта, йæ чызг куы  
бацыд, уæд рабадт æмæ загьта: 
— Мæ хур, æмæ Аркадийы иунæгæй ныууагътай бадгæ? 
Заремæ йæ мады фарсмæ æрбадт сынтæгыл: 
—у Мамæ, мамæ, тагьд рæстæджы дæм минæвæрттæ æрбарвитдзæн 
Аркади. Ныр та ацыд. 
Уыцы хабармæ рагæй æнхъæлмæ каст Дунетхан, æмæ йын æхсыз- 
гон куыд нæ уыд. 
114 

Æрæджиауы уарзт 
Бафидыдтой дыууæ мыггаджы, æмæ июны мæйы астæу скодтой 
чындзæхсæв Аркади æмæ Заремæйæн. Уыцы бон сæ цард баиу кодтой 
Аркадийы æмбал Виктор æмæ Тинæйы чызг Тимæ дæр. Иу  
рестораны уыд сæ бæрæгбон. Амондджын бон уыд се'ппæтæн дæр. Бирæ рæ- 
сугъд гаджидæуттæ фæуагътой, ахæм рæстæг куыд вæййы, афтæ. 
Аркадийæн Дзæуджыхъæуы кæд фатер уыд, уæддæр Заремæйы 
бафæндыд, цæмæй Дунетханимæ цардаиккой, уымæн æмæ мад фæстаг 
рæстæджы йæхи хорз не 'нкъардта. Стæй, уымæн чи фæбадт, æндæр 
кæмæн ничи уыд, уый куыд ныууагътаид иунæгæй цæргæ Заремæ! 
Æвæццæгæн, иу-æртæ мæйы ацардысты Аркадийы фатеры, æмæ иу 
бон куы уыд, уæд æрыгон сылгоймаг йæ лæгæн загъта: 
— Аркади, мæ зæрдæмæ тынг цæуы нæ фатер. Ам мын хорз у. 
Зонын æй, ирон нæлгоймаг йæ усы мадимæ нæ фæцæры, йæ сæрмæ 
йæ нæ фæхæссы. Фæлæ мæ мад сидзæргæсæй баззад хæрзæрыгонæй, 
мæныл уæд æрмæстдæр фондз азы цыд. Мæнæн фæбадт, йæ цард 
иууылддæр мæнæн снывонд кодта. Йæ бон уыд ногæй йæ цард сара- 
зын, йæ амонд ссарын. Агурджытæ дæр æй бирæ уыд, фæлæ нал сак- 
каг кодта йæхицæн уыцы хъуыддаг. Ныр та, о, алцыдæр æмбарын... 
Æвæццæгæн, мамæ дæр зæгъа, нæ хъæуы афтæ, зæгъгæ. Фæлæ... 
Иунæгæй мæ мады нæ ныууадздзынæн, уæлдайдæр, фæстаг рæстæджы 
йæ туджылхъывдад сбæрзонд вæййы, — ныхъхъус ис сылгоймаг. Стæй 
загъта: — Аркади, мæн фæнды, цæмæй цæрæм мæ мадимæ! 
Нæлгоймаг йæ бинойнаджы размæ бацыд æмæ йæ ахъæбыс 
кодта: 
— Мæ хуры тын, æз алцыдæр æмбарын, мæхæдæг дын зæгъынмæ 
хъавыдтæн, Дунетханы ардæм æрбахонæм цæрынмæ, зæгъгæ.  
Иунæгæй, зæгъын, куыд уыдзæн. Æмбарын, уыцы кары адæймагæн тынг 
зын у йæхи хæдзарæй рацæуын, уæлдайдæр — сиахсы хæдзармæ. 
Махмæ, ирон адæммæ, афтæ нæ вæййы. Фæлæ дæ ныхасыл разы дæн. 
Уæлдайдæр, Дунетханы мæ мады хуызæн уарзын. Кæд йæхæдæг ных- 
мæ нæу, уæд æз разы дæн уырдæм ацæуынмæ. Афтæ мæм кæсы, алчи- 
дæр нæ бамбардзæн, ничи ныл фæхуддзæн. Худинаг уый уаид, æмæ йæ 
иунæгæй куы ныууадзæм дæ мады... 
Заремæйæн æхсызгон уыдысты йæ сæрыхицауы ныхæстæ. Æмæ 
уыцы бонæй фæстæмæ æрыгон бинонтæ цардысты Дунетханимæ.  
Аркади йæм фырты цæстæй каст, уæдæ йæ сылгоймаг дæр йæ чызгæй 
къаддæр нæ уарзта. Дзæбæх цардысты, кæрæдзийы æмбæрстой. Дунет- 
хан-иу арæх дзырдта: 
— Фырт мын Хуыцау нæ радта, фæлæ Аркадийæ базыдтон фырты 
ад. Æвæццæгæн мын хи хъæбул дæр афтæ хорз нæ уыдаид. 
115 

БУДАЙТЫ МИЛУСЯ. Уды суадон 
Заремæтæм арæх цыдысты Виктор æмæ Тимæ. Кæдæй сæ цард 
баиу кодтой, уæдæй рацыд дыууæ азы. Уыди сын дыууæ сывæллоны 
— чызг æмæ лæппу, уыдон дæр семæ æрбахонынц. Хъыгагæн, Арка- 
ди æмæ Заремæйæн сывæллон нæма уыд. Æмæ ууыл тынг тыхсынц 
сæхæдæг дæр, стæй Дунетхан æмæ Аркадийы бинонтæ дæр. Дохтыр- 
тæм дæр уыдысты, фæлæ — ницы... 
Азтæ цыдысты, амондджын уыдысты Аркади æмæ Заремæ, кæд 
сын сывæллон нæ уыд, уæддæр. Мæскуымæ дæр ма ацыдысты, зæрдæ 
сын бавæрдтой, алцыдæр нывыл уыдзæн, зæгъгæ. Лæг йæ усы фæса- 
быр кæны, ныфсытæ йын февæры: 
— Ма тыхс, Заремæ, Хуыцау хорз у! Æнæниз уæм, æндæр хуыз- 
дæрмæ 'нхъæлмæ кæсдзыстæм. Æппынфæстаг, сывæллон дæр райсдзы- 
стæм сидзæрты хæдзарæй. 
Заремæ зыдта, Аркадийы аххос кæй у, сывæллон сын кæй не 'нты- 
сы, уый. Æмæ йын, цæмæй йæ зæрдæ ма риссын кæна, уый тыххæй 
ницы фæдзуры. Йæхицæн фæзæгъы: «Хуыцау куыд зæгъа, афтæ 
уыдзæн!» Сæ отпускы рæстæджы лæг æмæ ус арæх фæцæуынц улæ- 
фынмæ санаторимæ дæр, фæсарæнтæм дæр. Дунетханы дæр цалдæр 
хатты семæ аластой, фæлæ сын фæстаг рæстæг нал акуымдта. Йæ бон 
дæр нал уыд ахæм дард рæттæм цæуын, стæй, дам, сæхæдæг цæуæнт, 
æз та ма сын цы вæййын... 
Аркадийыл фондз æмæ дыууиссæдз азы ссæххæст ис, отставкæйы 
рацыд. Йæ райгуырæн ч бон бæрæг кодтой Дзæуджыхъæуы хуыздæр ре- 
сторантæй иуы - «Сæрмæт»-ы. Бирæ адæм æрæмбырд ис: æрбацыды- 
сты Аркади æмæ Заремæйы хæстæджытæ, се 'мбæлттæ, æмкусджытæ... 
Аркади службæ нал кодта, фæлæ иу бон дæр æнæ кусгæйæ нæ 
фæбадтис, ахуыргæнæгæй байдыдта кусын хæстон училищæйы. Уæдæ 
Заремæ дæр куыста раздæрау Сæйраг тæрхондоны, вазыгджын хайа- 
ды хицау уыд. Тынг нымад уыд йæ куысты. Арæх сæм цыдысты йе 
'мкусджытæ æмæ йæ мойы æмкусджытæ. Адæмуарзон уыдысты, 
зæрдæхæлар, æмæ сæм адæм дæр ахæм цæстæй кастысты. 
Куыд фæзæгъынц, адæймаджы куыд фæфæнды, йæ цард алыхатт 
афтæ нæ рауайы. Фæстаг рæстæджыты Аркади цыдæр рынчынтæ кæ- 
нын байдыдта, йæ ахсæн æй хъыгдардта. Рынчындоны дæр хуыссы- 
ди. Хъыгагæн, æвзæр низ æм разынд. Тынг тыхстысты Дунетхан æмæ 
Заремæ. Мæскуыйы хуыздæр онкоцентрмæ йæ аласта Заремæ. Фæлæ, 
хъыгагæн, уыцы низæн хос ничима æрхъуыды кодта. 
Йæ фæстаг бонтæ куы уыдысты, уæд тынг тыхсти нæлгоймаг.  
Заремæ бадт сынтæджы фарсмæ. Аркади скаст йæ усмæ, тыхулæфтгæн- 
гæйæ загъта: 
116 

Æрæджиауы уарзт 
— Заремæ, хатыр дæ курын, фыдæнхъæл дæ фæкодтон. Бузныг 
дын... 
Сылгоймагæн йæ цæссыгтæ йæ рустыл уадысты. Йæ хур аныгуылд 
Аркадийыл. Тынг бирæ адæм æрæмбырд фæстаг фæндараст зæгъынмæ. 
Заремæ йæхи мардта, куыдта, хъарджытæ кодта. Уыцы бон йæ уæлæ 
сау дарæс скодта æмæ афæдзы бонмæ сау фæдардта. Афæдзы дæргъы 
уæлмæрдмæ цыд: уаргæ кæна, хур кæса, мит уара, хъызт бон уа. Алы- 
хатт дæр хаста дидинджытæ... 
* * * 
Зауырбеджы бинонтæ тынг тыхстысты, æнкъард уыдысты. 
Цыфæнды хорз хæринаг сæм куы уыдаид, уæддæр сывæллæттæ мы- 
сыдысты сæ мадыконд хæринаг. Ахæм бон нæ уыд, æмæ Ирмæйы кой 
ма ракæной. Хæдзар дæр уазал уыд, тæвд боны дæр дзы адæймаг нæ 
хъарм кодта, тавс дзы нал уыд. Æвæдза, цы диссаг у: мад уазал  
хæдзар дæр хъарм кæны, йæ конд хæринаг та зæрдæ агайы, уæлдайдæр 
— йæ сывæллæтты зæрдæтæ. 
Зауырбег тынг мысыд йæ уарзон бинойнаджы., йæ бон кусын дæр 
нал уыд, базырсастæй цыд. Арæх хъуыды кодта: «Цæмæн, цæмæн 
афтæ рауад? Кæм фæаххосджын стæм афтæ тынг Хуыцауы раз? Кæм 
фæрæдыдыстæм? Зæды хуызæн адæймаг куы уыд Ирмæ! Бындз дæр 
куы никуы бахъыгдардта. Цардæн йæ райдианы куы лæууыд, бирæ 
фæндтæ йæм куы уыд». 
Уæдæ Ирмæ дæр цы тынг уарзта Зауырбеджы, йæ сывæллæтты. 
Арæх-иу афтæ дзырдта: 
— Мæнæ Данæ æмæ Амир куы адынджыр уой, скъола каст куы 
фæуой, уæлдæр ахуыргонддзинад куы райсой, уæд стыр куывд скæн- 
дзыстæм. Нæ зонын, цавæр дæсниад райсдзысты, ныридæгæн ницы- 
ма бæрæг у, гыццылтæ ма сты. Фæлæ, цыфæнды дæсниад дæр рай- 
сæнт, сæйрагдæр дзы хорз адæймæгтæ рауайæд, æндæр. Адæмуарзон, 
зæрдæхæлар, æгъдауджын куыд уой. Хистæртæн аргъ куыд кæной, 
куыд нæ сæ рох кæной... Мæнмæ гæсгæ, сæйрагдæр уый у! 
Ахæм рæстæджыты-иу Зауырбег йæ бинойнаджы ахъæбыс кодта 
æмæ-иу загъта: 
— О мæ амонд, цæуылты хъуыды кæныс, цæуылты! Алцы- 
дæр хорз уыдзæни, Хуыцау нæ æнæниз, æнамаст æмæ æнæфыдбылыз 
уадзæд, стæй. Данæ дæ хуызæн у, æвзæрæй йын тас нæу. Ныридæгæн 
дæр бæрæг у, æцæг адæймаг кæй уыдзæн. Уæдæ, Амир дæр афтæ... 
Уый та мæ хуызæн у. Æмæ, цы зæгъынмæ хъавыс, цы хъуаг дæн? — 
худгæйæ-иу дзырдта Зауырбег. 
117 

БУДАЙТЫ МИЛУСЯ. Уды суадон 
О, бирæ фæндтæ уыд Ирмæмæ, фæндыди йæ, цæмæй йæ сывæл- 
лæттæ царды сæ бынат ссардтаиккой, амондджын уыдаиккой. Арæх- 
иу хъуыды кодта, Данæйы чындзы куыд ратдзысты, сывæллæттæ 
йын куыд фæзындзæн. Кæннод — Амиры чындзæхсæв куыд уыдзæн, 
сæ хæдзары сывæллæттæ куыд фæзындзæн. Зауырбегимæ баба æмæ 
нана куыд суыдзысты. Бæргæ бирæ цыдæртæ фæндыди Ирмæйы, æн- 
хъæлдта, алцыдæр хорз уыдзæн. Фæлæ, хъыгагæн, йæ фæндтæ йæ къухы 
нæ бафтыдысты. Йæ рæсугъд бинонтæ кæугæ-дзыназгæйæ фæуагъта. 
Дыууæ сывæллоны сæ фыдмæ сæхи нылхъивынц æмæ афтæмæй 
фæбадынц. Ахæм рæстæджыты Зауырбеджы зæрдæ суынгæг вæййы, 
йæ цæссыгтæ æруайынц æмæ сæ арæхстгай асæрфы, цæмæй йæ йæ 
чысыл хуртæ ма бамбарой. Фæлæ йæ уыдон бамбарынц, уæлдайдæр 
— Данæ. Уый хæкъуырццæй кæуын байдайы. Лæппу дæр, мæгуыр, 
йæ хомæ кæсгæйæ байдайы кæуын. Гъе афтæмæй цæрынц кæддæры 
амондджын бинонтæ. 
Зауырбег раздæрау цыд уæлмæрдмæ, æвæццæгæн, ахæм бон 
нæ уыд, æмæ ма ацæуа. Иуæй-иу хатт та-иу бон дыууæ хатты дæр 
ацыд. Райсомæй-иу куыстмæ куы цыд, уæд-иу йæ фæндаг ууыл- 
ты акодта, изæрæй — куыстæй фæстæмæ здæхгæйæ дæр афтæ. 
Хорз цырт нывæрдтой Ирмæйæн. Тынг рæсугъд уыд сылгоймаг, 
къахæй сæрмæ къам, цымæ æгас уыд, афтæ зынд. Дард кæцæйдæр 
сласта Зауырбег дур дæр цыртæн, афтæ йæ фæндыди, æппæтæй хуыз- 
дæр Ирмæйы цырт куыд уа. Æмæ йæ къухы дæр бафтыд. Дидинджытæ 
дзы ныссагъта, стæй хаста урс æмæ сырх уардитæ, ахæм дидинджытæ 
уарзта Ирмæ. Зауырбег-иу бирæ фæбадт цырты раз, фæныхæстæ, 
фæууынафæтæ-иу кодта йæ уарзон бинойнагимæ. 
— Ирмæ, Ирмæ, куыд рауад афтæ? Цæмæн нæ ныууагътай? Æпын- 
дæр куыд ницæуыл ахъуыды кодтай: нæ дæ сабитыл, нæ мæныл — си- 
дзæрæй нæ фæуагътай. Куыд цæрдзыстæм дарддæр, тынг зын нын куы 
у æнæ дæу? — дзырдта-иу Зауырбег йæ усы цырты раз. Афтæ-иу æм 
каст, цымæ Ирмæйы былтæ базмæлынц, йæ цæссыг-иу æруад. 
Цыдысты бонтæ... Æвæццæгæн, рацыдаид иу-æртæ мæйы  
Ирмæйы ацыдыл. Иу бон та Зауырбег уыди уæлмæрды æмæ федта йæ 
усы ингæны фарсмæ ногкъахт ингæн. Изæрæй куы бацыди, уæд федта 
хъæдыл фыст æмæ базыдта, кæй у, уый. «Æвгъау уыд ацы нæлгоймаг 
мæлынæн, нырма — æрыгон...» — йæхинымар загъта Зауырбег. 
Уьщы бонæй фæстæмæ, Зауырбег-иу Ирмæмæ куы æрбацыд, уæд-иу 
уæлмæрды баййæфта æрыгон, хæрзконд сылгоймаджы сау дарæсы, уый- 
иу ныддæлгом ингæныл æмæ куьтдта, хъарджытæ кодта. Никæй уыдта 
йæ алыварс. Цасдæр-иу афтæмæй фæци, стæй-иу ацыд. Иу дзырд, иу 
118 

Æрæджиауы уарзт 
каст дæр никуы бакодта Зауырбеджы 'рдæм. «Æвæццæгæн, ацы сыл- 
гоймагæн йæ лæг у», — хъуыды кодта Зауырбег. 
Иу мæй рацыдаид, æмæ та Зауырбег æрбацыд уæлмæрдмæ, ацы 
хатт Данæ æмæ Амиримæ, Ирмæйæн йæ райгуырæн бон уыд, дидин- 
джытæ 'рбахастой. Æнкъард уыдысты æртæйæ дæр. Данæ æмæ Амир 
куыдтой. Зауырбег йæхи тыххæйты урæдта. Уыцы рæстæг æрбацыд 
саударæг æрыгон сылгоймаг, сæ рæзты фæцæйцыди æмæ æрлæууыд. 
Уæ бон хорз, зæгъгæ, сын загъта. Æдзæмæй цасдæр алæууыди, Ир- 
мæйы къаммæ каст. Сылгоймаг бамбæрста, нæлгоймагæн йæ бинойнаг 
кæй у, сывæллæттæн та — сæ мад. Стæй сабыргай бацыд иннæ ингæ- 
ны размæ, йæ къухы цы дидинджытæ уыд, уыдон вазæйы нывæрдта 
æмæ та йæ кæуын райхъуыст, цыдæртæ дзырдта. 
Цыди рæстæг. Иу райсом Зауырбег куысты размæ йæ фæндаг ра- 
кодта уæлмæрдыл æмæ та дзы баййæфта æнæзонгæ сылгоймаджы. 
Ацы хатт йæ размæ бацыд, йæ къух сывæрдта ингæныл æмæ загъта: 
— Рухсаг уæд! Ды дæр мах хуызæн, алы бон дæр цæуыс ардæм. 
Мæнæ æз дæр мæ сывæллæттимæ цæуæм мæ бинойнагмæ. 
— О, æвгъайуаг сылгоймаг, рæсугъд, æрыгон! — загъта саударæг, 
ныхъхъус цасдæр рæстæг, стæй бафтыдта йæ ныхасмæ: — Мæнæ æз 
дæр Аркадимæ цæуын, мæ хæдзары цæджындзмæ, мæ сæрыхицаумæ, 
уæдæ ма мын цы баззад... 
Цасдæр æнæдзургæйæ алæууыдысты, стæй Зауырбег йæхи баца- 
мыдта: 
— Æз дæн Цæразонты Зауырбег. О, хъыгагæн, æрыгонæй ацыд мæ 
бинойнаг мæрдтæм, кæугæйæ, дзыназгæйæ нæ ныууагъта нæ  
сывæллæттимæ. 
Æнæзонгæ сылгоймаг цасдæр ницы дзырдта, стæй йæ сæр бынмæ 
æруадзгæйæ, загъта: 
— Æз та дæн Аланты Абысалы чызг Заремæ. Мæн дæр мæ сæры- 
хицау æнæнхъæлæджы фæуагъта... — æмæ тагъд-тагъд фæцæуæг, 
фæстæмæ дæр нал фæкаст, дзургæ дæр ницыуал скодта. Цымæ цæмæй- 
дæр фæтарст, афтæ уыд. 
Зауырбег ма кæддæр фехъуыста сылгоймаджы мыггаг æмæ ном. 
Хъуыды кæнын байдыдта, кæд æмæ сæ кæм фехъуыста, ууыл. Цымæ 
йæ кæмдæр дæр федта? Ныр сау дарæсы ис, æмæ зын æрхъуыды 
кæнæн у, фæлæ... Куыстмæ куы æрбацыд нæлгоймаг, уæддæр æй цух 
нæ уагъта уыцы хъуыды. Æрæджиау фæхъуыды кодта: «Сæйраг тæр- 
хондоны! О, о, уым кусы. Куысты фæдыл сæм цыдæ^ фарстатæ уыд 
сæ куыстуаты, æмæ уым фембæлдысты Заремæимæ». Йæ зæрдыл  
æрлæууыд хæрзконд, æрыгон сылгоймаг. Куыд кусæг, афтæ дæр дзы тынг 
æппæлыдысты Зауырбегæн сылгоймаджы æмкусджытæ. «Зындзинад 
119 

БУДАЙТЫ МИЛУСЯ. Уды суадон 
куыд ивы адæймаджы, йæхи хуызæн æппындæр нал у», — ахъуыды 
кодта нæлгоймаг. 
Цыдысты бонтæ, иу бон та Зауырбег æрбацыд уæлмæрдмæ, бай- 
йæфта дзы Заремæйы. Бон хорз загътой кæрæдзийæн. Сылгоймаг ба- 
цыд Зауырбеджы размæ æмæ, Ирмæйы цыртмæ кæсгæйæ, загъта: 
— Хæрзконд, æрыгон сылгоймаг! Мæ зæрдæмæ тынг фæцыд йæ 
цыртдзæвæн. Мæн дæр фæнды Аркадийæн хорз памятник сæвæрын. 
Цырты дур дæр рæсугъд у. Уæлмæрдты фæзылдтæн æмæ ацы цыр- 
ты хуызæн мæ зæрдæмæ ницы фæцыд. Æмæ, зæгъын, бафæрсон, кæм 
конд уыд, уый. 
Зауырбег загъта: 
— О, се 'ппæты зæрдæмæ дæр цæуы Ирмæйы цыртдзæвæн. Афтæ 
мæ фæндыд, цæмæй æппæтæй хуыздæр уымæн уа, зæгъгæ... Æндæр 
ын мæ бон ницыуал у... 
— Æмæ дæ къухы бафтыд, — загъта Заремæ. 
— Æз дын бацамондзынæн, кæм æй скæнын кодтон, уый. Дур та 
йын Краснодарæй æрбаластон. Кæд зæгъай, уæд дæ аласдзынæн,  
памятник кæм скодтой, уырдæм. Кæд дæ фæнды, уæд... 
— Кæд дын зын нæ уа, уæд мын æй бацамон, уырдæм мæ аласай, 
уымæй та бузныг. Æфсæрмы кæнын, куы дæ бахъыгдарон. 
— Зын сахаты рæстæджы иу иннæйы фарсмæ куы æрбалæууа, 
уæд уым диссагæй ницы ис, стæй дзы зынæй дæр ницы ис. Зæгъ, кæд 
дæ аласон? 
Уыцы къуыри æртыццæджы Заурбег аласта Заремæйы, Ирмæйæн 
цырт кæм скодтой, уырдæм. Феххуыс кодта сылгоймагæн цырты дур 
сласынмæ дæр Краснодарæй. 
Хорз цырт рауад Аркадийæн, Заремæйы куыддæриддæр фæндыд, 
афтæ. 
Куыд фæзæгъынц, бон цæуы æмæ йемæ фарн хæссы. Зауырбеджы 
бинонтæ афæдзы хист скодтой Ирмæйæн, фæлæ Зауырбег уæддæр арæх 
цыд уæлмæрдмæ. Уæдæ Заремæ дæр скодта йæ лæгæн афæдзы хист, 
фæлæ йæ сау дарæс нæ ласта. Арæх æмбæлдысты нæлгоймаг æмæ  
сылгоймаг уæлмæрды. Ныхас дæр-иу кодтой. Ныр сæ кæрæдзийы тыххæй 
алцыдæр зыдтой. Кæм-иу хъуыд, уым-иу феххуыс кодта Зауырбег За- 
ремæйæн. Нæлгоймаг зыдта, чи йын феххуыс кæна, ахæм йæ алыварс 
нæй. Сæ хæдзары дæр уыд, мæнæ Аркадийæн афæдз куы кодтой, уæд. 
Уый размæ йыл Заремæ уæлмæрды фембалд æмæ йын загъта: 
— Зауырбег, сабаты Аркадийæн афæдзы хист кæнæм, æмæ, кæд 
дын зын нæу, уæд нæм куы сæмбæлис. Тынг нын феххуыс кодтай! 
Дæу фæрцы дур сластой, стæй цырт дæр арæзт у дæу æххуысæй. 
120 

Æрæджиауы уарзт 
Æрбацыди Заремæтæм Зауырбег. Дунетхан дæр зыдта, куыд сын 
феххуыс кодта, уый. Заремæ сæ базонгæ кодта. 
Иу хатт та Зауырбег Данæ æмæ Амиримæ уæлмæрды куы уыд, 
афтæ Заремæ дæр æрбацыд. Уый размæ проспекты фембæлдысты. 
Сылгоймаг куыстæй рацыд, Зауырбег та йæ сывæллæттимæ паркмæ 
цыд. Гъеуæд базонгæ кодта нæлгоймаг Заремæйы йæ цотимæ. Æмæ, 
ныр куы сæмбæлдысты, уæд сывæллæттæ бацин кодтой Заремæйыл. 
Уырдыгæй иумæ рацыдысты, Зауырбег Заремæйы йæ хæдтулгæйы ра- 
ласта семæ. Йæ хæдзары размæ йæ баласта, иууылдæр цæмæндæр 
рахызтысты хæдтулгæйæ. Иу рæстæг Зауырбег загьта: 
— Заремæ, Хуыцаубоны Данæйæн йæ райгуырæн бон у. Йæ мад 
куы амард, уæдæй ныр кæд дыууæ азмæ хæстæг цæуы, уæддæр нырмæ 
никуыма бæрæг кодтам райгуырæн бонтæ. Фæлæ цард размæ цæуы, 
æмæ мæ зæрды ис чызджы райгуырæн бон сбæрæг кæнын. Кæд дын 
зын нæу, уæд нæм куы æрбацæуис... Мæнæ мын Данæ æмæ Дамир 
дæр загътой, уыцы дзæбæх тётя, дам, нæм куы 'рбацæуид... Раст нæ 
дзурын, мæ хуртæ? — бахатыд фыд йæ сывæллæттæм. 
— Заремæ, фæнды нæ, цæмæй нæм æрбацæуай! — æфсæрмыгæн- 
гæйæ, загьта Данæ дæр. 
Сылгоймаджы цæмæндæр цæуын нæ фæндыд, фæлæ йæм сидзæр 
чызг куы бахатыдта, уæд ын фæтæригъæд кодта. 
— Хорз, æрбацæудзынæн уæм. Æрмæст мын зæгъут, кæдæм 
цæуын хъæуы, уый. Æргом зæгъгæйæ, Аркадийы амарды фæстæ  
райгуырæн бонтæ, чындзхæстытæ, куывдтæм нæ фæцæуын. Фæлæ, сывæл- 
лоны фæндон куыд нæ сæххæст кæнон? Хорз, Данæ, æрбацæудзынæн 
уæм! — загьта Заремæ æмæ гыццыл чызджы ахъæбыс кодта. Сывæл- 
лонæн йæ цæссыгтæ æруадысты, арæхстгай сæ йæ къухæй асæрфта. 
Кæдæй йæ мад амард, уæдæй йæ афтæ ничима ахьэЬбыс кодта. Йæ 
мады хуызæн æм фæкаст Заремæ. 
Хуыцаубоны Цæразонты Зауырбеджы чысыл бинонтæ тынг æн- 
хъæлмæ кастысты Заремæмæ, уæлдайдæр та — Данæ. Чызг йæ мады 
тынг мысыд, кæугæ дæр арæх кодта. Уыцы кары æнæ мадæй азза- 
йын тынг зын у. Зауырбег дæр йæ чызгæн тынгдæр тæригъæд  
кодта, лæппуимæ æнцондæр уыд. О, уый дæр мад хъæуы, уæдæ йæ нæ 
хъæуы. Мады ничи баивдзæн. Фæлæ уæддæр нæлгоймагæн  
лæппуимæ æнцондæр у. Чызгæн хъуамæ йæ фарсмæ мад уа, амона йын, бирæ 
цæуылдæрты йæ ахуыр кæна, царды мидæг æй чи бахъæудзæн, ахæм 
хъуыддæгтыл. Данæ, мæгуыр, баззад дыууæ нæлгоймагимæ. Амиры 
дæр нæлгоймаг схонæн ис, уæдæ цы у? Суинаг лæг! Чызг хæринаг 
кæныныл дæр архайдта, кæд бынтон нæма арæхст, уæддæр. Зауыр- 
121 

БУДАЙТЫ МИЛУСЯ. Уды суадон 
бег сылгоймаджы куыстытæ дæр, нæлгоймаджы куыстытæ дæр кодта. 
Йæ сывæллæттæн уыд фыд æмæ мад. Данæйы уагьта æфснайын дæр, 
хæринаг кæнын дæр. Уадз, æмæ, дам, ахуыр кæна. Арæх хъуыды кодта 
йæ чызгыл, куыд уыдзæн, цы уыдзæн? Чи уыдзæн йæ фарсмæ, чи йын 
амондзæн, чызгæн цы хъæуы, уыдæттæ. 
Данæ Заремæйы фыццаг хатт куы федта, сылгоймаг ын куы  
ахъæбыс кодта, уæд цыдæр æхсызгондзинад банкъардта, рагæй кæй нал 
банкъардта, ахæм хъармдзинад. Йæ мады хуызæн æм фæкаст  
сылгоймаг, цымæ йæ йæ мад ахъæбыс кодта... Чызг скуыдта, йæ цæссыгтæ 
йæ рустыл æруадысты... Нырма æгæр гыццыл уыд — йе 'нкъарæнтæ 
бамбæхсын йæ бон нæ уыд. 
Зауырбег бамбæрста, цæмæн кæуы йæ чызг, йæ хъæбул, уый. 
Йæхи дæр бирæ нал хъуыд скæуынмæ, фæлæ йе 'нкъарæнтыл хæцыд. 
Бæргæ йæ фæндыд Данæйы ахъæбыс кæнын, фæлæ Заремæйæ æфсæр- 
мы кодта. Сылгоймаг дæр бамбæрста, Данæ йæ мады кæй мысы æмæ 
уымæн кæй кæуы. Заремæ Данæйы ахъæбыс кодта, йæ русæн ын аба 
кодта, йæ сæр ын йæ къухæй æрсæрфта æмæ сабырæй загьта: 
— Данæ, мæ хур, ма ку! Алцыдæр хорз уыдзæн! 
Чызг йæхи нылхъывта сылгоймагмæ. Зауырбегæн æхсызгон уыд, 
Заремæ Данæйы кæй сабыртæ кæны, уый. Æмæ мæнæ ныр æппæт би- 
нонтæй дæр æнхъæлмæ кæсынц Заремæйы æрбацыдмæ. 
Хуыцаубоны Заремæ раджы фестад, хыссæ скодта, уый размæ та 
торт скодта. Сылгоймаг дæсны уыд ахæм хъуыддæгтæм, фæлæ, кæдæй 
Аркади нал ис, уæдæй сæ хæдзары никуыуал скодта æртæ чъирийы, 
суанг йæ мад Дунетханы райгуырæн боны дæр. Мад алцыдæр æм- 
бæрста æмæ йæ зæрдæ нæ худт йæ чызгыл. Йæхи зæрдæ дæр тынг 
фæрыст йæ сиахсыл. Йæ райгуырæн боны йын Заремæ æрбахаста ди- 
динджытæ, балхæдта йын рæсугъд къаба æмæ загьта: 
— Мамæ, æртæ чъирийы скæнон, нæ сыхæгтæм дæр фæдзурдзы- 
стæм. Мыййаг ма нæм исчи куы 'рбацæуа... 
— Нæ, нæ, мæ чызг. Мæн нæ фæнды. Никæй хонæм. Мæнмæ 
гæсгæ, цæугæ дæр нæм ничи æрбакæндзæн. Нæ хæстæджытæ дæр 
нын æмбарынц нæ уавæр, ныр æртыгай чъиритæ кæныныл не стæм, 
кæд афæдзæй фылдæр рацыд мæ сиахсы ацыдæй, уæддæр, — загьта 
зондджын, куырыхон Дунетхан. 
Æмæ ныр мад тынг фæдис кодта, йæ чызг æртæ чъирийы кæ- 
нынмæ кæй хъавы, ууыл. Ницæуыл æй бафарста, хъуыды кодта: «Куы 
хъæуа, уæд мын æй йæхæдæг радзурдзæн, кæмæн æмæ цæй тыххæй 
кæны æртæ чъирийы, уый». Заремæ йæ мады ахъæбыс кодта æмæ 
загьта æнкъардæй: 
122 

Æрæджиауы уарзт 
— Мамæ, мæнæ Зауырбеджы хъуыды кæныс, цыртдзæвæн кæнын- 
мæ нын чи феххуыс кодта, уый? Ам дæр куы уыд... 
— Куыд нæ йæ хъуыды кæнын. Кæд зæронд дæн, уæддæр, Хуы- 
цауæй бузныг, ницыма рох кæнын. Тæригъæд дæр ын тынг фæкодтон: 
дыууæ æнахъом сывæллонимæ баззай... Нæлгоймагæн зын у æнæ сыл- 
гоймагæй сывæллæттимæ, — арф ныуулæфгæйæ, загьта Дунетхан. 
— Мамæ, абон уыцы лæгæн йæ гыццыл чызг Данæйы гуырæнбон 
у. Зауырбег мын загьта, æрбацу, дам, нæм. Нæ ацыдаин, ды мæ куы 
æрвыстаис, уæддæр, фæлæ мæм гыццыл чызг йæхæдæг куы бахатыд, 
лæгьстæгæнгæйæ, йæ цæссыгтæ йæ рустыл уадысты, афтæмæй куы 
загьта: «Мæн тынг фæнды, тётя, цæмæй мæ райгуырæн бонмæ æрба- 
цæуай». Фæтæригъæд ын кодтон, æнæуи дæр уый размæ уæлмæрды 
куы сæмбæлдыстæм, уæд ын куы ахъæбыс кодтон, уæд тынг фæкуыд- 
та. Æвæццæгæн, йæ мад йæ зæрдыл æрлæууыд. Бæрæг у, тынг кæй 
мысы йæ ныййарæджы. Æмæ, зæгъын, скæнон æртæ чъирийы. 
Дунетхан цасдæр рæстæг ныхъхъус, стæй сабырæй загьта: 
— Раст кæныс, мæ чызг, раст! Зондджын дæ, зондджын! Дæхæдæг 
куынæ цыдаис, афтæмæй куы базыдтаин, уыцы сидзæр чызгæн йæ 
райгуырæн бон у, уæддæр дæ арвыстаин. 
Заремæ скодта æртæ уæлибæхы, фыдджын... Адджинæгтæ, дыргъ- 
тæ, халсартæ балхæдта. Данæйæн къаба, стæй, уыцы кары сывæллонæн 
цы 'мбæлы, ахæм мидæггаг дарæс, дидинджытæ, хъазæнчындз дæр нæ 
ферох кодта. Лæппуйæн та — хъазæн машинæ. Сылгоймагæн æхсызгон 
уыд уыцы хъуыддæгтæ кæнын. 
Заремæ ацыд таксийы. Зауырбег сывæллæттимæ йæ размæ рацыд. 
Тынг ыл бацин кодтой. Сылгоймаг йæ хæссинæгтæ куы райста хæдтул- 
гæйæ, уæд Зауырбег загьта: 
— Фæстейæ ма исты ныууагътай? Уый уæ хæдзар куы 'рбаластай! 
Ноджы тынгдæр фæдис кодтой бинонтæ, Заремæ фынгыл куы 
æрывæрдта æртæ чъирийы, æртæ фæрсчы æмæ ма, цы æрбахаста, уы- 
дон. Зауырбег йæхæдæг дæр æрбахаста ресторанæй æртæ чъирийы, 
карк... Фæлæ ныр уыдон иуварс æрывæрдтой. 
Зауырбеджы хæдзар куыддæр фæхъармхуыз, кæдæй Ирмæ нал ис, 
уæдæй афтæ никуыма уыдис. Сывæллæттæ дæр хъæлдзæг уыдысты, 
сæ лæвæрттыл фæцин кодтой. Хорз фæбадтысты, фæкуывтой  
Данæйæн. Иу рæстæг лæппу æмæ чызг фынгæй сыстадысты æмæ ацыды- 
сты алчи йæхи уатмæ. Данæ йæ лæвæрттæ йемæ ахаста, йæ къаба йæ 
уæлæ акодта, кæсæнмæ йæхимæ куы иуырдæм, куы иннæрдæм каст. 
Рагæй дæр ахæм хъæлдзæг никуыуал уыд Данæ^Уæдæ Амир дæр йæ 
машинæйы гуыффæ адджинæгтæй байдзаг кодта æмæ хъазыд. 
123 

БУДАЙТЫ МИЛУСЯ. Уды суадон 
Зауырбег æмæ Заремæ фынджы уæлхъус дыууæйæ баззадысты, 
цасдæр рæстæг æнæдзургæйæ бадтысты, алчидæр дзы йæхи хъуыдыты 
ацыд, стæй нæлгоймаг загъта: 
— Заремæ, стыр бæрæгбон скодтай абон нæ бинонтæн! Ирмæ 
кæдæй нал ис, уæдæй нæ хæдзар афтæ хъарм никуыуал уыд, хъæлдзæг- 
дзинад дæр дзы афтæ нал уыд. Мæнмæ гæсгæ, сывæллæттæ дæр тынг 
хъæлдзæг сты. Æз никуы ферох кæндзынæн, ды махæн цы хорздзинад 
ракодтай, уый. Хуыцау зæгъæд, æмæ дын сæ хорздзинæдтæ, циндзинæд- 
ты куыд бахатон. Мæ сæр дæ кæм бахъæуа, уым мæхи нæ рахатдзынæн. 
— Æгæр мæ ма 'ппæл, Зауырбег. Диссагæй ницы бакодтон. Куыд 
нæ æрбацыдаин сидзæр чызджы райгуырæн бонмæ? Мæ зæрдæ срысти, 
Данæ мын куы лæгъстæ кодта, цæмæй æрбацыдаин уый тыххæй, уæд... 
Хорз хæдзар уыд Зауырбегæн — æртæуæладзыгон. Стыр рæсугъд 
кæрт, бирæ дидинджытæ дзы ... Æфснайд, айв уыд хæдзар, стæй кæрт 
дæр. Бæрæг уыд, хорз зылд сæм кæй цыд. Нæлгоймаг Заремæйæн  
загъта, фен, дам, куыд цæрæм, уый. Æрзылдысты хæдзарыл, рацыдысты 
кæртмæ, цæхæрадонмæ дæр бацыдысты. Кæрчытæ дæр сæм уыд. Сыл- 
гоймаг тынг фæдис кодта, куыд хæрзæфснайд уыдысты, ууыл. 
— Хæдзары куыстыты уын, æвæццæгæн, исчи æххуыс кæны? Дис- 
саджы айв стут! — загъта Заремæ. 
— Ничи нын æххуыс кæны, кусæг нæ дарæм. Мæхæдæг мæнæ 
сывæллæттимæ кæсæм нæ хæдзармæ. О, о, уыдон дæр мын æххуыс 
кæнынц. Раст зæгъын хъæуы, сылгоймаджы къух нын нæ фаг кæны, 
фæлæ уæддæр архайæм... 
О, уыцы бон стыр бæрæгбон скодта Заремæ Цæразонты бинонтæн. 
Уыдон уый никуы ферох кæндзысты. Фæлæ, сылгоймагæн йæхицæн 
дæр бæрæгбон уыд. Иуæй, йæ сæрыхицауы ацыды фæстæ йæ зæрдæмæ 
хур нал каст, иннæмæй та, сывæллæттæ йын нæ уыд, æмæ йын æхсыз- 
гон уыд ацы сидзæр сабитæн хорз ракæнын. 
Заремæ сæхимæ куы цыд, уæд æй æппæт бинонтæй фæндараст 
кодтой. Данæ æмæ Амир æмхъæлæсæй загътой: 
— Тётя, кæд та нæм æрбацæудзынæ? 
Сылгоймаг ахъæбыс кодта сывæллæтты, хæрзбон сын загъта æмæ 
ахъуыды кодта: «Нæ асайдзынæн ацы сидзæр сабиты, афтæ куы зæ- 
гьон, æрбацæудзынæн уæм, зæгъгæ. Нæ, нал æрбацæудзынæн. Афтæ 
нæ фидауы...» 
Цыдысты бонтæ. Зауырбег куыста, сывæллæттæ дæр рæзыды- 
сты, уæдæ куыд. Цард иу ран нæ лæууы, размæ цæуы. Нæлгоймагæн 
хæстæджытæ, зонгæтæ, хиуæттæ арæх дзырдтой, бинонты хъуыддаг 
бакæн, зæгъгæ. Сывæллæтты, дам, мад хъæуы. О, хи мады ничи баив- 
124 

Æрæджиауы уарзт 
дзæн, фæлæ — уæддæр. Бирæ сылгоймæгты йын нымыгътой. Ахæм 
сылгоймæгтæ дæр уыди, æмæ-иу æргомæй загьтой Зауырбегæн, æз 
дæ сывæллæттæн хорз уыдзынæн æмæ мæ ракур, зæгьгæ. Фæлæ лæ- 
гæн йæ зæрды нæ уыд ус курын. Нæ йæ фæндыд, йæ сывæллæтты 
æцæгæлон сылгоймаг хъомыл кæна, тарсти, Данæ æмæ Амиры зæрдæ 
куы фæриссын кæна, æвзæр цæстæй сæм куы кæса. Стæй Ирмæ дæр 
йæ зæрдæйæ æппындæр нæ цух кодта. Бирæ йæ уарзта æмæ йæ уар- 
зы! Нæ, нæ, ничи мæ хъæуы, зæгьгæ, йæхицæн фæзæгъы. «Æз ацы хæ- 
дзармæ никуыуал никæй æрбакæндзынæн бинойнаджы номыл, нал!» 
— фæзæгьы Зауырбег йæхицæн. 
Заремæйæн дæр кæд йæ зæрдæ истæмæй рад, уæд йæ куыстæй. 
Æрмæст Дунетхан а фæстаг рæстæджы рынчынтæ кодта, рынчындо- 
ны дæр арæх хуыссыд. Æмæ йæ мадыл тынг тыхст Заремæ. «Мамæ 
дæр ма исты куы кæна, уæд мæ зæрдæ уый нæ бауромдзæн. Хуыцау 
бахизæд!» — арæх дзырдта йæхицæн сылгоймаг. Æмæ алцыдæр  
кодта, цæмæй йæ мад сдзæбæх уа, уымæн. Æххæст дзæбæх нал суы- 
дзæн, уыцы кары нал у, фæлæ уæддæр. Мæскуымæ дæр æй аласта. 
Сæ хæстæджытæ, зонгæтæ— иууылдæр дзырдтой: «Кæд исчи йæ мады 
хæстæ бафыста ацы дунейыл, уæд — Заремæ!» Сылгоймаджы куы 
бафæрсынц, куыд у Дунетхан, зæгъгæ, уæд сын фæзæгьы: «Хуыцау зæ- 
гьæд, æмæ æвзæрдæр ма уæд! Хуыздæрмæ 'нхъæлмæ кæсдзыстæм!» 
Бирæ нæлгоймæгты зæрдæмæ цыди Заремæ. Йе 'мбæлттæ дæр, 
стæй æмкусджытæ дæр ын арæх дзырдтой, сывæллон дын нæй, ныр- 
ма æрыгон дæ, æмæ дæ амонд ссар, зæгъгæ. Фæлæ сылгоймаг  
йæхицæн загьта: «Никуыуал æрцæудзынæн чындзы. Мæ сæрмæ дæр æй 
нал æрхæсдзынæн ацы кары чындзы ацæуын. Стæй мамæйы дæр нæ 
ныууадздзынæн. Нæ, нæ, фаг у, дыууæ хатты уыдтæн лæгмæ...» Дзу- 
рын дæр-иу не суагьта, уыцы хъуыддаджы фæдыл ын-иу исчи исты 
куы загьта, уæд. Тынг зын ын-иу уыд. Аркадийы дæр æппындæр нæ 
рох кодта, æппынæдзухдæр йæ зæрдæйы уыд, мысыди йæ. Йæ къам-иу 
ын райста æмæ йемæ ныхæстæ кодта: «Аркади, мæ уарзон, раст нæ 
дæ, раст! Цæмæн мæ ныууагътай кæугæ, дзыназгæйæ? Цæмæн? Ныр 
æз æнæ дæу куыд цæрон, куыд? Æппындæр дыл куынæ быхсын, мæ 
зæрдæйы куы дæ! Куынæ уромын дæ ацыд. Уæдæ ныр цы кæнон, цы?» 
Бирæ хæттыты-иу сылгоймагмæ афтæ каст, цымæ йæм Аркади 
бахуды, кæннод та æнкъард, сагъæсхуыз вæййы, йæ сæр æм батилы. 
Уæдæ хъысмæтæн та цы загъдæуа, цы... Афтæмæй цард Заремæ. Йæ 
куыст ын циндзинад лæвæрдта. Райсомæй йæ кусæнуатмæ куы бахи- 
зы, кусæн стъолы уæлхъус куы сбады, уæд алцыдæр ферох кæны. Ахс- 
джиаг куыст кæны. Æрмæст Сæйраг тæрхондоны кусджыты астæу ны- 
125 

БУДАЙТЫ МИЛУСЯ. Уды суадон 
мад нæу, фæлæ Ирыстоны хицауады астæу, стæй — Мæскуыйы дæр... 
Æрæджы йын радтой Уæрæсейы Федерацийы сгуыхт юристы ном. 
Стæй йæм уымæй уæлдай бирæ хæрзиуджытæ ис. 
* * * 
Уыд майы мæй. Рæсугъд уалдзыгон бон скодта. Бæстæ дидинæг 
калдта. Фынддæсæм майы Аркадийы райгуырæн бон у. Заремæ сырх 
уардитæ балхæдта æмæ ацыд уæлмæрдмæ. Сабат уыд, фæлæ, кусгæ 
бон куы уыдаид, уæддæр ацыдаид. Æнæуи дæр, кæд дыууæ азы рацыд, 
уæддæр сылгоймаг арæх цæуы ардæм. Цыртдзæвæн асыгъдæджытæ 
кодта, дидинджытæ вазæйы сæвæрдта. Хæдзары скодта дыууæ чъи- 
рийы æмæ йын рухсаг загъта. Ардæм дæр рахаста, Аркади фылдæр цы 
уарзта, уый. Бадти, куыдта, ныхæстæ кодта йæ уарзон сæрыхицауимæ: 
«Аркади, абон дæ райгуырæн бон у. Бæргæ, нæ хæдзары йыл куы æм- 
бæлыдаиккам, фæлæ... Никуы дæ ферох кæндзынæн!» Чидæр æм йæ 
номæй сдзырдта, æмæ сылгоймаг куыддæр фæци, фæтарст, куы ничи и 
ам, зæгъгæ. Фæстæмæ фæкаст, æмæ дын Зауырбег. 
— А, уый ды дæ, Зауырбег. Цы хорз у, мæнæ абон Аркадийæн йæ 
райгуырæн бон у, æмæ йын рухсаг куы зæгъис, — æнкъардæй загъта 
Заремæ. 
Рухсаг загътой Аркадийæн Зауырбег æмæ Заремæ, Сылгоймаджы 
уæлмæрдмæ куысты хæдтулгæ æрбаласта, фæлæ йæ арвыста, фæндыди 
йæ иунæгæй фæуын Аркадиимæ. Стæй, дам, мæхæдæг цæудзынæн, ма- 
уал, дам, æрбацу, зæгъгæ, загъта йæ шофырæн. 
Уæлмæрдæй куы рацæйцыд Заремæ, уæд æй Зауырбег бафарста: 
— Фистæгæй æрбацыдтæ? 
— Ардæм мæ æрбаласта мæ хæдтулгæ, фæлæ йæ ауагътон. 
Фæстæмæ, зæгъын, мæхæдæг ацæудзынæн, — дзуапп радта Заремæ. 
— Заремæ, кæд дæ фæнды, уæд дæ æз аласдзынæн,— загъта нæл- 
гоймаг. 
Сылгоймаджы нæ фæндыди, фæлæ фефсæрмы ис, куыд ын зæгъа, 
нæ цæуын демæ, зæгъгæ. 
— Цæуылнæ, кæд дæ нæ бахъыгдарон, уæд цæуын. 
Фæндагыл Заремæ афарста Зауырбеджы йæ сывæллæттæй: 
— Куыд сты дæ гыццылтæ? Ардæм сæ никуыуал æрбахуыдтай 
демæ? 
— Ницы сын у Данæ æмæ Амирæн. Ардæм дæр сæ 'рбахонын, 
уыцы рæстæг демæ нæ сæмбæлæм, æндæр. Арæх мæ фæфæрсынц 
дæуæй, ^æлдайдæр — чызг. Ахæм бон нæ вæййы, æмæ дæ кой ма 
ракæна. Иæ мады кой афтæ арæх нал кæны. Ды йæ зæрдæйы ныххыз- 
126 

Æрæджиауы уарзт 
тæ. Афтæ фæзæгъынц: «Сывæллон, дам, зæрдæ зоны». Афæрсы мæ, 
цæуылнæ, дам, нæм æрбацæуы уыцы дзæбæх ус, зæгъгæ. Уый, зæ- 
гъын, тынг стыр ран кусы, цæуынтæм æй не 'вдæлы, — загъта Зауыр- 
бег, цасдæр ныхъхъус ис, стæй ма бафтыдта йæ ныхасмæ: — Стæй 
ма мын куыд фæзæгъы, уый зоныс. Уæндгæ дæр дын æй нæ кæнын 
зæгъын, фæлæ... Сывæллон цы дзуры, уый дын зæгъын: «Заремæйæн 
сывæллон нæй, йæ лæг дæр амард... Зæгъ ын, æмæ махимæ цæра». Ра- 
кур, дам, æй. Амир дæр ахæм рæстæджы йæ хоимæ сразы вæййы. 
Заремæйы цæсгом фæсырх, ницы сдзырдта. Зауырбег арф сулæ- 
фыд, æмæ уый дæр хъусæй лæууыд. Цалынмæ Заремæйы  
хæдзары цурмæ бахæццæ сты, уæдмæ иу ныхас дæр нал схауд сæ дзыхæй 
нæлгоймаг æмæ сылгоймагæн. Заремæ арфæ ракодта Зауырбегæн æмæ 
тагъд-тагъд бацыд подъездмæ, фæстæмæ дæр нал фæкаст. 
Зауырбег-иу иуæй-иу хатт æрбадзырдта телефонæй Заремæмæ, 
Дунетханæй-иу æй афарста. Æмæ ныр, уæлмæрды куы фембæлдысты, 
уымæн йæ дыккаг бон Хуыцаубоны хæдзары телефонæй Заремæмæ 
æрбадзырдта Данæ. Иæхи бацамыдта, стæй загъта: 
— Дæ бон хорз, Заремæ! Æз папæйæ райстон дæ телефоны номыр 
æмæ дæм дзурын. Мæн дæр, стæй Амиры дæр фæнды, цæмæй нæм 
æрбацæуай, мах дæ тынг мысæм. Курæм дæ, æмæ нæм æрбацу! Амир 
нын фæрынчын, йæ хъуыртæ риссынц, тæвд дæр æм ис. Дохтыр дæр 
нæм æрбацыд, хостæ йын рафыста, — загъта чызг æмæ ныхъхъус ис. 
Бæрæг уыд, кæугæ кæй кæны. 
Заремæ цасдæр ницы сдзырдта, тынг фæтæригъæд кодта чызгæн 
æмæ сабырæй загъта: 
— Данæ, дзæбæх чызг, мæнæн æхсызгон уыд, кæй мæм æрба- 
дзырдтай, уый. Ма ку, мæ хур, ма ку, адзæбæх уыдзæн де 'фсымæр. 
Радзур-ма, дæхæдæг та куыд дæ? Хорз, хорз, Данæ, мæнæ уæм 
фæстæдæр бауайдзынæн. Амиры исты хос хъæуы? 
Чызг йæ кауынæй банцад æмæ хъæлдзæгхуызæй загъта: 
— Нæ, нæ, алцыдæр нæм ис, папæ йын балхæдта. Ныр та ам нæй 
папæ, кæдæмдæр хъæумæ ацыд, æз дæн Амиримæ. 
Заремæ хъуыды кодта, куыд ницы йын загъта знон Зауырбег, йæ 
лæппу рынчын кæй у, уый тыххæй. Уæвгæ йын цæмæн хъуамæ зæгъа, 
чи йын у. Ахъуыды кодта: «Рæсугъд нæу, æнæус нæлгоймаджы хæд- 
зармæ цæуын, нæ мын хæстæг у, нæ ме 'мкусæг у. Фæлæ... Цы кæ- 
нон? Сывæллон мæм æрбадзырдта... Сидзæр, æнæмад сабитæ... Нæ, 
цæуын хъæуы. Тæригъæд сты. Уæлдайдæр, лæппу рынчын у. Цæуон, 
цалынмæ Зауырбег сæхимæ нæма 'рбацыд, уæдмæ. Данæ загъта, цымæ, 
дам, кæдæмдæр хъæумæ зианмæ ацыд». 
127 

БУДАЙТЫ МИЛУСЯ. Уды суадон 
Заремæ йæхи арæвдз кодта, Дунетханæн дæр ницы загъта, кæдæм 
цæуы, уый тыххæй. Мæнæ, дам, мæ кæдæмдæр ауайын хъæуы, тагьд, 
дам, уыдзынæн. Фæндагыл адджинæгтæ, дыргътæ, ноджыдæр ма 
цыдæр хæринæгтæ алхæдта. Амирæн — лæппуйы аккаг хъазæнтæ, 
Данæйæн дæр цыдæр хъазæн, æмæ таксийы æрбацыд. Телефонæй ба- 
дзырдта, æмæ йын Данæ дуар бакодта. Сывæллæттæ дуар никæмæн 
фæгом кæнынц, сæ фыд сын тынг бафæдзæхста. Сылгоймаг чызджы 
ахъæбыс кодта, уый дæр ыл ныттыхсти. Бацыдысты Амиры уатмæ. 
Уый, мæгуыр, æнцад хуыссыд йæ сынтæджы. Йæ рустæ — сырх. 
«Æвæццæгæн æм тæвд ис, цы сырх сты йæ рустæ», — ахъуыды кодта 
Заремæ. Лæппуйы русыл йæ рус авæрдта æмæ йæ афарста: 
— Амир, цы дæ риссы? 
Сывæллон йæ сæр æмæ йæ хъуырмæ ацамыдта. Заремæ йæ 
къухтæ ахсадта. Амирæн йæ тæвд абарста æмæ йын хостæ радта. Цы 
хæринæгтæ æрбахаста, уыдонæй бахæрын кодта сывæллæттæн. Стæй 
лæппуйы бафарста, аргъау дын радзурон, зæгъгæ. 
— О, тынг нæ фæнды, цæмæй нын радзурай аргъау, — лæппуйы 
бæсты загъта Данæ. Уый фæндыди, цæмæй сæм Заремæ фылдæр 
рæстæг фæуа. 
Цы гæнæн уыд Заремæйæн, байдыдта аргъæуттæ дзурын. Иу ар- 
гъау-иу куы фæци дзырд, уæд та-иу сывæллæттæ æмхъæлæсæй сдзы- 
рдтой, ноджыдæр нын радзур, зæгъгæ. Амир фæхъæлдзæгдæр ис. Йæ 
рустæ дæр сырх нал уыдысты. Заремæйы тагъддæр ацæуын фæндыд. 
Иуæй, Дунетханмæ тагьд кодта, иннæмæй та, цалынмæ Зауырбег нæма 
'рбацыд, уæдмæ йæ ацæуын хъуыд. Фæлæ йæ уæддæр Зауырбег æр- 
баййæфта сæхимæ. Уый тынг фæдис кодта, сылгоймаджы куы федта, 
уæд. Æхсызгон ын уыд йæ уынд, уæлдайдæр — сæ хæдзары. Йæ  
сывæллæттæн цымæ сæ мад у, сæхи афтæ дарынц. Зауырбег уатмæ куы 
бахызт, уæд Заремæ йæ бынатæй фестад, йæ цæсгом фæсырх æмæ 
загъта: 
— Мæнæ мæм Данæ телефонæй æрбадзырдта, æрбацу, дам, нæм. 
Амир, дам, рынчын у. Папæ та, дам, нæхимæ нæй. 
— Заремæ, æхсызгон мын у дæ фенд. Æз Æхсæрджыны уыдтæн, 
нæ куыстæй иуæн йæ фыд амард. Знон, уæлмæрдæй куы æрбацыдтæн, 
уæд Амиры рынчынæй æрбаййæфтон. Йæ тæвд дæр бæрзонд уыд, дох- 
тыр дæр æм æрбахуыдтон. Æхсæв-бонмæ йæм бадгæ фæкодтон. Райсо- 
мырдæм фæдзæбæхдæр ис. Куыд, зæгъын, æй ныууадзон, фæлæ мын 
æнæцæугæ нæ уыд. Тагьд кодтон, мæ зæрдæ æхсайдта, фæлæ, куыд 
зоныс, афтæмæй дард хъæу у. Стыр бузныг дын, сывæллæттимæ кæй 
128 

Æрæджиауы уарзт 
фæдæ, уымæй. Цымæ Амир дæр фæдзæбæхдæр ис. Фæлæ дæ хатыр 
курын уæддæр, Заремæ, Данæ дæм кæй бадзырдта, уый тыххæй. 
— Папæ, мæнæй ницыуал риссы, — загьта Амир. 
— Заремæ, уыныс, нæ лæппуйы нын куыд адзæбæх кодтай! — ба- 
худти Зауырбег. 
Уыцы рæстæг Данæ иуварс лæууыд, стæй бацыд Заремæйы размæ, 
йæхи йыл ныттыхта æмæ загьта: 
— О, бирæ аргъæуттæ нын фæкодта Заремæ. Амиры дæр адзæбæх 
кодта! — чызг ныхъхъус ис, стæй ма бафтыдта йæ ныхасмæ: — Тётя, 
махимæ цæр! 
Сылгоймаг куыддæр фæци, сывæллоны сæрыл йæ къух æруагъта: 
— Цæуын мæ хъæуы! Мамæ дæр йæхи бынтон хорз не 'нкъары. 
Афтæ йын загьтон, тагьд уыдзынæн, зæгъгæ. Фæлæ... Æгæр афæстиат 
дæн. Афонмæ мæт кæны, — сывæллæтты ахъæбыс кодта æмæ фæ- 
цæуæг ис. Лæппуйæн ма загьта: — Амир, ды ныр лæг дæ, рынчынтæ 
мауал кæн. Адзæбæх уыдзынæ, мæ хур! 
Зауырбег сылгоймаджы аласынмæ хъавыд, фæлæ йæ кой дæр не 
суагьта Заремæ. Дæ сывæллæттæм, дам, кæс. Таксийы æрбацыд сæ- 
химæ. Цымæ стыр хъуыддаг сарæзта, афтæ йæм каст. Уыцы сидзæр 
сывæллæттæн кæй феххуыс кодта, уый йæ зæрдæйæн æхсызгон уыд. 
Тынг сын тæригьæд кодта, уыцы æнахъомæй æнæ мадæй баззай!  
Заремæйы дæр ма мад куы хъæуы. Куы æрбатыхсы, уæд Дунетханы хъæ- 
бысы йæ сæр æрæвæры æмæ йын фенцондæр вæййы. Куы æрбарын- 
чын вæййы мад, уæд ын тынг фæтæрсы. Хуыцау бахизæд, æмæ исты 
кодта, уæд æй йæ зæрдæ нæ бауромдзæн. Уæдæ уыцы гыццылтæ та цы 
кæной, æнæ мадæй чи рæзы. Сылгоймаг йæхицæн загьта, йæ бон цы 
уа, уымæй сын æххуыс кæндзæн, зæгъгæ. Фæлæ Заремæйæн йæ сæрæй 
нæ хызтысты Данæйы ныхæстæ, махимæ, дам, цæр. Нæ, нæ, Заремæ 
никæимæ уал цæрынмæ хъавы! Йæ мадимæ цæрдзæн... 
Данæ æмæ Амир арæх мысыдысты Заремæйы, йæ кой кодтой. 
Сæ фыдæн дзырдтой, махимæ, дам, цæрæд. Зауырбег-иу сын ахæм 
рæстæджыты дзырдта: 
— Мæ хуртæ, Заремæ махимæ нæ цæрдзæн. Уымæн йæхи хæдзар, 
йæхи бинонтæ ис. Иæ мадимæ цæры. Стæй кусгæ кæны, стыр ран 
кусы. 
Зауырбеджы зæрдæмæ цæуы Заремæ. Æмæ, зæрдæмæ чи нæ фæ- 
цæуа, ахæм у: хæрзконд, алцæмæй æххæст, ахуыргонд, стыр ран 
кусы... Стæй зæрдæхæлар, адæмуарзон... «Чи йын сты мæ сывæллæт- 
тæ? Ничи. Фæлæ сыл куыд ауды. Дзæгъæлы нæ фæзæгьынц,  
сывæллоны зæрдæ, дам, зонаг у!» — хъуыды кодта Зауырбег. 
9 Будайты Милуся 
129 

БУДАЙТЫ МИЛУСЯ. Уды суадон 
Кæд Цæразоны-фырт йæхицæн афтæ загъта, æмæ никуыуал бакæн- 
дзæн бинонты хъуыддаг, уæддæр фæстаг рæстæджы хъуыды кодта, 
куыд уыдзысты йæ сывæллæттæ, уæлдайдæр та — Данæ. Сывæллæт- 
ты мад хъæуы, хæдзары хъуамæ сылгоймаг уа! Заремæ! Заремæйы 
уыны Зауырбег сæ хæдзары, сывæллæтты дæр уый хъæуы. Фæлæ тæр- 
сы, куынæ сразы уа, уымæй. Нæлгоймаг æм уæндгæ дæр нæ кæны, йæ 
зæрдæ куы фæхуда, зæгъгæ. 
Æхсæв-бонмæ нал фынæй кодта Зауырбег, хъуыды кодта Заремæ- 
йыл. Куыд сылгоймаг, афтæ йæ зæрдæмæ цыд. Æнкъарæнтæ фæзынд 
йæ зæрдæйы. Йæхицæй сæ сырдта, фæлæ йæхицæн хицау нал у. Ба- 
уарзта, тынг бауарзта! Исчи йын куы загътаид, искуыма бауарздзынæ 
Ирмæйы фæстæ, уæд ыл йæ зæрдæ фæхудтаид. Фæлæ цард диссаг у, 
бирæ фæзилæнтæ дзы ис, кæцырдæм фæуыдзæн, уый бæрæг нæу. Æп- 
пæт хъуыддæгтæ дæр Хуыцауы къухы сты, уымæй гæнгæ сты. 
Заремæ дæр уæдæ арæх хъуыды кодта Зауырбегыл. Уый йын 
бирæ æххуыстæ бакодта, йæ фарсмæ æрбалæууыд, йе 'ххуыс æй куы 
хъуыд, уæд. Уæдæ Данæ æмæ Амиры дæр бирæ бауарзта, йæ зæрдæйы 
ныххызтысты. Нæ, никуыуал ацæудзæн чындзы, йæ мадимæ цæрдзæн. 
Фæлæ... Ай цы у? Фæстаг рæстæджы арæх хъуыды кæны Зауырбегыл, 
йæхимæ йæ æлвасы, йæ зæрдæ сгуыпп-гуыпп кæны йæ коймæ. Нæ, нæ!.. 
Уыди июлы мæй. Иу изæр Заремæ куыстæй æрбацыд, Дунетха- 
нимæ æхсæвæр бахордтой. Райхъуыст хæдзары телефоны дзæнгæрæг. 
Сылгоймаг систа хæтæл, дзырдта Зауырбег: 
— Дæ изæр хорз, Заремæ! Хатыр дæ курын, кæй дæм дзурын, 
уымæй, — цасдæр рæстæг ныхъхъус нæлгоймаг, стæй дарддæр дзырдта: 
— Дæ фенын мæ фæнды, демæ мæ ныхас ис. Цæйдæр тыххæй мæ хъæ- 
уыс, телефонæй йæ мæ бон зæгъын нæу. Иу хатт ма дæ хатыр курын, 
фæлæ райсом сабат у, æмæ куы фембæликкам... Уæ хæдзары раз лæу- 
дзынæн мæ хæдтулгæйыл дыууадæс сахатыл, — загъта ма Зауырбег 
æмæ æрывæрдта хæтæл, дзуапмæ дæр нæ банхъæлмæ каст, афтæмæй. 
Заремæ лæугæйæ баззад, йæ зæрдæ гуыпп-гуыпп кодта, цымæ 
мæнæ æрыгон чызг у, афтæ. Рагæйдæр нал банкъардта ахæм  
æнкъарæнтæ. Зæрдæйы нæ асайдзынæ, алцыдæр бамбары. 
Дыккаг бон фембæлдысты Заремæ æмæ Зауырбег. Ресторанмæ йæ 
ахуыдта нæлгоймаг. Сæ бацыдмæ стьол цæттæ уыд, Зауырбеджы фæ- 
дзæхстмæ гæсгæ йæ рагацау бацæттæ кодтой. Кæрæдзийы афæрстытæ 
кодтой сæ бинонтæй. Фæлæ, иннæ хæттыты хуызæн нал уыдысты, сæ 
дыууæ дæр æфсæрмы кодтой. Сæ астæу цы уарзт фæзынд, уый æм- 
бæхсын сæ бон нал уыд. Иу рæстæг Зауырбег йæ къух æрывæрдта  
Заремæйы къухыл æмæ загъта: 
130 

Æрæджиауы уарзт 
Ш 
— Заремæ, курын дæ, æмæ мæм байхъус! Æрмæст мыл дæ зæрдæ 
ма фæхудæд. Мæнæн дæр æнцон нæу. Нæ зонын, куыд райдайон, уый, 
— ныхъхъус и цасдæр, стæй сылгоймаджы цæстытæм бакаст: — Мæ 
сывæллæтты мад хъæуы! Дæу сæхицæн мадæн равзæрстой... Алыбон 
дæр мын дзурынц, уыцы дзæбæх тётя, дам, махимæ цæрæд! —  
ныхъхъус та ис, йæ сæр бынмæ æруагъта. — Дæрдтыл цы дзурон, фæнды 
мæ, цæмæй мæ бинойнаг уай, Данæ æмæ Амирæн та — сæ мад! 
Заремæ зондджын сылгоймаг уыд, æмбæрста, цы зæгъынмæ йын 
хъавы Зауырбег, уый. Фæлæ йæм уæддæр афтæ фæкаст, цымæ арв ныг- 
гæрах кодта хур боны. Куыддæр фæци, бандзыг. Цы загътаид, уый нæ 
зыдта. Стæй, дарддæр йæхи куыд дардтаид, уый дæр нал æмбæрста. 
Бадт цавддурау. 
— Заремæ, сывæллæттæ нал стæм, дæхæдæг алцыдæр æмбарыс. О, 
дæуæн сывæллæттæ нæй, æз та дыууæ сабийы фыд дæн. Æнцон нæу 
уый. Æмæ мын æргом зæгъ дæ хъуыды. Мæ бинойнаг куы нал уыд, уæд 
мæхицæн загътон, никуыуал бакæндзынæн бинонты хъуыддаг. Фæлæ... 
Ды мын куынæ сразы уай, уæд мæ æппындæр ничи хъæуы... — дзырдта 
Зауырбег. Уый æмбæрста, сылгоймаг цы уавæры ис, уый. 
— Зауырбег, мæ бон нæу афтæ æвастæй дзуапп раттын, мæ  
хъуыды зæгъын. Иу къуыри мын уæддæр ратт, — æппынфæстаг загьта  
Заремæ. 
— Куынæ сразы уай, уæд мæ сывæллæтты зæрдæтæ атондзысты, 
— загьта ма Зауырбег. 
Иугыццыл ма абадтысты нæлгоймаг æмæ сылгоймаг æнæдзур- 
гæйæ. Алчидæр дзы йæхи хъуыдыты ацыд. Стæй баныхас кодтой фем- 
бæлыныл къуырийы фæстæ. 
Заремæ сæхимæ куы бацыд, уæд дзурын дæр йæ бон нæ уыд. 
Хъуыдытæ йæ сæ быны скодтой. О, бауарзта ногæй, нал æй æмбæх- 
ста йæхицæй йæ уарзт. Зауырбеджы сывæллæттæ дæр ын зынаргъ сты. 
Фæлæ... Уæддæр хъуыды кодта, цы кæна, ууыл. Æхсæв-бонмæ нæ 
бафынæй. Дунетханæн радзырдта хабар. Йæхинымæр загьта: «Мамæ 
мын куыд зæгъа, афтæ бакæндзынæн». Мад ын загьта: 
— Мæ чызг, дæхæдæг зондджын дæ, уæдæ сывæллон дæр нал дæ. 
Фæлæ, фæрсыс мæ, æмæ дын мæ хъуыды зæгъын. Куыд зонын æмæ 
мын дæхæдæг куыд радзырдтай, афтæмæй дæ уыцы сидзæр  
сывæллæттæ бирæ бауарзтой. Стæй мæм Зауырбег дæр хорз адæймаджы хуызæн 
кæсы. Заремæ, бавзар дæ амонд! Мады зæрдæ зонаг вæййы,  
алцыдæр æмбары. Мæ зæрдæ мæм афтæ дзуры, æмæ амондджын уыдзынæ 
Цæразонтæм! Стæй ма иу хъуыддаг, æз дæр дунемæ нæ цæрдзынæн, 
æмæ иунæгæй куыд уыдзынæ? Мæнæн дæр æнцондæр уыдзæн. 
131 

БУДАЙТЫ МИЛУСЯ. Уды суадон 
Заремæ йæ мады ахъæбыс кодта: 
— Мамæ, ды куыд зæгъай, афтæ бакæндзынæн. О, мæхæдæг дæр 
уыцы сидзæр сывæллæты бирæ бауарзтон. Тæригъæд сын кæнын. 
Зауырбег мæт кодта, тарсти, Заремæ йын куынæ сразы уа, ууыл. 
Йæ цард нал уыдта æнæ уымæй. Æппындæр йæ хъуыдыйæ нæ хызт. 
Мæнæ цымæ фыццаг хатт бауарзта, афтæ йæм каст. Фæлæ ацы уарзон- 
дзинад æндæр хуызы уыд — зæрдæйæ дæр æй æмбæрста, стæй зондæй 
дæр. Иу ныхасæй йын зæгъæн нæ уыд. 
Къуырийы фæстæ фембæлдысты Зауырбег æмæ Заремæ, кæм 
баныхас кодтой, уым. Æнæдзургæйæ цасдæр бадтысты. Фæлæ цæ- 
стытæй кæрæдзиимæ ныхас кодтой. Сæ цæстæнгас дзырдта, кæй уар- 
зынц дыууæ адæймаджы, æмæ сæ уарзты тых кæрæдзимæ кæй æлвасы. 
Цасдæры фæстæ Заремæ загьта: 
— Зауырбег, сывæлæттæ нал стæм дыууæйæ дæр, æмæ нæ хъаз- 
дзыстæм, уырыссагау куыд фæзæгьынц — в кошки-мышки. Нæ дыу- 
уæйæн дæр уыд бинонтæ. Æз дæр хъуыды кодтон, нал, нал ссар- 
дзынæн мæ амонд... Фæлæ... Дæуыл сæмбæлдтæн. Бауарзтон дын 
дæ сывæллæтты, цымæ мæхи сты, афтæ. О, разы дæн! — загьта сыл- 
гоймаг æмæ ныхъхъус, стæй цасдæры фæстæ бафтыдта йæ ныхасмæ: 
— Фæлæ,^фæлæ, иу хъуыддаг... Æз мæ мады иунæгæй нæ ныууадз- 
дзынæн. Йæхæдæг та никуыдæм ацæудзæн йæ хæдзарæй. О, махмæ 
уый мидæгмой хуыйны, фæлæ... Дæуæн дæхи хæдзар ис... 
Зауырбег, кæд зæрдæйæ æнкъардта, Заремæ йын разыйы дзуапп 
кæй ратдзæн, уый, уæддæр тæрсæгау кодта, æмæ ныр йæ цæстытæ 
æрттывтытæ акалдтой. Йæ къух арæхстгай æрæвæрдта сылгоймаджы 
къухыл æмæ йæм уарзæгой цæстæй каст. Тынг æй фæндыд, ахъæбыс 
æй кæнын... Фæлæ уый фæстæдæр уыдзæн. Фæндыди йæ тагъддæр, 
тагъддæр куы ралæууид уыцы бон ... 
Июлы мæйы кæрон Хуыцаубоны Цæразонты хæдзармæ æрбамбырд 
сты Зауырбеджы æмбæлттæ, хæстæджытæ, Заремæйы куыстуатæй цал- 
дæр адæймаджы... Акуывтой ног бинонтæн. Афтæ баныхас кодтой, сæ 
фыццаг æхсæв арвитдзысты Зауырбеджы хæдзары. Дунетханимæ баз- 
зад йæ хойы чызг. 
Æмæ мæнæ иунæгæй баззадысты Зауырбег æмæ Заремæ. Æфсæрмы 
кодтой дыууæйæ дæр. Артау сыгъдысты, зæрдæтæ гуыпп-гуыпп  
кодтой. Зауырбег арæхстгай ахъæбыс кодта Заремæйæн. Афтæмæй цасдæр 
лæууыдысты... Стæй... 
— Заремæ, уарзын дæ! Рагæй дæ уарзын! — дзырдта нæлгой- 
маг. Ус ын йæ къух авæрдта йæ былтыл. Ныхæстæ нал хъуыдысты... 
Цæстытæ, къухтæ, былтæ... кæрæдзийæн æмбарын кодтой сæ уарзт... 
132 

Æрæджиауы уарзт 
Къуыри фесты Зауырбеджы хæдзары, амондджын бонтæ æмæ æхсæвтæ 
æрвыстой. 
Иннæ Хуыцаубоны Зауырбег æмæ Заремæ сæ сывæллæттимæ æр- 
бацыдысты Дунетханы хæдзармæ. Ам дæр æртæ чъирийы скуывтой. 
Мад æнкъардта, йæ чызг амондджын кæй у. Дунетхан бирæ бауарзта 
сывæллæтты, уыдон дæр æй тынг бауарзтой. Зæронд ус-иу арæх афтæ 
дзырдта: 
— Хуыцау мæ, æвæццæгæн, бирæ уарзы. Нæ мын уыд хæрæфырт- 
тæ. Нана не сдæн. Заремæйæн сывæллон кæй нæ сæнтыст, ууыл тынг 
тыхстæн, фæлæ мæнæ ныр та дыууæ хуры ис нæ хæдзары. Мæлæтыл 
дæр разы дæн, иунæгæй нæ ныууадздзынæн мæ чызджы. 
Уæдæ, Дунетханæн Зауырбег сиахс нæ, фæлæ фырты хуызæн 
уыд. Амондджынæй цардысты бинонтæ. Хъæлдзæгдзинад та бацард 
Алантæ æмæ Цæразонты бинонты 'хсæн. Заремæ йæ уарзт лæвæрдта 
сывæллæттæн, мады хуызæн сын уыд, ницы сын æвгъау кодта. Скъо- 
ламæ цыд æмбырдтæм. Данæ æмæ Амир хорз ахуыр кодтой. Бирæ 
уарзтой сæ дыккаг мады, æвæццæгæн, хи сывæллæттæ дæр афтæ нæ 
фæуарзынц. Зауырбегимæ дæр кæрæдзийы æмбæрстой. Сæ иу куыстæй 
раздæр æрбацыд, уæд-иу, цалынмæ иннæ æрбацыд, уæдмæ æхсæвæр 
нæ хордта. Афтæ æнувыд уыдысты кæрæдзийыл бинонтæ. 
* * * 
Иу-фондз азы ацардысты амондджынæй Зауырбег æмæ Заремæ. 
Фæлæ, мæгуыр, Дунетхан фæстаг рæстæджы æрхуыссыд. Æппындæр 
нал стад хуыссæнуатæй. Хорз æм зылдысты Заремæ æмæ Данæ, уæдæ 
Амир дæр йе 'ххуысы хай лæвæрдта. Арæх-иу бацыд зæронд усы 
размæ æмæ-иу æй афарста: 
— Нана, ницы дæ хъæуы? Дон, хос дæ нæ хъæуы? 
— Ницы мæ хъæуы, нанайы хур, ницы... — загьта-иу Дунетхан 
æмæ-иу лæппуйы сæр æрсæрфта йæ мæллæг къухæй. 
Мад йæ царды фæстаг бонтæй иуы Заремæйы йæ фарсмæ æрба- 
дын кодта æмæ йын загьта: 
— Мæ чызг, мæ кæрон æрхæццæ ис. Зонын, зын дын кæнын мæ 
ныхæстæй, фæлæ... Тынг мыл ма батыхс, æз амондджын дæн: уадзын 
дæ сывæллæттæ, Зауырбегимæ. Заремæ, кæд исчи бахатта йæ мады 
фæллæйттæ, уæд ды! Æз разы дæн Зауырбегæй дæр... 
Цалдæр боны фæстæ Дунетхан ацыд йе 'цæг дунемæ. Заремæ 
тынг фæхъыг кодта йæ зынаргъ мадыл, сау дардта. Алыбон дæр куыд- 
та. Нæ зыдта, цы кодтаид, Зауырбег йæ фарсмæ куынæ уыдаид, уæд. 
Сиахс хорз æгъдау радта йæ усы мадæн. 
133 

БУДАЙТЫ МИЛУСЯ. Уды суадон 
* * * 
Цард цæуы æмæ фарн йемæ хæссы. Кæрæдзийы уарзгæйæ царды- 
сты Зауырбеджы бинонтæ. Данæ æмæ Амир скъолайы фæстæ уæлдæр 
ахуыргонддзинад райстой. Сæ дыууæ дæр университеты юридикон  
факультет каст фесты, равзæрстой сæ мад Заремæйы дæсниад, кæд  
Зауырбеджы фæндыд, цæмæй Амир аразæджы дæсниад райстаид, уæддæр. 
Мыдыкъусы хуызæн уыд Цæразонты хæдзар. Амондджын уыды- 
сты. Мæнæ сын ныр стыр бæрæгбон у — ссæдз азы иумæ цæрынц 
Заремæ æмæ Зауырбег. Иу боны хуызæн атахтысты уыцы азтæ. Лæг 
æмæ усы ныфс ис, разæй ма сæм ноджы амондджындæр бонтæ кæй 
æнхъæлмæ кæсы, уымæй. Хъуамæ ма Амирæн ус ракурой, йæ сывæл- 
лæтты йын хъомыл кæной... Уæдæ сæ фырты фыртты фенын дæр сæ 
фæнды. Хуыцау хорз у, алцыдæр уый къухы ис. Хъуамæ сæххæст уой 
Зауырбег æмæ Заремæйы бæллицтæ... 
ВЕНЕРÆ 
Цæуы, хъуыдытæгæнгæйæ, Дзæуджыхъæуы рæсугъддæр уынгтæй 
сæ иуы — Уалдзыгон уынджы — иу-фондз æмæ æртиссæдз азы 
кæуыл цæуы, ахæм бæрзонд, хæрзконд сылгоймаг. Аиварæзт: йæ уæлæ 
рæсугъд æрвхуыз къаба, йæ къахыдарæс дæр уыцы хуызы, йæ къухы 
цы хызын уыд, уый дæр — æрвхуыз. Азтæ, куыд фæзæгъынц, сæ хъ- 
уыддаг кæнынц, фæлæ бæрæг у, сылгоймаг æрыгонæй тынг рæсугъд 
кæй уыд, уый. 
Венерæ бирæ уарзы афæдзы ацы афон — хурхæтæны мæйы рай- 
дайæн: æртæхдзыд кæрдæг райсомы хуры тынтæм цъæх-цъæхидæй 
æрттивы, бæлæсты сыфтæр дæр нырма уыцы æрыгон у, кæд сыфтæрæй 
афтæ зæгъæн ис, уæд — рыг ыл нæма сбадт. Сусхъæд бæлас та ди- 
динæг калы æмæ диссаджы хæрздæф кæны, адæймагæн æхсызгондзи- 
над хæссы. Уынджы фæйнæварс цы дидинджытæ сагьд ис, уыдон дæр 
рæсугъд фидауынц. Хæхтæй рог дымгæ дымы, Венерæйы цæсгомыл 
андзæвы, цымæ йын ба кæны, афтæ. Мæргътæ дæр уæдæ сæ райсомы 
зарджытæ кæнынц, зæрватыччыты цъыбар-цъыбур цæуы. Райсомы авд 
сахаты у, Хуыцаубон, æмæ, æвæццæгæн, уымæ гæсгæ иугай цæуджытæ 
ис уынджы. Сылгоймагмæ, дæ бон хорз, зæгъгæ, исчи куы сдзуры, уæд 
сын уый дæр йæ сæры батылдæй дзуапп дæтты. 
134 

Венерæ 
^ 
Венерæ ныр цалдæр азы нал кусы, фырты фырттæ йын кæдæй 
фæзынд, уæдæй. Æмæ, куыд алы райсом дæр, ныр цалдæр азы — уа- 
рыны уа, хорз рæстæг уа, дымгæ кæна... сылгоймаг рацæуы рай- 
сомæй тезгъо кæнынмæ. Изæрæй дæр рацæуы æмæ иу-дыууæ сахаты 
фæрацу-бацу кæны.. Æрмæст сихоры тæвды никуы фæцæуы уынгмæ, 
тæвдæн нæ быхсы. Дуканимæ дæр никуы ацæуы, афтæ фæзæгъы: 
«Тæвд рæстæг æппындæр нæ уарзын, ме уæнгтæ æрлæмæгъ вæййынц, 
мæ уæхсчытыл цыма исты стыр уаргъ æвæрд вæййы, афтæ мæм фæкæ- 
сы. Æмæ йæ уарзгæ дæр куыд кæнон, мæргътæ, цæрæгойтæ дæр ма 
нæ быхсынц тæвдæн, сæхи бамбæхсынц. Уæдæ дидинджытæ, кæрдæг, 
бæлæстæ — уыдон дæр нынкъард вæййынц. Адæмæй дæр бирæтæ 
ахæм рæстæг, тынг сæ куынæ хъæуа рацæуын, æндæр нæ рацæудзысты 
уынгмæ. Фæлæ ис ахæмтæ дæр, æмæ уарзынц тæвд рæстæг, уæлдай 
сын нæу, æмæ тезгъо кæнынц... Æмæ, уыдонæн та сæ бар — сæхи...» 
Венерæ цæуы хъуыдытæгæнгæ, цæуыл æмæ кæуыл сагъæс кæна, 
ахæмтæ йын ис. Бахæццæ ис Фонтанты фæзмæ æмæ уым иу дон- 
хæрисы бын сбадт, каст, фонтаны дон куыд цæуы хæрдмæ, уымæ. Йæ 
хъуыдытæ йæ ахастой йе 'рыгоны бонтæм. Æваст йæ хъустыл ауад: 
— Венерæ, Венерæ, уый ды дæ! Мæнæ диссаг! Фыны дæн, æви... 
Венерæ! 
Сылгоймаг куыддæр фæци æвиппайды ныхасæй, йæ бынаты 
фесхъиудта, дзурæгмæ хæрдмæ скаст. Йæ разы лæууыд бæрзонд, хæрз- 
конд нæлгоймаг, иу-дæс æмæ æртиссæдз азы кæуыл цыд, ахæм. Иæ 
сæрыхъуын — урс-урсид, йæ цæсгомыл мидбылхудт хъазыд. Венерæ- 
йæн æнæзонгæ уыд нæлгоймаг æмæ ахъуыды кодта: «Æвæццæгæн, мæ 
хъустыл ауад, мæ номæй мæм кæй сдзырдта, уый. Куынæ йæ зонын, 
чи у, уый». Фæлæ та нæлгоймаг цингæнгæйæ, цымæ йыл стыр хорз 
æрцыд, афтæмæй загьта: 
— Мæнæ диссаг! Венерæ! Мæнæ ма Венерæйы уынын! — стæй 
æваст йæ зонгуытыл æрбадт сылгоймаджы цур, йæ къух ын райста 
æмæ йын аба кодта. 
Венерæ цавддурау фæци, нæ дзурын йæ бон нал уыд, нæ йæ 
бынатæй сыстын. «Ацы æнæзонгæ нæлгоймаг цæмæн æрзоныг кодта 
мæ разы? Уый куыд у? Фын у, æви цы у?» — ахъуыды кодта  
сылгоймаг. Цасдæры фæстæ, йæхимæ куы 'рцыд, уæд сдзырдта: 
— Дæ хорзæхæй, сыст! Нæ хъæуы, уый раст нæу! — йæхæдæг йæ 
алыварс акает, кæд нæ исчи уыны, зæгъгæ. 
Йæ амондæн, уынджы цæуæг нæма уыд. Æрмæст, дарддæр бандо- 
ныл бадтысты сылгоймаг æмæ нæлгоймаг, ныхæстæ кодтой, Венерæйы 
135 

БУДАЙТЫ МИЛУСЯ. Уды суадон 
'рдæм нæ кастысты. Æнæзонгæ нæлгоймаг уæддæр нæма сыстад. Ве- 
нерæ тынг стыхсти... Нæлгоймаг æй цыма æмбаргæ бакодта, уыцы ро- 
гæй фæгæпп кодта, цымæ æрыгон лæппу уыд æмæ загъта: 
— Хатыр дæ курын, Венерæ! Æвæццæгæн дæ фефсæрмы кодтон. 
Фæлæ, мæхæдæг дæр мæхиуыл фæдис кодтон. Иу хатт-ма курын  
хатыр, кæд раст нæ уыдтæн, уæд! Ратт мын бар дæ фарсмæ абадынæн! 
Венерæ йæ бынатæй фестад, йæхинымæр загъта, æрæджиауы 
хорзæх дæ уæд, раздæр дæ фестын хъуыд, зæгъгæ. Стæй аивæй бакаст 
нæлгоймагмæ, йæ къухæй ацамыдта бандонмæ æмæ загъта: 
— Табуафси, сбад! 
Нæлгоймаг куы сбадт, уæд Венерæ дæр гыццыл фалдæр æрбадт. 
Цасдæр рæстæг æнæдзургæйæ бадтысты. Алчидæр дзы йæхи 
хъуыдыты ацыд. Афтæ зынди, цымæ ацы дыууæ адæймаджы кæрæ- 
дзимæ ницы бар дарынц, æцæгæлон сты кæрæдзийæн. Нæлгоймаг тынг 
нынкъард. Венерæмæ йæхимæ дæр афтæ каст, цымæ йын ацы лæг 
æнæзонгæ у æмæ рæдигæ фæкодта, фæлæ йын йæ ном цæмæй зоны, 
цымæ? 
— Венерæ, хатыр дæ курын, кæй' дæ фефсæрмы кодтон, уымæй! 
Раст нæ уыдтæн, æппындæр нæ уыдтæн. Мæ кары нæлгоймагæн, 
æвæццæгæн, афтæтæ кæнын нал æмбæлы. Фæлæ... — æнæзонгæ лæг 
ныхъхъус, йæ сæр бынмæ æруагъта, стæй та сабыргай загъта: -Æз дæ 
комкоммæ цыдтæн Уалдзыгон уынджы, ам хæстæг цæрын æмæ алы 
райсом дæр тезгъо фæкæнын... Бирæ азтæ рацыд, фæлæ дæ уæддæр 
базыдтон. Ды мæнырдæм нæ кастæ... Æмбарын æй, нæ мæ хъуыды кæ- 
ныс... Æз та... Дард ма мæм уыдтæ, афтæмæй дæр дæ базыдтон. Кæд, 
иу-дыууиссæдз азы рацыд, фæстаг хатт ма дæ куы федтон, уæдæй, 
уæддæр дæ базыдтон, æппындæр нæ аивта дæ хуыз. Уыцы рæсугъд 
дæ! — нæлгоймаг та ныхъхъус, стæй загъта: — Æгæр бирæ та дзу- 
рын... Фæлæ... 
Венерæ фæныфсджындæр ис æмæ лæджы афарста: 
— Бахатыр кæн, фæлæ дæ æз нæ хъуыды кæнын. Стæй, раст ба- 
фиппайдтай, мæнæн æхсызгон нæ уыд, дæхи куыд равдыстай, уый. 
Мæнмæ гæсгæ, афтæ нæ фидауы дæ кары нæлгоймагæн... Фæлæ, дæ 
хорзæхæй, кæцæй мæ зоныс? 
Нæлгоймаг та ницы дзырдта цасдæр рæстæг, йæ сæр бынмæ æр- 
уагът^, афтæмæй бадт. Стæй йе 'ргом сылгоймагмæ раздæхта æмæ бай- 
дыдта дзурын: 
— Венерæ, иу хатт-ма дæ хатыр курын, афтæ кæй рауад, уымæй. 
Стæй, курын дæ, æмæ дарддæр цы дзурон, уый тыххæй дæр. Мæ кары 
136 

Венерæ 
адæймагæн, æвæццæгæн, уарзты тыххæй дзурын нал æмбæлы, фæлæ 
йыл æнæдзургæ дæр нæй. Цард æппæтæй дæр уарзт у, стæй уырысса- 
гау куыд фæзæгъынц: «Любви все возрасты покорны». Фæлæ æз æры- 
гоны азтыл дзурдзынæн. 
Сылгоймаг стыхсти, йæхинымæр загъта: «Хуыцауы тыххæй, цы 
тынг æй ныддаргъ кодта, дæхи мын бацамон, æндæр дæ ницы агурын. 
Хатыртæ куры æмæ куры. О, ницыуал мæ хъæуы. Куыд ын зæгъон, 
дæ мысинæгтæ мæн æппындæр нæ хъæуынц, зæгъгæ». Фæлæ ницы 
сдзырдта. Нæлгоймаг та йæ ныхас дарддæр кодта, цæмæй зыдта, Ве- 
нерæйы сæры цы хъуыдытæ ис, уымæн. 
— О, æмæ дын уый дзурынмæ хъавын... Фыццагдæр дæ куы фед- 
тон... 
Венерæ уыди-нæ уыди, уæддæр йæхи нал баурæдта æмæ загъта 
тызмæгæй: 
— Бахатыр кæн, хорз лæг, фæлæ мæнæн уыйбæрц рæстæг нæй, 
стæй фидаугæ дæр нæ кæны æнæзонгæ нæлгоймагимæ бадын. Курын 
дæ, æмæ мын дæхи бацамон. Кæцæй мæ зоныс, чи дæ? Кæддæр цы 
уыди, уый мæн нæ хъæуы. 
Нæлгоймаг хорзау нал фæци, куыддæр фергъуыйау, стæй сабыргай 
загъта: 
— Раст дæ, раст! Æнæрхъуыды адæймаг дæн... Æз нывгæнæг дæн, 
Сæрмæтты Сæрмæт, кæд искæд фехъуыстай. О, кæддæр мæ зыдтай, 
фæлæ уый раджы уыди. Уæдæй нырмæ бирæ дон ацыд, уæд ма нæ 
дыууæ дæр æрыгон уыдыстæм. Æз ма дын дæ сурæт дæр сныв кодтон. 
Раст зæгъын хъæуы, ды уый зонгæ дæр нæ кæныс, фæлæ. 
Венерæ æрхъуыды кодта нывгæнæджы, фæлæ цы тынг аивта йæ 
хуыз. «О, ныр дæр ма хæрзконд у, фæлæ йæм йæ раздæры хуызæй  
ницыуал ис. Хорз нæ рауад... Фæлæ æз аххосджын нæ дæн. Мыййаг æй 
мæ фыны куынæ федтон, æмæ йыл райсом раджы уынджы сæмбæл- 
дзынæн уал æмæ уал азы фæстæ, — загъта йæхинымæры Венерæ. — 
Аххосджын йæхæдæг у Сæрмæты-фырт». 
Сæрмæт дарддæр йæ ныхас кодта, цæмæй зыдта, сылгоймаг цæуыл 
сагъæс кæны, уый. 
— Уыцы уалдзыгон бон æз никæд ферох кæндзынæн, цыдтæн 
Дзæуджыхъæуы сæйраг уынджы — Сабырдзинады проспекты, фæсси- 
хор уыд уый . Раст дын куы зæгъон, уæд æз афæдзы афонтæй уалдзæ- 
гæй фылдæр никæцыйы уарзын. Нывгæнджытæ, фысджытæ, поэттæй 
сæ фылдæр цæмæндæр гæсгæ фæззæг уарзынц. Мæнæн та фæззæджы 
æнкъард вæййы. О, фæлæ уый дæу нæ хъæуы... 
137 

БУДАЙТЫ МИЛУСЯ. Уды суадон 
«Цы дæрдтыл дзуры, кæдæмты ахæццæ ис... Афтæмæй ам изæр- 
мæ бадгæйæ баззайдзынæн. Фæлæ йын куыд зæгъон, дæ ныхас фæцы- 
бырдæр кæн, зæгъгæ. Уыцы кары нæлгоймаг хъуамæ йæхæдæг æмбара 
хъуыддæгтæ... Иу хатт ын загьтон», — тыхсти Венерæ. Йæ фарсмæ 
бадæг та дарддæр дзырдта: 
— О, диссаджы рæсугъд бон уыд, бæстæ дидинæг калдта, хæхтæй 
цы рог дымгæ дымдта, уый сын сæ хæрздæф хаста. Ды, Венерæ, æр- 
цæйцыдтæ мæ фыдыфсымæры чызгимæ. Мæ размæ куы 'рхæццæ стут, 
уæд æрлæууыдыстут. Сарæ мæм æрбауад, ахъæбыс мын кодта æмæ мæ 
афарста, куыд ыстæм хæдзары, зæгъгæ. Ды иуварсгомау лæууыдтæ. 
Стæй æваст Сарæ афтæ куы сдзурид: 
— Цы æнæрхъуыды адæймаг дæн, — дæумæ бауад, дæ къухыл 
дын рахæцыд æмæ дæ мæ размæ 'рбакодта: — Сæрмæт, базонгæ у,  
Венерæ у мæ хуыздæр æмбал, стæй мын æрмæст æмбал нæу, фæлæ хо 
дæр. Мæ зæрдæмæ уымæй хæстæгдæр ничи у, мæ разы кæй ис, уый 
тыххæй йæ нæ зæгъын. 
Ды мæм дæ къух радтай, æфсæрмыгæнгæйæ. Фемдзаст стæм... 
Уæдæй нырмæ уыцы цæстæнгас мæ зæрдæйыл лæууы, нæ йæ рох 
кæнын. Уæды уонг æз дæ хуызæн рæсугъд чызг нæма федтон... Дæ 
цæстытæ æнæбын цады хуызæн, даргъ цæстыхаутæ... Бахатыр кæн, 
фефсæрмы та дæ кодтон, æвæццæгæн. Фæлæ дын уæдæ куыд зæгъон, 
кæцæй дæ зонын, уый, — Сæрмæт йæ мидбылты бахудт. 
Венерæ уæдмæ сабырæй лæууыд, фæлæ йын ныр фадат фæцис 
сдзурынæн æмæ загьта: 
— Æз дæр дæ хатыр курын, кæй дæ нæ базыдтон, уый тыххæй. 
Фæлæ, афтæ æвиппайды уыд, æмæ... Стæй, æцæгæйдæр, цал æмæ цал 
азы рацыд уæдæй нырмæ. Нал æй хъуыды кæнын, фæлæ дæ кæд  
федтон иу-æртæ хатты, — ныхъхъус ис Венерæ, стæй йæ бынатæй фестад 
æмæ загьта: — Ныр та мын бахатыр кæн, фæлæ мæ цæуын хъæуы. 
Æнæуи дæр æгæр бафæстиат дæн, Æхсызгон мын уыд нæ фембæлд. — 
Æмæ тагъд-тагъдæй фæраст, æнæ фæстæмæ фæкæсгæйæ. 
Сæрмæт ма йæ бынатæй бæргæ фестад, фæлæ... Нæлгоймаджы 
фæндыд афæрсын Венерæйы йæ цардæй. «Хъуамæ амондджын уа, æн- 
дæрхуызы дæр хъуамæ ма уа. Ахæм рæсугъд сылгоймаг! Цымæ йын 
цотæй та цы ис?» — хъуыды кодта Сæрмæт æмæ касти йæ фæстæ, ца- 
лын^æ сылгоймаг нæ фæаууон ис, уæдмæ. Стæй фæстæмæ сбадт бан- 
доныл æмæ хъуыдыты ацыд... 
Венерæ сæхимæ куы бацыд, уæд йæ сæрыхицау Харитон йæ 
размæ фæци бацæуæны. Йæ зæрдæ йæ усмæ фехсайдта, ацы хатт цы- 
138 

Венерæ 
дæр æрæгмæ æрбацыд, стæй йæ цæсгом дæр цыдæр фæлурс уыд. Æмæ 
йæ афарста: 
— Не 'фсин, цы кæныс, исты дæ риссы? Цыдæр тыхстхуызæй 
æрбацыдтæ... Ивад у дæ цæсгом дæр, — дзуапмæ дæр нал банхъæл- 
мæ каст лæг, афтæмæй Венерæйы къухыл фæхæцыд æмæ йæ залмæ 
бахуыдта, къæлæтджыны йæ æрбадын кодта æмæ загьта: — Бад, бад! 
Æз дын ныртæккæ кофе акæндзынæн, мæ рæсугъд Мыдыуон! — Ха- 
ритон кæд бирæ азты алы бæстæты службæ кодта, уæддæр ирон æвзаг 
нæ ферох кодта. Стæй хæдзары ныййарджытæ сæ сывæллæттимæ дæр 
дзырдтой иронау Уыдон дæр сæ мадæлон æвзаг хорз зонынц. 
Харитон хæринаггæнæнмæ куы рахызт, уæд Венерæ ахъуыды  
кодта: «О, æцæгдæр, тынг стыхстæн ацы райсом, цæмæн мæ хъуыд уыцы 
фембæлд. Фæлæ Сæрмæтмæ, мыййаг, æрвитгæ нæ акодтон. Харитонæн 
ницы зæгъдзынæн, уый нæ зоны, чи у уыцы нывгæнæг, уый. Стæй йæ 
йæ зонын дæр ницæмæн хъæуы». 
— Венерæ, диссаджы кофе дын скодтон, мæнæ дын цыхт дæр, 
куыд уарзыс, афтæ. Дæхи-иу алхыскъ кæн, ахæм лæг кæмæн ис! — 
хынджылæггæнгæйæ, загьта Харитон. 
Æцæгдæр, Венерæ бирæ уарзта кофе цыхтимæ æмæ йæ сæрыхица- 
уæй тынг фæбузныг. «Раст у Харитон, кæд хынджылæг кæны, уæддæр. 
Ахæм лæг никæмæн ис...» — ахъуыды кодта сылгоймаг. Сабыргай 
цымдта йæ кофе æмæ та йæ хъуыдытæ сæ фæдыл ахастой, сæ ахасты 
фæци. Харитон рацыди уатæй, нæ йæ фæндыд йæ бинойнаджы хъыг- 
дарын. Æмбæрста, уый цæуылдæр кæй тыхсы, уый. «Уый фæстæ мын 
йæхæдæг радзурдзæн, афтæ тынг æй цы батыхсын кодта, уый. Кæд ис- 
кæуыл фембæлд?» — хъуыды кодта нæлгоймаг. 
* * * 
Диссаджы рæсугъд ран æвæрд у Сечеры хъæу: Æрæфы доны 
был, къуылдымтыл. Йæ алыварс — хъæд, быдыртæ... Венерæйæн ацы 
хъæуæй зынаргъдæр бынат нæй зæххы къорийыл. Сечер у йæ райгуы- 
рæн хъæу, ам цардысты йæ ныййарджытæ, ам уыд йæ фыды хæдзар. 
Фыццаджыдæр ам ацыд йæ къахыл, фыццаг къахдзæфтæ ам акод- 
та... Бирæ фæцыд бæгъæввадæй хъæуы къуылдымтыл, бирæ хæтты- 
ты-иу фæныхсти йæ къахы сындз. Æрæфæй бирæ фæхаста дон ведра- 
ты нарæг къахвæндæгтыл. Цыд хъæдмæ сæ хъæуккаг чызджытимæ 
æрыскъæф, мæнæргъы, мырткæ, дзедыр, æхсæр, тæрсмæ... Уæдæ йе 
'мбæлттимæ йæхи дæр арæх надта цæугæдоны. Сæрдыгон, бар сæ-иу 
куы уыдаид, уæд донæй уæлæмæ дæр не схызтаиккой. 
139 

БУДАЙТЫ МИЛУСЯ. Уды суадон 
Адæймагæн стыр æхсызгондзинад хæссынц йæ рагбонты мысинæг- 
тæ. Йæ хъæуы ном дæр — Сечер — йæ зæрдæмæ тынг цæуы. Сечер, 
Сечер — цы æхсызгон у зæрдæйæн! 
Мыдойты Венерæ райгуырд æмæ рæзыд стыр бинонты 'хсæн. 
Мад æмæ фыдæн уыдысты авд сывæллоны: æхсæз чызджы æмæ иунæг 
фырт. Венерæ цотæн се 'ппæты кæстæр уыд æмæ уымæ гæсгæ тынг 
буц чызг уыд. Йæхи æмбарынхъом куы фæци, уæд æм афтæ каст, 
цымæ йæ йæ фыд Абе иннæ сывæллæттæй фылдæр уарзы. Уый-иу æй 
йемæ алкæдæмдæр хуыдта: хосгæрстмæ, хъæдмæ, быдырмæ, фыййау- 
иу куы цыд, уæддæр-иу æй йемæ акодта. Афтæ-иу дзырдта фыд: 
— Венерæ, бабайы гыццыл чызг! Хорз мын феххуыс кæны фыстæ 
'рбаздахынмæ, стæй йемæ фæныхас кæнын, ас адæймаг куыд уа, афтæ 
мæ 'мбары, æнцон мын вæййы йемæ.. Мæ иннæ сывæллæттæ мæ афтæ 
не 'мбарынц. Ацы чызг та, нæма сдзурын, афтæмæй фæзоны, цы зæ- 
гъынмæ хъавын, уый. 
Венерæйæн чингуыты дæр арæх каст йæ фыд. Чызг хъуыды кæны, 
Къостайы æмдзæгæтæ йын куыд каст, уый. Иу хатт ын загьта: 
— Хетæгкаты Къостайы æмдзæвгæтæ хъуамæ хорз зонай. Уый 
у тынг стыр фыссæг, поэт! — Абе йæхæдæг Къостайы «Ирон фæн- 
дыр» иууылдæр зæрдывæрдæй зыдта. Ахуыргонд уыд, Йæ рæстæджы 
хъæууонхæдзарадон институт каст фæци. Стæй, æрмæст ахуыргонд 
нæ уыд, фæлæ зарынмæ дæр тынг арæхст, цагъта хъисынфæндырæй. 
Изæрыгæтты, йæ сывæллæттæ-иу йæ фарсмæ сбадтысты, æмæ сын-иу 
цагъта хъисынфæндырæй, зарыд адæмон зарджытæ, ноджы, йæхæдæг 
кæй æрхъуыды кодта, ахæмтæ. Сывæллæттæ дæр зарыдысты, фæлæ 
æппæтæй хуыздæр арæхст Венерæ. Æртæ азы куы цыд чызгыл, уæд 
цагъта, цы гыццыл фæндыр уыд сæ хæдзары, ууыл. Куыд хъомыл- 
дæр кодта, афтæ цæгъдын райдыдта пианинойыл, уæдæ зарынмæ дæр 
дæсны уыд. Йæ хотæ — Зинæ, Ранетæ æмæ Кларæ дæр хорз цагътой 
фæндырæй, фæлæ уæддæр Венерæйы не 'ййæфтой. Иу хатт, Ног азы 
бæрæгбонмæ хъæуы клубы уыд концерт, уæд Венерæ æвдæм къла- 
смæ цыд æмæ уыцы концерты фæндырæй цагъта кафджыты къордæн, 
заргæ дæр акодта цалдæр зарæджы.. Сæхимæ куы 'рцыдысты концерты 
фæстæ, уæд йæ хистæр хо Кларæ сæ ныййарджытæ Абе æмæ Киабæ- 
йæн загьта:' 
— Ацы бон Венерæ фесгуыхти! Æппæт дæр дис кодтой, цы хорз, 
дам, цæгъды фæндырæй, стæй, дам, ын цы рæсугъд хъæлæс ис æмæ 
куыд зæрдæмæхъаргæ зары! Махæн Ранетæимæ тынг æхсызгон уыд, 
нæ гыццыл хойæ нын кæй æппæлыдысты, уый. Æмæ йын æмдзæгъд та 
куыд кодтой! Цалдæр хатты йæ рахуыдтой зарынмæ! 
140 

Венерæ 
Мад æмæ фыдæн æхсызгон уыд, сæ кæстæр чызгæй сын кæй рап- 
пæлыдысты, уый. Киабæ хъазгæйæ загъта: 
— О, Венерæйæ æппæлыдысты! Сымах та, сымах? — йæ хистæр 
чызджытæм бакаст: — Зинæ, Ранетæ, Фузæ, сымах та цæуылнæ ацагъ- 
тат фæндырæй? Кæннод Зæлинæ та? Уый дæр хорз куы цæгъды... 
Уæд дын чызджыты иунæг æфсымæр — Марат — афтæ куы зæгъид: 
— Бинонтæй иу куы фесгуыха, уæд уый фаг у. 
Абе йæ фырты сæрыл йæ къух æрывæрдта æмæ худгæйæ загъта: 
— Кæсут-ма, кæсут! Хъусут, цы загъта, уый? Нæ, фæлæ,  
Марат, бинонтæй цалдæрæй куы фесгуыхой, уæд уый дæр æвзæр нæу. 
Уый та ноджы хуыздæр у! Афтæ нæу, Венерæ? — бакаст йæ кæстæр 
чызгмæ. 
Чызг йæ сæр разыйы тылд бакодта æмæ, йæ хотæм йе 'ргом раз- 
дахгæйæ, загъта: 
— Мæ кой цы кæнут? Сымах та æз нæ уадзын? 
— Хæлæг дæм кæнынц, куыд нæ сæ 'мбарыс, Венерæ! — 
мæстæймарæн худт бакодта Марат. 
— Ды та хылычъи ма у, афтæ не 'мбæлы! — загъта хистæр хо 
Зинæ. — Махæн æппæтæн дæр æхсызгон у, Венерæйæ кæй  
æппæлыдысты, уый. Стæй йæ зонæм, уый курдиатджын чызг кæй у. Бинонты 
'хсæн иу курдиатджын куы уа, уæд уый фаг у. 
— Тынг мæ ма 'ппæлут, кæннод мæхимæ ныууыдзынæн, — 
æфсæрмыгæнгæйæ, загъта Венерæ. 
Азтæ дугъон бæхæй уæлдай не сты: згъорынц, бауромæн сын 
нæй. Адæймаг æрыгон куы вæййы, уæд æй фæфæнды, цæмæй рæстæг 
тагъддæр цæуа, скъола, техникум, университет ... тагъддæр каст фæуа 
æмæ кусын байдайа. Азтæ куы рацæуынц, йæ кары куы бацæуы  
адæймаг, уæд æй нал фæфæнды, цæмæй рæстæг афтæ тагъд уайа. Фæлæ, 
хъыгагæн, рæстæг фæрсгæ никæй кæны... 
Венерæ æнтыстджынæй каст фæци Сечеры астæуккаг скъола. 
Фыццаг къласæй фæстæмæ дæр хорз ахуыр кодта, куыд йæ иннæ хотæ, 
афтæ. Йе 'фсымæр Марат дæр тынг хорз ахуыр кодта, уый Венерæйæ 
иу аз хистæр уыд. Скъола каст фæуыны фæстæ ацыд Мæскуымæ æмæ 
бацыд Михаил Ломоносовы номыл университетмæ, философон факуль- 
тетмæ. Сæ фыд Абе-иу уый тыххæй хъазгæйæ афтæ дзырдта: 
— Нæ фырт Марат философствовать кæнын бирæ уарзы æмæ йын 
ныр фадат фæцис. 
Уæдæ Мыдойты Абе æмæ Киабæйы хистæр чызджытæ дæр фесты 
каст уæлдæр скъолатæ: Зинæ - педагогон институты филологон хайад, 
141 

БУДАЙТЫ МИЛУСЯ. Уды суадон 
Фузæ æмæ Кларæ — медициной институт; Ранетæ — хъæууонхæдзара- 
дон институты зоотехникой факультет. Залинæ та ахуыр кодта Ленин- 
грады универитеты журналистикæйы факультеты. 
Венерæйы бирæ хъуыды кæнын нæ бахъуыд, кæдæм цæудзæн 
скъолайы фæстæ ахуыр кæнынмæ, ууыл. Уæдæ йæ бинонтæ дæр 
иууылдæр зыдтой. Хъыгагæн, Дзæуджыхъæуы ахæм уæлдæр скъола нæ 
уыд, æмæ зарæггæнæг, музыкантыл кæм ахуыр кæной. Уый тыххæй та 
цæуын хъуыд Мæскуымæ. Абе æмæ Киабæйы бæргæ нæ фæндыд сæ 
кæстæр чызджы дард æнæзонгæ горæтмæ ауадзын, кæд сæ фырт уым 
ахуыр кодта, уæддæр. Иу бон фыд Венерæйæн загъта: 
— Чызг, мæ царды ныфс, мæнæ нæхи горæты ис аивадон учили- 
щæ, æмæ уал уым сахуыр кæн, стæй Мæскуымæ дæр цæудзынæ. 
Киабæ дæр йæ чызгæн ахъæбыс кодта æмæ загъта: 
— Венерæ, мæ къона, раст зæгъы дæ фыд, раст. Дзæуджыхъæуы 
уал фæу каст, стæй Мæскуы, нæ фæлæ Амырыкмæ дæр ацу. Лæппуйæн 
ма ницы кæны, мæнæ Маратмæ мæ зæрдæ афтæ нал æхсайы. Лæг у, 
æмæ — лæг! Фæлæ ды нырма сывæллон дæ. Уым, стыр горæты... Нæ, 
нæ, мæн æппындæр нæ фæнды, цæмæй цæуай, уый. Стæй, куыд зо- 
нын, афтæмæй дæ хистæр хоты дæр нæ фæнды... Иунæг Кларæ загъта: 
«Нæ мад, нæ фыд, æппындæр ма тыхсут Венерæйыл. Уый зондджын 
чызг у. Алкæмдæр сарæхсдзæн». Мах дæр æй зонæм, зондджын чызг 
кæй дæ, уый. Рæсугъд чызг дæ, æмæ уæд та, цы нæ вæййы... Мæн 
æппындæр нæ фæнды, цæмæй уым чындзы æрцæуай. 
Венерæ, худгæйæ, йæ мадæн ахъæбыс кодта: 
— Æппындæр-ма ма тыхсут. Мæнæ Зæлинæ куы ахуыр кæны Ле- 
нинграды, æмæ уый тыххæй куы ницы дзурут. Стæй æз мæ равзæрст 
фæндагæй нæ рахиздзынæн. О, Дзæуджыхъæуы хорз аивадон учили- 
щæ ис, уырдыгæй рацыд бирæ зындгонд зарæггæнджытæ, музыкант- 
тæ, фæлæ мæн уæддæр фæнды Гнесины номыл музыкалон академимæ 
бацæуын. Уый у мæ бæллиц! Стæй, мæ хъуыдыйы нырма лæппутæ 
нæма ис, мæнæ мæ хистæр хотæй чындзы куы ничи ма æрцыд. Уыдон 
мæнæй фыдуынддæр, стæй æвзæрдæр не сты. 
— О, о, ницыуал дзурæм! Зæлинæ ныр цыппæрæм курсмæ бацыд. 
Раст зæгъыс, ууыл нæ мæт кæнæм, ды, æвæццæгæн, æппæты кæстæр 
кæй дæ, уый тыххæй дыл афтæ сагъæс кæнæм. Ды махæн дæ фыдимæ 
нырма гыццыл чызг дæ. Фæлæ, куыд дæ фæнды, афтæ кæн... Сæй- 
рагдæр, бацу уыцы ахуыргæнæндонмæ. Нæ зæрдæ дыл дарæм, хорз 
кæй ахуыр кæндзынæ... Айразмæ мын, мæнæ дын музыкалон скъолайы 
ахуыргæнæг чи уыд — Раисæ Иваны чызг, уый загъта: «Киабæ, дæ 
чызг тынг курдиатджын у æмæ хъуамæ Мæскуыйы ахуыр кæна». Мах 
142 

Венерæ 
дын дæ фыдимæ тæрсгæ кæнæм, æндæр нæ фæнды, цæмæй нæ дзæбæх 
кæстæр чызг ахуыр кæна, кæдæм æй фæнды бацæуын, уым. 
* * * 
Венерæ Мæскуымæ цы бон цыд, уыцы бон Мыдойты бинонтæ 
иууылдæр, Маратæй фæстæмæ, сæхимæ уыдысты. Æфсымæр, кæд сес- 
си радта, уæддæр не ссыд Ирыстонмæ, хъуамæ сæмбæлдаид Венерæ- 
йыл. Нырмæ чызг никуыма уыд Мæскуыйы. Уыд сусæны мæйы рай- 
дайæн, Хуыцаубон. Тынг тæвд бон уыд. Венерæ цы поезды цыдаид, 
уый изæрæй цыд, æмæ ма рæстæг уыд. Киабæ æртæ чъирийы ракод- 
та, хотæ диссаджы фынг рацарæзтой. Мыдойтæм сыхæгтæй иу-цалдæр 
лæджы дæр уыд, уæдæ Венерæйы æмбæлттæ дæр æрæмбырд сты. Йе 
'мкъласонтæн сæ фылдæр ^юрæтмæ ацыдысты сæ гæххæттытæ дæттын- 
мæ ахуыргæнæндæттæм. Йемæ ма Мæскуымæ цыд йæ хуыздæр æм- 
бал, дæс азы иу партæйыл кæимæ фæбадт — Сыгъзæрты Азау. Уый 
дæр тынг хорз бæрæггæнæнтимæ каст фæци скъола æмæ йæ фæндыд 
бацæуын, Марат кæм ахуыр кодта, уыцы университетмæ, æрмæст — 
фæсарæйнаг æвзæгты хайадмæ. Мараты зæрдæмæ цыд Азау, чызджы 
зæрдæмæ дæр цыд лæппу Венерæ ма йæ мæстæй дæр мардта: «Азау, 
мæ чындз уыдзынæ, мæ чындз!» Æмæ, ныр Азау уыцы университетмæ 
цæуынвæнд куы скодта, уæд ын Венерæ загъта: 
— Æвæццæгæн, уырдæм уымæн цæуыс, æмæ Марат уым кæй 
ахуыр кæны. 
Азау ын хынджылæггæнгæйæ, дзуапп радта: 
— О, о, æрмæстдæр гъе уый тыххæй! Фыццаг къласæй фæстæмæ 
немыцаг æмæ англисаг æвзæгтæ дæр уымæн ахуыр кодтон, цæмæй Ма- 
ратимæ уыцы æвзæгтыл дзурон уарзондзинады тыххæй. 
Изæры фондз сахатмæ Дзæуджыхъæуы æфсæнвæндаджы вагзалмæ 
'рбацыдысты, Венерæ æмæ Азауæн фæндараст чи загъта, уыдон. Абе 
æмæ Киабæ нæ рацыдысты Венерæйæн фæндараст зæгъынмæ, хоты 
бар æй бакодтой. Азауæн уыд иунæг æфсымæр, уый фарæстæм кълас- 
мæ цыд. Æмæ-иу чызг Венерæмæ хæлæг кодта, уал хойы кæмæн ис. 
Арæх-иу ын дзырдта: 
— Венерæ, ды тынг хъал дæ, уал хойы кæмæн ис! Мæнæн иу хо 
дæр куы уыдаид, уæд æй цас уарзтаин, цас! 
Венерæ дæр уæд йе 'мбалæн загъта: 
— О, æз тынг хъал дæн! Мæ хоты хуызæн никуы ис, стæй 
никæмæн! Æз тæригъæд фæкæнын, хо кæмæн нæй, уыдонæн. Фæлæ, 
Азау, дæуæн та æз уыдзьшæн хо! Стæй, мæнæ Маратмæ чындзы куы 
'рцæуай, уæд дын æхсæз хойы уыдзæн... 
143 

БУДАЙТЫ МИЛУСЯ. Уды суадон 
Поезд араст. Купейы ма Венерæ æмæ Азауимæ уыдысты дыууæ 
хойы, сæ кары чи бацыди, ахæмтæ — иу-дæс æмæ сыл дыууиссæдзгай 
азтæ цыдаид. Уыдон, уый фæстæ куыд рабæрæг, афтæмæй Мæскуыйы 
цардысты. Сæ фыд уырдæм раджы афтыд, уый æфсæддон дохтыр уыд, 
булкъон. Чызджытæ — Индианæ æмæ Консуэло— уым райгуырдысты, 
фазæттæ уыдысты. Бакастæй дæр тынг æмхуызон уыдысты. Чызджытæ 
сæ афтæ дæр нæ раиртæстой, чи дзы кæцы у, уый. Венерæ хъуыды 
кодта: «Æвæццæгæн, Жорж Сандмæ гæсгæ сæвæрдтой ацы сылгоймæг- 
тыл нæмттæ. Уымæ ис романтæ: «Индиана» æмæ «Консуэло». 
Куыд рабæрæг, афтæмæй хотæ Дзæуджыхъæумæ ссыдысты сæ фы- 
дыфсымæры бæрæггæнæг. Стæй, дам, æнæуи дæр арæх фæцæуæм — 
афæдз иу-æртæ хатты. Сæ дыууæ дæр чындзыцыд нæ уыдысты,  
цардысты Мæскуыйы Кутузовы номыл проспекты. Стыр фатер, дам, нын 
ис — фондз уаты кæм ис, ахæм. 
Куыд радзырдтой, афтæмæй сæ мад æмæ сæ фыд амардысты, хо 
дæр сын нæй æмæ æфсымæр дæр. Дыууæйæ дæр кусынц медициной 
институты ахуыргæнджытæй, профессортæ сты. Венерæ æмæ Азауимæ 
куы базонгæ сты, куы базыдтой, цæмæн цæуынц Мæскуымæ æрыгон 
чызджытæ, уæд Индианæ загьта: 
— Тынг хорз, Мæскуымæ кæй цæут ахуыр кæнынмæ, уый. 
Æууæндын, уæ дыууæ дæр бацæудзыстут. Гнесинкæ тынг хорз, 
кадджын уæлдæр скъола у. Уым бирæ курдиатджын фæсивæд ахуыр 
кæны. 
— Æмæ Венерæ дæр тынг курдиатджын у. Куы фехъусиккат, куыд 
рæсугъд зары, уый! Стæй ма цæгъды ирон фæндыр, пианино, хъисын- 
фæндырæй... — загьта Азау. 
— Æмæ æз куы ницы зæгъын уый тыххæй. Æцæгæйдæр афтæ 
у, æндæр нæ цæуид Гнесинкæмæ, — дарддæр дзырдта Индианæ. — 
Уæдæ Ломоносовы номыл университеты кой æппæт бæстæйыл дæр 
айхъуыст. 
Фæндаг — даргъ, æмæ бæлццæттæ ныхас кодтой, уæдæ цы, хæр- 
гæ дæр иумæ бакодтой. Алкæмæ дæр дзы уыд йемæ хойраг. Хотæн 
сæ зæрдæмæ тынг фæцыдысты Киабæйы конд уæлибæхтæ æмæ 
цæхæраджынтæ, тынг сæ раппæлыдысты. Фынæй дæр акодтой.  
Венерæ æмæ Азауæн сæ бынæттæ бынæй уыдысты, фæлæ сæ радтой се 
'мбæлццæттæн, æмæ сæ уыдон тынг фæбузныг сты. Консуэло ма афтæ 
дæр загьта: 
— Хуыцау нын æххуыс кодта, æмæ сымах цæут немæ, æндæр цы 
кодтаиккам. Уæлæмæ схизын нын зын уыдаид. Билеттæ куы истам, 
уæд бæргæ загьтам, бинаг тæрхæджытæ нын цæмæй раттаиккой. Фæлæ 
144 

Венерæ 
Щгт/' 
дзы ахæм билеттæ нал уыд. Æгæр æрæджиау, дам, æрбацыдыстут. 
Афтæтæ, мæ хуртæ, афтæтæ! 
Æхсæвы дыууæ хойы фынæй кодтой, фæлæ Венерæ æмæ Азау 
æппындæр нæ бафынæй сты, уыдон фыццаг хатт цыдысты поезды 
Мæскуымæ, æмæ сæм алцыдæр диссаг каст. Рудзынгæй æддæмæ ка- 
стысты, сабыргай кæрæдзийæн цыдæртæ дзырдтой, архайдтой, цæмæй 
хоты ма райхъал кæной. 
Райсомæй Индианæ уыцы хъæлдзæгæй чызджытæм дзуры: 
— Зæгъут-ма, дыууæ рæсугъды, куыд бахуыссыдыстут? Уæ фынты 
цы федтат? 
— Цавæр фынты кой кæныс, мæ хо! Мæнмæ гæсгæ, уыдон  
æппындæр нæ бахуыссыдысты, цæуылдæр цъыбар-цъыбур кодтой, æз сæ 
хъуыстон. Цыдæр æвзæр хуыссыдтæн, — йæ хойы ныхас райста Кон- 
суэло. 
Иу рæстæг Индианæ афарста чызджыты: 
— Æмæ, куы бахауат, уæд цæргæ та кæм кæндзыстут? Æмдзæрæ- 
ны? Кæннод, куы ныццæуат, уæд кæм æрлæудзыстут, ахæм бынат уын 
ис? Хæстæг æндæр уын исчи ис Мæскуыйы? 
— О, о, æцæгдæр! Æз дæр ма сæ афæрсынмæ хъавыдтæн, — загъ- 
та Консуэло дæр. 
— Мæнæн ме 'фсымæр Мæскуыйы ахуыр кæны, Ломоносовы но- 
мыл университеты, ныр æртыккаг курсмæ бацыд. Хорз ахуыр кæны, 
уæлдæр стипенди исы. Æмæ нæм уый æнхъæлмæ кæсдзæн Мæскуыйы 
æфсæнвæндаджы вагзалы. Мах фыццаг хатт цæуæм нæ бæстæйы сæй- 
раг горæтмæ, никуы ма дзы уыдыстæм, — сæ дыууæйы бæсты дæр 
дзуапп радта Венерæ, стæй ахъуыды кодта: «Марат куыд ахуыр кæны, 
уый та ма цы дзырдтон, уый сæ кæм хъæуы ацы сылгоймæгты». 
— Уый хорз, æмæ уæм исчи кæй æнхъæлмæ кæсы вагзалы. Фæлæ 
цæргæ та кæм кæндзыстут, цæргæ? — афарста та Индианæ. 
— Марат, ме 'фсымæр, æмдзæрæны цæры. Сессийы фæстæ хъуа- 
мæ Ирыстонмæ ссыдаид, фæлæ мæн тыххæй баззад Мæскуыйы. Фатер 
уал баххуырсдзыстæм мæнæ Азауимæ. Стæй, куы бахауæм, уæд нын, 
æвæццæгæн, æмдзæрæны бынат уыдзæн, — загъта та Венерæ. 
Боны дыууадæс сахаты уыдаид, æвæццæгæн. Индианæ цавæрдæр 
журналы каст, Консуэло та — чиныджы. Венерæ æмæ Азау дæр, семæ 
цы ахуыргæнæн чингуытæ рахастой, уыдон кастысты. Иу рæстæг  
Индианæ, йæ къухы цы журнал уыд, уый сæхгæдта æмæ рудзынгæй  
æддæмæ каст, бæрæг уыд, цæуылдæр кæй хъуыды кæны, уый. Афтæ, 
æвæццæгæн, иу сахаты бæрц фæбадт, стæй загъта: 
— Иунæг фатер дæр нæ, æмæ æмдзæрæн дæр! 
10 Будайты Милуся 
145 

БУДАЙТЫ МИЛУСЯ. Уды суадон 
Ничи ницы бамбæрста. Венерæ æмæ Азау ахъуыды кодтой, кæд 
йæ фыны исты дзуры, зæгъгæ. Йæ хо дæр æм сдзырдта: 
— Индианæ, цы кæныс? Исты дæ, мыййаг, риссы? Цыдæр загьтай, 
æмæ дæ нæ бамбæрстон. 
— Æппындæр мæ ницы риссы, фынæй дæр нæ дæн! Фæлæ,  
Консуэло, ахъуыды кодтон, æмæ мæм иу фæнд фæзынд. Нæ зонын, мæ хо, 
дæумæ куыд фæкæсдзæн, уый. Махæн стыр фатер ис, æрмæстдæр дзы 
дыууæйæ цæрæм. Мæн тынг фæнды, цæмæй ацы дыууæ чызджы — 
Венерæ æмæ Азау — махмæ цæрой, кæд ныл бавæрсой, уæд. Цæмæн 
цæрой фатеры, цалынмæ фæлварæнтæ дæттой, уæдмæ? Стæй, куы ба- 
хауой, уæддæр махимæ цæрæнт. 
— Индианæ, æз дæр демæ уый тыххæй аныхас кæнинаг уыдтæн. 
Æмхуызон ахъуыды кодтам, æмхуызон. Мæн дæр фæнды, цæмæй ацы 
дзæбæх чызджытæ махмæ цæрой, уый, — загъта Консуэло дæр. 
— Дзæгъæлы не стæм фаззæттæ! Уыныс, куыд æмхуызон хъуыды 
кæнæм! Æз æй æмбæрстон, ды дæр афтæ кæй зæгъдзынæ, уый, — йæ 
хойы уæхскыл йæ къух æрывæрдта, афтæмæй загъта Индианæ, чыз- 
джытæм сдзырдта: — Венерæ, Азау, æрхизут-ма бынмæ. Уемæ нæ ны- 
хас ис. Уæ хорзæхæй! 
Чызджытæ æрхызтысты уæллаг тæрхæгæй. Азау Консуэлойы фар- 
смæ сбадт, Венерæ та — Индианæйы. Æфсæрмыгæнгæйæ, бадтысты. 
Дыууæ хойы сæ фæндон бамбарын кодтой Венерæ æмæ Азауæн. 
Стæй сæ Консуэло афарста: 
— Уæдæ, куыд? Куыд зæгъдзыстут, рæсугъд чызджытæ? Разы стут 
махмæ цæрыныл? 
Венерæ æмæ Азау цасдæр рæстæг ницы сдзырдтой, æнцад  
бадтысты, æрмæстдæр кæрæдзимæ кастысты. Æнæнхъæлæджы сын уыд ацы 
хабар, æмæ нæ зыдтой, цы загьтаиккой, уый. 
— Цæут, мæ хуртæ, тамбурмæ! Ауынаффæ кæнут, аныхас кæнут. 
Уый фæстæ уæ ныййарджыты дæр бафæрсдзыстут. Мах ницы хъæуы 
сымахæй. Æхцайы кой дзы æппындæр нæй. Нæхи ирон чызджытæ 
стут, æмæ нæ фæнды сымахæн феххуыс кæнын, — загъта Индианæ. 
— Нæ зæрдæмæ тынг фæцыдыстут. Афтæ фæзæгъынц, адæй- 
маджы, дам, фæндагыл куыд базонай, афтæ — никæм. Æмæ уæ мæнæ 
нæ хоимæ базыдтам. Алы фезмæлдæй, алы сдзырдæй дæр бæрæг вæй- 
йы, цавæр у адæймаг, уый. Бæрæг у, сымах хорз бинонтæй кæй рацы- 
дыстут. Мах дæр алкæй нæ ахондзыстæм нæ хæдзармæ. О, уый афтæ 
у! Æндæр, Ирыстонæй бирæ чызджытæ æмæ лæппутæ ахуыр кæны 
Мæскуыйы. Мах, мæнæ нæ хоимæ, цы медициной институты кусæм, 
уым дæр ахуыр кæнынц цалдæр лæппуйы æмæ чызджы Ирыстонæй. 
146 

Венерæ 
Нæ мыггагæй — Тлаттæй— дæр дзы ахуыр кæны. Фæлæ... Цæмæн- 
дæр гæсгæ, сымах нæ зæрдæмæ арф ныххызтыстут! Кæддæр, уæд ма 
нæ фыд дæр æгас уыд, цардысты нæм нæ мадыхойы лæппу æмæ чызг, 
уыдон Мæскуыйы ахуыр кодтой институты. Уазджытæ нæм арæх вæй- 
йы Ирыстонæй, афтæ ма банхъæлут, æмæ уазæгуарзон не стæм, зæгъ- 
гæ, — загъта Консуэло дæр. 
Чызджытæ ницы дзырдтой. Сæхимидæг куыддæр тыхстысты. 
Иуæй, æфсæрмы кодтой, ахæм стыр æргом здæхт сæм кæй ис ацы хо- 
тырдыгæй, уымæй. Иннæмæй та, нæ зыдтой, цы кæной, цы дзуапп 
радтой, уый. Куыд фæзæгъынц, уый тынг стыр хъуыддаг у, æмæ дын 
Мæскуыйы уæд фæлæууæн, кæм цæрай, ахæм бынат. Венерæ æмæ Азау 
рацыдысты вагоны тамбурмæ, хибарæй сæ фæндыд аныхас кæнын. 
— Азау, нæ зонын, цы зæгъон, уый. Цыдæр амондджын бон ра- 
раст стæм Дзæуджыхъæуæй. Хъуыддæгтæ иууылдæр Хуыцауæй гæнгæ 
сты, зæгъгæ, дзæгъæлы нæ фæзæгъынц, — загъта Венерæ. 
— Æз дæр, уæдæ, нæ зонын, цы кæнæм, уый. Фыццаджыдæр уал, 
мæ мæт у, университетмæ куы бахауин. Æвæццæгæн, æндæртæ мах 
бынаты сæ худтæ хæрдмæ æппариккой фырцинæй, мах та ма цæуыл- 
дæр хъуыды кæнæм, — загъта Азау дæр. 
— Цы диссаджы хотæ сты: ахуыргонд, хæрзконд, æгъдауджын... 
Мæнæ ма Маратимæ дæр ауынаффæ кæндзыстæм. Фæлæ, æз разы 
дæн! Уæддæр уал, цалынмæ фæлварæнтæ дæттæм, уæдмæ, стæй бæрæг 
уыдзæн, — дзырдта Венерæ. 
Азау йе 'мбалмæ худгæйæ бакаст: 
— Венерæ, ды мæ хистæр дæ — æртæ мæйы хистæр. Æмæ, ды 
куыд зæгъай, афтæ бакæндзыстæм. Демæ разы дæн! 
Иу сахат, æвæццæгæн, фæлæууыдысты чызджытæ тамбуры, ныхас 
кодтой, кастысты рудзынгæй. Купемæ куы бацыдысты, уæд сæ дыу- 
уæйы бæсты дæр Венерæ загъта: 
— Индианæ, Консуэло, мах, мах... мæнæ... Азауимæ тынг бузныг 
стæм!.. 
— Венерæ, мæ къона! Ныууадз-ма дæ арфæтæ. Нырма сывæллон 
дæ, дæхи ма тыхсын кæн. Мах, æвæццæгæн, уæ мадæлты карæн стæм, 
кæд хистæр не стæм, уæд. Цæрдзыстут махмæ, стæй бæрæг уыдзæн! 
— загъта Индианæ. 
Цалынмæ поезд Мæскуымæ ныххæццæ ис, уæдмæ уыцы темæ- 
йыл нал дзырдтой. Хъуыддаг лыггонд æрцыд. Венерæ æмæ Азау 
Мæскуыйы тынг цымыдисæй кастысты сæ алыварсмæ... Хъæуккаг 
чызджытæ! Дзæуджыхъæуы дæр кæд уыдысты иу-дыууæ хатты, ныр та 
сты Мæскуыйы! Марат æнхъæлмæ каст вагзалы æмæ сыл тынг ныц- 
147 

БУДАЙТЫ МИЛУСЯ. Уды суадон 
цин кодта. Венерæ йе 'фсымæры афæдз нæ федта, зымæджы каникул- 
ты дæр не ссыд Ирыстонмæ. Иуæй, æхца кæм ис уый бæрц, иннæмæй 
йын рæстæг дæр нæ уыд. Ирыстонæй йемæ цы лæппу ахуыр кодта, 
уыимæ бауынаффæ кодтой, æмæ каникулты рæстæджы, стæй изæры- 
гæтты куыстой вагзалы уæззæуттæ хæссæгæй. Раст зæгьын хъæуы, сæ- 
химæ уый нæ зыдтой. Бирæ хъæуы, бирæ, цæрынæн, уæлдайдæр та — 
Мæскуыйы. Мараты нæ фæндыди йæ мад æмæ фыды тыхсын кæнын. 
Уыдон ын æхца æрвыстой, фæлæ лæппу загъта, мауал мын æрвитут, 
стипенди мын хорз фидынц, зæгъгæ. 
Венерæ йе 'фсымæрæн фæхъæбыстæ кодта. Афæдзмæ тынг лæг- 
хуыз фæцис Марат. Венерæ базонгæ кодта лæппуйы Индианæ æмæ 
Консуэлоимæ. Азæ дæр йæ къух, æфсæрмыгæнгæйæ, радта Маратмæ, 
стæй загъта: 
— Æхсызгон мын у дæ фенд! 
— Диссаджы хорз æфсымæр дын ис, Венерæ! Æцæг лæг у, æцæг! 
— загъта Консуэло æмæ афарста лæппуйы: — Ныр æртыккæгæм кур- 
смæ бацыдтæ? Зын ахуыр гæнæн дын нæу? Ды цы факультеты ахуыр 
кæныс, уый тынг вазыгджын у. 
— О, о, ныр æртыккаг курсмæ бацыдтæн. Нæ, нæ мын у зын 
ахуыр кæнын, дарддæр нæ зонын, куыд уыдзæн, уымæн, —  
æфсæрмыгæнгæйæ, загъта Марат. 
— Чызджытæ, дзæбæх лæппу! Ныр та иууылдæр цæуæм махмæ, 
стæй хъуыддаг йæхи æвдисдзæн, — загъта Индианæ æмæ фæдзырдта 
таксимæ. 
— Æмæ, хуæдтулгæйы иууылдæр бацæудзыстæм? — бафарста 
Консуэло шофыры. 
Нæлгоймаг Венерæ æмæ Азаумæ бакаст æмæ загъта: 
— Ацы дыууæ чызджы иу адæймаджы бынат ахсдзысты. Бацæу- 
дзыстут! 
Хæдтулгæйы цæугæйæ, Венерæ æмæ Азау цымыдисæй кастысты 
рудзынгæй. Алцыдæр сæм диссаг каст. 
Хотæ цардысты авдуæладзыгон хæдзары æртыккаг уæладзыджы. 
Фондз стыр уаты, сæ пъолтыл — гауызтæ, æнахуыр скъæптæ дзы, 
нырмæ Венерæитæ ахæмтæ никуыма федтой. Фатеры уыдис дыууæ 
ваннæйы. Иумæ дзы Индианæ чызджыты бахуыдта æмæ сын загъта: 
— Фæндагæй уæхи ахсут, æз уын ныртæккæ хисæрфæнтæ рахæс- 
дзынæн. Мах дæр нæхи иннæ ваннæйы ахсдзыстæм. Марат та уал 
уæртæ уаты абаддзæн, телевизормæ бакæсдзæн. 
Чызджытæ сæхимæ куы базылдысты, уæд бацыдысты, Марат цы 
стыр уаты уыд, уырдæм. Къæлæтджынты сбадтысты. Сечейраг чыз- 
148 

джытæм афтæ каст, цымæ аргъауы бæстæйы сты, цыдæр диссаджы 
мæсыджы! Хотæ сæ æмбæрстой, æмæ Консуэло загъта: 
— Æппындæр мацæуыл тыхсут, цымæ мæнæ уæхи хæдзары стут, 
афтæ уæхи дарут. Ныртæккæ исты хæринаг акæндзыстæм. Куыд фæзæ- 
гъынц, не 'ххормаг уал цæмæй басæттæм. Уый фæстæ хуыздæр  
хæринаг дæр скæндзыстæм. Чызджытæ дæр нын феххуыс кæндзысты. 
— Кæд мах нæ хоимæ Мæскуыйы цæрæм, уæддæр-иу гыццылæй 
арæх цыдыстæм Ирыстонмæ, Фыййагдонмæ, нæ фыдымад æмæ нæ фы- 
дыфыд уым цардысты. Нæ дыууæ дæр зонæм чъиритæ кæнын. Нана 
нæ сахуыр кодта, рухсаг уæд! Хæдзары куыстыты дæр ын æххуыс код- 
там, — загъта Консуэло. 
Марат ныхмæ ницы загъта йæ хо æмæ Азауы фæндоны тыххæй, 
ома, мæнæ хотæм цæрой, зæгъгæ. Æз, дам, æмдзæрæны цæрдзынæн, 
цалынмæ фæлварæнтæ раттад, уæдмæ, стæй каникулты нæхимæ ацæу- 
дзынæн. Уæддæр, дам, иу мæй фæуон Ирыстоны. 
— Хорз куы раттат фæлварæнтæ, уæд сымах ам лæудзыстут, цы 
ма цæут Ирыстонмæ. Æз та ацæудзынæн, тынг мæ фæнды нæхимæ, 
мæ зæрды æфтынц нæ бинонтæ. Нæ фыдæн хос кæрдынмæ дæр  
феххуыс кæндзынæн. 
Иннæ бон Венерæ æмæ Азау Индианæ æмæ Маратимæ ацыдысты 
сæ гæххæттытæ дæттынмæ. Дыууæ хойы отпускы уыдысты сентябры 
мæймæ æмæ сын уыд уæгъд рæстæг. 
Азау æмæ Венерæ байдыдтой сæхи фæлварæнтæм цæттæ кæнын. 
Хорз радтой дыууæйæ дæр фæлварæнтæ æмæ бацыдысты ахуырмæ. 
Сæ цинæн кæрон нал уыд! Сæ ныййарджытæм телефонæй сдзырдтой, 
бахаудыстæм, зæгъгæ. Уæдæ дыууæ хойы дæр цин кодтой чызджыты 
циныл. Венерæ æмæ Азау куы базыдтой, бахаудысты, уый, уæд сын 
уыцы изæр Индианæ загъта: 
— Ныр иууылдæр цæуæм ресторанмæ! Уæдæ, уый стыр хъуыд- 
даг у, ахæм стыр ахуыргæнæндæттæм бахау! Æмæ йæ сбæрæг кæнын 
хъæуы! Сечеры уæ бинонтæ дæр, æвæццæгæн, тынг цин кæнынц... 
Куывд скæндзысты, куывд! — стæй Маратмæ бакаст æмæ загъта: — 
Лæппу, ды дæр немæ цæудзынæ! Зонын æй, райсом Ирыстонмæ кæй 
цæуыс, уый. Æмæ фæндарасты тыххæй дæр зæгъдзыстæм. 
* * * 
Азтæ цыдысты. Хорз ахуыр кодтой Венерæ æмæ Азау. Цардысты, 
мадæлты хуызæн сын чи уыд, уыцы дыууæ хомæ — диссаджы хорз 
сылгоймæгтæм. Сæрды каникулты рæстæджы алы аз дæр дыууæ чыз- 
149 

БУДАЙТЫ МИЛУСЯ. Уды суадон 
джы цыдысты Ирыстонмæ. Хотæ дæр цалдæр хатты семæ ссыдысты. 
Радон хатт та Мыдойтæм куы уыдысты, уæд иу бон фынджы уæлхъус 
бадтысты, æмæ Абе нуазæн систа хоты тыххæй: 
— Индианæ, Консуэло, мах мæнæ нæ къæбæргæнæгимæ, стæй нæ 
цот æппæтдæр, цалынмæ цæрæм, уæдмæ дæр нæ ферох кæндзыстæм 
сымах. Хуыцау нын уыцы хъару раттæд, æмæ нæ бон куыд уа бафи- 
дын сымах хорздзинæдтæ! 
— Æз дæр уæдæ афтæ зæгъын! Нæ лæг, æз демæ разы дæн! 
Индианæ æмæ Консуэло махæн ныр нæ хотæ сты! Цæугæдоны донæй 
дæр сын нæ бон нæ бауыдзæн сæ хорздзинæдтæ бафидын... — загъта 
Киабæ дæр. 
— Мах хъуамæ сымахæн арфæ кæнæм, ахæм чызг чи схъомыл 
кодта! Азау дæр уæдæ тынг дзæбæх чызг у! — загътой хотæ. 
* * * 
Цыдысты азтæ. Азау ма цыппæрæм курсы ахуыр кодта, афтæмæй 
чындзы æрцыд Мыдойты Маратмæ. Лæппу ахуыр фæци, æмæ йæ ныу- 
уагътой университеты кусынмæ, аспирæнтурæмæ бацыди. Уалынмæ 
сын фатер дæр радтой. Дыууæ азы фæстæ та сын чызг райгуырд. Азау 
ыл Индианæ ном сæвæрдта. 
Венерæ та царди дыууæ хомæ, цалынмæ каст фæци, уæдмæ.  
Консуэло æмæ Индианæйы бæргæ фæндыд, цæмæй чызг Мæскуыйы базза- 
даид кусынмæ æмæ уыдонмæ цардаид. Уыдон дзы сæхицæн чызг  
загътой. Фæлæ Венерæйы фæндыд Ирыстонмæ ацæуын. Куы цыди, уыцы 
бон ма кæугæ дæр фæкодтой йæ дыууæ кæнгæ мады. Чызг йæхæдæг 
дæр тынг æнкъард уыд, куыдта... 
— Æз уæм арæх цæудзынæн! Никуы уæ ферох кæндзынæн, никуы! 
— Чындзы куы цæуай, уæд нæм фæхабар кæндзынæ. Нæ фазыл 
быргæйæ дæр ацæудзыстæм! — загъта Консуэло, Венерæйæн ахъæбыс 
кодта æмæ ма йæ ныхасмæ бафтыдта: — О, мæхицæн сывæллон нæ 
фæзынд, фæлæ дæуæй банкъардтон сывæллоны ад! Дзæбæх мын у! 
Зон æй, æз дæ тынг бирæ кæй уарзын! Мæ фæндиаг у! 
Индианæ дæр ахъæбыс кодта Венерæйæн, йæ русæн ын аба кодта 
æмæ кæугæйæ дзырдта: 
— Мæ чызг, хатыр дæ курын, мæ зæрдæ афтæ кæй уынгæг кæны, 
уымæй. Консуэлойы ныхæстимæ æз дæр разы дæн! Хуыцау, табу Дæ- 
хицæн, демæ нæ кæй сæмбæлын кодта! Ды нæ чызг дæ, нæ чызг! 
Венерæ Дзæуджыхъæуы кусын байдыдта музыкалон скъолайы ди- 
ректорæй. Уыцы рæстæджы Абе æмæ Киабæ дæр Дзæуджыхъæумæ 
150 

Венерæ 
щ 
ралыгъдысты, æмæ чызг йæ мад æмæ фыдимæ цард. Йæ хистæр хотæ 
иууылдæр сæ амонд ссардтой. Марат та йæ бинонтимæ Мæскуыйы цард 
æмæ уым куыста. Киабæ-иу сæ сыхæгты устытæн арæх афтæ дзырдта: 
— Хистæр чызджытæ иу иннæйы фæстæ тагъд-тагъд чындзы ацы- 
дысты. Семæ цæрынæй нæ бафсæстыстæм. Æмæ мæнæ Венерæ уадз 
æмæ немæ иугыццыл ацæра, æндæр нæ зæрондимæ дыууæйæ куыд 
уыдзыстæм? Нæ, нæ! Нырма æрыгон у! 
— Уæ, Киабæ, Киабæ, Венерæ дæм бирæ нæ бафæстиат уы- 
дзæн. Дæхи уымæй ма сай. Диссаджы хæрзконд чызг у, дæ цотæй æп- 
пæтæй рæсугъддæр у. Йæ фæстæ кæсынæй дæр нæ фефсæдын. Стæй 
æй курæг куы уа, уæд æй куыд бауромдзынæ? Куыд фæзæгъынц, йæ 
амонд дуар куы 'рбахойа, уæд чызг йæ размæ рацæудзæн! Нæ йæ  
бауромдзынæ! Зæронд чызг дзы уайын кæныс? — ахæм рæстæг-иу  
дзырдта сыхæгты ус Замирæт. 
Æмæ, æцæгдæр, Венерæйыл тынг бирæ дзурджытæ уыд, бирæ 
лæппуты зæрдæмæ цыд...Фæлæ йе 'ргом никæмæ здæхта. Арæх-иу 
афтæ дзырдта: 
— Æз никæдæм тагъд кæнын, стæй афтæ тынг мæ зæрдæмæ дæр 
ничима цæуы, æмæ йемæ мæ цард сбæттон. Амонд дуар нæма 'рбахо- 
ста, æндæр æй фехъусин. 
Сæрмæтты Сарæ Венерæимæ куыста музыкалон скъолайы. Тынг 
лымæнæй цардысты дыууæ чызджы, хоты хуызæн уыдысты.. Уый дæр 
чындзыцыд нæма уыд. Сарæйы тынг фæндыд, цæмæй Венерæ чындзы 
æрцыдаид йæ фыдыфсымæры лæппу — Сæрмæтты Сæрмæтмæ. Уый 
нывгæнæг уыд, Ленинграды каст фæци аивадон академи. Лæппуйы 
зæрдæмæ Венерæ тынг цыд. Фæлæ йæм чызг йе 'ргом нæ раздæхта. 
Венерæ иухатт Сарæйæн загъта: 
— Курын дæ, æмæ дæ хæстæгæн зæгъ, мæ фæстæ мауал цæуæд. 
Æз афтæ нæ зæгъын, æмæ уый мæнæй æвзæрдæр у. Нæ, нæ, уый 
мæнæй, æвæццæгæн, бирæ хуыздæр у. Бакастæй дæр уæдæ тынг  
хæрзконд у. Æвæццæгæн, бирæ чызджыты зæрдæмæ цæуы! Фæлæ, фæлæ... 
мæ амонд нæу. Цы бакæнон, мæ зæрдæ мæм ницы дзуры, мæхицæй 
гæнгæ нæу... 
— О, о, бирæ чызджыты зæрдæмæ цæуы Сæрмæт, фæлæ афтæ 
фæзæгъы, мæн, дам, Венерæйæ йеддæмæ ничи хъæуы бинойнагæн. Æз, 
дам, никæй ракурдзынæн, уый мæм куынæ 'рцæуа, уæд. 
Æмæ, æцæгдæр, Сæрмæт афтæ дæр бинонты хъуыддаг нæ бакодта. 
Зæронды бонмæ иунæгæй цард. Исчи, йæ хæстæджытæ, кæнæ-иу æм- 
бæлттæй исты куы загъта, ома, цæуылнæ æрхастай ус, зæгъгæ, уæд-иу 
йæ дзуапп уыд: 
151 

БУДАЙТЫ МИЛУСЯ. Уды суадон 
— Курын уæ, æмæ мæм уый тыххæй ма дзурут! Мæхæдæг мæхи- 
цæн знаг нæ дæн. Зонын æй, цы кæнын, уый. Куыд фæзæгъынц, мæ 
мастыл мын цæхх ма калут. — Стæй ма-иу уырыссагау бафтыдта йæ 
ныхасмæ: — «Или пан, или — пропал». Æмæ, æвæццæгæн, «пропал» 
дæн... 
Сæрмæт Венерæйы сурæт скодта. Чызг уыцы хабар зонгæ дæр нæ 
кодта. Тынг стыр портрет уыд, стæй йæ нывгæнæг рæсугъд рамкæйы 
бакодта. Йæ æрмадзы къулыл ауыгъд уыд. Æмæ-иу æрмадзмæ чи 'рба- 
цыд, уый йе 'ргом фыццаджыдæр аздæхта портретмæ æмæ-иу загътаид: 
— Цы рæсугъд чызг у! 
* * * 
Бирæ усгуртæ, бирæ агурджытæ уыд Венерæйы. Уыди дзы 
ахæмтæ дæр, æмæ-иу чызгæй бар нæ ракуырдтой сæ минæвæрттæ бар- 
витыны тыххæй, афтæмæй та-иу бацыдысты Мыдойтæм. Иухатт та, иу 
фæззыгон бон, Хуыцауæхсæв, Мыдойты Абе æмæ Киабæйы хæдзармæ 
'рбацыдысты, сæ кары чи бацыд, ахæм æртæ лæджы — кадджын мыг- 
гаг Алыккатæй. Венерæ дæр уыцы рæстæг хæдзары уыд, йæ хистæр 
хо Зинæ дæр йæ чызгимæ йæ цæгатмæ 'рцыд. Зинæ чъиритæ ракодта, 
æмæ бинонтæ фынджы уæлхъус бадтысты. Уалынмæ хæдзары дуар чи- 
дæр æрбахоста. Венерæ, куыд кæстæр, дуарæй ракаст. Æртæ ^енæзонгæ 
нæлгоймаджы дуары раз лæугæ куы федта, уæд куыддæр фæци, дзу- 
рынхъом нал уыд. 
— Дæ изæр хорз, дзæбæх чызг! Хæдзары исчи ис хистæртæй? 
Фæдзур-ма нын искæмæ! — загъта нæлгоймæгтæй иу. 
Венерæ тагъд-тагъдæй бауад мидæмæ, дуар дæр йæ фæстæ гомæй 
ныууагъта æмæ хæстулæфтгæнгæйæ, тыхстхуызæй загъта: 
— Баба, уæртæ дуары раз æртæ нæлгоймаджы лæууы, сæ кары чи 
бацыд, ахæмтæ. 
Бинонтæ иууылдæр фынджы уæлхъусæй фестадысты. Абе рахызт 
кæртмæ, Киабæ та загъта: 
— Ацафон цавæр уазджытæ хъуамæ уой? Куы никæмæ 'нхъæлмæ 
кæсæм. Хуыцау сæ хæрзæгæн фæкæнæд! 
— Дæ изæр хорз, Абе! Махмæ не 'нхъæлмæ кастыстут? Хъуамæ 
нæм æнхъæлмæ дæр кастаиккат! Уæ чызг уын, æвæццæгæн, загъта, — 
сдзырдта нæлгоймæгтæй сæ иу — Мæхæмæт. Абе се 'ртæйы дæр зыд- 
та. Ма^хæмæт æмæ Зауырбег Алыккаты мыггагæй уыдысты, Уырызмæг 
та — Æфсиртæй. 
— Мидæмæ рахизут, мидæмæ, уазджытæ! Дуаргæрон нæ фидауы 
дзурын, — дуармæ ацамонгæйæ, загъта Абе. 
152 

Венерæ 
— Уæдæ, фарн ацы хæдзары! — зæгъгæ, загьтой лæгтæ, афтæмæй 
бахызтысты мидæмæ. Киабæ æмæ сын Зинæ дæр æгасцуай загьтой. 
Венерæ та йæхи уатмæ бацыд. 
Уазджытæн фынг ацарæзтой æмæ сæ сбадын кодтой. Фæлæ иу 
рæстæг уазджыты хистæр — Уырызмæг — загьта: 
— Мæнмæ афтæ кæсы, цыма нæм ацы хæдзары не 'нхъæлмæ ка- 
стысты, кæд сæ фынгыл æртæ чъирийы ис, уæддæр. Сæ бинонтæй 
фæстæмæ сæм куы ничи ис... 
Абе нæ бамбæрста, уазæг афтæ цæмæн загьта, уый. Æхсызгон ын 
нæ уыдысты йæ ныхæстæ. 
— Уазæг — Хуыцауы уазæг! Махæн алкæддæр уазæджы сбуц кæ- 
нын нæ бон у! Фæлæ, Уырызмæг, бахатыр кæн, нæ дæ бамбæрстон. 
Цы зæгъынмæ хъавыдтæ? 
— Абе, бахатыр кæн, фæлæ уын уæ чызг ницы загьта? Мах 
минæвæрттæ стæм Алыккаты хæдзарæй. Сæ фырт, замманай дзæбæх 
лæппу Ибрæгим,- уый номыл æрбацыдыстæм. Уый загьта, чызг, дам, 
мын бар радта, цæмæй мæ минæвæрттæ барвитон, уый тыххæй. 
Абе цавддурау фæци, йæ бон сдзурын дæр ницыуал уыд. Киабæ 
æмæ Зинæ дæр хъуыстой уыцы ныхæстæ, æмæ уыдон дæр хорзау нал 
фесты. Венерæ та йæ хойы чызг Дзерассæимæ телевизормæ кастысты 
æмæ ницы фехъуыстой. 
— Бахатыр кæнут, нæ хорз уазджытæ! Æнæуи нæм куы 'рбацæуат, 
уæддæр махæн æхсызгон у! Фæлæ, минæвæртты тыххæй та мæнæ сы- 
махæй хъусын фыццагдæр... Нæ чызг махæн ницы загьта. Нæ хæдзары 
уый тыххæй ныхас нæ рацыд, — æрæджиау сфæрæзта сдзурын Абе, 
стæй ма йæ ныхасмæ бафтыдта: — Ныртæккæ чызгмæ фæдзурдзынæн 
æмæ йæ бафæрсдзыстæм. Зинæ, дæ хорзæхæй, фæдзур-ма Венерæмæ! 
Кæм ис? — йе 'ргом аздæхта йæ хистæр чызгмæ фыд. 
Зинæ бацыд йæ хойы уатмæ æмæ йын загьта: 
— Венерæ, цы бакуыстай? Цæуылнæ загьтай, минæвæрттæ нæм 
дæу тыххæй кæй æрбацæудзысты, уый? Рох дæ фæци? 
Венерæ йæ хомæ кæсгæйæ баззад. Ницы йын бамбæрста йæ 
ныхæстæн. Зæгъгæ та кодта: 
— Мæ хо, дæ сæрызонд фæцыди! Цавæр минæвæрттæ? Æз нырма 
никæмæн радтон бар хæдзармæ 'рбацæуынæн. Стæй, бар куы радтаин, 
уæд æй куыд ферох кодтаин?! 
Зинæ йæ хойы ныхæстыл нæ баууæндыд: 
— Цу, цу, баба дæм дзуры! Уым радзурдзынæ, хъуыддаг куыд 
уыди, уый. 
153 

БУДАЙТЫ МИЛУСЯ. Уды суадон 
— Зинæ, цавæр хъуыддаг? Тынг мæ смæстджын кодтай! Æхæм 
æдылыйæ мæ зоныс, æмæ...— чызгæн йæ зæрдæ 'рбауынгæг æмæ 
скуыдта. 
Зинæ йын фæтæригъæд кодта: 
— Æз та цы аххосджын дæн? Цу, æнхъæлмæ дæм кæсынц, кæннод 
худинаг у! 
Венерæ, æфсæрмыгæнгæйæ, æрлæууыд йæ фыды раз: 
— Баба, дзырдтай мæм? 
— Венерæ, мæ хур, мæнæ ацы кадджын уазджытæ дæу тыххæй 
æрбацыдысты, минæвæрттæ сты, Алыккаты мыггаг сæ 'рбарвыста. Мæ 
чызг, ды, дам, сæ лæппуйæн, æнхъæлдæн, йæ ном Ибрæгим хуыйны, 
бар радтай, цæмæй йæ минæвæрттæ 'рбарвыстаид. Æмæ... Куыд ницы 
загьтай... Афтæ нæ фидауы... — Абе æмбæрста æмæ зыдта йæ чыз- 
джы, уый никæддæр фæсайдтаид йæ фыды. «Нæ йæ 'мбарын, чи дзы 
у раст?!» — ахъуыды ма кодта нæлгоймаг. 
Венерæйы цæсгом сыгъди, ныссырх и сырх цывзыйы хуызæн. 
Цасдæр рæстæг æнцад лæууыд, стæй сабыргай байдыдта дзурын: 
— Баба, бахатыр кæн, фæлæ æз никæмæн радтон бар минæвæрттæ 
æрбарвитынæн. Зонын Алыккаты Ибрæгимы. Фæлæ йын æз мæ хъуы- 
ды куы загътон... Загьтон ын, нæ фæндæгтæ хицæн сты, æз æм чын- 
дзы никæд æрцæудзынæн... 
Уазджытæ æнæдзургæйæ бадтысты. Иу рæстæг Мæхæмæт йæ 
бынатæй фестад æмæ загъта, Венерæмæ йе 'ргом раздахгæйæ: 
— Чызг, цу, дæ хъуыддаг кæн! — Венерæ уатæй куы рахызт, уæд 
йæ ныхасмæ бафтыдта: — Абе, мах зонæм, сымах кадджын мыггаг стут, 
хорз, æгъдауджын бинонтæ! Уæдæ, мах дæр не 'рбацыдаиккам нæхи 
æгъдауæй. Нæ мыггаг махæн дæр кадджын у, куыд зоныс, афтæ. Уæ 
чызджы кой дæр уын фехъуыстам. Æгъдауджын, ахуыргонд чызг, дам, 
у. Диссаджы рæсугъд кæй у, уый та нæхæдæг федтам. Æмæ мæм афтæ 
кæсы, мах цы чызджы федтам, уый никæддæр асайдзæн! — Цасдæр 
рæстæг ныхъхъус нæлгоймаг, стæй та байдыдта дзурын: — Стыр хатыр 
уæ курæм, стыр хатыр! — йе 'мбæлттæм бакаст: — Ныр махæн ацы 
хæдзарæй цæугæ у! — уазджытæ сæ бынæттæй фестадысты. 
— Нæ, нæ! Афтæ та не 'мбæлы! Æз уæ нæ ауадздзынæн. Мæ 
хæдзары сæмбæлдыстут, уæд хъуамæ фенат цæхх, кæрдзын — фын- 
гыл цы ис, уый. Стæй фæйнæ нуазæны баназут. Фыццаг бон, мыййаг, 
кæрæдзийы куынæ зонæм! — загъта Абе æмæ ма бафтыдта йæ  
ныхасмæ: — Уæ хорзæхæй, сбадут! 
Уазджытæ фæстæмæ сæ бынæтты сбадтысты. Æрæджиаумæ, ны- 
хасгæнгæйæ, фæминас кодтой... 
154 

Венерæ 
Хъуыддаг та афтæ уыд, æмæ Венерæ разыйы дзуапп куынæ радта 
Ибрæгимæн, уæд уый фыддæрадæн афтæ бакодта. Хъуыды кодта, кæд 
радтиккой сæ чызджы Мыдойтæ, зæгъгæ... Фæлæ, куыд фæзæгъынц, 
чи цы кæны, уый йæхицæн кæны. Ницы рамбылдта уымæй  
Ибрæгим, æрмæст Венерæйы цæсты йæхи фегад кодта. Уæдæ йын йæхи би- 
нонтæ, хистæртæ дæр тынг бауайдзæф кодтой. Дыккаг бон æм фæдзы- 
рдта Мæхæмæт æмæ йын загьта: 
— Ибрæгим, мах дæу хорз, æмбаргæ кæстæрæй зонæм. Фæлæ нын 
знон цы бакæнын кодтай, уый кады хос нæу дæуæн дæр, нæ мыггагæн 
дæр. Раст нæ дæ, æппындæр нæ дæ! Ныр хъуамæ хатыр ракурай нæ 
мыггаджы хистæртæй, стæй Мыдойты Абейæ дæр. 
Лæппу тынг ныфсæрмы, йæхæдæг дæр хорзау нал уыди. Ахæм 
æдылы куынæ у, уæд æй нæ зыдта, Венерæ йын афтæмæй не сразы 
уыдзæн... 
Алыккаты Ибрæгим хатыр ракуырдта Мыдойты Абейы бинонтæй, 
Венерæйæ йæхицæй дæр, стæй сæ мыггаджы хистæртæй ... 
* * * 
Цыдысты азтæ... Венерæ хорз куыста, нымад уыд йæ кусæнбына- 
ты. Йе 'мкусджытæ йын стыр аргъ кодтой. Цыди йыл фондз æмæ 
ссæдз азы. Иу сæрдыгон бон куысты фæстæ сæхимæ куыд фæцæйцыд, 
афтæ уарын райдыдта. Æрлæууæны ничи уыд, чызг иунæгæй æнхъæл- 
мæ каст маршрутон таксимæ. Уалынмæ йæ разы фæлæууыд рог урс 
фæсарæйнаг хæдтулгæ. Йæ дуар байтом, æмæ дзы рахызт хæрзконд 
лæппулæг, æфсæддон дарæсы: 
— Бахатыр кæн, хорз чызг, фæлæ Къостайы номыл уынгмæ 
кæуылты ис бацæуæн? 
Венерæ бацамыдта æрыгон нæлгоймагæн, куыд цæугæ у, уый. 
Йæхæдæг дæр уыцы уынджы цард. Хæдтулгæ иуцасдæр ауад, стæй 
фæстæмæ фездæхт. Лæппулæг та рахызт машинæйæ æмæ чызгмæ дзуры: 
— Хатыр дæ курын, чызг! Æнæрхъуыды разындтæн, мæнæ уарын- 
мæ лæууыс, æмæ дын афтæ дæр нæ загътон, аласон дæ, зæгъгæ. 
Венерæ ахъуыды кодта: «О, ныртæккæ сбаддзынæн æнæзонгæ 
нæлгоймагимæ. Æндæр-ма! Йæхæдæг, уынг кæм ис, уый нæ зоны æмæ 
мæн ласы». Зæгъгæ та кодта: 
— Нæ, нæ! Арфæйаг у! Æз мæнæ кæмæдæр æнхъæлмæ кæсын. 
Уалынмæ маршрутон такси дæр æрбацыд, чызг сбадт æмæ  
сæхимæ 'рбацыд. Сæ бинонтæ æртыккаг уæладзыджы цардысты  
Къостайы номыл уынджы иу хæдзары. Венерæ куысты фæстæ йæхимæ ба- 
155 

БУДАЙТЫ МИЛУСЯ. Уды суадон 
зылд, æхсæвæр бахордта æмæ хæдзары цыдæртæ архайдта. Иу рæстæг 
ын йæ мад Киабæ афтæ: 
— Венерæ, дæ хорзæхæй, уæртæ-ма нæ сыхæгтæм — Заретæтæм 
бауай, цавæрдæр уазджытæ сæм æрцæуинаг сты Хуссар Ирæй. Венерæ, 
дам, мын куы феххуыс кæнид, гыццыл раздæр нæм æрбауад Заретæ. 
Раст зæгъын хъæуы, Мыдойтæ æмæ Цæргæстæ иу бинонты хуы- 
зæн цардысты. Æмæ чызг йæ мады ныхасы фæстæ араст Заретæтæм. 
Цæргæстæн чызг нæ уыд, æрмæстдæр — дыууæ фырты. Уыдонæн сæ 
дыууæйæн дæр уыд бинонтæ æмæ цардысты Сахалины. Заретæ цард 
йæ сæрыхицау Тотрадз æмæ сæ хистæр фырты чызг Ленæимæ. Гыццыл 
чызг фæндзæм къласмæ цыд, стæй — музыкалон скъоламæ, мæнæ  
Венерæ кæм куыста, уырдæм. Арæх-иу дзы афтæ дзырдта Мыдыон: 
— Ленæ ныридæгæн дæр тынг курдиатджын чызг у. Стыр  
музыкант дзы рауайдзæн. 
Венерæ Цæргæстæм дзургæйæ бацыд: 
— Заретæ, мæнæ дæн! Дзур, цы дын феххуыс кæнон! 
— Рауай, мæ хур, рауай! Куыстытæ бирæ! Фæлæ уал мæнæ залмæ 
рацу, куыстытæ дæр никæдæм лидзынц, — чызджы размæ, дзургæйæ, 
рацыд Заретæ. Ленæ дæр сын сæ ныхасмæ йæ уатæй рахызт. Гыццыл 
чызг Венерæйы къухыл фæхæцыд æмæ йæ залмæ бахуыдта. 
Залы къæлæтджыны бадт, диссаг та куыд нæ у, абон æй æрлæууæ- 
ны цы лæппулæг фарста, Къостайы уынгмæ куыд ацæуын æмбæлы, 
зæгъгæ, уый. Чызг куыддæр фæци. Æппындæр цæттæ нæ уыд ацы 
æнæзонгæ нæлгоймагыл ам сæмбæлынмæ. Йæ бынаты лæугæйæ баззад. 
Уæдæ, лæппулæг дæр йæ бынатæй фæгæпп кодта æмæ, дисгæнгæйæ, 
чызгмæ каст. Æрæджиау загъта: 
— Уыныс, куыд рауад, уый! Дзæгъæлы нæ бакуымдтай мемæ ра- 
цæуын, уæ хæдзарыл дæ сæмбæлын кодтаин. Фæлæ, æмбарын дæ — 
æнæзонгæ нæлгоймагимæ куыд сбадтаис. 
— Венерæ, базонгæ у! Ацы дзæбæх æрыгон нæлгоймаг нæ лæгæн 
йе 'фсымæры лæппу у, — загъта Заретæ. 
— Цæргæсты Харитон! — худгæйæ загъта лæппу. 
— Æз та мæнæ сыхæгты чызг дæн — Мыдойты Венерæ, — æмæ 
чызг йæ къух радта æрыгон нæлгоймагмæ. 
Уый фæстæ Венерæ ацыд цæлгæнæнмæ Заретæйæн æххуыс кæ- 
нынмæ. Фынг ацаразтой. Фæлæ Тотрадз сæхимæ нæ уыд, æмæ уымæ 
'нхъæлмæ кастысты. Уалынмæ уый дæр æрбацыд, тынг бацин кодта 
Харитоныл. 
— Æгас нæм цу, Цæргæсты Цæргæс! Ме 'фсæддон æфсымæр! 
Радзур-ма, куыд цæуы дæ службæ? Булкъон нæма сдæ, булкъон? — 
худгæйæ дзырдта Тотрадз.. 
156 

Венерæ 
Харитон рахабæрттæ кодта йæ фыдыфсымæрæн. Стæй сбадтысты 
фынгыл. Венерæйы дæр бадын кодтой, фæлæ уый нæ бакуымдта.  
Заретæ дæр загъта: 
— Уæхæдæг уал абадут. Мах та Венерæимæ мæнæ цæлгæнæны 
абаддзыстæм, аныхæстæ кæндзыстæм. 
Венерæ, нæлгоймæгтæ куы сыстадысты фынгæй, уæд феххуыс 
кодта Заретæйæн афснайынмæ. Стæй залы Харитонимæ ныхас  
кодтой. Венерæмæ афтæ каст, цымæ кæрæдзийы рагæй зонынц. Куыд ра- 
бæрæг, афтæмæй Харитон каст фæци хæстон училищæ, уыди  
æфсæддон. Службæ кодта Ереваны. Ныридæгæн майор уыд, кæд^ыл аст æмæ 
ссæдз азæй фылдæр нæ цыд, уæддæр. Ус ын нæма уыд. Йæ мад æмæ 
йæ фыд та Цхинвалы цардысты. 
— Отпуск мын ис. Мæнæ мæхи хæдтулгæйыл æрцыдтæн Ере- 
ванæй. Дæуыл куы сæмбæлдтæн, раст гъе уæд æрхæццæ дæн 
Дзæуджыхъæумæ. Мæ фыдыфсымæры уал, зæгъын, абæрæг кæнон, 
стæй нæхимæ Цхинвалмæ цæудзынæн. 
Харитоны зæрдæмæ тынг фæцыд Венерæ. Хъуыды кодта: «Зæххыл 
ахæм рæсугъд чызджытæ ис, уый нæ зыдтон! Йæ цæстыты аны- 
гъуылæн ис! Цы айв у! Хуыцау кæм дæтты ахæм амонд! Ныронг дын 
ахæм чызг йæ амонд ма ссара. Афæрсон æй, уымæй мын цы уыдзæн, 
мæ пъагæттæ мын, мыййаг, сисдзæн»,— йæ сæр бынмæ æруагъта, 
афтæмæй бадт æрыгон нæлгоймаг. Уалынмæ Заретæ æрбацыд залмæ 
æмæ худгæйæ загъта: 
— Харитон, уым уе 'фсæддон хайы Венерæйы аккаг булкъон нæй? 
Æндæр никæуыл æввæрсы, æмæ зæронд чызгæй баззайдзæн. 
Лæппу æхсызгонæй бахудти: 
— Æмæ æрмæст булкъон, майорыл нæ бавæрсдзæн? 
— Уымæй та йын мæнæ йæхи афæрсын хъæуы мæ сыхаджы. 
Уæд дын Венерæ афтæ куы зæгъид: 
— Заретæ, уырыссагау куыд фæзæгъынц, уый зоныс: «Без меня — 
меня женили»... 
— Æмæ, уымæй дæр цы мæнг зæгъыс. Дæу æнæ фæрсгæйæ рат- 
тын хъæуы чындзы, æндæр ам, мæ фарсмæ базæронд уыдзынæ... 
— Заретæ, нæ йæ зыдтон, афтæ мæ бафæлладтæ, уый. Ма кæ, ма 
кæ! Мысдзынæ-ма мæ! — худгæйæ загъта Венерæ. 
Чызджы зæрдæмæ дæр фæцыд Харитон. Æхсæв æппындæр нæ 
фынæй кодта, хъуыды кодта: «Цы хæрзконд у, стæй йыл цы хорз фи- 
дауы æфсæддон дарæс, уый та! Бæрæг у, хорз адæймаг кæй у. Нырмæ 
йæ куыд ничима æрцахста, диссаг...» 
Иу къуыри фæци Харитон йæ фыдыфсымæртæм. Венерæ дæр-иу 
бауади Заретæтæм. Лæппу æмæ-иу чызг ныхæстæ кодтой. Харитонæн 
157 

БУДАЙТЫ МИЛУСЯ. Уды суадон 
йæ зæрдæйы ныххауди Венерæ. Арæх хъуыды кодта: «Æвæццæгæн, 
мæ афон æрцыд ус ракурынæн. Нал ацæудзынæн æнæ ус ракургæйæ. 
Æрмæст мын комгæ бакæнæд ацы рæсугъд чызг. Цы тынг цæуы мæ 
зæрдæмæ! Æмæ, дам, нæй фыццаг бакастæй уарзт! Ис, ис! Ныр æй 
мæхиуыл банкъардтон. Мæнæ йæ æрлæууæны куы федтон, гъе уæд æй 
фыццаг фендæй бауарзтон. Цыдæр тых мæ æлвасы Венерæмæ! Куы ра- 
уаид ацы хъуыддаг, уæд цы 'хсызгон уаид мæ мад æмæ фыдæн. Уы- 
дон, мæгуыр, тынг мæт кæнынц, нырмæ ус кæй нæма 'рхастон, ууыл. 
Венерæимæ аныхас кæнын хъæуы. Фæлæ уал, æвæццæгæн, фыццаг За- 
ретæйæн зæгъын хъæуы!» 
Æцæгæйдæр, Харитоны мад æмæ фыд тынг мæт кодтой сæ фыр- 
тыл, бинонты хъуыддаг кæй нæ кæны, уый тыххæй. Отпускы-иу куы 
ссыд, уæд ын дзырдтой, нал дæ ауадздзыстæм æнæ ус ракургæйæ, 
зæгъгæ. Бирæ чызджытæ йын нымыгътой Цхинвалы. Фæлæ дзы  
лæппу йæ зæрдæмæ никæй райста. Иæ мад — Гæбæраон — иууыл- 
дæр æй афтæ хуыдтой, йæ чызгон мыггаг Гæбæратæй уыд, æмæ 
уымæ гæсгæ, кæд йæ ном Фаризæт хуынд, уæддæр. Иæ сывæллæт- 
тæ дæр æм уыцы номæй дзырдтой. О, æмæ мад Харитонæн афтæ 
дзырдта: «Мæ фырт, æз дæуæй мæ сæр бæрзæндты хæссын. Нæ лæ- 
гимæ нын фæндиаг хъæбул дæ, фæндиаг! Мах дæ арфæгонд стæм: 
сахуыр кодтай, нымад дæ, кæм службæ кæныс, уым. Арæх райсæм 
арфæйы фыстæджытæ. Ницæмæй дæм мæ зæрдæ æхсайы, æрмæст- 
дæр иу хъуыддагæй фæстæмæ — бинонты кой куы бакæнис. Зæронд 
кæнæм дæ фыдимæ æмæ нæ фæнды, цæмæй фенæм нæ фырты фырт- 
ты. Нæ дыууæ чызгæн — дæ хотæн— ис сывæллæттæ, тынг бирæ 
сæ уарзæм. Фæлæ уыдон уæддæр Цæргæстæй не сты. Æмбарыс мæ, 
мæ зондджын фырт? О, бынтон зондджын та уæд уыдзынæ, æмæ нæ 
къæсæрæй чындз куы 'рбакува...» 
Иубон Харитон Заретæйæн загъта: 
— Мæ чындз, демæ мæ аныхас кæнын фæнды, цалынмæ нæма 
ацыдтæн Цхинвалмæ, уæдмæ. Уæ сыхæгты чызг Венерæйы тыххæй... 
Заретæ зондджын сылгоймаг уыд, стæй йæхæдæг дæр кæддæр æры- 
гон кæй уыд, уый йæ нæма ферох. Бамбæрста, сæ сыхæгты чызг  
Харитоны зæрдæмæ кæй фæцыд, уый. «Фæлæ, цымæ, Венерæйы зæрдæмæ 
дæр цæуы нæ лæджы 'фсымæры лæппу, афтæ мæм кæсы. Арæх нæм 
æрбауайы, стæй бирæ фæныхæстæ кæнынц... Куыддæр ныфсæрмытæ 
вæййы, йæ цæстытæ ферттивынц мæ сыхагæн. Нæ, нæ, мæнмæ гæсгæ, 
а Венерæ кæдæй-уæдæй бауарзта. Бæргæ, исты дзы куы рауаид, уæд 
мæнæй æхсызгондæр никæмæн уаид!» — хъуыды кодта Заретæ æмæ 
лæппуйæн загъта: 
158 

Венерæ 
— Аныхас кæн йемæ! Æз уыцы фарстмæ 'нхъæлмæ кастæн.  
Венерæ мæнæн мæхи чызджы хуызæн у. 
Харитон бынтон ныфсæрмы: 
— Уæдæ мын ныр æнцондæр уыдзæн дзурын, кæд мæ бамбæр- 
стай, уæд... О, Венерæ мæ зæрдæмæ тынг фæцыди. Заретæ, дæуæй йæ 
цы 'мбæхсон, бауарзтон æй. Ды зæгъдзынæ, къуыримæ куыд ис бау- 
арзæн, зæгъгæ. Фæлæ, мæхæдæг дæр мæхиуыл дис кæнын. Ныр ма мæ 
зæрдæмæ афтæ тынг никуыма ничи фæцыд. Цы кæнон? Зæгъ-ма, куыд 
ын бамбарын кæнон мæ уарзты тыххæй. 
— Харитон, ды дæхæдæг зондджын лæппу дæ æмæ сарæхсдзынæ 
чызгимæ ныхас кæнынмæ. Фæлæ, кæд мæн фæрсыс, уæд дын зæгъ- 
дзынæн, искæдæм ахон чызджы — киномæ, кæнæ — театрмæ. Уым 
дын фадат фæуыдзæн. 
— Заретæ, абон исты æфсонæй куы 'рбахонис дæ сыхаджы 
ардæм! — фæхъæлдзæг Харитон. 
— Уый та мæ бар уадз! 
Иу сахаты фæстæ Венерæ æрбацыд сæ сыхæгтæм. Диссаджы айв 
уыд: йæ уæлæ рæсугъд сырх къаба, йæ къæхтыл дæр ^ыцы хуызы туф- 
литæ. Йæ бæзджын мыдхуыз дзыккутæ — айв фаст. Иæ цæсгом никуы 
ахуырста Венерæ, хъæугæ дæр æй нæ кодта: йæ былтæ — æрыскъæфы 
хуызæн сырх, урс цæсгом, саудзæст, сау къæлæт æрфгуытæ, даргъ цæ- 
стыхаутæ. Ацы бон ноджы рæсугъддæр фæкаст чызг лæппумæ. 
Дуарæй куы 'рбахызт Венерæ, уæд сдзырдта: 
— Заретæ, уазæгуаты уыдтæн, мæнæ мæ хо Зæлинæтæм суадтæн, йæ 
чызгæн йæ райгуырæн бон у, æмæ мамæ афтæ, дзырдтай мæм, зæгьгæ. 
— О, о, мæ хур, агуырдтон дæ. Цу уал уæртæ залмæ, æз дæр ныр- 
тæккæ уырдæм фæцæуын. 
Харитон къæлæтджыны бадти æмæ, чызг уатмæ куы бахызт, уæд 
йæ бынатæй сыстад: 
— Венерæ, мидæмæ, мидæмæ! Сбад-ма, дæ хорзæхæй! — ацамыд- 
та йын къæлæтджынмæ. 
— Арфæгонд у! Мæнæ мæм Заретæ фæдзырдта, æмæ уымæн æр- 
бауадтæн, — афтæ дзургæйæ, чызг сбадт къæлæтджыны. 
Лæппу æмæ чызг цасдæр рæстæг æнæдзургæйæ бадтысты, кæрæ- 
дзийы фарсмæ цы къæлæтджынтæ уыд, уыдоны. Стæй Венерæ загьта: 
— Иу хатт-ма афæрсон Заретæйы, цæмæн мæм дзырдта, цымæ. 
— Фæлæуу-ма, фæлæуу! — чызджы къухмæ февнæлдта лæппу 
æмæ йæ цымæ ток ныццавта, афтæ фæци. Венерæ дæр уæдæ хæрдмæ 
фесхъиудта. Харитон йæхимæ куы 'рцыд, уæд та загьта: — Венерæ!.. 
Къæйных мæ ма фæхон, дæ хорзæхæй, фæлæ мæ демæ аныхас кæнын 
159 

0М&$ БУДАЙТЫ МИЛУСЯ. Уды суадон 
хъæуы. Кæд дæ фæнды, уæд цом тетрмæ, ресторанмæ... Кæдæм дæ 
фæнды, уырдæм ацæудзыстæм. 
Чызджы цæсгом фæсырх, ссыгъди. Йæ зæрдæ бамбæрста, лæппу 
йемæ цæй тыххæй дзурдзæн, уый. Цасдæр рæстæг та дыууæйæ дæр 
хъусæй бадтысты, стæй Венерæ загъта: 
— Дзур, дзур, цы зæгъинаг дæ, уый. Бахатыр кæн, фæлæ дæ уый- 
бæрц хорз нæма зонын, æмæ демæ театр кæнæ ресторанмæ цæуон... 
Дæ зæрдæ мыл ма фæхудæд, фæлæ æз никæдæм цæуын. 
— Хорз, хорз! Æмбарын дæ, æцæгæйдæр, нырма къуыри зонæм 
кæрæдзийы... — загъта Харитон æмæ йæ бынатæй фестад: — Иугыц- 
цыл иунæгæй абад, ныртæккæ 'рбацæудзынæн, — æмæ уатæй ахызт. 
Лæппу Заретæмæ рацыд æмæ йын загъта: 
— Мæ чындз, Венерæйы нæ фæнды мемæ цæуын. Уыйбæрц хорз, 
дам, дæ нæмæ зонын, цæмæй демæ искæдæм цæуон. Цы кæнон? Уæд 
та ам аныхас кæнин йемæ? 
— Аныхас кæн, аныхас! Дæ фыдыфсымæр, куыд æй зоныс, 
афтæмæй, чындзхасты ис, нæма 'рбацыд. Мах та мæнæ гыццылимæ 
дуканимæ цæуæм. Хæдзар дæ бар у. Ныфсджындæр у, ныфсджындæр, 
Харитон! Алцыдæр, мæнмæ гæсгæ, хорз уыдзæн! — зæгъгæ ма загъта 
Заретæ. 
Лæппу мидæмæ бацыд æмæ рудзынджы раз слæууыд. Цасдæр 
рæстæг ницы дзырдта, стæй загъта: 
— Заретæ дуканимæ фæцæуы йæ фырты чызгимæ. Цæмæйдæр æй 
афæрсынмæ хъавыдтæн, æмæ... Тотрадз та чындзхасты ис... 
«Цæмæн мын дзуры, цымæ, хæдзары бинонтæй чи кæм ис, уый? 
Заретæ дæр диссаг у, фæдзырдта мæм, йæхæдæг дуканимæ ацыд...» — 
хъуыды кодта чызг. 
Харитон та дарддæр дзырдта: 
— Венерæ! Æз дæу тынг гыццыл рæстæг зонын, æдæппæтæй — 
къуыри, фæлæ... — лæппу та ныхъхъус, йæ зæрдæ гуыпп-гуыпп кодта. 
Къæлæтджыны сбадт æмæ сабырæй загъта: — Фыццаг хатт дæ куы фед- 
тон, гъе уыцы бонæй æрмæстдæр дæуыл хъуыды кæнын. Никуыма уыди 
мæ царды афтæ, мæхæдæг дæр дис кæнын! Мæ зæрдæмæ тынг цæуыс! 
Венерæ йæ сæр бынмæ æруагъта, йæ цæсгом йæ къабайы хуызæн 
ныссырх, йæ зæрдæ йæ риуæй ратонынмæ хъавыд. Ныр бамбæрста, 
цæмæн ын дзырдта æрыгон нæлгоймаг, ома, хæдзары махæй йеддæмæ 
ничи, ис, зæгъгæ. Стæй, æвæццæгæн, Заретæ дæр зыдта Харитоны 
хъуыды, æмæ йæм уымæн фæдзырдта сæхимæ. 
— Фыццаг фендæй дæ бауарзтон! Стыр хатыр дæ курын! Стæй 
мыл худгæ дæр ма фæкæн, дæ хорзæхæй, æмæ афтæ ма ахъуы- 
160 

Венерæ 
ды кæн, хынджылæг кæнын, зæгъгæ. Æз, æвæццæгæн, мæ царды 
мидæг нырæй æцæгдæр никуы дзурын! — Цасдæр рæстæг дыууæ 
æрыгон адæймаджы хъусæй лæууыдысты. Бындз куы атахтаид, уæд- 
дæр æй фехъуыстаиккой, æвæццæгæн. Стæй та лæппу байдыд- 
та дзурын: — Сывæллон нал дæн, ус курын афон мын у. Мæ мад 
æмæ мæ фыд æппынæдзух мемæ уый тыххæй дзурынц. Алы от- 
пускы рæстæджы дæр мын афтæ фæзæгъынц: «Ацы хатт дæ нал 
ауадздзыстæм æнæ ус ракургæйæ»... Мæ отпускæй ма æртæ къуы- 
рийы ис. Фæлæ ... Уый зæгъынмæ хъавын, æмæ ныронг мæ зæрдæмæ 
афтæ тынг ничима фæцыд, мæ мад æмæ фыды размæ кæй æрбахуыд- 
таин чындзы номыл. Венерæ! — лæппу та йæ бынатæй фестад, ницы 
дзырдта цасдæр рæстæг, уаты дыууæрдæм рацу-бацу кодта. Стæй чыз- 
джы раз æрлæууыд æмæ сабырæй загьта: — Венерæ! Мæн фæнды, 
цæмæй уай мæ бинойнаг! — æмæ йæ цымæ исчи басхуыста, афтæ 
къæлæтджынмæ æрхауд. 
Венерæ куыддæр бампылди къæлæтджыны, йæ бон фезмæлын дæр 
нал уыд. Иуæй йын æхсызгон уыд, Харитоны зæрдæмæ кæй цæуы, 
уый. Фæлæ, иннæмæй та, æгæр бирæ дзы нæ агуры ацы лæппу уыцы 
иуæй. Чындзы, дам, мæм æрцу. Цы дзуапп ын радта, уый дæр нæ 
зоны. О, æрыгон нæлгоймаг йæ зæрдæмæ цæуы, фæлæ... Фыццаг хатт 
ис ахæм уавæры чызг. Венерæ тагъд-тагъд фестад йæ бынатæй æмæ 
згъорæгау ракодта уатæй æнæ фæстæмæ фæкæсгæйæ. Сæхимæ бацыд 
æмæ сынтæгыл æрхауд. Иæ цæссыгтæ йæ рустыл уадысты.  
Æвæццæгæн, цины цæссыгтæ уыдысты... 
* * * 
Венерæ бар радта Харитонæн, цæмæй йæ минæвæрттæ 'рбарвы- 
стаид Мыдойтæм. Дыууæ мыггаджы баныхас кодтой, цæмæй Харитон 
æмæ Венерæйы чындзæхсæв уа сентябры мæйы. Лæппу тынг хъæлдзæ- 
гæй ацыд йæ службæйы бынатмæ. Бонтæ нымадта, кæд æрхæццæ уыд- 
зæн уыцы бон, йæ чындзæхсæвы бон. Уæдæ Венерæ æмæ йæ бинонтæ 
дæр иууылдæр сæхи цæттæ кодтой. Марат æмæ Азау дæр хъуамæ 
ссæуой Мæскуыйæ чызгæрвыстмæ. Венерæйы 'мкусджытæ дæр цин 
кодтой йæ амондыл, фæлæ æнкъард дæр уыдысты, уымæн æмæ зыд- 
той, чызг чындзы æфсæддонмæ кæй цæуы æмæ йæ лæгимæ кæй ацæу- 
дзæн, уый кæм службæ кæны, уырдæм. 
Диссаджы чындзæхсæв уыд Харитон æмæ Венерæйæн! Лæппуимæ 
ма, кæм служба кодта, уырдыгæй ссыдысты йе 'мбæлттæ иу-фондзæй. 
11 Будайты Милуся 
161 

БУДАЙТЫ МИЛУСЯ. Уды суадон 
Уæдæ Мыдойтæм дæр стыр хъазт уыд. Мæскуыйæ лæвæрттимæ ссы- 
дысты Индианæ æмæ Консуэло дæр. Уыдон тынг цин кодтой, Венерæ 
чындзы кæй цæуы, ууыл. Харитон сæ зæрдæмæ фæцыд. Венерæ хотæм 
телефонæй куы дзырдта, уæд сын, хынджылæггæнгæйæ, загьта: 
— Консуэло, Индианæ, Харитон сымах зæрдæмæ куынæ фæцæуа, 
уæд æм чындзы не 'рцæудзынæн. 
Мыдойты уазджытæй бирæтæ дзырдтой, рагæй, дам, нæ уыдыстæм 
ахæм чызгæрвысты... Венерæйы Цхинвалмæ аластой — Харитоны 
фыд æмæ мады хæдзармæ. 
Уæдæ, цы амондджын уыдысты Харитон æмæ Венерæ! Сæ фыццаг 
æхсæв! Нырмæ сæ астæу къухæвнæлдæй фæстæмæ ницыма уыд. Æмæ 
мæнæ ныр дыууæйæ баззадысты уаты. Венерæ уæлдай рæсугъддæр 
фæкаст уыцы 'хсæв Харитонмæ. Зæд æмæ зæд! Лæппу чызджы комком- 
мæ лæууыд æмæ йын каст йæ цæстытæм. О, уыцы æнæбын цæстытæ! 
Лæппу арæхстгай æрбахъæбыс кодта йæ усы. Сæ дыууæйы дæр цымæ 
ток ныццавта, афтæ фесты. Цыдæр æнахуыр арт ссыгъди се 'хсæн. 
Былтæ кæрæдзийыл андзæвыдысты... О, цы адджын уыдысты уыцы 
былтæ! Цымæ сæ дойны састой дыууæйæ дæр! Ныхæстæ нал хъуыды- 
сты... Сæ дыууæ дæр ацы бонмæ 'нхъæлмæ кастысты, кæдæй цæрынц, 
уæдæй. Уый у амонд! Æхсæв-бонмæ дыууæ æрыгон уды сæ уарзт 
кæрæдзийæн лæвæрдтой, кæрæдзийæ не 'фсæстысты! Цыдысты, ацы 
зæххыл адджындæр æмæ амондджындæр фæндагыл... 
Æрыгæттæ бирæ рæстæг нæ фесты Ирыстоны, службæйæн афтæ 
уадзæнтæ нæй. Æдæппæтæй — къуыри. Фæндараст зæгъынмæ сын 
бирæ чидæртæ рацыд: Цæргæсты мыггагæй, Венерæйы хотæ, Марат — 
йæ бинонтæ, цотимæ... 
О, амондджын уыдысты Харитон æмæ Венерæ. Æппынæдзухдæр 
кæрæдзийæн сæ уарзты тыххæй дзырдтой.Æрыгон нæлгоймаг-иу загьта: 
— Мæ бæлон, цы амондджын бон уыд, дæуыл куы сæмбæлдтæн, 
уый! Куынæ дыл сæмбæлдаин, уæд та... Куыд бирæ дæ уарзын!  
Æппынæдзухдæр мæ демæ уæвын фæнды. Нæ дæ æфсæдын! 
Ахæм рæстæг-иу Венерæ дæр, йæ лæджы батæ, хъæбыстæн дзуапп 
дæтгæйæ, дзырдта: 
— Ахæм æнæфсис дæ, уый æнхъæл нæ уыдтæн! Фæлæ!.. Æз дæр 
дæ тынг уарзын æмæ мæн дæр фæнды дæуæн мæ уарзт дæттын, æн- 
къарын дæ! — æмæ-иу дыууæ уарзоны иу арты сыгъдысты... 
Харитон кæимæ службæ кодта, уыдон зæрдæмæ тынг фæцыд  
Венерæ. Уæвгæ, чызг ахæм нæ уыд, æмæ зæрдæмæ чи нæ фæцыдаид. 
Тагьд рæстæджы Венерæ дæр кусын байдыдта Ереваны музыкалон 
театры. Фæлæ дзы бирæ рæстæг нæ бакуыста: Харитоны арвыстой 
162 

Венерæ 
Хурыскæсæн Германимæ, уæд ма дыууæ Германийы хицæн паддзахæд- 
тæ уыдысты, нæма баиу сты. 
Харитонæц радтой дæлбулкъоны цин. Хорз цыд йæ службæ. 
Тагъд рæстæджы Цæргæсты бинонтæн райгуырд чызг. Сæ цинæн 
кæрон нал уыд. Ноггуырдыл сæвæрдтой рæсугъд ирон ном — Зæринæ. 
Дыууæ азы фæстæ та сын райгуырд лæппу — Алан. Сывæллæттæ рæ- 
зыдысты, уæдæ цы кодтаиккой. Харитон æмæ Венерæ кæрæдзийыл 
тынг æнувыд уыдысты, сæ хæдзар мыдыкъусы хуызæн уыд. Зæринæ 
æмæ Алан дæр, куыд сæ мад æмйе сæ фыд, уыдысты æгъдауджын, 
адæмуарзон, куыстуарзон... Скъолайы дæр хорз ахуыр кодтой. 
Иу-цалдæр азы фæстæ Харитоны службæ кæнынмæ Мæскуымæ 
раивтой. Радтой йын булкъоны цин. Ам бинонтæн фенцондæр ис 
цæрынæн. Сывæллæттæ цыдысты скъоламæ. Венерæ куыста ахуыр- 
гæнæгæй Гнесины номыл академийы. Бинонтæ арæх цыдысты Индиа- 
нæ æмæ Консуэломæ дæр. Уæдæ сæм уыдон сæхæдæг дæр цыдысты. 
Зæринæ æмæ Алан та-иу хотæм æхсæв дæр баззадысты Сылгоймæгтæ 
сывæллæтты бирæ уарзтой, хуыдтой сæ сæ хæрæфырттæ. Мах, дам, 
сæ нанатæ стæм. Маратитæ дæр сæм арæх цыдысты. Хуыцаубоны, 
кæннод сабаты-иу Азау æмæ Венерæ дæр баззадысты Индианæтæм. 
Æхсæв-бонмæ-иу нæ бахуыссыдысты, ныхас-иу кодтой, æрымысыды- 
сты-иу сæ студенты бонтæ. 
* * * 
Цыдысты азтæ æмæ семæ фарн хастой. Харитон æмæ Венерæйы 
сывæллæттæ каст фесты скъола, институттæ. Алан уыд дохтыр, 
Зæринæ — экономист. Харитон йæ азтæм гæсгæ службæ нал кодта, от- 
ставкæйы рацыд. 
Цæргæстæн кæд сæ цард Мæскуыйы хорз уыд, уæддæр сæ райгуы- 
рæн бæстæ йæхимæ 'лвæста. Цалынмæ сæ цот уæлдæр скъолатæ каст 
нæ фесты, уæдмæ цæуыны кой нæ кодтой. Куы, дам, фæуой каст, уæд 
цæудзыстæм Ирыстонмæ. Уыдон та, дам, куыд фæнды, афтæ. 
Харитон-иу афтæ дзырдта Венерæйæн: 
— Алан æмæ Зæринæ ам, Мæскуыйы, хорз кусынц, æмæ ам 
лæууæнт. Сæхæдæг зондджын сты, æмæ, куыд хуыздæр у, афтæ кæн- 
дзысты. 
Цæргæстæн Дзæуджыхъæуы дæр уыди æртæуатон фатер. Сæ чызг 
Зæринæ Мæскуыйы чындзы æрцыд Къæдзæхтæм. Аланы та нæ бафæн- 
дыд Мæскуыйы баззайын æмæ йæ ныййарджытимæ рацыд  
Ирыстонмæ. Дзæуджыхъæуы поликлиникæтæй иуы кусын байдыдта стомато- 
163 

БУДАЙТЫ МИЛУСЯ. Уды суадон 
логæй. Хорз кусæгыл нымад уыд. Тагъд рæстæджы лæппу бинонты 
хъуыддаг дæр бакодта. Сывæллæттæ дæр ын фæзынд — чызг æмæ 
лæппу. Харитон æмæ Венерæ ныр баба æмæ нана уыдысты, сæ фырты 
цоты сæ удты бæрц уарзтой. 
Венерæ, раздæр цы музыкалон скъолайы куыста директорæй, уым 
байдыдта кусын ахуыргæнæгæй. Æнгом бинонтæ уыдысты Цæргæстæ. 
Сæ чындз Таирæйæ дæр тынг бузныг уыдысты, чызджы хуызæн сын 
уыд. Уый сæ йæхæдæг дæр нымадта. Венерæйыл æхсай азы куы 
сæххæст, уæд йæ куыст ныууагъта, ныр, дам, нана дæн æмæ хъуамæ 
мæ фырты сывæллæттимæ фылдæр рæстæг æрвитон. Йе 'мкусджыты 
бæргæ нæ фæндыд, цæмæй йæ куыст ныууагътаид, уый. Директор дæр 
ын загъта: 
— Венерæ, ды нырма æрыгон дæ, дæуæй хистæртæ дæр ма ку- 
сынц. 
Фæлæ сылгоймаг йæ фæнд нæ аивта. Стыр æгъдау скодтой Ве- 
нерæйæн йæ куысты, афтæмæй сын хæрзбон загъта. 
* * * 
Венерæ Сæрмæты цы бон федта, уыцы 'хсæв æппындæр нæ ба- 
фынæй. Уыцы æнæнхъæлæджы фембæлд ын йæ 'нцойдзинад фæсырд- 
та. Æхсæв-бонмæ хъуыды кодта, сынтæджы — рафт-бафт. Сыстади-иу, 
балкъонмæ-иу рацыд, уым-иу бирæ фæлæууыд, стæй та-иу фæстæмæ 
бацыд... 
Венерæ йæ хъысмæтæй хъаст нæ кæны, фæсмойнаг ницæмæй у. 
Бынтон лæгъз нæ уыд йæ цардвæндаг, алцыдæр дзы уыд: уырдгуытæ 
æмæ хæрдтæ, къуылдымтæ æмæ лæгъз быдыр; сындзджын къутæртæ 
æмæ рæсугъд дидинджытæ; цъымара æмæ суадон; сæрсæфæн æмæ 
уæрæх фæндаг; тар хъæд æмæ райдзаст æрдуз ... Йæ фæндаджы  
фылдæр æмбисыл рацыд сылгоймаг: ис ын рæсугъд бинонтæ. Йæ цардæм- 
бал Харитон тынг хорз адæймаг у, мает ын никуы скодта. Кæрæдзийы 
æмбаргæйæ, уарзгæйæ, кæрæдзийæн аргъ кæнгæйæ цæрынц. Сæ цот 
дæр уæдæ сæ фæндиаг сты, алчидæр дзы царды йæ бынат ссардта. Сæ 
цоты цот та сты сæ зæрдæлæууæнтæ! Ис сын фондз хъæбулы хъæбулы. 
Зынтæ дæр федта Венерæ: се 'цæг дунемæ ацыдысты йæ уар- 
зон мад æмæ фыд. Ныр дæр ма куы ахъуыды кæны, нал ын ис мад 
дæр æмæ фыд дæр, уæд йæ цæссыгтæ фемæхсынц, хæкъуырццæй 
кæуын байдайы, кæд дæс азы рацыд, уæдæй, уæддæр. Йæ зæрдæ тынг 
фæрыст, Индианæ æмæ Консуэло куы амардысты, уæд дæр. Ууыл ныр 
иу-дыууадæс азы цæудзæн. Фыццагдæр Индианæ фæрынчын ис. Рын- 
164 

Сидзавры бонтæ 
С$ 
чындоны куы хуыссыдис, уæд æм Венерæ ацыд Мæскуымæ бæрæг- 
гæнæг. Индианæ телефонæй сдзырдта, тæрсын, куы нал, дам, фенон Ве- 
нерæйы æмæ афтæмæй куы амæлон. Азауимæ хорз зылдысты рынчынмæ, 
фæлæ адзалæн мадзал нæй. Консуэло ма йæ хойы амæлæты фæстæ къуы- 
ри ацард: йæ зæрдæ нæ баурæдта йæ фаззон хоимæ фæхицæн. 
Хорз æгъдау радтой сæ фæстаг бон хотæн Венерæ æмæ Азауы 
бинонтæ. Дыууæ хойы сæ фæстæ ныууагътой гæххæтт, цæмæй сæ  
фатер баззайа Венерæ æмæ Азауæн. Уыцы фатер ныр дæр лæууы, нæ 
йæ ауæй кодтой. Уым æрæмбырд вæййынц Венерæ, Харитон æмæ сæ 
фырт Аланы бинонтæ Мæскуыйы куы вæййынц, уæд. Марат æмæ Азау 
Мæскуыйы цæрынц, сæ цот дæр афтæ. Алкæмæндæр дзы ис фатер. 
Уæдæ Зæринæйæн дæр ис Мæскуыйы фатер. Фæлæ, сæ уд-сæ цæст - 
æмбырдæй дыууæ хойы фатеры уæвын. 
* * * 
Венерæ райсомырдæм афынæй æмæ йæ фыны уыдта йæ райгуы- 
рæн хъæу Сечер, цымæ та бæгъæввадæй уайы нарæг къахвæндагыл 
æртæхдзыд кæрдæгыл... 
СИДЗÆРЫ БОНТÆ 
Цыппарыссæдз азы кæуыл цыд, ахæм зæронд ус бадт диваныл, 
йæ разы къамтæ æвæрд. Иу зæронд къам дзы йæ къухмæ райста, бирæ 
йæм фæкаст, стæй сабырæй цыдæртæ дзырдта, ныхас кодта, къамы цы 
нæлгоймаг уыд æфсæддон дарæсы, уыимæ. 
— Уæ мæ фыд, мæ зынаргъ фыд, ды мын куы уыдаис, уæд, æвæц- 
цæгæн, мæ цард æндæрхуызон уыдаид. Сидзæры бонтæ нæ бавзæр- 
стаин, нæ, — ус кæуын байдыдта, стæй йæ кæуын хъарæгмæ рахызт. 
Уаты дуарæй æрбахызт йæ фырты чызг, уый йæ нанайы кæугæ 
куы федта, уæд æм бацыд æмæ йæ ахъæбыс кодта: 
— Нана, цы кæныс? Исты дæ риссы? Цæмæн кæуыс? 
Фыдымад чызджы рус йæ дæрзæг къухæй æрсæрфта: 
— Уæ, нанайы хур, ма тыхс, ницы мын у. Рисгæ дæр мæ ницы 
кæны... 
Адæ къам куы федта йæ фыдымады къухы, уæд бамбæрста, 
хъуыддаг цæй мидæг ис, уый. Чызг зыдта, йæ нана Зарæйыл æртæ азы 
куы цыд, уæд йæ фыд хæсты кæй фæмард. Алы хатт дæр, зæронд ус 
йæ фыды къаммæ куы фæкæсы, уæд кæугæ фæкæны, сабыргай йæхи- 
цæн цыдæртæ фæдзуры, афтæмæй, хатт та богъ-богъæй дæр фæкæуы... 
165 

БУДАЙТЫ МИЛУСЯ. Уды суадон 
Адæ йæ фыдымадæн æрбахъæбыс кодта. 
— Нана, дон дын æрбахæссон? Хос дын раттон? — стыхсти чызг. 
Уый арæх фæдæтты зæрдæйы хос зæронд усæн. 
— Мæ гыццыл уæрыкк, ницы мæ хъæуы. Цу, цу, ауай, хъаз сы- 
вæллæттимæ. Æз та ма ам иучысыл абадон. 
Адæ йæ нанайы ахъæбыс кодта, стæй ацыд кæртмæ. 
* * * 
Фыдыбæстæйы Стыр хæст куы фæцис, уæд Зарæйыл цыд æх- 
сæз азы. Хæстонтæ здæхтысты фронтæй. Фæлæ уый фыд нал сыздæхт 
хæстæй, йæ дыууæ фыдыфсымæры дæр хæсты быдыры баззадысты. 
Хæдзары уыдысты йæ фыдыфыд, фыдымад, йæ мад æмæ, авд азы 
хистæр дзы чи уыд, уыцы фыдыфсымæр. Фондз æфсымæрæй ма æр- 
мæстдæр уый баззад. 
Зарæ тынг хæлæг кодта, фыд кæмæн уыд, уыдонмæ. Арæх-иу 
афарста йæ мады: 
— Дарицкæ, æмæ мæн папæ та кæд сыздæхдзæн хæстæй? Уартæ 
Борæханы фыд куы ссыди... — мадмæ йæ номæй дзырдта чызг. 
Сылгоймаг-иу ахæм рæстæг, йæ цæссыгтæ тыххæйты уромгæйæ, 
загьта: 
— Мæ хуры тын, ссæудзæни дæ фыд дæр. Æнхъæлмæ кæсдзы- 
стæм. 
Æнхъæлмæ кастысты Æфсирты бинонтæ сæ хæстонты сыздæхтмæ. 
Зарæйы фыдымадæн йæ цæстытæ ныуурс сты йе 'ртæ фырты фæзынд- 
мæ. Зæрдæрыст зæронд усæн йæ цыппæрæм дыууадæсаздзыд лæппу 
сæ кæрты фæмард, «лимонкæ» йыл фехалд, немыц уым куы уыдысты, 
уæд. Æма ныр зæронд лæг æмæ усæн сæ зæрдæ лæууыд сæ иунæг 
фырт Гуыбе æмæ сæ хистæр фырты чызг Зарæйыл. 
Зарæ-иу арæх райста хæстонты фыстæджытæ, къамтæ æмæ сæм- 
иу каст. Чызг скъоламæ куы бацыд, фыссын, кæсын куы базыдта, уæд- 
иу арæх схызти цармæ, уым уыд йæ фыдымады чырын. Уыцы чыры- 
ны уыдысты Зарæйы фыды, фыдыфсымæрты фыстæджытæ, къамтæ 
фронтæй, сæ тетрæдтæ... Стæй ма дзы уыд ноджыдæр бирæ цыдæртæ: 
нана йæ фырттæн цы цухъхъатæ, басылыхътæ, куырæттæ, хæдæттæ, 
къахыдарæс бахуыдта, уыдон. Мад хъуыды кодта, йæ фырттæ хæстæй 
сыздæхдзысты уæлахизимæ, æмæ сын се ссыдмæ сцæттæ кодта дарæс. 
Фæлæ, мæгуыр ус фыдæнхъæл фæцис. Зарæ-иу ам бирæ фæбадт, касти 
фыстæджытæ, къамтæм... 
166 

Сидзæры бонтæ 
Иу хатт дæр та афтæ схызти цармæ чызг, каст фыстæджытæ, стæй, 
мæгуыр, уым бафынæй. Æрталынг ис. Зарæ хæдзары — нæ. Дарицкæ 
агуырдта йæ чызджы, хъæр æм кодта, фæлæ йын дзуапп ничи лæвæрд- 
та. Сылгоймаг фыццаг зæгъынмæ нæ хъавыд йæ хицау æмæ 'фсинæн, 
йæ сывæллон хæдзары нæй, уый. Цæуыл, дам, сæ тыхсын кæнын. 
Фæлæ зæронд ус йæхæдæг афарста Дарицкæйы: 
— Чындз, Зарæ демæ уыд цæхæрадоны? Куынæ зыны, кæм ис? 
Сихорæй фæстæмæ йæ нæма федтон. 
Мад хъуыды кодта, цы зæгъа йæ зæрдæрыст æфсинæн. 
— Кæд уæртæ Борæхантæм ис. Хæдзары нæй. 
Сылгоймаг агуырдта йæ чызджы, сыхæгтæм дæр ацыд, фæлæ — 
нæй. Стыхсти Дарицкæ, ныр ма цы кæна, кæм ма агура йæ хъæбулы. 
Йе 'нæбонæй, уынджы, сæ кулдуары раз цы стыр дур уыд, ууыл сбадт 
æмæ хæкъуырццæй кæуын байдыдта. Йæ лæг йæ зæрдыл æрлæууыд 
æмæ сабыргай бахъарæг кодта: «Уæдæ, зæгъы, цы æнамонд разынд- 
тæн, цы æнамонд боны райгуырдтæн. Цæмæн хъуыдтæн æз ацы ду- 
нейы, цæмæн? Хорзæй куы ницыма федтон. Мæ сæрыхицау, бирæ кæй 
уарзтон, уый дæр мæ дзыназгæ куы ныууагъта. Кæд мæ царды хорзæй 
исты уыд, уæд, æрмæстдæр, демæ цы ацардтæн, уый. О мæ амонд, 
ныр цы кæнон? Мæнæ афтæ ниудзынæн амæй фæстæмæ. Нæ гыццыл 
чызг, мæ зæрдæдарæн — уый ма мын куы баззад дæуæй. Дæу хуызæн 
у, алцæмæйдæр дæ хуызæн у. Æмæ мæ, мæгуыр, æппынæдзух дæуæй 
фæрсы. Æнхъæлмæ дæм куы кæсы... Уæ мæ бон, цы кæнон уæдæ?..» 
Иуцасдæр ма афтæ абадти Дарицкæ, иæ цæссыгтæ ныссæрф- 
та, стæй æваст фæгæпп кодта йæ бынатæй. Йæ зæрдыл æрбалæууыд, 
йæ чызг арæх цармæ кæй схизы йæ фыды фыстæджытæ кæсынмæ. 
Сылгоймаг ахъуыды кодта, кæд ныр дæр та уым ис, зæгъгæ. Мад цы- 
рагъимæ асиныл схызт цармæ. Кæсы, æмæ Зарæ нанайы чырыны раз 
фынæй кæны, йæ къухы йæ^фыды къам. Дарицкæйы зæрдæ суынгæг, 
сабыргай кæуын байдыдта. Йæ зонгуытыл сбадт йæ сывæллоны раз, 
йæ русæн ын аба кодта æмæ сабырæй загьта: «Мæ сидзæр чызг! Цы 
раджы бавзæрстай сидзæры бонтæ. Дæ фыды дæр æрмæстдæр къаммæ 
гæсгæ куы зоныс. Уæд уый мæгуыры бон нæу? Мæ дзæбæх, мæ  
гыццыл хур, цы бирæ уарзыс дæ фыды! Сайын дæ, сыздæхдзæн дæ фыд, 
зæгъгæ. Фæлæ мæ кæд искæд бамбарис». 
Зарæ Дарицкæйы кæуынмæ райхъæл, ракаст йæ цæстытæй æмæ, 
йæ мады куы федта, уæд æм йæ гыццыл къухтæ сивæзта æмæ йæ 
ахъæбыс кодта. 
— Æз... æз фын федтон. Нæ, фын нæ уыд. Уый æцæг у! Папæ 
ссыди, нæхимæ ис! Цом тагъддæр, æнхъæлмæ нæм кæсы! Нанаимæ 
167 

БУДАЙТЫ МИЛУСЯ. Уды суадон 
хæдзары ныхæстæ кæнынц, — йæ мады къухыл рахæцыди сывæллон: 
— Цом тагъддæр, дзуры нæм! 
Дарицкæ фыццаг фæтарст, кæд йæ хъæбул фæрынчын æмæ сæнттæ 
цæгъды, зæгъгæ. Сабыргай чызджы сæр æрсæрфта, ахъæбыс æй кодта 
æмæ арæхстгай загъта: 
— Мæ гыццыл хур, фын федтай, фын. Бæргæ æцæг куы уаид 
уый, фæлæ, хъыгагæн, фын у. Цом æрхизæм царæй æмæ мын æй лæм- 
бынæгдæр радзур, цы федтай, уый. Баба æмæ нана дæр тынг мæт  
кæнынц. 
Зæронд лæг æмæ ус, æцæгдæр сæхицæн бынат нал ардтой, кæм ис 
сæ фырты чызг, зæгъгæ. Сæ чындз дæр цыдæр фæци. Уалынмæ дуа- 
рæй æрбакастысты мад æмæ чызг. Зарæ йæ фыдымадмæ базгъордта, 
ахъæбыс ын кодта æмæ тагъд-тагъдæй дзырдта: 
— Кæм ис папæ? Федтай йæ? Цы дын дзырдта? Зонын æй, уый 
мæн агуырдта... 
Зæронд ус куыддæр фæджихау гыццыл чызджы ныхæстæй æмæ 
йæ чындзмæ цыдæр æнахуыр каст бакодта. Дарицкæ йæ хицау æмæ 
æфсинæн радзырдта, хабар цæй мидæг ис, уый. Зæрæдты зæрдæтæ 
нырхæндæг сты. Баба дæр нынкъард, йæ сæр бынмæ æруагьта æмæ 
афтæмæй æнæдзургæйæ бадт. Нана дæр ницыуал дзырдта, æрмæстдæр 
ма аивæй йæ цæссыгтæ йæ кæлмæрзæны кæронæй сæрфта. 
Бинонтæ æнкъардæй бадтысты. Уæдæ цы кодтаиккой, рухс никæ- 
цæй цæуы сæ зæрдæтæм. Зарæйы фыдыфсымæр Гуыбе дæр, мæгуыр, 
кæуын байдыдта, йе 'фсымæртæ йæ зæрдыл æрлæууыдысты. Уый дæр- 
иу Зарæйæн ныфсæвæрæн ныхæстæ кодта. Цармæ дæр-иу иумæ схыз- 
тысты æмæ-иу фыстæджытæ кастысты, ныхæстæ-иу кодтой. 
Цыдысты бонтæ. Æфсирты бинонтæ æппындæр сæ уас нæ ардтой, 
сæхимæ нæ цыдысты. Æмæ, аргæ дæр æй куыд кодтаиккой... Азтæ 
куыд цыдысты, афтæ Дарицкæйæн зындæр уыд ацы хæдзары уæвын. 
Йæ цæгат дæр æй нал уагътой, дæ лæг, дам, фæмард, æмæ ма, дам, 
уым цы кусыс. Йæ хистæр æфсымæр Дымбыл ын иухатт загъта: 
— Ныр аст азы рацыд, хæст куы фæцис, уæдæй, нал сыздæхдзæн, 
хъыгагæн, дæ сæрыхицау Æмæ, æгъдау куыд амоны, уымæ гæсгæ, 
хъуамæ æрыздæхай дæ фыды хæдзармæ. Афтæ фидауы. 
Æмæ цалдæр къуырийы фæстæ ссыдысты Дарицкæйы дыууæ 
'фсьщæры æмæ сæ хойы сæ хæдзармæ ахуыдтой. Уыцы бон... Уыцы 
бон... Æнамонд зæронд лæг æмæ усыл дыккаг зиан æрцыд. Иуæй, сæ 
фырттæ хæсты фесæфтысты, ныр та ма сæ чындз дæр цæугæ кæны 
æмæ йемæ хоны сæ зæрдæлæууæны. Æппæт бинонтæй дæр куыдтой. 
168 

Сидзæры бонтæ 
Дарицкæ йæхæдæг дæр тынг тæригъæд кодта зæрæдтæн, фæлæ... Цы 
кодтаид? Зарæ та, мæгуыр, куы йæ бабамæ бацыд кæугæйæ, куы — йæ 
нанамæ. Сабыр сæ кодта, кæд гыццыл уыд, уæддæр æмбæрста, куыд 
зын у йæ фыдыфыд æмæ йæ фыдымадæн, уый. Гуыбе дæр иуварс 
лæууыд. Йæ зæрдæ уынгæг кодта, фæлæ цы кодтаид. Æмбæрста, афтæ 
кæй хъæуы, уый. 
* * * 
Дарицкæ йæ цæгатмæ цы бон æрыздæхт Æфсирты бинонтæй, 
уыцы бонæй фæстæмæ райдыдтой Зарæйы æцæг сидзæры бонтæ. Чызг 
дыууæ хъæуы, дыууæ хæдзары астæу фæдзæгъæл. Арæх цыд, мæгуыр, 
йæ зæрдæрыст нана æмæ бабамæ. Уæдæ йыл-иу уыдон цы цин код- 
той, хур сыл-иу ракаст. Зæронд ус æппындæр ницы хæлæг кодта йæ 
сæфт фырты хъæбулæн. Хæсты фæстæ зын рæстæджыты адæм тыхст 
цард кодтой. Фæлæ уæддæр фыдымад чызгæн æлхæдта уæлæдарæс. 
Иу хатт та фыс ауæй кодтой, цæмæй Зарæйæн фæндыр балхæной, уый 
тыххæй. Буц æй дардтой. Фæлæ Дарицкæ цæмæндæр нæ уагъта йæ 
чызджы зæрæдтæм цæуын. Иуæй, æвæццæгæн, тарсти: Зарæ чызгхуыз 
фæци, æмæ фæндæгтыл дыууæрдæм кæна, уый нæ фидауы. Алцыдæр 
æрцæуы. Хуыцау бахизæд, æмæ фæрæдийа. Ныридæгæн уæртæ лæппу- 
ты зæрдæмæ цæуы. Чи зоны, цæмæй тарсти?.. 
Фæстаг рæстæджы сылгоймаг цыдæр æнахуыр сси. Мæсты кодта, 
æмæ-иу йæ мает Зарæйыл фæкодта. Хъæуа-нæ хъæуа йæм хыл кодта, 
зыстæй йæм дзырдта. Чызг тынг стыхети, йæхицæн-иу загъта, ацæу- 
дзынæн нæхимæ баба æмæ нанамæ æмæ уыдонимæ цæрдзынæн, зæгъгæ. 
Иу сæрдыгон бон, каникулты рæстæджы, Зарæ йæ мадæн загъта: 
— Дарицкæ, мæн фæнды бабаитæм ацæуын, уым арвитдзынæн мæ 
каникултæ. 
Сылгоймаг кæрт марзта æмæ йæ уисой æрæвæрдта. Уыцы 
мæстджынæй йæ чызгмæ дзуры: 
— Æппындæр никæдæм цæуыс. Мæнæ дын хæдзар, æмæ ам лæуу! 
Бакæс-ма йæм, сфæнд мын кодта ... Рацу-бацу кæндзынæ ныр дыууæ 
хъæуы астæу. 
Зарæ скуыдта æмæ кæугæйæ загъта: 
— Мæн нæхи хæдзармæ фæнды — мæ нана æмæ бабамæ. Гуы- 
бейы уынын дæр мæ фæнды. Цæуылнæ мæ уадзыс? Æз сын зæрдæ 
куы бавæрдтон, сæрды уæгъд рæстæджы сæм кæй ссæудзынæн, 
уымæй. Æнхъæлмæ мæм кæсынц... 
169 

БУДАЙТЫ МИЛУСЯ. Уды суадон 
Дарицкæ джихæй баззад йæ чызджы ныхасмæ, стæй уыцы мæ- 
стыйæ йæ уисой Зарæйыл фехста æмæ ныхъхъæр кодта: 
— Æз афтæ зæгъын, æмæ никæдæм цæуыс! Ничи йæм кæсы, 
уынаффæ кæны... 
Иæ хойы хъæрмæ хæдзарæй рахызт Ботаз. Кæсы, æмæ йæ хæрæ- 
фырт хæкъуырццæй кæуы. Дарицкæ та уыцы мæстджынæй йæ къух 
тилы æмæ хъæр кæны. 
— Хуыцауы тыххæй, цы 'рцыди, Дарицкæ? Цæуыл хъæр кæныс? 
Дæ цъæххахст уæртæ иннæ сыхмæ куы хъуысы? — йæ хомæ дзуры 
Ботаз, Зарæйы размæ бацыд, йæ сæрыл ын йæ къух æрæвæрдта æмæ 
йæ бафарста: — Цы кæныс, мæ хур, цæуыл кæуыс? 
Чызг ноджы тынгдæр скуыдта æмæ хæдзармæ балыгъд. Уым 
сынтæгыл йæхи баппæрста, æмæ дæ хъæуы ма нал — куыдта, хъарæг 
дæр ма-иу ракодта. Хъуыды кодта: «Цæмæн хъуыдтæн æз ацы дунейы? 
Мæ фыд хæсты фæмард. Бирæ уарзын мæ нана, баба, стæй Гуыбейы 
дæр. Мæн уыдонимæ цæрын фæнды. Ныр цы кæнон?» 
Ботаз куы базыдта, хъуыддаг цæй мидæг ис, уый, уæд тынг 
фæхыл кодта йæ хомæ: 
— Дарицкæ, ныр цытæ кæныс, дæхицæй æфсæрмы нæ кæныс? 
Æмбарын дæ, зын дын у, фæстæмæ дæ цæгатмæ æрыздæхтæ. Бæргæ, 
хæст куынæ уыдаид, нæ сиахс, дæ лæг, куынæ фæмард уыдаид. Афтæ 
рауад, хъыгагæн. Фæлæ Зарæйы та тухæнæй цæмæн марыс? Дæ мает 
чызгæй цы исыс? Цæуылнæ йæ уадзыс зæрдæрыст зæрæдтæм ацæуын, 
уыдон æм æнхъæлмæ куы кæсынц? Æз сын зæрдæ куы бавæрдтон, 
арæх уæм цæудзæн уæ сæфт фырты чызг, зæгъгæ... Цы кæныс, мæ хо, 
цы? 
Нæлгоймаг хæдзармæ бацыд æмæ сабыртæ кодта Зарæйы: 
— Мæ дзæбæх хæрæфырт, æз мæ хæрæфырттæй дæуæй фылдæр 
никæй уарзын. Ма мæсты кæн дæ мадмæ, уый бирæ зынтæ федта... 
Æнцон ын нæу. Раст нæу, зæрæдтæм дæ кæй нæ уадзы, уымæй. Фæлæ 
дæ æз мæхæдæг алаедзынæн. Ма тыхе, Зарæ! 
Чызг йæхи нылхъывта йæ мадыфсымæрмæ, йæ цæссыгтæ-иу йæ 
къабайы дысæй асæрфта. Стæй, мæгуыр, бафынæй. 
Иннæ бон, æцæгдæр, Ботаз аласта Зарæйы Æфсиртæм. Зæрæд- 
ты цинæн кæрон нал уыд. Ныр чызгыл æртындæс азы цыд æмæ тынг 
æххуыс кодта хæдзары куыстыты йæ фыдымадæн: дон хаста цæугæ- 
донæй, гæрстæ 'хсадта, хæринаг дæр кодта, хъуццытæ дæр-иу адыгъ- 
та... Иу хатт та ма чъиритæ дæр скодта, нана йын амыдта, афтæмæй. 
Хорз ын рауадысты. 
Иу изæр куы уыд, уæд Зарæ йæ фыдымадæн загьта: 
170 

Сидзæры бонтæ &ш!у 
~~— — ~~— ^^р)^ 
— Нана, мæн нал фæнды Бæрзджынмæ цæуын, ам мæ фæнды 
цæрын, сымахимæ. Скъоламæ дæр ам цæудзынæн. Мауал мæ ауадз... 
Зæронд ус сагъæсы ацыд, хъуыды кодта: «Цæмæн афтæ зæгъы 
йæ фырты чызг. Уым, йæ мады цæгаты йын хорз куы уаид, уæд афтæ 
нæ дзурид. Исчи дæр ма йæ мады разæй лидзы». Иæ зæрдæ срысти 
фыдымадæн, фæлæ ницæуыл бафарста чызджы. Иннæбон ын Зарæ 
йæхæдæг радзырдта, Дарицкæ йæ кæй нæ фæуадзы зæрæдтæм цæуын. 
Нанайæн тынг зын уыд уыцы хабар. Кæугæ дæр ма фæкодта. «Цы код- 
там чындзæн? Нæ астæу иу æвзæр ныхас дæр куынæ рауад. Мæн бæр- 
гæ нæ фæндыд, цæмæй йæ цæгатмæ ацыдаид, фæлæ, æгъдаумæ гæсгæ, 
афтæ хъуыди. Дзæбæхæй куы ацыд, уæд ыл цы 'рцыд? О, æрыгон ма 
у, баззад æнæ лæгæй. Бæргæ, мæ фырт куынæ фæмард уыдаид. Фæлæ, 
цы кæнон, цы? Дыккаг мает мын кæны чындз». 
Бæргæ фæндыд зæрæдты, стæй Гуыбейы дæр, цæмæй Зарæ уыдо- 
нимæ цæра, фæлæ чызгмæ йæ мадыфсымæр ссыд æмæ йæ аласта. Бо- 
таз дæр загьта зæрæдтæн: 
— Нæ зонын, цы кæны мæ хо, уый... Æмбарын æй, æрыгонæй 
сидзæргæсæй баззад. Æнцон нæу цæгаты цæрын. Фæлæ, уый хуызæт- 
тæ — бирæ. Зарæйыл йæ мает калы. Сымах нымайы, аргъ уын кæны. 
Ницы аххоеджын стут. Иæ фыртыхетæй афтæтæ кæны. 
Уыцы ныхæстæй нана æмæ бабайæн нæ фенцондæр. Ноджы 
тынгдæр нырхæндæг сты сæ зæрдæтæ. Фæлæ, мæгуыр, цы кодтаиккой. 
Ботаз сын зæрдæ бавæрдта, Зарæ сæм алы каникулты рæстæг дæр кæй 
цæудзæн, уымæй. 
Цыдысты бонтæ... Дарицкæйы курæг фæци Здыхсты хъæуæй, йæ 
ус кæмæн амард, ахæм лæг. Уыдис ын цыппар лæппуйы. Чидæр ын 
банымыгъта Дарицкæйы. Сылгоймаг сразы ис, ацыд Здыхсты хъæумæ. 
Зарæйы йемæ нæ ахуыдта, уый баззад йæ мады цæгаты. 
Дарицкæ дыккаг хатт йæ амонд куы ссардта, куы ацыд, уæд уыцы 
'хсæв Зарæ тынг фæкуыдта. Зын ын уыд, тынг зын. Чызгыл цыд фынд- 
дæс азы, алцыдæр æмбæрста. Йæхицæн кæугæйæ дзырдта: «Фыд мын 
нæй, хæсты фæмард. Ныр та мын мад дæр нал ис, ацыд, ныууагъта мæ. 
Уый мæ разæй кæйдæр лæджы равзæрста. Мæн куы уарзид, уæд мæ 
нæ ныууагътаид. Ныр æз бынтон сидзæр дæн. Никæй хъæуын, никæй... 
Æппындæр — никæй. Æрмæстдæр ма нанайы хъæуын, стæй —  
Гуыбейы. Мæ дзæбæх баба та, хъыгагæн, амард». 
Зарæйы фыдыфыд афæдзы размæ ацыд йе 'цæг дунемæ. Чызг 
уæд ссыд зианмæ. Тынг фæкуыдта зæронд лæгыл. Цы кæна, мæгуыр. 
Ныр бæргæ ацæуид цæрынмæ Æфсиртæм, фæлæ уым астæуккаг скъо- 
ла нæй, ам та ис. Æндæр хъуыды дæр нæ акæнид, æхсæвыгон дæр 
171 

БУДАЙТЫ МИЛУСЯ. Уды суадон 
алидзид ардыгæй. Кæй зæгъын æй хъæуы, кæд йæ мад карз уыд, уæд- 
дæр æй уарзта æмæ уарзы. Тæригъæд дæр ын фæкæны. Фæлæ, чын- 
дзы кæй ацыд, уый йын зын уыд. Хъуыды кодта: «Цавæр лæг æй 
хъуыд? Мæнæ йын æз уыдтæн — йæ чызг. Папæ хæсты фæмард. Уый 
та чындзы ацыд. Уартæ нæ сыхаг Разитæйæн дæр йæ лæг хæсты  
фæмард. Уымæн дæр чызг ис. Фæстæмæ æрыздæхт уый дæр йæ цæгатмæ. 
Æмæ уый куынæ цæуы чындзы. Фæлæ æз æнамонд дæн, æнамонд...» 
— куыдта чызг. 
Цыдис рæстæг. Дарицкæ-иу йæ цæгатмæ куы ссыди, уæд-иу 
Зарæйы йемæ хуыдта Здыхсты хъæумæ, фæлæ чызджы æппындæр нæ 
фæндыди уырдæм цæуын. Арæх цыди йæ нанамæ. Уæдмæ Гуыбе дæр 
бинонты хъуыддаг бакодта. Зарæйы зæрдæмæ тынг цыди йæ фыды- 
фсымæры ус, лымæнæй цардысты. Бирæ йæ уарзта Асæду дæр,  
тæригъæд ын кодта. Арæх-иу ын кодта ныфсæвæрæн ныхæстæ. Къабатæ 
дæр-иу ын бахуыдта. Чызг дæр-иу ын йæ зæрдæбын ныхæстæ фæкод- 
та. Зарæ-иу уыдонмæ куы уыд, уæд хуысгæ дæр Асæдуимæ иу уаты 
кодта æмæ-иу æхсæв-бонмæ ныхæстæ кодтой. 
Иу хатт дæр нæ ацыд Зарæ йæ мады хæдзармæ. Фæлæ, рацæй-ра- 
бон, æмæ Дарицкæйæн чызг райгуырд. Зарæ уыцы хабар куы фехъуы- 
ста, уæд ын фыццаг тынг зын уыд, кæугæ дæр ма фæкодта. Ныр та, 
куыд фæзæгъынц, бынтон дзæгъæл у. Фæлæ чызджы иухатт йæ ма- 
дыфсымæр аласта Здыхсты хъæумæ. Зарæ сывæллоны куы федта, уæд 
йæ зæрдæ фæфæлдæхт. Дзырдта йæм авдæнмæ: 
— Мæ гыццыл хо! Ныр иунæг нал дæн! Хо мын ис! Мæ дзæбæх, 
æз дæ бирæ уарзын, бирæ! 
Дарицкæ йæ хистæр чызджы ныхас фехъуыста æмæ йын æхсызгон 
уыд. Сылгоймаг куы ахъуыды кæны, Зарæйы зæрæдтæм цæуын куыд 
нæ уагьта, уæд йæхиуыл æрхуды. Йæхæдæг дæр æй нæ зоны, цæмæн 
афтæ кодта, уый. 
Зарæ ныр дыууæ хъæуы астæу нæ рацу-бацу кодта, фæлæ — 
æртæ. Арæх цæуын байдыдта йæ мады хæдзармæ. Æххуыс кодта  
Дарицкæйæн хæдзары куыстыты, Тайæмæ дæр касти, хъазыд-иу йемæ. 
Туг туг у, йæхи иунæг нал хуыдта чызг, ныр ын хо уыд. Кæд дзы 
æхсæрдæс азы кæстæр уыд, уæддæр ын цыдæр ныфс уыд. Тайæ дæр 
тынг уарзта йæ хистæр хойы. Арæх-иу æй куынæ уыдта, уæд-иу Да- 
рицкæйы афарста: 
—г Мамæ, æмæ нæм Зарæ та кæд æрцæудзæн? Мæн тынг фæнды, 
цæмæй уый ам цæра, махимæ. 
Зарæ æгæр арæх дæр ма цыди Здыхсты хъæумæ. Чындздзон чызг 
уыди, æмæ афтæ нæ фидыдта нæлгоймæгты хæдзармæ цæуын: хæдза- 
172 

Сидзæры бонтæ 
ры уыд йæ мады лæг, уымæн йæ дыууæ фырты, иннæ дыууæ лæппуйы 
горæты цардысты. Дарицкæйæн зын уыд: уал нæлгоймагæн хæринаг 
кæнын хъуыд, уæдæ хæдзары куыстытæ дæр йæхимæ кастысты, фос 
дæр дардтой, уыдонмæ дæр зилын хъуыд. Тайæ дæр нырма гыццыл 
чызг уыд, уый дæр йæхи адæймаг хъуыд. Не 'ххæссыд æппындæр Да- 
рицкæ. Æмæ æппынæдзухдæр Зарæйы сæхимæ хуыдта, нал та йæ уагъ- 
та Æфсиртæм. Сусæгæй-иу ацыд, мæгуыр, чызг йæ нанамæ, фæлæ-иу, 
мад уый куы базыдта, уæд æм-иу тынг фæхыл кодта, фæкæуын-иу 
æй кодта. Иухатт цалдæр боны фæци Зарæ Æфсиртæм, йæ фыдымад 
фæрынчын, æмæ. Чызджы фæндыди йæ нанайы разы фæуын. Уый 
фæстæ ацыд Здыхсты хъæумæ. Мад ыл йæхи ныццавта: 
— Дзæгъæлдзу дæ куы рауад! Кæм уыдтæ уыйбæрц рæстæг? Цы 
дыууæрдæм кæныс? 
Зарæ ацы хатт йæхи нал баурæдта æмæ карзæй загьта йæ мадæн: 
— Хуыцауы тыххæй, цы мыл хъæртæ кæныс? Кæм фæаххосджын 
дæн дæ разы? Цы хоныс уый, æмæ дзæгъæлдзу кæнын? Мæ фыдымад- 
мæ уыдтæн æмæ ма йæм ноджыдæр цæудзынæн. Уымæн æз йе сæфт 
фырты чызг дæн. Ды мæ фыды ферох кодтай. Ныр дæуæн æндæр лæг 
ис, ис дын чызг дæр. Уый мæнæй фылдæр уарзыс. Æз дæ æрмæстдæр 
кусæгæн хъæуын, — дзырдта чызг, кæугæйæ. 
Дарицкæ йæ хистæр чызджы ныхæстæй куыддæр фæци. Æнхъæл 
нæ уыд, æмæ искуы ахæм æфхæрд ныхæстæ фехъусдзæн Зарæйæ. 
Цасдæр рæстæг ницы сдзырдта сылгоймаг, стæй мæстджынæй загьта: 
— Куыд бауæндыдтæ мæнæн ахæм æфхæрæн ныхæстæ кæнын? О, 
дыккаг хатт мой скодтон... Дæуæй афтæ, æмæ мæ фырхъалæй ацыд- 
тæн... 
Зарæ та йæхи нал баурæдта æмæ, рагæй йæ зæрдæйы цы дзу- 
ринæгтæ уыд, уыдон ралæхурдта: 
— Æмæ дæ тыххæйты радта исчи лæгмæ? Æви дæ скъæфгæ акод- 
той? Цæмæн ацыдтæ дыккаг хатт чындзы? Æппындæр куы ницæуыл 
ахъуыды кодтай. Мæ фыды дæр ферох кодтай, мæн дæр куыдзы 
хъуыды дæр не 'ркодтай. Хæсты сæ лæгтæ кæмæн фæмард сты, ахæм 
сылгоймæгтæ — бирæ. Æмæ уыдон иууылдæр дыккаг хатт чындзы 
цæуынц? Уæлæ нæ хъæуккаг Разиат æмæ Разитæйæн дæр сæ лæгтæ 
нал ссыдысты хæстæй, ис сын сывæллæттæ. Æмæ уыдон куы бадынц 
сæ чызджытæн. Æз дæу никæд хъуыдтæн, никæд! — чызг йæхæдæг 
дæр йæхиуыл фæдис кодта, куыд бауæндыд йæ мадмæ афтæ, ууыл. 
Дарицкæ ницыуал сдзырдта, æрмæст ма-иу йæ цæссыгтæ асæрф- 
та. Сылгоймаг хъуыды кодта: «Раст у Зарæ, раст! Цавæр лæг ма мæ 
173 

БУДАЙТЫ МИЛУСЯ. Уды суадон 
хъуыд? Хадзырæты бирæ куы уарзтон, мæ мает дæр уый тыххæй куы 
калдтон мæ чызгыл, æмæ мæхицæн бынат нæ ардтон. Æппынæдзухдæр 
мæ хъуыдыйы уыд, сагьæс ыл кодтон. Бирæ нæ ацардыстæм, æдæп- 
пæттæй — æртæ азы, фæлæ йæ никæд ферох кæндзынæн. О, карз уыд- 
тæн Зарæйæн. Ныр чындздзон чызг у, йемæ афтæтæ дзурæн нал ис. 
Фæлæ йын тæрегæ кодтон, галиу фæндагыл куы ацæуа, уымæй», 
Зарæ уыцы бон нал ныллæууыд йæ мады хæдзары, кæугæйæ ацыд 
Бæрзджынмæ. Йæхицæн загьта, никуыуал æрцæудзынæн Здыхсты 
хъæумæ, зæгъгæ. Æнæуи дæр йæ зæрды уыд горæтмæ ацæуын, ба- 
цæуын искуыдæм ахуыр кæнынмæ æмæ исты дæсниад райсын. 
Фæлæ чызгæн йæ къухы нæ бафтыд уæлдæр ахуыргонддзинад рай- 
сын. Йæ фарсмæ ничи æрбалæууыд уыцы рæстæг. Йæ мадыфсымæртæн 
сæхи бинонтæ уыд, уыдоныл мæт кодтой. О, сæ хæрæфырты уарзтой, 
хорз цæстæй йæм кастысты, фæлæ уæддæр, сидзæр сидзæр у...  
Зарæйæн æнцон нæ уыд Бæрзджыны хъæуы йæ мады цæгаты цæрын. Кæд 
цыфæнды хорз уыдысты йæ мадыфсымæрты устытæ, уæддæр сæ-иу 
фехъуыстæ æфхæрæн ныхæстæ дæр. Чызг кодта хæдзары куыстытæ, 
æгæр стыр уаргъ дæр ма йын сæвæрдтой йæ уæхсчытыл. Сывæллæттæм 
каст, хъуццытæ дыгъта, цæхæрадоны куыстытæ кодта... Къæбæр дзæ- 
гъæлы кæй нæ хæры йæ мадырвадæлтæм, уый бæрæг уыд. Куыста ма 
колхозы дæр фæсивæды бригадæйы. Уалдзыгон-иу картоф сагътой, сæр- 
дыгон рывтой, стæй та — фæззыгон куыстытæ... Цы йын-иу бафыстой 
йæ куыстмæ, уый-иу радта йæ мады хистæр æфсымæр Дымбылмæ.  
Йæхицæн дæр ын-иу нæлгоймаг ныууагъта цыдæртæ, фæлæ... 
Иу хатт Зарæ æрбацыд быдырæй æмæ фехъуыста йæ  
мадыфсымæрты устыты ныхас. 
— Ай та ма нын цы уыди? Уæд та чындзы куы ацæуид... Йæ 
гæрсты æхсад дæр хуызæнæн нæу... — дзырдта Дымбылы бинойнаг 
Римæ. 
— Раст зæгъыс, раст! Йæхи ныхъхъус кæны, фæлæ хуымæтæг нæу. 
О, сывæллæттæ йæ бирæ уарзынц, фæлæ... — дзырдта Райæ дæр. 
Дарддæр ма цыдæртæ дзырдтой сылгоймæгтæ, фæлæ Зарæ  
кæугæйæ ралыгъд кæртæй æмæ уынджы цыд. Кæдæм цыд, уый йæхæдæг 
дæр нæ зыдта. Фыркуыдæй чызг йæ фæндаг дæр нæ уыдта. Хъуыды 
кодта: «Мæнæ цы æнамонд разындтæн. Никæй хъæуын æппындæр. Мæ 
мады цæгаты дæр нæ хъæуын, сфæлмæцыдысты мæ. Мемæ хорз куы 
сты Римæ æмæ Райæ, уæд... Цы сын кодтон? Цы сæ хъыг дарын?» 
Чидæр фæхæцыд Зарæйы къухыл, чызг хæрдмæ фесхъиудта æваст 
æвнæлдæй. Уый уыд йæ хуыздæр æмбал, скъолайы дæр иумæ ахуыр 
кодтой, ныр та колхозы дæр иумæ куыстой. 
174 

Сидзæры бонтæ 
— Зарæ, цы кæныс? Ацы 'нафон кæдæм цæуыс? — афарста йæ 
Зинæ. 
Чызгæн сдзурын дæр йæ бон ницы уыд, æрмæст хæкъуырццæй 
куыдта. Хъуыды кодта: «Никæмæн ницы зæгъдзынæн. Фæхуддзысты 
мыл...» Æрæджиау сфæрæзта: 
— Ницы кæнын, мæнæ нæ род не 'рцыд, æмæ уый агурын... 
Фæлæ Зинæ зондджын чызг уыд, стæй йе 'мбалы дæр хорз зыд- 
та æмæ 'мбæрста, уый дзæгъæл хуымæтæджы уынджы кæй нæ кæуы, 
уый. Ахъуыды кодта: «Кæд исчи йæ зæрдæхудты бацыд, кæд æм исчи 
карзæй сдзырдта?» Зинæ тынг тæригъæд кодта Зарæйæн, сидзæр кæй 
уыд, уый тыххæй. Мæнæ, фыццагдæр семæ ахуыр кæнын куы байдыд- 
та, уæдæй нырмæ йæ фарсмæ 'рбалæууыд. Иæхицæн мад æмæ фыд 
дæр уыд, æфсымæртæ, хотæ. Зарæмæ хойы цæстæй каст. Æмæ ныр йе 
'мбалы ахъæбыс кодта æмæ йын сабырæй загъта: 
— Зарæ, цом махмæ, иугыццыл дæхимæ æрцу... 
Бæргæ фæндыд чызджы Зинæтæм ацæуын, æппындæр æй нал 
фæндыд йæ мады цæгатмæ. Æхсæв куынæ уыдаид, уæд искæдæм ацы- 
даид, фæлæ... Уыди, нæ уыди, уæддæр æй ахуыдта Зинæ сæхимæ. 
Зарæ æрæгмæ куынæ зынд быдырæй, уæд Римæ æмæ Райæ батых- 
стысты, афтæ æрæгмæ куы никуы 'рбацыд, зæгъгæ. Римæ йæ файну- 
стæн загъта: 
— Кæд нын нæ ныхас фехъуыста. Иу рæстæг мæм афтæ фæкаст, 
цымæ кулдуары хъæр фæцыд, мидæмæ та ничи æрбацыд. Æвæццæгæн, 
уый Зарæ уыд, — стыхст сылгоймаг. 
Райæ дæр бамбæрста, раст кæй нæ уыдысты, чызджы фыдгой кæй 
кодтой, уымæй. Хъуыды кодта: «Цы нын кæны? Æххуыс ма нын, мæ- 
гуыр, кæны хæдзары куыстыты. Сывæллæттæ йæ æцæгдæр бирæ уар- 
зынц. Фаг ын нæу, сидзæры бонтæ кæй бавзæрста, уый? Цы мыл æр- 
бамбæлд? Нæ зонын...» Хъæрæй та загъта: 
— Кæм уыдзæн ныр ацафон? Кæд уæртæ Зинæтæм ис? Цом, æмæ 
йæ уыдонмæ фенон! 
Зарæйæн Райæйы фенд æхсызгон нæ уыд. Йæ зæрдыл æр- 
балæууыд, дыууæ файнусты цы дзырдтой, уый. Фæлæ зæгъгæ ницы 
кодта. Йæ мадыфсымæры ус афтæ бакодта: 
— Зарæ, нæ зæрдæ дæм æхсайдта, ахæм æнафонмæ никуы баз- 
задтæ, æмæ. Цом нæхимæ. 
Чызг фыццаг ахъуыды кодта, нæ ацæудзынæн, зæгъгæ. Фæлæ йæм 
худинаг каст сæ хæдзары хабæрттæ искæмæн дзурын, афтæ ахуыр нæ 
уыд. Æмæ, куынæ рацыдаид, уæд Зинæ бамбæрстаид, хуымæтæджы 
175 

БУДАЙТЫ МИЛУСЯ. Уды суадон 
уынджы кæй нæ рацу-бацу кодта, уый. Уæвгæ йæ уый афтæ дæр бам- 
бæрста, хъуыддаг цæй мидæг уыдис, уый. Фæлæ ницы загьта, йæ 
зæрдæ цæмæн риссын кæнон Зарæйæн, зæгъгæ. 
Райæ æмæ Зарæ фæндагыл æнæдзургæйæ цыдысты. Иу ныхас 
дæр не схауд сæ дыууæйы дзыхæй дæр. Зарæ цы загьтаид? Райæ та 
æфсæрмы кодта, йæ зæрдæ дардта, кæд ницы фехъуыста, зæгъгæ. 
Уыцы бонæй фæстæмæ дыууæ файнусты тынг къæмдзæстыг уыдысты 
Зарæйы раз. 
Дарицкæйы йæ хистæр чызгмæ æппындæр не 'вдæлд, уымæн ныр 
æндæр бинонтæ уыд. Зарæ кæмдæр рохуаты аззад, фæсдуар. Æрмæст- 
дæр-иу æххуыс куы хъуыд йæ мады, уæд æй агуырдта. Алкæмдæр 
æфхæрд æййæфта чызг, сидзæр куыд вæййы, афтæ. Никæмæй æн- 
къардта уарзт, таригъæд. О, ныхæстæй йын тæригъæд кодтой æппæт 
дæр, фæлæ, йæ хъуыддагæй та не 'нкъардта. 
Æрмæстдæр йæ фыды хæдзары Зарæ йæхи æнкъардта бинойнагыл. 
Чызг зыдта, йæ фыдымад æй бирæ кæй уарзы, зæрдæйæ йыл кæй мæт 
кæны. Нанайы бæргæ фæндыд, цæмæй йæ фырты чызг исты дæсниад 
райстаид, уый. Фæлæ цы йæ бон уыд Зарæйæн? Каст фæци дуканигæ- 
сы курсытæ. 
Зарæ йæ мадимæ куы фæхыл, уый фæстæ бирæ рæстæг нал æр- 
цыд Здыхсты хъæумæ. Иæ гыццыл хо Тайæ дæр æй агуырдта. Дариц- 
кæ æмбæрста йæ чызджы зæрдæрыст, фæлæ нæ зыдта, куыдæй бафи- 
дауа йемæ, уый. Иу бон фæлладæй бадт æмæ хъуыдытæ кодта: «О, 
Зарæ раст у, дзæгъæлы смой кодтон дыккаг хатт. Мæхи нæ раст кæ- 
нын, фæлæ тынг зын у фæстæмæ æрыздæхын дæ цæгæтмæ æмæ уым 
цæрын. Мæхи дзы æцæгæлонæй æнкъардтон. Цымæ уазæг уыдтæн мæ 
фыды хæдзары, афтæ мæм каст. Æфсымæртæн сæхи бинонтæ, мад æмæ 
мын фыд нал уыд. Цы кодтаин? Искуы мæ бамбардзæн мæ чызг дæр. 
Тыхстæн алцæмæй дæр, æмæ мæ мает мæ хъæбулыл калдтон. Хатыр 
дзы ракурдзынæн, кæд мæ бамбарид...» 
Цыдысты бонтæ. Зарæ дыууæрдæм кодта дыууæ хъæуы астæу. Иу 
бон куы уыд, уæд йæ мады хистæр æфсымæр Дымбыл Дæрицкæйы 
бæрæггæнæг ацыд æмæ куы сыздæхт, уæд йæ хæрæфыртæн загьта: 
— Зарæ, æз Здыхсты хъæуы уыдтæн, æмæ дæ мад, хъыгагæн, тынг 
рынчын у. Йæ зæрдæ риссы, стæй йæ туджылхъывдад дæр сбæрзонд. 
Рынчындонмæ нæ комы, хæдзар, дам, кæмæн ныууадзон. Тайæ ныр- 
ма æн^хъом у. Сылгоймаг хæдзары куынæ уа, уæд сæфт æмæ сæфт. 
Бæргæ йын загътон, æппындæр мацæуыл хъуыды кæн, зæгъгæ, алцы- 
дæр хорз уыдзæн. Мæхæдæг дæ, зæгъын, алаедзынæн рынчындонмæ. 
Нæ разы кæны. Зарæ, зонын, дæ мадыл дæ зæрдæ худы, æмбарын дæ, 
176 

Сидзæры бонтæ 
фæлæ йæ ныртæккæ тынг хъæуыс. Ницы мын загьта дæу тыххæй, 
мæхæдæг дын мæ хъуыды зæгъын. Кæс дæхæдæг. 
Зарæ сагъæс кодта. О, зын ын у, йæ мад рынчынтæ кæй кæны, 
уый. Йæ зæрдæ срысти. Йæ гыццыл хо Тайæйыл дæр хъуыды кодта. 
Чызг йæ уатмæ бацыд, йæ сынтæгыл йæхи баппæрста æмæ сагъæс  
кодта. Иуцасдæры фæстæ йæ дзаумæттæ æрбамбырд кодта æмæ йæ ма- 
дыфсымæрæн загьта: 
— Дымбыл, æз цæуын Дарицкæтæм. Цалынмæ фæдзæбæх уа, уæд- 
мæ уым фæуыдзынæн. 
— Ацу, ацу, мæ хур, æндæр гæнæн дæр нæй. Йæ зын рæстæджы 
дæ мадæн йæ разы ды куынæ уай, уæд — чи? 
Æхсызгон уыд Дарицкæйæн, йæ хистæр чызг æм кæй æрцыд, уый. 
Ныр рынчындонмæ дæр бакуымдта. Бирæ дзы фæци, æвæццæгæн, иу 
мæймæ хæстæг. Хæдзар иууылдæр дæр Зарæйы уæхсчытыл æрынцад. 
Цынæ куыстытæ кодта чызг: æфснæйдта, чъырæй цагъта, хæринаг  
кодта, фосмæ зылд. Тайæйы бон нырма ницы уыд, йæхимæ йын кæсын 
хъуыд. Уæдæ, Елхоты хъæуы рынчындонмæ дæр цыд йæ мады бæрæг- 
гæнæг. Бафæллад, тынг бафæллад Зарæ. Æхсæвыгæтты-иу йæхиуыл 
тæрхæттæ кодта: «Уæдæ ай мæнæн цы у? Мæ мад смой кодта, йæ ха- 
дзар ме рагъы сæвæрдта. Кæм мын уагьд уыдысты ацы фыдбонтæ? Мæ 
бон куы нал у. Цымæ кæдмæ афтæ хъизæмар кæндзынæн? Сывæллоны 
бонтæ мын нæ уыд, хорзæй ницы федтон. Ныр мæнæ мæ чызджы кары 
дæн, æмæ — цы? Ме 'мгæрттæ чындзы ацыдысты, æз та мæнæ кæйдæр 
хæдзары æххуырстæй кусын. Адон мæнæн чи сты? Мæ мады лæджы 
хæдзар... Уæддæр ма мæ зæрдæ иугыццыл рухс кæны мæ хойæ. Уый 
мын удæнцой дæтты. Дарицкæ тагъддæр рынчындонæй куы рацæуид, 
йæ къæхтыл куы слæууид, уæд ам иу бон дæр нал фæлæууин». 
Мæйы фæстæ Дарицкæйы рафыстой рынчындонæй, фæлæ ма тынг 
лæмæгъ уыд. Хæдзары куыстытæ кæнын йæ бон нæма уыд. Хæринаг 
кæнын æвзæрста, фæлæ æфснайын, гæрстæ æхсын, фосмæ зилын... Йæ 
бон афтæтæ нæма уыд. Дарицкæ сæ хæдзар тынг æфснæйдæй æрбай- 
йæфта. Хæринаг хъуаг дæр нæ уыдысты. Зарæйы раз къæмдзæстыг 
уыд мад. Фæлæ йæ чызгимæ аныхас кæна, ууыл нæма уыд. Æфсæрмы 
кодта йæ хъæбулæй, æгæр бирæ рæстæг уым кæй ис, уымæй. Иу бон 
ын загьта: 
— Зарæ, кæд дæ фæнды, уæд ацу. Æвæццæгæн, тынг бафæлладтæ? 
Тайæ куы фехъуыста йæ мады ныхас, уæд скуыдта, йæ хойыл 
ныттыхсти æмæ кæугæйæ дзырдта: 
— Зарæ, ма ацу! Ам лæуу! Махимæ цæр! 
Зарæ йæ гыццыл хойы ахъæбыс кодта æмæ сабырæй загьта: 
12 Будайты Милуся 
177 

№вд@) БУДАЙТЫ МИЛУСЯ. Удысуадон 
ъ^&Г : 
— Дарицкæ, нырма дæ бон ницыма у. Цалынмæ дæхиуыл фæхæ- 
цай, уæдмæ никæдæм цæуын. 
Тайæ, цингæнгæйæ, аба кодта йæ хойы русæн. Мадæн дæр æхсыз- 
гон уыдысты йæ хистæр чызджы ныхæстæ. Хъуыды кодта: «Зондджын 
у, тынг зондджын Зарæ! Бирæ зынтæ федта уыцы æрыгонæй. Йæ 
амонд куы ссарид, гъе уымæ кувдзынæн. Афон ын у». 
Цалынмæ Здыхсты хъæуы уыд Зарæ, уæдмæ йыл сæ цæст æры- 
вæрдтой Дарицкæты сыхæгтæ. Замманай кусаг чызг, æгъдауджын, 
уæдæ бакастæй дæр — тынг зæрдæмæдзæугæ — бæрзонд, хæрзконд. 
Чызг йæ фыды хуызæн тынг уыд. Лæппуты зæрдæмæ цыд. Зарæ 
йæхæдæг никæмæ каст, йæ зæрдæйы дæр нæма уыд чындзы цæуын. 
Зарæ ма иуцасдæр фæци йæ мады хæдзары, стæй ацыд йæ мады- 
фсымæртæм. Иу бон йæ фыдымады дæр абæрæг кодта. Йæ нана ацы 
фæстаг рæстæджьг рынчынтæ кодта. Æмæ ууыл тынг мает кодта чызг. 
Зарæ куы ссæуы, уæд зæронд усыл цымæ хур ракæсы, афтæ вæййы. 
Фæхъæлдзæгдæр вæййы, йæхи дæр цымæ хуыздæр фенкъары, афтæ 
фæкæсы адæймагмæ. Ацы хатт Зарæ йæ фыдымадимæ бирæ фæци. 
Нана йын загьта: 
— Ме сæфт фырты сидзæр чызг Зарæ, мæн демæ аныхас кæ- 
нын фæнды. Лæмбынæг-ма мæм байхъус. Æз фæстаг рæстæджыты 
мæхиуыл нал дæн. Фылдæр мæнæ сынтæджы дæн, цы кæнон, уæдæ. 
Бæргæ æнхъæлмæ кæсын мæ фырттæм, фæлæ зынæг куынæ ис. Мæ 
цæстытæ сæм куы ныуурс сты. Æвæццæгæн, цæстысыг дæр нал ис 
мæ цæстыты. Цы кæнон, мæ къона, цы? Ныр ды чындздзон чызг дæ, 
тагьд дæ амонд ссардзынæ. Бæргæ мæ фæнды, уыцы бонмæ ма куы 
фæцæрин. Фæлæ... Нæ зонын, нæ... Мæ зæрдæ мæм афтæ дзуры, 
цыма мын бирæ рæстæг нал ис цæрынæн ацы зæххыл... Чызг, уыцы 
хъуыддаджы-иу тагьд ма бакæн, хорз-иу ахъуыды кæн. Æнæуи дæр 
нырма царды хорзæй ницы федтай, æма ма уыцырдыгæй дæр куы фе- 
намонд уай, уымæй тынг тæрсын, — зæронд ус цаедæр ныхъхъус йæ 
дзурынæй, стæй та загьта: — Зарæ, зоные æй, мæнæн куыд хорз у мæ 
чындз Асæду, хорз адæймаг у. Буц мæ дары, ницы хъуаг дæн. Уæлдай 
æхсызгон та мын уый у, æмæ дæу бирæ уарзы. Зонын æй, æз куы нал 
уон, уæддæр дын чындз хорз æгъдау ратдзæн, чындзы куы цæуай, уæд. 
Хойы хуызæн дæ нымайы. Цæмæндæр мæ зæрдæ риссы, афтæ мæм 
кæсы, ,æмæ ма дæ фæстаг хатт уынын, — цаедæр та ныхъхъус зæронд 
ус, аивæй йæ цæссыгтæ асæрфтæ йæ сæрбæттæны кæронæй, стæй са- 
бырæй загьта: — Ахъæбыс дæ кæнон, мæ зæрдтаг, ахъæбыс! — йæхи 
нылхъывта чызгмæ. 
178 

Сидзæры бонтæ 
Зарæйы зæрдæ суынгæг, йæ цæссыгтæ фемæхстысты. Йæ фыды- 
мадæн хъæбысгæнгæйæ, дзырдта: 
— Нана, цытæ дзурыс? Нырма дæуæн мæлын афон нæма у. 
Цæрын хъæуы, цæрын! Мæнæ дæхæдæг куыд загьтай, чындзы куы 
цæуон, уæд... — дарддæр ницыуал загьта чызг, йæ кæуын æй дзурын 
нæ уагьта. Зæронд ус сабырæй загьта: 
— Ма ку5 мæ къона! Алцæмæндæр афон ис. Хуыцау куыд зæгъа, 
афтæ уыдзæн. Хъысмæтæй лидзæн нæй. Зарæ, æрмæстдæр дæуыл у мæ 
мæт. Тынг мæ фæнды, дæ амонд куы ссарис, уый. Дæ сидзæрбонтæ дæ 
куы ферох уаиккой. 
Ацы^хатт тынг æрхæндæг зæрдæимæ ацыд Зарæ йæ фыды хæ- 
дзарæй. Йæ нанайыл мæт кодта, тарст, куы ницы кæнид, зæгъгæ. 
Дарицкæ кæмæндæр афæдзæхста, цæмæй йæм Зарæ æруайа. Æмæ 
иу бон чызг ацыд йæ мады хæдзармæ. Тайæ йыл тынг фæцин кодта. 
— Мæнæ нæм Зарæ æрцыд! — йæ бынаты гæппытæ кодта, 
афтæмæй дзырдта гыццыл чызг. 
Чъырæй цæгъдын хъуыд, æмæ та Зарæ йæ дыстæ бафæлдæхта, 
афтæмæй æфснайдта. 
Иу бон кæм уыд, уым Дарицкæтæм йæ лæджы æрвадæлты ус 
Зæри æрбацыд. Æмæ иу рæстæджы афтæ куы зæгъид: 
— Дарицкæ, зоныс, дæ чызг Зарæ мæ астæуккаг фырты зæрдæмæ 
цæуы. Мæ хистæр фырт мын уыцы хабар мæ хъусы бацагъта. Мæнæн 
тынг æхсызгон уыд уый, уымæн æмæ Зарæ мæ зæрдæмæ дæр цæуы. 
Кæсын æм, æмæ алцæмæй æххæст чызг у. Хуыздæр чындз мæн нæ 
хъæуы. 
Дарицкæ бахудти: 
— Зæри, минæвар нæм æрбацыдтæ? 
Хиуæтты Уырысы зæрдæмæ Зарæ рагæй цыд. Фыццаджыдæр 
куы федта чызджы се 'рвадæлтæм, уæд йæ зæрдæйы ныххызти. Алы 
хатт дæр, лæппу-иу куы базыдта, Зарæ Дарицкæтæм ис, уый, уæд-иу 
исты 'фсонæй æрбацыд уыдонмæ. Ныхæстæ-иу кодтой лæппу æмæ 
чызг. Æмгæрттæ уыдысты, æмæ сын уыди, цæуыл аныхас кодтаиккой, 
уый. Чызг лæппумæ каст хæстæджы цæстæй. Зыдта, йæ мады лæджы 
æрвадæлты лæппу кæй у, уый. Йæ гыццыл хо Тайæ дæр уыцы мыг- 
гаг хæссы. Никуы фæгуырысхо ис, æмæ Уырысы зæрдæмæ цæуы, уый 
тыххæй. О, æппæлгæ-иу дзы ракодта лæппу. Иу хатт кæм уыд, уым 
Зарæ цæхæраджынтæ скодта, афтæмæй сæм Уырыс куы 'рбацæуид. 
Фынджы уæлхъус бадтысты, лæппу тынг раппæлыд цæхæраджынтæй: 
— Замманай чъиритæ! Зарæ, куыд кæсын, афтæмæй тынг дæсны 
дæ алцæмæдæр! 
179 

БУДАЙТЫ МИЛУСЯ. Уды суадон 
Чызгæн æхсызгон уыдысты лæппуйы ныхæстæ. Бахудти, ницы 
сдзырдта. 
Иу-дыууæ боны фæстæ та сæм Уырыс æрбацыд. Бадтысты, 
ныхæстæ кодтой. Иу рæстæджы лæппу æмæ чызг дыууæйæ аззадысты, 
æмæ Уырыс Зарæйæн загьта: 
— Зарæ, ацы изæр куы рацæуис, кæд гæнæн ис, уæд. Уæртæ  
клубы диссаджы кино æвдисдзысты. Демæ мæ аныхас кæнын фæнды. 
Чызг бахудти æмæ загьта: 
-Æмæ ма мæ клубмæ та цы цæуын кæныс, дзур, цы зæгъинаг дæ, 
уый. — Куыддæр æм диссаг фæкаст, хъуамæ цы зæгъа лæппу, зæгъгæ. 
— Ам нæ, уæртæ Тайæ дæр дыууæрдæм кæны, стæй Дарицкæ 
дæр... 
Уæлдай цыдтытæ никуы фæкæны уынгмæ Зарæ, цы хъуыддаг æй 
ис уым. Стæй Дарицкæ дæр карз у ахæм хъуыддæгтæм. Чызг хъуыды 
кодта, цæуа, нæ цæуа, зæгъгæ. Уырыс сæхимæ цыд æмæ ма загьта: 
— Æхсæз сахатыл дæм клубы раз æнхъæлмæ кæсдзынæн. 
Бирæ фæсагъæс кодта Зарæ, цы кæна, уый тыххæй. Иуæй йæ 
фæндыди, иннæмæй та — нæ. Дарицкæйæн дæр нæ уæндыд зæгъын, 
Уырысимæ киномæ цæуынц, уый. Фондз сахаты уыд, уæд йæ мадæн 
загьта: 
— Дарицкæ, нæ зонын, цы кæнон, уый. Абон, Уырыс ам куы 
уыди, уæд мын загьта, цæмæй æхсæз сахатыл йемæ киномæ ацæуон. 
Ды куыд зæгъай, афтæ бакæндзынæн. 
Мад бамбæрста, цæмæн хоны Уырыс Зарæйы киномæ, уый. Зæри 
йын бамбарын кодта хъуыддаг, стæй йæхæдæг дæр рагæй гуырыс- 
хо кодта, йæ чызг Уырысы зæрдæмæ кæй цæуы, ууыл. Хъуыды  
кодта: «Тынг хорз бинонтæ сты. Зæри сыгъзæрин адæймаг у. Уæдæ лæппу 
дæр æвзæр лæппу нæу! Хорз кусы, уæлдæр скъола каст фæци. Æгъ- 
дауджын, хæдæфсарм... Никуы фехъуыстон уый тыххæй фауæн ныхас. 
Ацæуæд Зарæ йемæ, уым æвзæрæй ницы ис. Мæ чызгæн афон у йæ 
амонд ссарынæн. Цынæ вæййы, уæд та дзы исты рауад». Зæгъгæ та 
кодта: 
— Кæд мæн фæрсыс, уæд ацу. Бафæлладтæ, ныр цалдæр боны 
чъырæй цæгъдыс, æфснайыс. Нæхи лæппу у Уырыс, уыимæ дæ 
уадзын. 
Зарæ тынг фæдис кодта, йæ карз, хæстмаст мад ацы хатт цы æн- 
цонæй. сразы ис, цæмæй йæ чызг клубмæ ацæуа, ууыл. Йæ уæлæ 
рæсугьд къаба скодта, зæвæтджын туфлитæ, йæ дзыккутæ рæсугъд 
ныффаста. Æнæуи дæр рæсугъд хъуаг нæ уыд, фæлæ ныр та цыдæр 
æнахуыр зæрдæмæдзæугæ уыди. Тайæ дæр ма загьта: 
180 

Сидзæры бонтæ 
— Зарæ, цы рæсугъд дæ! Кæдæм цæуыс? Мæн дæр-ма акæ демæ! 
Дарицкæ йæ гыццыл чызгыл фæхъæр кодта: 
— Ам дæ нæма бафæллад, æмæ ма йемæ дæр ацу. Афтæмæй дæ 
райсом алидздзæн. 
Æхсæз сахатыл клубы раз сæмбæлдысты Уырыс æмæ Зарæ. Ки- 
номæ нæ бацыдысты. Лæппу загъта: 
— Бахатыр кæн, Зарæ, мæн фæнды демæ аныхас кæнын, клубы 
та мын ахæм фадат нæ фæуыдзæн.. Мæнæ афтæ рацу-бацу акæнæм 
уæртæ парны уонг. 
Чызг уыцы ныхасмæ куыддæр фæци Уый фæндыди киномæ бакæ- 
сын. Рагæй нал уыд клубы æмæ ныр, гæнæн ын куы фæци, уæд æй 
фæндыд киномæ бакæсын. Фæлæ, цы зæгъа? Лæппу йæ рахуыдта æмæ 
ныр йæхи фæндиæгтæ кæна? Сразы ис, уæдæ цы кодтаид. 
Сабыргай, ныхæстæгæнгæ, цыдысты Зарæ æмæ Уырыс. Чызджы 
зæрдæ гуыпп-гуыпп кодта, цыдæртæ æнкъарын байдыдта. Дарицкæтæм 
дзæгъæл хуымæтæджы афтæ арæх нæ цыд Уырыс, стæй уыцы уарзæ- 
гой цæстæнгас... Фæлæ чызг хъуыды кодта, сæ хæстæг у, æмæ уымæн 
афтæ дары йæхи, зæгъгæ. Иу бандоны размæ бахæццæ сты æмæ ууыл 
сбадтысты. Уырыс сабыргай райдыдта дзурын: 
— Зарæ, нæ зонын, куыд райдайон, уый. Рагæй мæ  
фæндыди демæ аныхас кæнын. Æвæццæгæн, ныр ралæууыд уыцы рæстæг. 
Дæ зæрдæ мыл ма фæхудæд, стæй мæ æдзæсгом ма фæхон. Фыццаг 
рæстæг, куы дæ базыдтон, уæд дæм хæстæджы цæстæй кастæн.  
Дарицкæ мах мыггаджы чындз у, æмæ. Фæлæ... Куыд фылдæр дæ зыдтон, 
афтæ мæ зæрдæйы тала уидæгтæ уагьта. Мæхицæй дæр æмбæхстон 
дæумæ мæ ахастдзинад. Хыл кодтон мæхиимæ. Фæлæ... — цасдæр 
рæстæг ныхъхъус лæппу, ницы дзырдта, йæ сæр бынмæ æруагъта. Чыз- 
гæн йæ цæсгом ныссырх, афтæмæй бадт. Стæй Уырыс райста Зарæйы 
къух æмæ загъта: — Уарзын дæ! Бирæ дæ уарзын! Ракæ-бакæ нæ кæн- 
дзынæн, æргомæй дын зæгъын мæ фæндон. Мæн фæнды, цæмæй нæ 
цард баиу кæнæм. 
Зарæ цавддуры хуызæн бадт. Цы загьтаид, уый нæ зыдта. Уырыс 
та дарддæр дзырдта: 
— Дзуапп дæ ныр нæ агурын, Зарæ. Ахъуыды кæн! Кæд æз дæр 
иугыццыл дæ зæрдæмæ цæуын, уæд... 
Лæппу æмæ чызг уыцы иу рæстæг фестадысты бандонæй, æнæ- 
дзургæйæ араст сты. Уырыс бахæццæ кодта Зарæйы Дарицкæты хæдза- 
ры размæ æмæ ма загъта: 
— Хæрзæхсæв! — æмæ, æнæ фæстæмæ фæкæсгæйæ, ацыд. 
Чызг згъорæгау бакодта мидæмæ. Нæ бамбæрста, цы уыд, уый. 
Уый размæ ма сæ астæу исты ныхас куы уыдаид, уæддæр — о... 
181 

БУДАЙТЫ МИЛУСЯ. Уды суадон 
Фæлæ ныр та? Зарæ хъуыды кодта: «Нæ зонын, цы зæгъон, уый. Раст 
нæу Уырыс! Æз æм хорз, хæстæджы цæстæй кæсын, уый та? Кæд 
хынджылæг кæны, уæд ын Хуыцау нæ ныххатыр кæндзæн. Кæд хын- 
джылæг нæ кæны, уæддæр раст нæу. Нæ дыууæ дæр сывæллæттæ нал 
стæм. Кæд, æцæгæйдæр, дæ зæрдæйы исты ис, уæд æвиппайды дзу- 
рын нæ хъæуы ахæм хъуыддаджы тыххæй. Уый хуымæтæг хъуыддаг 
нæу. Нæ зонын, цæттæ нæ дæн дзуапп раттынмæ, стæй...» Уыйфæстæ 
цæмæндæр кæуын байдыдта. 
Чызг куыдта, йæхимæ хыл кодта, цæмæн ацыд Уырысимæ, зæгъ- 
гæ. Уатмæ Дарицкæ æрбахызт æмæ, дисгæнгæйæ, загьта: 
— Зарæ, ам дæ? Мæнæй афтæ та нæма 'рбацыдтæ. Æмæ цы 
раджы фæци кино? Цы кæныс? Цæмæн кæуыс? — сылгоймаг сынтæ- 
гыл æрбадт йæ чызджы фарсмæ. 
Зарæ ницы дзырдта. Мад та афарста: 
— Уырысыл дæ зæрдæ фæхудт? Цы кæныс? Зæгъ-ма мын, цæуыл 
тыхсыс, уый, - Дарицкæ фæтæрсæгау кодта. 
Чызг æрæджиау сабыргай райдыдта дзурын: 
— Дарицкæ, æз Уырысмæ хæстæджы цæстæй кастæн алкæддæр. 
Зондджын лæппу йæ хуыдтон. Афтæ мæм каст, æмæ мæм æфсымæры 
цæстæй кæсы. Фæлæ... 
— Мæ чызг, цы дын кодта Уырыс? Зæгъ-ма, цæмæй йыл фæхудт 
дæ зæрдæ? 
— Нæ, нæ, мæ зæрдæ йыл нæ фæхудт, фæлæ мæм цыдæр æнахуыр 
кæсы уыцы хабар. Афтæ мæм фæкаст, цымæ мæ хынджылæг кæны. 
Нæ астæу никуы уыд ныхас, ома, йæ зæрдæмæ цæуын, уарзы мæ. Йæ 
зæрдæйы ныхас мын никуы ракодта... Æмæ мæнæ ныр уыцы æвастæй, 
чындзы, дам, мæм æрцу... Мæнæ хур бон арв куыд ныццæвы, уый 
хуызæн, — чызг ныхъхъус, йæ сæр бынмæ æруагъта æмæ афтæмæй 
æнкъардæй бадт. 
Мад дæр цасдæр рæстæг ницы дзырдта, стæй арæхстгай чызджы 
дзыккутæ æрлæгъз кодта: 
— Зарæ, Зарæ, уæдæ мæнæн та уый тынг æхсызгон хабар у... 
Чызг æнахуыр каст бакодта Дарицкæмæ, ома, цы дзуры, зæгъгæ. 
— Мæ чызг, нæ, хынджылæг нæ кæны Уырыс, — дарддæр  
дзырдта сылгоймаг, — мæнæн айразмæ йæ мад Зæри дæр загьта, йæ фыр- 
ты зæрдæмæ кæй цæуыс, уый. Æппæт бинбнтæй дæр, дам, æй зонæм, 
йæ цард демæ сбæттынмæ кæй хъавы, уый. Афтæ зæгъыс, æмæ дын 
нырмæ цæуылнæ бамбарын кодта йæ зæрдæйыуаг. Уымæй дæр раст нæ 
дæ. Къуырма дæ, цæстытæ дыл нæй? Æз дæр ма куы уыдтон, йæ цæ- 
стытæ куыд ферттивынц, демæ куы фæныхас кæны, уый, куыд уарзæ- 
182 

Сидзæры бонтæ 
гой цæстæгасæй дæм фæкæсы. Æз ын раджы бамбæрстон йæ зæрдæйы 
ахает дæумæ. Фæлæ дæ йæ зæрды ракурын ис, ноджы афтæ тагьд, уый 
нæ зыдтон, — цаедæр рæстæг ныхъхъус мад, стæй та загъта: — Мæн- 
мæ гæсгæ, æцæг лæджы хуызæнæй йæхи равдыста, æнæуалдæй митæй. 
Ды дæр æй фыццаг бон нæ зоныс, æмбарыс, цавæр у, уый. Дæрдты та 
ма цы цæуа? Раст бакодта! Ахъуыды кæн! Мæн кæд фæрсыс, уæд æз 
разы дæн. Мæн хуыздæр сиахс нæ хъæуы! 
Зарæмæ йæ мады ныхæстæ диссаг фæкастысты. Ахæм дзуапп рат- 
дзæн, уый æнхъæл нæ уыд. Хъуыды кодта, Уырысмæ смæсты уыдзæн 
æмæ йын алывыдтæ акалдзæн. Фæлæ ныр та... Цы зæгъа, уый дæр нæ 
зыдта. Чызг хъусæй бадт. Дарицкæ дæр ницыуал загъта, афтæмæй ра- 
цыд йæ чызджы уатæй. 
Зарæ йæ хъуыдытимæ баззад. Æхсæв-бонмæ нæ бафынæй. О, ныр 
æмбарын байдыдта, æцæгдæр Уырысы зæрдæмæ кæй цæуы, уый. Йæ 
зæрдыл æрлæууыди иу хабар. Йæ мадмæ та уыд иу сæрд, Уырыс дæр 
уыцы бон уыдонмæ уыд, афтæмæй Дарицкæтæм æрбацыд сæ сыхаг 
лæппу Хъазыбег. Зарæ кæрт марзта, æмæ сыхаг афтæ куы зæгъид: 
— Æз дын феххуыс кæндзынæн, Зарæ, бырæттæ акалынмæ. Ахæм 
рæсугъд чызгæн чъизи куыстытæ кæнын не 'мбæлы. Æз никуы бауадз- 
дзынæн мæ усы ахæм куыстытæ кæнын. 
Уыцы ныхас Уырысы зæрдæмæ нæ фæцыд æмæ уыцы мæстыйæ 
сыхагæн афтæ бакодта: 
— Хъусыс, Хъазыбег, дæхи хæдзары уынаффæ кæндзынæ, чи цы 
куса, уымæн. Ам дæ ницы хъуыддаг ис уынаффæ кæнынмæ. 
Лæппу Уырысмæ бакаст: 
— Æфхæрæн ныхас куынæ скодтон, Уырыс, цæмæн мæсты кæ- 
ные? 
Ныр Зарæ æрымысыд бирæ ахæм цаутæ. Æмæ йæхицæн загъта: 
«Æцæг къуырма куы дæн æз. Къуымых, цæстытæ мыл куынæ ис... 
Рагæй мын куы æмбарын кодта Уырыс йæ уарзт... Æргомæй нæ дзы- 
рдта, фæлæ йæ алы фæзылд æмæ ныхасæй дæр æмбарын кодта, йæ 
зæрдæмæ кæй цæуын, уый. Æвæццæгæн, уый хъуыды кодта, æнæдзур- 
гæйæ алцыдæр бамбардзынæн, зæгъгæ. Æз та цыдæр æнæмбаргæ дæн. 
Хорз, æмæ мæм уæддæр уыйбæрц зонд разынд, æмæ йын алывыдтæ 
нæ акалдтон. О, мæ зæрдæмæ нæ фæцыди, уыцы æвиппайды мын мæ 
тæбæгъы кæй авæрдта, ома мæ бинойнаг су, зæгъгæ, уый. Цыфæндыйæ 
дæр раст нæу!» 
Цыдысты бонтæ. Зарæ ацыд Бæрзджынмæ, бирæ рæстæг нал æр- 
цыд Здыхсты хъæумæ. Куыста быдыры. Цæмæндæр ын фадат нал 
фæци йæ фыдымады бабæрæг кæнын, йæ зæрдæ та йæм тынг æхсайд- 
183 

ш 
БУДАЙТЫ МИЛУСЯ. Уды суадон 
та. Йæ фыды хæдзармæ ацæуынмæ хъавыд, фæлæ йæм Дарицкæйы 
сыхаг телефонæй æрбадзырдта, тагъд, дам, рацу, дæ мад тынг æрба- 
рынчын, зæгъгæ. Цы кодтаид чызг? Фæцæуæг та ис Здыхсты хъæумæ. 
Куыд рабæрæг, афтæмæй Дарицкæ цармæ хызт, асин фæбырыд, æмæ 
сылгоймаг йæ къах асаста. Цы гæнæн ма уыд Зарæйæн, зынтыл ахуыр 
уыд. Хæдзар та йæ уæхсчытыл æрæнцад. Фæлæ чызджы зæрдæ тынг 
æхсайдта йæ нанамæ. Уæлдайдæр ын зæрдæ бавæрдта, фæстаг хатт ма 
уым куы уыди, уæд, тагъд æм кæй ссæудзæни, уый тыххæй. Æмæ ныр 
цы кæна? 
* * * 
Зарæйы фыдымад æцæгдæр тынг æнхъæлмæ каст йе сæфт фыр- 
ты чызгмæ. Уæлдай уарзт æй кодта. Райдианæй кæронмæ йын тæри- 
гъæд кодта. Зыдта, уый цы хъизæмæрттæ æвзары, уый. Æртæ хæдзары 
астæу дыууæрдæм кæны. 
Ныр цасдæр рæстæг зæронд ус хуыссæнæй нал сты. Уæвгæ, æгæр 
хорз дæр ма у, æртæ ахæм фырты дын хæстæй мауал сыздæхæнт, дæ 
гыццыл лæппу та дæ кæрты æвирхъау мардæй фæмард уæд. Нæ, нæ, 
æгæр фидар дæр ма разынд. Нырмæ дæр куыд цæры, уый диссаг у. 
Йæхæдæг йæхиуыл дис фæкæны, йæхицæй фæзæгъы: «Куыдзы уд дын 
ис, куыдзы, æндæр дæ фырттæ сыджыты бын, ды та ма ам цы, ку- 
сыс?» Фæлæ йæ иунæг фырт Гуыбейæн дæр тæригъæд кæны. Уымæн 
тæрсгæйæ куы цæры. Зоны зæронд ус, куыд зын у йæ кæстæр фыртæн, 
рынчын кæй у, уый. Бон цалдæр хатты йæ мады сынтæджы цур аба- 
ды Гуыбе, йæ мадимæ фæныхæстæ кæны. Ницы хъуаг уадзы йæ мады. 
Уæдæ, йæ чындз Асæду дæр æм хорз зилы. Чызджы ад дзы базыдта. 
Сæ сыхæгты устытæн нана зæгъгæ дæр афтæ фæкæны: «Чызг мын нæ 
уыди, тынг мæ фæндыди, куы мын уыдаид, уый. Фæлæ афтæ рауад. 
Хæлæг кодтон алкæддæр, чызг кæмæн уыди, уыдонмæ. Мæнæ ныр та 
мæ чындз Асæдуйæ банкъардтон чызджы ад. Хи чызг дæр афтæ хорз 
нæ уыдзæн, мæнмæ мæ чындз цы цæстæй кæсы. Хуыцау мын фæтæри- 
гъæд кодта, æмæ Гуыбейæн ахæм бинойнаг фæци. Алцæмæй æххæст у. 
Хæрзæгъдау, алы куыстмæ дæр арæхсы. Кусы фосы дохтырæй, уæдæ 
хæдзар дæр мыдыкъусы хуызæн у. Уæхæдæг æй уынут». 
О. æцæгдæр, Асæду тынг хæрзæгъдау сылгоймаг уыд. Сыхæгтæ 
дæр ын стыр аргъ кодтой. Зæрдæрыст зæронд лæг, æгас ма куы уыд 
йæ хицау, æмæ зæронд усæн тынг хорз кæй уыд, уый тыххæй дзы 
бузныг уыдысты. Ныр æртæ сывæллоны уыд Гуыбе æмæ Асæдуйæн. 
Хистæр чызг æмæ лæппу, кæд сыл бирæ азтæ нæма цыд, уæддæр хорз 
184 

Сидзæры бонтæ 
кастысты сæ фыдымадмæ. Кæстæрыл нырма афæдз дæр нæма сæххæст. 
Нанайæн йæ зæрдæ рухс кодта йæ фырты сывæллæттæй. 
Фæстаг бонты, зæронд ус куы æрбатыхсти, уæд йæ фырты усæн 
загъта: 
— Чындз, цæрыны бонтæ мын бирæ нал ис. Курын дæ, æмæ 
Зарæмæ фæхабар кæн. Йæ фенын мæ фæнды. Афтæмæй исты куы кæ- 
нон, уæд мæ хистæр фырты размæ куыд бацæудзынæн,. дæ чызджы 
дын нæ федтон мæ фæстаг сахат, зæгъгæ. Курын дæ, æмæ мын уыцы 
хорздзинад ракæн, — тыххæйты, хæстулæфтгæнгæйæ, дзырдта нана. 
Асæдуйы зæрдæ æрбауынгæг, фæлæ йæхæдæг дæр æмбæрста, йе 
'фсинæн бирæ бонтæ кæй нал ис цæрынæн, уый. Телефонæй бадзырд- 
та Зарæйы мадыфсымæртæм æмæ сын бамбарын кодта, цæмæй чызгæн 
зæгъой, хъуыддаг цæй мидæг ис, уый. 
Зарæ уыцы рæстæг йæ мадмæ уыди Здыхсты хъæуы. Цæмæдæр 
гæсгæ йын загъд нæ фæци. Куыд уыди, уый ничиуал зæгъдзæн. Къуы- 
]эи ма ацард мæгуыр, æфхæрд зæронд ус æмæ ацыд йе сæфт фырттæм. 
Иæ фæстаг минут ма дуармæ бæргæ каст, чи зоны, кæд Зарæмæ  
æнхъæлмæ каст, кæнæ йæ фырттæм. Мæгуыр ус, мæгуыр... 
Зарæ зианы бон дæр нæ уыд йæ фыды хæдзары, нæ загъта фæстаг 
фæндараст йæ нанайæн. Æрмæстдæр æртыккаг бон, йæхи хойгæйæ, 
кæугæйæ фæзынд. 
Чызг йæхицæн нæ хатыр кодта, йæ фыдымады зианы кæй нæ 
уыд, уый. Æмбæрста, куыд æм æнхъæлмæ каст нана... Зæрдæ дæр 
ын бавæрдта, тагъд рæстæджы йæм кæй æрбацæудзæн, уый тыххæй. 
Фæлæ афтæ рауад, æмæ ма ныр йæхимæ хыл кæна, нæ кæна, уæддæр 
дзы ницыуал рауайдзæн. 
* * * 
Цыдысты бонтæ. Разыйы дзуапп радта Зарæ Уырысæн, æмæ фæз- 
зæджы уыди сæ чындзæхсæв. Цыдæр æнкъард уыд чызг, чындзы дарæс 
ыл куы скодтой, уæд тынг куыдта. Ноджы, бирæ рæстæг нæ рацыд йæ 
фыдымады амардæй. Æрмæстдæр дæс мæйы. Зарæйы бæргæ нæ фæн- 
дыд, цалынмæ афæдз рацыдаид йæ нанайы амæлæтæй, уæдмæ чындзы 
цæуын. Разыйы дзуапп дæр нæ лæвæрдта, фæлæ йæ мадыфсымæртæ 
ныллæууыдысты, æмæ, дам, цард вазыгджын у. Райсом цы уыдзæн, уый 
ничи зоны. Уырысы бинонтæ, кæд чызджы æмбæрстой, уæддæр уыдон 
дæр нæ бафæндыд фæстæдæрмæ ахæссын чындзæхсæв. Уыдонæн дæр 
æфсон уыд. Уырысы фыдымад рынчын уыд, æмæ тарстысты, уый дæр 
ма, дам, исты куы кæна, уæд куыд уыдзæн хъуыддаг, зæгъгæ. 
185 

БУДАЙТЫ МИЛУСЯ. Уды суадон 
Зарæ æнкъард уыд хызы бын Уырыситы хæдзары дæр. Исчи-иу 
ын уæлæмæ йæ хыз куы скодта æмæ-иу куы загъта, цы рæсугьд чындз 
у, зæгъгæ, уæддæр-иу йæ зæрдæ æрбауынгæг. Йæ фыдымад йæ 
зæрдæйæ нæ цух кодта. Нанайы куыд тынг фæндыди фенын Зарæйы 
чызгæрвысты бон. Йæхицæн нæ хатыр кодта чызг, йæ фыдымады зиа- 
ны кæй нæ уыд, уый. Йæ фыццаг бонты дæр Уырысы хæдзары хъæл- 
дзæг нæ уыд. Ницы йын хаста æхсызгондзинад. О, йæ зæрдæмæ цыд 
йæ лæг. Уырыс хорз адæймаг у, уæдæ бакастæй дæр хæрзконд, куыд 
фæзæгъынц, алцæмæй дæр æххæст адæймаг. Зарæ зыдта, йæ мой йæ 
бирæ кæй уарзы, æнувыд ыл кæй у. 
Уырыс æмбæрста, йе 'рыгон ус афтæ æнкъард цæмæн у, уый. Æмæ 
къуырийы бæрц лæппу хæстæг нæ бацыд йæ усмæ. Чызг стыр аргь  
скодта уыцы хъуыддагæн. Фæлæ фыццаг хатт иумæ куы баззадысты, уыцы 
æхсæв сæ дыууæ дæр никæд ферох кодтой. Сæ дыууæ дæр амондджын 
уыдысты. Æхсæв-бонмæ уарзондзинады фæндагыл цыдысты... 
— Уæ, цы бирæ дæ уарзын, ме стъалы! Цы амондджын дæн! — 
хъæбыстæ æмæ батæгæнгæйæ, дзырдта Уырыс Зарæйæн. 
Уый дæр æм йæхи æлвæста, кæд уарзондзинады тыххæй æфсæрмы 
кодта зæгъын, уæддæр. Фæлæ, йын цы адджын уыди йæ лæг, цы! Цы 
æхсызгон ын уыди йæ бавнæлд! Дыууæ æрыгон уды сæ царды  
фæндагыл æрлæууыдысты, кæрæдзийы уарзгæйæ, кæрæдзийæн аргъгæнгæйæ. 
Цыдысты бонтæ, къуыритæ, мæйтæ... Уырыс æмæ Зарæ быдтой 
сæ ахстон. Зæри мады цæстæй каст йæ чындзмæ. Бирæ йæ уарзта. 
Йæхæдæг дæр ма æфсин сæрæн сылгоймаг уыди. Хæринаг дæр, 
цæхæрадоны куыстытæ дæр кодта. Зарæйæн тынг тæригъæд  
кодта, зыдта, цы сидзæры бонтæ бавзæрста, уый. Æмæ архайдта, цæмæй 
йæ чындз йæхи хорз æнкъара йæ лæджы хæдзары. О, кæдæй-уæдæй 
Зарæйæн уыди йæхи хæдзар. Ныр ам уыди йæ дарддæры цард, ца- 
лынмæ цæра, уæдмæ. Стыр аргь кодта æрыгон сылгоймаг, йæ лæг кæм 
хъомыл кодта, йæ къахыл кæм рауад, фыццаг хатт кæм сдзырдта, 
уыцы хæдзарæн. Тынг нымадта йæ лæджы дыууæ 'фсымæры æмæ 
'фсины. Йæхицæн уыди иунæг хо, æмæ ныр йæ лæджы 'фсымæртæм, 
цымæ йæхи 'фсымæртæ уыдысты, ахæм цæстæй каст. Уыдон сæхæдæг 
дæр Зарæйы сæ хойыл нымадтой. 
Афæдзы фæстæ Уырыс æмæ Зарæйæн чызг райгуырди. Æп- 
пæт бинонтæй дæр тынг цин кодтой сывæллоныл. Сылгоймаг йæхи 
амондджыныл нымадта. Кæд нырмæ йæ царды хорзæй ницыма фед- 
та, уæд ныр йæхицæн æнхъæл нæ уыди ахæм цард. Уый дын дис- 
саджы бинонты къухмæ бахауд: цы — æфсин, цы тиутæ. Уæдæ йыл 
Уырыс та æрхъæцмæ дæр нæ хъæцыди. Дыууæйæ-иу куы аззадысты, 
186 

Сидзæры бонтæ 
уæд кæрæдзийæн хъæбыстæ, батæ... Кæд афæдзæй фылдæр цардысты 
иумæ, уæддæр дыууæ æрыгон адæймаджы кæрæдзийыл тынг æну- 
выд уыдысты. Чызг сын куы райгуырд, уæд та цымæ сæ уарзт ноджы 
фæтыхджындæр. Сæ чызгыл сæвæрдтой ном Таня. Растдæр зæгъ- 
гæйæ та, Уырысы бафæндыд афтæ. Кæддæр цыдæр чиныг каст, æмæ 
дзы ныхас цыди, йæ ном Таня кæмæн уыд, ахæм чызгыл. Уый хæсты 
рæстæджы йæхи тынг хъæбатырæй равдыста. Зарæйы зæрдæмæ дæр 
цыд уыцы ном. Иннæмæй та, загьта: 
— Уадз, æмæ дæу куыд фæнды, афтæ уа. Стæй-ма, мæнæ уырысса- 
гау куыд фæзæгъынц: «Не имя украшает человека, а человек — имя!» 
— Æвæдза, цы зондджын æмæ рæсугъд ус мын ис! — загьта Уы- 
рыс æмæ Зарæйы ахъæбыс кодта. 
Афтæ кæрæдзийыл узæлгæйæ цардысты. Уырыситæн сæ хæдзар 
зæронд уыд, æмæ нæлгоймаг байдыдта ног хæдзар аразын сæ кæрты. 
Арæх-иу дзырдта Зарæйæн: 
— Хорз, стыр хæдзар сараздзынæн, уымæн æмæ нын бирæ сывæл- 
лæттæ уыдзæни. Хъуамæ нын уа, æппынкъаддæр уæддæр æртæ фыр- 
ты. Æмæ хъуамæ нæ хæдзар алкæй фаг дæр уа. Чындзытæ сын æрхон- 
дзыстæм, æмæ дзы алчидæр йæхи уаты цæрдзæни. Мæн афтæ фæнды, 
цæмæй нæ фырттæ ма байуарой, фæлæ немæ цæрой. 
Зарæ-иу йæ лæджы ныхæстыл худти: 
— Нæ хæдзары хицау, хорз у, хæдзар кæй кæныс, уый. Фæлæ нын 
нырма иу фырт дæр куы нæма ис, уæд дардмæ цы уынаффæ кæныс? 
Хуыцау нын кæй радта — чызгæй, лæппуйæ, уый хорз, æнæниз уæнт, 
æндæр. 
Уырысы куыд фæндыди, афтæ æрыгон ныййарджытæн афæ- 
дзы фæстæ лæппу райгуырд. Ныр бынтон цин кодтой бинонтæ. Стыр 
куывд скодтой ноггуырдæн. Ном та йын радта Уырысы хистæр æфсымæр 
Хетæг — Арсен. Омæ, дам, арсы хуызæн хъаруджын, ныфсджын уæд. 
Цыдысты бонтæ. Рæзыдысты Уырыс æмæ Зарæйы лæппу æмæ 
чызг дæр. Хæдзар дæр сабыргай конд цыди. Куыстой лæг æмæ ус, 
ницы хъуаг уыдысты. Зарæ арæх цыди йæ иунæг фыдыфсымæрмæ, 
уый йын фыды ад кодта. Фыдырдыгæй йын æрмæст уый уыд хæстæ- 
гæн. Фæлæ йын фæзынди фыдыфсымæры цот. Сылгоймаг сæ бирæ 
уарзта, уыдон ыл сæхæдæг дæр æнувыд уыдысты. Куы сæм ссыд, уæд- 
иу сывæллæттæн бæрæгбон уыди. Асæдуимæ дæр-иу сæ кæрæдзийыл 
фæцинтæ кодтой. Иу æхсæв, дыууæ æхсæвы дæр-иу баззад уыдонмæ 
æмæ-иу хæдзары куыстыты дæр æххуыс кодта. Не 'ххæссыди, мæгуыр, 
Асæду. Уыдон дæр хæдзар арæзтой, сывæллæттæ, цæхæрадон — стыр, 
бирæ фос дардтой, уæдæ ма кусгæ дæр кодта. 
187 

БУДАЙТЫ МИЛУСЯ. Уды суадон 
Зарæ арæх вæййы йæ мадмæ дæр, кæрæдзимæ хæстæг цæрынц. 
Ноджы ма, зæгъæн ис, æмæ файнустытæ сты. Ныр дæр ма дис фæкæны 
æрыгон сылгоймаг, афтæ куыд рауади, æмæ чындзы æрцу, дæ мад цы 
мыггагмæ ис, уыдонмæ. Дæ мады лæг æмæ дæ сæрыхицау иу мыггаг 
хæссæнт, уæдæ, йæ сывæллæттæ æмæ йæ хо дæр иу мыггаг хæссынц... 
Фæстаг рæстæджы Зæри йæхи цыдæр æвзæр æнкъардта. Арæх 
хуыссыди рынчындоны дæр. Уæд йæ уыргты тыххæй, уæд — йæ 
зæрдæйы. Хæдзары дæр фылдæр сынтæджы уыд. Фæлæ афтæмæй дæр 
ныфс уыди бинонтæн. Сывæллæттæм дæр йæ цæст дардта. Зарæйæн 
тæригъæд кодта æфсин, сылгоймаджы куыстытæ иууылдæр уый уæхс- 
чытыл æрæнцадысты. Хæдзар дæр æххæстæй конд нæма уыд. Зæронд 
ус-иу йæхинымæр загъта: «Цалынмæ нæ ног хæдзар сцæттæ уа, уæд- 
мæ куы ницы кæнин. Æндæр куыд уыдзæни? Тынг тыхсдзысты нæ би- 
нонтæ ацы къуындæг къуымты». 
Иу хатт куы уыди, уæд та Зæри йæ чындзæн загъта: 
— Зарæ, æз дæуæй тынг бузныг дæн! Хæдзар мыдыкъусы хуызæн 
дарыс, уæдæ мæнмæ дæр, дæ сывæллæттæм дæр хорз кæсыс. Æз дæр 
сывæллон дæн, уæдæ цы дæн. Æз дын, куыд уыныс, афтæ ницыуал 
æххуыс кæнын, æрмæстдæр ма хъыджы хос дæн, æндæр. Стæй тых- 
сын, мæнæ нæ ног хæдзар тагъддæр куы сцæттæ уаид. 
Зарæ йе 'фсинæн стыр аргъ кодта æмæ йын ныфсытæ æвæрдта: 
— Зæри, æппындæр мæныл ма тыхс, ницы мын у. Мæ царды ми- 
дæг бирæ зынтæ федтон, мæнæ дæуæй базыдтон мады ад дæр. Адзæ- 
бæх уыдзынæ, мæнмæ афтæ кæсы, æмæ та хæдзары лыстæг куыстытæ 
дæр кæндзынæ. Нæ ног хæдзар дæр тагьд сцæттæ уыдзæн. Цы ма йæ 
хъæуы? Мæнæ ма мидæгæй цыдæр куыстытæ. Куывд дæр ма скæндзы- 
стæм, ды кæй сдзæбæх дæ, уый тыххæй. 
— О, о, зæрдæтæ мын авæр. Æмæ дæ уымæй дæр бузныг дæн. 
Зондджын адæймаг дæ, æмæ дæ алы дзырд дæр йæ бынаты ис. 
Зæри, æцæгдæр, Зарæйæн мад дæр, хо дæр, æфсин дæр уыди. Ал- 
цæмæй дæр æй æмбæрста. Йæ фарс-иу рахацыд алкæддæр. Мæнæ-иу 
Уырысимæ сæ астæу исты ныхас куы рауад, уæд æфсин алкæддæр йæ 
чындзы сæрыл хæцыди. 
Æвæццæгæн, рацыдаид дыууæ мæйы. Зæри бонæй-бонмæ йæхи 
æвзæрдæр æнкъардта. Æмæ Цыппурсы мæйы райдайæны, хъыгагæн, йе 
'цæг дунемæ ацыд. Зæронд ус цæмæй тарст, уый æрцыди. Нæ йæ фæн- 
дыд зымæджы амæлын, адæм, дам, уазалæй тыхсдзысты мæн тыххæй. 
Стæй хæдзар дæр цæттæ нæма уыди. Куыд фæзæгъынц, адзалæн ма- 
дзал нæй, зæгъгæ. Зарæ тынг хъыг кодта йе 'фсиныл. Æппындæр йæ- 
химæ нæ цыд. Фæлæ цы гæнæн ис... 
188 

Сидзæры бонтæ 
* * * 
Цард цæуы æмæ фарн йемæ хæссы. Уырыс æмæ Зарæйы сывæл- 
лæттæ рæзыдысты, уæдæ цы кодтаиккой. Скъоламæ цыдысты: Таня 
дыккæгæм къласмæ, Арсен та — фыццæгæммæ. Дыууæйæ дæр хорз 
ахуыр кодтой. Чызг хæдзары куыстыты йæ мадæн æххуыс кодта: 
пъолтæ-иу амарзта, кæрчытæн нæмыг лæвæрдта, гæрстæ дæр æхсад- 
та... Таняйæ йæ ахуыргæнæг æппæлыд. Арсен дæр-иу фос хизæнмæ ас- 
къæрдта, йæ фыдимæ-иу уыгæрдæнмæ дæр ацыди. Ахуыры йын ницы 
уыди лæппуйæн, фæлæ-иу фыдуæгтæ дæр акодта. Иу хатт йе 'мкъласон 
Викторимæ цæуылдæр ахыл сты, кæрæдзийы цæвгæ дæр ныккодтой. 
Фæстагмæ ма йæ Арсен асхуыста, æмæ Виктор фæкалд æмæ йæ къах 
асаста. Хорзау нал фæци лæппу. Сбадт Викторы цур, кæуын байдыдтой 
дыууæйæ дæр. Фæндыди Арсены феххуыс кæнын йе 'мбалæн, фæлæ 
уымæн йæ бон нæ уыд æрлæууын йæ къахыл. Арсен, цы кодтаид, уый 
нæ зыдта æмæ, кæугæйæ, сæхимæ ацыд. Зарæ кæрты цыдæртæ куыста 
æмæ йæ лæппуйы кæугæйæ куы федта, уæд фæтарст: 
— Мæ гыццыл зæрдæ, цы кæныс? Цæмæн кæуыс? Дæ цæсгом дæр 
цы чъизи у... 
Лæппу уыцы кæугæйæ загъта: 
— Мамæ, мамæ, мах хъазгæ кодтам... Мæн аххос нæ уыд. Ахауд, 
æмæ, æмæ... 
— Арсен, кæй кой кæныс? Чи ахауд? 
— Уæртæ Виктор... Сыстын йæ бон нæу, йæ къах риссы. 
Мад уыцы ныхæстæм куыддæр фæци æмæ тарстхуызæй афарста: 
— Мæ лæппу, кæм ис Виктор? Цом-ма тагъддæр! 
Виктор, мæгуыр, кæрдæгыл бадт æмæ куыдта. Зарæ йын йæ 
къахмæ æркаст, лæууын æй кодта, фæлæ-иу лæппу ныхъхъæр кодта. 
«Ай хорз хъуыддаг нæу, æвæццæгæн, саст кæнæ здыхст у йæ къах», 
— ахъуыды кодта сылгоймаг æмæ Викторы йæ хъæбысы медициной 
пунктмæ ахаста. Арсен дæр кæугæйæ цыди сæ фæстæ. Лæппу æмбæр- 
ста, уый аххос кæй у, уый. Стæй йе ' мбалæн дæр тæригъæд кодта. 
Æцæгдæр саст разынд Викторы къах. Йæ мад æрцыд амбулато- 
римæ, æмæ лæппуйы районы рынчындонмæ аластой. Уым ын йæ къах 
гипсы сæвæрдтой. 
Изæры Арсен йæ мадæн загъта: 
— Мамæ, Виктор нæ амæлдзæн? — æмæ кæуын байдыдта. Зарæ 
сабыртæ кодта йæ фырты: 
— Ма тæрс, тагъд адзæбæх уыдзæни. Æрбацыдысты рынчын- 
донæй. Цасдæр рæстæг йæ къах гипсы уыдзæни, лæдзæгимæ цæудзæ- 
ни. Хъазæн ын нæма уыдзæн, стæй скъолайæ дæр фæцух кæндзæн. 
189 

БУДАЙТЫ МИЛУСЯ. Уды суадон 
Арсен, ды йын-иу æххуыс кæндзынæ, бауай-иу æм, йæ уроктæ кæнын- 
мæ дæр-иу ын феххуыс кæн. 
Лæппу ныссабыр, йæ сæр бынмæ æруагъта, ницы дзырдта. Мад 
æй афарста: 
— Цы кæныс? Куы ницы дзурыс, нæ дæ фæнды æххуыс кæнын де 
'мбалæн? 
Арсен кæугæйæ загъта: 
— Мæн фæнды, фæлæ Викторы нæ бафæнддзæн, цæмæй йын æз 
æххуыс кæнон, уый. Уый мæнмæ мæсты у. Æз... æз æй асхуыстон, 
æмæ уый ахауд, æмæ ... 
— Уæдæ аххосджын ды дæ? — мæстыйæ загъта Зарæ æмæ йын 
йæ къухыл рахæцыд: — Цом, цом Виктортæм. Уым радзурдзынæ 
Госгайæн, дæу аххосæй уыцы уавæры кæй ис йæ лæппу... 
Арсенæн цы гæнæн уыди. Ацыдысты мад æмæ фырт. Рынчын 
сынтæджы хуыссыд. Арсен йе 'мбалы афтæмæй куы федта, уæд йæ 
зæрдæ æрбауынгæг æмæ та скуыдта. Госта йæ сабыртæ кодта: 
— Ма тыхс, Арсен, тагьд адзæбæх уыдзæн Виктор, æмæ та иумæ 
хъаздзыстут. Ницы йын у, куыд фæзæгъынц, йæ чындзхастмæ адзæбæх 
уыдзæн... 
Зарæ афарста, куыд у Виктор, зæгъгæ, уымæй, стæй загъта: 
— Арсены цыдæр зæгъын фæнды, — æмæ йæ лæппумæ йе 'ргом 
аздæхта: — Дзур, дзур, цыдæр зæгъын дæ куы фæндыди. 
Арсен йæ сæр бынмæ æруагъта æмæ æрæджиау, хъуым-хъуымгæн- 
гæйæ, загъта: 
— Æз, æз... Мæн аххос у... Æз... 
Госга йæ афарста: 
— Цы у дæ аххос? 
— Æз асхуыстон Викторы, æмæ уый фæкалд... 
— Уæдæ Виктор та афтæ куы загъта, цъымарайы сæрты, дам, 
гæпп кодтон, фæбырыдтæн æмæ, дам, ахаудтæн. 
Виктор дæр загъта: 
— Нæ, нæ, мæхи аххос уыди... 
Бафидыдтой дыууæ лæппуйы. Сæ мадæлтæн æхсызгон уыди, ахæм 
æмбаргæ кæй сты сæ фырттæ, уый. Ал цыдæр вæййы царды, уæлдай- 
дæр сывæллæтты астæу. 
* * * 
Фæстаг рæстæджы Уырысы цымæ исчи ивгæ бакодта, афтæ фæци. 
Æппындæр йæхи хуызæн нал уыди. Бинонтæ йæм нымады дæр нал 
уыдысты. Хорз æмæ сæ хæдзар сцæттæ ис, æндæр афтæ æрдæгкондæй 
190 

Сидзæры бонтæ 
1р 
баззадаид. Нæлгоймаг-иу райсомæй куыстмæ ацыд æмæ-иу æрæджиу 
æрбацыди, кæннод та-иу цалдæр боны дæр хæдзармæ нæ фæзынди. 
Хæдзары дæр ницы куыста: нæ фосмæ зылди, нæ цæхæрадоны куы- 
стыты æххуыс кодта Зарæйæн... Цыма æцæгæлон уыди, афтæ дардта 
йæхи. Бинойнаг тынг тыхсти уыцы уавæрæй. Хъуыды кодта, цы кæны 
нæ лæг, зæгъгæ. Сылгоймаг-иу исты куы сдзырдта йæ моймæ, ис- 
тæуыл-иу æй куы афарста, уæд ыл-иу Уырыс уыциуæй. фæхъæр  
кодта. Иухатт та æрæджиау æрбацыди, Зарæ цæхæраджынтæ скодта æмæ 
фынгыл лæууыдысты. Лæг бацыди йæ уатмæ æмæ сынтæгыл йæхи 
æруагъта. Сылгоймаг æм дзуры: 
— Уырыс, æхсæвæр бахæр, замманайы цæхæраджынтæ скодтон. 
Бирæ сæ куы уарзыс. 
Нæлгоймаг ницы сдзырдта, цымæ йæ усы хъусгæ дæр нæ фæкодта, 
афтæ. Дыккаг хатт та йæм бахатыд Зарæ, æмæ йыл лæг фæтъæлланг 
кодта: 
— Ныууадз-ма мæ, дæ хорзæхæй, къуымы мæ цы бакодтай дæ 
цæхæраджынтимæ. Нæ фехъуыстай, нæ мæ хъæуы, зæгъгæ. 
Сылгоймаг лæугæйæ баззад, ницыуал сдзырдта. Иннæ уатмæ  
бацыди æмæ — хъæуы ма дæ, нал — йæ кæуын фемæхст. Хорз æмæ сы- 
вæллæттæ иннæ уаты уыдысты, телевизормæ кастысты. Ныттыппыр ис 
фыркуыдæй, афтæмæй бафынæй ис. 
Уырыс Таня æмæ Арсенимæ дæр зыстæй дзырдта. Иуæй-иу хатт- 
иу Зарæ ахъуыды кодта: «Цы кæны? Кæд йæ куысты исты къуылым- 
пытæ æййафы, кæннод дзы кæд исты риссы. Бафæрсин æй, фæлæ... 
Мæ алы дзырд дæр æм зын кæсы. Иугыццыл ма банхъæлмæ кæсон, 
стæй аныхас кæндзынæн йемæ». 
Цыдысты бонтæ, гъе афтæмæй цардысты Уырыс æмæ Зарæ. Сыл- 
гоймаджы бæргæ фæндыди, цæмæй ма сæ чызг æмæ лæппуйæн хо дæр 
уа, стæй æфсымæр дæр. Фæлæ æмбæрста, уый æппындæр нæ фæн- 
ды Уырысы. Йемæ лæгъзæй дæр дзырдта, фæлæ уыцы хъуынтъызæй 
лæууыди лæг. Æндæр уаты-иу бахуыссыди. Куыд сылгоймаг, афтæ 
хæстæг нал цыди йæ усмæ. Зарæ йе 'хсæвтæ 'нкъардæй æрвыста. 
Сылгоймаг смæллæг ис. Зондджын адæймаг уыди æмæ хъуыды кодта: 
«Дзæгъæл хуымæтæджы афтæ нæ дары йæхи нæ лæг. Æвæццæгæн ын 
хæзгул фæзынди. Афтæ æваст фæиннæрдæм у, уый куыд у? Хæстæг 
мæм нал цæуы. Æнæ кæрæдзийæ куынæ фæрæзтам. Æхсæв-иу йæ 
хъуырыбын бафынæй дæн. Уæвгæ мæ фынæй кæнын дæр нæ уагьта 
æхсæв-бонмæ. Кæрæдзийæ куынæ æфсæстыстæм, уæд ныр цы кæны?» 
Иу æхсæв та Уырыс тынг æрæджиау æрбацыди хæдзармæ. Зарæ 
фынæй нæ уыди. Фехъуыста дуары хъæр, æнхъæлмæ касти, уæдæ йæ 
191 

БУДАЙТЫ МИЛУСЯ. Уды суадон 
лæг сæ уатмæ æрбацæудзæн, зæгъгæ. Фæлæ та нæлгоймаг иннæ уаты 
бахуыссыди. Сылгоймаг сыстади сынтæгæй æмæ бацыди, Уырыс кæм 
хуыссыди, уырдæм. Йæ лæг æм æнахуыр каст æрбакодта, фæлæ ницы 
сдзырдта. Иæ сынтæджы рабадт, Зарæ дæр йæ фарсмæ сбадт. Сылгой- 
магмæ афтæ фæкасти, цыма йæм йæ лæг æнхъæлмæ касти. 
Æцæгдæр, Уырысы рагæй фæндыди йæ усимæ аныхас кæнын. 
Фæлæ йын, иуæй, тæригъæд кодта, иннæмæй та... Йæхæдæг дæр æй 
нæ зыдта, цы кæна, уый. Æмæ мæнæ ныр хъуамæ исты зæгъа йæ би- 
нойнагæн. Дарддæр афтæ цæрæн нал ис. 
— Уырыс, цы кæныс, Хуыцауы тыххæй? Дæхи мæ дæрдты куы 
ласыс? Цы дын кодтон? Дæ уарзт цы фæци? — арæхстгай байдыдта 
дзурын Зарæ. 
Нæлгоймаг цасдæр рæстæг ницы сдзырдта, цæуылдæр хъуыды 
кодта, стæй сабырæй загьта: 
— Зарæ, æппындæр мын ницы кæныс. Хъуамæ мын цы кæнай. 
Хæдзар иууылдæр дæ уæхсчытыл кæй ис, уый тыххæй ма... — 
ныхъхъус та ис лæг, стæй загьта: — Цард тынг вазыгджын у, хатгай 
нæхæдæг дæр нæ фæзонæм, кæцырдæм фæзилдзæн, уый. Нæ дæ фæн- 
ды, фæлæ афтæ рауайы. Дæ хъуыдыйы дæр цынæ вæййы, уый æр- 
цæуы. 
— Мæ уарзон, æз дæу фæрцы куы базыдтон цард дæр, уарзт дæр. 
Хæдзар дæр дæу фæрцы куы сдæн! — Зарæ йæхи байвæзта йæ моймæ, 
ахъæбыс кæнынмæ йын хъавыди. Уырыс йæхи аиуварс кодта. Сылгой- 
маджы з&рдæйы цыма кард исчи ныццавта, афтæ фæци. Йæ бынатæй 
фæгæпп кодта æмæ згъорæгау ракодта уырдыгæй. Уырыс ма цыдæр 
дзырдта, фæлæ Зарæмæ хъусын нæ цыди. 
О, тарсти, цæуыл гуырысхо кодта, уый фехъусынæй. Æмæ уымæ 
гæсгæ рацыди йæ лæджы уатæй. Зарæ зæрдæйæ бамбæрста, цы зæ- 
гъынмæ йын хъавыди йæ сæрыхицау, уый. Æхсæв-бонмæ хъуыдытæ 
кодта сылгоймаг, йæ зæрдæ рысти. Йæ зæрдыл æрлæууыдысты йæ си- 
дзæры бонтæ. 
* * * 
Хъуыддаг та афтæ уыди... 
Уырыс куыста цехы хицауæй иу стыр куыстуаты. Йе 'мкусджы- 
ты астæу нымад уыд, аргъ ын кодтой. Йæ дæлбар уыд иу-сæдæ адæй- 
маджы. Цехы кусджытæ иу бинонты хуызæн цардысты. Кæрæдзийы 
цард зыдтой, цыдысты кæрæдзимæ цины дæр æмæ зианы рæстæджы 
192 

Сидзæры бонтæ 
дæр. Бæрæгбæттæ дæр иумæ бæрæг кодтой. Искæдæм-иу ацыдысты: 
Терчы былмæ, Ирыстоны кæмттæй искæдæм... Бухгалтерæй дзы куы- 
ста Æмбæлæгты Мæди. Бæрзонд, хæрзконд чызг уыди. Цыдаид ыл дæс 
æмæ ссæдз азы. 
Мæди чындзыцыд нæ уыди. Тынг арæхстджынæй йæхи æвдыста, 
исты бадт-иу куы уыди кусджытæн, уæд. Сæрæн чызг уыди. Бирæты 
зæрдæмæ цыди, курджытæ дæр æй уæдæ уыди, фæлæ никæмæн 
куымдта. Адæм ма дис дæр кодтой, диссаджы агурджытæ йæ куы ис, 
æмæ ком куыд никæмæн дæтты, зæгъгæ. Уырыс дæр чызгæн аргъ код- 
та. Хорз цæстæй йæм касти. Фæлæ уыцы хъуыддаджы никæй асай- 
дзынæ, нæлгоймаг æмбæрста, чызг æм цыдæр æндæр цæстæй кæй 
кæсы, уый. Куы-иу фембæлдысты, уæд-иу Мæдийы цæсгом фæсырх, 
ныфсæрмытæ-иу ис. Алкæддæр, сæ фæлладуадзынмæ-иу куы  
ацыдысты кусджытæ, уæд-иу Мæди архайдта Уырысы раз исты хæри- 
наг æрæвæрын, йæ фарсмæ-иу сбадт. Нæлгоймаг æмбæрста, чызджы 
зæрдæмæ кæй цæуы, уый. Фæлæ йæ сæрæй æппæрста уыцы хъуыдытæ 
— йæ усы, бинонты, сывæллæтты бирæ уарзта. 
Иу фæлладуадзæн бон дæр та кæмдæр уыдысты цехы кусджытæ. 
Хорз фæбадтысты, физонджытæ фæкодтой. Пуртийæ дæр фæхъазыды- 
сты. Афтæ-иу рауад, æмæ Уырыс æмæ Мæди иумæ хъазыдысты бад- 
минтонæй. Бирæ фæхудтысты, тынг хъæлдзæгæй арвыстой сæ бон. 
Уырыс йæхи цыдæр æнахуыр æнкъардта, цымæ йæ Мæди йæхимæ 
æлвасы, афтæ йæм каст. Ахъуыды кодта: «Цы дзæбæх хæрзконд у! Йе 
змæлд дæр рог, раст сæгуыты хуызæн гæппытæ кæны... Тæхудиаг уы- 
дзæни, чындзы кæмæ 'рцæуа! Иæ цæсгом ныссырх, йæ былтæ балты 
хуызæн... Уыцы былтæн ныр иу^ба акæн!» — нæлгоймаг куыддæр 
фæци йæ хъуыдытæй, фæтарсти. Йæхимæ хыл кодта, дæ сæры цынæ 
хъуыды фæзындзæн, зæгъгæ. Æмæ хæстæг нал бацыди Мæдимæ. 
Дзæбæх раталынг, афтæмæй фæстæмæ раздæхтысты. Уырысы хæд- 
тулгæйы бадт фесты Мæди æмæ ма сæ кусджытæй иу чызг æмæ лæг. 
Фыццаг уыдон баласта нæлгоймаг сæ хæдзæрттæм, уыйфæстæ та  
Мæдийы, уый æндæр хъæуы царди. Ныхæстæ кодтой. Иу рæстæджы  
Уырыс баурæдта хæдтулгæ æмæ афтæмæй фæрстытæ кодта чызджы. 
— Мæди, кæимæ цæрыс? Зонын æй, фыдыус дын кæй ис, уый, — 
арæхстгай байдыдта дзурын нæлгоймаг. 
Чызджы цæсгом ссыгъди. Иуæй, хъуыды кодта, цæмæн баурæдта 
хæдтулгæ, цæугæйæ дæр дзурæн ис, зæгъгæ... О, йæ зæрдæмæ цыди 
Уырыс, тынг цыди! Фæлæ дзы йæхи дæрдты ласта, зыдта, уымæн би- 
нонтæ кæй ис, дыууæ сывæллоны. Мæди цасдæр ницы сдзырдта, стæй 
сабыргай загьта: 
13 Будайты Милуся 
193 

БУДАЙТЫ МИЛУСЯ. Уды суадон 
— Æз иунæгæй цæрын. Мæ мад куы амарди, уæд мæ фыд æндæр 
ус æрхаста. Иугыццыл ацардтæн семæ, стæй рацыдтæн нæ хæдзарæй 
æмæ мæ мадыфсымæры хæдзары цæрын. Йæхæдæг Мæскуыйы цæры 
йæ бинонтимæ. Ирыстонмæ арæх нæ цæуынц. 
— Уæдæ, зæгъыс, иунæгæй цæрыс... — сагъæсгæнгæйæ, загьта 
Уырыс. 
Цасдæр рæстæг сæ дыууæ дæр ницыуал сдзырдтой, хъусæй бад- 
тысты. Уырысы сæры хъуыдытæ зилдух кодтой, бонæй йæм цы 'нкъа- 
рæнтæ фæзынд, ома, Мæдийæн йæ рæсугъд былтæн аба кæн, зæгъгæ, 
уыдон ыл уæлахиз кодтой. Сырдта сæ йæхицæй, фæлæ, иннæмæй та 
хъуыды кодта: «О, аба кæндзынæн чызгæн, æмæ уымæй цы? Иу хатт 
ницы кæны. Уый тыххæй мæ усы къаддæр нæ уарздзынæн». Уырыс 
арæхстгай райста чызджы къух. Бамбæрста, Мæди хæстулæфт кæй 
кæны, йæ къух дæр тæвд уыди. Чызг нæ аиуварс кодта йæ къух, ницы 
загьта. Стæй, стæй... Нæлгоймаг Мæдийы ахъæбыс кодта, йæхимæ йæ 
уыцы тыхджын æрбалвæста. Цыдæр стыр тых æй æлвæста чызгмæ, 
йæхицæн хицау нæл уыд. Мæди дæр аныгъуылди йæ хъæбысы æмæ 
йæхи æлвæста лæгмæ. Сæ былтæ кæрæдзийыл андзæвыдысты, кæрæ- 
дзийæ сæхи ратонын сæ бон нал уыд... 
Сæхимæ куы 'рцыдысты нæлгоймаг æмæ чызг, уæд Уырыс ахъуы- 
ды кодта: «Цы бакуыстон? Фæлæ цы адджын сты йæ былтæ!..» Мæди 
дæр хуыздæр уавæры нæ уыд. Æфсæрмы кодта йæхицæй дæр, Уы- 
рысæй дæр. Цалынмæ фæндагыл цыдысты æмæ чызджы йæ хæдзары 
размæ баласта, уæдмæ сæ дыууæ дæр иу дзырд дæр не скодтой. Мæди 
хæрзæхсæв дæр нæ загьта, афтæмæй балыгъд сæ кæртмæ. Нæлгоймаг 
дæр ницы сдзырдта. 
Чызг æхсæв-бонмæ хъуыды кодта, æппындæр нæ бафынæй. «Раст 
нæ дæн, цы бакуыстон? Цымæ цыдæр хæлд чызг дæн, афтæ хъæбыстæ 
æмæ батæ фæкодтон усджын лæгимæ. О, уарзын æй, бирæ йæ уарзын! 
Уый нæ зоны мæ уарзты тыххæй. Фæлæ уæддæр афтæ не 'мбæлы. 
Уымæн йæ хæдзары ус, дыууæ сывæллоны. Ныр ма йæм райсом цы 
цæсгом равдисдзынæн?» 
Нæлгоймаг дæр хуыздæр уавæры нæ уыд. Йæ бинойнаджы фарс- 
мæ хуыссыд æмæ хъуыды кодта: «Уарзын, уарзын Зарæйы! Дæ усы 
фарсмæ хуысс, хъуыды та æндæрыл кæн, уый раст нæу. Æгъдауджын 
нæлгрймаг афтæтæ нæ фæкæны. Цы дыл æрцыди?» — хæцыди  
йæхимæ. 
Райсомæй Зарæ фынгыл хæринаг æрывæрдта æмæ йæ мойы афар- 
ста: 
194 

Сидзæры бонтæ 
— Æхсæвы æрæджиау фæзындтæ. Нæ базыдтон, куыд æрбацыдтæ, 
уый. Мæт кодтон, зæгъын, цы æрæгмæ цæуыс. Бадтæн, æнхъæлмæ ка- 
стæн, стæй афынæй дæн. 
— О, æрæджиау æрбацыдтæн, нал дæ райхъал кодтон, фæтæри- 
гъæд дын кодтон. Мæ хæдтулгæйы цалх суагъта, æмæ цалынмæ уый 
хъуыддæгты уыдтæн, уæдмæ сæнафон ис. Æнæуи дæр æрæджиау ра- 
цыдыстæм Куырттаты комæй. Иннæ хатт ма куы цæуæм,. уæд дæу дæр 
мемæ аласдзынæн. 
— Хорз, хорз! Ныр та уал исты ахæр. 
Дыккаг бон Уырыс куыстмæ куы 'рбацыди, уæд йæ цæст не 'рхæ- 
цыди Мæдийыл. Стæй, раст зæгъын хъæуы, йæ фенын дæр æй нæ 
фæндыди. Цæмæйдæр тарсти, раст кæй нæ уыди, уый æмбæрста. Чызг 
дæр йæхи æмбæхста йæ хицауæй. Фæлæ иу рæстæджы йæ кусæнуатæй 
рауад æмæ хæрхæмбæлд фесты нæлгоймагимæ. Мæди дзыхълæуд 
фæкодта, йæ цæсгом фæсырх. Нæлгоймаг уæддæр нæлгоймаг у, æмæ 
Уырыс сдзырдта: 
— Мæди, дæ бон хорз! 
Чызг ницы сдзырдта, тагъд-тагъд ацыд. Уырыс дæр йæ бынаты 
цасдæр лæууыд, стæй бацыд йæ кусæнуатмæ. Йæ къæлæтджыны сбадт, 
йæ сæрыл фæхæцыд æмæ хъæрзæгау ныккодта. Лæг бамбæрста, къæп- 
пæджы кæй бахауд æмæ йын уырдыгæй рацæуын тынг зын кæй уы- 
дзæн, кæд ма дзы раирвæза, уæд. Архайдзæн йæхи суæгъд кæныныл, 
кæд ын бантысид. 
Цалдæр боны рацыд. Уырыс æмæ Мæди кæрæдзиимæ нæ дзырд- 
той, кæрæдзийæ сæхи дард ластой. Нæлгоймаг куысты фæстæ хæдзар- 
мæ тагьд кодта. Æхсæв та, цæмæй ферох кæна Мæдийы хъæбыстæ, 
уый тыххæй ноджы тынгдæр лæвæрдта йæ уарзт Зарæйæн, фынæй кæ- 
нын дæр æй нæ уагъта. Ус-иу ахъуыды кодта: «Нæ фыццаг бонты дæр 
мыл афтæ æнувыд нæ уыди, ныр куыд у!» Уырыс йæхи раст кодта: 
«О, афтæ рауади! Нæлгоймаг куыдзæй уæлдай нæу. Бафæндыди мæ 
рæсугъд чызгæн ахъæбыс, аба кæнын, уым диссагæй цы ис?» 
Мæди дæр архайдта уыцы 'хсæв ферох кæныныл. Дæрдты ласта 
йæхи Уырысæй. 
Цыдысты бонтæ... Иу сæрдыгон бон стыр уарын æрцыд ихимæ. 
Куысты фæстæ уынгты рацæуæн дæр нæ уыди. Уырыс йæ хæдтулгæйы 
рацыди куыстæй. Кæсы, æмæ Мæди зонтыккимæ цæуы фæндагыл, 
дымгæ йын йæ зонтыкк хæрдмæ фелвасы. Чызг уыд рог къабайы, æн- 
хъæлдæн, ныххуылыдз. Нæлгоймаг ахъуыды кодта, ныр ацы чызг куыд 
цæудзæни æндæр хъæумæ, зæгъгæ. Иуæй йæ нæ фæндыди бауромын, 
иннæмæй та йæ куыд ныууадза уынджы. Афтæ не 'мбæлы. Уыди, 
195 

БУДАЙТЫ МИЛУСЯ. Уды суадон 
нæ уыди, уæддæр Уырыс баурæдта хæдтулгæ. Чызг дæр фæлæууыди. 
Нæлгоймаг дуар бакодта: 
— Мæди, рауай сбад! 
Чызг æнцад лæууыди, хъуыды кодта, цы кæна, ууыл. Иуæй йæ 
фæндыди сбадын, уымæн æмæ ныххуылыдз ис. Стæй цæм цæудзæн 
ахæм æвзæр рæстæг сæхимæ. Иннæмæй та, йæхицæй дæр, стæй Уы- 
рысæй дæр тарсти... Фæлæ уæддæр сбадти. Æнæдзургæйæ цыдысты. 
Мадиты хæдзары цур баурæдта Уырыс æмæ загъта: 
— Ныххуылыдз дæ æмæ дæ къæхтæ тæвд доны сæвæр, тæвд цай- 
иу бацым... 
Чызг æм бакаст: 
— Арфæ дын кæнын, кæй мæ 'рбаластай, уый тыххæй. Æн- 
дæр цæм цыдаин? Ахæм рæстæджы автобус дæр нæ фæцæуы. 
Хорз рæстæджы дæр æвзæр фæцæуынц, ныр та — бынтондæр, — 
рацæйхызти хæдтулгæйæ æмæ афтæ æфсоны загьд кодта: - Уырыс, 
мидæмæ дæ хонын! Ды дæр иу цай, кофе бацым. Кæд дæ сæрмæ хæс- 
сыс, уæд... 
Лæг хъуыды кодта. Цымæ йæхæдæг нæ уыд, афтæ йæ цыдæр тых 
æлвæста чызгмæ æмæ загъта: 
— Бузныг! Цæуылнæ æмбæлы иу кофе бацымын... 
Чызг йæ дзаумæттæ аивта, фынг ацарæзта æмæ æфсæрмыгæнгæйæ 
загъта: 
— Знон цæхæраджынтæ скодтон. Мæнæ сæ ахъарм кодтон. Лывзæ 
дæр мæм ис. Уазджытæ мæм уыди, ме 'мбал мæм йæ лæгимæ 'рбацы- 
дысты. Фен исты, стæй дын кофе дæр акæндзынæн. 
Кæрæдзийы комкоммæ сбадтысты чызг æмæ нæлгоймаг. Фыццаг 
сæхи куыддæр къæмдзæстыгæй дардтой. Фæлæ, куыд фæстæмæ фæ- 
ныфсджындæр сты дыууæйæ дæр. 
— Диссаджы хæрзад цæхæраджынтæ сты, æз бирæ уарзын 
цæхæраджынтæ. Хорз æфсин дæ! — загъта Уырыс. 
Мæди ныфсæрмы ис, йæ бынатæй фестад æмæ кофе фыцыныл 
балæууыд. Нæлгоймаг аивæй каст чызгмæ: «Цы айв у хæдзары дарæ- 
сы дæр! Хæрзконд, рæсугъд! Йæхимæ мæ æлвасы... Кæлæнгонды хуы- 
зæн...» Фæлæ уыцы хъуыдытæ йæхицæй сырдта лæг. 
Фæйнæ кофейы бацымдтой нæлгоймаг æмæ чызг, ныхæстæ кодтой. 
Рацыди цалдæр сахаты, æрталынг. Фæлæ Уырысы йæ къах нæ хаста 
уырдыгæй ацæуынмæ. Чызг фынг бафснæйдта æмæ дыууæйæ дæр уат- 
мæ бацыдысты, телевизормæ кастысты. Лæг ахъуыды кодта: «Цы ма 
бадын? Цæуын афон мын у. Афтæ нæ фидауы. Чызг иунæгæй цæры... 
Ацу!..» 
196 

Сидзæры бонтæ 
Йæ бынатæй фестад Уырыс æмæ загъта: 
— Æнафон у, æгæр афæстиат дæн. Арфæ дын кæнын, кæй мæ суа- 
зæг кодтай, уымæй, — æмæ рараст дуарырдæм, чызг дæр йæ фæстæ 
рацыд. 
Нæлгоймаг дуар байгом кодта, стæй... Йæхæдæг дæр æй нæ бам- 
бæрста, куыд рауади, уый. Æваст фæзылди, чызджы уыцы иуæй ахъæ- 
быс кодта, йæхимæ йæ æрбалвæста. Уый дæр, æргъæвст цъиу карк- 
мæ йæхи куыд æлваса, афтæ нæлгоймагмæ йæхи нылхъывта. Уырыс 
Мæдийы цæсгоммæ æнæдзургæйæ каст. Чызджы рустæ сыгъдысты. 
Стæй сæ былтæ кæрæдзийыл андзæвыдысты, ратонын нал куымдтой. 
Нæлгоймаг йæ хъæбысмæ систа Мæдийы æмæ уатмæ бацыд.  
Æнæдзургæйæ йын йæ къаба раласта, йæ дзаумæттæ феппæрста æмæ чызджы 
сынтæгыл æрывæрдта. Хъæбыстæ, батæ! Стæй, лæг цæмæй тарсти, 
уый æрцыди. Йæхицæн хицау нал уыд. Кæрæдзийæн уыцы зыдæй, 
æнæвгъауæй лæвæрдтой сæ уарзт. Уырыс ницæуыл уал хъуыды кодта, 
«расыг» уыд уарзондзинадæй. Æмæ цыдысты, нæлгоймаг æмæ сылго- 
ймаг æхсæв цы фæндагыл фæцæуынц, ууыл. Чызг æнæвгъауæй йæхи 
лæвæрдта Уырысæн. Лæг, цымæ дойны уыд, афтæ узæлыд Мæдийыл. 
Дзургæ дæр ницы кодтой... Æрмæст иу рæстæджы, багæнгæйæ, Уырыс 
загъта: 
— Цы адджын дæ, цы! Цы дзæбæх дæ! Дæхимæ мæ цы тынг æл- 
васыс! Нæ дæ 'фсæдын!.. 
Чызг ницы дзырдта, цæссыгтæ йæ рустыл уадысты. Æвæццæгæн, 
цины цæссыгтæ уыдысты! Цæуыл хъуыды кодта? Уыцы рæстæг —  
ницæуыл, уарзты ахæсты уыди Уырысы хъæбысы. Сагъæстæ фæстæдæр 
фæзындзысты. 
Кæрæдзийæн хъæбыстæ, батæгæнгæйæ, афтæмæй сыл æррайсом 
нæлгоймаг æмæ чызгыл. Куыддæр æрбарухс, афтæ ма Уырыс ахъæ- 
быс кодта Мæдийы, тагъд-тагъд йæ дзаумæттæ акодта æмæ ацыд. Сæ 
хæдзармæ нæ бацыд, фæлæ — куыстмæ. Йæхимæ йæ 'рцæуын хъуыд. 
Йæхæдæг дæр æй нæма 'мбæрста, цы 'рцыди, уый. Фæлæ зыдта, йæ 
цард æндæрхуызон кæй уыдзæн амæй фæстæмæ. Йæ кусæнуаты иугыц- 
цыл афынæй кодта къæлæтджыны. 
Мæди та æппындæр нæ бафынæй ис. Сынтæджы рафт-бафт  
кодта. О, амондджын уыди! Фæлæ æмбæрста, раст кæй нæ уыд, искæй 
амонд давæн нæй. Искæй лæгимæ æхсæв арвыста, уый хæлддзинад у. 
О, уарзы Уырысы, фæлæ уæддæр афтæ не 'мбæлы. Уый дæр раст нæу. 
Кæдæм æнамонд кæныс чызджы? Дæ хæдзары ус, сывæллæттæ.  
Мæдийы сæры бирæ хъуыдытæ уыди. Нырма нæма 'мбæрста, дарддæр 
куыд уыдзæни йæ цард, уый. Ныртæккæ цы кæна, ууыл хъуыды код- 
197 

БУДАЙТЫ МИЛУСЯ. Уды суадон 
та. Цы цæсгомимæ цæуа куыстмæ. Афтæ йæм каст, цымæ куы бацæуа, 
уæд æй сæ кусджытæ иууылдæр бамбардзысты, æхсæв цы 'рцыди Уы- 
рыс æмæ уый астæу, уый. Ахъуыды кодта æмæ йæхицæн загьта, нæ, 
нæ цæуын куыстмæ, зæгъгæ. 
Мæди куысты куынæ фæзынд, уæд Уырыс йæхицæн бынат нал 
ардта. Хъуыды кодта, кæд, мыййаг, бафхæрдта чызджы. О, раст нæ 
уыди. Фæлæ, уыцы стыр тых, кæрæдзимæ сæ^чи æлвæста, уый ных- 
мæ чи фæллæууыдаид? Уымæн уромæн нæй. Йæ уæлныхты йæ систа 
уыцы тых. Зондæй бæргæ æмбæрста алцыдæр, æрмæст йæхиуыл йæ 
бон нал цыд. Фæлæ уæддæр нæлгоймаг ницæуыл фæсмон кæны. Кæд 
йæ бинойнаг Зарæйы бирæ уарзта, уæддæр ын йæ царды мидæг ацы 
'хсæвы хуызæн амондджын æхсæв нæма уыди. Ахæм æнкъарæнтæ 
сылгоймагимæ никуы банкъардта. Уый цыдæр æндæрхуызы уыди. 
Æвæццæгæн, æцæг уарзт ахæм хъуамæ уа! Ныртæккæ Уырыс  
ницæуыл ма хъуыды кæны, уымæн æмæ ма тæвд у, йæ былтæ судзынц 
батæ кæнынæй. Мæдийыл хъуыды кæны. Уый йын цы адджын уыди, 
куыд сыгъд йæ хъæбысы! Сыгъдæг, æнæхæлд чызг! «Нæ, нæ, нæ ба- 
уадздзынæн, цæмæй фенамонд уа! — хъуыды кодта нæлгоймаг. — 
Мæн аххос у. Æз бирæ хистæр дæн, мæнæн ис бинонтæ, уый та чын- 
дзыдзыд нæу». Уырыс æмбæрста, йæ зæрдæйы кæй равзæрд ахæм 
стыр уарзт, нырмæ кæй нæма зыдта. 
* * * 
Мæди уыцы 'хсæвы фæстæ нал рацыд йæ куыстмæ. Уырысæй 
дæр, стæй сæ кусджытæй дæр æфсæрмы кодта. Ныллæууыди куысты 
сæхи хъæуы районы администрацийы. Уырысæн æхсызгон нæ уыд 
уыцы хъуыддаг. Фæлæ, иннæмæй та, хъуыды кодта, афтæ растдæр уы- 
дзæн, зæгъгæ. Зондджын чызг у, зоны, цы кæны, уый. Иу-дыууæ мæйы 
кæрæдзийы нал федтой нæлгоймаг æмæ чызг. Алчи дзы йæхи цардæй 
цард, фæлæ дыууæйæ дæр нæ рох кодтой уыцы 'хсæв, сæ уарзт 
кæрæдзийæн куы лæвæрдтой. Уырыс хæдзармæ цыди куысты фæстæ, 
никуыуал никуы бафæстиат. 
Уыцы 'хсæв, йæ лæг хæдзармæ куынæ 'рбацыд, уæд Зарæ рай- 
соммæ фæбадт, цы кодтаид, уый нæ зыдта. Хъуыды кодта, телефонæй 
уæддæр куы 'рбадзырдтаид, ныр кæм и, зæгъгæ. Кæм æй агура? Тынг 
катай кодта сылгоймаг. Æмæ, иннæ бон Уырыс куыстæй куы 'рбацыд, 
уæд йæ лæджы фæрсынхъом дæр нал уыд. Уырыс тæригъæд кодта йæ 
усæн æмæ йын сабырæй загьта: 
198 

Сидзæры бонтæ 
— Зарæ, афтæ рауад. Уæртæ нæ кусджытæй иу рынчындонмæ ба- 
хауд æмæ уый фæдисы фæдæн. Телефонæй æрбадзурыны фадат дæр 
мæ нал фæци. Ныххатыр мын кæн. 
Сылгоймаг ницы сдзырдта. Йæ зæрдæ цыдæр æнахуыр срысти. 
Цыма йæ 'мбаргæ бакодта, амæй фæстæмæ кæй райдайдзысты йæ хъи- 
зæмæрттæ, уый. Фæлæ йæ уæддæр нæма 'мбæрста, цы йæм кæсы, уый. 
Ныр та баууæндыд Уырысыл. Фæлæ уыцы 'хсæв лæг йæ усæн нал 
ахъæбыс кодта, хæстæг æм нал æрцыд. Ныр ма иу сынтæджы хуыс- 
сыдысты цасдæр рæстæг, фæлæ-иу нæлгоймаг йæхи къулмæ разылдта 
æмæ-иу бафынæй. 
Иу хатт куы уыди, уæд Уырыс районы администрацимæ ацыд  
цыдæр хъуыддаджы фæдыл. Бухгалтер дæр æй хъуыд. Бухгалтерийы дуар 
куы бакодта, уæд лæугæйæ баззад. Стьолы уæлхъус бадти Мæди. Чызг 
йæ бынатæй фестад, йæ цæсгом фæсырх. Уырыс сдзырдта: 
— Мæди!.. Фехъуыстон, администрацийы кæй ныллæууыдтæ куы- 
сты, уый. Фæлæ, кæцы хайады, уый нæ зыдтон. 
Чызг ныфсæрмытæ: 
— Дæ хорзæхæй, сбад! 
Нæлгоймаг æрбадт, цасдæр рæстæг дыууæйæ дæр ницы дзырдтой, 
хъусæй лæууыдысты. Уырысæй ферох, цæмæн æрбацыд, уый. Каст 
Мæдимæ æмæ хъуыды кодта: «Ноджы рæсугъддæр фæци, кæдæй йæ 
нал федтон, уæдæй. Йæ куыстæй мæн аххосæй рацыд... О, мæн ах- 
хосæй...» Хъæрæй та загьта: 
— Мæди, æхсызгон мын у дæ фенд! Куыд дæ? Ам дæ зæрдæмæ 
цæуы? — йæхæдæг дæр не 'мбæрста, цы дзуры, уый. Исты дзурын æй 
хъуыд. 
— Мæнæн дæр æхсызгон у! — æфсæрмыгæнгæйæ, загьта чызг. 
Уырыс йæ бынатæй фестад, цæуынмæ хъавыд, фæлæ фæстæмæ 
сбадт бандоныл æмæ сабырæй загьта: 
— Мæди! Æз ... æз нæ рох кæнын уыцы 'хсæв! — ныхъхъус, 
стæй та сдзырдта: — Дæ телефоны номыртæ мын нæ ратдзынæ? Уæд- 
дæр-иу искæд демæ адзурдзынæн телефонæй, кæд дæ фæнда, уæд. 
Чызджы фæндыди, тынг æй фæндыд, цæмæй кæрæдзиимæ ны- 
хас кодтаиккой, уый. Дыууæ мæйы дæргъы ахæм сахат нæ уыд, æмæ 
Уырысыл ма хъуыды кæна. Йæ уарзт ноджы фæтыхджындæр уыцы 
'хсæвы фæстæ. Гæххæттыл ныффыста йæ телефоны номыртæ æмæ йæ 
радта лæгмæ. Уырыс чызджы цæстытæм каст уарзæгой цæстæнгасæй, 
афтæ тынг æй æлвæстой сæхимæ, æмæ йæ бон нал уыд кусæнуаты 
лæууын. Фæндыди йæ Мæдийæн ахъæбыс, аба кæнын, йæхимæ йæ æр- 
199 

БУДАЙТЫ МИЛУСЯ. Уды суадон 
балвасын. Тынг æй фæндыди! Нæлгоймаг йæ бынатæй фæгæпп кодта 
æмæ лидзæгау ракодта кусæнуатæй, 
Цардысты Уырыс æмæ Зарæ сæ цотимæ. Иуæй-иу хатт-иу  
нæлгоймаг, куыстæй куы 'рбацыд, уæд-иу ахъазыд йæ сывæллæттимæ дæр, 
уæлдайдæр йæ лæппуимæ. Куы пуртийæ, куы-иу искæдæм ацыды- 
сты дыууæйæ хæдтулгæйы. Сабыр цардæй цардысты, куыд бирæ би- 
нонтæ, афтæ. Фæлæ цыдæр уазалдзинад фæзынд лæг æмæ усы астæу, 
кæд зыст дзырд сæ астæу никуы уыди, уæддæр. Зарæ ницы зыд- 
та йæ лæджы хъуыддæгтæн, фæлæ зæрдæйæ та æмбæрста, дзæгъæл 
хуьшæтæджы йæ сæрыхицау йæхи афтæ кæй нæ дары. Сылгоймаг 
уал быхсыд. Ницыма дзырдта. Æнхъæлмæ каст, дарддæр цы уыдзæн, 
уымæ. 
* * * 
Уырыс районы администрацийы куы уыд, уæдæй иу-дыууæ къуы- 
рийы рацыдаид, æвæццæгæн. Иу изæр, куысты фæстæ нæлгоймаг бадт 
йæ кусæнуаты, сæ хæдзармæ йæ йæ къах нæ хаста. Ахъуыды кодта, 
Мæдимæ куы бадзурин телефонæй, зæгъгæ. Тынг æхсызгон ын уыд 
чызджы хъæлæс фехъусын. 
— Дæ изæр хорз, Мæди! Бахатыр кæн, кæй дæм дзурын, уый 
тыххæй, фæлæ дæ, зæгъын, афæрсон, куыд дæ, уымæй. Цы хабæрттæ 
ис сымахæрдыгæй? 
Мæдийæн æхсызгон уыди, Уырыс æм кæй æрбадзырдта, уый. Ра- 
гæй æнхъæлмæ каст ацы дзæнгæрæгмæ. Æмæ ныр, йæ цæсгом дæр ма 
фæсырх, афтæмæй сабырæй дзуапп радта: 
— Бузныг! Ам ног хабарæй ницы ис... 
— Куыд сты уæ карк, уасæг?.. — хынджылæггæнгæйæ, афарста лæг. 
— Ницы сын у, нæмыг хæрын ма сæ бон у, — худгæйæ загьта 
чызг дæр. 
— Куысты фæстæ цытæ фæкусыс, Мæди? — афарста та Уырыс. 
Исты дзурын æй хъуыд. 
— Цы фæкусын? Хъæуккаг хæдзары бирæ куыстытæ ис,  
уæлдайдæр фæззыгон. Цыдæртæ архайын... — сабырæй загьта чызг. 
Йæхæдæг та хъуыды кодта: «Цæуылты мæ фæрсы!» 
Дыууæйæ дæр ныхъхъус сты цасдæр рæстæг, æнкъардтой кæрæ- 
дзийь^ улæфт. Стæй Уырыс тагъд-тагъдæй, цымæ, куынæ йæ зæгъа, 
уæд дзы ферох уыдзæн, загьта: 
— Мæди, фæнды мæ, иу изæр куы фембæликкам, уый, Ды кæд 
зæгъай, уæд. Мæн ацы изæр д^ фæнды дæ фенын. 
200 

Сидзæры бонтæ 
Ф 
Чызджы дæр фæндыди, фæлæ æфсæрмы кодта æвиппайды сразы 
уæвын æмæ загьта: 
— Ацы изæр мæ цыдæр хъуыддæгтæ ис, райсом та... бæрæг 
уыдзæн... 
Нæлгоймаг йæ фырцинæй цы фæуыдаид, уый нал зыдта, йæ 
бынатæй фестад æмæ сдзырдта: 
— Хæрзизæр! Райсоммæ — фембæлдмæ! 
Уыцы 'хсæв Мæди æппындæр нæ бафынæй. Хъуыдытæ сæры 
зилдух кодтой. Æмбæрста, раст кæй нæ у, уый. Уырыссагау афтæ 
фæзæгъынц: «На чужом несчастье счастья не построишь». Бæргæ 
зыдта алцыдæр, фæлæ йæ уарзтæн та цы кæна? Рагæй куы уарзы Уы- 
рысы, ус ын нæма уыди, уæдæй нырмæ йæ зæрдæйы хæссы ацы уарзт. 
Курджытæ йæ бирæ уыд, фæлæ йе 'ргом никæмæ здæхта. Искæй лæг- 
мæ нæ бакастаид, цыфæнды йæ куы уарзтаид, уæддæр. Иунæг у, йæ 
лæджы нæ сайы. Йæ амондæй цæмæн лидза. «О, раст нæ дæн. Фæлæ 
мæ уарзтыл мæ къахæй æрлæууын дæр мæ бон нæу. Тых мыл кæны. 
Мæн дæр амондджын уæвын фæнды. Уырысы тыххæйты нæ иу кæнын 
мемæ. Уый дæр мæ уарзы. Цæй, цы уа, уый уæд. Мæ уарзты ныхмæ 
не 'рлæудзынæн!» 
Уырыс дæр хъуыды кодта, райсом куыд фембæлдзысты йæ уарзо- 
нимæ, ууыл. Бинонты мæт æм нал уыд. Æгæр, æгæр æй æлвæста йæ- 
химæ чызг. Æппындæр нæ рох кодта уыцы æвæджиауы æхсæв. Ныр 
нæлгоймаг æмбæрста, ахæм æхсæвтæ сын бирæ кæй уыдзæн Мæ- 
диимæ. Фæлæ... Иæ разы бирæ фарстатæ лæууы. Ныртæккæ уыдоныл 
нæма хъуыды кæны. Уый фæстæ сыл ахъуыды кæндзæн. Ныр та йæ 
фæнды, цæмæй тагъддæр ралæууа райсом æмæ Мæдийы фена. Нырмæ 
дæр куыд быхсыд, ууыл дис кæны. 
Дыккаг бон куысты фæстæ æнхъæлмæ каст чызгмæ, кæм баныхас 
кодтой, уым. Мæди диссаджы айв уыд. Хæдтулгæйы фæстейæ сбадт. 
Уырыс духийы æхсызгон тæф банкъардта, æнæдзургæйæ цыдысты. 
Хъæугæрон, тулдз бæлæсты бын нæлгоймаг баурæдта йæ хæдтулгæ. 
Рахызт æмæ фæстаг бадæныл чызджы фарсмæ сбадт, йæ къух ын йæ 
къухмæ райста. 
— Цæй, куыд дæ? — йæ цæстытæм ын каст. Уыдон æй сæхимæ 
'лвæстой. 
Чызг æнæдзургæйæ йæ уæхсчытыл уæлæмæ схæцыд. Йæ цæсгом 
фæсырх. Йæ зæрдæ гуыпп-гуыпп кодта. Ныхæстæ сæ нæ хъуыдысты. 
Уырыс арæхстгай чызгæн ахъæбыс кодта æмæ сæ былтæ кæрæдзийы 
ссардтой. Сæ дыууæ дæр рагæй æнхъæлмæ кастысты уымæ. Сæхицæн 
хицау нал уыдысты, кæрæдзийæ сæ мондæгтæ уагътой. 
201 

БУДАЙТЫ МИЛУСЯ. Уды суадон 
— Мæ дзæбæх, мæ амонд! Цы хорз дæ! Уарзын дæ! Нырмæ дыл 
куыд быхсыдтæн? — дзырдта Уырыс, чызгæн хъæбысгæнгæйæ. 
Мæди дæр сабырæй загьта: 
— Æз... æз дæ фылдæр уарзын! Рагæй дæ уарзын! 
Æрæджиаумæ фесты хæдтулгæйы... Кæддæр-уæддæр Уырыс ба- 
ласта Мæдийы сæ хæдзары размæ, йæхæдæг та сабыргай сæхимæ ра- 
раст. Бæргæ йæ фæндыди æхсæв йæ уарзонимæ баззайын, фæлæ нырма 
нæма уæндыд. Хъуыды кодта, дарддæр фендзыстæм, зæгъгæ. 
Уыцы бонæй фæстæмæ арæх æмбæлдысты дыууæ уарзоны. Æхсæ- 
выгæтты дæр бирæ хæттыты баззад Уырыс Мæдиимæ. Чызгæн нæ уыд 
хи хæдзар, æмæ Уырысы бафæндыди йæ уарзонæн хæдзар саразын. 
Хъуыды кодта: «Иумæ дзы цæрдзыстæм. Мæнæн мæ цард Мæдиимæ 
у. Сывæллæттæ дæр нын уыдзæни. Æнæ уымæй мæ бон нæу цæрын!» 
Уырыс кæд йæ бинонтимæ цард, уæддæр æмбæрста, тагьд 
рæстæджы рахицæн уыдзæн Зарæйæ æмæ бацæрдзæн Мæдиимæ. 
Мæнæ сæ хæдзар сцæттæ уа, уæд иу бон дæр нал фæлæудзæн ам. 
* * * 
Зарæ алцыдæр базыдта. Æмæ æнæ базонгæ дæр куыд уыди? 
Адæмæй ницы басусæг кæндзынæ. Дыууæ хъæуы цæрджытæ дæр зыд- 
той, Уырыс Мæдиимæ кæй æмбæлы, йæ хæзгул кæй у. Хæдзар ын кæй 
аразы, уый дæр зыдтой. Зарæйæн тæригъæд кодтой. Æргомæй ничи 
ницы дзырдта сылгоймагæн, фæлæ... 
Иухатт кæмдæр зианы уыд Зарæ æмæ йыл уым сæмбæлд йæ 
лæджы хæстæг сылгоймаг, Мæдийы хъæуккаг. Иу рæстæг иуварс лæуд 
фесты дыууæ сылгоймаджы, æмæ Зырмæ афтæ куы зæгъид: 
— Зарæ, тынг зын мын сты уыцы хабæрттæ. Йæ сæры зонд фæ- 
цыд мæ хæстæгæн æви уый куыд у? Цытæ кæны, цытæ? Йæ сæрмæ 
цытæ хæссы? Замманай бинонтæ йын! Цы ма йæ хъæуы? Ацы нæлгой- 
мæгтæ куыйтæ сты, куыйтæ... 
Зарæйæн тынг зын уыдысты уыцы ныхæстæ, фæлæ ницы сдзырд- 
та. Цы загьтаид? 
Сæхимæ æнкъардæй æрбацыд, йæ уаты сынтæгыл йæхи баппæрста 
æмæ, кæуыс ма нал. Мæгуыр сылгоймаг, цы кæна, цы? Æмбары, йæ 
хæдзар хæлгæ кæй кæны... Абон уа, райсом уа, уæддæр Уырыс уыцы 
сылгоймагмæ ацæудзæн. Фехъуыста, хæдзар ын кæй кæны йæ хæз- 
гулæн, уый дæр. Æмбæхсинаг хабæрттæ нал сты. Хæстæгæй, хионæй 
— иууылдæр зонынц, Уырысæн хæзгул кæй ис, уый. Йемæ ныхас дæр 
кодтой, цы кæныс, гормон, цæмæн æнамонд кæныс дæ бинонты, зæгьгæ. 
202 

Сидзæры бонтæ (ШШш 
„ _ ^ГаГ 
Фæлæ нæлгоймаг карзæй загъта, уыцы хъуыддаджы фæдыл мемæ мачи 
ныхас кæнæд, никæй ницы хъуыддаг ис, мæхиуыл сæр ис, зæгъгæ. 
Цыдысты бонтæ, мæйтæ, Уырыс цард дыууæ бинонтæй, афтæ зæ- 
гъæн ис. Æргомæй никуыма дзырдта Зарæимæ. Æмбæхсинаг нал уыд 
йæ цард, фæлæ уæддæр лæджы фæндыди, цæмæй иуырдæм ныууы- 
даид хъуыддаг. Мæдиимæ йæ фæндыди цæрын, сывæллæттæ дæр сын 
куыд фæзындаид. Рахицæн уæвын æй хъуыд Зарæимæ, фæлæ йæ ныфс 
уымæ дæр нæ хаста нæлгоймаг. Сывæллæттæ рæзыдысты. Зарæйæн 
дæр тæригъæд кодта... 
Иу изæр Уырыс куыстæй раджыгомау æрбацыди. Зарæ фæдис  
кодта, ацы фæстаг рæстæджыты афтæ раджы куы никуыуал æрбацыди йæ 
лæг. Сылгоймаг хæринаг кодта. Сывæллæттæ та мидæгæй сæ уроктæ 
кодтой. Уырыс йæ къухтæ ныхсадта, фынджы уæлхъус сбадт æмæ са- 
бырæй загъта: 
— Зарæ, демæ мæ аныхас кæнын фæнды. Кæд дын зын нæу, уæд 
уал куы сбадис. 
Ус йæ куатæйæ йæ къухтæ асæрфта æмæ йæ мойы комкоммæ 
сбадт, Уырысы цæсгоммæ нæ каст, йæ сæр бынмæ æруагъта. 
— Зарæ, æмбарын, ды алцыдæр кæй зоныс, уый, — байдыдта дзу- 
рын нæлгоймаг: — Æмбæхсинаг нал у. Фæтох кодтон мæхиимæ, фæлæ 
мæ бон ницы баци. Уарзт мыл фæуæлахиз. Зонын, тынг зын дын кæй 
скодтон æмæ кæнын. Стæй, æрмæст дæуæн нæ, фæлæ Таня æмæ Ар- 
сенæн дæр. Уыдон ныр алцыдæр æмбарынц, — цасдæр рæстæг лæг 
ныхъхъус, стæй йæ ныхас дарддæр кодта: — Æвæццæгæн, раст нæ 
дæн. Æгæр лæмæгъ разындтæн, мæ бон нæ баци мæ уарзты ныхмæ 
фæлæууын. О, уарзын æндæр сылгоймаджы! Афтæ рауади. Цард ва- 
зыгджын у, нæхæдæг дæр æнхъæл нæ вæййæм, афтæмæй кæцырдæм 
фæзилдзæн, уымæн бæрæг нæй... 
Зарæ æнцад бадт, æрмæст-иу йæ цæссыгтæ йæ куатæйы кæронæй 
асæрфта. Бæргæ йæ нæ фæндыди кæуын, фæлæ уый дæр йæхицæн хи- 
цау нæ уыд. О, рагæй зыдта алцыдæр, фæлæ йын сæ ныр йæ уарзон 
лæг йæхæдæг дзуры. Сылгоймаджы сæры бирæ хъуыдытæ зилдух  
кодтой. 
Уырыс та дарддæр дзырдта: 
— Зарæ, куыд дæ фæнды, афтæ кæн. Мæн фæнды демæ рахицæн 
уæвын. Курын, æмæ... 
Зарæ нырмæ ницы дзырдта, фæлæ ныр йæхи нал баурæдта æмæ 
сабырæй загъта: 
— О, æз алцыдæр зонын. Дæхæдæг дæр æппындæр нæ архайдтай 
бамбæхсыныл, æндæр сылгоймагимæ кæй хæтыс, уый, — ус йæхицæй 
203 

БУДАЙТЫ МИЛУСЯ. Уды суадон 
фефсæрмы, афтæ кæй загьта, уымæй. Уæдæ куыд загьтаид — ус, би- 
нонтæ кæмæн ис, уый хæтгæ кæны, хæзгул ын ис. Уырыссагау —  
любовница. — Ницы дзурын, зæгъгæ, æмæ дæуæй афтæ, исты хъуаг дæн. 
Хæдзар дын рагæй дæр нал ис. Мемæ дæ ахицæн фæнды, æмæ ныр 
та хицæн нæ дæ. Дæ бинонты куыдзы хъуыды дæр куы нал кæныс. 
Уыцы хæтаг сылгоймагыл сæ куы баивтай. Афтæ дæ фæнды, æмæ 
ардыгæй ацæуон нæ сывæллæттимæ? Нæ! Фæлæ дæ ничи уромы. Цу, 
цæр йемæ! Уæлдайдæр, зонын æй, хæдзар дæр ын сарæзтай. — Зарæ 
ма тыххæйты урæдта йæ кæуын, фæлæ йæхиуыл ныххæцыд. Бирæ 
зæгъинæгтæ уыди сылгоймагмæ, йæ маеты дзæкъул дзаг уыди. Афтæ 
йæм каст, цымæ ратондзæн. Фæлæ... Ныхъхъус ис, йæ бон дзурын нал 
УВД. 
Уырыс хъæбæрзæрдæ адæймаг нæ уыдис, тæригъæд кодта йæ би- 
нойнагæн. Фæлæ фæстæмæ здæхæн нал уыди. О, кæд Зарæйы нал уар- 
зы, уæддæр ын аргъ кæны: хорз ус ын у, æгъдауджын, хорз мад, стæй 
бакастæй дæр айв, хæрзконд... Фæлæ ацы зæрдæ!.. Зæрдæ Мæдимæ 
тоны йæхи, æмæ цæмæй уыимæ уа, уый тыххæй йæ бинонтæ дæр нал 
хъæуы. Ныртæккæ йæ йæ уарзонæй фæстæмæ ничи хъæуы. Нæлгоймаг 
йæ бынатæй фестад, цыдæр ма йæ зæгъын фæндыди, фæлæ ницыуал 
сдзырдта, йæ уатмæ бацыд. Фæстаг рæстæджы сын Зарæимæ иумæйаг 
уат нал уыди. 
* * * 
Иухатт куы уыди, уæд Зарæ ссыд йæ фыдыфсымæртæм. Гуы- 
бейы уынын æй фæндыди. Раздæр-иу сæм арæх цыди, фæлæ фæстаг 
рæстæджы, йæ уавæрмæ гæсгæ, рагæй нал уыд ам. Æмæ ныр куы ссы- 
ди, уæд ыл сывæллæттæ дæр, Асæду дæр тынг бацин кодтой. 
— Зарæ, кæдæй-уæдæй ма! Ферох нæ кодтай, ферох. Æвæццæгæн, 
тынг ехъал дæ, — мидбылхудгæйæ, загьта йæ фыдыфсымæры ус æмæ 
ахъæбыс кодта сылгоймагæн. 
«Мæ хъалыл дæн, мæ хъалыл. Ме знаг дæр мæн хъалæн куынæ 
уаид. Мæгуыр дæн æмæ мæгуыр», — хъуыды кодта Зарæ. 
Сылгоймаг цалдæр боны баззад Губетæм. Фылдæр рæстæг дæр 
лæууыдаид, фæлæ йæ сывæллæттæм йæ зæрдæ 'хсайдта, ома, Уырыс та 
куынæ 'рбацæуа хæдзармæ, уæд куыд уыдзысты, зæгъгæ. Зонгæ та  
кодта лæг, йæ ус йæ фыдыфсымæртæм кæй ацыд, уый. Фæлæ уæддæр... 
Æхсæвы Зарæ æмæ Асæду иу уаты хуыесыдысты, райсоммæ фæ- 
ныхас кодтой. 
204 

Сидзæры бонтæ 
— Зарæ, цыдæр æнкъард дæ, мæ зæрдæ дæм æхсайы. Мацы дæ 
риссæд? Сывæллæттæ дæр, Уырыс дæр дзæбæх сты? — афарста Асæду. 
Цасдæр рæстæг ницы дзырдта сылгоймаг, хъусæй лæууыди, стæй 
хъæрæй скуыдта, йæхи бауромын йæ бон нал уыди. Асæду фæтар- 
сти. Фестад æмæ æрбадт Зарæйы сынтæгыл. Сылгоймаджы арæхстгай 
ахъæбыс кодта æмæ йæ сабырæй бафарста: 
— Мæ хæдзарыл, цы кæныс, Зарæ, цы?— ахæм хуызæнæй  
Асæду никуы федта Зарæйы æмæ 'рбатыхсти. Хъуыды кодта, дзæгъæл 
хуымæтæджы нæ кæуы, стæй æнæуи дæр цыдæр æнкъард у, зæгъгæ. 
Цасдæр рæстæг дыууæ сылгоймаджы афтæ бадтысты, стæй Зарæ 
йæхи суæгъд кодта, йæ цæссыгтæ ныссæрфта. Сылгоймаг йæ зæрдæйы 
тыппыртæ байдыдта дзурын Асæдуйæн, мæнæ цымæ сынкъ фегом, афтæ. 
Æппæт хабæрттæ дæр ын радзырдта: Уырыс æндæр сылгоймаджы куыд 
бауарзта, хæдзар ын куыд скодта, йемæ хицæн кæнынмæ куыд хъавы... 
— Асæду, мæ бон нал у ахæм цардæй цæрын. Æппындæр мæ лæг 
хæдзайраг нал у. Цæрæм, мæнæ цымæ сыхæгтæ стæм, афтæ. Дæн, нæ 
дæн, æппындæр æм нымады дæр нал у, — сылгоймаг цасдæр рæстæг 
ныхъхъус, йæ цæссыгтæ та йæ рустыл уадысты. 
Асæду тынг фæтæригъæд кодта Зарæйæн, хъуыды кодта: «Уыцы 
налатмæ ничи кæсы, ничи. Йæхæдæг ныхъхъус вæййы, йæ сæр бынмæ 
æруадзы æцæг сиахсы хуызæн. Кæрæдзийы бирæ куы уарзтой, кæрæ- 
дзийыл æнувыд куы уыдысты! Цы йыл æрцыди?» Кæд нæ зыдта,  
сылгоймаджы куыд æрсабыр кæна, уый, уæддæр загьта: 
— Уый дын хъуыддаг, уый! Афтæ æнхъæл ын чи уыди нæ сиах- 
сæн. Цы æнæуаг разынди. Уый дын хæлд лæг! Цы, уый зоныс, Зарæ, 
тæккæ райсом рацу уыцы хæдзарæй дæ сывæллæттимæ. Мæнæ дын 
хæдзар, дæ сывæллæттæн дæр дзы ис бынат. Куыд хъуамæ фæразай 
уыдæттæн? Дзæгъæл чызг дæ? Æз уымæн алывыдтæ куынæ фæкалон, 
уæд ма йæхимæ фæкæсæд! 
Цасдæр рæстæг хъусæй бадтысты дыууæ сылгоймаджы, алчи дзы 
йæхи сагъæсты ацыд. Стæй Зарæ сабырæй загьта: 
— Асæду, мæ ахсджиаг, ууыл дæр хъуыды кодтон. Зæгъын, æх- 
сæвыгон дæ дыууæ сывæллонимæ ралидз уырдыгæй æмæ ардæм ссу. 
Фæлæ, фæлæ... — кæуын та байдыдта сылгоймаг... 
Асæду йын йæ сæр æрсæфта æмæ загьта: 
— Ку, ку, Зарæ, кæд дын фенцондæр уаид! — ахъæбыс та йæ  
кодта, æмæ афтæмæй бадтысты. Иу рæстæг Асæдуйы хъæбысæй йæхи 
суæгъд кодта Зарæ: 
— Иунæг минут дæр бæргæ нæ ахъуыды кодтаин, фæлæ мæ  
сидзæры бонтæ мæ зæрдыл куы 'рлæууынц, цы зын бонтæ бавзæрстон, 
205 

БУДАЙТЫ МИЛУСЯ. Уды суадон 
уыдон. Æртæ хæдзары астæу рахау-бахау кодтон. Æмæ мæ сывæл- 
лæттыл ахъуыды кæнын, уыдон дæр, Хуыцау бахизæд, æмæ сидзæры 
бонтæ бавзарой, уый мæ нæ фæнды. Нæ, нæ, нæ бауадздзынæн мæ 
сывæллæтты сидзæр уæвын. Мæн куыйтæ бахæрæнт, цы фæдæн, уый 
фæдæн. Быхсдзынæн! Цæрдзынæн мæ сывæллæттимæ нæ хæдзары, 
Уырысы сæры дæр кæд искæд зонд бацæуид. Кæд нæ, уæддæр — 
цы... Таня æмæ Арсен сæ фыды хæдзары рæзынц, уым цæрдзысты! 
Асæду тынг тæригъæд кодта Зарæйæн, фæлæ йын йæ бон цæмæй 
уыд феххуыс кæнын. Ахъуыды кодта, раст дзуры нæ хæрæфырт, зæгъ- 
гæ. Фæлæ ма уæддæр загьта: 
— Æз уæддæр нæ сиахсимæ аныхас кæндзынæн. Алывыдтæ йын 
фæкалдзынæн. Фæкæсæд-ма йæхимæ! 
— Асæду, уый курæг дæ дæн, æмæ йын макæд мацы зæгъ. Сымах 
бирæ уарзы, стыр аргъ кæны Гуыбейæн дæр. Нæ мæ фæнды, цæмæй 
уæм æвзæр зæрдæ дара, уый. Дæхи афтæ дар, цыма ницы зоныс,  
уæддæр дзы ницы рауайдзæн. Æвæццæгæн, йæхæдæг дæр йæхицæн хицау 
нал у. Мæ фыдыфсымæрæн дæр мацы зæгъ, зын ын уыдзæн. Асæду, 
дæуæн радзырдтон мæ хабæрттæ æмæ мын фенцондæр ис. 
Иннæбон Зарæ ацыд сæхимæ. Асæду йæ лæгæн ницы загьта. Иу- 
æртæ къуырийы фæстæ сæм ссыди Уырыс дæр. Æмæ сылгоймаг йæхи 
афтæ дардта, цымæ ницы зоны. Æвæццæгæн, Зарæ раст у, афтæ хуыз- 
дæр у. Сывæллон, мыййаг нæу, цæмæй йын амона, дæ хæдзары ус, сы- 
вæллæттæ, зæгъгæ. 
* * * 
Цыдис рæстæг. Уырыс хицæны кой никуыуал скодта. Цардысты 
афтæмæй. Арæх-иу нæ уыд æхсæвыгон хæдзары, кæннод-иу æрæджиау 
æрбацыди. Зарæ йæ ахастдзинад, кæд ын тынг зын уыди, уæддæр нæ 
аивта Уырысмæ. Ахъуыды-иу кодта: «Ничи мын ницы фæуыдзæн. 
Мæн фылдæр мæнæ мæ сывæллæттыл хъуыды кæнын хъæуы. Нæ  
хæдзары цæры, никæдæм ацыд... Нæ сывæллæттæн ис хæдзар, цæрынц 
сæ мад æмæ фыдимæ. Æз та æнæ лæгæй бафæраздзынæн». 
Таня куыд рæзыди, афтæ алцыдæр æмбарын райдыдта, ноджы 
арæх уыдта йæ мады кæугæ. Стæй адæмы дзых дæр æвзæр у. Базыд- 
та, йæ фыдæн хæзгул кæй ис, уый. Зын ын уыди, тынг зын, фæлæ цы 
кодтацд. Йæ фыдæн куыд уынаффæ кодтаид чызг. 
Æвæццæгæн, иу-дæсæм къласы ахуыр кодта Таня, уæд автобусы 
горæтæй сæхимæ цыд. Бадгæ цыди. Иу рæстæг бафиппайдта, йæ разы 
иу сылгоймаг кæй лæууы æмæ фестынмæ хъавыд, мæ бынат ын рат- 
206 

Сидзæры бонтæ 
V 
тон, зæгъгæ. Хæрдмæ йæм скаст, æмæ уый та йæ фыды уарзон. Зыд- 
та йæ, чидæр ын æй уый размæ бацамыдта. Æмæ ныр чызг йæхицæн 
загъта: «Нæ, ацы сылгоймаг мæнæн ме знаг у. Мæ мад æмæ фыды 
цард фехæлдта, æз уымæн мæ бынат нæ ратдзынæн». Мæди дæр, 
æвæццæгæн, зыдта Уырысы сывæллæтты, Таняйы куы федта, уæд 
фыццаг цыдæр сдзурынмæ хъавыд, стæй иуварс азылд. 
Мæди зондджын сылгоймаг уыди, æмбæрста, цы зын кæны  
Уырысы бинонтæн, уый. О, куы рацæуид йæ бинонтæй, æмæ иумæ куы ба- 
цæриккой, уæд ын æнцондæр уаид. Хæзгул нал уаид. Иу æмæ дыууæ 
нæ рахицæн вæййынц, мыййаг. Дыккаг бинонтæ бирæтæ скæнынц.  
Уырыс ын зæрдæ бæргæ бавæрдта, фæлæ... 
Иу æхсæв Уырыс баззади Мæдимæ. Иу афон сылгоймаг йæхи 
суæгъд кодта нæлгоймаджы хъæбысæй æмæ йын йæхæдæг хъæбыстæ, 
батæ кæнын байдыдта, стæй сабыргай загъта: 
— Мæ уарзон, ныр мах бирæ азты афтæмæй цæрæм. Мæн фæн- 
ды, цæмæй алы æхсæв дæр ам уай. Нæ уарзт цымæ давгæ кæнæм, уый 
хуызæн уайы... Афтæ мын куы загьтай, мæнæ тагьд рæстæджы  
рахицæн уыдзынæн мæ усæй æмæ уæд загс скæндзыстæм, зæгъгæ. Уырыс, 
мæнæн дæр зын у, адæм мыл худынц, ома, хæлд сылгоймаг дæн,  
хæзгул дæн æмæ бинонты цард халын, зæгъгæ. 
Нæлгоймаг цасдæр рæстæг ницы сдзырдта, стæй йæ уарзонæн 
ахъæбыс кодта, йæхимæ йæ æрбалвæста æмæ загъта: 
— Мæди, Мæди, æз дæу уарзын! Сæйрагдæр уый у! Цы уæлдай у, 
загс нын ис æви — нæ. Ныр бирæ азты цæрæм афтæмæй, æмæ цы. Нæ 
уарзт, мæнмæ гæсгæ, тыхджындæр кæны. Исты æрхъуыды кæндзынæн, 
ма тыхс, мæ зæрдиаг. 
Уырысы фыццаг рæстæг, Мæдиимæ æмбæлын куы байдыдта, уæд 
фæндыди, цæмæй сæ цард баиу кодтаиккой. Лæгъстæ кодта йæ хæз- 
гулæн, цæмæй йын сывæллон балæвар кæна. Сылгоймаджы дæр  
фæндыди, цæмæй сын уа иумæйаг сывæллон, фæлæ сын цæмæндæр гæсгæ 
нæ уыди. Мæдийы тынгдæр фæндыди, уымæн æмæ азтæ цæуынц, 
æрыгондæр нæ кæны, æмæ йын Уырысæй лæппу куы уыдаид, уый 
уыди йе стырдæр бæллиц. Нæлгоймаг дæр уæд бацардаид йемæ, йæ 
усæй ахицæн уыдаид. Бæргæ архайдта Мæди, дохтыртæм дæр цыди, 
фæлæ — ницы. 
Уырысы лæппу Арсен куыд стырдæр кодта, афтæ фыды йæ къах 
къаддæр хаста йæ хæдзарæй. Ноджы Арсен иууылдæр йæхи хуызæн 
уыди: бæрзонд, хæрзконд, зондджын лæппу... Фæстаг рæстæг фыд æмæ 
фырт арæх дыууæйæ цыдысты кæсагахсынмæ. Горæтмæ дæр-иу ацы- 
дысты. Дзаумæттæ-иу ын балхæдта Уырыс. Кæрæдзийыл тынг бает 
207 

БУДАЙТЫ МИЛУСЯ. Уды суадон 
уыдысты. Нæлгоймаг-иу арæх хъуыды кодта: «Бæргæ мын куы уаид 
Мæдийæ лæппу, уæд амондджын уаин, фæлæ... О, Зарæйы нал уарзын, 
фæлæ мæ сывæллæтты мад у. Стæй хорз мад у! Куыд хæдзары æфсин, 
бинойнаг дæр ын никæимæ ис абарæн. Æндæр уый бынаты мæнмæ 
фæстæмæ дæр нал ракастаид. Уый та, куыстæй куы 'рбацæуын, уæд 
фынг алкæддæр арæзт. Уæдæ, мæ дарæс дæр — сыгъдæг. Хæдзар нæ 
бауагъта фæцудын. Мæнæй цы пайда ис? Ницы. О, æхца йæм раттын, 
æндæр цы... Раст нæ дæн, фæлæ æнæ Мæдийæ дæр мæ бон нæу... 
Уарзын æй... Куы йын ахъæбыс кæнын, уæд мæ алцыдæр ферох вæй- 
йы. Царды мæ æндæр ницыуал фæхъæуы. Фæстаг хатт куы сæмбæлды- 
стæм, уæд та мын загьта, цæмæй мæ бинонтæ ныууадзон. Æнæуи дæр 
уагьд сты, фæлæ... Иумæйаг сывæллон нын куы уыдаид, уæд хъуыды 
дæр нæ акодтаин, фæлæ ныр æз Арсены нæ ныууадздзынæн. Зæронд 
кæнын, æрыгондæр нал фæуыдзынæн». 
Афтæ царди Уырыс дыууæ бинонтæй. Адæм дæр ыл сахуыр сты, 
æмæ дис ничиуал кодта. Цымæ афтæ 'мбæлы, уыйхуызæн сæхи дард- 
той. Мæди фæстаг рæстæг æнкъард кодта. Æмбæрста, зæрондæй йæ 
уавæр хорз кæй нæ уыдзæн, уый. Йе 'рыгоны бонтæ балæвар кодта 
Уырысæн. Уарзынц кæрæдзийы, кæрæдзийыл æнувыд сты. Хорз  
хæдзар ын сарæзта нæлгоймаг. Фæлæ сын сывæллон кæй нæ рантыст, 
уый та стыр зын хæссы сылгоймагæн. Иу хатт кæм уыди, уым дын 
Уырысæн афтæ куы зæгъид: 
— Мæ удлæууæн, цæуыл хъуыды кæнын фæстаг рæстæджы, уый 
зоныс? 
— Цæуыл хъуыды кæныс? — йæ дзырд ын райста нæлгоймаг. 
Мæди цасдæр ницыуал сдзырдта, стæй сабырæй загьта: 
— Уырыс, иумæйаг сывæллон нын нæй, фæлæ æз ахъуыды кодтон, 
æмæ, зæгъын, уæлæ сидзæрты хæдзарæй куы райсиккам сывæллон. 
Лæг куыддæр фæци. Иæ бынатæй фестад æмæ уаты цасдæр рæстæг 
рацу-бацу кодта. Стæй мæстыйæ загьта: 
— Ууыл бирæ фæсагъæс кодтай? Дæ сæры та куыд фæзынди 
ахæм хъуыды? Цæмæн мæ хъæуы сидзæрты хæдзарæй сывæллон рай- 
сын, кæд æмæ мын диссаджы чызг æмæ лæппу ис. 
Мæди фыццаг хатт федта ахæм мæстджынæй йæ уарзоны. Хор- 
зау нал фæци. Йæ цæссыгтæ йæ рустыл уадысты æмæ хъуыды кодта: 
«О, дæуæн ис сывæллæттæ. Мæнæн та? Æз мæхи иууылдæр дæуæн 
куы радтон. Ды аххосджын нæ дæ, сывæллон нын кæй нæ ис, уымæй. 
Фæлæ мæныл дæр ахъуыды кæн!» 
Уырыс уыцы мæстыйæ рацыд хæдзарæй, сылгоймагæн хæрзбон 
дæр нал загьта.. Фæндагыл йæ сæры бирæ сагъæстæ уыди. Æмбæрста 
208 

Сидзæры бонтæ 
Мæдийы дæр, фæлæ уый куыд у? Кæд исы сывæллон, уæд райсæд, чи 
йæ нæ уадзы, фæлæ уæд мæнæн мæ къах дæр нал уыдзæн уыцы хæ- 
дзары, зæгъгæ, хъуыды кодта нæлгоймаг. 
Цалдæр боны нал фæзынди Уырыс Мæдимæ. Сылгоймаг мæты 
бацыд. Куысты дæр-иу уыцы æнкъард уыди. Хъуыды кодта: «Теле- 
фонæй йæм бадзурон, хатыр дзы ракурон... Фæлæ кæм фæрæдыдтæн 
йæ разы? О, мæн фæнды, цæмæй мын сывæллон уа... Мæнæн, дам, ис. 
Уымæн ис, æмæ уый мæнæн цы пайда у? Уый тыххæй баззадтæн ацы 
уавæры. Мæхи йын æнæвгъауæй радтон, æнæ фæстæмæ фæкæсгæйæ, 
мæхи йæ хъуыры быны бакодтон. О, уарзын æй! Мæ цардæй дæр æй 
фылдæр уарзын, фæлæ...» 
Æвæццæгæн, иу-дыууæ къуырийы рацыди, афтæ иу æхсæв  
фæзынди Уырыс. Мæди йæ иннæ хæттытау цингæнгæйæ нæ ахъæбыс  
кодта. Йæ худын нæ райхъуысти, æнкъард уыди сылгоймаг. Уырыс æй 
йæхæдæг ахъæбыс кодта, цасдæр æй не суæгъд кодта йæ хъæбысæй. 
Сылгоймаг дæр атади, йæ зæрдæ æрфæлмæн. Цалдæр боны кæрæдзийы 
нæ федтой... Цымæ сывæллоны тыххæй ныхас æппындæр нæ уыди, 
сæхи афтæ дардтой. Æмæ никуыуал раздæхтысты уымæ. Мæди фæтар- 
сти, Уырыс æй куы ныууадза. Æмбæрста, æнæ уымæй йæ бон кæй нæ 
бауыдзæн цæрын, уый. Хъуыды кодта: «Цы кæнон? Æвæццæгæн мын 
Хуыцауæй афтæ загьд ис, æндæр... Цæмæн сæмбæлдтæн усджын лæ- 
гимæ? Ницыуал ис фæстæмæ раздахæн. Нæ, æз ницæуыл фæсмон кæ- 
нын, Уырысы мæ цардæй фылдæр уарзын». Фæлæ сылгоймагæн йæ 
зæрдæ уыди æнкъард. 
* * * 
Куыд фæзæгъынц, цард дугъон бæхæй уæлдай нæу — размæ 
тæхы. Таня æмæ Арсен скъола каст фесты, ныр сæ дыууæ дæр горæты 
ахуыр кæнынц. Сабат æмæ хуыцаубоны æрцæуынц. Зарæ, мæгуыр, йæ 
мадмæ арæх цæуы, уый фæстаг рæстæджы тынг рынчынтæ кæны.  
Сидзæры уæхсчытыл та стыр уаргъ æрынцади. Дарицкæ куыддæр фæци 
йæ сæрызондæй. Иунæгæй йын уадзæн нæ уыди. Чи йæм кастаид? 
Стæй хъусгæ дæр никæмæ кодта, цыдæр æнахуыр ссис. Зарæ дзы 
иуæй-иу хатт тæрсгæ дæр ма кодта. Иу хатт мад фæрæтимæ йæ разы 
æрлæууыд, хъæр кодта: 
— Ды чи дæ? Ам цы кусыс? Чи дæм арвыста? 
Йæ чызг æй сабыртæ кодта: 
— Дарицкæ, æз дæн, æз! Зарæ дæн — дæ чызг! 
Сылгоймаг иу рæстæг фæлæууыд æмæ сдзырдта: 
14 Будайты Милуся 
209 

БУДАЙТЫ МИЛУСЯ. Уды суадон 
— Зарæ дæ? Æмæ дæхи хуызæн куынæ дæ. Ды нырма æрыгон 
куы дæ, ай та цыдæр зæронд куы у. 
Цыдæр хуызæттæй æрсабыр кодта Зарæ йæ мады. Хъыгагæн, ахæм 
бонтæ йын бирæ уыди. Арæх хъуыды кодта: «Уæдæ æз цы æнамонд 
дæн. Кæм афтæ фæаххосджын дæн? Уый дын æмæ сидзæрæй схъо- 
мыл дæн: мæ фыд хæсты фæмард, мæ мад дыккаг мой скодта. Ныр та 
йæ рынчын дæр мæнмæ кæсы. Бинонтæ дæр мын нал ис. О, мæ мад 
у. Фæлæ цы кæнон? Исты куы æмбарид, уæд — бæргæ...» Зарæйы хо 
Тайæ дæр-иу аласта мады сæхимæ, уый æндæр хъæуы царди. Фæлæ-иу 
бирæ нæ бафæрæзта. Телефонæй-иу æрбадзырдта Зарæмæ, алас Дариц- 
кæйы, зæгъгæ. Йæ бон ын ницы уыди. Цы фидар фæрстæ уыди Зарæ-" 
йæн! Фæрæзта — мад мад у. Уый йын цард радта. Сывæллоны хуызæн 
зылди йæ мадмæ. Адæм ма йыл дис дæр кодтой, куыд фæразы,  
зæгъгæ. Кæдæмдæр-иу алыгъд сылгоймаг, цалынмæ ма йæм хъару уыди, 
уæдмæ, чызг-иу æй иугыццыл куы фæуагъта иунæгæй, уæд. Уæдæ 
Зарæ йæ хæдзар дæр куыд ныууагътаид, стæй ма кусгæ дæр кодта. 
Уырыс хорз æххуыс кодта Зарæйæн. Хæдзармæ дæр каст, уымæн 
æмæ йæ ус фылдæр рæстæг йæ мадимæ уыди, уæдæ йын цы кодтаид. 
Хъизæмар кодта. Цалдæр азы, цалынмæ йе 'цæг дунемæ нæ ацыд Да- 
рицкæ,^ уæдмæ йæм, гыццыл сывæллонмæ куыд кæсай, афтæ фæкасти 
Зарæ. Йæ мады хæстæ æгæр-æгæрæй бафыста. 
* * * 
Уырыс æмæ Зарæйы чызг Таняйыл нудæс азы куы сæххæст, уæд 
чындзы ацыд. Дзæбæх хæдзармæ æрцыд. Зарæйы зæрдæ рухс кодта йæ 
чызджы цардæй. Уæлдайдæр та, чызг ын куы райгуырди, уæд Уырысимæ 
сæ цинæн кæрон нал уыди. Афæдзы фæстæ та йын лæппу райгуырди. 
Æмæ ныр дыууæ хатты нана æмæ баба уыдысты Уырыс æмæ Зарæ. 
Нæлгоймаг, куыд хистæр кодта, афтæ арæх нал æмбæлди Мæ- 
диимæ. Иуæй, уарзæттæ кæныны кары нал уыди, иннæмæй та, æфсæр- 
мы кодта — ныр баба уыди. Тагъд рæстæджы Арсен дæр бинонты 
хъуыддаг бакодта. 
Хорз цардысты, кæд афтæ зæгъæн ис, уæд фæстаг рæстæджы  
Уырыс æмæ Зарæ. Фæлæ саст кæрдзын нал баныхасдзынæ. Лæг æмæ 
усы цардæй бирæ азты нал цæрынц. Ныр, сæ кары куы бацыдысты, 
уæд Зарæ ууыл хъуыды дæр нал кæны. Цалынмæ цæра, уæдмæ йæ 
зæрдæрыст нæ ацæудзæн. Йæ лæгæн ныххатыр кодта, фæлæ зæрдæйы 
хъæдгом нал байгас уыдзæн. Сылгоймаг йæхи афтæ дардта, цымæ æп- 
пындæр ницы 'рцыди сæ астæу. Зондджын адæймаг уыди, сæ хæдзар 
210 

Сидзæры бонтæ 
нæ бауагъта фæцудын, æмæ ныр мыдыкъусы хуызæн уыди. Цæргæ 
хæдзар уыдысты. 
Арсенæн фыццаг райгуырди чызг, афæдзы фæстæ та лæппу Сæ 
хæдзары фыццаг сывæллæттæ куы фæзынди, уæд Уырысыл базыртæ 
базад. Æппындæр æй ницыуал хъуыди. Иæхи тынг амондджыныл ны- 
мадта. Уый фæстæ ма Арсенæн райгырд чызг æмæ лæппу. Уыди йын 
цыппар сывæллоны — дыууæ лæппуйы æмæ дыууæ чызджы. Уырыс 
æмæ Зарæйæн ныр уыдон уыдысты сæ цард. Иубон дын лæг йæ усæн 
афтæ куы зæгъид: 
— Нæ къæбæргæнæг, дзæгъæлы нæ цæрæм ацы дунейы. Нæ 
хуртæй мæ зæрдæ рухс кæны. Ацы царды мæн ницы хъæуы, уыдон 
мын дзæбæх уæнт, æндæр. Мæ зæрдæйы ныфс Æхсар мæм куы 'рба- 
уайы, баба, зæгъгæ, куы сдзуры, уæд мæнæй амондджындæр ничиуал 
вæййы ацы зæххыл! 
Зарæ ницы сдзырдта, хъуыды кодта: «Ехх, Уырыс, ды æндæр сыл- 
гоймагимæ куынæ цардаис уыйбæрц рæстæг, уæд ма нын сывæллæттæ 
дæр уыдаид. Мæн бæргæ фæндыди, фæлæ... Ныр ма йыл цы дзурон? 
Алцыдæр, æвæццæгæн, Хуыцауæй загьд у. Чи нын ис, уыдон дзæбæх 
уæнт! Нæ хуртæ мах фæндиаг уæнт!» Æрæджиау та загъта: 
— Дзæбæх уæнт, дзæбæх! Мах æндæр цы хъæуы! 
Йæ размæ æрбауади йæ фырты лæппу Уырыс, йæ бабамæ гæсгæ 
йын ахæм ном радтой, æмæ йæ фыдымады афарста: 
— Нана, уынгмæ мæ фæнды, уæртæ уым лæппутæ пуртийæ хъа- 
зынц. Уадзыс мæ, ацæуон? 
Зарæ ахъæбыс кодта гыццыл лæппуйæн: 
— Цу, цу, мæ хур! Æрмæст-иу бирæ ма фæу, ныр изæр у... 
— Хорз, хорз! — загъта гыццыл Уырыс æмæ азгъордта уынгмæ. 
* * * 
Цыди рæстæг... Зарæ æмæ Уырыс сæ цардæй разы уыдысты. Лæ- 
гыл цыди æхсай азмæ æввахс, кусгæ дæр ма кодта, йæ куыст хорз 
цыди. Фæлæ, хъыгагæн, фæстаг рæстæджы арæх рынчынтæ кæнын 
байдыдта. Йæ къæхтыл лæууын йæ бон нал уыди. Рынчындæтты дæр 
арæх хуыссыди, фæдзæбæх-иу ис, стæй та-иу ногæй бахаудта рынчын- 
донмæ. Таня æмæ Арсен тынг тыхстысты сæ фыдыл. Хуыздæр дохтыр 
нал ныууагътой, алкæдæмты ластой Уырысы. Иубон хæдзары æнкъ- 
ардæй бадти нæлгоймаг æмæ Зарæйæн дзырдта: 
— Цы кæнын, цы? Мæ къæхтыл слæууын мæ бон куы нал у. 
Афтæ куы æрхуыссон æмæ мæхимæ базилын мæ бон куы нал уа, уæд 
уый бæсты мæлæт — хуыздæр. 
211 

БУДАЙТЫ МИЛУСЯ. Уды суадон 
— Цытæ дзурыс, нæ лæг? Рынчын алчидæр кæны, адзæбæх 
уыдзынæ. Дæ сæрæй аппар уыцы хъуыдытæ. Айразмæ дæ дохтыримæ 
ныхас кодтон æмæ мын уый загъта, тугдадзинты аххос, дам, у. Опе- 
раци, дам, куы бахъæуа, уæд ын скæндзыстæм, — сабыртæ кодта йæ 
сæрыхицауы Зарæ. 
Иу бон Таня горæтæй æрцыди йæ ныййарджытæм бæрæггæнæг, 
фæцинтæ сыл кодта. Йæ фыды рынчын æппындæр нæ быхсыд чызг, 
æмæ йæ сынтæджы куы æрыййæфта хуысгæ, уæд ын тынг зын уыди. 
Таня уæлдай уарзт кодта Уырысы, кæд зыдта, æмæ уый бирæ зынтæ 
бавзарын кодта йæ мадæн, уæддæр. Бакастæй дæр йæ фыды хуызæн 
уыди. Ахъæбыс ын кодта æмæ загъта: 
— Ма тыхс, папæ, алцыдæр хорз уыдзæни! Райстам дын направ- 
лени Мæскуыйы хуыздæр кардиологон центрмæ, иннæ къуырийы цæу- 
дзыстæм! Уым дæ сдзæбæх кæндзысты. 
Æхсызгон уыдысты сæ чызджы ныхæстæ лæг æмæ усæн. Зарæ 
цингæнгæйæ, загъта: 
— Уый тынг хорз у! Кæд ын уым феххуыс кæниккой. Хуыцаумæ 
кувдзыстæм! 
Уырысæн Мæскуыйы кардиологон центры операци скодтой йæ 
къæхты тугдадзинтæн. Иу мæй фæци уым, стæй ссыдысты сæхимæ. 
Цасдæр рæстæг нæлгоймаг йæхи бирæ хуыздæр æнкъардта. Æртæ 
чъирийы дæр скодтой бинонтæ, æгайтма фæдзæбæхдæр нæ рынчын, 
зæгъгæ. Рацыди-иу нæлгоймаг уынгмæ дæр, кæнæ Зарæ, кæнæ сывæл- 
лæттæй искæимæ. 
Уырысыл æхсай азы куы сæххæст, уæд хъуамæ пенсимæ рацы- 
даид. Нырма кусгæ кодта, фæлæ цасдæр рæстæг больничнийыл уыди. 
Районы пенсионный фонды куыста Уырысы уарзон Мæди. Æмæ иу 
бон куы уыди, уæд Зарæ ацыди уырдæм æмæ бацагуырдта Мæдийы. 
Дыууæ сылгоймаджы кæрæдзийы зыдтой. Ныхасмæ никуы æрхæстæг 
сты, фæлæ-иу æнæуи та бирæ рæтты сæмбæлдысты. Зарæ бахоста 
кусæнуаты дуар æмæ бахызт мидæмæ. Мæди йæ бынатæй фестад, 
йæ цæсгом фæсырх. Цы загьтаид, уый нæ зыдта. Уый æнхъæл никуы 
уыди, æмæ искæд йæ кусæнуаты дуарæй æрбахиздзæни, уыйбæрц зын 
кæмæн скодта, уыцы сылгоймаг. Мæди фыццаг фæтарсти, æнхъæлдта, 
хыл кæнынмæ æрбацыди, зæгъгæ. Иугыццыл йæхимæ куы æрцыди 
сылгоймаг, уæд Зарæйæн ацамыдта бандонмæ, ома, сбад, зæгъгæ. Уый 
дæр сбадт, уæдæ цы кодтаид. Цасдæр рæстæг æнæ ницы дзургæйæ 
бадтысты дыууæ сылгоймаджы. Кæрæдзийы цæсгæмттæм æфсæрмы 
кодтой кæсын. Алчидæр дзы йæхи хъуыдыты ацыди. Æрæджиау Зарæ 
загъта: 
212 

Сидзæры бонтæ 
— Мæди, хатыр дæ курын, кæй дæм æрбацыдтæн, уый тыххæй, 
фæлæ мын æнæ цæугæ дæр нæ уыди. Уырысы тыххæй æрбацыдтæн, 
— ныхъхъус та ис сылгоймаг. 
Мæди та хъуыды кодта: «Ныртæккæ, ^ыртæккæ мæ æлгъитын бай- 
дайдзæн, æвæццæгæн, хыл кæндзæни». Йæ хъуыдытæй йæ фæхицæн 
кодта Зарæйы хъæлæс. 
— Уырысыл ныр æххæст кæны æхсай азы.^Æвæццæгæн æй зоныс, 
у тынг рынчын, Мæскуыйæ æрæджы ссыдис. Йæхи бон нæу пенсийы 
тыххæй зилын, æмæ мæнæ æз æрбацыдтæн. Ды хуыздæр зоныс уыцы 
хъуыддæгтæ, ам кусыс æмæ. Феххуыс ын кæн. 
Мæди арф сулæфыд. Йæхиуыл æрхудт, ома, мæ сæры цы хъуы- 
дытæ уыди, зæгъгæ. Зыдта, Уырыс рынчын кæй у, уый. Фæлæ, афтæ 
тынг рынчын у, уый æнхъæл та йын нæ уыди. Сабырæй загьта: 
— О, бацархайдзынæн. Скæндзынæн ын пеней. 
Зарæ куы ацыди, уæд^Мæди хъуыды кодта: «Цы диссаджы  
сылгоймаг у. Тынг зондджын у. Йæ цæсты змæлдæй дæр нæ равдыста мæнмæ 
йæ ахастдзинад. Æз та цымæ уый бынаты мæхи куыд дардтаин? Нæ 
зонын! Бакастæй дæр — хæрзконд. Мæнæй алцæмæй дæр хуыздæр у. 
Æз та цы дæн? Ницы! У ал æмæ уал азы искæй лæгимæ фæцардтæн. 
Мæ амонд давтон. Сывæллон мын куы уаид, уæд мын æнцондæр уаид. 
Фæлæ... Ныр ма цы дзурон, куыд фæзæгъынц, поезд ацыд, зæгъгæ. 
Фæлæ, цымæ фæстæмæ раздахæн куы уаид рæстæг, уæд куыд уаид, 
куыд бакæнин? Нæ, нæ, уарзтон æмæ уарзын Уырысы! Уæддæр афтæ 
бакæнин. Мæ уарзтæй мæхи нæ бамбæхеин. Ницæуыл фæсмон кæнын». 
Зарæ дæр хъуыдытæгæнгæ цыди сæхимæ. Хæдзары Уырысæн ницы 
загьта, йæ уарзонмæ йын кæй уыди, уый тыххæй. Æрмæстдæр, фыццаг 
хатт ын постхæссæг пеней куы 'рбахаста, уæд лæг фæдис кодта: 
— Мæ гæххæттытæ куынæ радтон, уæд мын куыдæй скодтой 
пеней? 
Æмæ йæ зондджын ус сабырæй загьта: 
— Мæди тынг бацархайдта, цæмæй дын пеней скодтаиккой, ууыл. 
Нæлгоймаг кæсгæйæ баззад йæ бинойнагмæ, ницы едзырдта, æр- 
мæст нынкъард æмæ йæ сæр бынмæ æруагъта. Хъуыды кодта: «Зарæ 
диссаджы сылгоймаг у! Æвæдза, æз тынг амондджын адæймаг дæн, 
ахæм ус мын кæй ис, уымæй. Æз раст нæ уыдтæн, мæ монцты фæдыл 
кæй ацыдтæн. Цæй хæдзар æмæ ма цæй æндæр. Уый та нæ бауагъта 
хæдзар фæцудын, сывæллæттæ дæр адæмы рæнхъмæ рацыдысты. Нæ 
фæндиаг сты. Хицæн кæнынмæ хъавыдтæн, фæлæ нын Хуыцау æххуыс 
кодта, æмæ фæстагмæ мæ сæры зонд бацыд. Зарæйæн, мæгуыр, бирæ 
зынтæ бавзарын кодтон, фæлæ мæ уарзта æмæ фæуæлахиз ис. Мæнæ 
213 

БУДАЙТЫ МИЛУСЯ. Уды суадон 
ныр дæр, о, æндæр дын ацыдаид йæ лæджы хæзгулмæ! Нæ, нæ, мæ 
бинонты хуызæн никæмæн ис!» 
Фæстагмæ Уырыс бынтондæр æруатон ис. Æмæ та Зарæ йæ дыстæ 
бафæлдæхта. Сывæллон куыд уа, афтæ зылди йæ лæгмæ. Йæ разы-иу 
сбадт æмæ, цæмæй нæлгоймагæн йæ зæрдæ рухс кæна, уый тыххæй-иу 
ын бирæ æхсызгон хабæрттæ фæкодта: 
— Уырыс, æз дæу бирæ уарзын! Хъуыды кæныс, кæрæдзийы 
фыццаг хатт куы федтам, уый? 
Хæдзары хицау-иу æнкъардæй йæ сæр батылдта æмæ-иу загъта: 
— Мæ ныфс, хъуыды кæнын, алцыдæр хъуыды кæнын. 
Зарæ тынг тæригъæд кодта йæ лæгæн. Хорз æм зылди, Уырыс æп- 
пындæр ницы хъуаг уыди. Сылгоймаг хъуыды кодта, цы æхсызгондзи- 
над æрхæсса йæ мойæн, ууыл. Зыдта, бирæ цæрæнбонтæ кæй нал ис 
йæ лæгæн, уый дæр. Сагъæс кодта, кæд æй Мæдийы фенын фæнды, 
зæгъгæ. Иу бон Уырысæн загъта: 
— Нæ лæг, мæнмæ иу фæндон ис, æмæ йæ хъуамæ сæххæст кæ- 
нон, — сылгоймаг ныхъхъус ис цасдæр рæстæг, арф сулæфыд, стæй 
дарддæр дзырдта: — Мæ зæрды ис æрбахонын ардæм дæ уарзон  
Мæдийы. Кæд дæ йæ фенын фæнды? Тæккæ райсом æй æрбахондзынæн. 
Уырыс уыцы ныхасмæ куыддæр фæци, бирæ рæстæг ницы  
дзырдта, къулырдæм азылд. Зарæ уатæй рацыди, æмбæрста, йæ лæгæн куыд 
зын у, уый. Фæлæ уæддæр дзуапмæ 'нхъæлмæ касти. Уыцы бон ницы 
загъта нæлгоймаг. Иæхи дæр хорз не 'нкъардта. Иннæ бон фæссихор, 
Зарæ йын йæ хуыссæнгæрстæ куы аивта, куы йæм базылди, уæд  
Уырыс сабырæй байдыдта дзурын: 
— Зарæ, æз дæуæй тынг бузныг дæн! Стæй дæ разы æнæбæрц 
аххосджын дæн, ничи мæ сраст кæндзæн, уæвгæ мæ рæдыдæн сраст- 
гæнæн дæр нæй. Мæн аххосæй бирæ мæстытæ федтай, бирæ цæссыг 
фæкалдтай. Æз алцыдæр зонын. Мæхи нæ раст кæнын, хорз адæймаг 
нæ дæн, — Зарæ цыдæр сдзурынмæ хъавыд, фæлæ йæ лæг цымæ нæ 
хъусы, афтæ дарддæр дзырдта: — Мæнæн дæу Хуыцау радта, дæу 
разы æндæры равзар, уый тынг стыр рæдыд уыди. Фæлæ... Зонын 
æй, мæнæн бирæ бонтæ нал баззад. Иу хатт ма йæ зæгъын, Зарæ, æз 
дæуæй бузныг дæн! Хатыр дæ курын, кæд мын дæ бон у ныххатыр 
кæнын, уæд! — ныхъхъус ис цасдæр рæстæг, стæй адарддæр кодта йæ 
ныхас: — Мæн никæй уынын фæнды, никæй... Дæу уынын мæ фæнды 
æппынæдзухдæр, æндæр никæй... Макæй мæм хон. Æз дæуæн цытæ 
фенын кодтон, ды та мын мæ чъизитæ æхсыс. Зарæ, ды зæххон  
адæймаг нæ дæ, уæларвон дæ! 
Зарæйæн йæ зæрдæ суынгæг, йæ лæгмæ æргуыбыр кодта æмæ йæ 
ахъæбыс кодта: 
214 

Сидзæры бонтæ 
— Уырыс, дæхи ма тыхсын кæн æппындæр. Æз раджы ныххатыр 
кодтон дæуæн. Зонын æй, дæхиуыл дæ тых нæ цыди, бауарзтай. Цар- 
ды алцыдæр вæййы. Ныртæккæ æз æмæ дæуæн нæ сæйрагдæр хæс у, 
цæмæй дæ къæхтыл слæууай, æндæр мацæуыл мæт кæн. 
Уатмæ æрбахызти сæ фырты кæстæр чызг Ленæ æмæ уый дæр йæ 
бабайæн ахъæбыс кодта: 
— Баба, æз дæу бирæ уарзын. Тагьд та дыууæйæ уынгмæ цæудзы- 
стæм æмæ уым бандоныл баддзыстæм. 
— Хорз, хорз, мæ гыццыл бæдул, цæудзыстæм! — загъта лæг æмæ 
ахъуыды кодта: «Æз ницыуал ацæудзынæн, ницыуал... Уымæй та дæхи 
мауал сай, мæ гыццыл хур». 
Зарæ та хъуыды кодта, кæд Уырыс æфсæрмы кæны, фæндгæ та йæ 
кæны йæ уарзоны фенын. Фæлæ никуыуал аныхас кодта йæ лæгимæ 
уый тыххæй, зын ын куы уой, уыцы ныхæстæ, зæгъгæ. Йæ хъæдгомыл 
ма йын цæхх цы кæнын... 
Ницы хуыздæр кодта, хъыгагæн, Уырыс. Цыдысты йæм дохтыртæ 
дæр, фæлæ... 
Иу æхсæв, куыд фæстаг рæстæджы, Зарæ æппындæр нæ бафынæй, 
бадти йæ лæджы фарсмæ. Уый тынг тыхсти. Ус ын хостæ дæр бæргæ 
лæвардта, дохтыртæ йын кæй рафыстой, уыдон, фæлæ рынчын ницы 
хуыздæр кодта. Ацы 'хсæв æппындæр йæ зæрдæмæ нæ цыд йæ сæры- 
хицау, йæ хуыз дæр хорз нæ уыди, йæ улæфт дæр... Зарæ, цы кодтаид, 
уый нæ зыдта. Дохтырмæ фæдзурид, фæлæ сæм изæры куы уыдис. Иу- 
гыццыл ма банхъæлмæ кæсдзынæн, стæй фæдзурдзынæн Аслан æмæ 
чындзмæ, зæгьгæ, хъуыды кодта ус. 
Иу рæстæг Уырыс сабырæй сдзырдта: 
— Зарæ, ратт-ма мæм дæ къух... — сылгоймаг йæм радта йæ 
къух, лæг ын аба кодта, стæй тыххæйты дарддæр дзырдта: — Мæ 
ныфс, мæ кæрон æрхæццæ ис... Иу хатт ма дæ хатыр курын... Æз 
дæуæй тынг бузныгæй цæуын, стæй, зон, уарзын дæ! Тынг мыл ма 
фæрисс, уый аккаг нæ дæн. Хæдзар ма бауадз фæцудын, — ныхъхъус 
ис æмæ йæ цæссыгтæ йæ рустыл æруадысты. Хæстулæфт кодта. 
Зарæ йæ лæджы русæн аба кодта, куыдта, аивæй-иу йæ цæссыгтæ 
асæрфта. Йæ бон дзурын нæ уыди. Æрæджиау сфæрæзта: 
— Уырыс, ма тыхс! Ныртæккæ æз дохтырмæ фæдзурдзынæн. Фен- 
цондæр дын уыдзæни... — зæрдæйæ та ус æмбæрста, кæй ницыуал 
феххуыс уыдзæн йæ мойæн, уый. 
Тарсти, йæ къухты куы амæла, уымæй. Стæй йæ чызг æмæ фыр- 
тæн дæр тæригъæд кодта. Телефонæй бадзырдта Уырысы 'фсымæртæ 
æмæ сæ устытæм. Уыдон тагьд æрбацыдысты. 
215 

8> 
БУДАЙТЫ МИЛУСЯ. Уды суадон 
Ацыд йе 'цæг дунемæ Уырыс. Зарæ фехъусын кодта Мæдийæн 
дæр, æмæ уый мæрдзыгоимæ 'рбацыд фæстаг фæндараст зæгъынмæ йæ 
бирæ азты уарзонæн. Тынг куыдтой дыууæ сылгоймаджы — Зарæ æмæ 
Мæди. 
Куырыхон, зондджын сылгоймаг Зарæ хъуыды кодта: «Уарзтой 
кæрæдзийы Уырыс æмæ Мæди. Куынæ уарзтаиккой, уæд уал азы нæ 
уыдаиккой иумæ. Кæд мæрдты исты ис, уæд мæ нæ лæг бузныг уы- 
дзæнис. Мæдийы дæр фæндыди фæстаг фæндараст зæгъын. Куыд 
куыдта... Фæлæ уæддæр мæнæй зындæр никæмæн у, никæмæн... Æз 
уæддæр Уырысæй бузныг дæн: ферох мын кæнын кодта мæ сидзæры 
бонтæ, хæдзар систæм... Хорз сывæллæттæ, фырты фырттæ нын ис...» 
* * * 
Уырысы амардæй, æвæццæгæн, рацыд иу-ссæдз азы. Дзæбæх цар- 
дысты бинонтæ. Йæ лæг ын куыд фæдзæхста, афтæ сылгоймаг нæ ба- 
уагьта фæцудын хæдзар. Цæрæг хæдзар уыдысты. Ныр Зарæйæн æр- 
мæст фырты фырттæ нæ уыди. Йæ чызджы чызг чындзы æрцыди æмæ 
йын уыди дыууæ сывæллоны. Зарæ ныр у мадымады мад, уырыссагау 
— прабабушка. 
* * * 
Бады Зарæ тъахтиныл, хъуыды кæны йæ цардыл. Кæд  
сидзæры бонтæ бавзæрста, бирæ зынтæ федта, уæддæр йæхи, фæстæмæ 
ракæсгæйæ, амондджын хоны. Дзаг бинонтæ у, ныртæккæ йын ницыма 
у, цæхæрадоны дæр ма кусы. Йæ зæрдæ рухс кæны йæ фырты фырт- 
тæй, уыдоны сывæллæттæй... 
Сылгоймаг æмбары, кæд йæ царды уалдзæг зæрдæйы фæндон нæ 
уыди, уæддæр йæ царды фæззæг хорз æмæ бæркадджын у! 
ИЛАСЫ ФЫН 
Хæхтырдыгæй дымдта рог дымгæ, змæлын кодта бæлæсты сыфтæ. 
Сыбартсыбур кæнынц, сæ кæрæдзийæн сусæгæй цыдæртæ дзурынц. 
Æхсызгон сын у, дымгæ кæй кæны, уый. Хæхты уæлвæзтæ цъæх-цъæ- 
хид дарынц, фæхстыл хизы фос: фыстæ, стуртæ, хъуццытæ, галтæ, сæ- 
гътæ... Сæ астæу хæрджытæ дæр ис. Гыццыл фалдæр та цалдæр бæхы 
216 

Иласы фын 
хизы, хаттæй-хатт сæ мыр-мыр райхъуысы. Æнусон наз бæлæстæ уыцы 
арæзтæй, сæрбæрзондæй лæууынц. 
Хохы фахсыл хизынц дзæбидыртæ дæр. Уыдон уæлдæр къæдзæх- 
тæм цæуынц. Иу-дыууæ та дзы сæ сыкъатæй хæцынц, сæ хъару æвза- 
рынц. Кæрæдзийæ дард рацæуынц, стæй та сæ сыкъатæй кæрæдзийы 
— гуыпп... 
Цæргæс дæр хохы сæрмæ тæхы, бынмæ фæлгæсы, уæд йæхи ныл- 
лæгдæр æруадзы, уæд та фæстæмæ йæхи хæрдмæ сисы. Бæрз, кæрз, 
сусхъæд бæлæсты къалиутыл мæргътæ зарынц, ратæх-батæх кæнынц. 
Гакк-гуккы уасын хъуысы кæцæйдæр. 
Хохаг цæугæдон фынккалгæ, хæл-хæлгæнгæ уайы уыцы сыгъдæ- 
гæй, йæхи дуртæ æмæ къæдзæхтыл хойы æмæ афтæмæй тындзы размæ 
быдырмæ, денджызмæ. 
Илас сабыргай фæцæуымыды чыргъæдты размæ. Мыдыбындзытæ 
дидинджытыл бадынц. Нæлгоймагæн йæ алыварсы рæсугъддзинадæй 
йæ зæрдæ рухс кæны. Æвдадзы хуызæн уæлдæф зыдæй улæфы. Афæл- 
гæсыд йæ алыварс æмæ хъæрæй загьта: «Мæнæ дын дзæнæты, ар- 
гъауы бæстæ! Рæсугъддæр æмæ зæрдæмæдзæугæдæр ран, æвæццæгæн, 
зæххыл нæй!» Лæг æрлæууыди æмæ, йæ къухæй аууонгæнгæйæ, каст 
хохы фахсмæ, дзæбидыртæм фæкомкоммæ ис. Сæ сыкъаты дзæхст 
уымæ дæр хъуысти. Илас йæ мидбылты бахудти, йæ зæрдыл æрлæууы- 
дысты йæ сывæллоны, йе 'рыгоны бонтæ. 
Мæнæ ныр ам, Хидыхъусы, йæ хæдзар кæм ис, уым цардысты йæ 
фыдыфыды бинонтæ. Рагæй дзы цæрæг нал уыдис. Раджы ралыгъ- 
дысты хохæй быдырмæ йæ фыд йе 'фсымæртимæ. Ам ма баззадысты 
йæ баба æмæ нана, уыдон нæ бафæндыди быдырмæ ралидзын. Фæлæ 
Иласы фыд æмæ йæ дыууæ фыдыфсымæры æрцардысты Хъæдрæбыны 
хъæуы. Илас æмæ йе 'фсымæр Инал дæр уым райгуырдысты. Гыц- 
цылæй дыууæ лæппуйы арæх цыдысты хохмæ зæрæдтæм. Ам алы 
къахнад, алы къутæр, алы бæлас зонгæ сты Иласæн. Цы диссаджы 
суадæттæ дзы ис, сæ донæй сын адæймаг не 'фсæды нуазынæй. Уæл- 
дайдæр та — тæвд бон. Кæннод дзы цы æхсæрдзæнтæ ис! Уæлиауæй 
кæлы дон, цыма йæ исчи калы. Сæрдыгон уырдæм æрцæуынц дон нуа- 
зынмæ сырдтæ дæр: сычъитæ, дзæбидыртæ, сæгуыттæ... 
Илас дарддæр йæ цыды кой кодта, бахæццæ ис йæ мыды чыр- 
гъæдтæм, æрзылди сыл, стæй, гыццыл фалдæр бæрз бæласы бын цы 
бандой уыди, ууыл æрбадт. Ацы бандой дæр йæхæдæг скодта. Бадти 
нæлгоймаг, йæ алыварс æрдзæй йæ зæрдæ рухс кодта. Йæ хъуыдытæ 
йæ ахастой йе 'рыгоны бонтæм. 
217 

БУДАЙТЫ МИЛУСЯ. Уды суадон 
* * * 
Иласы фыд Цæрай йæ рæстæджы каст фæци хъæууонхæдзарадон 
институт æмæ сæ хъæуы колхозы куыста агрономæй. Хорз кусæг уыди. 
Йæ мад Лизавет та райдиан кълæсты ахуыргæнæг уыди. Илас æмæ йе 
'фсымæр Иналæн дæр сæ мад уыди ахуыргæнæг райдиан скъолайы. 
Уыдон иумæ ахуыр кодтой, иу къласы. 
Æфсымæрты астæу æдæппæтæй уыди дæс мæйы. Куыд хистæр 
æфсымæр, афтæ Иласæн йæ бар цыди йæ кæстæрыл. Фæлæ хыл ни- 
куы кодтой. Æрмæст-иу хæдзары куыстыты Инал йæхи асайдта, хъа- 
зынмæ-иу ацыди. Æмæ-иу уæд, уый цы куыст хъуамæ бакодтаид, уый 
дæр-иу Илас бакодта, цæмæй йæ мад æмæ фыдæн зын ма уа, уый 
тыххæй. Хæдзары, цæхæрадоны куыстытæ, фосмæ зилын сын уæрст 
уыдысты дыууæ лæппуйæн. Фыййау, хъомгæс дæр-иу арæх цыдысты. 
Æмæ ам та Инал алкæддæр цыди Иласы бæсты. Уый фос бирæ уарзта, 
стæй ныв кæнынмæ дæр рæвдз уыди, ноджы йын-иу, фос хизгæйæ, 
уыди рæстæг нывтæ кæнынæн. Йемæ-иу ахаста гыццыл фæйнæг  
(мольберт ын кæм уыди) æмæ гæххæтт хуызджын кърандæстимæ. Бæлæстæ, 
дидинджытæ, цæугæдоны нывтæ кодта. 
Илас та уарзта цæугæдоны алыхуызон дуртæ æмбырд кæнын. Дис- 
саг æм касти, куыд равзæрынц, сæ хуылфы цы ис, зæгъгæ. Йæ гыц- 
цылæй фæстæмæ йæ разы хæс сæвæрдта, скъола каст куы фæуа, уæд 
геологыл кæй сахуыр кæндзæн. 
Ахуыры фæстæ-иу дыууæ лæппуйы арæх цыдысты сæ фыдимæ 
дыргъдонмæ дæр. Уым цынæ хуызы дыргътæ зади, ахæм нæ уыди: 
уый дын сæрдыгон, фæззыгон, зымæгон фæткъуытæ, кæрдо, чылауи... 
Уыди дзы ахæм бæлæстæ дæр æмæ йæ иуæрдыгæй фæткъуытæ зади, 
иннæрдыгæй та — кæрдотæ. Иухатт кæм уыди, уым та Илас æмæ 
Инал сæ фыд Цæраимæ ацыдысты дыргъдонмæ. Августы мæй уыди, 
æмæ сæрдыгон фæткъуытæ, кæрдотæ, чылауитæ сцæттæ сты. Адæм 
куыстой дыргъдоны, æмбырд кодтой дыргътæ. Илас æмæ^ Инал дæр 
се 'ххуысы хай бахастой. Илас ма бæласмæ дæр схызти. Йæ фыд æм 
дзырдта: 
— Ма хиз, лæппу, кæрдо бæласмæ, тæссаг у, къалиу дын куы 
асæтта, уымæй. 
Кусджытæй дæр иу сылгоймаг, Симæ, зæгъгæ, дзырдта: 
— Илас, ма хиз, мæнæ дзы даргъ асинтæ ис. Хуыцау бахизæд, 
æмæ уырдыгæй рахаудтæ. Тæрсын дæ нæ кæнын, фæлæ фарон уартæ 
уыцы кæрдо бæласæй, — сылгоймаг йæ къухæй ацамыдта, гыццыл 
фалдæр цы кæрдо бæлас зади, уымæ, — æрхаудта Мурат, уый та 
218 

Иласы фын 
дæуæй хистæр у, стæй фидардæр. Хорз, æмæ дзы сæтгæ ницы акодта, 
фæлæ йæ къах фелвæсти. 
Илас нæ байхъуыста, йемæ ведра даргъ синагимæ райста æмæ 
сбырыди бæласмæ. Иу ставд къалиуыл сбадти æмæ тыдта кæрдотæ. 
Ведра-иу куы айдзаг, уæд-иу æй бынмæ æруагъта, æмæ-иу æй Инал та 
асыкмæ æркалдта. Дыууæ лæппуйæн хорз æнтысти. Иу-цалдæр асыккы 
байдзаг кодтой. Афтæ цалдæр бæласмæ схызти Илас. Фæлæ, фæстаг 
фæткъуы бæласæй бынмæ куы хызти, уæд йæ къах фæбырыд æмæ 
зæхмæ æрхауд. Йæ галиу къух йæ быны фæци. Тынг ын срысти, фæлæ 
лæппу быхсыд, хъæрзын æфсæрмы кодта. Уæлдайдæр æй йæ фыд нæ 
уагъта бæласмæ хизын. Æрбамбырд сты, уырдæм хæстæг чи куыста, 
уыдон. Инал дæр хорзау нал фæци, йе 'фсымæры фарсмæ сбадт æмæ- 
иу æм бакаст. Уымæн йæ къух тынг рысти, йæ зæрдæ дæр-иу æрба- 
уынгæг, фæлæ йæхиуыл хæцыд, не скуыдта, хъуыды кодта: «Худинаг у 
кæуын, ныр æз стыр дæн». Сылгоймæгтæй иу, Розæ, зæгъгæ, æрысгæр- 
ста лæппуйы къæхтæ, къухтæ, сæрмæ æркаст. Галиу къух гæллиуæй 
лæууыд. 
— Иласы къух саст у, тагъд æй рынчындонмæ бахæццæ кæнын 
хъæуы. Лæппу, бæргæ дын дзырдтам, фæлæ нæ байхъуыстай. Ныр ма 
йыл цы дзурæм. 
Цæрай уырдæм хæстæг нæ уыди. Чылауи чи тыдта æмæ æмбырд 
кодта, уыдон раз уыди. Ничи йæм фæдзырдта, уымæн æмæ Иласы 
тагъддæр бахæццæ кæнын хъуыди рынчындонмæ. Хорз æмæ, 
кусджытæй иу — Сергей йæхи хæдтулгæйыл уыди æмæ уый аласта 
лæппуйы. Рынчындоны гипс сæвæрдтой Иласы къухыл, уколтæ йын 
скодтой. Сергей йæ сæ хæдзармæ æрбаласта. Лизавет йæ лæппуйы 
афтæмæй куы федта, уæд уыцы тарстæй загьта: 
— Мæ хæдзарыл, цы кодтай Илас? Кæм сты дæ фыд æмæ Инал та? 
Сергей радзырдта сылгоймагæн, хабар куыд уыди, уый. Мад 
хъуыр-хъуыргæнгæ хæдзармæ бахуыдта йæ лæппуйы: 
— Уæд дæ фыд та кæм уыди, цæмæн дæ бауагъта бæласмæ  
хизын? 
Илас ницы сдзырдта, йæ аххос æмбæрста, стæй йæ къух дæр тынг 
рысти. Сынтæгыл æрхуыссыд æмæ афынæй. 
Цæрайæн дыргъдоны радзырдтой, йæ лæппуйыл цы æрцыди, уый. 
Фыдæн зын куыд нæ уыди уыцы хабар, зæгъгæ та кодта: 
— Хистæртæм хъусын хъæуы. Хорз æмæ уæддæр йæ сæр нæ ныц- 
цавта, къух та адзæбæх уыдзæни. Иннæ хатт хъусдзæн æмæ хиваст 
митæ нал кæндзæни, — йæ кæстæр лæппумæ фæкомкоммæ: — Инал, 
уыныс, коммæ куынæ кæсай, уæд куыд вæййы, уый. 
219 

БУДАЙТЫ МИЛУСЯ. Уды суадон 
Лæппу йе 'фсымæры сраст кæныныл ацархайдта: 
— Иласы фылдæр æртонын фæндыди æмæ уымæн сбырыди бæла- 
смæ. 
Хæдзармæ куы 'рбацыдысты Цæрай æмæ Инал, уæд Лизавет йæ 
лæгмæ дзуры: 
— Хуыцауы тыххæй, кæм уыдтæ, дæ фырт бæласмæ куы схызти, 
уæд? Нæ йæ уыдтай? Инал, ды та йæ цæмæн бауагътай схизын? 
Лæппу йæ сæр бынмæ æруагъта æмæ сым-сым кодта. Йæхи афтæ 
æнкъардта, цыма æцæгдæр уый аххос уыди, Илас бæласæй кæй æр- 
хаудта, уый. Цæрай та загъта: 
— Бæргæ йын дзырдтам, фæлæ нæ байхъуыста. Цæрдæг у, æмæ 
загътон, кæд ын ницы уаид. Цæй, æгайтма афтæмæй баззад, фыддæр 
цæф^ыл нæ рауад. Алцыдæр вæййы. Иннæ хатт зондджындæр уыдзæ- 
ни. Йæ къух та адзæбæх уыдзæн. Уырыссагау афтæ фæзæгъынц: «До 
свадьбы заживёт». 
Инал базгъордта Иласы уатмæ, фæлæ, фынæй у, уый куы федта, 
уæд фæстæмæ рацыди. 
О, царды алцыдæр вæййы. Сывæллон хаугæ дæр кæны, цъæрæ- 
мыхст дæр кæны. Уæдæ... Хъæуккаг сывæллонæн йæ къахы сындз 
дæр суайы, мыдыбындз кæнæ йæ дзынга дæр ныццæвы. Бирæ цы- 
дæртæ вæййы, афтæмæй æхсиды лæппу. 
Скъолайы хорз ахуыр кодтой Илас æмæ Инал. Райдиан кълæсты 
сын, куыд загътам, афтæ, ахуыргæнæг уыди сæ мад Лизавет. Уый йæхи 
сывæллæттæн карздæр уыди. Рæстæмбис бæрæггæнæнтæ дæр сын-иу 
сæвæрдта, куы-иу хъуыд, уæд. Хистæр кълæсты ноджы хуыздæр ахуыр 
кодтой æфсымæртæ. Инал фылдæр уарзта геометри, черчени, ныв кæ- 
нын æмæ музыкæйы уроктæ. Илас та - литературæ æмæ æвзаджы урок- 
тæ. Сочиненитæ фыссынмæ тынг арæхст. Боныджы дæр йæ хъуыдытæ 
фыста. Æмдзæвгæтæ дæр фыста, фæлæ сæ никæмæ æвдыста. 
Илас æмæ Инал спорты дæр сæ хъарутæ æвзæрстой. Цыдысты 
хъæбысæй хæцыны секцимæ. Сæ дыууæ дæр гитарæйыл цагътой. Илас 
ма йæхи фыст зарджытæ дæр зарыди. 
Дыууæ 'фсымæры астæуккаг скъола хорз бæрæггæнæнтимæ 
каст фесты. Алчидæр дзы йæхи фæндаг равзæрста: Илас бацыди 
Дзæуджыхъæуы хæххон-металлургон институты геологон факультетмæ. 
Инал та ацыди Мæскуымæ, Суриковы номыл нывкæныны академион 
институтмæ бацыди. 
Цæрай æмæ Лизаветæйы бæргæ нæ фæндыди, цæмæй сæ кæстæр 
фырт Мæскуымæ цыдаид, уый. Фæлæ æмбæрстой, Дзæуджыхъæуы кæй 
нæй ахæм уæлдæр скъола. Инал та нывтæ хорз кæны, нывгæнæг суæ- 
вын æй фæнды. 
220 

Иласы фын 
* * * 
Илас æмæ Инал ныллæууыдысты сæ дарддæры царды фæндагыл. 
Алкæмæндæр дзы йæхи фæндаг уыдзæни. Куыд уыдзæни, цы  
уыдзæни, уый та ныр ничима зоны. Мад æмæ фыд, стæй сæхи дæр фæнды, 
цæмæй сæ фæндаг уа уæрæх, даргъ, рæсугъд, цæуой йыл æнæ къуых- 
цытæй. Сæхицæй бирæ гæнгæ уыдзæни, фæлæ алцы сæхицæй гæнгæ 
дæр нæу. Хуыцау куыд зæгъа, афтæ уыдзæни. 
Илас цингæнгæйæ байдыдта ахуыр кæнын, йæ гыццылæй фæстæмæ 
йæ кæм фæндыди, уым. Базонгæ ис, йемæ иу группæйы чи ахуыр  
кодта, уыдонимæ. Ам ахуыр кæнынц Советон Цæдисы (уæд ма йæ райгуы- 
рæн бæстæ афтæ хуынди) алы рæттæй. Йæ райгуырæн бæстæ фæстæдæр 
фехæлдзæн, хъыгагæн. Ацы институты ма ахуыр кодта фæсарæйнаг фæ- 
сивæд дæр. Африкæйæ дæр ма дзы ис дыууæ студенты. Иласиты  
группæйы фылдæр лæппутæ сты, фæлæ дзы ис фондз чызджы дæр. 
Иласы равзæрстой сæ группæйы старостæйæ. Лæппу ахуыр дæр 
хорз кодта, стæй архайдта кафджытæ, зарджыты къордты, уыд  
институты футболон командæйы уæнг дæр. Зæрдæхæлар лæппуйæн стыр 
аргъ кодтой йе 'мбæлттæ. Ахуыргæнджытæ дæр æм хорз цæстæй ка- 
стысты. Илас æххуыс кодта, лæмæгъ чи ахыр кодта, уыдонæн. 
Æмдзæрæны чи царди сæ группæйæ, уыдонæй-иу бирæты арæх 
æрбахуыдта сæ хæдзармæ. О, Цæрай æмæ Лизавет, сæ фырттæ скъола 
каст куы фесты, уæд хъæуæй Дзæуджыхъæумæ ралыгъдысты, хæдзар 
балхæдтой. Мад-иу тынг æхсызгонæй сæмбæлди йæ фырты 'мбæлттыл. 
Хорз сæ-иу суазæг кодта, тæригъæд сын кодта, æмбæрста, куыд зын у 
æнæ мадæй горæты ахæм, зæгьæн ис, нырма сывæллæттæн. Райсомæй 
дын дæ разы хæринаг мачи æрывæрæд, кæннод ахуыры фæстæ хъуыды 
кæн, цы бахæрдзынæ, ууыл. Лизавет-иу чъиритæ кæнынмæ куы хъа- 
выд, уæд-иу рагацау загъта йæ лæппуйæн, искæй æрбахон де 'мбæлт- 
тæй, зæгьгæ. 
Африкæйæ цы дыууæ лæппуйы ахуыр кодта Иласимæ, уыдон дæр 
иу-цалдæр хатты æрбахуыдта сæхимæ. Уыдонæн та уæлдай тæригъæд 
кодта Лизавет, хъуыды кодта: «Адон дард бæстæйæ 'рбацыдысты, 
æцæгæлон бæстæйы сты, æцæгæлон адæмы астæу». Иласмæ сæ  
группæйы ахæм цæстæй кастысты, цымæ сæ хистæр у, кæд æмæ иуæй- 
иутæй кæстæр уыди, уæддæр. Райгуырæн бон-иу искæмæн куы уыди 
сæ группæйы студенттæй, уæд ын-иу раарфæ кодтой. Илас-иу алыхатт 
дæр гитарæйыл цагъта, зарыд-иу. 
Фыццаг æмæ дыккаг курсы студенттæ фæззæджы мæй куыстой 
быдыры. Фыццаг аз картофы куыст кодтой, дыккаг аз та — нартхоры. 
221 

БУДАЙТЫ МИЛУСЯ. Уды суадон 
Алыхатт дæр Иласиты группæйæ колхозы разамынд разы уыди. Ар- 
фæйы гæххæтт дæр ма-иу рарвыстой институтмæ. 
Инал æмæ Илас арæх фыстой кæрæдзимæ фыстæджытæ. Инал дæр 
ахуыры фæстейæ нæ зади. Мæскуымæ куы цыди, уæд ын йæ мад æмæ 
фыд бафæдзæхстой, цæмæй ма батагъд кæна бинонты хъуыддаг бакæ- 
нынмæ. Стæй хъуамæ ракура ирон-дыгурон чызг. Фæлæ, куыд фæзæ- 
гъынц, уарзт дуар куы æрбахойа, уæд адæймаг йæхицæн хицау нал 
вæййы, нал æй фæфæрсы, цы адæмыхаттæй у, зæгъгæ. Инал йæ иу 
фыстæджы йе 'фсымæрмæ фыста: 
«Дæ бон хорз, Илас! 
Райе фыстæг дард Мæскуыйæ. Ме 'фсымæр, æз дæумæ хæлæг кæ- 
нын, Ирыстоны чи ис. Тынг мысын нæ хъæу, хæхтæ, цæугæдæттæ, æх- 
сæрдзæнтæ... Ныр æртыккаг аз нæма уыдтæн нæхимæ, куыд æй зоные, 
афтæ. Сæрды, каникулты рæстæджы, кусгæ фæкæнын. Уæдæ, цæрын 
хъæуы. Мæскуыйы та уæлдайдæр, мæ мады къæбиц дзы нæй. Фæлæ... 
Тагъд рæстæджы - зымæджы каникулты цæудзынæн нæхимæ. 
Демæ мын бирæ ныхасæгтæ ис. Ды мæ бамбардзынæ. Мæ фыны арæх 
уынын мæ мад æмæ фыды. Мæ зæрдæ сæм æхсайы. Æвæццæгæн мыл 
сæ зæрдæ худы, афтæ арæх кæй нæ цæуын Ирыстонмæ, уымæй. Нæ, 
стырзæрдæ нæ кæнын нæ бинонтыл, мæ гыццыл райгуырæн бæстæ- 
йыл. Фæлæ цард размæ цæуы... Иу ран нæ лæууы. Куыд фæзæгъынц, 
иу ран цы дур лæууа, уый хъуына кæны. 
Илас, æз нæ ферох кодтон мæ мад æмæ мæ фыды фæдзæхст, ома, 
æрмæстдæр нæхирдыгон чызг ракур, зæгъгæ. Æмбарын сæ, уыдон тæр- 
сынц, Мæскуыйы æндæр адæмыхаттæй куы равзарон чызг. Фæлæ куы 
бауарзæм, уæд хицау нал вæййæм нæхицæн. 
Илас, дæуæй йæ цы 'мбæхсон, ам сæмбæлдтæн иу чызгыл. Æмæ 
фыццаг хатт мæ царды мидæг базыдтон, цы у уарзт, уый. Ныр цалдæр 
мæйы æмбæлæм... Иæ ном Маринæ хуыйны, ахуыр кæны МГУ-йы фæ- 
сарæйнаг æвзæгты факультеты. Бакастæй мæнæ нæхи ирон чызджыты 
хуызæн у. Мад æмæ фыдæн мацы ма зæгъ. Нæ мæ фæнды, цæмæй сын 
зын уа. Рæстæг, цард йæхи æвдиедзæни. Ныртæккæ мæм ахæм хъуы- 
дытæ нæма ис, æмæ йæ ракурон. Иуæй, нæ дыууæ дæр ахуыр кæнæм, 
иннæмæй та, кæрæдзийы афтæ хорз нæма зонæм. О, афтæ фæзæгъынц, 
кæрцæн йе 'мпъузæн хъуамæ йæхицæй уа, зæгъгæ. 
Илас, дæуыл мæ зæрдæ дарын, æцæгæйдæр Маринæимæ мæ цард 
баиу кæнон, зæгъгæ, куы сфæнд кæнон, уæд мæ ды бамбардзынæ. 
Дзæбæх у, ме 'фсымæр! Саламтæ ратт нæ ныййарджытæн! Са- 
лам зæгъ нæ хæхтæ, цæугæдæттæ, быдыртæ, хъæдтæ, æхсæрдзæнтæ, 
суадæттæн дæр». 
222 

Иласы фын 
Илас Иналæй уыцы фыстæг куы райста, уырыссаг чызджы ба- 
уарзта, зæгъгæ, уæд хъуыдыты ацыд. Æмбары йе 'фсымæры. Уарзт 
нæ фæрсы, цы адæмыхаттæй у дæ уарзон, уый. Уым диссагæй ницы 
ис. Раздæр дæр ахæм хабæрттæ бирæ уыдис. Мæнæ скъолайы  
уырыссаг æвзаджы ахуыргæнæг — Дербенцева Степанида Ивановна уыди 
уырыссаг, йæ лæг та — ирон. Ис сын замманай дыууæ сывæллоны. 
Цæрынц хъæуы. Уæдæ иронау дæр зоны, ирон æгъдæуттæ дæр æххæст 
кæны. Ирон хæринæгтæ, чъиритæ дæр кæны. Никуы йæ ничи равзæр- 
ста, уырыссаг у, уымæй. Цымæ ам райгуырди, уый хуызæн у. Нæхи 
ирон чызджыты астæу ахæмтæ ис, æмæ Хуыцау бахизæд, дæ хæдзармæ 
бацæуа. 
Иласæн йæхи зæрдæмæ ничима цæуы. О, ис бирæ дзæбæх чыз- 
джытæ йæ алыварс, фæлæ, афтæ дзы кæмæй зæгъа, мæнæ ай бахонон 
нæ хæдзармæ, мæ мад æмæ фыды аккаг у чындзæн, зæгъгæ, ахæмыл 
нæма сæмбæлди. Стæй, тагъд дæр никæдæм кæны, нырма æрыгон у. 
Йæ сæры ахæм хъуыдытæ дæр нæма ис. Ныртæккæ йæ сæйрагдæр хæс 
у институт æнтыстджынæй каст фæуын æмæ ацæуын кусынмæ, кæдæм 
æй арвитой, уырдæм. 
* * * 
Илас радта сæрдыгон фæлварæнтæ хорз бæрæггæнæнтимæ. Хуыз- 
дæр студенттæй цалдæрæй цæуынц практикæйы Норильскмæ. Лæппу 
Дзæуджыхъæу æмæ Налцыккæй дарддæр никуыма никуы уыдис, æмæ 
ныр йæхи тынг цæттæ кодта цæуынмæ. Йемæ хæссы йæ гитарæ дæр. 
Иласмæ афтæ кæсы, æмæ геолог хъуамæ гитарæйыл цæгъдын зона, 
заргæ дæр уæдæ кæна. Йæ зæрдæмæ тынг цæуы Николай Добронравов 
æмæ Александра Пахмутовайы зарæг «Геологи»: 
Я уехала в знойные степи, 
Ты ушёл на разведку в тайгу 
Надо мною лишь солнце палящее светит, 
Над тобою лишь кедры в снегу. 
А путь и далёк и долог, 
И нельзя повернуть назад... 
Держись, геолог! 
Крепись, геолог! 
Ты ветра и солнца брат!.. 
223 

БУДАЙТЫ МИЛУСЯ. Уды суадон 
Ил ас йæхи цæттæ кодта цæуынмæ. Лизаветæйы бæргæ нæ фæн- 
дыди ахæм дард ранмæ йе 'рыгон лæппуйы ауадзын, фæлæ йын йæ 
сæрыхицау загьта: 
— Нæ къæбæргæнæг, хъусыс, æппындæр-ма ма къуылымпы кæн 
нæ фырты. Уадз æмæ ацæуа! Уæдæ йæ дæ рæбыны дарынмæ хъавыс. 
Уадз æмæ æхсида! 
— Нæ зонын, нæ зонын, тæрсгæ йын кæнын. Дæлæ арвыкæронмæ 
цæуы... 
— Ма йын тæрс. Хуыцау куыд зæгъа, афтæ уыдзæни. Уыйбæсты 
йын фæндагмæ исты сцæттæ кæн. Куыд фæзæгъынц: «Хæссынмæ рог 
куыд уа, хæрынмæ — адджын», — мидбылхудгæйæ ма бафтыдта йæ 
ныхасмæ Цæрай. Цасдæр рæстæг ныхъхъус ис, стæй загьта: — Æз ма 
æрыгондæр куы уаин, уæд искæдæм бæргæ ацæуин. 
Лизавет йæ лæджы ныхасыл бахудти: 
— Нæ лæг, зæрондæрдæм дыл базыртæ куы базади. Дæ зæрдæ ма 
цыдæртæ зæгъы. Мæгуыры зæрдæ — фынтæй хъал. 
— Ма кæн, ма кæн, уæртæ ус, кæннод дæ фæуадздзынæн æмæ 
æцæгдæр искæдæм ацæудзынæн, — бахудти йæ мидбыл Цæрай. 
— Куыд дæм кæсын, афтæмæй мæ уадзынмæ хъавыс? О, кæм 
ма дæ хъæуын, зæронд ус дæ нал хъæуы... Зæронд бирæгъы зæрдæ 
уæрыччы дзидза æрцагуырдта. 
Лæг æмæ ус хъазæн ныхæстæ куыд кодтой, афтæмæй сæ Илас æр- 
баййæфта. Сæ ныхасæй сын цыдæртæ фехъуыста, йæ мидбылты  
бахудти. Хъæрæй та загьта: 
-Æхсызгон мын у, хъæлдзæг кæй стут, уый. Æз райсом цæугæ  
кæнын. Мæскуымæ цæуæм поезды, уырдыгæй та — хæдтæхæджы. 
Мад йæ фыртмæ уарзæгой цæстæй бакаст æмæ загьта: 
— Мæ хур, цу дæ къухтæ ахс æмæ 'хсæвæр скæ. Уæртæ фынгыл 
чъиритæ, физонæг. Фæндагмæ дæр дын сцæттæ кодтон, цы хъæуы, уый. 
Илас йæ мадæн ахъæбыс кодта: 
— Мамæ, дæ хуызæн мад никæмæн ис, никæмæн! Стæй мæ фыды 
хуызæн дæр! 
Лизавет бахудти: 
— О, о, дæ фыды дæр демæ ацæуын фæнды. Зæрондырдæм æй 
балцыты цæуын æрфæндыди. 
— Æмæ уымæй дæр цы мæнг зæгъыс. Цæуылнæ йæ хъуамæ ахо- 
нон мемæ? Фæлæ дæу та иунæгæй куыд ныууадзæм, нæ мад? — худ- 
гæйæ> загьта Илас дæр. 
Поезд Мæскуымæ цыди изæрæй. Илас йе 'мбæлттимæ лæууыды- 
сты вагзалы. Ныхæстæ кодтой, худтысты... Иласы æмкурсон Давид ги- 
тарæйыл цагьта æмæ зарыд. Кæмæдæрты 'рбацыдысты фæндараст зæ- 
224 

Иласы фын 
ш 
гьынмæ. Кæйдæр йæ уарзон чызг фæндараст кодта, кæмæндæр йæ хо 
'рбацыди. Иласимæ ничи рацыди, йæхæдæг нæ рауагъта йæ мад æмæ 
фыды. Уарзон та йын нæма уыди, уæдæ йын хо дæр нæ уыди. 
Дзæбæх, æхсызгон сæрдыгон изæр уыдис. Хæхтырдыгæй дымдта. 
Бæлæсты сыфтæ змæлыдысты дымгæмæ, уыдон дæр фæндараст дзырд- 
той æрыгон лæппутæн, стæй хæхтæ дæр дымгæйæ æрвыстой сæ салам. 
Иласитæ сбадтысты поезды. Уый араст æхситгæнгæйæ. Илас фыццаг 
хатт цыди поезды, Мæскуыйы дæр никуыма уыдис. Уæвгæ кæм  
уыдис? Ирыстоны хæхтæй дарддæр никæдма никуыдæм ацыд. Раст зæгъ- 
гæйæ, кæмтты йе 'мбæлттимæ арæх вæййынц. Стæй, дыккаг курсы 
куы ахуыр кодта, уæд практикæйы уыди Буроны, Мызуры. 
Илас лæууыди тамбуры æмæ касти рудзынгæй. Ирыстонæй рахыз- 
тысты, куыд дарддæр, афтæ хæхтæ нал зындысты, бæлæстæ «згъорд- 
той» фæстæмæ. Лæппу хъуыды кодта, æрдз куыд диссаг у, ууыл: 
«Уæртæ бæлæстæ сæ кæрдæгхуыз фæлысты лæууынц, сæ сæрмæ цъæх 
арв. Иу мигъы цъупп дæр ыл нæй. Фæлæ тагьд талынг кæнын бай- 
дайдзæн, æмæ кæрдæг, дидинджытæ, бæлæстæ, мæргътæ... фынæй 
кæндзысты райсоммæ. Райсомæй раджы сæ райхъал кæндзысты хуры 
тынтæ. Кæрæдзийыл бацин кæндзысты æмæ цингæнгæйæ сæ цæ- 
стытæй ракæсдзысты. Арв дæр, хур куы аныгуыла, уæд йæ хъæбыс 
бадардзæн мæймæ, стьалытæм...» Иласы уæхскыл чидæр йæ къух 
æрæвæрдта, æмæ лæппу фесхъиудта. 
— Цæмæй фæтарстæ, мæ лымæн? Кæмдæр уыдтæ, æнхъæлдæн, дæ 
хъуыдыты? — загьта худгæйæ Вадим. — Цом мидæмæ, купемæ, æх- 
сæвæр скæнæм. 
Лæппутæ бацыдысты мидæмæ, стьолыл уыди алыхуызы хæринæг- 
тæ. Илас дæр йæ хæссинагмæ февнæлдта: 
— Мæнмæ дæр ис чъиритæ, физонæг, фых карк... 
Сослан æй дарддæр дзурын нал бауагъта: 
— Илас, уыдон дæр никæдæм лидзынц, фæндаг даргъ у, ма тæрс, 
нæ фесæфдзысты. Нæ хуыздæр куыст цы у: хæрдзыстæм æмæ фынæй 
кæндзыстæм... 
— Стæй зардзыстæм, — загьта Давид æмæ райста гитарæ. Са- 
быргай базарыд. Лæппутæ йын бахъырныдтой. Зарыдысты сæ уарзон 
зарæг «Геологи» дæр. Куы бахордтой, уæд Илас дæр гитарæ райста 
æмæ йæхи фыст зарæг сабырæй базарыд: 
Хæхтæ, хæхтæ, рæсугьд фæзтæ, 
Хохы фахсыл та — сычъитæ... 
Тагьд уайынц нее цæугæдæттæ, 
Зæххы бынæй — ысуадæттæ. 
15 Будайты Милуся 
225 

БУДАЙТЫ МИЛУСЯ. Уды суадон 
Кæмтты фидыц — æхсæрдзæнтсе, 
Рæсугъд чызгау — бæрз бæлæстæ. 
Гыццыл фалдæр та — нсезытсе, 
Сæрбæрзондæй у сед— кæрзытæ... 
Фæсивæд зарæг систой. Иу рæстæг сын сæ купейы дуар чи- 
дæр æрбахоста, Дуар байгом кодтой, къæсæрыл лæууыди иу ацæргæ 
сылгоймаг. 
— Мæнæ дзæбæх лæппутæ, уе 'хсæв хорз! Кафын æмæ уыл за- 
рын бафидауæд! Фæлæ ныртæккæ æнафон у. Мæнæ уæ фарсмæ купейы 
цæуæм, немæ дыууæ сывæллоны ис. Уыдон ныр фынæй кæнынц. Ба- 
хатыр кæнут, фæлæ, кæд гæнæн ис, уæд уæ зарын фæсабырдæр кæнут, 
— загъта сылгоймаг. 
Лæппутæ фефсæрмы сты, сæ бынæттæй фестадысты. Илас загъта: 
— Ныххатыр нын кæн! Раст не стæм, ныр æцæгдæр æнафон у. 
Мах та цымæ тыгъд быдыры стæм, нæхи афтæ дарæм. Нал зардзы- 
стæм! Иу хатт-ма уæ курæм хатыр! 
Сылгоймаг йæ мидбылты бахудти æмæ бацыди йæхи купемæ. 
Маир загъта: 
— Худинаг! Нæхæдæг та куыд нæ ахъуыды кодтам, ныр æнафон 
кæй у, ууыл... 
— Цæй, æгæр ма хыл кæнæм нæхимæ. Зарыдыстæм, æндæр цы. 
Мыййаг, кæд нуазгæ нæ бакодтам æмæ хъæр нæ кодтам, кæннод — 
хыл, — Сосланы ныхас се 'ппæты дæр æрсабыр кодта. 
Лæппутæ сæ хуыссæнтæ бакодтой. Илас хъуамæ хуыссыдаид  
купейы рахиз фарсæй уæллаг тæрхæгыл. Фынæй кæнын æм æппындæр 
нæма цыди. Рацыди тамбурмæ æмæ касти рудзынгæй талынгмæ. Ар- 
выл зындысты мæй æмæ стъалытæ. Поезд иу рæстæджы йæ цыд  
фæсабырдæр кодта, фæзындысты рухсытæ. Цавæрдæр станцæмæ 'рбахæццæ 
сты. Поезд æрлæууыд, уынгæй хъуысыд адæмы дзолгъо-молгъо, чидæр 
цыдæр уæй кодта. Бирæ нæ ралæууыдысты уым, стæй та сабыргай- 
сабыргай араст поезд. 
Илас схызти йæ тæрхæгмæ æмæ архайдта бафынæй уæвыныл. 
Йе 'мбæлттæ фынæй уыдысты, Давид та ма хуыр-хуыр дæр  
кодта. Кæддæр-уæддæр афынæй Илас æмæ уыдта фын, цыма кæмдæр 
хъæ^ы фестади йе 'мбæлттимæ. Цæуынц фæндагыл, алыварс зади 
бæлæстæ, фæлæ куыд цыдысты, афтæ бæлæстæ аиуварс сты, фæндаг 
сын лæвæрдтой. Бахæццæ сты иу цавæрдæр цадмæ. Былгæрон  
лæууыди бæлæгъ. Цыппарæй дзы сбадтысты. Бæлæгъ былгæронæй цасдæр 
226 

Иласы фын 
куы ацыди, афтæ дын донæй цавæрдæр стыр кæсаг йæ сæр куы сда- 
рид æмæ адæймаджы хъæлæсæй афтæ куы зæгъид: «Курын уæ, æмæ 
дарддæр мауал ленк кæнут. Бæлæгь уæ стыр фурдмæ рахæсдзæн æмæ 
уым та уæ бæлæгъы ницы бакæндзыстут». «Уæдæ цы фæуæм, цады 
астæу куы стæм?» — афарста кæсаджы Илас. «Æз ленк кæндзынæн, 
æмæ сымах дæр уæ бæлæгъы мæ фæстæ ленк кæнут». Афтæ бакодтой 
лæппутæ, æмæ иу рæстæджы сæ разы фестадис сакъадах. Рахызтысты 
бæлæгъæй æмæ цыдæр аргьауы бæстæмæ бафтыдысты. Сæ размæ ра- 
цыди иу рæсугъд чызг, йæ уæлæ — разгæмттæ, йæ къухы та уыдис 
дурын. Илас йæ царды мидæг ахæм рæсугъд чызг никуыма федта. 
Куыд фæзæгъынц, хуртæ æмæ мæйтæ касти йæ цæсгомæй, бæрзонд, 
нарæгастæу... Даргь мыдхуыз дзыккутæ дыууæ быдæй æхæссыдысты 
йæ фадхъултæм. Сау къæлæт æрфгуытæ, стыр цæстытæ, адæймаг дзы 
аныгъуылдаид. Мæнæргъыхуыз былтæ... Куы бахудти чызг, уæд разын- 
дысты урс-урсид дæндæгтæ. Чызг бацыди Иласы размæ æмæ йæм дæт- 
ты дурын афтæ дзургæйæ: «Райе, аназ дзы. Æз дæумæ 'рбацыдтæн, дæ 
амонд дæн!» 
Илас куыддæр стыхети йæ фыны, фехъал ис, йæ цæстытæ асæрфта 
æмæ сабырæй йæхицæн загьта: «Уый дын диссаджы фын!.. Фæлæ цы 
рæсугъд чызг уыди, царды ахæмтæ нæ вæййы. Хуыцау ахæм кæм дæт- 
ты». Лæппу райсоммæ нал бафынæй, рафт-бафт кодта — куы иуæрдæм 
йæхи базылдта, куы — иннæрдæм. Бафынæй уæвыныл бæргæ архайд- 
та, фæлæ — кæм. Нымайгæ дæр кодта, фæлæ йæ хъуыдытæ сæ быны 
скодтой, æмæ уыдоны ахæсты фæцис. Афтæ фæзæгъынц, ног раны 
фыццаг æхсæв дæ фыны цы чызджы фенай, уый дæ амонд уыдзæни. 
Лæппу ахæм хъуыддæгтыл не 'ууæнды. Цард равдиедзæн, æцæг у, æви 
— нæ. Илас та нырма йæ царды фæндаджы райдайæны лæууы. 
Лæппутæ Мæскуыйæ атахтысты Норильскмæ. Æртæ мæйы фесты 
уым. Уый уыди сæ царды фыццаг фæлварæн, фыццаг скъола. Æн- 
цон сын нæ уыди. Адæймагмæ афтæ кæсы, æмæ геолог у романтикой 
професси. Уый афтæ у, фæлæ бирæ зынтæ бавзары адæймаг. Уарыны, 
хуры, зымæджы, дымгæ рæстæджы... Цыфæнды рæстæджы дæр  
геолог хъуамæ йæ куыст кæна. Æмæ, цæмæй дæ куыст хорз кæнай, уый 
тыххæй дæ дæсныйад хъуамæ уарзай, дæ хъарутæ йын дæттай. 
Илас банкъардта, базыдта, геолоджы куыст арты фарсмæ бадын, 
гитарæйыл цæгъдын кæй нæу, фæлæ зын фæндæгтыл цæуын, агурын, 
алыхуызы згъæртæ, газ, нефть, сау æвзалы кæм равзæрынц, уыцы 
бынæттæ. Лæппу фæсмон нæ кæны, геолоджы професси кæй равзæр- 
ста, ууыл. Уæдæ йæ дарддæры царды дæр никуы фæфæсмон кодта. 
227 

БУДАЙТЫ МИЛУСЯ. Уды суадон 
* * * 
Фесты фондз азы. Илас хорз бæрæггæнæнтимæ каст фæцис  
институт. Хъуамæ аспирантурæмæ бацыдаид, фæлæ лæппуйы нæ бафæнды- 
ди. Хъуыды кодта: «Уый тыххæй фæцахуыр кодтон, æмæ ам горæты 
бадон? Нæ, нæ, геологыл сахуыр кодтон æмæ дарддæр хъуамæ хæс- 
сон, мæ уæхсчытыл цы хæс ис, уый». Институтæй æй арвыстой Хаба- 
ровскмæ, уым зынаргъ згъæртæ кæм агурынц, уыцы геологон-сгарæн 
куыстуатмæ. 
Уыцы аз Инал дæр каст фæцис институт. Уый баззади 
Мæскуыйы, ныллæууыди куысты дæр, бацарди йæ уарзон уырыс- 
саг чызгимæ. Цæрай æмæ Лизаветæйæн æхсызгон нæ уыди, иуæй, 
сæ фырт Мæскуыйы кæй баззади, уый. Дыккагæй та... Кæд Инал 
йæ ныййарджытæм ныффыста, цæмæй йын бар радтой йæ уарзон 
чызджы æрхæссын, уæддæр мад æмæ фыд бынтон разы нæ уыды- 
сты. Фыццаг рæстæджы Лизавет тынг мает кодта. Йæ сæрыхицау æм 
фæхыл кодта: 
— Раст нæ дæ, нæ къæбæргæнæг! Афтæ не 'мбæлы. Ныффыста 
нæм Инал, хатыр ракуырдта. Æвæццæгæн, Хуыцауæй афтæ загъд уыди. 
Мæнæ æз дæу куы бауарзтон, уæд мæхицæн бынат нал ардтон, æх- 
сæвæй-бонæй дæуыл хъуыды кодтон. Мæ цард нал уыдтон æнæ дæу, 
— Цæрай йæ усы æрбахъæбыс кодта. — Ныр дæр ма дæ бирæ уарзын. 
Зæгъ-ма, нæ сывæллæтты мад, ды мæ нæ уарзыс? 
— Уæ, нæ лæг, нæ лæг, кæдæм ахæцыдтæ. Уый кæд уыди! Стæй, 
куынæ дæ уарзтаин, уæд дæм чындзы 'рцыдаин? Фæлæ... 
Цæрай та йæ усы йæхимæ 'рбалвæста æмæ загьта: 
— О, уый раджы уыдис, æрыгон уыдыстæм. Гъемæ дæ фырты 
дæр бамбар, уый дæр æрыгон у. Бауарзта, куынæ уарзид, уæд æй нæ 
ракуырдтаид. Зондджын лæппу у, йæхæдæг хуыздæр зоны, цы кæны, 
уый. Дæ къабайы фæдджийыл æй хæцын кæные? Уымæн ныр йæхи 
цард ис, йæ ахстонæй ратахт æмæ йæхи ахстон сбыдта... 
Лизавет йæ лæджы хъæбысæй йæхи суæгъд кодта: 
— Цыдæр философон хъуыдытæ фæзынди дæ сæры, нæ хæдза- 
ры хицау. Дæхæдæг куы дзырдтай, нæ, дам, мæ фæнды, цæмæй Инал 
æндæр адæмыхаттæй æрхæсса чызг, зæгъгæ. Уæд дыл цы сæмбæлди? 
Иннæрдæм куы фæфæлдæхтæ, — цаедæр рæстæг ныхъхъус сылгой- 
маг, стæй Цæраймæ хæстæгдæр бабадт æмæ сабырæй загьта: — Фæлæ, 
фæлæ... О, æз дæр демæ разы дæн. Æнæниз, дзæбæх уæд нæ фырт, 
æндæр. Æвæццæгæн, йæ амонд афтæ уыди. Бауарзта! Уарзты ныхмæ 
та, æцæгдæр, зын æрлæууæн у. Мæнæ фæззæджы ссæуынмæ хъавынц, 
228 

Иласы фын 
базонгæ нæ кæндзæн нæ чындзимæ Инал. Стæй йын хъуамæ æртæ 
чъирийы дæр скæнæм, цæуы нæ зæрдæмæ, нæ цæуы, уæддæр. 
— О, о, æнæмæнг скæндзыстæм æртæ чъирийы, уыдзæн чындзæх- 
сæв, дзæбæхæй ссæуæнт, æндæр... Фæлæ уæдмæ Илас куы ацæуа Ха- 
баровскмæ. 
— Низ мыл бафтыдта уый дæр. Сæ иу Мæскуыйы, ныр та иннæ 
дæр дæлæ арвыкæронмæ цæуы. Ам баззайæн ын нæ уыдис? Лидзынц 
сæ фыды хæдзарæй, — мæстджынæй загьта Лизавет. 
— Уæ, мæ уарзон, цин кæнын хъæуы, цин. Нæ фырттæ сахуыр 
кодтой, хъæугæ дæсныйæдтæ райстой. Кæйдæртау æнахуыргондæй нæ 
баззадысты, уынгты нæ лекка кæнынц. Уый цард у, цард! Æз та уæдæ 
сæрыстыр дæн, тынг сæрыстыр нæ дыууæ фыртæй дæр. 
— Æмæ, дæуæй афтæ, æз нæ дæн сæрыстыр? Фæлæ мæ афтæ 
фæнды, цæмæй Илас институты баззадаид кусынмæ, уым æй куы 
урæдтой. 
— Нырма æрыгон у, цæуæд уал, стæй институты дæр кусдзæн. 
Йæ царды фæндагыл ныллæууыди. Хуыцау ын æххуысгæнæг уæд! — 
хъуыдыгæнгæйæ загьта Цæрай. 
— Ницыуал дзурын, ницы! Æнхъæлдæн, æртæ къуырийы фæстæ 
цæуы Илас. Æртæ чъирийы скæнын хъæудзæн рафæндарасты тыххæй, 
— Лизавет йæ моймæ фæрсæгау бакаст. 
— Раст дæ, раст, нæ ус. Æз уæртæ нæ сыхаг Ибрæгимимæ ба- 
ныхас кодтон, уый хохæй фыс æрласдзæн. Чъиритæ, æндæртæ та дæу 
бæрны сты. 
Илас йæхи цæттæ кодта цæуынмæ. Стыр мæты уыди: æнæзон- 
гæ ранмæ цыди. Хорз æмæ уæддæр йемæ уырдæм цыди сæ группæйæ 
иу — Болат. Уый дæр хорз бæрæггæнæнтимæ каст фæци институт. 
Дыууæ лæппуйæн кæрæдзиимæ хорз ахастдзинæдтæ уыдис. Уымæн 
дæр йæ ныййарджытæ Дзæуджыхъæуы цардысты. Мад æмæ фыдæн 
иунæг фырт уыдис. Бæргæ сæ нæ фæндыдис, цæмæй сæ иунæг фырт 
дард ранмæ цыдаид, уый. Фæлæ, цы гæнæн ис. 
Иу бон Лизавет йæ хистæр фыртæн загьта: 
— Илас, мæ хæдзар, де 'фсымæр куы ссæудзæн йæ усимæ... 
Фæстæдæрмæ аргъæвæн нæй дæ цæуын. Фæнды мæ, ды дæр нæ хæ- 
дзары куы уаис. Чындзæхсæв кæндзыстæм. Фыццаг хорздзинад нæм 
уыдзæнис. 
Лæппу цæуылдæр сагъæс кодта, стæй сабырæй загьта: 
— Мамæ, бæргæ мæ фæнды Иналы фенын, уæдæ мæ нæ  
чындзимæ базонгæ уæвын дæр фæнды. Фæлæ... Нæй мын ахæм гæнæн, 
хъуамæ августы мæйы кусын байдайон. Нæ гæххæттытæ нын Бола- 
229 

БУДАЙТЫ МИЛУСЯ. Уды суадон 
тимæ арвыстой институтами, — цасдæр рæстæг ныхъхъус, стæй ма 
бафтыдта йæ ныхасмæ: — Уыдзæн ма рæстæг. Фембæлдзыстæм Ина- 
лимæ, стæй Маринæйы дæр фендзынæн. Мæскуыйæ куы тахтаид хæд- 
тæхæг, уæд бæргæ рацыдаиккой мæ размæ, фæлæ нæ билеттæ хæд- 
тæхæгмæ Минводæй сты. 
— Илас, нæ чындз Маринæ хуыйны, уый дæр зоныс. Махæн та 
ницы загьтай. 
— О, зыдтон, Инал уырыссаг чызджы кæй бауарзта, æртыккаг 
курсы ма куы ахуыр кодта, уæд. Фыста мæм уый тыххæй. Сымахæн 
ницы загьтон... Хъуыды кодтон, рагацæу сын, зæгъын, сæ зæрдæ 
цæмæн риссын кæнон. Стæй, зæгъын, хъуыддагæй ницы рауад, æмæ 
Инал нæ ракуырдта Маринæйы. Фæлæ, æвæццæгæн, æцæг уарзтæй  
бауарзта ме 'фсымæр. Амондджын уæнт! Ницы кæны, мæнæ сын лæппу 
куы райгуыра, уæд æнæмæнг сæмбæлдзынæн уыцы куывды, — худ- 
гæйæ загьта Илас. 
Лизавет йæ фырты сæрыл йæ къух æрхаста: 
— Раст дæ, амондджын уæнт Инал йæ усимæ! Сæ ныхмæ нал 
дзурдзыстæм. Цард йæхи æвдисдзæн. Мах сыл нæ хæдзары æртæ 
чъириимæ сæмбæлдзыстæм. Фæлæ мæм дæумæ иу курдиат ис, — 
ныхъхъус сылгоймаг. 
Илас бамбæрста, цавæр курдиат уыдзæнис йæ мад æмæ йæ фыд- 
мæ, уый. Ницы сдзырдта, лæмбынæг байхъуыста. 
— Лæппу, — дарддæр дзырдта Лизавет, — ды дард ранмæ цæуыс. 
Бæргæ нæ фæндыдис дæ фыдимæ, цæмæй иунæгæй ма цыдаис, 
фæлæ хъуыддаг бакодтаис æмæ дæ бинойнагимæ ацыдаис. Æппын 
дæ зæрдæмæ ничи цæуы? Ис ма рæстæг, чындзæхсæв дæр скæник- 
кам. Тæрсын, ды дæр уым иу уырыссаг чызгыл куы æрхæцай, уымæй. 
Афтæ нæ зæгъын, æмæ уыдон æвзæрдæр сты. Нæ, æппындæр афтæ нæ 
хъуыды кæнын. Фæлæ хæстæг дæр хъæуы. 
Илас йæ мадæн ахъæбыс кодта æмæ загьта: 
— Мамæ, кæй ракурон? Нырма куы никæй бауарзтон. Дæу æмæ 
мæ фыды размæ кæй æрбахонон, ахæм чызгыл нæма сæмбæлдтæн. 
Куыддæр, сымах аккаг чи у, ахæмыл сæмбæлон, афтæ фæстæмæ дæр 
нал фæкæсдзынæн, чындз уын æрбалæууын кæндзынæн. Стæй мын 
нæма ферæджы ис, æрмæстдæр мыл дыууæ æмæ ссæдз азы цæуы. Мæ 
сæры æндæр хъуыдытæ ис. Фæнды мæ, цæмæй тагъддæр кусын рай- 
дайон. Мæ къæхтыл слæууон, стæй бинонты хъуыддаг дæр бакæн- 
дзынæн. Æмбарын дæ, мæ мад, цæмæй тæрсыс, уый. Ма тыхс, алцы- 
дæр хорз уыдзæнис. 
— О, о, мæ лæппу, алцыдæр хорз уыдзæнис! Æнæниз у, стæй, 
Хуыцау куыд зæгъа, афтæ уыдзæнис. Æз дæр алцыдæр æмбарын, 
230 

Иласы фын 
фæлæ мад мад у! Йæ зæрдæ йæ сывæллæттæн хорз зæгъы, кæд инсти- 
туттæ каст фестут, уæддæр мæнæн та ма гыццыл сывæллæттæ стут, 
— ныхъхъус ис сылгоймаг, стæй ма бафтыдта йæ ныхасмæ: — Мæнæ 
нæм айразмæ де 'мбал Давид куы 'рбауад, уæд уый загьта, немæ, дам, 
ахуыр кæны Æхсæрты Зæринæ, диссаджы дзæбæх чызг. Илас, дам, йæ 
зæрдæмæ цæуы. 
— ^Мамæ, Давидмæ куы хъусай, уæд уый бирæ цыдæртæ зæгъ- 
дзæн. Йæхицæн куы зонид. Зæринæ та æцæгдæр хорз чызг у. Фæлæ 
йæм æз, цымæ мæ хо у, ахæм цæстæй кæсын. Мæнмæ гæсгæ, йæхæдæг 
дæр афтæ. Уый тагьд чындзы цæуы. Нæ институты ахуыр кодта йæ 
уарзон дæр, æрмæст — арæзтадон факультеты. Сæ чындзхастмæ мæ 
хонынц. Кæд уæдмæ нæма ацæуон, уæд сæмбæлдзынæн сæ чындз- 
æхсæвы. 
— Хорз, хорз, мæ къона! Дæ хъуыддæгтæ кæн... 
* * * 
Æхсæрты Зæринæйы чындзæхсæв уыди июлы мæйы кæрон, Иласы 
ма къуыри хъуыди цæуынмæ. Æмæ æмкурсонтæ иууылдæр цыдысты 
сæ группæйы фыццаг чындзæхсæвмæ. Фондз азы хæларæй фæцарды- 
сты, æцæгдæр иу бинонты хуызæн уыдысты: æфсымæртæ æмæ хоты 
хуызæн. Хъуыды кодтой, цы балæвар кæной Зæринæйæн йæ бæрæг- 
бонмæ. Алинæ загьта: 
— Цы йын балхæнæм? Сæ хæдзары йын алцыдæр сцæттæ кодтой 
— хæдзары дзаумайæ райдай, хуыссæнгæрстæ, рудзынгæмбæрзæнтæ... 
Кæд ын æхца æрæмбырд кæнæм, æндæр... 
Алинæйы фæндон Давиды зæрдæмæ фæцыд: 
— О, уый хорз хъуыды у. Тæккæ хуыздæр лæвар æхца у. Кусын 
нæма райдыдтой, æмæ æрыгон бинонтæм фæкæсын хъæуы. . 
Иууылдæр уыцы фæндыл сразы сты æмæ æхца æрæмбырд кодтой: 
кæй бон цас уыди, уый бæрц радта. 
Æрхæццæ ис чындзхасты бон дæр. Замманайы дзæбæх бон скод- 
та, хур касти, фæлæ тæвд нæ уыди, хæхтырдыгæй дымдта. Сæхи хæ- 
дзарæй æрвыстой Зæринæйы. Бирæ адæм æрбамбырд ис Æхсæртæм. 
Зæринæйæн йе 'мбæлттæ арфæтæ кодтой. Илас дæр бацыди Зæринæйы 
размæ æмæ йын раарфæ кодта: 
— Мæ хо, амондджын у! 
Зæринæ дæр худгæйæ загьта: 
— Илас, мæнæн æфсымæр нæй, ды мын æцæглæр æфсымæры 
хуызæн дæ. Ус куы хæссай, уæд æз дæр дæ фарсмæ уыдзынæн. 
231 

БУДАЙТЫ МИЛУСЯ. Уды суадон 
— Æнæ дæу хъуыддаг не сырæздзæн. Ды ацæудзынæ чындзхæс- 
сæг дæр, Зæринæ. Стæй, агур, агур мæнæн дæр иу дæхи хуызæн 
дзæбæх чызг, — загьта Илас дæр. 
— Мæ бар уадз! — бахудти Зæринæ. 
Раджы уыди нырма, фынгтыл нæма сбадтысты, стæй чындз- 
хæсджытæ дæр нæма 'рбацыдысты. Илас йе 'мбæлттимæ куы рацæй- 
цыдысты Зæринæйы уатæй, уæд сæ размæ фæци иу æрыгон чызг. 
Уый бацыди Зæринæмæ æмæ йæ ахъæбыс кодта. Иласмæ афтæ фæка- 
сти, цымæ зоны чызджы. Уый уыди бæрзонд, хæрзконд, йæ мыдхуыз 
дзыккутæ дыууæ быдæй йæ фадхъултæм хæццæ кодтой, йæ цæсгомæй, 
куыд фæзæгъынц, хуртæ æмæ мæйтæ касти. Чызг æфсæрмыгæнгæйæ 
салам радта Зæринæйы 'мбæлттæн. «Цымæ кæм федтон ацы рæсугъд 
чызджы?» - хъуыды кодта лæппу. Йæ хъуыдытæй йæ фæхицæн кодта 
Зæринæйы дзырд: 
— Базонгæ ут! Мæ рæсугъд, зондджын, дзæбæх хо Рухсанæ — 
мæ мады хойы чызг. Ацы аз бацæудзæн дæсæм къласмæ, иннæ аз каст 
фæуыдзæн скъола. Йæ зæрды дохтыр суæвын ис. 
Илас нæ фехъуыста Зæринæйы ныхæстæ. Уый æрхъуыды кодта, 
ацы рæсугъд чызджы кæм федта, уый. Йæ фыны! Мæнæ, æртыккаг 
курсы фæстæ Норильскмæ куы цыдысты, уыцы 'хсæв поезды. О, о! 
Дурыны йын дон радта æмæ загьта: «Æз дæ амонд дæн!» Ацы чызг 
уыди, ацы! Лæппу йæ цæстытæ нал иста чызгæй. Зæринæ бафиппайд- 
та, Илас Рухсанæмæ куыд кæсы, уый æмæ загьта: 
— Нырма гыццыл чызг у. Скъола иннæ аз каст фæуыдзæни сыгъ- 
зæрин майданимæ... 
Кæртмæ куы рацыдысты, уæд Сослан Иласæн худгæйæ загьта: 
— Ме 'рдхорд, цыдæр æнахуыр каст кодтай уыцы чызгмæ. Æн- 
хъæлдæн, дæ зæрдæмæ фæцыдис. Фæлæ, куыд фехъуыстай, афтæмæй 
нырма скъоладзау у. Бирæ æнхъæлмæ кæсын ма дæ бахъæудзæн ацы 
рæсугъд чызгмæ. Æндæр хъуыдытæ кæн, кæннод базæронд уыдзынæ. 
Иласæн хъыг уыди йе 'мбалы ныхас. 
— Сослан, ныр цытæ дзурыс? Фыццаг хатт федтон чызджы æмæ 
хъуамæ мæ сæры цы хъуыдытæ уа? — загьта лæппу, афтæмæй йæхи- 
цæн бынат нал ардта. Æфсæрмы куынæ кодтаид, уæд фæстæмæ бацы- 
даид Зæринæйы уатмæ. 
Фæлæ йын фæстæдæр фадат фæуыдзæн Рухсанæйы хæстæгдæр ба- 
зонынæн. Ныр та хъазты кæрон æрлæууыдысты. Фæсивæд кафыдысты. 
Фæндырæй цагъта иу рæстæмбис кары сылгоймаг. Уалынмæ чындз- 
хонтæ дæр æрбацыдысты. Чызгæрвыст уыди йæ тæмæны... Рухсанæ 
дæр рацыди хъазтмæ, æмæ йæм фæндырдзæгъдæг сылгоймаг сдзырдта: 
232 

Иласы фын 
— Рухсанæ, мæ дзæбæх чызг, рауай ацæгъд, æз иугыццыл аулæ- 
фон, Зæринæмæ дæр бацæуон. 
Æвзонг рæсугъд чызг æнæдзургæйæ райста фæндыр сылгоймаджы 
къухтæй æмæ сбадти йæ бынаты. Æмæ цы рæсугъд фидыдта фæнды- 
римæ! Стæй куыд дæсны цагъта. Рухсанæ йæхимæ 'лвæста Иласы  
цæстытæ. 
«Уый дын æцæг ирон чызг! Бæргæ, куы уаид ахæм чындз мæ мад 
æмæ фыдæн, фæлæ... Нырма скъоладзау у... Æндæр æй скъæфгæ дæр 
ракæнин æмæ йæ мемæ Хабаровскмæ аласин. Уый цы 'хсызгон уаид 
мæ мадæн дæр». 
Рухсанæ дæр-иу бакаст Иласырдæм. Кæнæ лæппуйы æдзынæг ка- 
стæй æфсæрмы кодта, кæннод та йæхи зæрдæмæ дæр фæцыди бæр- 
зонд, хæрзконд лæппу. Цу, базон æй... Фæлæ цалдæр хатты фембæл- 
дысты Илас æмæ Рухсанæйы цæстæнгастæ. Чызг-иу йæ цæстытæ 
бынмæ æруагъта, йæ цæсгом-иу фæсырх, афтæмæй. 
Иласитæ фынгыл сбадтысты уазджытимæ. Лæппу хъахъхъæдта 
Рухсанæйы, фæлæ уый фынгыл нæ бадти. Чызг бацыди уатмæ, уым 
Зæринæйыл кодтой йæ чындзон дарæс. Рæсугъд уыди Зæринæ раз- 
гæмтты. Уалынмæ йæ заргæйæ рахуыдтой хистæрты размæ, фæндырæй 
цагъта уазджытæй иу чызг. 
Уыцы бон Илас нал федта Рухсанæйы. Сæхимæ куы 'рбацыди, 
уæд хъуыды кодта. Æхсæв-бонмæ нæ бафынæй. «Уæдæ цы диссаг у, 
мæ фыны куыд федтон уыцы чызджы. Царды цы бирæ диссæгтæ ис! 
Мæ фынмæ йæ бауарзтон, ныр та, куы йæ федтон, уæд мæ зæрдæ 
гуыпп-гуыпп кæнын байдыдта. Цæмæй зыдтон, искуы йыл сæмбæл- 
дзынæн, уый. Мæ уарзт цыренæй судзы. Цы кæнон? Нал мæ фæнды 
Хабаровскмæ цæуын дæр, фæлæ куыд нæ цæуон. Рухсанæимæ мæ аны- 
хас кæнын хъæуы, мæ зæрдæйыуаг ын зæгъдзынæн. Æмæ мыл куы 
фæхуда... Цыфæнды дæр уæд, уæддæр исты хуызы аныхас кæнын 
хъæуы йемæ...» Райсомырдæм бафынæй лæппу. 
Дыккаг бон хъуамæ цыдаиккой Зæринæйы фæстæ. Йе 'мбæлттæн 
дæр загьд уыди. Иласы зæрды раздæр нæ уыди цæуын. Стæй ахъуыды 
кодта, кæд ма Рухсанæйы фенин, зæгъгæ. 
Илас йæхи сарæзта, йæхиуыл одеколон дæр бапырф кодта. Лизавет 
йæ фырты уыцы аивæй куы федта, уæд æй афарста: 
— Лæппу, мæлæты арæзт дæ, дæ зæрды искæдæм цæуын ис? 
— Мамæ, Зæринæйы фæстæ цæуæм. 
— Æмæ знон афтæ куы загътай, чызгæрвыстмæ цæуын, фæлæ 
хуындзæуттимæ нæ ацæудзынæн, зæгъгæ, уæд дыл цы 'рбамбæлди? — 
дисгæнгæйæ афарста мад. 
233 

БУДАЙТЫ МИЛУСЯ. Уды суадон 
— Мæ-гъа, Сослан æмæ мæ Давид сразы кодтой, — загьта Илас. 
Уæдæ цы загътаид. 
— Хорз, хорз! Фæндараст-иу фæут. Зæринæ горæтаг лæппумæ 
смой кодта? — афарста та Лизавет. 
— О, горæты цæры, уæлæ Ирыхъæуы, Къостайы номыл уынджы. 
Илас Зæринæты хæдзары цурмæ куы бахæццæ, уæд федта  
Рухсанæйы. Уый иуварсгомау лæууыди иу чызгимæ. Уæдæ цы рæсугъд 
у, лæг æм кæсынæй не 'фсæды. Йæ дзыккутæ дыууæ быдæй йæ фæ- 
сонтыл æрхаудысты. Йæ цæсгом хуры рухсмæ æрттывта. Рухсанæйыл 
уыди æрвхуыз къаба æмæ йыл хорз фидыдта. Йæ рæсугъд гуыр дзы 
иууылдæр равдыста. Чызг цъæх арвы бын уыди зæды хуызæн. Илас 
Рухсанæмæ куыд хæстæгдæр кодта, афтæ йæ зæрдæйы цавд тын- 
гæй-тынгдæр кодта. Чызджыты размæ бацыди æмæ сын салам радта: 
— Уæ бон хорз! — дарддæр йæ бон ницыуал сдзурын уыдис, 
фæндыди йæ зæгъын: «Рæсугъд чызджытæ», фæлæ фефсæрмы кодта. 
Чызджытæ дзургæ ницы скодтой, фæлæ йын сæ сæртæй салам 
радтой. Илас æмæ Рухсанæйы цæстæнгастæ фæиу сты, чызджы цæсгом 
фæсырх æмæ ноджы рæсугъддæр фæци. 
Иласы æмбæлттæ иуварс лæууыдысты, æмæ лæппу сæ размæ ба- 
цыд. Давид, худгæйæ, сдзырдта: 
— Мæнæ Илас дæр æрбацыди! Цы хорз уыди, кæй æрбацыдтæ, 
уый! Знон афтæ загьтай, нæ, дам, мæ равдæлдзæн. Фæлæ, ме 'рдхорд, 
раст бакодтай, кæй æрбацыдтæ, уымæй. Тагьд нæ бæстæйы алы рæт- 
тæм ацæудзыстæм, æмæ ма кæд фембæлдзыстæм кæрæдзиимæ. 
Сослан дæр сразы ис Давидимæ: 
— О, о, мæнæн дæр, стæй не 'ппæтæн дæр æхсызгон у, Илас, кæй 
æрбацыдтæ, уый. Фæлæ мæм афтæ кæсы, цымæ де 'рбацыды æфсон 
иу рæсугъд чызг у...— йæ сæрæй ацамыдта Рухсанæйырдæм. 
Дзерæ, Зæринæйы æмбал, уый дæр семæ ахуыр кодта, рахæцыд 
Иласы фарс: 
— Ныууадзут-ма, уайдзæфты быны куы фæкодтат Иласы. О, раст 
бакодта. Æмæ цы, кæд йæ зæрдæмæ уæртæ уыцы рæсугъд чызг фæцы- 
ди, уæддæр?! Диссагæй уым ницы ис: дыууæ æрыгон уды кæрæдзимæ 
'лвасы се 'взонгдзинад. 
— Дзерæ, мах дæр æвзæрæй куы ницы зæгъæм. Афтæ æнæуи 
хынджылæг кæнæм, æндæр. Не 'мбалы дæр æмбарæм, — загьта  
Давид. . 
Илас ницы дзырдта, цымæ ныхас уый тыххæй нæ цыди, афтæ. 
Уымæн йæ хъуыдытæ Рухсанæимæ уыдысты. Йæ фын та йæ зæрдыл 
æрлæууыдис. Сагъæс кодта: «Цы диссаг у, æппындæр макæд фен чыз- 
234 

Иласы фын 
ш 
джы, чи у, цы у, уый ма зон, афтæмæй йæ дæ фыны фен...» Чидæр ын 
йæ уæхскыл йæ къух æрæвæрдта, æмæ лæппу фесхъиудта. 
— Цæмæй фæтарстæ? Æнхъæлдæн, æмæ махимæ нæ дæ ныр- 
тæккæ. Дæ сагъæстæ дæ кæдæмдæр ахастой. Афтæ нæу, мæ дзæбæх 
лымæн? — афарста йæ Сослан. 
Илас худгæйæ загъта: 
— Ме 'мбæлттæ, цыдæр мыл æрымысыдыстут. Мæн бафæндыд 
Зæринæйы фæстæ ацæуын. Уым диссагæй цы ис? О, знон загътон, 
цыдæр хъуыддæгтæ мæ ис, зæгъгæ. Фæлæ ахъуыды кодтон, æцæгдæр, 
кæд ма уæ фендзынæн, зæгъгæ. Æз къуырийы фæстæ цæуын Хабаров- 
скмæ. Сымах дæр уæдæ алы рæттæм цæут. Дзерæ ма баззайдзæн ам, 
Дзæуджыхъæуы, уый институты ныууагътой кусгæ. О, кæрæдзимæ фы- 
стæджытæ фысдзыстæм, фæлæ ма нын фембæлыны фадат кæд уыдзæн? 
Лæппутæ ныхæстæ куыд кодтой, афтæ сæм, фынгмæ рацæут,  
зæгъгæ, фæдзырдтой. Уый фæстæ хæдтулгæты сбадтысты. Иласмæ дæр, 
стæй йе 'мбæлттæй дæр никæмæ ма уыди хæдтулгæ. Æрмæстдæр  
Давид рацыд йæ фыды хæдтулгæйыл. 
— Мемæ цæуын уæ кæй фæнды, уый сбадæд, — загъта Давид йе 
'мбæлттæн. 
— Чызджытæ сбадæнт демæ, мах та уæртæ автобусы цæудзыстæм, 
— загъта Сослан. 
Давиды хæдтулгæйы сбадтысты Дзерæ, стæй ма æртæ чызджы — 
Зæринæйы æмбæлттæ. Иласитæ та автобусы сбадтысты. Рухсанæ дæр, 
цы чызгимæ лæууыд, уыимæ автобусы сбадтысты. Иласæн æхсызгон 
уыди, Рухсанæ уыдонимæ кæй цæуы, уый. Стæй ма йæ комкоммæ бадт 
фæци. Фæндырдзæгъдæг дæр семæ автобусы цыди. Иугыццыл куы ауа- 
дысты, уæд Рухсанæ фæндыр райста æмæ цæгъдын байдыдта. Чидæр 
фæстейæ ныззарыд. Илас та касти Рухсанæмæ. Уый дæр æм-иу аивæй 
æрбакаст. Лæппу хъуыды кодта: «Æвæццæгæн, афтæ райдайы уарзон- 
дзинад. Нырма мæ зæрдæ чызджы уындæй афтæ никуы гуыпп-гуыпп 
кодта. Мæнæ уалдзыгон дидинæджы хуызæн у, дымгæ дæр кæуыл 
нæма андзæвыд, сыгъдæг, суадоны хуызæн у — рæсуг... Нуаз æмæ 
дзы нуаз! Цы рæсугъд былтæ йын ис, уыдонæн аба кæн!» Лæппу йæ 
хъуыдытæй фефсæрмы ис: «Чызджы нæма зоныс, афтæмæй дæ зæрды 
цытæ 'рæфтыд! Æдзæсгом!» 
Цалынмæ Илас хъуыдытæ кодта, уæдмæ фысымтæм схæццæ сты. 
Кæртæй фæндырдзагъд хъуысыд. Уазджыты уал фынгыл сбадын  
кодтой, уый фæстæ та сæ хъазтмæ ракодтой. Чидæртæ дзы кафгæ дæр ра- 
кодта. Рухсанæ нæ кафыд, нырма скъоладзау чызг у. Уый чындзы уаты 
Зæринæйы фарсмæ лæууыди, цалынмæ фæстæмæ нæ араст сты, уæдмæ. 
235 

БУДАЙТЫ МИЛУСЯ. Уды суадон 
Илас хъуыды кодта, куыд базона Рухсанæйы адрис, ууыл. Уый 
фæндыд Хабаровскæй фыстæг ныффыссын чызгмæ. Фæлæ, иннæмæй 
та, нырма скъоладзау у, æмæ лæппу æфсæрмы кодта, ахæм æвзонг чыз- 
гæн йæ уарзондзинады тыххæй дзура, уымæй. Уыцы бон Иласы фадат 
нал фæцис Рухсанæимæ аныхас кæнынæн. Алчи йæ хæдзармæ ацыд. 
Къуырийы фæстæ хъуамæ Илас цæуа Хабаровскмæ. Æмæ йæхи 
цæуынмæ рæвдз кодта, фæлæ, раздæр æй куыд тынг фæндыди ацæуын, 
афтæ - нал. Йæ сагъæс Рухсанæйыл уыди. Фæстаг бонты куыддæр 
нынкъард ис лæппу. Лизавет фæфиппайдта, йæ фырт фæстаг бонты 
цыдæр æнкъард, цыдæр æндæрхуызон у, уый. Мады зæрдæ зонаг у. Иу 
бон Илас кæдæмдæр цæуынмæ хъавыд æмæ йæ йæ мад фæурæдта: 
— Фæлæуу-ма, лæппу! Ацы фæстаг бонты дæм мæ зæрдæ тынг 
æхсайы, цыдæр æнкъард дæ. Цымæ дæ цыдæр тыхсын кæны, афтæ 
мæм кæсы. Кæд дæ исты риссы? — афарста сылгоймаг йæ фырты. 
— Мамæ, ницы мæ риссы. Хъуыды кæнын мæ цæуыны боныл, 
Хабаровскы мæ цард куыд уыдзæни, ууыл... 
— Уый дæр сагъæссаг у, о. Фæлæ мæм афтæ кæсы, цымæ дæ æн- 
дæр цыдæр тыхсын кæны. Зæгъ-ма йæ мæнæн, æз дæ мад дæн, бам- 
бардзынæн дæ, — загъта Лизавет. 
Цасдæр рæстæг Илас ницы дзырдта, хъуыды кодта, зæгъа йæ 
мадæн йæ зæрдæйы сусæгдзинад æви нæ. Иуæй æфсæрмы кодта,  
иннæмæй та йæм афтæ каст, æмæ йæ мадæн куы раргом кæна йæ хъуы- 
дытæ, уæд ын фенцондæр уыдзæн. Цыдæр уыд, уæддæр сфæнд кодта 
йæ зæрдæ раргом кæнын. Сабыргай байдыдта дзурын: 
— Мамæ, хъуыды кæныс, Норильскмæ куы цыдтæн практикæйы 
æртыккаг курсы фæстæ, уый? 
— О, о, мæ хур, хъуыды кæнын. Куыд нæ йæ хъуыды кæнын, уæд 
фыццаг хатт цыдтæ ахæм дард фæндагыл, æмæ дæм мæ зæрдæ тынг 
æхсайдта, — загъта Лизавет, йæхæдæг та ахъуыды кодта: «Цæмæн 
æрымысыд мæ фырт, æртæ азы размæ цы уыди, уый». Мæт кæнын 
байдыдта. 
Илас та дарддæр дзырдта: 
— Уæд æз, куыд зоныс, афтæмæй фыццаг хатт цыдтæн поезды. 
Æмæ, æхсæв куы бахуыссыдтæн, уæд диссаджы фын федтон, мæнæ 
аргъау куыд уа, афтæ. Цыдæр æнахуыр ран фестадтæн, æнахуыр 
бæстæ, рæсугъд æрдз... Стæй, стæй... — лæппу ныхъхъус, цасдæр 
рæстæг ницы сдзырдта, стæй арф ныуулæфыд æмæ дарддæр йæ ныхас 
кодта: — Мæ фыны иу суадоны раз фестадтæн. Иу рæсугъд чызг, æз 
ахæм царды никæдма федтон, зæды хуызæн, дурынимæ 'рбацæйцыд 
æмæ, мæ размæ куы 'рбахæццæ, уæд мæм радта дурын, афтæ дзур- 
236 

Иласы фын 
ш 
гæйæ: «Аназ дон! Æз дæ амонд дæн!» Æз фехъал дæн æмæ райсом- 
мæ нал бафынæй дæн. Хъуыды кодтон... — цасдæр та ницы дзырдта 
Илас, стæй йæ мады цæсгоммæ кæсгæйæ афарста: — Мамæ, афтæ куы 
фæзæгъынц, фыццаг хатт, дам, кæм бахсæвиуат кæнай, уым дæ фыны 
кæй фенай, уый дæ амонд у, зæгъгæ. 
Лизавет йæ къух æрæвæрдта йæ фырты уæхскыл æмæ сабырæй 
загьта: 
— Афтæ у, афтæ! Фæлæ, цы чызджы федтай, уый дын зонгæ у? 
— Мамæ, йæ диссаг дæр уый мидæг ис, æмæ йæ никуы федтон 
уæды онг, чи у, уый дæр нæ зыдтон. Фæлæ мæнæ Зæринæйы чызгæр- 
высты куы уыдтæн, уæд — диссаг... Уым иу чызджы федтон, æмæ, 
æмæ... Мамæ, мæнæ мæ фыны цы чызджы федтон, уый уыди. О, о, 
уый федтон мæ фыны! 
Лизавет бамбæрста, йæ фырт фæстаг рæстæг уыцы сагъæсхуыз 
цæмæн у, уый. Бауарзта, бауарзта йæ лæппу! 
— Лæппу, æмæ кæд афтæ у, уæд уый æцæгдæр дæ амонд у. Æмæ ма 
каст цæмæ у? Скæнæм чындзæхсæв, цæмæй демæ аласай чызджы дæр. 
— Мамæ, мамæ! Хъуыддаг афтæ æнцонтæй аразгæ куы уаид, уæд 
бæргæ. Æз йемæ ныхас дæр нæма кодтон, æрмæст ын йæ ном базыд- 
тон — Рухсанæ. Зæринæйы мадыхойы чызг у. Стæй, стæй... Нырма 
скъолайы ахуыр кæны, дæсæм къласмæ бацыди, æхсæрдæс азы йыл 
цæуы... 
— А, а, ныр бамбæрстон, афтæ 'нкъард цæмæн дæ, уый. Ницы 
кæны, иннæ аз скъола каст фæуыдзæн, æмæ... 
— О, уый афтæ у! Фæлæ, скъола каст фæуыны фæстæ уый уæл- 
дæр скъоламæ цæудзæн ахуыр кæнынмæ. Æз та дард Хабаровскы 
уыдзынæн, — загьта æнкъардæй Илас. 
— Мæ дзæбæх лæппу, æппындæр-ма ма тыхс, кæд уыцы чызг дæ 
амонд у, уæд афтæ уыдзæни. Куыд фæзæгъынц: «Хъысмæтæй лидзæн 
нæй!» 
Иласæн фенцондæр ис, йæ мадæн йæ зæрдæйыуаг кæй раргом код- 
та, уый тыххæй. Æрмæст ма загьта: 
— Мамæ, дæ цæст æм фæдар! 
Лизавет ахъуыды кодта: «Куыд æм фæдарон мæ цæст, зонгæ йæ 
куынæ кæнын, уæд? Цæй, исты кæндзыстæм...» 
Илас цыма йæ мады хъуыдытæ бакаст, уыййау загьта: 
— Мамæ, æз хынджылæг кæнын, дæ цæст æм фæдар, зæгъгæ. 
Куыд æм хъуамæ фæдарай дæ^цæст, зонгæ йæ куынæ кæныс, уæд? 
Цæй, уый нырма сывæллон у. Йе 'вддæсæймаг азы у, æз дæр нырма 
æрыгон дæн. Мæ къахыл слæууон, стæй бæрæг уыдзæни. 
237 

БУДАЙТЫ МИЛУСЯ. Уды суадон 
— Уæ, мæ дзæбæх лæппу, мæнæн тынг æхсызгон у, афтæ кæй 
хъуыды кæныс, уый. Уыцы чызг æмæ дæу астæу æхсæз азы кæй ис, 
уый дæр хорз у. Хъуамæ нæлгоймаг хистæр уа иу-фондз, æхсæз азы. 
Дзæбæх мын у, æнæниз! Нырма ды дæ царды фæндагæн йæ райдиа- 
ны лæууыс. Алцыдæр хорз уыдзæнис! Мæнæ, кæдæм цæуыс, уырдæм 
дзæбæхæй ныххæццæ у! — загьта мад, йæ фырты сæрыл йæ къух 
æрхæсгæйæ. 
Уатмæ 'рбахызти Цæрай, уый фехъуыста йæ усы фæстаг дзырдтæ 
æмæ загьта: 
— О, о, Илас, дзæбæхæй ныххæццæ у, стæй дæ куыст хорз ра- 
цæуæд! Мах мæнæ дæ мадимæ мæт кæндзыстæм, кувдзыстæм, цæмæй 
дын Хуыцау æххуыс кæна. 
Æхсæвы Лизавет йæ сæрыхицауæн радзырдта, Иласы зæрдæмæ иу 
чызг кæй фæцыди, уый. Цæрай загьта: 
— О, æрыгон ма у нæ фырт, фæлæ мын тынг æхсызгон у уыцы 
хабар. Ныр æнæмæт дæн, уым ус кæй нæ ракурдзæн, уымæй. Кæд 
æцæгдæр афтæ тынг фæцыди Иласы зæрдæмæ уыцы чызг, куыд дын 
радзырдта, афтæ, уæд йæ отпускы рæстæджы Ирыстонмæ тагьд кæн- 
дзæни... — Ныхъхъус ис, стæй ма йæ ныхасмæ бафтыдта: — Ма тыхс, 
нæ къæбæргæнæг, алцыдæр хорз уыдзæнис. Нæ фырттæ дыууæйæ дæр 
зондджын сты, сахуыр кодтой, раст фæндагыл ныллæууыдысты. Тагьд 
Инал дæр ссæудзæн. Сæ иу ацæудзæн, иннæ та ссæудзæн. Нæхи нæ 
цæттæ кæнын хъæуы чындзхастмæ. 
Сылгоймаг ницы сдзырдта, æрмæстдæр йæ сæр разыйы тылд ба- 
кодта. 
* * * 
Мурманскмæ æрхæццæ сты Илас æмæ Болат. Кæд ма Ирыстоны 
дзæбæх тæвд рæстæг уыди, уæд ам та фæуазалдæр ис, уæлдайдæр — 
æхсæвыгæтты. Илас æмæ Болатæн цæрыны бынат радтой æмдзæрæны. 
Уый хорз уыди, фатерæн сæ фидын нæ хъуыди. Зæрдæ сын бавæрдтой, 
сæхи хорз куы бавдисой, уæд сын, гæнæн ис, æмæ фатертæ дæр  
радтой. 
Хорз цæстæй ракастысты дыууæ 'мбалмæ геологон-сгарæг управ- 
ленийы. Иууылдæр се 'мкусджытæ нæлгоймæгтæ уыдысты, дыууæ 
сылгоймагæй фæстæмæ. Лидия Николаевна куыста бухгалтерæй, уыд 
рæстæмбис кары хæрзконд сылгоймаг. Иннæ уыди æрыгон рæсугъд, 
зæрдæмæдзæугæ чызг Милæ. Уый геолог уыд. Фæстагмæ балымæн 
Илас æмæ Болатимæ. Æмдзæрæнмæ дæр сæм-иу æрбацыди Денис æмæ 
238 

Иласы фын 
Леонидимæ, уыдон дæр се 'мкусджытæ уыдысты. Ацы дыууæ лæп- 
пуимæ ирыстойнæгтæ ссардтой иумæйаг æвзаг, балымæн сты. Сгарæн 
куыстытæ кæнынмæ-иу куы цыдысты, уæд-иу арæх æхсæвиуат дæр ба- 
кодтой иу палаткæйы. Арт-иу скодтой, гитарæйыл цагътой, зарыдысты. 
Иу хатт та мæйы æмгъуыдмæ экспедицийы ацыдысты Илас, Бо- 
лат, Леонид æмæ Денис. Вертолётыл сын-иу хæринаг дæр æрбаластой. 
Уыцы рæстæг тынгдæр балымæн сты лæппутæ. Денис æмæ Леонидæн 
бинонтæ уыди, дыууæйæ дæр хистæр уыдысты, цыдаид сыл иу-дæс 
æмæ ссæдзгай азтæ. Сывæллæттæ дæр сын уыди. Леонидæн — чызг 
æмæ лæппу, Денисæн та чызг. Дыууæйæ дæр Мурманскы райгуырды- 
сты, уым цардысты. Тынг æххуыс кодтой сæ кæстæр дыууæ æмкусæ- 
гæн. Денис уыдис экспедицийы хицау. 
Денис æмæ Леонид дæр хорз цагътой гитарæйыл. Фæлæ-иу сæ 
фæндыд, цæмæй сын Илас ирон зарджытæ ракæна. Æмæ-иу Илас за- 
рыд Хетæгкаты Къостайы «Балцы зарæг», «Додой»... Цымыдисæй-иу 
æм хъуыстой уырыссаг нæлгоймæгтæ. Денис ын иу хатт афтæ: 
— Илас, мой друг, научи меня осетинскому языку, я хочу спеть 
на осетинском языке песню. Вот приеду в Осетию и на твоей свадьбе 
спою на осетинском... 
— Бæргæ, бæргæ... Мæ бар уадз! — загъта Илас. 
Гыццыл рæстæгмæ Денис зарыд Къостайы «Балцы зарæг». Хорз 
ын уади, йæхæдæг дæр цин кодта, суанг ма йыл йæ акцент дæр фи- 
дыдта. 
Илас ратæлмац кодта æмдзæвгæ, цæмæй Денис æмбара, цæуыл 
зары, уый. Афтæ дæр ма загъта уырыссаг æрыгон нæлгоймаг: 
— Песня как-будто о нас... Красивые стихи! 
Ирыстоны тыххæй хабæрттæм дæр уарзтой хъусын лæппутæ. Илас 
сын иу хатт загъта: 
— Мæнæ мын отпуск куы уа, уæд уæ мемæ аласдзынæн Ирыстон- 
мæ. 
— Бæргæ, бæргæ, фæлæ нæ иумæ нæ ауадздзысты отпускы, — 
загъта Денис. 
— Ницы кæны, исты æрхъуыды кæндзыстæм. Иу аз æз ацæу- 
дзынæн, иннæ аз та Денис, — загъта Леонид дæр. 
Сæ экспедици рæстмæ фæци: ссардтой, згъæртæ æмæ алюминий 
кæм уыди, ахæм бынæттæ. Фæстæмæ сæ бынатмæ куы æрцыдысты 
геологтæ, уæд сæ тынг разы уыди хицауад. 
Тагьд рæстæджы Иласы мастерæй сæвæрдтой, йæ мызд дæр фæ- 
фылдæр. Управленийы хицауад разы уыд Болат æмæ Иласы куыстæй. 
Раст зæгъын хъæуы, хорз куыстой дыууæйæ дæр. Æмбæрстой, Иры- 
239 

БУДАЙТЫ МИЛУСЯ. Уды суадон 
стонæй дард раны сæхи хъуамæ хорзæй равдисой, цæмæй сæ райгуы- 
рæн зæхх, сæ бинонты ма фæхудинаг кæной. 
Илас фыста фыстæджытæ йæ ныййарджытæм, зыдта, куыд сты, 
цы хабæрттæ сæм ис, уый. Стæй, Ирыстоны цы ног хабæрттæ ис, уый 
дæр зыдтой Болатимæ. Инал дæр фыста йе 'фсымæрмæ. Сæ чындзæх- 
сæв куыд уыди Маринæимæ, сæ ныййарджытæ цы цæстæй ракасты- 
сты сæ чындзмæ... Иæ фыстæгмæ гæсгæ, сæ зæрдæмæ фæцыди Цæрай 
æмæ Лизаветæйæн Маринæ. Чындзхаст дæр, дам, хорз рауади. Илас 
дæр, дам ма уым куы уыдаид, уæд бынтон хорз уыдаид алцыдæр. Иу- 
æртæ къуырийы фесты Инал йæ усимæ Дзæуджыхъæуы, стæй ацыды- 
сты Мæскуымæ. Болат æмæ Иналмæ, кæимæ ахуыр кодтой, уыдон дæр 
алы рæттæй фыстой. 
Цард иу ран нæ лæууы, размæ цæуы. Бонтæ, мæйтæ лидзынц... 
Илас арæх хъуыды кодта Рухсанæйыл, фæлæ бафæрсын та никæй уæн- 
дыд чызджы тыххæй. Уæвгæ фæрсгæ дæр кæй бакодтаид? Æрмæстдæр 
— Æхсæрты Зæринæйы. Фæлæ уымæй дæр æфсæрмы кодта, фыстæг 
дæр æм нæ уæндыд ныффыссын, йæ лæг цы зæгъдзæн, зæгъгæ. Лæп- 
пуйы ныфс уыди, чызг скъолайы ахуыр кæны, уарзæттæ кæнынмæ йæ 
не 'вдæлы. 
Фыццаг хатт æмбæлдысты Ног азыл Илас æмæ Болат æндæр 
горæты, Ирыстонæй дард ран. Сæ уаты иугыццыл наз бæлас сфæлынд- 
той. Хабаровскы ресторантæй иуы кодтой ирон чъиритæ, æмæ уым 
райстой æртæ чъирийы, физонæг, балхæдтой алы лыстæг хæринæг- 
тæ... Æхсæвы алчидæр хъуамæ йæ хæдзары æмбалдаид Ног азыл, 
фæлæ сæм дыккаг бон æрбацыдысты Денис æмæ Леонид сæ устытæ 
æмæ Милæимæ. Чызг Денисы бинойнаг Марийæйы æмбал уыди. Хорз 
фæбадтысты, уазджытæн сæ зæрдæмæ фæцыдысты ирон чъиритæ, 
физонæг... Зарыдысты, кафыдысты... Болат арæх кафыд Милæимæ, 
кæрæдзийы зæрдæмæ цыдысты. Илас цагъта гитарæйыл æмæ зарыд. 
Кæсгæ дæр никæмæ кодта лæппу, ничи йæ хъуыди æппындæр, йæ са- 
гъæстæ Рухсанæимæ уыдысты. Иу рæстæджы йæ Леониды бинойнаг 
Ленæ рахуыдта кафынмæ, фæтæригъæд ын кодта, стæй йын йæ лæг 
дæр сусæгæй йæ хъусы бадзырдта, акаф, дам, йемæ. 
Бæрæгбоны фæстæ иу Хуыцаубоны Денис ахуыдта Илас æмæ Бо- 
латы сæхимæ. 
— Сымах Хабаровскы уазджытæ стут, уæддæр нæ ахуыдтат, ныр 
та махмæ дæр саккаг кæнут, — загъта дыууæ лæппуйæн æрыгон нæл- 
гоймаг. 
Ацыдысты, цыдæртæ балхæдтой сывæллæттæн, афтæмæй. Дзæбæх 
фæбадтысты. Милæ дæр уым уыди, æмæ та Болатимæ кафыдысты. 
240 

Иласы фын 
Изæры, сæ бынатмæ куы 'рбацыдысты дыууæ лæппуйы, уæд Илас 
загъта: 
— Ме 'рдхорд, куыд кæсын, афтæмæй мæн æндæр ран цæрын 
бахъæудзæн. Хъуыддаг, мæнмæ гæсгæ, чындзæхсæвмæ цæуы. 
— Мæ зæрдæмæ цæуы Милæ, стæй, мæнмæ гæсгæ, уый зæрдæмæ 
дæр цæуын. Фæлæ дæ афтæ тагьд нæма бахъæудзæн æндæр фатер агу- 
рын, — бахудти Болат. 
Иу мæйы фæстæ та ирон лæппуты Леонид ахуыдта сæхимæ: 
— Денисмæ ацыдыстут, æмæ махмæ куынæ æрбацæуат, уæд уыл 
мæ зæрдæ фæхуддзæн. 
* * * 
Цард цæуы æмæ йемæ фарн хæссы. Илас æмæ Болат ныр афæдз- 
мæ хæстæг куыстой Хабаровскы. Дыууæ лæппуйæн бирæ зонгæтæ, 
æмбæлттæ фæзынди. Сахуыр сты уыцы климæтыл дæр. Афтæ сæм  
каста, цымæ рагæй дæр уым цардысты. Фæлæ уæддæр сæ райгуырæн 
Ирыстон мысыдысты. 
— Болат, о, нæ куыст ам ис. Стæй мæм афтæ кæсы, цымæ бирæ 
рæстæг баззайдзынæн ам, фæлæ тынг мысын Ирыстоны кæмттæ, хæх- 
тæ, цæугæдæттæ, æхсæрдзæнтæ. Ницæимæ сæ ис абарæн! Мæ мад 
æмæ фыды дæр мысын. О, фыссæм кæрæдзимæ, фæлæ семæ уæвын 
та æндæр хъуыддаг у. Дыууæ фырты фæхъомыл кодтой, æмæ уы- 
дон дыууæйæ дæр ныртæккæ дард сты сæ фыды хæдзарæй. Инал — 
Мæскуыйы, æз та ам — Хабаровскы... — сагъæсгæнгæйæ, дзырдта 
Илас, æхсæвæр куы хордтой, уæд. 
— Ме 'рдхорд, демæ разы дæн, кæд Хабаровскы хорз у алцæмæй 
дæр, уæддæр мæнæн дæр мæ зæрдæ Ирыстонимæ ис, мысын æй. 
Фæлæ, мæнæ отпускы рæстæджы цæудзыстæм. Цард афтæ у, уæдæ. Нæ 
мадæлты фæдджитыл дæр кæдмæ хæцыдаиккам, — сразы ис Болат йе 
'мбалимæ. 
— Иу фарст мæм ис, фæлæ... — ныхъхъус ис Илас цасдæр 
рæстæг, стæй Болаты цæстытæм æдзынæг кæсгæйæ бафарста: — Дард- 
дæр дæм цы фæнд ис Милæимæ? Ракурын æй ис дæ зæрды? Уал 
мæйы ныр кæрæдзиимæ æмбæлут. 
Болат бирæ рæстæг ницы сдзырдта, стæй, арф ныуулæфгæйæ, 
загъта: 
— Диссаг у, диссаг цард! Уый æнхъæл никуы уыдтæн, æмæ афтæ 
бауарздзынæн уырыссаг чызджы. Ардæм ус курынмæ не 'рцыдтæн, 
æфсæрмы дæр кæнын мæ ныййарджытæй, нырма сын ницы загътон. 
16 Будайты Милуся 
241 

БУДАЙТЫ МИЛУСЯ. Уды суадон 
Мæ мад æмæ фыдæн иунæг фырт дæн. Уыдон фæндыд æмæ фæнды, 
цæмæй семæ цардаин. Фæлæ... Иу поэт афтæ загъта: «Любовь вольна, 
неведомы законы её прихода и ухода...» Милæ мæ зæрдæйы ныххауд- 
та, стæй, куыд фылдæр рæстæг æй зонын, афтæ мæ уарзт тыхджындæр 
кæны. Фæлæ нæма тагьд кæнын мæ цард йемæ баиу кæнынмæ. Ныр- 
ма æрыгон дæн, æрмæстдæр мыл дыууын æртæ азы цæуы, стæй Милæ 
дæр нырма æрыгон у. Мæнæ мæ къæхтыл куы слæууон, фатер мын 
куы уа, уæд бæрæг уыдзæн. Ныр та уал... 
— Раст дæ, Болат! Æцæгдæр дæ фатер райсын хъæуы, æндæр, сы- 
вæллон куы фæзына, уæд æмдзæрæны цæрдзæн... 
Цыдысты бонтæ, ралæууыд уалдзæг, уыд майы мæй. Иласæн  
нудæсæм майы йæ райгуырæн бон уыди. Хорз æмæ уыцы аз нудæсæм 
май уыд Хуыцаубон. Сæ куысты дæр зыдтой, се 'мкусæгæн йæ  
райгуырæн бон кæй у, уый. Болат загъта Иласæн: 
— Дзæбæх сбæрæг кæнын хъæудзæн дæ райгуырæн бон. Æртæ 
æмæ дыл ссæдз азы сæххæст уыдзæн. Куыстæй дæр, æвæццæгæн, ис- 
читæ 'рбацæудзæн. 
— Æнæмæнг, ме 'рдхорд! Милæйы дæр æрбахондзынæ. Денис 
æмæ Леонид зонынц, мæ райгуырæн бон кæд у, уый. Æрбацæуæнт, 
кæимæ сæ фæнды, уыдонимæ. Куыд фæзæгъынц, на день рождения не 
приглашают, зæгъгæ. 
Хуыцаубоны райсомæй æрбацыди Милæ йе 'мбал чызг Алёнæимæ. 
Болат ын загъта, цæмæй раздæр æрбацыдаид æмæ феххуыс кодтаид 
уазджыты 'рбацыдмæ фынгтæ срæвдз кæнынмæ. Базонгæ кодта Милæ 
Алёнæйы Иласимæ. Тынг зæрдæмæдзæугæ чызг уыди — бæрзонд, 
хæрзконд. Иу ныхасæй — рæсугъд чызг. Цæмæйдæр Иласмæ Рух- 
санæйы æнгæс фæкаст, цыдæр æмхуызондзинад сæм уыдис. Чызджытæ 
бафснæйдтой лæппуты уат, стæй Болат æмæ Милæ дуканимæ ацыды- 
сты фынгмæ истытæ балхæныны тыххæй. Алёнæ æмæ Илас фатеры 
баззадысты. Æрыгон лæппу æмæ чызг ныхæстæ кодтой. Илас æй ба- 
фарста: 
— Бахатыр кæн, фæлæ кæм ахуыр кæныс? 
— Æз Хабаровскы университеты журналистикæйы факультеты 
ахуыр кæнын. 
— Уæдæ, æвæццæгæн, тынг зондджын чызг дæ. Фысгæ дæр  
кæныс? 
—7 Фыссын газеттæм уацтæ, æндæр мæм ахæм курдиат нæй, æмæ 
радзырдтæ, уацаутæ фыссон. 
Иу рæстæг Илас магнитофон скодта, æмæ æмæ музыкæмæ хъуы- 
стой. Алчи сæ йæхи хъуыдыты ацыд. Илас сагъæс кодта Рухсанæйыл: 
242 

Иласы фын 
«Ныр уый фæуыдзæн каст дæс къласы, тагьд æм фæлварæнтæ райдай- 
дзысты. Кæдæм цæудзæн ахуыр кæнынмæ? Зæринæ афтæ загьта, цымæ 
йæ мединститутмæ бацæуын фæнды. Бæргæ, куы уæндин, уæд æй 
ардæм æрхонин, æмæ ам бацæуид Хабаровскы институтмæ. Фæлæ... 
Нæ, нæ... Раджы ма у мæ фæндон, мæ уарзты тыххæй дзурынмæ. Нæ 
мæ бамбардзысты йæ ныййарджытæ, стæй Рухсанæ йæхæдæг дæр...» 
Æрбацыдысты Болат æмæ Милæ сæ хæссинæгтимæ. Илас æмæ 
Алёнæйы кæрæдзимæ дард бадгæйæ æрбаййæфтой, музыкæмæ хъуы- 
стой, афтæмæй. 
— Кæрæдзийæ тæрсгæ фæкодтат, цы дард бадут? — загьта Болат. 
— Уæдæ кæрæдзийæн хъæбыстæ кодтаиккам? — иронау сабырæй 
загьта Илас, чызджытæ йæ куыд нæ бамбæрстаиккой, афтæ. 
Болат ницыуал сдзырдта. Чызджытæ рæвдз архайдтой, тагьд 
рæстæджы фынг цæттæ уыди. Уалынмæ 'рбацыдысты Леонид,  
Денис æмæ ма иу-дыууæ лæппуйы сæ куыстæй. Дзæбæх фæбадтысты, 
фæкуывтой Иласæн. Загьтой, тагьд рæстæджы йæ чындзхасты куыд 
сæмбæлой. 
«Уымæй та уын зæрдæ нæма 'вæрын, мæ чындзæхсæв тагьд нæма 
уыдзæни...» — ахъуыды кодта Илас, фæлæ дзургæ та ницы скодта. 
Æрæджиаумæ фæбадтысты уазджытæ. Нæлгоймæгтæ куы ацыды- 
сты, уæд Милæ æмæ Алёнæ æфснайынмæ февнæлдтой, стæй, цæуын- 
мæ куы хъавыдысты, уæд Болат загьта: 
— Ныр æнафон у, æмæ уæ иунæгæй нæ ауадздзыстæм, мæнæ уæ 
Иласимæ бахæццæ кæндзыстæм уæ хæдзæрттæм. 
Хорз, æмæ чызджытæ цардысты иу бирæуæладзыгон хæдзары. 
Цыдысты цыппарæй уалдзыгон мæйрухс æхсæвы. Иу рæстæг Болат 
æмæ Милæ фæстейæ аззадысты. Лæппуйы фæндыди чызгæн уарзон 
ныхæстæ ракæнын. Милæйы къух райста, сабыргай йæ йæхимæ æр- 
балвæста, ахъæбыс ын кодта арæхстгай, стæй сæ былтæ кæрæдзийыл 
сæмбæлдысты. Чызгæн æхсызгон уыди, фæлæ лæппуйы къухтæй йæхи 
ратыдта: 
— Худинаг у, Болат! Цом тагъддæр, баййафæм Алёнæиты. 
— Баййафдзыстæм сæ. Мæн фæнды дæуæн хъæбыстæ æмæ батæ 
кæнын. 
— Нæ, нæ... Уынджы хорз нæу. Цом, цом тагъддæр... 
Илас æмбæрста, фæстейæ цæмæн аззадысты йе 'мбал æмæ йæ 
уарзон, фæлæ йæхи ницы зонæг скодта. Алёнæимæ ныхæстæгæнгæ 
цыдысты. Чызг дæр гитарæйыл цагъта, мæнæ Иласитæм дæр ацагъта, 
зарыд Есенины фыст æмдзæвгæтыл зарджытæ. Æмæ ныр Алёнæ æмæ 
Илас дзырдтой Сергей Есенины поэзийы тыххæй. 
243 

БУДАЙТЫ МИЛУСЯ. Уды суадон 
Болат æмæ Илас фæстæмæ сæ æмдзæрæнмæ куы 'рбацыдысты, 
уæд Болат йе 'мбалы афарста: 
— Алёнæ дæ зæрдæмæ нæ фæцыди? Замманай дзæбæх, рæсугъд 
чызг! 
— О, раст зæгъыс, рæсугъд чызг у. Фæлæ... Мæнæн мæ зæрдæ 
æндæр ран ис... 
— Диссаг дæ, диссаг! Афон у ныр дæуæн дæр чызгимæ æмбæлын. 
Куы зонис, цы дзæбæх у уарзонæн хъæбыстæ æмæ батæ кæнын, уый. 
— Раст загътай, Болат, фæлæ, кæй нæ уарзай, уымæн куыд  
хъæбыстæ æмæ батæ кæнай хъуамæ? 
— Илас, раст-ма зæгъ, искæд чызгæн аба кодтай? — афарста та 
Болат йе 'рдхорды. 
Цасдæр рæстæг ницы сдзырдта Илас, стæй хъуыдыгæнгæйæ, загъта: 
— Никуы... Мæнæ мæ уарзонæн кæндзынæн. Цæй, Болат, нал мæ 
фæнды уыцы темæйыл ныхас кæнын. Уæлдайдæр, тынг æнафон ссис. 
Райсом нæ куыстмæ цæуын хъæуы. 
* * * 
Инал арæх фыста йе 'фсымæрмæ. Æрæджы дæр та дзы Илас 
райста фыстæг. Уый фыста, йæ куыст хорз кæй цæуы, йæ бинойнаг 
Маринæимæ сын лæппу кæй райгуырди. Дыццаджы 'хсæв райгуыр- 
ди æмæ йыл Геуæрги ном сæвæрдтой. Фарста, кæд уыдзæн отпуск 
Иласæн, цæмæй уыдон дæр уыцы рæстæг ссæуой Мæскуыйæ. 
Илас цин кодта, йе 'фсымæрæн лæппу кæй райгуырди, ууыл. Йæ 
фыстæджы йын бирæ арфæтæ фæкодта, йæ мад æмæ фыдæн дæр ра- 
арфæ кодта, баба æмæ нана кæй систы, уый тыххæй. Отпускы та йæ 
фæндыди фæззæджы ацæуын, сентябры мæйы, кæд ын радтой, уæд. 
Æмæ уæд, æнæмæнг, цæудзæн Ирыстонмæ. Йæ зæрды æфтынц йæ 
ныййарджытæ, æфсымæр, ныр та ма йæ фæнды гыццыл Геуæргийы 
фенын дæр. Илас нæ рох кæны Рухсанæйы дæр, кæд æй æрмæстдæр 
дыууæ хатты федта, уæддæр. Ацы хатт, Ирыстоны куы уа, уæд  
хъуамæ фембæла чызгимæ, зæгъа йын йæ зæрдæйыахаст, йе 'нкъарæнты 
тыххæй. 
Болат нæ хъавыд уыцы аз Ирыстонмæ цæуын, мæ отпуск, дам, Ха- 
баровскы арвитдзынæн Милæимæ. Иу бон æй Илас бафарста: 
—г Ме 'мбал, кæд хъавыс отпуск райсынмæ? Афтæ куыд нæ ра- 
уайа, æмæ уыцы иу мæй исæм, зæгъгæ. 
— Мæнæн уæлдай нæу, æз уæддæр ам уыдзынæн. Дæуæн куыд 
хуыздæр у, афтæ кæн. 
244 

Иласы фын 
— Уæдæ сентябры астæу райсдзынæн. Иналмæ дæр ныффыс- 
дзынæн, цæмæй уый дæр уæд ссæуа Дзæуджыхъæумæ. 
Æмæ афтæ бакодта Илас, курдиат ныффыста хицауы номыл рага- 
цау. Ныффыста фыстæг Иналмæ, сентябры астæу кæй ссæудзæн Иры- 
стонмæ, уый тыххæй. 
Иæхи рагацау цæттæ кæнын байдыдта цæуынмæ лæппу. Афæдзæй 
фылдæр нæма уыди сæхимæ, исты лæвæрттæ ахæссын æй фæнды- 
ди йæ ныййарджытæн, æфсымæрæн, йæ гыццыл хæрæфыртæн. Бæргæ 
исты ахæссид Рухсанæйæн дæр, фæлæ... Нырма кæрæдзиимæ дæр куы 
никуыма дзырдтой, саламæй фæстæмæ сæ астæу куы ницы ма уыди. 
«Цæй, кæд æцæгдæр базонгæ уæм, кæрæдзийы бамбарæм, уæд лæвæрт- 
тæн нæма ферæджы ис. Уæд мæ бар уадз лæвæрттæ кæнын. Сæй- 
рагдæр лæвар та йын уыдзынæн мæхæдæг», — хъуыды кодта лæппу 
æмæ йæ мидбылты бахудт. 
Цæттæ уыди Илас цæуынмæ, хæдтæхæгмæ дæр æм уыдис билет. 
Минводмæ тæхдзæнис, уырдыгæй та автобусы Дзæуджыхъæумæ. Фæн- 
дараст зæгъынмæ йемæ аэропортмæ ацыд Болат. Уый Ирыстонмæ æр- 
выста саламтæ. 
— Ме 'рдхорд, фæндараст-иу фæу! Ирыстоны кæуылдæриддæр 
æмбæлай, уыдонæн мæнæй салæмттæ ратт. Мæн дæр бæргæ фæнды, 
фæлæ мæ мæ уарзт нæ уадзы. Фæнды мæ мæ рæстæг Милæимæ арви- 
тын. Иннæ аз та, кæд дзæбæх уæм, уæд мæ ныййарджытæм сæ чын- 
дзимæ ацæудзыстæм. Ныр та цæттæ нæма дæн, стæй мад æмæ фыд 
дæр ницыма зонынц Милæйы тыххæй. Илас, ды дæр сын мацыма зæгъ 
уый тыххæй. Хорз? 
— Болат, ма тыхс, ницы зæгъдзынæн дæ уарзоны тыххæй.  
Саламтæ та ратдзынæн, мæнæ ма Ирыстоны гæдытæ æмæ куыйтæн дæр 
ратдзынæн дæуæй саламтæ, — худгæйæ загъта Илас æмæ йе 'мбалы 
уæхск æрхоста. 
Дзæбæх схæццæ Илас Дзæуджыхъæумæ, йе ссыдмæ Инал дæр 
хæдзары уыди. Цингæнгæйæ сæмбæлдысты бинонтæ сæ бæлццоныл. 
Дыууæ 'фсымæры кæрæдзийæн фæхъæбыстæ кодтой. 
— Ме 'фсымæр, фæлæгхуыз, фæхистæрхуыз дæ! Æмæ, æнæуи та 
куыд нæ фæуай, ныр лæппуйы фыд дæ! — загъта Илас. 
— Дæуæн дæр дæ хуызæн ницы у, ды дæр фæлæгхуыз дæ! 
Илас Геуæргийы райста йæ къухтæм, фæцинтæ йыл кодта. 
— Æцæг лæг куы у, æцæг! Цас ыл цæуы? — афарста. 
— Демæ иу бон райгуырди — нудæсæм майы. Дæуæй æртæ æмæ 
ссæдз азы кæстæр у. 
245 

БУДАЙТЫ МИЛУСЯ. Уды суадон 
— Уæдæ нæ райгуырæн бон иумæ бæрæг кæндзыстæм Геуæр- 
гиимæ. 
Лизавет йæ фырттæм цингæнгæйæ хъуыста, стæй загьта: 
— Илас, цу дæхимæ базил, ды фæллад уыдзынæ фæндаджы 
фæстæ. Уæртæ фынг дæр арæзт у, Маринæ тынг бацархайдта. Чъиритæ 
дæр ма скодта. 
Цалдæр боны Илас уынгмæ дæр нæ рацыди, йæ мад æмæ фыдимæ 
ныхæстæ кодта. Йæ куыст куыд цæуы, уый тыххæй сын дзырдта.  
Загьта сын, тагъд рæстæджы йын хъуамæ фатер радтой. 
— Хорз цæуы мæ куыст. Арæх вæййæм экспедициты дæр. Æнцон 
нæу, фæлæ цымыдисаг, хорз. Тагъд рæстæджы хъуамæ фатер дæр рай- 
сон. Мæ мызд хорз у, æмæ мæ бон бауыдзæн хæдтулгæ балхæнын дæр. 
Иу изæр дыууæйæ баззадысты Лизавет æмæ Илас. Инал æмæ  
Маринæ сæ гыццылимæ ацыдысты тезгъо кæнынмæ. Цæрай дæр хæдзары 
нæ уыдис. Мад иу рæстæг йæ фыртæн афтæ куы зæгъид: 
— Лæппу, хъуыды кæныс, Хабаровскмæ ацæуыны размæ мын иу 
чызджы кой кодтай. Дзырдтай мын, дæ фыны йæ федтай. Афтæ дæр 
загътай, дæ цæст æм фæдар, зæгъгæ. Æмæ куыд æнхъæл дæ, фæдард- 
тон æм мæ цæст. Нæ ныхасы фæстæ æз иу бон поликлиникæмæ 
ацыдтæн, мæ зæрдæ мæ хъыгдардта, æмæ. Кардиолог, дзæбæх, хæрз- 
конд сылгоймаг, хорз цæстæй мæм ракаст. Ныхас дæр акодтам, базон- 
гæ стæм. Æз ын мæ фыртты тыххæй ахабæрттæ кодтон, уый та мын 
загьта, иунæг чызг ын кæй ис, ныр, дам, дæсæм къласмæ цæуы. Скъо- 
лайы, дам, хорз ахуыр кæны, сыгъзæрин майданимæ каст фæуыдзæн. 
Йæ ном, дам, Рухсанæ хуыйны, — сылгоймаг цасдæр рæстæг ныхъ- 
хъус, стæй дарддæр кодта йæ ныхас: — Æз уыцы ном бахъуыды код- 
тон, ноджы мын ды загътай, Зæринæйы мады хойы чызг у, æмæ дын 
æз дæр куы афæрсин дохтыры, зæгъын, Зæринæйы зоныс, ацы аз хæх- 
хон-металлургон институт каст фæци мæ хистæр фыртимæ, æрæджы 
та чындзы æрцыдис. Зинæ, афтæ хуыйны дохтыр, афтæ куы бакæнид: 
«О, о, мæ хистæр хо Рахимæты чызг у. Диссаджы хорз хæрæфырт мын 
у». Æз дæр ын уæд загьтон: «О, Илас дæр-иу дзы æппæлгæ кодта. Хо 
æмæ 'фсымæры цард кодтой. Нæ хæдзары дæр бирæ хæттыты уыдис». 
Илас, дисгæнгæйæ, хъуыста йæ мадмæ, хъуыды кодта: «Цард куыд 
у! Хъуамæ мамæ ацыдаид дохтырмæ, уыцы дохтыр та разындаид Рух- 
санæйы мад. Аргъæутты ма вæййы афтæ». 
Лизавет йæ бынатæй фестад, стæй фæстæмæ йæ фырты фарсмæ 
æрбадт æмæ дарддæр дзырдта: 
— Иу хатт куы уыди, уæд та поликлиникæмæ ацыдтæн æмæ 
уым баййæфтон Рухсанæйы. Æз æй уайтагьддæр базыдтон. Æцæгдæр, 
246 

Иласы фын 
зæды къалиуы хуызæн чызг, æз нырма ахæм рæсугъд, зæрдæмæдзæу- 
гæ никуыма федтон. Дохтыры кабинетмæ куы бахызтæн, уæд чызг 
йæ бынатæй фестад, цæуынмæ хъавыди, фæлæ йæ æз фæурæдтон: 
«Дзæбæх чызг, кæдæм лидзыс?» Дохтыр мын загьта: «Базонгæ у, мæ 
чызг Рухсанæ!» Æз, мæхæдæг дæр æй нæ бамбæрстон, куы ахъæбыс 
кæнин чызгæн, зæгъгæ та кодтон: «Зинæ, замманайы дзæбæх чызг дын 
ис, замманайы!» Рухсанæ ацыди, æз та радзырдтон дохтырæн, ды йын 
йæ чызгимæ куыд базонгæ дæ. Æргомæй йын загътон: «Зинæ, хъуамæ 
Рухсанæ мæ чындз уа!» Нырма сывæллон у мæ чызг, ахæм хъуыдытæ 
нæм нæма ис, зæгъгæ, бакодта Зинæ дæр. Æз дæр та загътон: «Ницы 
кæны, банхъæлмæ кæсдзыстæм. Мæ фырт дæр нырма æрыгон у, æр- 
мæстдæр ыл æртæ æмæ ссæдз азы цæуы. Æрæджы фæци каст  
институт. Хуымæтæг лæппу мын нæу, геолог у, геолог!» Зинæ ницыуал  
загьта, бахудти. 
Илас дисы бацыди йæ мадыл. Хъуыды кодта: «Æз хынджылæг- 
гæнгæйæ загътон, ома, дæ цæст фæдар чызгмæ, зæгъгæ... О, фæлæ 
исты хуызы фенын хъæуы Рухсанæйы, цалынмæ ма ам дæн, уæдмæ...» 
Лизавет æнхъæлмæ каст, йæ фырт цы зæгъдзæн, уымæ. Уый куы 
ницы дзырдта, уæд та сылгоймаг худгæйæ загьта: 
— Лæппу, мæ цæст хорз нæ дардтон уыцы чызгмæ? Стæй ма 
ноджы дæр дардзынæн... 
Илас дæр бахудти: 
— Мамæ, æгæр хорз, æгæр! Уый æнхъæл та чи уыди! 
— Уæдæ, афтæ! Замманайы чындз мын уыдзæн. 
— Рагацау ма уынæффæтæ кæн, нæ мад. Бæрæг уыдзæни, уый 
нырма ныр куы фæци скъола каст. 
— Ницы кæны... Хуыцау куыд зæгъа, афтæ уыдзæнис! 
Илас Зæринæимæ кæрæдзимæ фыстæджытæ фыстой, æмæ йæ иу 
фыстæджы чызг фыста, Рухсанæ университетмæ кæй бацыд ахуыр кæ- 
нынмæ. 
Уый иннæбон Илас ацыди университеты размæ иу-дыууæ сахат- 
мæ. Йæ зæрдæйы уыд Рухсанæйы фенын. Бирæ рацу-бацу фæкодта 
лæппу. Уæдмæ студенттæ дуарæй рахызтысты, фæлæ Рухсанæ зынæг 
нæ уыди. Илас цæуынмæ хъавыди. Сабыргай, хъуыдытæгæнгæйæ 
цыди, трамвайы 'рлæууæнмæ æрхæццæ æмæ æрлæууыд. Уалынмæ йæм 
чидæр сдзырдта: 
— Дæ бон хорз! 
Лæппу йæ сæр хæрдмæ систа æмæ дзурæгмæ бакаст. Рухсанæ! О, 
о! Уый йын радта салам. Иласы цæсгом фæсырх æмæ хæстæгдæр  
бацыд чызгмæ. 
247 

"Ш 
БУДАЙТЫ МИЛУСЯ. Уды суадон 
— Дæуæн дæр дæ бон хорз! — загъта, стæй адæргæй афарста: — 
Рухсанæ, нæ зоныс, куыд у Зæринæ та? Фыссæм кæрæдзимæ, фæлæ 
дзы рагæй нал райстон фыстæг. 
— Куыд нæ зонын! Дзæбæх у, чызг ын райгуырди. 
— Æхсызгон мын у, æгайтма йæ цард хорз цæуы. 
Трамвай зынæг нæ уыди, æмæ Илас загъта: 
— Иунæгæй дæ? Цæуæм уал фистæгæй, кæд уæдмæ трамвай дæр 
фæзынид. 
Араст сты лæппу æмæ чызг. «Куыд хорз рауади, диссаг!» — 
ахъуыды кодта Илас. 
Æнæдзургæйæ цыдысты дыууæ æрыгон адæймаджы. Иугыццыл 
куы ауадысты, уæд Илас афарста чызджы: 
— Рухсанæ, Зæринæ йæ иу фыстæджы фыста, университеты кæй 
ахуыр кæныс. Цавæр фæкультеты ахуыр кæныс? 
— Фæсарæйнаг æвзæгты факультеты. Мæ мад дохтыр у, уый фæн- 
дыди, цæмæй æз дæр дохтырыл сахуыр кодтаин. Фæлæ... 
— Æмбарын дæ! Нæ ныййарджытæ сæхирдыгонау фæхъуы- 
ды кæнынц. Мæнæн дæр мæ мад æмæ фыды нæ фæндыдис, хæххон- 
металлургон институтмæ бацæуон, уый.... Фæлæ мæ уæддæр уый- 
фæстæ бамбæрстой. 
Афтæ, ныхæстæгæнгæйæ, цыдысты. Иу рæстæг Илас загъта: 
— Рухсанæ, мæн институт каст фæуыны фæстæ арвыстой Хаба- 
ровскмæ. Уым кусын геологон-сгарæг управленийы. 
Чызг ахъуыды кодта: «Цæмæн мын дзуры уый тыххæй». 
Лæппу та дарддæр дзырдта: 
— Дыууæ къуырийы размæ ссыдтæн Дзæуджыхъæумæ, отпусчы 
дæн... 
Уалынмæ фæзынди, Рухсанæйы цы трамвай хъуыди, уый. Чызг 
Иласæн хæрзбон загъта æмæ сбадт. Лæппу лæугæйæ баззад, уæдæ 
цы кодтаид. Бæргæ йæ фæндыди аныхас кæнын, фæлæ... Иласæн 
йæ зæрдæ гуыпп-гуыпп кодта, йæ цинæн кæрон нал уыдис — фед- 
та, федта Рухсанæйы. Уый ноджы рæсугъддæр, фæчызгхуыздæр ис. 
Илас цыди фистæгæй, хъуыдытæгæнгæйæ: «Цы кæнон? Куыд зæгъон 
мæ уарзондзинады тыххæй? Чызг куы фæтæрса. Нырма æрыгон у, йæ 
сæры, æвæццæгæн, ахæм хъуыдытæ нæма ис. Фæлæ йæ æз дæр кургæ 
нæма кæнын. Кæрæдзимæ фыстæджытæ куы фыссиккам, уый мæ фæн- 
ды... Фæлæ ма йæ кæм фендзынæн? Куыд ын зæгъдзынæн?» 
Илас йæ мадæн нæ загъта, Рухсанæйыл кæй сæмбæлдис, уый 
тыххæй. Иналимæ-иу бирæ фæныхæстæ кодтой, фæлæ йе 'фсымæрæн 
ницыма загъта йе 'нкъарæнты тыххæй. Иу изæр та афтæ бадтысты 
дыууæ 'фсымæры, ныхæстæ кодтой сæ дарддæры царды тыххæй. 
248 

Иласы фын 
— Инал, æхсызгон мын у, сфæлдыстадон хъуыддаджы дæ къухы 
бирæ цыдæртæ кæй æфты, уый. Стæй Маринæимæ дæр уæ цард хорз 
цæуы. Дзæбæх адæймаг у мæ чындз. Бакастæй дæр — рæсугъд. Ба- 
зыдтай æвзарын, Инал! Уæдæ, дæ гыццыл хуры тын та — фæрдыджы 
хуызæн! 
— О, ныртæккæ уал разы дæн мæ цардæй. Мæ бинонтæй дæр 
мæ зæрдæ рухс кæны. Æхсызгон мын у, Маринæ нæ мад æмæ фыды 
зæрдæмæ кæй фæцыди, уый. Фыццаг хатт куы ссыдыстæм, уæд тар- 
стæн, зæгъын, куыд ыл сæмбæлдзысты нæ ныййарджытæ. Уыдон нæ- 
хирдыгон чындз хъуыди. Фæлæ цымæ мамæ æмæ Маринæ кæрæдзийы 
'мбарынц. 
— О, мамæ тынг æппæлы дæ бинойнагæй. Стæй папæ дæр иу- 
бон афтæ: «Æгъдауджын адæймаг у нæ чындз, хæдæфсарм, алцæмæ 
арæхстджын. Суанг ма чъиритæ дæр ракæны». 
— Илас, мæн тыххæй бирæ фæдзырдтам, фæлæ дæуæн та дæ цард 
куыд цæуы? Уым дæ мачи æрцахсæд. Нæ мад æмæ фыд уымæй тæр- 
сынц. 
— Ма мын тæрсæнт. Кæй хъæуын? Стæй нырма æрыгон дæн, 
нæма мын ферæджы ис. 
— Уымæй дæр раст зæгъыс, ме 'фсымæр! Æз дæр афтæ раджы нæ 
бахъуыддаг кодтаин, Маринæйыл куынæ сæмбæлдаин, уæд. Бауарзтон 
æй, уарзты ныхмæ та лæууæн нæй, — загъта Инал. 
Илас ныр дæр ницы загъта, Рухсанæ йæ зæрдæмæ кæй цæуы, уый 
тыххæй. Æмæ цы загътаид, æдæппæтæй æртыккаг хатт федта чызджы. 
Дарддæр куыд уыдзæни, уымæн ницы зоны. Кæд хъуыддæгтæ хорз 
цæуой, уæд фыццагдæр йе 'фсымæрæн радзурдзæн алцыдæр. 
Цыдысты бонтæ, йæ отпуск кæронмæ æрхæццæ Иласæн. Къуы- 
ри ма йын баззади. Инал раздæр цæудзæни Мæскуымæ, æртæ боны 
фæстæ. 
— Цалынмæ нæма ацыдыстут, уæдмæ уæртæ мæ хо Олычкæйы 
куы бабæрæг кæниккам. Уæ фендмæ тынг бæллы, — загъта иу изæр 
Лизавет йæ фырттæн. 
Æмæ дыккаг бон ацыдысты мад æмæ фырттæ уазæгуаты. Тынг 
фæцин кодта мадыхо йæ хæрæфырттыл. 
— Куыд дæ, куыд, нæ дзæбæх мадыхо? Дæ хуызæн ницы у, æрыгон 
чызджы хуызæн дæ, — загъта Илас æмæ ахъæбыс кодта Олычкæйæн. 
— Ницы мын у, мæ дзæбæхтæ, мæ къæхтыл нырма фидар лæууын. 
Уæдæ ма кусгæ дæр кæнын. 
Олычкæ куыста Рухсанæйы мадимæ поликлиникæйы, уыд  
медициной хо. Кæрæдзиимæ хорз цардысты, стæй æнæуи дæр сыхæгтæ уы- 
249 

БУДАЙТЫ МИЛУСЯ. Уды суадон 
дысты. Олычкæ иунæгæй цард, йæ лæг раджы амард, сывæллæттæ та 
йын нæ уыдис. 
Дзæбæх фынг æрывæрдта мадыхо йæ хæрыфырттæн. 
— Диссаджы чъиритæ ракодтай. Рагæй дæр афтæ æхсызгонæй нал 
бахордтон нæхимæ цæхæраджынтæ, — загьта Инал. 
— О, мæ дзæбæх, дæ мады ничи аййафдзæни чъири кæнынмæ, ды 
та мæнæй æппæлыс. 
— Мæ мады кой нæ кæнын. Уый æцæгдæр ничи аййафдзæн! 
Хорз фæбадтысты дыууæ 'фсымæры сæ мад æмæ мадыхоимæ. 
Инал загьта: 
— Фынг афснайон, дæуæн зын уыдзæн, Олычкæ. 
— Ныр цытæ дзурыс, мæхæдæг цы кусон, уый мын куынæ ис. 
Стæй мын ахæм сыхаг чызг ис, æмæ диссаг! Уый мын тынг феххуыс 
кæны. Арæх æрбауайы, афæрсы мæ, цы дын феххуыс кæнон, зæгъгæ, 
— загьта Олычкæ. 
— Йæ цæрæнбон бирæ уæд, йæ цæрæнбон! — загьта Лизавет дæр. 
— Хæдæгай, мæ хо, кæй чызг у, уый зоныс? Мæнæ дæ дохтыр 
Зинæйы чызг, кардиолоджы... Уыдон ныр нæ сыхæгтæ сты. Афæдзы 
размæ нæ хæдзары балхæдтой фатер. 
Лизавет йæ бынатæй фестад æмæ дисгæнгæйæ загьта: 
— Цытæ дзурыс, Олычкæ? Æмæ мын куыд никуы загътай, Зинæ 
дæ сыхаг у, уый? 
Илас дæр йæхинымæр тынг бадис кодта, фæлæ ницы сдзырдта. 
Уалынмæ дуары дзæнгæрæг фæцыди, æмæ Олычкæ сыстад дзургæйæ: 
— Цымæ чи уыдзæн? Куы никæмæ 'нхъæлмæ кæсын... — дуар 
куы бакодта сылгоймаг, уæд кæуылдæр тынг бацин кодта: — Мидæмæ, 
мидæмæ! Æз та ма сымах кой кодтон. 
— Мæнæ фæткъуыджын ракодтон æмæ дзы, зæгъын, дæуæн дæр 
бадæттон, — райхъуыст кæйдæр хъæлæс æмæ уатмæ 'рбахызт астæу- 
кары хæрзконд сылгоймаг, бæрæг уыди, æрыгонæй тынг рæсугъд кæй 
уыди, уый. 
Уазджытæ сæ бынæттæй фестадысты. Лизавет тынг бацин кодта 
æрбацæуæгыл: 
— Æгас цу, æгас, Зинæ! Мæ хойы сыхаг дæ, уый нырма ныр ба- 
зыдтон. 
Олычкæ базонгæ кодта Зинæимæ Илас æмæ Иналы дæр. 
— Базонгæ у, адон та сты, мæ сæр бæрзæндты кæмæй хæссын, 
уыцы дæрæфырттæ — Илас æмæ Инал. 
Илас ахъуыды кодта: «Цы тынг у йæ мады хуызæн Рухсанæ!» 
Дыууæ 'фсымæры балкъонмæ рахызтысты, сылгоймæгты ны- 
хасгæнгæ ныууагътой. 
250 

Иласы фын 
Олычкæ æппæлыд йæ хæрæфырттæй: 
— Стыр ахуыргонд сты. Инал нывгæнæг у, уый дæр хуымæтæг 
нæ, фæлæ тынг курдиатджын. Мæскуыйы цæры, ис ын бинонтæ, гыц- 
цыл лæппу. Илас та геолог у Хабаровскы вæййы, уым кусы. Ныр сæ 
дыууæ дæр отпускы сты æмæ мæнæ 'рбацыдысты мæн бæрæггæнæг. 
— Дзæбæх уæнт, дзæбæх, дæ хæрæфырттæ! Сæ ныййарджыты 
фæндиаг уæнт! 
Лизавет æнцад бадт, стæй æрæджиау афтæ бакодта: 
— О, Иналæн ис бинонтæ, фæлæ мын Илас та нырма усгур у, 
усгур. 
Ныхæстæ кодтой, уалынмæ дуары дзæнгæрæг райхъуыст. Илас 
рацыд дуар кæнынмæ æмæ фæджихау. Къæсæрыл лæууыди Рухсанæ. 
Чызг дæр хорзау нал фæци, фæстæмæ здæхынмæ хъавыди, фæлæ Илас 
сдзырдта: 
— Мидæмæ! Мæ мадыхойы фатер у... 
Рухсанæ бацыд мидæмæ, тынг ыл бацин кодта Олычкæ.: 
— Рауай, рауай, мæ дзæбæх чызг! — стæй йе 'ргом йæ хомæ раздах- 
гæйæ, загъта: — Ай мæхи чызг у! Уый мæнæн цы æххуыстæ кæны, цы! 
Чызг ныфсæрмы ис, йæ цæсгом фæсырх æмæ сабырæй салам рад- 
та, стæй йæ мадмæ сдзырдта: 
— Мамæ, æз уæртæ ме 'мбал Верæмæ цæуын, цыдæр чиныг мæ 
хъæуы, тагъд фездæхдзынæн фæстæмæ. 
— Хорз, хорз, мæ хур, цу! 
Олычкæ йæ къухтæ хæрдмæ сдардта æмæ загъта: 
— Куыд тагъд цæуыс, Рухсанæ? Иугыццыл немæ абад. Æз дæ мæ 
хæрæфырттимæ базонгæ кæндзынæн. 
Лизавет загъта: 
— Мах Рухсанæимæ зонгæ стæм. Стæй, мæнмæ гæсгæ, Иласы дæр 
зоны, — сылгоймаг Иналырдæм бакаст æмæ загъта: — Мæ кæстæр 
фырт Инал, уый Мæскуыйы цæры, нывгæнæг у... 
Чызг бынтондæр ныфсæрмы ис: 
— Бахатыр кæнут, фæлæ мæн цæуын хъæуы, ме 'мбал мæм æн- 
хъæл]\*æ кæсы. 
Илас, Рухсанæ куы ацыди, уæд хъуыды кодта: «Уый дын диссаг! 
Рухсанæ мæ мадыхойы сыхаг у...» 
Тагъд рæстæджы Зинæ дæр ацыди сæхимæ. Дыууæ хойы сæхæдæг 
куы баззадысты, æфсымæртæ иннæ уаты уыдысты, уæд Лизавет сусæ- 
гæй Олычкæйæн загъта: 
— Мæ хо, ды зоныс, æмæ Иласы зæрдæмæ цæуы дæ сыхаг чызг? 
— Кæмæй зæгъыс? 
251 

БУДАЙТЫ МИЛУСЯ. Уды суадон 
— Куыд кæмæй? Мæнæ Зинæйы чызгæй. Тынг йæ зæрдæмæ 
цæуы, йæхæдæг мын æй загьта. Лæппу тагъд Хабаровскмæ фæстæмæ 
цæуы, йæ отпуск фæци æмæ, æвæццæгæн, чызджы нал фендзæн. Фæлæ 
мæ ныфс ис: дæ цæст æм фæдардзынæ. Иннæ аз куы ссæуа, уæдмæ 
чызг дæр фæхистæр уыдзæн, æмæ йын кæд мæ фырт раргом кæнид йæ 
зæрдæйыахаст. Ныр æм нæма уæнды, сывæллон чызг у æмæ... 
Олычкæ тынг бадис кодта уыцы хабарыл: 
— Диссаджы дзæбæх чызг у! Æз та ма хъуыды кодтон, зæгъын, 
Иласимæ сæ базонгæ кæнын хъæуы. Хорз чындз дын уыдзæни. Мæ 
бар уадз, мæ хо, мæ цæст æм фæдардзынæн. 
* * * 
Илас ацыди Хабаровскмæ, Инал йæ бинонтимæ Мæскуымæ куы 
ацыд, уымæн йе 'ртыккаг бон. Дзæбæх æрхæццæ ис, йемæ Ирыстонæй 
æрласта чъиритæ, физонæг, бирæ цыдæртæ. Изæры æрбамбырд сты йе 
'мбæлттæ, фæбадтысты, фæкуывтой. Иу рæстæг Денис загьта: 
— Фехъуыстон æхсызгон хабар, Болат æмæ Илас, тагъд рæстæджы 
уын фатертæ ратдзысты. 
— Уый æцæгдæр тынг хорз хабар у. Мæ зæрды ис Милæимæ нæ 
цард баиу кæнын! — загьта цингæнгæйæ Болат. 
— Хæрзæггурæг дын хъуамæ исты лæвар ракæнон, Денис! — 
загьта Илас дæр. 
Хорз цыди сæ куыст, арæх цыдысты сгарæг куыстытæ кæнынмæ 
дæр. Бирæ ног рæттæ ссардтои, алыхуызон згъæртæ кæм ис. Стæй ма 
ссардтои сау æвзалыйы гуырæн дæр. Тагъд рæстæджы Иласы сæвæрд- 
той участокы хицауæй. Ног азмæ та сын æцæгдæр фатертæ радтой: 
Иласæн - иууатон фатер, Болатæн та - дыууæуатон фатер, уый уæдмæ 
бацарди Милæимæ, сывæллонмæ 'нхъæлмæ кастысты. Иу бон Илас йе 
'мбалæн афтæ: 
— Алчи зондджын у, ус дæр ын ис, тагъд рæстæджы йын  
сывæллон дæр уыдзæн. Стæй ма йын дыууæуатон фатер дæр радтой. 
— Куыд фæзæгьынц, цард хæлæгæй нæу, ме 'рдхорд. Дæу чи нæ 
уадзы? Уæртæ Милæйы æмбал Алёнæйы зæрдæмæ тынг цæуыс. Цæмæ 
ма у каст? — загьта Болат æмæ йе 'мбалы уæхск æрхоста. 
Илас бирæ рæстæг ницы сдзырдта, æхсызгон ын нæ уыдысты йе 
'мбальл ныхæстæ. Хъуыды кодта: «О, ам устытæ кæндзыстæм, цымæ 
Ирыстонæй уымæн æрцыдыстæм. О, бауарзта æмæ бацарди Милæимæ 
ме 'мбал. Уый тыххæй ницы зæгъын, фæлæ æз та Ирыстоны ракур- 
дзынæн ус, нæ чындзæхсæв дæр уым уыдзæн!» 
252 

Иласы фын 
Цыдысты бонтæ... Сæхи фатерты цардысты Болат æмæ Илас. 
Тагьд рæстæджы Болатæн лæппу райгуырди, Алан ном ыл сæвæрдтой. 
Зыдтой Болаты ныййарджытæ, сæ фырт ус кæй ракуырдта, сывæллон 
ын кæй райгуырди. Сæрды хъавы Ирыстонмæ ацæуын йæ бинонтимæ 
Болат. Илас та фæззæджы цæудзæнис, Рухсанæ уæд дыккæгæм курсы 
ахуыр кæндзæнис, нудæс азы йыл сæххæст уыдзæнис. Айразмæ Илас 
йæ мадыхо Олычкæйæ райста фыстæг, уый фыста: «Дæ бон хорз, мæ 
дзæбæх хæрæфырт Илас! Куыд дæ? Цы хабæрттæ дæм ис? Фехъуы- 
стон, фатер, дам, дын радтой, æмæ мын уыцы хабар тынг æхсызгон у. 
Стæй, дам, дæ цыдæр хицауæй нывæрдтой, уый дæр хорз хабар у. 
Илас, æз мæ цæст дарын мæ сыхаг чызг Рухсанæмæ. Уый хорз 
ахуыр кæны, дзæгъæл цыдтытæ никæдæм кæны. Мæнмæ куы 'рба- 
уайы, уæд ын арæх дæ кой ракæнын, йæ цæсгом фæсырх вæййы. Афтæ 
мæм кæсы, цыма уый зæрдæмæ дæр цæуыс. 
Æмбарын, нырма афтæ хорз зонгæ нæма стут, æмæ кæрæдзимæ 
фыстæджытæ фыссат. Фæлæ, æууæндын, мæнæ куы ссæуай, уæд мæ 
фатеры сæмбæлдзыстут æмæ уын фæуыдзæн фадат аныхас кæнынæн. 
Дзæбæх у, мæ хæрæфырт!» 
Иласæн æхсызгон уыдысты Олычкæйы ныхæстæ. Тынг æй фæн- 
ды, тагъддæр куы фембæлид Рухсанæимæ, уый. Фæлæ ныртæккæ йæ 
хъуыдытæ иууылдæр йæ куыстимæ бает сты лæппуйæн. Бирæ уарзы 
йæ куыст. Бæргæ йæ нæма фæндыди хицау суæвын, уымæн æмæ йын 
фадат нал ис экспедициты афтæ арæх цæуын. Изæрыгæтты йæ фатеры 
гитарæйыл фæцæгъды, йæхицæн алыхуызон зарджытæ фæкæны. Бола- 
титæм дæр уæгъд бонты бауайы, уыдон дæр æм æрбацæуынц. 
* * * 
Ралæууыд сентябры мæй. Аз куыд атахти, уый æмбаргæ дæр нæ 
бакодта Илас. Хорз аз уыди: фатер райста, йæ куыст хорз цæуы,  
хицауæй йæ сæвæрдтой. Ирыстонæй дæр уæдæ хорз хабæрттæ хъуысы. 
Ацы аз Инал Ирыстонмæ не ссæудзæн, нывты сæрмагонд равдыст 
ын уыдзæн. Илас дæр нæ ацæуид, фæлæ мад, фыды мысы, стæй  
Рухсанæ .>. Ацы хатт хъæудзæн чызгæн бамбарын кæнын йæ зæрдæйы- 
ахаст. Ныр уый дæр сывæллон нал у. 
Никæмæн ницы загьта, афтæмæй ссыди Илас Дзæуджыхъæумæ. 
Тынг ыл бацин кодтой йæ ныййарджытæ. Сæхимæ цалдæр боны куы 
фæци, уæд иу бон сфæнд кодта йæ мадыхойы бабæрæг кæнын. Олыч- 
кæ дæр йæ хæрæфыртыл тынг бацин кодта.: 
— Мæнæ диссаг! Æгас цу, æгас! Æмæ кæд ссыдтæ? Нæ зыдтон, 
Ирыстоны дæ, уый. Лизавет дæр мын куыд ницы загьта. Уый куы 
253 

БУДАЙТЫ МИЛУСЯ. Уды суадон 
зыдтаин æмæ 'рбацæудзынæ, уæд дын де 'рбацыдмæ фыдджын скод- 
таин. Фæлæ, ницы кæны, уæртæ мæ хыссæ цæттæ у, фыдджинаг дæр 
мæм ис. Ныхæстæ уал акæнæм, стæй дын ахæм фыдджын ракæн- 
дзынæн, æмæ — диссаг. 
Илас йæ мадыхойæн ахъæбыс кодта: 
— Олычкæ, дæхи-ма æппындæр ма тыхсын кæн. Нæхицæй куы 
цыдтæн, уæд сихор бахордтон. Æнæуи куыд дæ, цы хабæрттæ дæм ис? 
— Ницы мын у, Илас, ницы. Кусын, уæдæ цы кæнон. О, иунæгæй 
зын у, фæлæ мæм Лизавет дæр арæх æрбауайы. Стæй мæнæ мæ сы- 
хаг чызг Рухсанæ дæр арæх ам вæййы, æххуыс мын кæны, дуканимæ 
дæр мæ бæсты ацæуы, афснайы мын. Иу бон та мын мæ рудзынгæм- 
бæрзæнтæ дæр ныхсадта, стæй сæ бакодта. Тынг æххуыстæ мын кæны, 
хи чызг дæр афтæ нæ вæййы. 
Иуцасдæр ныхъхъус сты сылгоймаг æмæ лæппу, стæй Олычкæ 
фестад йæ бынатæй æмæ харинаггæнæнмæ бацыд. Скодта фыдджын, 
ноджыдæр ма цыдæртæ æмæ фынг рацарæзта. Телефонæй бадзырдта 
йæ сыхаг Зинæмæ, хæтæл Рухсанæ систа, æмæ йын Олычкæ загъта: 
— Мæ хур, иугыццыл мæм куы 'рбауаис, цæмæндæр мæ хъæуыс. 
Иу-дæс минуты фæстæ 'рбацыд чызг. Йæ уæлæ уыд хæдзарон 
къаба, йæ дзыккутæ дзæбæх æфснайд. Бæрæг уыди, цыдæр кæй куы- 
ста, уый. Иласы куы федта, уæд фефсæрмы ис. Лæппу йæ бынатæй 
фестад æмæ загъта: 
— Мидæмæ, мидæмæ, Рухсанæ! 
Олычкæ чызджы сбадын кодта: 
— Рухсанæ, дæ хорзæхæй, мæнæ мæ хæрæфыртимæ абад, мæн 
дæлæ Замиркæмæ ныууайын хъæуы, æрдæбон' мæм сдзырдта, укол, 
дам, мын скæн. 
Чызг ницы сдзырдта, фестад йæ бынатæй, Олычкæ куы цыд, уæд, 
стæй фæстæмæ сбадт. 
Цасдæр æнæдзургæйæ бадтысты Илас æмæ Рухсанæ, кæрæдзийæ 
æфсæрмы кодтой. Лæппу афарста, уыцы уавæрæй искуыдæй рацæуын 
хъуыди, æмæ: 
— Рухсанæ, ныр дыккаг курсы ахуыр кæныс? 
— О, дыккаг курсы. 
— Æмæ куыд цæуы дæ ахуыр? Цы хабæрттæ ис университеты? 
— Ницы у мæ ахуырæн. Университеты дæр, куыд хъуамæ уа, афтæ у. 
Цасдæр рæстæг та ныхъхъус сты Илас æмæ Рухсанæ, стæй чызг 
загъта: 
— Фен Олычкæйы фыдджынæй, кæннод ныууазал уыдзæн, мæнæн 
бафæдзæхста, цæмæй дæм фæкæсон. 
254 

Иласы фын 
— Хорз, дыууæйæ дæр дзы фенæм. 
Илас æмбæрста, чызг тынг кæй æфсæрмы кæны, уый. Æмæ та 
цасдæры фæстæ загьта: 
— Мæ мадыхо тынг дæсны у чъири кæнынмæ. 
— О, æз дæр бирæ уарзын Олычкæйы конд хæринаг. 
— Рухсанæ, тынг дæ феппæлы мæ мадыхо, мæхи чызг дæр, дам, 
мын афтæ хорз нæ уыдаид, уый мын куыд у, зæгъгæ. 
Рухсанæ бынтондæр ныфсæрмы ис, йæ цæсгом фæсырх. Йæ 
бынатæй фестад æмæ фынг æфснайыныл балæууыд. Илас æм каст 
æмæ хъуыды кодта: «Уæдæ цы дзæбæх у, арæхстджын, хæрзконд. Ныр 
ын куыд зæгъон мæ зæрдæйыахаст? Куы фæтæрса, йæ зæрдæ мыл куы 
фæхуда». Лæппу рудзынджы размæ бацыд æмæ каст уынгмæ. Дзæбæх 
фæззыгон бон уыд. Хур каст, бæлæсты сыфтæ бур кæнын байдыдтой. 
Хæхтæ уыцы ирдæй зындысты. Илас хъæрæй загьта: 
— Уæдæ цы рæсугъд у Ирыстоны æрдз! Хабаровскы куы вæййын, 
уæд тынг фæмысын нæ хæхтæ, цæугæдæттæ, æхсæрдзæнтæ... 
— О, рæсугъд у Ирыстоны æрдз. Фæлæ æз никæдма никуы уыд- 
тæн, æмæ нæ зонын, иннæ рæтты куыд у, уый, — загьта Рухсанæ дæр. 
— Фæнды дæ, уæд дæ аласон мемæ Хабаровскмæ? — хъазгæйæ 
загьта Илас. 
Чызг ницы сдзырдта, куыддæр фæци уыцы ныхасæй. Лæппу 
ахъуыды кодта, кæд афтæ зæгъын нæ хъуыди, кæд чызджы фæтæрсын 
кодта. Сбадтысты кæрæдзийы комкоммæ лæппу æмæ чызг, æмæ Илас, 
хуыздæр фадат мын нал фæуыдзæн, зæгъгæ, сабыргай байдыдта дзу- 
рын. «Цы уа, уый уæд!» 
— Рухсанæ, цыдæр зæгъынмæ хъавын, æмæ мыл дæ зæрдæ ма 
фæхудæд. Мæнæ дæ фыццаг хатт куы федтон, Зæринæйы чындзхасты, 
уæдæй нырмæ æппындæр нæ цух кæныс мæ сæрæй, мæ зæрдæйæ. Уæд 
ма скъоладзау чызг уыдтæ, æмæ дын мæ бон зæгъын нæ уыди мæ 
зæрдæйыахасты тыххæй. Фæлæ мæ ныр та хъуамæ бамбарай, — сабы- 
рæй, Рухсанæйы цæстытæм кæсгæйæ, дзырдта Илас. 
Чызг йæ сæр бынмæ æруагъта, йæ цæсгом сыгъди, йæ зæрдæ 
гуыпп-гуыпп кодта, риуæй рагæпп кæнынмæ йæ бирæ нал хъуыди. 
Рухсанæйы зæрдæмæ дæр цыди Илас, фæлæ йæхицæй сырдта уыцы 
'нкъарæнтæ. Йæ зæрдæ æмбæрста, дарддæр цы зæгъдзæни лæппу, уый. 
— Рухсанæ, æртæ азы рацыди уæдæй нырмæ, уыцы рæстæг мæ 
уарзт тыхджынæй-тыхджындæр кæны! О, уарзын дæ! Мæ бон нал у 
æмбæхсын ме 'нкъарæнтæ. Уыцы дард ран дæр æппынæдзух дæуыл 
хъуыды кæнын. Ныртæккæ дæ дзуапп нæ агурын. Æрмæст мæ фæнды, 
цæмæй зонай, бирæ дæ кæй уарзын, уый... 
255 

ш> 
БУДАЙТЫ МИЛУСЯ. Уды суадон 
Чызг æнцад бадти, йæ сæр бынмæ æруагьта. Йæ царды мидæг ын 
фыццаг хатт загьтой уарзондзинады ныхæстæ. Цы зæгъа, уый дæр нæ 
зыдта. 
Илас æм бакаст: 
— Рухсанæ, дæ зæрдæ мыл нæ фæхудт? Ницæмæй дæ бафхæрд- 
тон? 
Чызг йæ сæр, «нæгъ», зæгъгæ, батылдта. 
— Æрмæст дæ курын, æмæ мын бар ратт, цæмæй дæм фы- 
стæджытæ фыссон. Кæд разы нæ дæ, уæддæр дæ бамбардзынæн. 
Дуары хъæр фæцыди, Олычкæ 'рбацыди. Рухсанæ йæ бынатæй фе- 
стад æмæ цæуынмæ хъавыд. Сылгоймаг æм сдзырдта: 
— Цы тагъд лидзыс, мæ хур? Иугыццыл ма абадтаис! 
— Нæ, нæ, цæуын мæ хъæуы, — загьта чызг сабырæй. 
Илас йæ фæстæ рацыди æмæ дуары раз афарста: 
— Бар мын дæттыс фыстæг ныффыссыны тыххæй? 
Рухсанæ разыйы тылд бакодта йæ сæр æмæ згъорæгау акодта сæ- 
химæ. Лæппу та йæ бынаты фырцинæй хæрдмæ сгæпп кодта. 
Тагъд рæстæджы Илас ацыд Хабаровскмæ. Ацы хатт лæппу хъæл- 
дзæгæй цыди фæстæмæ, йæ зæрдæ рухс кодта: Рухсанæйæн райхæлдта 
йæ зæрдæйыуаг, загьта йын, уарзгæ йæ кæй кæны. 
* * * 
Ирыстонæй куы 'рыздæхти Илас, уæд фыццаг цалдæр мæйы куы- 
сты хъуыддæгты ацыд, ницæмæ йæ 'вдæлд, уæлдайдæр сæхи цæт- 
тæ кодтой экспедицииы цæуынмæ дæргъвæтин рæстæджы. Иу изæр 
куысты фæстæ лæппу бадт æмæ хъуыды кодта Рухсанæйыл. Чызг 
ын бар радта, цæмæй йæм фыстæг ныффыстаид, уый тыххæй. Фæлæ 
уæддæр Иласы цыдæр урæдта, йæ ныфс нæ хаста ныффыссынмæ, ис- 
тæмæй йæ куы фæтæрсын кæнон, йе мыл йæ зæрдæ куы фæхуда, 
зæгъгæ. Цыфæнды кæд у, уæддæр нырма тынг æвзонг у, цы сты ну- 
дæс азы? «Иунæг хатт йемæ ныхас кодтон, мæ зæрдæ йын раргом код- 
тон, фæлæ, нæ зонын, нæ зонын... Мæнмæ гæсгæ, ныртæккæ йæ сæры 
æрмæстдæр ахуыр ис. О, нæ йæ хъыг дарын. Уадз æмæ ахуыр кæна! 
Мæ фыстæджытæй йæ нæ къуылымпы кæнын. Нæ астæу мингай ки- 
лометртæ... Дарддæр хъуыддæгтæ сæхи æвдисдзысты. Бæрæг уыдзæ- 
ни! Кæд, æцæгдæр, мæ амонд у, уæд уым уыдзæнис. Тыххæй гæнæнтæ 
ницы ис». 
Ног азы фæстæ ацыдысты экспедицииы, экспедицииы сæргъ- 
лæууæг уыди Илас. Вертолётæй атахтысты сæ ранмæ. Цардысты ва- 
256 

гæтты. Раст зæгъын хъæуы, фадæттæ дзы уыдис, суанг ма дзы хъарм 
дон дæр уыдис. Уæдæ сæ куыст дæр размæ цыди, кæд фыццаг 
рæстæджы цыдæр къуылымпытæ сæвзæрди, уæддæр. 
Бафæлладысты-иу изæрмæ, фæлæ уæддæр сæ уæгъд рæстæг хорз 
æрвыстой. Семæ уыд гитарæ, уæдæ куыд? Геолог æнæ гитарæйæ? Ила- 
сы-иу йæ хъуыдытæ ахастой Ирыстонмæ, йæ цæстыты раз-иу слæууы- 
дысты хæхтæ, йæ райгуырæн хъæу, арæх-иу цы хъæдмæ цыди, уый. 
Куыд цыдысты йе 'мгæрттимæ æхсæр, дзедыр, мырткæ, кæрогмæ... 
Хъуыды-иу кодта: «Ехх, уæдæ-ма искæд уыцы къахнæдтыл ауай! Кæн- 
нод бæгъгъæвадæй æртæхдзыд кæрдæгыл... Бæгънæгæй дæхи най цæу- 
гæдоны...» — арф ныуулæфыд лæппу. 
Авд мæйæ фылдæр фесты Иласитæ экспедицийы. Фæстæмæ дæр 
вертолёты æрбатахтысты. Уыцы аз нæ ацыдысты Илас æмæ Болат 
Ирыстонмæ. Æнцон нæу ахæм дард ранæй рацу-бацу кæнын. О, Ила- 
сы бæргæ фæндыди йæ ныййарджыты фенын, Рухсанæйы... Фæлæ... 
Фыстæджытæ фыста æмæ иста йæ ныййарджытæ, Олычкæйæ, Иналæй. 
Йæ мадыхо-иу ын ракодта Рухсанæйы хабæрттæ. Чызгыл æртхъирæ- 
ны мæйы ссæдз азы сæххæст. Ахуыр кæны цыппæрæм курсы. Мадыхо 
фыста, мæ цæст æм дарын, зæгъгæ. Иласы фæндыди ныффыссын йæ 
уарзон чызгмæ, фæлæ йæ цыдæр урæдта. Хъуыды кодта, мæнæ  
Ирыстонмæ цæуынмæ куы хъавон, уæд æм ныффысдзынæн, зæгъгæ. 
Афтæ рауади, æмæ Илас æртæ азы не ссыди Ирыстонмæ. Фæлæ 
ныр августы мæйы йæхи цæттæ кæнын байдыдта Дзæуджыхъæумæ 
цæуынмæ. Æрмæстдæр йæ мад æмæ фыдмæ ныффыста, сæхимæ 
цæуынмæ кæй хъавы, уый. Зыдта Олычкæйы фыстæгæй, Рухсанæ  
университет каст кæй фæцис. Лæппу хъуыды кодта: «Мæнæ куы ссæуон, 
уæд чызгæн раарфæ кæйдзынæн, æнтыстджынæй каст кæй фæцис  
университет, уый тыххæй. Кæд мæ нæ ферох кодта, уæд. Хуыцау куыд 
зæгъа, афтæ уыдзæнис! О, нæ йæм ныффыстон... Æмæ нæ фæсмон 
кæнын. Цы йæм фыстаин? Куыд цæуы мæ куыст, мæхи куыд æнкъа- 
рын... Уарзты, æнкъарæнты тыххæй фыстæджы нæ радзурдзынæ, уæл- 
дайдæр æй афтæ хорз нæма зонын. Хъуамæ йын йæ цæстытæм кæсон. 
Мæнæ Ирыстонмæ куы ссæуон, уæд бæрæг уыдзæнис. Ныр æхсæз азы 
цæры мæ зæрдæйы Рухсанæ. Мæ алыварс бирæ чызджытæ: рæсугъдтæ, 
ахуыргæндтæ... Фæлæ мæ зæрдæ йæхимæ хæстæг никæй уадзы». 
Æцæгдæр, Илас нырма никæимæ æмбалди, кæд æмбарста, бирæ 
чызджыты зæрдæмæ цæуы, уæддæр. Уæртæ Милæйы æмбал, искæм 
исты хъазтизæр, кæннод Болатитæм куы вæййынц, уæд алыхатт дæр 
архайы Иласимæ акафыныл. Иухатт та ма кæугæ дæр скодта, уар- 
зын, дам, дæ. О, дзæбæх чызг у, фæлæ лæппу цы кæна, йæ зæрдæйы 
17 Будайты Милуся 
257 

БУДАЙТЫ МИЛУСЯ. Уды суадон 
нæй бынат уыцы чызгæн. Йæ бон уыди, æмæ йемæ æмбæла. Бирæтæ 
куыд кæнынц, афтæ - æнæ уарзгæйæ, хъæбыстæ, батæ йын кæн... Дæ 
рæстæг хорз æрвит, æнæмæтæй. Алёнæ алцæуылдæр разы у. Фæлæ 
Илас йæ сæрмæ уый никæд æрхæсдзæн, никæд. Цæмæн æнамонд кæна 
чызджы дæр, стæй йæхи дæр. Цынæ вæййы, уæд та сын сывæллон 
фæзынди. 
* * * 
Бинонтæ тынг бацин кодтой Иласыл. Æртæ азы нæ федтой сæ 
фырты. Лæппу йæхæдæг дæр тынг мысыд йæ ныййарджыты, фыццаг 
æртæ боны уынгмæ дæр нæ рацыди. Райсомæй-изæрмæ хæдзары бад- 
ти, ныхæстæ кодта йæ мад æмæ фыдимæ. Иу бон ын Лизавет афтæ 
куы зæгъид: 
— Илас, мæ ныфс, куыст дæр хорз у. Дæ фыдимæ нын æхсыз- 
гон у, дæ куысты дын аргъ кæй кæнынц, нымад кæй дæ, уый. Фæлæ, 
дыл ныр аст æмæ ссæдз азы цæуы, бинонты хъуыддаг бакæнын 
хъæуы. Уæртæ дæ кæстæр æфсымæрæн ныр дыууæ сывæллоны ис. 
Ацы хатт дæ нал ауадздзынæн æнæ усæй, — мад цасдæр рæстæг 
ныхъхъус, стæй дарддæр дзырдта: — Уыцы чызг, дæ зæрдæмæ чи 
цыди, уый дæр, дам, университет каст фæци. Айразмæ мын Олычкæ 
йæ кой кодта. Тынг дзы феппæлы мæ хо. Кæд ын нырмæ уарзон нæма 
фæзынди, уæд исты кæнын хъæуы. 
— Мамæ, хорз, хорз! Мæхæдæг дæр хъуыды кæнын, ацы цыды 
хъуамæ... Кæд уыцы чызг сразы уа, уæд... Фæлæ, нырма йемæ нæма 
дзырдтон. Æртæ азы ам нæ уыдтæн æмæ ницы зонын. Бæрæг уыдзæ- 
ни. Райсом мæ зæрды Олычкæйы бабæрæг кæнын ис. 
— Ацу, ацу! 
Дыккаг бон Илас ацыди йæ мадыхойы бæрæггæнæг. Сылгоймаг 
тынг фæцин кодта йæ хæрæфыртыл. 
— Илас, мæнæ дæ цахæм лæг рауад, мæнæ! Зонын, хицауæй кæй 
кусыс, уый. Дæхæдæг ницы фыссыс, фæлæ мын мæ хо ракодта дæ ха- 
бæрттæ. 
— Олычкæ, ма мæ 'ппæл. Мæ царды диссагæй ницы ис. Радзур- 
ма, дæхæдæг куыд дæ? Куыд у де 'нæниздзинад? Айразмæ мæм нæ- 
хицæй фыстой, рынчын, дам, уыдтæ, — дзырдта Илас, йæ мадыхойы 
хъæфысгæнгæйæ. 
— О, уыди ахæм хабар дæр. Хуыссыдтæн рынчындоны, мæ зæрдæ 
рысти, цыдæр æнæхайыры стенокарди, дам, мæм ис. Фæлæ, Хуыцауæй 
бузныг, ныртæккæ мын ницы у. Мæнæ ма дæ чындзхасты кафгæ дæр 
258 

Иласы фын 
ракæндзынæн.. Тынг бузныг дæн мæ сыхаг Зинæ æмæ йæ чызг Рух- 
санæйæ. Уыдон мæм хорз фæкастысты. Ныр дæр мæм арæх æрбауайы 
чызг, мæ бæсты афснайы, хæринаг дæр мын скæны. Уæдæ, дукани 
кæм ис, уый та зонгæ дæр нал кæнын. Æрбауайы мæм æмæ мæ афар- 
сы, ницы дæ хъæуы, зæгъгæ. 
Илас лæмбынæг хъуыста Олычкæмæ, Рухсанæйы коймæ йæ зæрдæ 
сгуыпп-гуыпп кодта. Фæлæ дзургæ ницы скодта. Бæргæ йæ фæн- 
ды чызджы фенын, фæлæ куыд райдайа уый тыххæй дзурын, уый 
нæ зоны. Хъуыды кодта: «Æртæ азы йæ нæ федтон. Цы цæстæй мæм 
ракæсдзæн, нæ зонын. Уымæн ныр кæд уарзон ис. Ахæм рæсугъд  
чызджы афтæ ныууадзой лæппутæ, макæй зæрдæмæ цæуа, уый гæнæн 
нæй. Уæвгæ, кæд мæ амонд у, уæд алцыдæр хорз уыдзæни. Кæд нæу, 
уæд та цы гæнæн ис — тыххæй гæнæнтæ ницы ис». 
— Илас, цом хæринаггæнæнмæ. Сихор скæнæм. Нæ зыдтон, ацы- 
бон æрбацæудзынæ, уый, фæлæ мæм уæддæр хорз хæринаг ис, карчы 
хæринаг. Истытæ уал ахæрдзыстæм, — загъта Олычкæ, æмæ дыууæйæ 
дæр бацыдысты хæринаггæнæнмæ. Бадтысты, ныхæстæ кодтой. Иу 
рæстæг мадыхо загъта: 
— Илас, æз мæ цæст дардтон Рухсанæмæ. Уæлдай цыд, уæлдай 
каст никæмæ кодта. Зонын, уæртæ иннæ хæдзары цæрæг лæппу, дам, 
æй курынмæ хъавыд, фæлæ йæ чызг дзурын дæр не суагьта. Илас, 
дæхæдæг та, дæхæдæг... Хабаровскы дæхи куыд дардтай? Сусæгæй 
уым мацы хъуыддæгтæ бакæн. Цыдæр сабыр бадыс, фæрсгæ дæр мæ 
нæ кæныс Рухсанæйæ. 
Лæппу бахудт йæ мадыхойы ныхæстæм: 
— Олычкæ, цытæ дзурыс! Æз мæхи тынг хорз дарын Хабаровскы. 
Ничи мын ис, стæй мæ кæсын дæр никæмæ фæнды. Цы 'мбæхсон, кæд 
æртæ азы Ирыстоны нæ уыдтæн, уæддæр мæ зæрдæйæ нæ цух кодта 
дæ сыхаг чызг. Мæхи гæнæг нæ дæн. Ныр фæстæмæ нал ацæудзынæн 
иунæгæй. Хъуыддаг алыг кæнын хъæуы. Кæннод иуæрдæм кæндзæнис, 
кæннод — иннæрдæм. 
— Хорз хъуыдытæ дæм ис, мæ хæрæфырт, хорз! 
— Исты хуызы Рухсанæмæ куы фæдзурис, мæ мадыхо, кæд сæ- 
химæ ис, уæд, — æфсæрмыгæнгæйæ, загъта Илас. 
Олычкæ дзуапп нæма радта, афтæ дуар чидæр æрбайгом кодта 
æмæ æрбадзырдта: 
— Дуканимæ цæуын, ницы дæ хъæуы, Олычкæ? — уый уыди Рух- 
санæ. 
— Мидæмæ, мидæмæ рацу, мæ къона, стæй дын афæдзæхсдзынæн, 
цыдæртæ мæ хъæуы дуканийæ, — загъта сылгоймаг. 
259 

БУДАЙТЫ МИЛУСЯ. Уды суадон 
Рухсанæ 'рбахызти уатмæ. Иласы куы федта, уæд джихæй лæугæ 
аззади, йæ цæсгом фæсырх. Лæппу йæ бынатæй фестад. 
— Дæ бон хорз, Илас! Æгайтдæрма дзæбæхæй ссыдтæ! — загьта 
чызг æмæ йæ къух радта лæппумæ. Илас ын йæ къух райста æмæ загьта: 
— Бузныг, Рухсанæ! Æз дæр дын арфæ кæнын, университет каст 
кæй фæдæ, уый тыххæй. 
Чызг та Олычкæмæ сдзырдта: 
— Цæуон дуканимæ, мамæ мæм æнхъæлмæ кæсы. Цы дын æр- 
бахæссон? 
Сылгоймаг ын цыдæртæ афæдзæхста, æмæ чызг ацыди. Олычкæ 
Иласмæ бакаст: 
— Мæнæ дуканийæ куы 'рбацæуа, уæд æй исты хуызы ардæм æр- 
басайдзынæн, мæхæдæг та уыдонмæ ацæудзынæн. 
Æмæ, æцæгдæр, афтæ бакодта Олычкæ. Дыууæйæ куы аззадысты 
лæппу æмæ чызг, уæд цасдæр рæстæг æнцад, æнæдзургæйæ бадтысты. 
Иу рæстæг Илас загьта: 
— Рухсанæ, куыд дæ? Цы хабæрттæ дæм ис? Кæдæм дæ арвыстой 
кусынмæ? 
— Ницы мын у, мæнæ фыццæгæм сентябры райдайдзынæн кусын 
университеты, уым мæ ныууагътои, стæй аспирантурæйы дæр ахуыр 
кæндзынæн. 
— Уый тынг хорз у! — загьта Илас æмæ та ныхъхъус. Лæппу нæ 
зыдта, куыд райдайа дзурын, йæ зæрдæйы цы ис, уый тыххæй. 
Иу рæстæг йæ бынатæй фестад æрыгон нæлгоймаг, бацыд рудзын- 
джы размæ æмæ загьта: 
— Рухсанæ, æз æртæ азы ам нæ уыдтæн, фæлæ иу бон дæр ахæм 
нæ уыд, æмæ дæуыл ма хъуыды кæнон. Фæндыди мæ фыстæг ныф- 
фыссын дæумæ, фæлæ куыддæр нæ бауæндыдтæн, æфсæрмы кодтон. 
Чызг хъуыста, йæ цæсгом та фæсырх, хъуыды кодта: «Æз та цы 
тынг æнхъæлмæ кастæн дæ фыстæгмæ, алыбон дæр-иу рацыдтæн пост- 
хæссæджы размæ. Хъуыды кодтон, æвæццæгæн, ус æрхаста уым...» 
О, æцæгдæр Рухсанæ 'нхъæлмæ касти Иласы фыстæгмæ. Чызджы 
зæрдæйы арф бынат бацахста лæппу æмæ æппындæр никæмæ каст. 
Ничи йæ хъуыди. Æмбæрста, фыццаг хатт куы федта Иласы, уæдæй 
йæ зæрдæйы бацард уарзт лæппумæ. 
— Рухсанæ, фæнды мæ, иу изæр искæдæм куы ацæуиккам, кæн- 
нод киномæ, театрмæ, ресторанмæ... 
Чызг цасдæр рæстæг ницы сдзырдта, стæй загьта: 
— Ацæуæм, æз дæр, университет каст куы фæдæн, уæдæй нырма 
дуканийæ дарддæр никæм уыдтæн. 
260 

Иласы фын 
Илас фæстæмæ йæ бынаты сбадт, æдзынæг каст Рухсанæйы цæ- 
стытæм. Æмæ, афтæмæй, æнæдзургæйæ бадтысты. Дзырдтæ нал хъуы- 
дысты, цæстытæ алцыдæр загьтой. Иу рæстæг Илас йæ къух æрæвæрд- 
та Рухсанæйы къухыл. Чызг нæ райста, нæ аиуварс кодта йæ къух. 
Баныхас кодтой, иннæбон паркмæ кæй ацæудзысты, уым кæй атезгъо 
кæндзысты, уый тыххæй. 
— Рагæй нал уыдтæн Къостайы номыл парны, æвæццæгæн, аив- 
та... — загьта лæппу. 
Тынг æнхъæлмæ каст уыцы фембæлдмæ Илас, уæдæ Рухсанæ дæр 
хъуыды кодта, тагьддæр куы ралæууид уыцы бон, зæгъгæ. Æмæ, мæнæ 
ралæууыд уыцы бон. Олычкæты хæдзары раз æнхъæлмæ каст Илас 
Рухсанæмæ дидинджыты бастимæ. Чызджы уæлæ уыд æрвхуыз къаба. 
Тынг ыл фидыдта æмæ, цы рæсугъд уыди, раст мæнæ доныхъазы хуы- 
зæн. Бонхорз загьтой кæрæдзийæн æмæ араст сты фистæгæй паркмæ, 
бирæ цæуын сæ нæ хъуыди. Иу рæстæг Илас загьта: 
— Хабаровскы мæм хæдтулгæ ис, фæлæ ам та, уыныс, фистæгæй 
цæуын хъæуы. 
— Æз бирæ уарзын фистæгæй цæуьш, æнæуи дæр æппынæдзух- 
дæр фæстаг рæстæджы хæдзары дæн, уынгмæ дæр арæх нæ цæуын, 
æмæ... 
Сæрдыгон парк тынг рæсугъд уыди. Къахвæндæгты фæйнæ- 
фарс алыхуызон бæлæстæ уыцы аивæй лæууыдысты, сæ сыфтæ рог 
дымгæмæ сыбар-сыбур кодтой, цымæ сусæгæй кæрæдзийæн цыдæртæ 
дзырдтой. Цынæ хуызы дидинæг дзы уыди: уардитæ, гладиолустæ... 
Илас æмæ Рухсанæ бахæццæ сты цады цурмæ, уым ленк кодтой до- 
ныхъазтæ, бабызтæ... Цады алыварс донхæрис бæлæстæ, даргъдзыкку 
чызджытау, сæ сæртæ донмæ æркъул кодтой. Бæлæсты бын бандæттыл 
бадтысты ацæргæ адæм, фæсивæд, сывæллæттæ... Терчы былмæ куы 
бахæццæ сты, уæд Илас загьта: 
— Уæдæ куыд мысыдтæн нæ Терк! Уæрæсейы цæугæдæттæ бирæ, 
фæлæ дзы сæ иуы дæр нæ абардзынæн Теркимæ. Цыдæр æндæрхуызон 
у. Цымæ алцыдæр æмбары æмæ мæ фæрсы: «Лæппу, уал æмæ уал азы 
кæм уыдтæ? Нырмæ куыд нæ цыдтæ, куыд нæ тезгъо кодтай мæ был- 
тыл?» 
— О, æз дæр бирæ уарзын Терчы былтыл тезгъо кæнын, — загьта 
Рухсанæ дæр. 
Тулдз бæласы бын лæууыд бандой, ничи йыл бадт. Куыддæр иу- 
варс ран лæууыд, тулдзы къалиутæ йæ 'мбæхстой. Æмæ ууыл сбадты- 
сты чызг æмæ лæппу. Цæугæдон, хæхтæ сæм хорз зындысты ардæм. 
Кæд тæвд бон уыди, уæддæр ам, бæласы бын, сатæг уыди. 
261 

БУДАЙТЫ МИЛУСЯ. Уды суадон 
— Дзæнæты ран, дзæнæты! — загьта Илас. 
— Демæ разы дæн, æцæгдæр, диссаджы рæсугъд ран у. Мæхимæ 
мæсты кæнын, цæуылнæ 'рбацæуын ардæм арæхдæр ме 'мбæлттимæ, 
мамæ æмæ Олычкæимæ, — загьта Рухсанæ дæр. 
Бадтысты æмæ ныхас кодтой чызг æмæ лæппу. Æнцон сын уыди 
кæрæдзиимæ, цымæ арæх æмбæлдысты, сæхи афтæ æнкъардтой. Иу 
рæстæг Илас сабыргай байдыдта дзурын: 
— Рухсанæ, æз Ирыстоны æртæ азы нæ уыдтæн. Ома, нæ мæ 
фæндыди, уый тыххæй нæ, уымæн уыди йæхи æфсæнттæ. Фæлæ  
уæддæр мæ зæрдæ та Ирыстоны уыди. Мæ зæрдæйыл лæууыдысты нæ 
горæт, мæ райгуырæн хъæу, хæхтæ, цæугæдæттæ... Тынгдæр та мы- 
сыдтæн мæ ныййарджытæ, ме 'фсымæр, мæ мадыхойы... — иу рæстæг 
ныхъхъус ис, стæй ногæй байдыдта дзурын: — Æппынæдзухдæр мæ 
хъуыдыйы ды уыдтæ, Рухсанæ! Æхсæз азы æндæр чызгмæ кæсгæ дæр 
нæ бакодтон. Фыццаг хатт дæ куы федтон, уæд ма ды скъоладзау  
уыдтæ, фæлæ мæ зæрдæйы афтæ арф ныххызтæ, цы нæмыг æрбаппæрстай, 
уый уидæгтæ суагьта... 
Рухсанæйы цæсгом сыгъди, фæлæ йын æхсызгон уыдысты лæп- 
пуйы ныхæстæ. Йæ зæрдæ гуыпп-гуыпп кодта. Йæ сæр бынмæ æруагъ- 
та, афтæмæй бадти. 
— Фæстаг хатт ам куы уыдтæн, уæд дын раргом кодтон ме 'нкъа- 
рæнтæ. Фæлæ, уæддæр... Уæд ма ахуыр кодтай. Ныр та каст фæдæ 
университет... — лæппу ныхъхъус, каст чызджы цæстытæм, сæ 
цæстæнгастæ кæрæдзийы рæвдыдтой... Илас райста чызджы къух: — 
Рухсанæ, уарзын дæ! Дардмæ нал æргъæвын, мæ зæрдæйы цы ис, уый. 
Дæ зæрдæ мыл ма фæхудæд, курын дæ! Æз Дзæуджыхъæуы мæй уы- 
дзынæн, мæ зæрды ис уыцы рæстæг... Мæн фæнды ацæуын Хабаров- 
скмæ мæ бинойнагимæ, — тагъд-тагъдæй загьта Илас, чызджы къух 
не суæгъд кæнгæйæ. 
Рухсанæ æппындæр ницы дзырдта. Йæ зæрдæйы уалдзæг дæр 
уыди, хур дæр касти, рог дымгæ дæр кодта. Илас йæ цæстытæ нæ иста 
чызгæй: 
— Рухсанæ, мæн фæнды, цæмæй мын фæндаг радтай мæ 
минæвæрттæн уæ хæдзармæ! 
Чызг цавддурау фæци, афтæ тагьд не 'нхъæлмæ каст уыцы ныхас- 
мæ. Хъуыды кодта, цы зæгъа, ууыл. Илас ын фæрог кодта йæ уавæр: 
— Рухсанæ, ныртæккæ дæ нæ домын дзуапп. Фæнды мæ, цæмæй 
иу-æртæ боны фæстæ мæнæ ам фембæлæм, æмæ мын зæгьай дæ фæн- 
дон. Тагьд кæнын, уымæн æмæ дæ уарзын, стæй мæ æнæ дæу ацæуын 
нæ фæнды. 
262 

Иласы фын 
^ 
Чызг уæддæр ницы загьта. Æнæдзургæйæ сыстадысты сæ бынатæй 
Илас æмæ Рухсанæ æмæ сабыргай цыдысты. Лæппу бахæццæ кодта 
чызджы сæ хæдзары цурмæ, хæрзбон загътой кæрæдзийæн. 
Илас сæхимæ цыди сагъæсгæнгæйæ: «О, мæ хъуыды загьтон, 
уæдæ ма йæ кæдмæ æргъæвтаин. Æхсæз азы хæссын мæ зæрдæйы 
уарзт! Афон дæр уыди! Кæд Рухсанæмæ раст нæ фæкасти, уыциуæй 
йын кæй загьтон, ома, мæ минæвæрттæ барвитон, зæгъгæ. Кæд 
зондджын чызг у, мæнмæ та афтæ кæсы, æмæ тынг зондджын чызг у, 
уæд мæ бамбæрдзæни. Зонын æй, Рухсанæйæн æцæгæлон нæ дæн, уар- 
зы мæ. Йæ цæстæнгасæй йæ æмбарын. Куынæ мæ уарзид, уæд мемæ 
нæ рацыдаид паркмæ дæр. Цæй, бæрæг уыдзæни, кæд æртæ боны 
фæстæ 'рбацæуа, кæдæм баныхас кодтам, уырдæм, уæд...» 
Уæдæ Рухсанæ дæр хуыздæр уавæры нæ уыдис. Зыдта, Иласы 
зæрдæмæ кæй цæуы, уый. Фæлæ хъуыддаг афтæ тагьд райхæлдзæнис, 
уый æнхъæл та нæ уыдис. Сæ хæдзармæ куы бацыдис, уæд сæхимæ 
ничи уыдис. Æмæ уый хорз у. Рæстæг ын уыдис ахъуыды кæнынæн. 
Уыцы бон ницы загьта йæ мадæн. Чызг æхсæвы æппындæр нæ ба- 
фынæй, хъуыдытæ йæ нæ уагьтой фынæй кæнын. Сагъæс кодта:  
«Зонын, уарзы мæ Илас, кæд æдæппæтæй цалдæр хатты фембæлдыстæм, 
уæддæр. Йæхæдæг куыд загьта, афтæ, æхсæз азы æнхъæлмæ касти 
ацы бонмæ... Мæнæн дæр, фыццаг хатт æй куы федтон, уæдæй мæ 
зæрдæйы бацарди уарзт. Кæд æй мæхицæй сырдтон, уæддæр нæ ба- 
куымдта ацæуын. Райсом мамæимæ аныхас кæндзынæн...» 
Уыцы бон Зинæ нæ куыста æмæ, сихор куы скодтой мад æмæ 
чызг, уæд Рухсанæ сабыргай байдыдта дзурын: 
— Мамæ, зоныс, знон паркмæ кæй ацыдыстæм мæнæ Олычкæйы 
хæрæфырт Иласимæ. Нырма мæ царды мидæг фыццаг хатт ацыдтæн 
лæппуимæ кæдæм дæр. 
— Зонын, зонын, мæ къона, кæй ацыдтæ, уый. Дæхимæ ма хыл 
кæн, уым диссагæй ницы ис, æмæ боныгон кæдæмдæр ацыдтæ  
лæппуимæ. Уæлдайдæр, зонгæ адæймаг у, Олычкæйы хæрæфырт, — сабы- 
ртæ кодта йæ чызджы Зинæ. 
Рухсанæ цасдæр рæстæг ницы дзырдта, тыхсти, куыд бамбарын 
кæна йæ мадæн хъуыддаг. Стæй æрæджиау загьта: 
— Мамæ, цы мын загьта Илас, уый зоныс? Фæнды йæ  
минæвæрттæ 'рбарвитын... 
Зинæ йæ бынатæй сыстад, йæ чызджы уæхскыл йæ къух æрæвæрд- 
та æмæ сабыргай загьта: 
— Рухсанæ, куыд æнкъарыс, цавæр ахает æм ис дæумæ? 
263 

БУДАЙТЫ МИЛУСЯ. Уды суадон 
— Мамæ, æртæ азы размæ ам куы уыдис, уæртæ Олычкæмæ, 
уæд иу рæстæг дыууæйæ аззадыстæм, æмæ мын уæд Илас загъта йæ 
уарзондзинады тыххæй. Уæд æм куыддæр ме 'ргом нæ аздæхтон, мæ 
сæры æрмæстдæр ахуыр уыдис. Фæлæ та иу бон Олычкæтæм фембæл- 
дыстæм, æмæ мын загъта, æхсæз азы мæ кæй уарзы, фыццаг хатт мæ 
куы федта, уæдæй нырмæ. Æндæр чызджытæм, дам, кæсгæ дæр нæ 
кæнын. 
Мад фæстæмæ сбадт йæ чызджы комкоммæ: 
— Рухсанæ, ды та, ды? Цавæр æнкъарæнтæ дæм ис Иласмæ? 
Чызг ныфсæрмы, йæ цæсгом фæсырх, цасдæр рæстæг ницы 
сдзырдта. Йæ цæстытæ ауымæл сты кæуынæввонг. Мады зæрдæ зонаг 
у, сылгоймаг бамбæрста, йæ хъæбул дæр кæй уарзы лæппуйы, уый. Йæ 
чызджы дзуапмæ нæ банхъæлмæ каст, афтæмæй загъта: 
— Æрбарвитæд Илас йæ минæвæрттæ. Мæнмæ гæсгæ, хорз адæй- 
маг у. Ныртæккæйы рæстæджы ахæмтæ бирæ нал ис. Уыныс, дард 
раны дæр йæхи куыд хорз дары. Æндæр, ацæуынц Ирыстонæй ис- 
кæдæм æмæ лекка кæнынц, сывæллæттæ скæнынц. Цæй уарзт æмæ 
цæй æндæр... Олычкæ дæр дзы тынг феппæлы, йæ куысты дæр, дам, 
нымад у, аргъ ын кæнынц. О, мæн фæндыди, цæмæй университет каст 
фæуыны фæстæ мемæ ацæрай. Фæлæ... Чызгæн дæр рæстæг ис, æмæ 
уыцы рæстæгæй куы аивгъуыйа, уæд уый ницы хорз расайы. Рухсанæ, 
дæ рæстæг æрцыди! Хъуыды кæн. 
Чызг сыстад йæ бынатæй æмæ йæ мадæн ахъæбыс кодта. Цасдæр 
рæстæг афтæ æнæдзургæйæ уыдысты мад æмæ йæ хъæбул. 
Илас хæдзары ницыма загъта, æнхъæлмæ каст, цы дзуапп райс- 
дзæн Рухсанæйæ, уымæ. Æртæ боны фæстæ лæппу 'рбацыди, цы ран- 
мæ баныхас кодтой, уырдæм. Дидинджытæ не 'рбахаста ацы хатт, 
афтæ йæм каст, æмæ уыдон ныртæккæ нæ хъæуынц. 
Уыд боны æртæ сахаты, Рухсанæ сабыргай цыди йæ амонды 
размæ. О, йæ амонды размæ! Ацы æртæ боны йыл æртæфсти, ноджы 
тынгдæр банкъардта, Иласы кæй уарзы, уый. Чызджы уæлæ уыди сырх 
къаба, йæ дзыккутæ бынмæ уагьд. Рухсанæйы цæсгом æрттывта хуры 
тынтæм. Уæдæ, цы рæсугъд уыди! Афтæ йæм каст, цымæ цæугæ нæ 
кæны, фæлæ амонды базыртыл — тæхгæ. 
Илас дардмæ ауыдта чызджы, алцыдæр бамбæрста. Æнкъардта, 
Рухсанæ йын разыйы дзуапп кæй ратдзæнис. Лæппуйы зæрдæ гуыпп- 
гуыпп кодта, бирæ йæ нал хъуыди риуæй рагæпп кæнынмæ.  
Рухсанæйы ^азмæ араст, цæугæ нæ, фæлæ цымæ згъоргæ кодта, афтæ 
зынди. Иæ размæ куы бахæццæ ис, уæд дыууæйæ дæр æрлæууыды- 
сты. Дзургæ дæр ницыма скодтой, афтæмæй цасдæр рæстæг кастысты 
264 

Иласы фын 
кæрæдзийы цæстытæм. Иласы цы тынг фæндыди чызгæн ахъæбыс 
кæнын æмæ йын йæ рæсугъд былтæн аба кæнын. Фæлæ, нæ, нæ... 
Æрæджиау лæппу сдзырдта: 
— Дæ бон хорз, Рухсанæ! Цом уартæ нæ бандонмæ... 
Æнæдзургæйæ цыдысты сæ амондмæ дыууæ æрыгон уды. 
Бæлæстæ сын сæ сæртæй куывтой, сæ сыфтæ æхсызгон сыбар-сы- 
бур кодтой. Мæргътæ зарыдысты сæ рæсугъддæр зарджытæ, зæрва- 
тыччытæ ратæх-батæх кодтой сæ сæрмæ. Донхæрис бæлæстæ дæр цы- 
дæр цинхуыз æвдыстой, цыма чызг æмæ лæппуйы уарзондзинадæн 
æвдисæнтæ уыдысты... Цады дон куыддæр ныссабыр. Доныхъазтæ 
хæстæг æрбаленк кодтой æмæ кастысты дыууæ уарзонмæ. Алыварс цы 
дидинджытæ уыди, уыдон дæр ноджы рæсугъддæрæй æрттывтой, сæ 
хæрздæфмæ сæр зылди. 
* * * 
Дыууæ къуырийы фæстæ уыди Илас æмæ Рухсанæйы чындзæхсæв. 
Дыууæ мыггаджы фæтагъд кодтой, уымæн æмæ зыдтой, Иласы цæуын 
кæй хъæуы, уый. Диссаджы хорз, хъæлдзæг бæрæгбон рауади. Æрба- 
цыдысты, Ирыстоны чи уыди, Иласы уыцы æмкурсонтæ. Зæринæ дæр 
уыди, уымæн тынг æхсызгон уыди, йæ мадыхойы чызг Иласмæ кæй 
цыди чындзы, уый. 
Лæппу телефонæй адзырдта Хабаровскмæ Рухсанæйæн куысты 
тыххæй. Тæлмацгæнæгæй йæ истой иу куыстуатмæ. 
Сæ чындзхасты размæ Илас иу хатт дæр нæ ахъæбыс кодта  
Рухсанæйæн, ба дæр ын уæдæ никуы акодта... Æмæ... Хъуамæ дыууæ 
боны фæстæ цæугæ кодтаиккой Хабаровскмæ. Æрыгон нæлгоймаджы 
бæргæ тагъддæр фæндыди йæ уарзонимæ иумæ баззайын. Фæлæ 
загьта, мæнæ куы ныццæуæм, Хабаровскы мæхи фатеры куы уон, уæд 
уыдзæни нæ фыццаг æхсæв. Ныр та кæрæдзимæ не 'рхæстæг сты... 
Уазджытæ сæм бирæ уыди. Рухсанæ сæ хæстæджыты дыууæ чызгимæ 
бахуыссыдысты иу уаты. Илас та Иналимæ иннæ уаты. Æфсымæр 
иунæгæй ссыди Мæскуыйæ, йæ бинойнагæн фадат нæ фæци. 
Хæдтæхæгæй атахтысты Хабаровскмæ Илас æмæ Рухсанæ. Уым сæ. 
размæ рацыдысты Болат Милæимæ æмæ се 'ннæ 'мбæлттæ. Денис загьта: 
— Не 'мбал, сусæгæй чындзæхсæв скодтай. Фæлæ дын афтæмæй 
нæ рауайдзæн, хъуамæ мах дæр фæкувæм уæ амонды тыххæй. 
Илас ын йæ уæхск æрхоста: 
— Уыдзæн бадт ам дæр, ма тыхс! Мæнæ иугыццыл мæхимæ 
'рцæуон, стæй. 
265 

БУДАЙТЫ МИЛУСЯ. Уды суадон 
Болат дæр загъта: 
— Ма тыхс, Илас, нæхæдæг дын скæндзыстæм чындзæхсæв. 
Фæллад уыдысты Илас æмæ Рухсанæ фæндаджы фæстæ. Боны 
дыууадæс сахаты уыди. Баулæфыдысты, сæхимæ базылдысты. Болат 
сын се 'рцыдмæ фынг сцæттæ кодта... Бахордтой... Æмæ фыццаг хатт 
æрыгон нæлгоймаг йæ усæн ахъæбыс кодта. Рухсанæ дæр ныгъуылди 
йæ уарзоны хъæбысы. Фыццаг хатт ахъæбыс кодта Илас чызгæн йæ 
цардымидæг, уæдæ Рухсанæйы дæр фыццаг хатт хъæбыс кодта  
нæлгоймаг. Сæ былтæ кæрæдзийыл андзæвыдысты — адджын ба! Нал куымд- 
той кæрæдзийæ сæхи ратонын. 
— Рухсанæ, Рухсанæ! Мæ рæсугъд, цы бирæ дæ уарзын! Æхсæз 
азы куыд бабыхстæн æнæ дæу, уый нæ зонын. 
— Илас, æз дæр дæ уарзын... уарзын! — Рухсанæ йæхицæй дæр 
æфсæрмы кодта. 
Сæ фыццаг æхсæв... Æхсæз азы цы 'хсæвмæ 'нхъæлмæ каст Илас, 
уый ралæууыд. Дыууæ уарзоны уарзт сæ уæлныхты систа, кæрæдзийæ 
æппындæр не 'фсæстысты дыууæ æрыгон уды. Сæ мондæгтæ уагътой, 
мæнæ суадоны донæй адæймаг тæвд бон куыд зыдæй фæнуазы, афтæ 
нызтой сæ кæрæдзийы Илас æмæ Рухсанæ. Сыгъдысты сæ былтæ, сæ 
буæрттæ пиллон калдтой. Суанг райсоммæ афтæ фæцыдысты дыууæ 
уарзæгой уды, зæххыл адджындæр æмæ рæсугъддæр цы фæндаг ис, 
ууыл. Амондджын уыдысты, тынг амондджын! Ныр сын ахæм æх- 
сæвтæ бирæ уыдзæнис. 
* * * 
Дзæбæх куыстой Илас æмæ Рухсанæ. Сылгоймагæн йæ зæрдæмæ 
цыди йæ куыст, нымад уыди йе 'мкусджыты 'хсæн. Уæдæ Илас та 
уæлдæрæй-уæлдæр хызти йæ куысты асиныл. Арæх фыстой фы- 
стæджытæ, телефонæй дзырдтой сæ хиуæттимæ Илас æмæ Рухсанæ. 
Кæдæй сæ цард баиу кодтой Рухсанæ æмæ Илас, уæдæй афæдз ра- 
цыди, райгуырди сын чызг. Фатимæ ном ын радтой. Тынг амондджын 
уыдысты æрыгон ныййарджытæ. Уæдæ Ирыстоны дæр уыцы хабар 
куы фехъуыстой сæ хæстæджытæ, уæд уыдон дæр цин кодтой. Инал 
дæр Мæскуыйæ сæрвыста арфæйы фыстæг. Рухсанæ декретон отпускы 
уыдис. Уыцы аз нæ ацыдысты Дзæуджыхъæумæ, стæй уый иннæ 
аз дæр, уымæн æмæ та афæдзы фæстæ Илас æмæ Рухсанæйæн  
райгуырди лæппу. Нæлгоймаг зæххыл дæр нал лæууыди йæ фырцинæй. 
Лæппуйæн Фидар ном радтой, куывд скодтой. Иласитæм æрбацыды- 
сты се 'мкусджытæ, æмбæлттæ. Лæппуйæн фæкуывтой, æрыгон ный- 
йарджытæн фæарфæтæ кодтой. 
266 

Иласы фын 
Амондджын уыдысты Илас æмæ Рухсанæ. Сæ хæдзар - мыды- 
къусы хуызæн. Рæзыдысты сывæллæттæ дæр. Азæй-азмæ æрыгон  
нæлгоймаг æмæ сылгоймаджы астæу уарзт тыхджынæй-тыхджындæр  
кодта. Иу æхсæв та сæ кæрæдзийæн сæ уарзт лæвæрдтой... 
— Ехх, цы бирæ дæ уарзын, цы адджын мын дæ! Цас фылдæр 
цæрæм, афтæ мæ уарзт та тыхджынæй-тыхджындæр кæны! — дзырдта 
йæ усæн хъæбысгæнгæйæ, Илас. 
— Æз дæр, æз дæр... — дзырдта Рухсанæ, фæлæ йын йæ лæг йæ 
батæй ахгæдта йæ дзых. 
— Никæд дын æй загътон, фæлæ йæ ныр хъуамæ радзурон, мæ 
фыны дæ куыд федтон, уый. О, æппындæр дæ нæма зыдтон.  
Институты æртыккаг курсы ахуыр кодтон, сæрды поезды цыдыстæм Нориль- 
скмæ практикæмæ. Куы афынæй дæн, уæд мæ фыны диссаджы рæ- 
сугъд чызг федтон, уый мын къусы дон радта æмæ загъта, дæ амонд 
дæн, зæгъгæ. Æз ахæм рæсугъд чызгыл уæдмæ никуыма сæмбæлдтæн, 
мæ фынмæ йæ бауарзтон. Рацыди цалдæр азы, æмæ дæ фыццаг хатт 
куы федтон, уæд бамбæрстон ды, мæ фыны кæй федтон, уыцы чызг 
кæй дæ. О, о, ды мын, мæ зæды хай, Хуыцауæй лæвæрд дæ! —  
дзырдта нæлгоймаг æмæ йæ усы ахъæбыс кодта. Ницыуал дзырдтой Илас 
æмæ Рухсанæ, уарзондзинад сæ йæ уæлныхты систа. 
* * * 
Илас æмæ Рухсанæйæн радтой æртæуатон фатер. Скъола каст фе- 
сты Фатимæ æмæ Фидар дæр. Фырт равзæрста инженеры дæсныйад, 
чызг та каст фæци медициной институт. Арæх цыдысты Ирыстонмæ 
сæ сывæллæттимæ Илас æмæ Рухсанæ. Дзæуджыхъæуы базонгæ ис йе 
суинаг усимæ Фидар, чындзæхсæв дæр ын уым уыди, стæй æрцыды- 
сты Хабаровскмæ. Ам иу куыстуаты куыста Фидар. 
Фатимæ йæ мады цæрмæстыгъд бакодта, йæ цæсгомæй, куыд 
фæзæгъынц, хуртæ æмæ мæйтæ касти. Фæлæ чызг æрмæст рæсугъд нæ 
уыди, фæлæ ма зондджын, арæхстджын алы куыстмæ дæр. Дохтырæй 
куыста Хабаровскы поликлиникæтæй иуы. Курджытæ йæ бирæ уыди. 
Чындзы 'рцыди Иласы æмбал Болаты фырт Аланмæ. 
* * * 
Цыдысты азтæ. Илас æмæ Рухсанæ пенсийы рацыдысты, фæлæ ма 
куыстой. Фидарæн уыди йæхи фатер æмæ хицæнæй царди йæ бинон- 
тимæ. 
Иу изæр Илас æмæ Рухсанæ куысты фæстæ фынджы уæлхъус бад- 
тысты æмæ ныхæстæ кодтой. 
267 

БУДАЙТЫ МИЛУСЯ. Уды суадон 
— Не 'фсин, æппындæр дыл азтæ нæ зынынц. Рæсугъдæй- 
рæсугъддæр, æрыгонæй-æрыгондæр кæныс! — загьта Илас, йæ биной- 
нагмæ уарзæгой цæстæнгасæй кæсгæйæ. 
— О, афтæтæ дзур, мæ зæрдæ мын æлхæныс, — бахудти Рухсанæ. 
Сæ уарзт уал азы дæргъы æппындæр не 'рмынæг ис. Нæлгоймаг 
æмæ сылгоймаг кæрæдзийыл тынг æнувыд уыдысты, кæрæдзийыд ау- 
дыдтой. Сæ иу хæдзары куынæ уыди, уæд-иу иннæ йæхицæн бынат 
нал ардта. 
Илас куыд хистæр кодта, афтæ йæ тынгдæр фæндыди ацæуын 
Ирыстонмæ цæрынмæ, йæ райгуырæн бæстæ йæ йæхимæ 'лвæста. Нал 
уыдысты, хъыгагæн, йæ мад æмæ фыд, йæ мадыхо Олычкæ æмæ Рух- 
санæйы мад Зинæ дæр. Фæлæ тынг фæндыди Илас æмæ Рухсанæйы 
Дзæуджыхъæумæ, сæ райгуырæн бæстæмæ цæрынмæ ацæуын. 
Иубон Илас загьта йæ бинойнагæн: 
— Рухсанæ, ныр мах баба æмæ нана стæм, Фидарæн ис лæппу, 
Фатимæйæн — чызг. Тынг разы дæн нæ цардæй, нæ хъысмæтæй. Ма- 
уал хъуыды кæнæм дарддæр, Ирыстонмæ ацæуыны тыххæй зæгъын. 
Мæнæ Ног азы фæстæ ацæуæм. Нæ фырт æмæ нæ чызгæн дæр зæгъ- 
дзыстæм нæ фæндон. Зонгæ та йæ куыннæ кæнынц... Фæлæ уæддæр. 
— Мæ сæрыхицау, разы дæн демæ. Фатимæ æмæ Фидар сæхи 
цардæй цæрынц. Хуыцауæй разы, сæ дыууæ дæр хорз бинонтæ скод- 
той, амондджын сты, мах æххуыс сæ нæ хъæуы. О, мæ зæрдæйыл лæу- 
дзысты, мысдзынæн сæ, тынгдæр та нæ гыццыл хæрæфыртты. Фæлæ 
нæм цæудзысты Ирыстонмæ, — загьта Рухсанæ дæр. 
Æмæ, куыд баныхас кодтой, афтæ Ног азы фæстæ ацыдысты  
Ирыстонмæ Илас æмæ Рухсанæ. Иласы фыды хæдзары цæрдзысты, уæдæ 
сæ Олычкæ æмæ Зинæйы фатертæй дæр бар уыди. 
* * * 
Илас Ирыстоны куыстмæ нал бацыди. Хидыхъусы йæ фыды- 
фыды хæдзармæ базылди, бирæ алыхуызон дыргъ бæлæстæ ныссагъта, 
цæхæрадонмæ дæр базылди. Бакодта дзы хъæдур, картоф, нуры, нарт- 
хор, хъæдындз, цывзы... Мыдыбындзыты чыргъæдтæ йæм уыди. Фыц- 
цаг рæстæджы-иу ардæм Дзæуджыхъæуæй цыди йæхи хæдтулгæйыл, 
Рухсанæ ма уæд кусгæ кодта скъолайы фæсарæйнаг æвзæгты ахуыр- 
гæнæгæй. Хидыхъусы-иу æхсæв баззадысты лæг æмæ ус æрмæстдæр 
сабат, æмæ хуыцаубоны. Иунæг æхсæв дæр нæ фæндыди Иласы æнæ 
йæ бинойнаг ам уæвын. 
Фæстаг аз Рухсанæ нал кусы, кæд æй скъолайæ нæ уагьтой,  
уæддæр рацыди йæ куыстæй, уымæн æмæ Иласмæ йæ зæрдæ æхсайдта, 
268 

Хæсгæ чызг 
^ 
ома, иунæгæй куыд уыдзæн, зæгъгæ. Стæй йын хæринаг кæнын, æх- 
хуыс дæр хъуыди. Æмæ ныр фылдæр ам вæййынц Илас æмæ Рухсанæ. 
Дзæуджыхъæумæ дæр æрцæуынц, сæ хæдзар абæрæг кæнынц. 
— Илас, ам цы дзæбæх у! Дис фæкæнын, нырмæ куыд быхсыд- 
тæн Ирыстонæй дард раны, ууыл. Уæдæ куыд зынаргъ у Райгуырæн 
бæстæ! Аргъ ын нæй! Нæ хæхтæ, цæугæдæттæ, быдыртæ, дæлвæзтæ, 
уæлвæзтæ... Уыдон цæимæ ис абарæн?! Кæд Фидар æмæ Фатимæ 
Хабаровскы райгуырдысты, уæддæр уыдон зæрдæмæ дæр тынг цæуы 
Ирыстон, Дзæуджыхъæу! — арæх фæдзуры Рухсанæ. 
Æцæгдæр Фидар æмæ Фатимæ арæх ссæуынц сæ бинонтимæ Иры- 
стонмæ. Сæ отпуск арвитынц Хидыхъусы. Цы амондджын бонтæ  
вæййынц ныййарджытæ æмæ сæ сывæллæттæн уыцы бонтæ! Уыдонæн 
дæр сæ зæрды ис ардæм ссæуын. Афтæ фæзæгъынц, мæнæ, дам, пен- 
сийы куы рацæуæм, уæд ссæудзыстæм ардæм цæрынмæ, зæгъгæ. 
* * * 
Бады Илас бандоныл, йæ цард иууылдæр йæ цæстытыл ауад. Разы 
у йæ цардæй, йæ хъысмæтæй нæлгоймаг. Хъæрæй загъта: 
— Царды фæндаг, алыхуызы уыдтæ... Райдзаст, хур, циндзинады 
бонтæ дзы бирæ уыди, фæлæ дзы, хъыгагæн, уыди мигъ, æнкъард æмæ 
зын бонтæ дæр. Æмæ, æвæццæгæн, афтæ хъуамæ уа царды фæндаг, 
æнæ къуылымпыдзинæдтæй йын уæвæн нæй... 
Илас йæ бынатæй сыстад æмæ сабыргай араст цæугæдонырдæм... 
ХÆСГÆ ЧЫЗГ 
Ацы зæххыл алчидæр йæхирдыгонау æмбары царды мидис. Стæй 
амонд дæр афтæ. Иутæ сæхи амондджын фæхонынц уæд, æмæ царды 
сæ бынат куы ссарынц, ахуыргонддзинад куы райсынц, куы фæкусынц, 
сæ алыварс чи вæййы, уыдонæн исты хорз куы ракæнынц. Иннæтæ та 
сæхи амондджыныл фæнымайынц, æнæниз куы вæййынц йæ бинонтæ, 
йæ зæрдæ рухс куы вæййы хионтæй. Уæдæ ис ахæмтæ дæр, сæхи 
амондджын уæд чи фæхоны, æмæ сæм бирæ мулк, æхца куы уа. О, 
о, ис ахæмтæ дæр. Адæм куыд фæйнæхуызон сты, сæ бæллицтæ дæр 
афтæ фæйнæхуызон сты. 
Аланæ дæр йæхирдыгонау æмбары амонд, стæй царды мидис дæр. 
Йæхи амондджын хоны. О, о, хъуамæ сылгоймаг бинойнаг, стæй мад, 
хæдзары æфсин уа... Фæлæ, æвæццæгæн, алцыдæр Хуыцауы къухы 
269 

БУДАЙТЫ МИЛУСЯ. Уды суадон 
ис, уый куыд зæгъа, афтæ уыдзæни, цыфæнды куы фæкæнай, уæддæр. 
Аланæ дæр зæххон адæймаг у. Уый дæр фæнды, сылгоймаджы Хуыцау 
цæмæн радта, уыдон бавзарын. Фæлæ... Фæлæ, ныр уал йæ разы æн- 
дæр хæстæ лæууы. 
Цард фæндаг у, æмæ йыл цæуын хъæуы. Фæндæгтæ та алыхуы- 
зæттæ вæййынц, стæй алкæмæн дæр йæхи фæндаг ис. Иутæн сæ  
фæндаг вæййы лæгъз, æнцонцæуæн, æнæкъуылымпыйæ йыл фæцæуынц... 
Иннæтæн вæййы гуыргъахъ — цæуын сæ фæхъæуы уырдыджыты, 
хæрдты, сæрсæфæны былтыл фæцæуынц, цал æмæ цал хатты фæ- 
цæйхауынц, фæлæ та сæхиуыл фæхæцынц, сæхи сраст кæнынц æмæ та 
дарддæр цæуынц. Ис ма ахæм фæндаг дæр, тар хъæдтæ, цъымаратæ, 
хæхты сæрты чи фæцæуы... 
* * * 
Адухæ тынг рæсугъд чызг уыди, скъолайы дæр хорз ахуыр код- 
та. Куыд фæзæгъынц, фæзминаг чызг уыди. Хорз бинонты астæу 
хъомыл кодта. Уыди йын мад, фыд, æфсымæр, стæй ма фыдыфыд 
æмæ фыдымад. Сæ хæдзары æгъдау æмæ фарн уыди. Хистæртæ сы- 
вæллæтты ахуыр кодтой, цæмæй уой æгъдауджын, хистæртæн кад кæ- 
ной, скъолайы хорз ахуыр кæной, магуса ма уой. Стæй, куынæ сæ 
ахуыр кодтаиккой, уæддæр æвзæр сывæллæттæ нæ уыдаиккой, уымæн 
æмæ сывæллон, хæдзары цы уагæвæрд уына, ууыл ахуыр кæны. Цæр- 
гæсты Агуыбе — Адухæйы фыдыфыд - уыди дзырддзæугæ, кадджын 
лæг. Ахуыргонд уыди æмæ йæ рæстæджы стыр бынæтты куыста. Иу 
рæстæджы хъæууонхæдзарады министрæй дæр акуыста. Зæронд  
коммунист уыди. Уыд Фыдыбæстæйы Стыр хæсты архайæг. Бирæ хæр- 
зиуджытæй хорзæхгонд æрцыди. Хæсты рæстæджы цалдæр хатты 
тынг цæфтæ дæр фæци, госпитальмæ бахауд, фæлæ уæддæр йæ хæ- 
дзарыл уæлахизимæ сæмбæлд. Уый фæстæ институты сахуыр кодта, 
бинонты хъуыддаг дæр бакодта, ракуырдта сæхи хъæуккаг — Томай- 
ты Терезæйы, уый куыста ахуыргæнæгæй. Рæсугъд бинонтæ уыдысты. 
Сæнтысти сын лæппу — Адухæйы фыд Сослан æмæ дыууæ чызджы. 
Сывæллæттæ рæзыдысты, уæдæ цы кодтаиккой. Иууылдæр уæлдæр 
ахуыргонддзинад райстой. Чызджытæ — Агуындæ æмæ Сатана - сæ 
амонд ссардтой. Сослан каст фæци медициной институт, хорз  
хирург дзы рауад. Куыста Дзæуджыхъæуы рынчындæттæй иуы. Тагьд 
рæстæджы йын фатер радтой, æмæ йæ мад æмæ фыды дæр хъæуæй 
горæтмæ ракодта. Зæронд лæг æмæ ус дæр ма куыстой. Фыд-иу арæх 
афтæ дзырдта: 
270 

Хæсгæ чызг 
— Мæ цард уыцы бон фæуыдзæн, цы бон нал кусон. Æнæ 
кусгæйæ уæнгтæ мæлгæ кæнынц. Цалынмæ мæ къæхтыл лæууын, уæд- 
мæ кусдзынæн. 
Иемæ-иу разы уыд Терезæ дæр. Уый дæр ахуыргæнæгæй куыста 
Дзæуджыхъæуы скъолатæй иуы. Скъоладзаутæ йæ бирæ уарзтой, уæдæ 
йын йе 'мкусджытæ дæр стыр аргъ кодтой. Кæстæртæн æххуыс кодта, 
амыдта сын. Терезæ-иу дзырдта: 
— Куыддæр нæ хæдзары чындз фæзына, æмæ нын нæ зæрондимæ 
нæ фырт æмæ чындз гыццыл хуртæ балæвар кæной, афтæ мæ куыст 
ныууадздзынæн. Хуыцау мæ уæдмæ ма амарæд, мæ цæстытæй уый  
цалынмæ фенон. Мæ дунейы адæмы сывæллæтты фæцахуыр кодтон, æмæ 
ма кæд мæ фырты сывæллæттæн дæр исты феххуыс кæнин. Фæлæ, а 
Сослан цымæ æппындæр нæ тагьд кæны, цæмæй нын нæ зæрдæтæ ба- 
рухс кæна нæ зæрондимæ, уымæ. 
Æцæгдæр, Сосланæн йæ зæрдæйы дæр нæма уыди бинонты 
хъуыддаг бакæнын. Æмбæрста йæ мад æмæ фыды, уыдон тынг кæй 
фæнды, цæмæй сæ иунæг фырт амондджын уа. Сослан бирæ рæстæг 
æрвыста куысты. Æхсæв, бон ын нæ уыди. Исты уæззау опера- 
ци-иу куы хъуыд, уæд-иу æй уымæн бабар кодтой. Стæй ма  
медициной институты дæр куыста, уыд медициной наукæты кандидат, тагьд 
рæстæджы та хъуамæ бахъахъхъæна докторы диссертаци. Иæ мад æмæ 
фыдæн-иу хынджылæггæнгæйæ загъта: 
— Ма тагьд кæнут чындз фенынмæ, фæллайгæ дæр ма дзы 
бакæндзыстут. Алцыдæр йæ рæстæгыл уыдзæнис. 
Иу бон мад йæ фыртæн загъта: 
— Сослан, мæ хур, хынджылæг кæнын дæр хорз у, фæлæ ма  
цалынмæ нæ зæрондимæ нæ бон исты у, уæдмæ нæ хæдзары гыццылтæ 
куы фениккам. Хуыцауы тыххæй, æппындæр дæ зæрдæмæ ничи цæуы? 
Хæрæфырттæ дын ис, æмæ уый тынг хорз у. Уыдонæй дæр нæ зæрдæ 
рухс кæны, фæлæ уыдон мах мыггагæй не сты, Цæргæстæй не сты. 
Афтæ, афтæ, мæ ныфс, — арф ныуулæфыд Терезæ. 
Цыдысты бонтæ, фарн семæ хастой. Цæргæсты Сослан бахъахъ- 
хъæдта докторы диссертаци, сси профессор. Æрыгон профессор — 
цыди йыл æрмæстдæр æ^тындæс æмæ ссæдз азы. Æнтыстджынæй  
куыста æрыгон ахуыргонд. Иæ зæрдæ рухс кодта йæ зын, фæлæ ахсджиаг 
куыстæй. Уæдæ йæ зæрдæ дæр уæгъд нал уыди. Куыд фæзæгъынц, йæ 
амонд дуар æрбахоста, æмæ æрыгон нæлгоймаг йæ размæ рацыди. 
Сослан медициной институты цы кафедрæйы сæргълæууæг уыди, 
уым кусын байдыдта иу æрыгон рæсугъд чызг, Светланæ йæ ном, йæ 
мыггаг та Борæтæй. Цыдаид ыл иу-фондз æмæ ссæдз азы. 
271 

БУДАЙТЫ МИЛУСЯ. Уды суадон 
Сослан бадти йæ кусæнуаты, компьютеры комкоммæ, дуар чидæр 
æрбахоста, фæлæ йæ Сослан нæ фехъуыста, цыдæр ахсджиаг куыст 
кодта. Иу рæстæг бамбæрста, йæ кусæнуаты иунæгæй кæй нæу, уый. 
Йæ сæрыл уæлæмæ схæцыд, æмæ йæ кусæн стъолы фарсмæ лæууыд 
иу æрыгон чызг. 
— Бахатыр кæн, дуар цалдæр хатты æрбахостон, фæлæ мын дзуап- 
дæттæг куынæ уыди, уæд æрбахызтæн мидæмæ, — загъта чызг. 
Сослан йæ бынатæй фестад, бандонмæ ацамыдта: 
— Табуафси, табуафси... сбад, — куыддæр фæци æнæнхъæлæджы 
уазæгæй. Чызг арфæ ракодта æмæ сбадт. Иуцасдæр рæстæджы фæстæ 
дзурын байдыдта: 
— Æз дæн Борæты Светланæ, Мæскуыйы каст фæдæн медициной 
институт, ординатурæ. Бахъахъхъæдтон кандидатон диссертаци. Сы- 
здæхтæн мæнæ фæстæмæ Ирыстонмæ, кæд мæ, кæцы институты ахуыр 
кодтон, уым урæдтой, уæддæр. 
Сослан чызгмæ хъуыста, цасдæр рæстæг ницы сдзырдта, хъуыды 
кодта: «Ацы æрыгон чызг хирург у, йæ ныфс куыд хæссы, тынг зын 
куыст равзæрста...» Зæгъгæ та кодта: 
— О, о, министрадæй дзырдтой, институты ректор дæр мын  
загъта, ног кусæг нæм кæй æрбарвитдзысты, уь!й тыххæй. Æз æнхъæл 
уыдтæн, æмæ нæлгоймаг уыдзæн, стæй, зæгъын, æрыгон нæ уыдзæн. 
— Æз аххосджын нæ дæн, кæй мæ 'рбарвыстой, уымæй. Раст куы 
зæгъон, уæд мæн, Сослан Агуыбейы фырт, институтмæ нæ фæндыди. 
Аххосджын нæ дæн, — бахудти чызг. 
— Æмæ дæ æз дæр нæ аххосджын кæнын. Мæнæн тынг æхсызгон 
у, ахæм рæсугъд чызг кæй кусдзæн нæ кафедрæйы, уый. Бахатыр кæн, 
Светланæ, раст дын бахъуыды кодтон дæ ном, кæд исты раст нæ загъ- 
тон, уæд, — загъта Сослан. 
Афтæмæй базонгæ сты Светланæ æмæ Сослан. Изæрæй, сæхимæ 
куы 'рцыди Сослан, уæд иннæ хæттытæй уæлдай цыдæр хъæлдзæг 
уыди, хынджылæг кодта. Сæ гæдыимæ дæр ма ныхæстæ кодта: 
— Гиду, уæ Гиду, куыд цæрыс? Цы хабæрттæ дæм ис? Æнхъæл- 
дæн, дæуæн мæнæй хуыздæр цард ис. Æнæмæтæй райсомæй изæрмæ 
хуыссыс дæхицæн, хуыр-хуыр кæныс. Уæдæ хæринаг хъуаг дæр нæ 
дæ. Куыд фæзæгъынц, бухъ цард кæныс. 
Терезæ хъуыста йæ фырты ныхас æмæ йæхинымæр дис кодта: 
«О Хуыцау, хорзырдæм фæкæн, а Сослан цæуыл хъæлдзæг у, уый. Нæ 
зæронд дæр ам куы нæй, кæимæ аныхас кæнон. Цом, æмæ хистæр 
чызгмæ бадзурон телефонæй». Афтæтæ куыд хъуыды кодта мад, афтæ 
йæ хъустыл ауад йæ фырты ныхас: 
272 

Хæсгæ чызг 
— Ацы хæдзары хæринаг исты ис? Фæллад дæн æмæ мæм хæрын 
цæуы. 
— Æгайтдæр-ма дæм хæрын цæуы, мæ ныфс! Цом уæртæ хæри- 
наггæнæнмæ, фынгыл — æртæ чъирийы, карчы дзидза, къуымæл дæр 
дзы ис. 
Терезæ Сосланы комкоммæ сбадт. Æрыгон нæлгоймагæн йæ 
цæсгом хъæлдзæгхуыз уыди, æмæ йæ сабырæй афарста ус: 
— Лæппу, куысты та цы ног хабæрттæ ис? Истытæ-ма радзур дæ 
зæронд мадæн. 
— Кæм ис зæронд та!? Дæхиуыл фæхæц, мамæ, ды нырма æрыгон 
дæ! Дæу нырма фырты фырттæ хъомыл кæнын хъæудзæн. 
— Бæргæ, бæргæ, мæ хур, фырты фырттæ ма мæ цæстытæй куы 
фенин, стæй алцæуылдæр разы. 
— Абон нæ кафедрæмæ ног кусæг æрбарвыстой, — æваст загъта 
Сослан, цæуылдæр хъуыдыгæнгæйæ. 
— Нæлгоймаг у? — афарста Терезæ. 
Фырт бахудти йæ мидбылты, йæ бынатæй фестад, йæ мадæн ахъæ- 
быс кодта æмæ загъта: 
— Нана (сывæллæттæ афтæ хуыдтой сæ мады), нæлгоймаг нæ, 
фæлæ — диссаджы рæсугъд чызг, ахуыргонд, медициной наукæты  
кандидат. 
Мад тынг фæдис кодта. Йæ фырты ныхæстæй бамбæрста, Сосланы 
зæрдæмæ кæй фæцыди уыцы чызг, уый. Йæхинымæр загъта: «О Хуы- 
цау, æххуысгæнæг у мæ лæппуйæн!» 
Цыдысты бонтæ... Афтæ рауад, æмæ Сослан æмæ Светланæ 
кæрæдзийы бауарзтой. Тагъд рæстæджы Цæргæстæ минæвæрттæ бар- 
выстой Борæтæм, дыууæ мыггаджы сæхи цæттæ кæнын байдыдтой 
чындзхастмæ. Тынг цин кодтой Сосланы мад æмæ фыд, стæй йæ хотæ 
дæр. Рагæй цæмæ 'нхъæлмæ кастысты, уыцы хорздзинад сыл æрцыди. 
Æрмæст Цæргæсты мыггаг нæ цæттæ кодта йæхи уыцы бæрæгбонмæ, 
фæлæ ма медициной институты кусджытæ æппæтдæр. Уыдон дæр  
рагæй æнхъæлмæ кастысты, се 'рыгон профессор йæ амонд кæд ссар- 
дзæн, уымæ. 
Ралæууыд сентябры мæй. Дзæуджыхъæуы стырдæр æмæ хуыздæр 
ресторантæй иуы уыди сæ чындзæхсæв Сослан æмæ Светланæйæн. 
Тынг бирæ адæм æрцыди сæ бæрæгбонмæ. Бирæ хорз арфæтæ сын 
фæкодтой. Уæлдай хъæлдзæгдæр уыцы бон уыдысты Сосланы мад 
æмæ фыд — Агуыбе æмæ Терезæ. Кæдæй-уæдæй, рагæй цæмæ бæл- 
лыдысты, уый сæххæст ис. Сæ иунæг фырт йæ амонд ссардта. Ныр сæ 
рæсугъд хæдзары гыццылтæ фæзындзæн. 
18 Будайты Милуся 
273 

БУДАЙТЫ МИЛУСЯ. Уды суадон 
Рæстæг цыди æмæ йемæ фарн хаста. Агуыбе æмæ Терезæ бузныг 
уыдысты сæ чындзæй, сæ зæрдæмæ тынг цыди. Йæ алы фезмæлд, йæ 
алы бахудт дæр зæрдæмæдзæугæ уыдысты. Светланæ йæ хицау æмæ 
йе 'фсины бауарзта, куыд йæ мад æмæ йæ фыды, афтæ. Алцæмæдæр 
арæхстджын уыди, чъиритæ-иу куы скодта, уæд-иу Агуыбе афтæ 
загъта: 
— Нæ чындз, мæнмæ гæсгæ, амбылдта нæ къæбæргæнæджы. Дис- 
саджы чъиритæ скæны. 
— Æз демæ разы дæн. Æз уый кары афтæ дæсны нæ уыдтæн чъи- 
ри кæнынмæ, — загъта-иу Терезæ дæр. 
Сосланæн-иу тынг æхсызгон уыди, йæ усæй йын кæй æппæлынц 
йæ мад æмæ фыд, уый. Фæлæ-иу зæгъгæ та кодта: 
— Æгæр дзы ма 'ппæлут уæ чындзæй, кæннод йæхимæ куы 
ныууа. Нæ мады хуызæн хорз чъиритæ, стæй хæринаг ничи кæны. 
Бирæ ма йæ ауайын хъæуы уæ чындзы, цæмæй нанайы хуызæн хæрзад 
хæринаг кæна. 
Светланæ-иу ахæм ныхæстæм хъусгæйæ ныфсæрмы ис. Раст зæгъ- 
гæйæ, æрыгон сылгоймаг алцæмæй æххæст уыди — хæдзары куысты- 
ты алцæмæ дæр арæхсти, уæдæ цъында бийынмæ, хуыйынмæ дæр  
дæсны уыдис. Йæ лæджы хоты сывæллæттæн диссаджы рæсугъд къабатæ 
бахуыдта. Терезæ-иу арæх сæ сыхæгты устытæн дзырдта: 
— Мах æрыгон куы уыдыстæм, уæд, о, алцæмæ дæр арæхсты- 
стæм, сывæллонæй-иу нæ байдыдтой ахуыр кæнын. Фæлæ уый æнхъæл 
нæ уыдтæн, æмæ ма ныры рæстæджы мæнæ мах чындзы хуызæттæ ис, 
уый. 
Сыхæгты устытæ дæр-иу йемæ сразы сты. Æрцуты Аминæт та ма- 
иу загъта: 
— Æппæт сыхæй дæр-иу загътам, мах Сосланы аккаг чызг ацы 
зæххыл нæй, зæгъгæ. Фæлæ, рæдыдыстæм, диссаджы чындз разын- 
ди Светланæ. Хуыцау сын раарфæ кæнæд, цы бинонты астæуæй ра- 
цыди, уыдонæн. Мæнæ, уынджы куы фæцæйцæуы, уæддæр дæм афтæ 
фæлмæн бахуды, æмæ адæймагыл цымæ хур ракæсы. Æмæ, тагьд 
рæстæджы ма мад дæр куыд суа, уый Хуыцау зæгъæд! Мах та лæп- 
пуйы куывды куыд фæбадæм! 
Цыдысты бонтæ, уæдæ цы кодтаиккой. Светланæ арæндоны хуыс- 
сыди, æнхъæлмæ касти йæ фыццаг сывæллоны райгуырдмæ. Æппæт 
биноцтæй дæр тынг мæт кодтой. Æмæ ралæууыд уыцы бон, уыд уал- 
дзæджы рæсугъддæр мæй — майы мæй. Бæлæстæ дидинæг калдтой, 
цъæх кæрдæг гауызы хуызæн бамбæрзта зæхх, мæргътæ сæ рæсугъд- 
дæр зарджытæ кодтой. Æмæ гъе ахæм рæсугъд бон райгуырди Цæргæ- 
274 

Хæсгæ чызг 
сты Сослан æмæ Светланæйæн сæ фыццаг сывæллон — чызг. Цы цин 
кодтой Агуыбе æмæ Терезæ, Сосланы дыууæ хойы. Зæронд ус загъта: 
— Гъеныр мæлыныл дæр разы дæн, æгайтма мæ иунæг фыртæн 
мæ удыгасæй сывæллон федтон. 
— Кæдæм мæлыс, кæдæм? Хъуамæ мах, нæ хæдзары æфсин, лæп- 
пу дæр ма фенæм. Нæ гыццыл чызгæн ма 'фсымæр дæр уа, — загъта 
Агуыбе. 
— Раст дæ, раст, нæ зæронд, тынг раст. Стæй, иунæг æфсымæр 
дæр нæ, фæлæ æппынкъаддæр, уæддæр — æртæ 'фсымæры! 
Стыр куывд скодтой Цæргæстæ сæ чызгæн. Ном дæр ын радтой 
— Адухæ. Фæкуывтой йын, уæдæ куыд. Сосланы къæхты бын хъæмпы 
хал на састи, афтæ цин кодта йæ чызгыл. Хæдзары-иу куы уыд, уæд- 
иу æддæмæ дæр нал цыди йæ сывæллоны разæй. Цыдæртæ-иу ын дзы- 
рдта, заргæ дæр-иу ын акодта. 
— Æгæр æм ма кæс нæ Адухæмæ, фæцæсдзыд æй кæндзынæ, — 
хынджылæггæнгæйæ-иу загъта Светланæ. 
Зæронд ус æмæ лæг сæ фырты чызджы кæрæдзийыл дæр не 
'ууæндыдысты.. Дыууæйæ дæр сæхи тынг амондджын хуыдтой. Те- 
резæ-иу авдæн куы уызта, уæд зарыд сывæллонæн: 
Мæ гыццыл хур, мæ цæст дæ, 
Ме стьалы дæ, мæ зæрдæ! 
Ды дæ мæ цард, мæ бæстæ, 
Бабайæн та йæ ныфс дæ! 
Гыццыл Адухæ йæ баба, нана æмæ мад æмæ фыды зæрдæтæ рухс 
кодта. Йæ къахыл цæуын куы байдыдта гыццыл чызг, уæд сыл æгас 
бинонтæй дæр хур ракаст. Фыццаг дзырдтæ кæнын куы байдыдта, уæд 
та ноджы тынгдæр цин кодтой бинонтæ. 
Иу бон бадтысты Агуыбе æмæ Терезæ хæринаггæнæны æмæ ны- 
хас кодтой. Зæронд ус загъта: 
— Уый æнхъæл никуы уыдтæн, æмæ фырты сывæллон афтæ 
адджын у. Ныридæгæн дæр тынг зондджын чызг у. Дзурын архайы, 
нана, зæгъгæ, загъта. Æцæг зæгъын, æцæг! Нæ дæ уырны? 
Баба йæ мидбылты бахудти. Цасдæр рæстæг ницы сдзырдта, стæй 
загъта: 
— Нæ гыццыл хуры тын фьщцагдæр загъта — баба. Æцæг зæгъын. 
Ныр та Терезæ бахудти: 
— Уæ, нæ зæронд, мæнмæ гæсгæ, нæ гыццыл Адухæ уыциуæй 
загъта баба дæр æмæ нана дæр... 
Цыдысты бонтæ. Рæзыди Адухæ дæр. Æртæ азы йыл рацы- 
ди, дзургæ нæ, фæлæ заргæ дæр кодта. Къахæй та афтæ тагьд уади, 
275 

БУДАЙТЫ МИЛУСЯ. Уды суадон 
æмæ йæ æййафгæ дæр нæ акодтаис. Цæргæсты бинонтæ дæр дзæбæх, 
кæрæдзийы æмбаргæйæ, уарзгæйæ, кæрæдзийæн аргъгæнгæйæ царды- 
сты. Сослан æмæ Светланæ куыстой медициной институты, сæ куыст 
хорз цыди. Се 'мкусджытæ сын стыр аргь кодтой. Сæрды, отпускы 
рæстæджы-иу искæдæм ацыдысты улæфынмæ — Ирыстоны кæмттæй 
искуыдæм, денджызы былмæ, кæннод фæсарæнтæм. Фæндыди-иу сæ 
сæ гыццыл чызджы семæ акæнын, фæлæ йæ зæрæдтæ никуы ауагътой. 
Терезæ сын загъта: 
— Нæ, нæ, ницæй тыххæй дæр, ницæй! Нæ ауадздзынæн 
Адухæйы. Уый нырма гыццыл у ахæм дард балцыты цæуынæн. Стæй 
мах та ам нæ зæрондимæ цы гæс уыдзыстæм? Нæ бон нæ бауыдзæн 
æнæ нæ гыццыл хур, нæ, нæ бауыдзæн, — арф-иу ныуулæфыд ус. 
Агуыбе-иу ницы дзырдта, фæлæ афтæмæй дæр бæрæг уыди, уый 
дæр кæй нæ фæнды, сывæллоны семæ ласой мад æмæ фыд, уый.  
Сослан æмæ Светланæ бæргæ æмбæрстой Терезæ æмæ Агуыбейы, сæ- 
хицæн сын тæригъæд кодтой, æндæр. Иу хатт Светланæ йе 'фсинæн 
загъта: 
— Нана, тæригъæд стут гыццыл сывæллонимæ. Зын у ахæм са- 
бимæ кæсын. 
— Уымæй мын ма тæригъæд кæнут. Тæригъæд уæд уыдзыстæм, 
æмæ нæ гыццыл хуры иу бон дæр куынæ фенæм. Нæ, нæ, мæ бон нæ 
бауыдзæн. 
Сразы-иу сты æрыгæттæ зæронд лæг æмæ усимæ, уæдæ цы код- 
таиккой. 
Адухæйыл цыппар азы куы сæххæст ис, уæд ын фæзынди æф- 
сымæр дæр. Стыр куывд скодтой сæ лæппуйæн Цæргæстæ. Агуыбе 
æмæ Терезæ сæхицæн бынат нал ардтой, сæ цинæн кæрон нал уыди. 
Зæронд лæг-иу арæх афтæ дзырдта: 
— Мæ азтæн се 'рдæг ахауд, фæстæмæ сног дæн. 
— Уымæй та дæхи сайыс, нæ зæронд. Мах ног нал кæнæм. Фæлæ, 
цалынмæ нæ гыццыл фырты фырт сдынджыр уа, уæдмæ нæ Хуыцау 
ма амарæд. 
Лæппуйыл Зауыр ном сæвæрдтой. Дыууæ сывæллоны рæзыдысты 
уарзæгой бинонты 'хсæн. 
* * * 
Азтæ цыдысты. Дыууæ зæронды рынчынтæ дæр кодтой. Кæм- 
иу зæрдæ рысти куы сæ иуæн, куы иннæмæн, куы та-иу туджылхъы- 
вдад сбæрзонд. Фæлæ сæ хæдзары дыууæ дохтыры уыдис æмæ-иу сæ 
276 

Хæсгæ чызг 
адзæбæх кодтой. Зæрæдтæн сæ зæрдæ рухс кодта сæ фырт  
Сосланы сывæллæттæй. Хорз сабитæ уыдысты: рæсугъд, коммæгæс, куыст- 
уарзаг... Скъолайы ахуыр кæнын куы байдыдтой, уæд уым дæр сæхи 
хорзæй равдыстой. Хорз ахуыр кодтой чызг дæр æмæ лæппу дæр. 
Адухæ йе 'фсымæрæй цыппар азы хистæр уыди æмæ йын йæ урок- 
тæ кæнынмæ дæр æххуыс кодта. Уæдæ йæ мадæн дæр хæдзары куы- 
стыты чызг æххуыс кодта: хæринаг дæр-иу кодта. Зауыр æмæ Адухæ 
тынг уарзтой сæ фыдымад æмæ фыдыфыды. Зæрæдтæй-иу исчи рын- 
чын куы уыд, уæд-иу сæхицæн бынат над ардтой. Сыхы дæр сæ бирæ 
уарзтой лæппу æмæ чызджы. Алкæмæн дæр кæстæриуæг кодтой. Æгъ- 
дауджын уыдысты. 
Куыд фæзæгъынц, азтæ та цы сты? Размæ тæхынц, нæ сæ ба- 
уромдзынæ. Уæдæ куыд, цард афтæ у. Иу ран нæ лæууы. Адухæ 
скъола каст фæци тынг хорз бæрæггæнæнтимæ, сыгъзæрин майдан 
райста. Йæ дарддæры фæндаджы райдиан æрлæууыди. Бинонтæ хъуы- 
ды кодтой, кæдæм цæуа сæ чызг ахуыр кæнынмæ, ууыл. Фæлæ Адухæ 
йæхæдæг зыдта, кæдæм у йæ фæндаг, уый. Фæндыди йæ йæ мад æмæ 
фыды фæндагыл ацæуын. Йæ гыццылæй фæстæмæ дæр уый уыди йæ 
бæллиц. Арæх-иу зæрæдтæн афтæ дзырдта: 
— Баба, нана, мæнæ æз дохтырыл куы сахуыр кæнон, уæд уæ 
сдзæбæх кæндзынæн. Фæстæмæ сног уыдзыстут, — æмæ сын-иу ахъæ- 
быс кодта. 
— О, о, нанайы ныфс, æнхъæлмæ кæсдзыстæм. Уый ма нæ цæст 
куы фенид, æмæ ды зындгонд дохтыр куыд суай, — загъта-иу ахæм 
рæстæджыты фыдымад. 
Сослан æмæ Светланæйы дæр фæндыди, цæмæй сæ чызг уыдон 
фæндагыл ацæуа, уый. Иу хатт ын йæ мад загьта: 
— Адухæ, мах дæ фыдимæ разы стæм дæ фæндонимæ. Æхсыз- 
гон нын у, уыцы фæндаг кæй равзæрстай, уый. Фæлæ йæ зон, æнцон 
фæндаг нæ уыдзæн, бирæ къуылымпытæ, бирæ цыдæртæ дзы уыдзæни. 
Мæ хур, тæрсын дæ нæ кæнын, фæлæ хъуамæ цæттæ уай алцæмæ дæр. 
Адæймагæн цардæй зынаргъдæр ницы ис, æмæ... 
— Мамæ, мамæ, дæу чызг дæн, дæу æмæ алцæмæ дæр цæттæ 
дæн. Мæнæ уал ахуыр кæнын байдайон, стæй бæрæг уыдзæн, — йæ 
мады ахъæбыс кодта Адухæ. 
Æмæ ралæууыд уыцы бон дæр. Цæргæсты Сослан æмæ Светланæйы 
чызг бацыд медициной институтмæ ахуыр кæнынмæ. Æрлæууыд йæ 
зын, фæлæ рæсугьд фæндагыл. Фыццаг бон ахуырмæ куы цыд, уæд æп- 
пæт бинонтæн дæр бæрæгбон уыди. Агуыбе æмæ Терезæ тынг сæры- 
стыр уыдысты сæ фырты чызгæй. Фыдымад-иу арæх дзырдта: 
277 

БУДАЙТЫ МИЛУСЯ. Уды суадон 
— Ныр та мах нæ зæрондимæ æнхъæлмæ кæсдзыстæм, нæ зæрды- 
рухс Адухæ институт каст куы фæуа, уæдмæ. Рынчын дæр хъуамæ ма- 
уал кæнæм. Уыйфæстæ та бæрæг уыдзæни. 
— Уæ, нæ къæбæргæнæг, цы хъал ныхæстæ кæныс. Хуыцау куыд 
зæгъа, афтæ уыдзæнис. Алцыдæр уый къухы ис. Нæ бон цы у, рын- 
чынтæ куы кæнæм, уæддæр. 
Сæ фырт Сослан-иу уыцы ныхæстæ куы фехъуыста, уæд-иу ын 
æхсызгон уыди, йæ чызгæй йын кæй æппæлынц, уый. Фæлæ-иу загъта: 
— Ныр цæй рынчынты кой кæнут, нæ фыд æмæ мад. Нæма нæ 
æвдæлы рынчынтæ кæнынмæ. Стæй, уæ хæдзары Адухæйæ фæстæмæ 
æндæр дохтыр нæй?.. 
Адухæ тынг хорз ахуыр кодта, уæлдæр стипенди иста. Стæй ма 
институты кафджыты къордмæ дæр цыди. Сослан æмæ Светланæйæн- 
иу арæх æппæлыдысты сæ чызгæй се 'мкусджытæ. Уалынмæ Зауыр 
дæр каст фæци скъола æмæ та уый дæр равзæрста дохтыры дæсны- 
йад. Лæппу фыццаг курсы куы ахуыр кодта, уæд йæ хо та фæндзæмы 
ахуыр кодта. Терезæ Зауырæн загъта: 
— Зауыр, мæ хур, ды дæр хорз ахуыр кæн. Алкæддæр хъуыды 
кæн, дæ мад æмæ фыд уым кæй кусынц, ууыл. Уыдон институты тынг 
нымад сты. Стæй, дæхæдæг куыд зоныс, афтæ дæ хо дæр хорз ахуыр 
кæны. Æмæ уый дæ зæрдыл дар. 
— Æппындæр-ма, нана, ма тыхс! Æцæгдæр, ис мын, дæнцæг кæмæй 
исон, ахæмтæ. Хъуамæ æз дæр Адухæйæ æвзæрдæр ма ахуыр кæнон, 
ууыл архайдзынæн, — йæ фыдымадæн ахъæбысгæнгæйæ, загъта лæппу. 
* * * 
Адухæ сырх дипломимæ каст фæци медициной институт.  
Равзæрста акушер-гинеколоджы дæсныйад æмæ ординатурæ каст фæци 
Мæскуыйы. Уый фæстæ кусын байдыдта Дзæуджыхъæуы арæндæттæй 
иуы. Чындзы дæр æрцыди Æхсаратæм. Йæ лæг Ацæмæз дæр дохтыр 
уыди, хирург-кардиолог. Мæскуыйы базонгæ сты, ординатурæйы иу 
рæстæджы ахуыр кодтой лæппу æмæ чызг. Дзæбæх цардысты дыууæйæ 
Дзæуджыхъæуы, уыдис сын æртæуатон фатер. Ацæмæзы мад æмæ фыд 
Æхсæрджыны хъæуы цардысты. Алцыдæр хорз уыди, фæлæ æртæ азы 
цæрынц иумæ æрыгæттæ, сывæллон та сын нæма ис. Куыд рабæрæг, 
афтæмæй Ацæмæзæн нæй сывæллон, стæй йын нæ уыдзæн. 
Иу хатт кæм уыди, уым Адухæ æхсæв куыста арæндоны. Иу 
рæстæг тагъд æххуысы машинæ æрбаласта иу æрыгон сылгоймаджы, 
цыдаид ыл иу-нудæс азы. Тынг зынтæй йын, мæгуыр, райгуырди 
278 

Хæсгæ чызг 
чызг. Замманайы дзæбæх чызг! Сылгоймагмæ ничи цыди бæрæггæнæг, 
йæхæдæг та æппынæдзухдæр кæугæ кодта. Иу бон куы уыди, уæд æй 
Адухæ бафарста: 
— Дæ ном, æнхъæлдæн, Нани хуыйны? 
Сылгоймаг йæ сæр, о. зæгъгæ батылдта. Адухæ та дарддæр дзырдта: 
— Мæ хур, Нани, кæугæ цæмæн кæныс? Дæуæн кæуын не 
'мбæлы, æхсыр нал уыдзæн сывæллонæн, æмæ дæ гыццыл чызгыл 
хъуыды кæн. 
— Æмæ ма уæд. Æппындæр ууыл нæ хъуыды кæнын. Стæй, 
стæй... — кæугæйæ дзырдта чызг, — мæн сывæллон дæр нæ хъæуы. 
Нæ, нæ хъæуы, — æмæ ноджы тынгдæр скуыдта. 
Адухæйыл цымæ исчи их дон бакалдта, афтæ фæци. Цасдæр рæстæг 
дзурынхъом дæр нал уыди. Йæ сæр бынмæ æруагъта, афтæмæй бадти. 
Стæй Нанийы уæхскыл йæ къух æрывæрдта æмæ байдыдта дзурын: 
— Курын дæ, æмæ мын радзур, хабар цæй мидæг ис, уый. Мацы 
мæ бамбæхс, мæ бон дын кæд бауа истæмæй феххуыс кæнын. 
— Мæнæн никæй бон бауыдзæн феххуыс кæнын, никæй... Стæй 
мæ æххуыс дæр нæ хъæуы. Ныууадзут мæ, мæн цæрын дæр нал фæн- 
ды, нал, уый зонут. 
Адухæ бандонæй сыстад, рудзынджы размæ бацыд. Сылгоймаг 
цасдæр рæстæг хъусæй лæууыд æмæ хъуыды кодта. Уыд хурхæтæны 
мæй. Диссаджы дзæбæх бон уыди. Зæрватыччытæ ратæх-батæх кодтой, 
цъыбар-цъыбургæнгæйæ. Арæндоны разы цы сусхъæд бæлæстæ зад, 
уыдон дидинæг калдтой æмæ диссаджы рæсугъд тæф кодтой. Адæйма- 
гæн стыр æхсызгондзинад лæвæрдтой. Адухæ æваст æрбацыд Нанийы 
сынтæджы размæ æмæ мæстджынæй загъта: 
-Курын дæ, æмæ мацыуал сдзур, фехъуыстай! Хуыцау дын замма- 
най чызг радта, ды та... Раздæр цæуыл хъуыды кодтай, стæй сывæлло- 
ны фыд чи у? Дæ ныййарджытæ кæм сты? — цасдæр рæстæг ныхъхъ- 
ус ис, стæй та байдыдта дзурын: — Иутæн, кæмæн хъæуы, уыдонæн 
Хуыцау сывæллон нæ дæтты, амæ та ничи кæсы. Уырыссагау афтæ 
фæзæгъынц — неблагодарная. 
Нани йæ сынтæджы рабадт æмæ кæугæйæ дзурын байдыдта: 
— Æз ам — Дзæуджыхъæуы — университеты ахуыр кæнын, юри- 
дикон факультеты, ныр дыккаг курсмæ бацыдтæн. Мæ ныййарджытæ 
Хуссар Ирыстоны цæрынц, Цхинвалы. Мæ фыд мæ амардзæн,  
сывæллон мын райгуырди, уый куы базона, уæд. Мæ мад дæр мæ нæ бам- 
бардзæн. Нæ хæдзарæй мæ атæрдзысты. Мæнæн Цхинвалы бынат нал 
ис, нал, — тынгдæр скуыдта Нани. 
— Æмæ сывæллоны фыд та чи у? — афарста чызджы Адухæ. 
279 

БУДАЙТЫ МИЛУСЯ. Уды суадон 
Нани цасдæр рæстæг ницы сдзырдта, стæй загъта: 
— Æз æй бирæ уарзтон, афтæ 'нхъæл уыдтæн, æмæ мæ уый дæр 
уарзы. Иумæ ахуыр кæнæм университеты. Уый ардыгон у. Зæрдæ мын 
бавæрдта, ракурдзынæн дæ, зæгъгæ. Афтæ рауади... Æмæ лæппу куы 
базыдта, æз сывæллонмæ ' нхъæл мæ кæсын, уый, уæд йæхи афтæ да- 
рын байдыдта, цымæ мæ зонгæ дæр нæ кæны. Хорз, æмæ сесси раздæр 
радтон... Æмæ ничи базыдта, сывæллонмæ 'нхъæлмæ кæсын, уый. 
Адухæ лæмбынæг байхъуыста Нанимæ. Раст зæгъын хъæуы, тынг 
фæтæригъæд кодта чызгæн, бамбæрста, сайд ыл кæй æрцыди, уый. 
Цасдæр рæстæг хъуыды кодта: «Нырма æрыгон у. Афтæ рауад. Нæма 
'мбары, царды мидæг сывæллонæй зынаргъдæр кæй ничи ис мадæн, 
уый. Йемæ аныхас кæнын хъæуы». 
Афтæ куыд хъуыды кодта, уыцы рæстæг Адухæмæ чидæр фæдзырдта. 
Рынчындонмæ æрбаластой тынг тыхст рынчыны, æмæ йе 'ххуыс хъуыди. 
Дохтыр тагъд-тагъд рацыд Нанийы палатæйæ. Цæугæ-цæуын ма загъта: 
— Нани, уыйфæстæ аныхас кæндзыстæм. 
Уыцы бон Адухæйæн нал фæци фадат Наниимæ аныхас кæнынæн. 
Æрæджиау фæци операци, тынг бафæллади æмæ сæхимæ ацыди. Сыл- 
гоймаг æхсæв-бонмæ хъуыды кодта Нанийыл, йæхицæн дзырдта: «Рай- 
сом аныхас кæндзынæн йемæ. Зæгъдзынæн ын, ныр ма йæ цард разæй 
кæй ис. Чындзы дæр ма кæй æрцæудзæн æмæ ма йын ноджыдæр кæй 
уыдзæн сывæллæттæ. Йæ мад æмæ йæ йæ фыд дæр кæй бамбардзысты». 
Райсомæй раджы фестад Адухæ, балкъонмæ рацыд. Хур скаст, 
æмæ хохы цъуппытæ æрттывтой хуры тынтæм. Рог дымгæмæ бæлæсты 
сыфтæ сыбар-сыбур кодтой. Афтæ каст, цымæ кæрæдзийæн сусæгæй 
цыдæртæ дзырдтой, æхсæв сæ фыны цы федтой, уый. Æрдз иууылдæр 
райхъал. Мæргътæ ратæх-батæх кодтой, цъыбар-цъыбургæнгæ. Æрыгон 
сылгоймаг йæхи аивæзта æмæ загъта: 
— Ног бон, æгас нæм цу! Хорз хабæрттæ æрхæсс демæ! — уый 
фæстæ та бацыди уатмæ æмæ йæ ныййарджытæм телефонæй бадзы- 
рдта. Æхсæвы æрæджиау æрбацыди æмæ сын фæтæригъæд кодта, ома, 
кæд хуысгæ кæнынц, зæгъгæ. Æнæуи та сæм бон цалдæр хатты бадзу- 
ры, йæ зæрдæ фехсайы зæрæдтæм. 
Адухæ телефонæй аныхас кодта, стæй хæринаг сцæттæ кодта, 
кофе сфыхта. Уалынмæ Ацæмæз дæр фестад, æмæ дыууæйæ фынгыл 
сбадтысты. Райсомæй Адухæйы куыстмæ йæ лæг фæласы, йæ фæндаг 
ууылты у, æмæ. 
Адухæ уыцы бон куыстмæ куыддæр æрбацыди, афтæ, йæ кусæн- 
уаты дæр нæма уыди, афтæмæй бацыди, Нани кæм хуыссыди, уыцы 
палатæмæ. Йæ зæрды уыди Наниимæ зæрдæбын ныхас акæнын. 
280 

Хæсгæ чызг 
Палатæйы дыууæйæ хуыссыдысты. Дуар куы бакодта, уæд кæсы, æмæ 
Нанийы сынтæг æфснайдæй лæууы. Ахъуыды кодта, ома, æвæццæгæн, 
зæгъгæ, тыргъмæ ауад... Цасдæр алæууыд, стæй палатæйы цы сылгой- 
маг уыд, уый афарста: 
— Æмæ Нани та кæм ис? 
Сылгоймаг дзуапп нæма радта, афтæ палатæмæ 'рбахызт  
медициной хо æмæ, дохтыры куы федта, уæд йæ къухтæ хæрдмæ фæкодта 
æмæ тыхстхуызæй загьта: 
— Адухæ Сосланы чызг, мæнæ ам цы чызг хуыссыди, — сынтæг- 
мæ ацамыдта, — уый^æхсæвы ацыди. 
— Куыд ацыди? Йæ сывæллон дæр ахаста? — афарста Адухæ. 
— Йæ сывæллоны ма куы ахастаид, уæд бæргæ, фæлæ, фæлæ... 
Алыгъди, рудзынгæй ахызт æхсæв иу афон. 
— Æмæ йæ ды та куыд нæ федтай, æви йæ федтай? — Адухæ 
афарста, уыцы палатæйы цы сылгоймаг хуыссыди, уый. 
— Æз фынæй уыдтæн. Куы райхъал дæн, уæд кæсын, æмæ  
Нанийы сынтæг — æфснайд. Рудзынг та уыди гом. Æз палатæйæ рацыд- 
тæн æмæ медициной хойæн загътон. 
Адухæ рудзынджы размæ бацыд, уынгмæ^ акает, ахъуыды кодта: 
«Кæд фыццаг уæладзыг у, уæддæр бæрзонд у. Йæ ныфс куыд бахаста? 
Кæд ын исчи феххуыс кодта? Æз та ма йемæ аныхас кæнынмæ хъа- 
выдтæн». — Иугыццыл^ма алæууыди палатæйы, стæй æнæдзургæйæ 
йæ кусæнуатмæ ацыд. Йæ уæлæ урс халат скодта æмæ кушеткæйыл 
сбадт. Йæ сæрыл йæ дыууæ къухæй ныххæцыд æмæ хъуыды кодта. 
Стæй æваст йæ бынатæй фестад æмæ араст, ноггуырд сывæллæтæ кæм 
вæййынц, уырдæм. Сывæллæттæй иутæ фынæй кодтой, иннæтæ куыд- 
той. Адухæ бацыди Нанийы чызджы размæ. Сывæллон фынæй уыди. 
Дзæбæх, рæсугъд чызг. Дохтыр æм бирæ фæкаст æмæ хъуыды кодта: 
«Мæгуырæг, нæма йæ зоные, дæ мад дæ кæй ныууагъта, уый. Нырма 
дыл æдæппæтæй цыппар боны цæуы, æмæ сидзæрæй аззадтæ. Ном 
дæр дын нæма ис. Цы дурзæрдæ разындис дæ мад. Фæлæ сывæллоныл 
ном сæвæрын хъæуы. Цынæ вæййы, уæд та ма йæ мады сæры зонд 
бацыди æмæ йæ гыццыл хурмæ 'рбаздæхт. Хуыцау зæгъæд!» — уыцы 
бон Адухæ хъуыды кодта Нани æмæ сывæллоныл. 
. * * * 
Адухæйы хæстæджытæ æппæт дæр тынг мæт кодтой, сывæллон 
сын кæй нæй Ацæмæзимæ, уый тыххæй. Сослан æмæ Светланæ, стæй 
зæрæдтæ дæр тæригьæд кодтой сæ чызгæн. Терезæ иухатт йæ чындзæн 
загьта: 
281 

БУДАЙТЫ МИЛУСЯ. Уды суадон 
— Светланæ, мæ зæрдтаг, нæ бинонтæ æппæт дæр дохтыртæ куы 
сты. Æвæццæгæн, уыйбæрц дохтыртæ никæцы хæдзары ис. Ацы чыз- 
гæн, Адухæйæ зæгъын, исты кæнын хъæуы. Ныртæккæйы рæстæджы 
та... Цынæ кæнынц, ахæм куы нæй, уæд исты куыд нæ æрхъуыды 
кæнут. Æртæ азы нæ чызг ис Æхсараты мыггаджы, сывæллон та — 
нæма. Раджы дæр-иу уыди, æмæ-иу цалдæр азы фæцардысты,  
сывæллон та сын нæ уыд. Афтæ дæр-иу уыди, æмæ-иу сын дæс азы фæстæ 
дæр райгуырди сывæллон. — Иуцасдæр рæстæг ницыуал загъта 
зæронд ус, цæуылдæр хъуыды кодта, стæй дарддæр дзырдта: — Ацы 
чызг мыл низ бафтыдта, тынг зын мын у уыцы хабар. Нæ зæронд дæр, 
мæгуыр, мæт кæны... 
— Нана, æгæр ма мæт кæнут. Ныр ма афтæ бирæ нæ цæрынц 
Ацæмæз æмæ Адухæ. Дæхæдæг куы загътай, дæс азы фæстæ дæр рай- 
гуыры сывæллон, зæгъгæ, — ныфсытæ æвæрдта йе 'фсинæн Светланæ, 
кæд йæхæдæг уымæй къаддæр нæ мæт кодта, уæддæр. — Мæнæ иннæ 
мæй Мæскуымæ дохтыртæм цæуынц, æрыгон ма сты дыууæйæ дæр. 
Æууæндын, тагъд рæстæджы уын бабаимæ уыдзæн фырты чызджы сы- 
вæллæттæ. 
— Гъе уый ма куы фенин мæ цæстытæй, стæй алцæуылдæр разы. 
— Нана, афтæтæ ма дзур, зын мын у. Иу хатт ма зæгьын, балæвар 
кæндзæн Адухæ Æхсаратæн сывæллон, стæй иунæг дæр нæ, фæлæ — 
æппынкъаддæр— иу-фондз, — йе 'фсинæн ахъæбыс кодта, афтæмæй 
загъта Светланæ. 
Сослан дæр тынг мæт кодта, кæд дзургæ ницы кодта, уæддæр. 
Фæндыди йæ, цæмæй йын тагъддæр фæзына хæрæфырттæ, тагъддæр 
суа дада. 
Адухæ, Нани арæндонæй куы алыгъд, уыцы бон сæхимæ нæ ацыд 
куысты фæстæ, фæлæ йæ цæгатмæ 'рбацыд. Йæ мадимæ йæ аныхас 
кæнын фæндыди. Йæ баба æмæ нанайæн ахъæбыс кодта. Зæрæдтыл 
цымæ хур ракаст, афтæ бацин кодтой сæ фырты чызгыл. 
— Мæнæ нæм нæ рæсугъд Адухæ 'рбацыд! — хъæлдзæгæй  
загъта Терезæ, — Цымæ ды 'рбацæудзынæ, уый зыдта дæ мад, афтæ дис- 
саджы чъиритæ скодта. 
— О, о, афтæ фæзæгъынц, мады зæрдæ, дам, зонаг у. Раст зæгъын 
хъæуы, хæрын мæм цæуы, чъиритæ ахæрдзынæн. Фæлæ, баба æмæ 
нана, сымахимæ, — загъта Адухæ. 
-г- Мæ хур Адухæ, цу уæртæ хæринаггæнæнмæ. Мах нæ зæрон- 
димæ бахордтам. Æртæ чъирийы ракуывта дæ баба. Цу, ауай, ды 
æцæгдæр куысты фæстæ фæллад æмæ æххормаг уыдзынæ. 
Адухæ бацыд хæринаггæнæнмæ. Йæ мадæн загъта: 
282 

Хæсгæ чызг 
— Мамæ, феххуыс дын кæнон? 
— Ницы 'ххуыс кæнын мæ хъæуы, сбад. Æз дæр нæма бахордтон 
æхсæвæр æмæ иумæ истытæ ахæрдзыстæм. Дæ фыд та нæма 'рбацы- 
ди, стæй Зауыр дæр цыдæр æрæгмæ цæуы, — сагъæсгæнгæйæ, загьта 
Светланæ. 
Мад æмæ чызг бадтысты æмæ ныхæстæ кодтой. Сылгоймаджы 
зæрдæ æмбæрста, Адухæ цæуылдæр кæй мæт кæны, уый. Цыдæр мает 
йæ зæрдæйы кæй ис. Æхсæвæр куы бахордтой, уæд Светланæйы уатмæ 
бацыдысты дыууæйæ дæр. Диваныл кæрæдзийы фарсмæ сбадтысты. 
Иуцасдæр ницы дзырдтой, стæй Адухæ загьта: 
— Мамæ, демæ мæ аныхас кæнын фæнды. Уый фæстæ Ацæмæзмæ 
бадзурдзынæн телефонæй æмæ мæм æрбацæудзæн. 
— Хорз, хорз, мæ хур, зæрдæйæ-зæрдæмæ рагæй нал ныхас код- 
там. Радзур-ма мын, дæ куысты цы хабæрттæ ис. Стæй, куыст дæр 
куыст у... Фæлæ, фæлæ... 
— Мамæ, зонын æй, цы зæгъынмæ хъавыс, уый. Сывæллоны 
тыххæй... Æмæ, мæн дæр демæ уый тыххæй аныхас кæнын фæнды. 
Цасдæр та æнæдзургæйæ бадтысты мад æмæ чызг. Алчидæр дзы 
йæхи сагъæсты ацыд. Стæй Адухæ сабыргай байдыдта дзурын: 
— Мамæ, диссаг мæм кæсы, сæ сывæллон куыд ныууадзынц, уый. 
Фараст мæйы йæ дæ гуыбыны фæхæсс, райгуырæд, стæй йæ гыццыл 
къæбылайы хуызæн аппар. 
— Адухæ, цыдæр философон хъуыдытæ дæм ис. Хъыгагæн, ис ахæм 
сылгоймæгтæ, сæ сывæллæтты чи ныууадзы, æмæ уыдонæн ныххатыр 
гæнæн нæй. Вæййы афтæ, æмæ æрыгон чызг фæрæдыди, фæлæ уæддæр 
хъуамæ ма ныууадза йæ хъæбулы. Дæ загьдау, фараст мæйы йæ дæ  
гуыбыны фæхæсс æмæ дæм мацы 'нкъарæнтæ фæзынæд. Уый куыд у?! Хуы- 
цау сылгоймаджы фыццаджы-фыццагдæр мад уæвынæн сфæлдыста. 
Цасдæр рæстæг та æнцад бадтысты дыууæ сылгоймаджы. Сæр- 
дыгон даргъ бон фæуынмæ хъавыд. Талынг кæнын байдыдта. Хур- 
ныгуылæнырдыгæй арв цыдæр сырх дардта. Æхсызгон изæрон 
дымгæ змæлын кодта гом рудзынджы æмбæрзæнтæ. Бæлæсты сыфтæ 
дымгæмæ сыбар-сыбур кодтой. Мæргътæ дæр нал тахтысты, райсоммæ 
сæхи бамбæхстой. Мад æмæ чызг цы уаты бадтысты, уым дæр нытта- 
лынг. 
— Адухæ, уæд та рухс ссудзæм? — загьта Светланæ. 
Чызг, цымæ йæ фынæйæ фехъал, афтæ фæци. Йæ мадæн ахъæбыс 
кодта æмæ загьта: 
— Нæ, нæ, мамæ, мæнмæ афтæмæй хуыздæр кæсы. Рухс дæр хорз 
у, фæлæ мæн демæ аныхас кæнын фæнды. Дæуæй хуыздæр мæ ничи 
283 

БУДАЙТЫ МИЛУСЯ. Уды суадон 
бамбардзæн, — ныхъхъус ис, арф ныуулæфыд æмæ дарддæр дзырд- 
та: — Цалдæр боны размæ нæ арæндоны, иу-нудæс азы кæуыл цæуы, 
ахæм чызгæн райгуырди сывæллон. 
Мад лæмбынæг хъуыста Адухæмæ, стæй æваст афарста: 
— Æмæ, æмæ, цы фæци сывæллон? Дзæбæх у? 
— Дзæбæх бæргæ у, фæлæ мад йæ сывæллоны, чызг ын у, ныу- 
уагъта æмæ æхсæвыгон алыгъд арæндонæй. 
— Уæууа! Уæд цæмæн? 
— Цæмæн куы зæгъай, уæд, куыд мын радзырдта, афтæмæй йæ 
мад æмæ йын йæ фыд никæд ныххатыр кæндзысты, дзæгъæлзад кæй 
ныккодта, уый. Хæдзармæ мæ нал бауадздзысты, зæгъгæ, загьта. Сыл- 
гоймаг Нани хуыйны. Фæрæдыди. 
— Æмæ раздæр цæуыл хъуыды кодта уыцы чызг, афтæ тынг кæд 
тарсти йæ ныййарджытæй, уæд? Раст æй дзæбæх фæнæм. Иутæн Хуы- 
цау сывæллон нæ дæтты, уымæ та нæ кæсыс?! 
— Сывæллонæн ахæм тæригъæд кæнын, æмæ диссаг! Нырма йын 
ном дæр нæма ис. Никæй хъæуы, никæй... — Иуцасдæр Адухæ ницы 
сдзырдта, стæй æваст загьта: — Мамæ, мамæ, мæн фæнды, мæн  
фæнды уыцы сывæллоны мæхицæн райсын. Афтæ мæм кæсы, цымæ мын 
æй Хуыцау ралæвар кодта. Гыццыл чызг мæ зæрдыл æмбæлы. Йæ 
сынтæджы раз куы фæлæууын, уæд мæм йæ разæй рацæуын нал фæ- 
цæуы. 
— Уæ мæ дзæбæх, уæ мæ чызг, кæд дæм дæ зæрдæ афтæ дзу- 
ры, уæд бакæн, куыд дæ фæнды, афтæ. Фæлæ, фыццаджы-фыццагдæр 
Ацæмæзимæ аныхас кæн. Мæнмæ гæсгæ, уымæн дæр æхсызгон 
уыдзæн уыцы хабар. Демæ сразы уыдзæн. Стæй, цард вазыгджын у, 
уæхицæн дæр ма уыдзæн сывæллон. 
Уаты дуар чидæр байтом кодта. Сылгоймæгтæ йæ, талынджы нæ 
базыдтой, цалынмæ не сдзырдта, уæдмæ. 
— Талынджы цы бадут? Æви фынæй стут? — загьта Сослан æмæ 
рухс ссыгъта. — Æнхъæлдæн уæм цыдæр сусæг ныхас ис. Бахъыг уæ 
дардтон. Уæдæ цæуон æмæ æхсæвæр бахæрон. Сымах нæ цæут? — 
афарста ма Сослан йæ ус æмæ чызджы. 
— Æппындæр нæ ницы бахъыг дардтай, æхсæвæр та дæхæдæг 
Зауыримæ скæн, мах бахордтам. Цæуон æмæ фынг ацаразон, —  
загьта Светланæ æмæ йæ бынатæй фестад. Адухæ дæр хæринаггæнæнмæ 
рахызт. 
Æхсæв-бонмæ нæ бафынæй сты Æхсараты бинонтæ. Ацæмæз дæр 
бирæ фæбадт æнæдзургæйæ, Адухæ йын хабар куы радзырдта, уæд. 
Стæй загьта: 
284 

Хæсгæ чызг 
— Тæккæ райсом демæ цæуын арæндонмæ, хъуамæ фенон уыцы 
сывæллоны. 
— Æцæгдæр, Ацæмæз, райсом-ма мемæ рацу арæндонмæ. Райсом, 
райсом... Стæй-ма, цы, уый зоныс, — загьта ма Адухæ, — ном та, 
ном? Гыццыл чызгæн ном нæма ис. Мæн фæнды, æмæ йæ Аланæ куы 
схониккам. 
Ацæмæз бахудти æмæ загьта: 
— Мæ уарзон, афтæ дзурыс, цымæ хъуыддаг лыггонд у, æмæ 
уыцы гыццыл чызг мах у. Уæд та нæ рауади, æмæ нын нæ радтой  
сывæллоны. 
Бирæ ма фæныхас кодтой уыцы 'хсæв лæг æмæ ус. Райсомæй 
та, куыддæр æрбарухс, афтæ сæ дыууæ дæр фестадысты. Сæхи тынг 
сарæзтой, цымæ хъазтмæ цыдысты, уый хуызæн. Ацы бон стыр 
бæрæгбон уыди... 
Цы хъуыди, уыцы гæххæттытæ бацæттæ кодтой. Æртæ боны ра- 
зил-базил фæкодтой, цæмæй сын бар радтаиккой сывæллоны райсын. 
Уый фæстæ та ацыдысты дуканимæ æмæ балхæдтой, цыдæриддæр 
хъуыди, уыдон. Сывæллоны куы райстой, уæд арæндоны кусджытæ 
рацыдысты, æвæццæгæн, æппæт дæр сывæллонæн фæндараст зæгъын- 
мæ йæ ног хæдзармæ. Адухæ гыццыл чызгыл афтæ хæцыд, æмæ ничи 
загътаид, йæхæдæг æй нæ ныййардта, уый. Ацæмæзы къухы та уыд 
сырх уардитæ. Арæндоны размæ ма 'рбацыдысты Светланæ æмæ  
Сослан дæр. Цæмæй ахæм вазыгджын бон сæ чызджы фарсмæ уой, уый 
тыххæй. Фыццаг уал сывæллоны баластой зæрæдтæм — Агуыбе æмæ 
Терезæмæ. Иууылдæр тынг цин кодтой ноггуырд сывæллоныл. Фын- 
гыл уыд æртæ чъирийы. Агуыбе сæ ракуывта: 
— Амондджын къах æрбавæр нæ хæдзармæ, гыццыл хурытын! 
Амондджындæр чи у ацы зæххыл, уый æмбал дæ Хуыцау фæкæнæд! 
Дæ мад æмæ фыдæн сæ зæрдæ рухс кæнæд дæ уындæй! Стæй ма дын 
цалдæр хойы æмæ æфсымæры дæр куыд фæзына! Уæ Стыр Хуыцау, 
фехъус нын нæ куывд! 
Уыцы бонæй фæстæмæ Адухæ æмæ Ацæмæз сæхи тынг амондджы- 
ныл нымадтой. Райдыдта сæ ног цард. Адухæ рацыд декретон отпускы. 
Фæндыди йæ æппынæдзухдæр йæ гыццыл хурытынимæ уæвын. Куыд 
рабæрæг, афтæмæй тынг хорз мад уыди. Цымæ мæнæ цалдæр  
сывæллоны схъомыл кодта, афтæ арæхсти алцæмæ дæр. Уæдæ Ацæмæз дæр куы- 
сты фæстæ хæдзармæ тагьд кодта. Æмæ-иу лæг йæ усæн загьта: 
— Адухæ, ды, æвæццæгæн, бафæлладтæ æмæ иугыццыл аулæф. 
Аланæмæ æз фæкæсдзынæн. — Сывæллоны сынтæджы раз-иу сбадт 
æмæ-иу æм каст, зарыд-иу ын. 
285 

БУДАЙТЫ МИЛУСЯ. Уды суадон 
Уæдæ Сослан æмæ Светланæ дæр арæх цыдысты Æхсаратæм. 
Ацæмæзы фыд æмæ мад дæр-иу хъæуæй ссыдысты. Ацæмæз сæ-иу йæ 
хæдтулгæйы сласта. Адухæйы фыдымад æмæ фыдыфыдмæ та-иу сы- 
вæллоны ахастой. Æмæ йыл уыдон дæр тынг цин кодтой. Иухатт куы 
уыд, уæд Терезæ загьта: 
— Адухæ, цы уый зоныс, Аланæ дæу хуызæн у. О, о, æцæг зæ- 
гъын. Даргъ цæстыхаутæ йын, æрфгуытæ та, æрфгуытæ... Гыццылы 
цæстытæ дæр дæ цæстыты хуызæн сты. 
— О, о, нана иууылдæр мæ хуызæн у мæ гыццыл чызг. Æмæ 
хъуамæ афтæ уа! Мæн у, мæн! — загьта Адухæ дæр. 
— Æмæ уæд мæн хуызæн æппындæр нæу? Мæнмæ гæсгæ та, мæн 
хуызæн тынгдæр у, — загьта Ацæмæз. 
— Уæ дыууæйы хуызæн дæр у, уæ дыууæйы, йæ мад æмæ фыд 
стут, — загьта зæронд Агуыбе дæр. 
* * * 
Цыдысты бонтæ, мæйтæ, азтæ... Рæзыд Аланæ дæр. Куыд фæзæ- 
гъынц, бонгай нæ, фæлæ — сахатгай. Авд азы сæххæст чызгыл. Тынг 
рæсугъд чызг уыди, зондджын. Скъоламæ бацæуыны размæ зыдта 
кæсын æмæ фыссын, фæндырæй дæр уæдæ цагъта, зарыд. Æнæбæрц 
бирæ уарзта Аланæ йæ мад æмæ фыды. Диваныл-иу сæ астæу сбад- 
таид æмæ-иу уæд сæ иуæн ахъæбыс кодта, уæд — иннæмæн. Дзырд- 
та-иу: 
— Мамæ, папæ, æз уæ тынг бирæ, бирæ уарзын, хур æмæ мæйы 
бæрц! 
— Уæ, нæ рæсугъд стъалы, папæ æмæ мамæйы ныфс, мах дæр 
дæу бæрц никæй уарзæм. Ды махæн нæ ныфс, нæ хур, не стъалы дæ! 
— загьта Адухæ. 
Ницы æвгьау кодтой мад æмæ фыд сæ чызгæн. Уæдæ Светланæ 
æмæ Сослан дæр афтæ. Бинонты тынг фæндыди, цæмæй Аланæ скъо- 
лайы хорз ахуыр кæна, стæй музыкæ дæр уарза. Æмæ чызг фыццаг 
къласæй фæстæмæ хорз ахуыр кодта, музыкалон скъоламæ дæр цыди. 
.Фæлæ цæмæндæр арæх æнкъард кодта. Иухатт куы уыди, уæд та йæ 
мадæн загьта: 
— Мамæ, ме 'мкъласонтæй алкæмæн дæр ис хотæ, æфсымæртæ. 
Мæнæн та нæй. Мæн дæр тынг фæнды, цæмæй мын гыццыл æфсымæр 
уа, уый. Æз æм кæсдзынæн, аргъæуттæ йын кæндзынæн, зардзынæн 
ын, стæй ма-иу ын фæндырæй дæр ацæгъддзынæн. Мæнæ мын нана 
цы къæбыла балæвар кодта, уый дæр ын ратдзынæн. 
286 

Хæсгæ чызг 
Йæ гыццыл чызджы ныхасмæ Адухæйæн йæ зæрдæ æрбауынгæг. 
Сылгоймаг йæхи нал баурæдта æмæ скуыдта. Цасдæр рæстæг ницы 
сдзырдта. Бæргæ йæ нæ фæндыди йæ чызджы раз кæуын, фæлæ... 
Фæлæ йæм уыйбæрц хъару нæ уыд, æмæ дæхи бауром. Аланæ нæ бам- 
бæрста, йæ мад цæмæн кæуы, уый. Æмæ уый дæр кæуын байдыдта. 
Кæугæ-кæуын загьта: 
— Мамæ, цæмæн кæуыс? Ма ку, ма ку! Исты дæ риссы? 
Адухæйæн йæ зæрдæ ноджы тынгдæр æрбауынгæг. Аланæйæн 
ахъæбыс кодта, йæ русæн ын аба кодта æмæ загьта: 
— Мæ хур Аланæ, ма тыхс, ницы мæ риссы. Афтæ, куысты 
бафæлладтæн... 
Адухæ уыцы бон ацыд йæ цæгатмæ. Йæ мадимæ йæ аныхас кæ- 
нын фæндыди. Аланæ та хæдзары йæ фыдимæ баззад. Адухæ радзырд- 
та Светланæйæн, абон æм йæ чызг цы фарст радта, уый тыххæй. Æмæ 
йын йæ мад загьта: 
— Адухæ, Аланæ куыд стырдæр кæна, афтæ йæм фылдæр фар- 
статæ уыдзæн. Уымæ цæттæ у. Дæ сарыхицауимæ дæр адзур. Исты 
бауынаффæ кæнут. Ахъуыды кæнут, æмæ... Фæнды мæ, цæмæй ма 
æцæгдæр сывæллон райсат. Цалынмæ ма æрыгон стут, уæдмæ лæппу 
райсут. Мах дæр дын æххуыс кæндзыстæм. 
— Æз Аланæйы ацы зæххыл ницæуыл æмæ никæуыл баивдзынæн. 
Фæлæ, тæрсын, цæмæйдæр тæрсын... Искæд куы базона, æмæ мах 
Ацæмæзимæ йæ ныййарджытæ не стæм. Хуыцау бахизæд! 
— Адухæ, алцæмæ дæр цæттæ у. Царды бирæ фæзилæнтæ ис. 
Стæй раст дзуапп раттын дæр зон. Ма тыхс, мæ чызг, алцыдæр хорз 
уыдзæн. 
Адухæ æмæ Ацæмæз бауынаффæ кодтой сидзæрты хæдзарæй 
лæппу райсын. Уæд Аланæйыл дæс азы цыди. Цалдæр хатты ацы- 
дысты лæг æмæ ус, фæлæ нæ... Нæ дзы уыди «сæ» лæппу.  
Алцыдæр Хуыцауы къухы у. Иу æхсæв куы уыди, уæд Адухæйы хъустыл 
кæуын ауад. «Кæцæй хъуысы сывæллоны кæуын, цымæ? Нæ сыхæг- 
тæй ноггуырд куы никæмæ ис... Æвæццæгæн мæ хъустыл ауад, æп- 
пынæдзух сывæллоныл хъуыды кæнын, æмæ уый тыххæй», —  
ахъуыды кодта Адухæ. Фæлæ кæуын не 'нцад. Сылгоймаг йæ лæджы 
райхъал кодта: 
— Ацæмæз, хъусыс? Кæуын хъусыс? 
Лæг ницы бамбæрста, йæ ус ын цы дзуры, уымæн. Фæлæ уый дæр 
фехъуыста сывæллоны кæуын. Адухæ æмæ Ацæмæз æнæдзургæйæ уы- 
циу рæстæг сынтæгæй рахызтысты, рацыдысты æддæмæ. Æмæ... Сæ 
дуары раз тыхтæй лæууыд сывæллон. Цасдæр рæстæг джихæй лæууы- 
287 

БУДАЙТЫ МИЛУСЯ. Уды суадон 
дысты лæг æмæ ус. Сæ бон сдзурын дæр нæ уыд. Стæй Адухæ сывæл- 
лоны йæ хъæбысмæ фелвæста æмæ хæдзармæ тагъд-тагъд бацыд, цымæ 
тæрсгæ кодта, исчи йын æй йæ къухтæй куы байса, уымæй. Ацæмæз 
дæр æнæдзургæйæ йæ усы фæстæ бацыд. Адухæ сывæллоны сынтæгыл 
æрывæрдта, райхæлдта йæ. Лæг æмæ ус кæрæдзимæ бакастысты,  
æнæдзургæйæ кæрæдзийы бамбæрстой, - сывæллон лæппу уыди. Тыхтоны 
мидæг гæххæтт разынд, уым фыст уыдис, лæппуйыл мæй æмæ æрдæг 
кæй цæуы, кæд райгуырди, уый. Стæй ма, йæ ном куыд хуыйны, уый 
дæр. Лæппуйы ном, дам, Азæмæт у, фæлæ уæ кæд фæнды, уæд, дам, 
ыл æндæр ном сæвæрут. Цасдæр ницы сдзырдтой Адухæ æмæ Ацæмæз. 
Куыддæр сагъдауæй лæууыдысты. Стæй сылгоймаг загъта: 
— Ацæмæз, ай цы диссаг у! Мæ фыны уынын æви æцæг у? Хуы- 
цау, табу Дæхицæн, цы стыр лæвар нын ракодта. 
— Адухæ, фырт нын балæвар кодта, фырт! Мæнæ диссаг! — йæ 
усæн ахъæбыс кодта Ацæмæз. 
Адухæ нырма йæ лæджы афтæ хъæлдзæгæй никуы федта. Фæлæ 
зæгъгæ та кодта: 
— Сывæллонæн хæринаг раттын хъæуы, стæй йæм базилын 
хъæуы. Мæнæ дзы, æнхъæлдæн, авг дæр ис хæринагимæ. — Адухæ 
хæринаг ахъарм кодта, стæй сывæллоны памперс аивта. Хорз æмæ сæм 
афтек хæстæг уыди, растдæр зæгъгæйæ та, сæ хæдзары фыццаг уæла- 
дзыджы æмæ куыста æхсæвæй-бонæй. Ацæмæз ныццыди æмæ схаста 
сывæллонæн хæрйнаг æмæ памперстæ. 
Ацæмæз æмæ Адухæ кастысты сывæллонмæ, ферох сæ ис, ныр æм- 
бисæхсæвæй кæй рахызт, уый. Æрæджиау сылгоймаг афтæ куы зæгъид: 
— Нæ чызг куынæ райхъал уаид. Цы йын зæгъдзыстæм? 
Аланæ нæ райхъал, нæ базыдта, æфсымæр ' ын кæй фæзынд, 
уый. Мад æмæ фыд уымæй тарстысты, æмæ уый дæр куынæ бамба- 
рид, хæсгæ чызг у, уый. Æхсæв-бонмæ лæг æмæ ус хъуыды кодтой, 
цы зæгъдзысты Аланæйæн, ууыл. Æмæ бауынаффæ кодтой радзурын 
сæ чызгæн, хабар куыд уыди, уый. Сывæллон фынæй кодта. Адухæ 
æмæ Ацæмæз дæр райсомырдæм бахуыссыдысты. Райсомæй та Адухæ 
райхъал сывæллоны кæуынмæ. 
Бон ирд кæнын байдыдта. Фыццаг хуры тынтæ хæхты цъуппытыл 
сæхи ахафтой, «райсом хорз» сын загьтой. Стæй бынмæ сæхи хаф- 
гæ æрцыдысты хъæдтæ æмæ фæзтыл. Мæнæ æрбакастысты Æхсара- 
ты рудзынгæй. Уыдон дæр æмбарын кодтой, хорздзинад кæй æрцыд 
ацы хæдзарыл, уый. Адухæ сывæллоны хъарм донæй ныхсадта, стæй 
йын хæринаг радта. Гыццыл лæппу фæстæмæ бафынæй. Сылгоймаг та 
хæринаггæнæны бадт стъолы фарсмæ, кофе бацымдта æмæ йын фен- 
288 

Хæсгæ чызг 
цондæр. Хъуыды кодта: «Алцыдæр Хуыцауы къухы ис, уымæй аразгæ 
сты хъуыддæгтæ. Цымæ, кæй сывæллон у? Цæмæн æй нывæрдтой мах 
къæсæры раз? Æвæццæгæн, зыдтой, махæн сывæллон кæй нæй, уый. 
Æвæццæгæн та кæйдæр чызгыл рæдыд æрцыд», — цасдæр афтæ фæбадт 
Адухæ, стæй хæринаг скодта. Уалынмæ Аланæ дæр фестад, йæ мадæн 
ахъæбыс кодта, стæй ваннæмæ бацыд. Ацæмæз та ма фынæй кодта. 
Æрæджиау бахуыссыд нæлгоймаг æмæ йæ бамбарæн уыд. Дзæгъæлы нæ 
фæзæгъынц, нæлгоймæгтæ сылгоймæгтæй лæмæгъдæр сты, зæгъгæ. Хорз 
æмæ абон кусгæбон нæу. Аланæ та йæ мады размæ 'рбацыд. Тынг рæ- 
сугьд чызг уыд: гуырвидыц, даргъ дзыккутæ йын, урсцъар цæсгомыл 
сау цæстытæ, даргъ цæстыхаутæ... 
— Мæнæ мæ чызг цы рæсугъд у! Мамæйы стъалы, папæйы 
ныфс!— Аланæйы ахъæбысгæнгæйæ, загьта Адухæ. 
— Мæ мамæ дæр рæсугъд у, æмæ хъуамæ æз дæр рæсугъд уон, — 
загьта Аланæ, стæй ма йæ ныхасыл бафтыдта: — Мамæ, папæ цыдæр 
бирæ фынæй кæны ацы райсом. Æвæццæгæн дзы ферох ис, абон Æх- 
сæрджынмæ кæй цæуæм, уый — нана æмæ бабамæ. 
— Нæ, мæ хур, нæ дзы ферох, фæлæ æхсæв æрæджиау бафынæй 
ис. — Æмæ Адухæ радзырдта чызгæн, хабар цæй мидæг ис, уый. 
Уыцы бон Æхсараты бинонтæ нал ацыдысты хъæумæ, фæлæ сы- 
вæллонимæ 'рбацыдысты Адухæйы цæгатмæ. Уым æртæ чъирийы 
скодтой лæппуйæн. Стæй йын ном дæр радтой. Аланæйы фæндыди, 
цæмæй йе 'фсымæр Тимур хуындаид. Æмæ хистæртæ сразы сты чыз- 
гимæ. Фæкуывтой гыццыл Тимурæн. 
Адухæ та декретон отпуск райста. 
* * * 
Бон боны ивта, мæй мæйы, аз та азы... Рæзыдысты Æхсараты  
сывæллæттæ дæр.,. 
Иухатт куы уыди, уæд Адухæ куыстæй æрбацыди. Аланæ æмæ 
Тимур сæхи уаты уыдысты. Дуар гом уыди, æмæ сæ ныхас æддæмæ 
хъуысыд. Чызг цæмæндæр хыл кодта лæппумæ: 
— Тимур, хъусыс, фыдуæгтæ ма кæн, коммæгæс у! Дæхи хорз 
куынæ дарай, уæд нæ дыууæйы дæр папæ æмæ мамæ сидзæрты хæ- 
дзармæ ратдзысты. Бамбæрстай мæ?! 
Адухæйæн йæ хъуыр æрбахгæдта, улæфт ын нал уыди. Йæ бына- 
ты джихæй лæугæйæ баззад. Цасдæр рæстæг йæ бон фезмæлын нал 
уыд, стæй сабыргай бацыд йæхи уатмæ, сывæллæттæ йæ цæмæй ма 
бамбæрстаиккой, уый тыххæй. Йæхиуыл дуар æрбахгæдта, сынтæгыл 
19 Будайты Милуся 
289 

БУДАЙТЫ МИЛУСЯ. Уды суадон 
бахауд ... Хъуыды кодта: «Мæнæ, цæмæй тарстæн, уый куыд æрцы- 
ди!» Адухæ сынтæгæй фестад, сабыргай рацыд, йæ къахыдарæс скод- 
та æмæ йæ цæгатмæ ацыд. Йæ мадæн радзырдта, Аланæ Тимурæн цы 
загъта, уый. Светланæ йæ чызгмæ лæмбынæг байхъуыста, стæй загьта: 
— Адухæ, æз дын раджы загьтон, алцæмæ дæр цæттæ у, зæгъгæ. 
Адæмы астæу цæрæм. Æдзæрæг сакъадахы, мыййаг, нæ цæрæм. Адæм 
та, хъыгагæн, алыхуызæттæ сты. Æвæццæгæн, Аланæ искæмæй фе- 
хъуыста, исгæ чызг кæй у, уый. Ныр та ахъуыды кæнын хъæуы, дард- 
дæр куыд, ууыл. Ацы хъуыддаджы тынг арæхстгай архайын хъæуы, 
цæмæй Аланæйы зæрдæ ма фæрисса. Уымæн тынг зын уыдзæн, куы 
базона, æмæ сымах чызг нæу, дæхæдæг æй нæ ныййардтай, уый. 
Иухатт куы уыди, уæд Аланæ скъолайы фæстæ Тимурмæ бацыд 
сывæллæтты цæхæрадонмæ. Уым æртæ 'нæзонгæ сылгоймаджы ны- 
хас кодтой, чызг сын сæ ныхас фехъуыста. Сæ иу, йæ кары сылгоймаг, 
дзырдта: «Замманай дзæбæх сты Æхсараты сывæллæттæ. Цымæ сæхи 
сты, уый хуызæн. Чызг бынтондæр Адухæйы хуызæн у, лæппу та — 
Ацæмæзы. Стæй коммæгæс, æгъдауджын сты. Иуæй-иутæн сæхи  
сывæллæттæ дæр ахæмтæ нæ вæййынц». Аланæ æмбаргæ чызг уыд, дыу- 
уадæс азы йыл цыди. Бамбæрста, сылгоймаг цы дзырдта, уый. Ноджы 
зыдта, Тимур сæ хæдзары куыд фæзынд, уый. Гъе уæд базыдта, уый 
дæр исгæ чызг кæй у, уый. 
Адухæ йæ цæгатæй куы 'рбацыди, уæд сæхимæ 'рбаййæфта 
Ацæмæзы дæр, уый сывæллæттимæ хæринаггæнæны бадт. Ныхас  
кодтой, худтысты. Нæлгоймаг йæ усы куы федта, уæд загъта: 
— Мах та загътам, искæдæм алыгъдтæ. Агурынмæ дæм цыдтæн 
мæнæ ныртæккæ. Хæрын дæр нæм цæуы, хæринаг та — нæй. Афтæ 
нæу, Тимур? — сдзырдта лæппумæ фыд æмæ бахудт. 
Сывæллæттæ дæр сæ мадыл бацин кодтой. Фæлæ Адухæ куыддæр 
къæмдзæстыг уыди, ацы бон цы фехъуыста, уый фæстæ. Æнæдзур- 
гæйæ йæ уатмæ бацыд æмæ йæ дарæс аивта. 
— Уæдæ, зæгъут, æххормагæй уæ амардтон?! Ныртæккæ уын æз 
диссаджы хæринаг ракæндзынæн. Кæсут-ма, кæсут! — загъта  
сылгоймаг, хæринаггæнæнмæ æрбахизгæйæ. 
— Уагæр нын цавæр хæринаг ракæндзынæ? Цавæр диссаг 
уыдзæн? — худгæйæ, афарста Ацæмæз. 
— Цавæр куы зæгъай, уæд — дзыкка. Мæнæ мын мæ цæгаты рад- 
той ногахст цыхт. Мæ фыдыхо сын æрбахаста. Йе 'рдæгæй йын дзыкка 
скæндзынæн, иннæ æрдæгæй та райсом — Хуыцауæхсæв — уæлибæхтæ. 
Сывæллæттæ тынг бацин кодтой, дзыкка бирæ уарзтой, æмæ. Æх- 
сæвæры фæстæ Аланæ бафснæйдта, къуста ныхсадта, стæй йæ уатмæ 
290 

Хæсгæ чызг 
бацыди æмæ пианинойыл цагъта, заргæ дæр кодта. Мад æмæ йын фыд 
хъуыстой йæ цæгъдын æмæ зарын. Адухæ Ацæмæзæн загъта: 
— Уыцы зарæг йæхæдæг æрхъуыды кодта нæ чызг... 
Æхсæвы Адухæ радзырдта йæ лæгæн, бонæй Аланæ Тимурæн цы 
дзырдта, уый. Бирæ фæныхас кодтой, хъуыды кодтой мад æмæ фыд, 
сæ чызгæн куыд радзурой æцæгдзинад, ууыл. Сæ ныфс нæ хастой 
уыцы ныхасмæ. Тарстысты, цæмæйдæр тарстысты. Фæлæ сын æн- 
дæр гæнæн нал уыди. Бар-æнæбары дæр сæ бахъуыдис радзурын. Иу 
изæр, бинонтæ æхсæвæр куы бахордтой, уæд дын Тимур афтæ куы 
зæгъид: 
— Папæ, мамæ, æз фыдуæгтæ куы кæнон, уæд мæ нæ хæдзарæй 
арвитдзыстут æмæ мæ сидзæрты хæдзармæ ратдзыстут? Мæнæ мын 
Аланæ афтæ загъта. 
Фыд лæппуйæн ахъæбыс кодта, йæ хъæбысмæ йæ систа æмæ загъта: 
— Тимур, нæ гыццыл зондыкъуыбылой, уый та цытæ дзурыс?! 
Ды папæ æмæ мамæйы лæппу дæ, мах хъуамæ дæу искæмæн куыд 
раттæм? 
Сывæллон йæхи йæ фыдмæ нылхъывта. Аланæ та йæ хæрын ныу- 
уагъта æмæ йæ уатмæ бацыди. Адухæ дæр ницы сдзырдта. Æхсæвы, 
Тимур куы бафынæй, уæд Адухæ йæ чызджы уатмæ бацыд. Хъуамæ 
йын загьтаид, йæ ныййаргæ хъæбул кæй нæу, уый. Сылгоймагæн йæ 
царды ныры хуызæн зын сахат нæма уыдис. Нæ зыдта, дзурын куыд 
байдайа, уый. Аланæйæн ахъæбыс кодта, бафарста йæ, скъолайы цы 
хабæрттæ ис, уымæй. Стæй, цасдæр рæстæг мад ницы дзырдта,  
хъуыды кодта. Уыйфæстæ загъта: 
— Аланæ, ныр ды стыр чызг дæ æмæ мæ бамбардзынæ. Лæм- 
бынæг мæм байхъус... Тынг зын дзурын мын у, фæлæ ралæууыд уыцы 
сахат. Махæн дæ фыдимæ дæу æмæ Тимурæй зынаргъдæр ничи ис 
ацы зæххыл. Дæхæдæг æй зоныс, куыд дæ уарзæм, уый. — Иу рæстæг 
та ныхъхъус Адухæ, стæй загъта: — Мæ ныфс, ды зоныс, Тимур нæ 
хæдзары куыд фæзындис, уый. Хъыгагæн, афтæ рауайы, æмæ ный- 
йарджытæн сæхи сывæллон нæ вæййы. О, о, мæ хур, нæй нын нæхи 
сывæллон. Фæлæ, нын куы уыдаид, уæддæр дæ æз мæхицæн райстаин. 
Цы арæндоны кусын, уым райгуырдтæ. Дæ ныййарæг мад тынг æры- 
гон уыди, институты ахуыр кодта. Æмæ дæ арæндоны ныууагъта,  
æхсæвы алыгъди рынчындонæй. Æвæццæгæн, мах амондæн. Аланæ, куыд 
фæзæгъынц, уый зоныс, мад, чи ныййары уый нæ вæййы, фæлæ сы- 
вæллоны чи схъомыл кæны, уый. Мæ хур Аланæ, иу хатт ма йæ зæ- 
гъын, ацы дунейыл нын дæу æмæ Тимурæй зынаргъдæр ничи ис! Сы- 
мах стут нæ сывæллæттæ! 
291 

БУДАЙТЫ МИЛУСЯ. Уды суадон 
Аланæ фыццаг æнцад хъуыста, стæй кæуын байдыдта. Адухæ 
ахъуыды кодта, уадз æмæ акæуа, кæд ын фенцондæр уаид, зæгъгæ. Иу 
рæстæг чызг банцад йæ кæуынæй æмæ йæ мады хъæбысы бафынæй. 
Адухæ йæ сабыргай сынтæгыл æрывæрдта, бамбæрзта йæ æмæ рацы- 
ди уатæй. Зын уыди сылгоймагæн уыцы ныхæстæ зæгъын, фæлæ йын 
фенцондæр, цымæ цыдæр уаргъ йæ уæхсчытæй рахауд, уый хуызæн. 
Адухæ бацыд йæ уатмæ æмæ йæхицæн загъта: «Цалынмæ цæрон, уæд- 
мæ ууыл архайдзынæн, æмæ мæ сывæллæттæй амондджындæр куыд 
ничи уа ацы зæххыл. Ницы хъуаг уыдзысты. Сахуыр кæндзысты, 
хъуамæ райсой аккаг ахуыргонддзинад...» Уыцы æхсæв тынг æвзæр 
бафынæй Адухæ, æхсæв-бонмæ хъуыды фæкодта. 
Иннæ бон Аланæ тынг раджы сыстад, йæ мады уатмæ бацыд, 
сынтæгыл сбадт æмæ йæм æдзынæг каст. Адухæ йæ чызджы куы фед- 
та йæ сынтæгыл бадгæ, уæд фæдис кодта. Аланæ йæ мадмæ бахудт, 
ахъæбыс ын кодта æмæ загъта: 
— Мамæ, мамæ, æз дæ тынг бирæ уарзын! Ацы дунейыл дæу 
æмæ папæйæ фылдæр никæй уарзын, стæй ма — Тимуры. Кæй зæгъын 
æй хъæуы, мæ бабатæ æмæ нанаты дæр уарзын. 
Мад йæ чызджы йæхимæ 'рбалвæста, йæ русæн ын аба кодта. 
Аланæ та ма загъта: 
— Мамæ, раджы ма у, демæ бахуыссон? — чызг дзуапмæ дæр нæ 
банхъæлмæ каст, афтæмæй йæ мады фарсмæ бахуыссыд, йæ къухтæ 
йын йæ хъуырыл æрбатыхта. 
* * * 
Цыдысты азтæ... Никуыуал æрцыди ныхас Æхсараты бинон- 
ты астæу, лæппу æмæ чызг сæхи не сты, райсгæ сты, зæгъгæ. Аланæ 
астæуккаг скъола каст фæци сыгъзæрин майданимæ. Чызг раджы 
сфæнд кодта скъолайы фæстæ медициной институтмæ бацæуын. Уый 
дæр фæндыди йæ мад æмæ фыды хуызæн дохтыр суæвын. Фæлæ йæ 
музыкæ дæр рох нæ уыди, уый дæр æй йæхимæ 'лвæста. 
— Аланæ, æз дын мæ хъуыды зæгъдзынæн, дæу та, дæхи куыд 
фæнды, афтæ кæн. Мæн фæнды, тынг мæ фæнды, цæмæй дохтыры 
дæсныйад райсай, уый. Мæхæдæг, дæ фыд, дæ нана, баба, дæ мады- 
фсымæр дохтыртæ кæй сты, уый тыххæй мæ нæ фæнды, фæлæ дæхи 
тыххдей. Æз дæ мад дæн æмæ йæ зонын, царды дын хуыздæр цы уы- 
дзæни, уый. Стæй æмбарын, дæуæй тынг хорз дохтыр кæй рауайдзæн, 
уый дæр. Афтæ нæ зæгъын, æмæ музыкæ ферох кæн. Нæ, нæ, афтæ нæ 
зæгъын. 
292 

Хæсгæ чызг 
— Мамæ, æз зонын, дæ зæрдæ мын æрмæстдæр хорз кæй зæгъы, 
уый. Дæхæдæг æй зоныс, мæн дæр дохтыр суæвын кæй фæнды. Мæ 
нана æмæ баба цы институты кусынц, уырдæм цæуын ахуыр кæнын- 
мæ. Уадз æмæ сæ сæртæ бæрзонд хæссой. Æз хорз ахуыр кæндзынæн, 
фæнды мæ арæндоны кусын. Музыкæ дæр нæ ферох кæндзынæн, 
уымæн дæр ссардзынæн рæстæг. 
Аланæ бацыди медициной институтмæ, йе 'фсымæр Тимур та 
— скъоламæ æртыккаг къласмæ. Иу рæстæджы ахуыр кодтой хо 
æмæ 'фсымæр. Сæ иу — институты, иннæ — скъолайы. Алчидæр 
дзы хызти уæлæмæ йæхи асиныл, йæхи къæпхæнтыл. Сæ мад æмæ 
фыды зæрдæтæ рухс кодтой сæ сывæллæттæй. Тимур фыццаг бонæй 
фæстæмæ хорз ахуыр кодта. 
Аланæ уыди фæзминаг студенткæ. Йæ къам уыди институты кады 
фæйнæгыл. Æрмæст хорз нæ ахуыр кодта чызг, фæлæ ма цыди, растдæр 
зæгъгæйæ та, ахуыр кодта зарыныл дæр. Аланæйæн стыр æнтыстытæ 
æфтыди йæ къухы. Иуæй-иу поэттæ йын сæрмагондæй фыстой æм- 
дзæвгæтæ, композитортæ — музыкæ. Чызг йæхæдæг дæр фыста æмд- 
зæвгæтæ, музыкæ. Йæ фыццаг зарæг уыди мадыл. Уыцы зарæг куы фæ- 
зары, уæд алыхатт дæр кæугæ фæкæны. Аланæ арæх фæхъуыды кæны: 
«Цымæ чи у уыцы сылгоймаг, мæн чи ныййардта æмæ мæ арæндоны 
чи ныууагъта? Кæд ыл искуы уынджы сæмбæлын, уæддæр йæ иувæр- 
сты ацæуын, уымæн æмæ йæ нæ зонын. Бæргæ мæ фæнды йæ базонын. 
Иунæг хатт æй уæддæр куы фенин. Диссаг мæм кæсы, уый та куыд нæ 
фæнды мæ фенын? Цы дурзæрдæ у!ч Цымæ ма йын ис сывæллæттæ?» 
Аланæ, кæд институты фæндзæм курсы ахуыр кодта, уæддæр æй 
Ирыстоны зыдтой зарæггæнæгæй. Йæ зарын адæмы зæрдæмæ тынг 
цыди. Телевизорæй дæр арæх зарыд. Йæ мад, фыд, хæстæджытæ 
иууылдæр сæрыстыр уыдысты чызгæй. 
* * * 
Дзæуджыхъæуы стырдæр концертон залы Аланæйæн уыди концерт, 
тынг бирæ адæм æрцыди уырдæм. Залы къух бакæнæн нæ уыди. Чыз- 
гимæ цин кодтой йæ мад, фыд, æфсымæр, баба, нана, хæстæджытæ... 
Аланæ мады зарæг куы кодта, уæд йæ цæссыгтæ йæ рустыл уады- 
сты. Залмæ касти, хъуыды кодта, кæд йæ ныййарæг мад дæр уым ис, 
зæгъгæ. Цу, базон æй. Фæлæ арфæ ракодта йæ зынаргъ схæссæг мад 
Адухæйæн, стæй дидинджытæ дæр уымæн радта. 
Иу рæстæг залмæ 'рбацыд иу æрыгон хæрзконд сылгоймаг иу 
лæппулæгимæ. Иуварс слæууыдысты. Лæппуйы къухы уыди сырх уар- 
293 

ш> 
БУДАЙТЫ МИЛУСЯ. Уды суадон 
дитæ. Иу зарæджы фæстæ лæппу радта уыцы дидинджытæ Аланæйæн 
æмæ йын сусæгæй цыдæр загъта. Чызджы рустыл цæссыгтæ æруады- 
сты. Уыйфæстæ лæппу æмæ æрыгон сылгоймаг ацыдысты. Чи уыди 
уыцы сылгоймаг? Кæд йæ ныййарæг мад уыди Аланæйæн... 
Иухатт Аланæйы æрбахуыдтой телеуынынадмæ, интервью дзы 
истой. Бирæ фарстатæ йæм радтой: институты, йæ ахуыры тыххæй. 
Афтæ йæ куы бафарстой: 
— Аланæ, дæ сæйрагдæр æртæ бæллицы цавæр сты? 
Уæд чызг дзуапп радта: 
— Фыццаджы-фыццаг, ацы зæххыл сабырдзинад уæд, мæ бинонтæ 
дзæбæх, æнæниз уæнт, Стæй мæ фæнды, цæмæй зæххыл, дунейы си- 
дзæртæ ма уа. Мæнæй гæнгæ куы уаид, уæд иунæг сидзæр дæр нæ 
уаид! 
Фæрстытæ чи лæвæрдта, уыцы сылгоймаг фæдис кодта: 
— Аланæ, нырма тынг æрыгон куы дæ, уæд дæ сæры ахæм æн- 
къард хъуыдытæ цæмæн ис? Мæнæ сидзæрты тыххæй зæгъын. 
Аланæйы Адухæйæ фæстæмæ æндæр мад нæ хъуыдис. Фæлæ, 
институтмæ цæуа, дуканийы уа, кæннод æндæр ран, бирæ адæм кæм 
уыдис, уым-иу хъуыды кодта чызг, кæд ам ис уыцы сылгоймаг, чи йæ 
ныййардта æмæ йæ чи ныууагъта арæндоны ноггуырдæй..., 
Медициной институты йæ ахуыр хорз цыди Аланæйæн. Арæх-иу 
уыди рынчындæтты практикæйы дæр. Æмæ чызгыл уым дæр тынг 
æвæрсыдысты. Загътой-иу, цæттæ дохтыр у ацы æрыгон рæсугъд чызг, 
зæгъгæ. Рæсугъдæй дæр-иу раст загьтой. Аланæ уыди бæрзонд, хæрз- 
конд, гуырвидыц. Йæ мыдхуыз бæзджын дзыккутæ йæ астæумæ хæц- 
цæ кодтой, урс цæсгомыл — стыр сау цæстытæ, даргъ цæстыхаутæ... 
Куы-иу фæцæйцыд, уæд-иу йæ фæстæ кастысты сылгоймагæй, нæлгой- 
магæй. Уæд ыл урс халат та куыд фидыдта! Йæ мадымад Светланæ-иу 
афтæ загъта: 
— Аланæйы хуызæн хæрзконд чызг нæ институты нæма ахуыр 
кодта. Цæстдзыдæй йын фæтæрсын, адæмы цæст хорз нæу Куы фæ- 
цæйцæуы, уæд — зæд, зæд... Стæй йæм æрыгон нæлгоймæгтæ дæр 
æгæр кæсынц. Æмбарын сæ, фæлæ уый мæнмæ хорз нæ кæсы, æппын- 
дæр нæ кæсы. Зæгъын, исчи мын мæ хуры тын Аланæйы куы аскъæфа. 
Аланæйы сæры æрмæстдæр медицинæ æмæ музыкæ уыдысты,  
æндæр ницыма. Нырма йæ зæрдæ сæрибар уыдис, лæппутæн дзы бынат 
нæм^ уыдис. Никæй ма бауарзта. Адухæ-иу йæ чызджы арæхстгай куы 
афарста: 
— Аланæ, мæ ныфс, æппындæр дæ зæрдæмæ ничима цæуы? 
Ахуыр дæр хорз у, фæлæ де 'ргом раздах лæппутæм дæр. Зонын 
294 

Хæсгæ чызг 
иу-цалдæры, кæй зæрдæмæ цæуыс, уыдонæй. Мæнæ, куыд фæзæгъынц, 
алцæмæй æххæст сты. Ныры рæстæджы арæх нал æмбæлынц ахæмтæ. 
Алцæмæн дæр афон ис. 
Ахæм рæстæджы-иу Аланæ йæ мадæн ахъæбыс кодта æмæ йын-иу 
загьта: 
— Мамæ, æппындæр-ма ма тыхс! Куыд фæзæгъынц, Хуыцау куыд 
зæгъа, афтæ уыдзæни. Амонд мын мæ дуар куы æрбахойа, уæд йæ 
размæ рацæудзынæн æз дæр, нæ йæ атæрдзынæн, ма тæрс. 
— Бæллæх уый мидæг ис, мæ чызг, æмæ мын æгæр зондджын дæ. 
Фæлæ, раст зæгъыс, алцыдæр Хуыцауæй аразгæ у, табу Йæхицæн! 
* * * 
Аланæ каст фæци медициной институт тынг хорз бæрæг- 
гæнæнтимæ, йе 'фсымæр Тимур та бацыд дæсæм къласмæ. Чызджы 
Мæскуымæ æрвыстой дарддæр ахуыр кæнынмæ. Æхсаратæ куывд скод- 
той сæ бæлццонæн. Бирæ адæм сæм æрæмбырд Аланæйæн фæндараст 
зæгъынмæ. Бирæ рæсугъд арфæтæ фæкодтой. Чызгæн йæхи 'мбæлттæ 
æрбацыдысты, йемæ институты чи ахуыр кодта, уыдон дæр, стæй — 
зарæггæнджытæ, фæндырдзæгъдджытæ. Кæимæ куыста, уыдон иууыл- 
дæр. Зарыдысты, кафыдысты... Аланæ йæхæдæг дæр фæндырæй цагъ- 
та, зарыди. Мады тыххæй куы зарыд, уæд та чызджы зæрдæ суынгæг, 
йæ цæссыгтæ йæ рустыл фæрдгуытау уадысты. Адухæ дæр куыдта. 
* * * 
Аланæ йæ царды фæндагæн йæ иу хайыл рацыд, æмæ йæ ныр та 
дарддæр цæуын хъæуы. Уыцы фæндаг куыд уыдзæни, уымæн та  
Хуыцауæй фæстæмæ ничи ницы зоны. Фæлæ чызг фидарæй зоны, йæ рав- 
зæрст фæндагæй иуварс кæй нæ ахиздзæн, уый. 

ХЪЫСМÆТÆЙ ЛИДЗÆН НÆЙ 
Уæдæ цы диссаг уыдысты, цы куырыхон уыдысты нæ зондджын 
фыдæлтæ! Ныр дæр ма, ныртæккæйы рæстæджы цы ахсджиаг сты, 
дзыхæй-дзыхмæ кæй фæлæвæрдтой, уыцы æмбисæндтæ, цардыуаджы 
ныхæстæ. Æрыгондæр куы вæййы адæймаг, уæд сæм йе 'ргом афтæ 
нæ фездахы, афтæ диссаг æм нæ фæкæсынц. Фæлæ, куы фæхистæр 
вæййы, уæд сæ 'мбарын байдайы. «Адæймаг куы райгуыры, уæд йæ 
хъысмæт йæ ныхыл фыст вæййы», «Хъысмæтæй лидзæн нæй...», 
«Адæймагмæ цы 'нхъæлмæ кæсы, уый нæ зоны», «Абоны бонæй 
цæрæн нæй»... Ацы куырыхон æмбисæндтыл куы ахъуыды кæнай, уæд 
дзы цы арф хъуыды ис! 
Уыд рæсугъд сæрдыгон бон. Ахæм бонты бынтон рæсугъд вæййы 
Тæрсджыны хъæу. Йæ ном дæр — Тæрсджын — ома, тæрс бæлæстæ 
дзы бирæ ис. Къуылдымтыл æрæнцад хъæу. Дыууæ фахсы, сæ астæуты 
цæуы цæугæдон — Кæсагджын. Хъæуы алыварс - хъæд. Цынæ хуы- 
зы бæлæстæ дзы зайы, ахæм нæй: тулдз, тæрс, бæрз, кæрз, æхсæр... 
Хъæуæн йæ хуссарæрдыгæй — хæхтæ, цæгатырдыгæй — быдыртæ. 
Тæрсджын у Ирыстоны рæсугъддæр хъæутæй сæ иу. 
Уыцы бон Æрдхæрдты Алыкси лæууыд сæ кулдуары раз æмæ 
каст сæ хæдзары комкоммæ фахсмæ — цæугæдоны былыл æрæнца- 
дысты хæдзæрттæ, гыццыл фалдæр та — цъæх кæрдæгæй æмбæрзт 
фахс, стæй — хъæд. Алыкситы хæдзары разæй хъæуæн йæ уыцы 
фарс иууылдæр зыны. Кæддæр, хæхтæй ардæм куы ралыгъдысты, уæд 
Алыксийы фыд Ахпол æмæ йæ мад Уарион дæр ам æрцардысты. Æн- 
гом бинонтæ уыдысты. Уыди сын фондз чызджы æмæ иунæг фырт 
Алыкси. Сывæллæтты сæ мад æмæ фыд ахуыр кодтой, цæмæй æгъдау- 
джын, куыстуарзон, цæстуарзон, зæрдæхæлар уой, хистæрты нымайой. 
Æмæ I афтæмæй сырæзыдысты Æрдхæрдты Ахпол æмæ Уарионы сы- 
вæллæттæ. 
Алыкси Фыдыбæстæйы Стыр хæсты рæстæджы сывæллон уыди. 
Уæд æнцонтæй нæ рæзыдысты сывæллæттæ, уæлдайдæр, бирæ сы- 
296 

Хъысмæтæй лидзæн нæй 
в 
вæллæттæ кæм уыди, уыцы бинонтæ æййæфтой зындзинæдтæ, хъуаг- 
дзинæдтæ. Фæлæ уæддæр скъола хорз бæрæггæнæнтимæ каст фæци 
лæппу. Æмæ мæнæ лæууы сæ кулдуары раз Алыкси æмæ хъуыды 
кæны йæ дарддæры фæндагыл. 
Нæма зыдта уæд æрыгон лæппу, куыд уыдзæн йæ хъысмæт, йæ 
хотæ, йæ сывæллæтты дарддæры цард. Фæлæ зондджын лæппу æм- 
бæрста, цард вазыгджын кæй у, æмæ æнцонæй къухы кæй ницы æфты, 
уый. Раджы сфæнд кодта Æрдхæрдты Ахпол æмæ Уарионы иунæг 
фырт дарддæр сахуыр кæныныл, фæндыди йæ дæндæгты дохтыр суæ- 
вын. Афтæ дæр-иу ахъуыды кодта, æз стыр го]эæтмæ куы ацæуон, уæд 
мæ мад æмæ хотæ та куыд уыдзысты, зæгъгæ. Йæ мад ын загьта: 
— Мæ лæппу, мæ иунæг, махæн ницы уыдзæни, махыл ма хъуыды 
кæн. Дæ фыдимæ не стырдæр бæллиц уыди, цæмæй нæ иунæг фырты 
ахуыргондæй фенæм. Фæлæ, дæ фыд, хъыгагæн, нал сыздæхт хæстæй, 
йæ цард радта нæ бæстæйы сæрвæлтау. Мæрдтæм ын æхсызгон 
уыдзæн, ды куы сахуыр кæнай, уæд уый. 
Алыкси сæххæст кодта йæ мады бæллиц — сахуыр кодта  
дæндæгты дохтырыл. Æрцыд фæстæмæ йæ райгуырæн Тæрсджынмæ, куыста 
районы центры рынчындоны. Цæрджытæ дзы иууылдæр тынг бузныг 
уыдысты. 
Алыксийæн бинонтæ бакæныны афон куы æрцыдис, уæд бахъуыд- 
даг кодта, æрхуыдта Æрсыты чызг Верæйы — хъæуы йæ буцæн Веркæ 
хуыдтой. 
Верæ хæсты фæстæ йе 'ртæ 'фсымæры æмæ дыууæ хоимæ си- 
дзæрæй баззади, гыццылтæ ма уыдысты, афтæмæй. Хистæрыл дыу- 
уадæс азы цыди, кæстæрыл та — дыууæ азы. Сæ фыд Фыдыбæстæйы 
Стыр хæстæй нал сыздæхт, сæ мад та зæрдæйы низæй амарди.  
Сывæллæтты сидзæрты хæдзармæ лæвæрдтой, уæрдоны сæ сбадын код- 
той, хъуамæ сæ Дзæуджыхъæумæ аластаиккой. Нæ фæндыди сидзæрты 
кæрæдзийæ фæхицæн уæвын, тынг куыдтой. Хъæуы цæрджытæ сын 
фæтæригъæд кодтой æмæ сæ ныууадзын кодтой. Уынджы лæууыдысты 
сылгоймагæй, нæлгоймагæй. Сыхы хистæр Тасолтан бауромын кодта 
уæрдон æмæ загьта: 
— Курæг уæ дæн, æмæ ацы сывæллæтты макуыдæм аласут. Уы- 
нут, куыд кæуынц, уый. Мах сæм фæкæсдзыстæм. 
Уæд сылгоймæгтæй иу, Мисурæт, зæгъгæ, йæ цæссыгтæ сæрф- 
гæйæ, размæ рацыди æмæ загьта: 
— Раст у, раст нæ сыхы хистæр. Иууылдæр фæкæсдзыстæм ацы 
æнахъом сидзæртæм. Уадзут сæ! Нæхæдæг цæмæй цæрæм, уыдон дæр 
уымæй цæрдзысты. 
297 

БУДАЙТЫ 1ЦИЛУСЯ. Уды суадон 
Нал сæ арвыстой, ныууагътой сæ сæ фыды хæдзары. Сыхагæй, 
хионæй, йæ бон кæмæн куыд уыди, афтæ æххуыс кодтой сидзæртæн. 
Уыцы рæстæджы æнцон ничи царди, бирæтæн сæ хæдзардарджытæ 
хæсты баззадысты. Фæлæ уæддæр сидзæрты фарсмæ 'рбалæууыдысты 
хъæуккæгтæ, æмæ куыддæртæй хъомыл кодтой. 
Тынг зынтæй цардысты Æрсыты сывæллæттæ, фæлæ уæддæр скъо- 
лайы дæр хорз ахуыр кодтой. Уыйфæстæ иууылдæр уæлдæр ахуыр- 
гонддзинад райстой. 
Веркæ Тæрсджыны хъæуы медициной амбулаторийы сæргълæууæ- 
гæй куыста — фельдшерæй. Хъæуы цæрджытæ-иу афтæ дзырдтой: 
«Уæдæ цы амондджын сты уыцы бинонтæ, Веркæ кæй чындз у». 
Æмæ, æцæгдæр, амондджын уыдысты Æрдхæрдты бинонтæ. Уарион 
тынг разы уыдис йæ чындзæй — хæрзконд, æгъдауджын, куыст- 
уарзон, алцæмæй æххæст адæймаг уыдис Веркæ. Стæй тынг дæсны 
дохтыр уыдис. Цыфæнды афон дæр сын-иу сæ дуар куы бахостой, 
æнæзивæгæй-иу æрбацыди рынчынмæ. Цал æмæ цалæн феххуыс  
кодтой, цал æмæ цалы сдзæбæх кодтой Æрдхæрдты Алыкси æмæ Веркæ. 
Тæрсджыны хъæуккæгтæ сæ тынг разы уыдысты. 
Иухатт куы уыди, уæд та, дыууæизæрастæу, Алыкситы кулдуар, 
иу-авд азы кæуыл цыди, ахæм гыццыл чызг бахоста. Веркæ йæм ра- 
каст. Чызг хæкъуырццæй куыдта, йæ цæссыгтæ йæ рустыл уадысты. 
Сылгоймаг æм фæлмæнæй сдзырдта: 
— Ма ку, мæ хур, ма ку, — йæ къух ын йæ сæрыл æрывæрдта æмæ 
йæ бафарста: — Цы кæныс, зæгъ-ма? Исчи уæ бинонтæй рынчын у? 
Чызг зыр-зыр кодта. Кæуынæй йæ бон дзурын нæ уыд. Æрæджиау 
загьта: 
— Мамæ... Мамæ тынг тыхст у. 
Веркæ бамбæрста, хъуыддаг цæй мидæг ис, уый. Гыццыл чызджы 
мидæмæ хæдзармæ бахуыдта, къафеттæ йын радта, йæхæдæг та тагъд- 
тагъдæй йæ дзаумæттæ аивта, йæ медициной хызын райста æмæ  
чызджы къухыл фæхæцыд: 
— Цом, цом, мæ хур, æрмæст кæугæ мауал кæн. 
Уыцы хатт дæр та Уарионы чындз феххуыс кодта рынчын адæйма- 
гæн. Уæдæй нырмæ бирæ рæстæг рацыди. Уыцы гыццыл чызгыл дæр 
бирæ азтæ цæуы, фæлæ Веркæйы хорздзинæдтæ никуы ферох кæндзæн. 
* * * 
Алыкси æмæ Веркæйæн сæнтысти фондз сывæллоны — цыппар 
чызджы æмæ иу лæппу. Алыкси йæхæдæг дæр мад æмæ фыдæн иунæг 
фырт уыдис, ныр та йæхицæн дæр иунæг лæппу — Алик. Диссаджы 
298 

Хъысмæтæй лидзæн нæй (Ш]Ш&у 
_____ ^Г-аГ 
хорз, рæсугъд цот рауадысты Æрдхæрдтæн. Алыкси æмæ Веркæ сæ 
цоты ахуыр кодтой адæмуарзон, куыстуарзон, æгъдауджын уæвы- 
ныл. Сывæллæттæн дæнцæг уыдысты сæ мад æмæ фыд. Уыдтой, уы- 
дон куыд зондджын сты, адæмы куыд нымаиынц, куыд сын æххуыс 
кæнынц. Уæдæ, куыд хистæр кодтой, афтæ тынгдæр æмбæрстой, сæ 
фыд æмæ сын сæ мадæн адæм куыд аргъ кæнынц, уый. Хæдзары дæр 
кæрæдзийы уарзгæйæ, æмбаргæйæ, кæрæдзийæн аргъгæнгæйæ царды- 
сты лæг æмæ ус. Æмæ сывæллæттæ фæзмыдтой сæ мад æмæ фыды. 
Алыкси æмæ Веркæ арæх хъуыды кодтой сæ дарддæры цардыл. 
Кæд тынг бирæ уарзтой Тæрсджыны хъæу, сæ сывæллæттæ ам рай- 
гуырдысты, адæм дæр дзы хорз сты, уæддæр сæ цоты дарддæры  
цардыл хъуыдыгæнгæйæ сфæнд кодтой Беслæныхъæумæ алидзын. Хъæуы 
æрмæстдæр астазон скъола уыдис æмæ исты кæнын хъуыдис. Иубон 
Алыкси йæ бинойнагæн загъта: 
— Нæ къæбæргæнæг, мæнæн тынг зын у, ды уæддæр ам не схъо- 
мыл дæ, æрцæуæг дæ. Фæлæ æз та ам райгуырдтæн, фыццаг къах- 
дзæфтæ ам ракодтон. Хъомыл кодтон ацы къуылдымтыл. Ам мын алы 
дур, алы къахвæндаг, бæлас, цæугæдон дæр зынаргъ сты. Нæ зонын, 
нæ зонын, цы кæнон?.. Фæлæ нæ сывæллæттыл дæр хъуыды кæнын. 
— Æмбарын дæ, æмбарын, Алыкси! Мæнæн дæр зынаргъ у 
Тæрсджын, кæд ам нæ райгуырдтæн, уæддæр. Адæмы дæр тынг бирæ 
бауарзтон. Фæлæ ды куыд зæгъай, афтæ бакæндзыстæм, — загъта ус 
йæ лæгæн. 
Бирæ рахъуыды-бахъуыдыйы фæстæ Æрдхæрдты бинонтæ сфæнд 
кодтой Беслæныхъæумæ алидзын: сывæллæттæн хуыздæр уыдзæн. Уым 
астæуккаг скъола дæр ис, стæй дзы гæнæнтæ дæр фылдæр ис.  
Музыкален скъола, спортивон секцитæм сæ раттæн ис. Ам, Тæрсджыны, та 
ахæмæй ницы ис. 
Алыгъдысты Алыкси æмæ Веркæ сæ сывæллæттимæ Тæрсджынæй. 
Уыцы бон нæ ферох кодта йæ мæлæты бонмæ дæр нæлгоймаг. Тынг 
зын ын уыди йæ фыды хæдзар уадзын, йæ цæссыгтæ йæ рустыл уа- 
дысты. Куы цыди, уæд ма сæ пецæн, дуарæн дæр ахъæбыс кодта. 
Фæстæмæ цалдæр хатты ракаст. Зынаргъ у, тынг зынаргъ фыдæлты 
къона. Фæлæ цард размæ цæуы. Æвæццæгæн, афтæ бакæнын хъуыди. 
Иæ дарддæры царды никуы фæфæсмон кодта Алыкси, кæй ралыгъди 
Тæрсджынæй, ууыл, кæд тынг мысыди йæ райгуырæн хъæу, уæддæр. 
Адæймаг æгъдауджын, адæмуарзон куы уа, уæд æй алкæмдæр ны- 
майдзысты, аргъ ын кæндзысты. Беслæныхъæуы тынг нымад уыди 
Æрдхæрдты Алыксийы хæдзар, сæ бинонтæ. Сæ сывæллæттæ дæр æгъ- 
дауджынæй рæзыдысты. Уæдæ скъолайы дæр хорз ахуыр кодтой. Мад 
299 

БУДАЙТЫ МИЛУСЯ. Уды суадон 
æмæ фыдæн-иу æхсызгон уыди, сæ сывæлæттæй сын ахуыргæнджытæ 
куы æппæлыдысты, уæд. Сыхæгтæ дæр дзы æппæлыдысты. Арæх-иу 
фехъусæн уыди: 
— Махæн дæр дын сывæллæттæ æмæ Алыкси æмæ Веркæйæн 
дæр. Уæдæ цы æгъдауджын, кусаг сты, скъолаиы дæр цы хорз ахуыр 
кæнынц. Уынджы сæ дзæгъæлы бадгæ, дзæгъæлы рацу-бацугæнгæ нæ 
фендзынæ. 
Сæ сывæллæтты хистæр Томæ скъола хорз фæуыны фæстæ ба- 
цыди ахуыр кæнынмæ университетмæ, æнтыстджынæй йæ каст фæци. 
Кусын байдыдта, цы университет каст фæци, уым ахуыргæнæгæй, сси 
экономикой наукæты кандидат, доцент. Чындзы æрцыди æмæ йын фæ- 
зынд рæсугъд бинонтæ. 
Алыкси æмæ Веркæйы иннæ дыууæ чызджы дæр каст фесты  
университет. Ирæ — экономикой факультет, куыста медициной  
институты хистæр нымайæгæй, Майæ та каст фæци химико-биологон  
факультет, куыста æрдзхъахъхъæнæн министрады. Кæстæр чызг Галинæ каст 
фæци медициной институт, бахъахъхъæдта диссертаци, уыди  
медициной наукæты кандидат, куыста Мæскуыйы. Чызджытæ иууылдæр сæ 
бынæттæ ссардтой. Ис сын сывæллæттæ . Хорз цæрынц. Алыкси æмæ 
Веркæ буц сты сæ чызджытæй. Ис сын хæрæфырттæ. 
Æрдхæрдты Алыкси æмæ Веркæйы иунæг фырт Алик рауад йæ 
мад æмæ фыды фæндиаг. Скъолаиы дæр лæппу хорз ахуыр кодта. Гыц- 
цыл ма куы уыди, уæд-иу арæх афтæ дзырдта: «Куы сыстыр уон, уæд 
мæнæн дæр, мæнæ папæйæн цавæр бинонтæ ис, ахæм рæсугъд, æн- 
гом бинонтæ уыдзæн. Адæмæн дæр æххуыс кæндзынæн, цæмæй мæ 
сæ сæртæ бæрзонд хæссой мæ фыд æмæ мад». Уæд-иу дис кодтой  
бинонтæ сæ лæппуйы ныхæстыл. Иухатт Веркæ йæ лæгæн загьта: 
— Нæ хæдзары хицау, хъусыс, нæ лæппу цытæ дзуры, уымæ. 
Нырма зæххæй уæлæмæ нæма кæсы, æмæ, дам, мын бинонтæ уыдзæн. 
— Тынг раст хъуыды кæны. Зондджын лæппу у, тæссаг ын нæу 
фæрæдийынæй. Сæйрагдæр царды мидæг бинонтæ сты, уыйфæстæ та 
куыст æмæ иннæ хъуыддæгтæ дæр. 
Аликæн алы хъуыддаджы дæр йæ фыд уыди дæнцæн. Скъола каст 
фæуыны фæстæ лæппу бацыди ахуыр кæнынмæ Краснодары хойраджы 
институтмæ æмæ йæ æнтыстджынæй каст фæци. Алыкси æмæ Веркæ 
разы уыдысты сæ фыртæй, стæй дзы йæ хотæ дæр сæрбæрзонд уыды- 
сты. Алкæмæндæр дзы йæ уарзт лæвæрдта, æнувыд уыди йæ хæрæ- 
фырттыл дæр. Æмæ йæ уыдон дæр бирæ уарзтой. 
300 

Хъысмæтæй лидзæн нæй 
* * * 
Алыкси æмæ Веркæйæн сæ зæрдæ рухс кодта сæ цотæй. Сæхи 
тынг амондджыныл нымадтой, уæлдайдæр та сæ иунæг фырт Алик би- 
нонты хъуыддаг куы бакодта æмæ сæ хæдзары къæсæрæй куы 'рбахыз- 
ти Бæзджыты чызг Аннæ. Аннæ бакастæй куыд рæсугъд, зæрдæмæ- 
дзæугæ, хæрзконд уыди, йæ удыхъæд дæр афтæ уыди. Алцæмæй 
æххæст. Æрдхæрдты бинонты астæу, йæ фыццаг бакъахдзæфæй, мæнæ 
цыма сæхи чызг уыди Алыкси æмæ Веркæйæн, йæхи афтæ дардта. Хи- 
цау æмæ 'фсин тынг бирæ бауарзтой сæ чындзы. 
Веркæ-иу арæх дзырдта: 
— Нæ лæг, уыныс, нæ чызджытæ атахтысты нæ хæдзарæй, сæхи 
ахстæттæ сарæзтой. Сæхи цардæй цæрынц. О, арæх нæм æрбауайынц 
нæ гыццыл хуртимæ. Фæлæ... Мæнæ нæ чындз Аннæ нын æрмæст 
чындз нæу, фæлæ æз афтæ æнкъарын, цымæ мæхи чызг у. Æнæуи дæр 
æй къаддæр нæ уарзын нæ чызджытæй. 
— Раст зæгъыс, раст, нæ хæдзары æфсин, уæдæ æз дæр афтæ 
куы хъуыды кæнын. Базыдта нæ фырт равзарын. Уый стыр амонд у. 
Дзæбæх уæнт, мах фæндиаг цæрæнт амондджынæй, æнæнизæй, — 
загъта-иу Алыкси дæр. 
Уæдæ Аликы хотæ дæр Аннæйы сæ хойыл нымадтой. Иухатт Ирæ 
загьта: 
— Нæ фæндзæм хо у Аннæ. Мæ хотæй йæ кæд фылдæр нæ уарзын. 
Æмæ чындз йæхæдæг дæр тынг æнувыд уыд бинонтыл. Иæ хицау 
æмæ 'фсинмæ дзургæ дæр «папæ» æмæ «мамæ» кодта. Уæлдайдæр, 
йæхæдæг йæ гыццылæй фæстæмæ нæ зыдта мад æмæ фыды рæвдыд. 
* * * 
Хъысмæт, хъысмæт... 
Уыцы æнамонд бон Бæзджыты Иссæ æмæ Олгъайы хæдзары сæр- 
мæ сау халон ратæх-батæх кодта. Сæ куыдз ниудта, сæ гæды йæхицæн 
бынат нал ардта — цыдæр æнахуыр рауай-бауай кодта. Райсомæй Ол- 
гъа йæ лæгæн загьта: 
— Нæ зæронд, мæ зæрдæ цыдæр æнахуыр рыст кæны. Мæхæдæг 
дæр æй нæ зонын, цæмæн, уый, мæ улæфт æрбахгæны. Стæй ...  
цыдæр æвзæр фынтæ федтон. 
Лæг йæ усы сабыртæ кодта, ныфс ын æвæрдта: 
— Кæд мæнæ рæстæг ивы, æмæ уымæ гæсгæ афтæ дæ. Цыдæр 
æнкъард бон у. Зæрдæйы хос баназ æмæ иугыццыл баулæф. 
301 

БУДАЙТЫ МИЛУСЯ. Уды суадон 
Фæлæ Олгъа уаты рацу-бацу кодта, йæ зæрдæ йæ риуæй рагæпп 
кæнынмæ хъавыди. Æцæгæйдæр тынг æнкъард бон уыди. Арвыл цы- 
дæр æнахуыр сау мигътæ. Стæй мигъ æрбакалди. Æрдз нынкъард, 
цæмæдæр ныхъхъуыста. Мæргътæ дæр сæхи бамбæхстой, æрмæст ма 
халæттæ ратæх-батæх кодтой. Мад, мад! Мады зæрдæ зонаг у. 
Уæ мæгуыр фыд æмæ мад! Цы фидар сты сæ зæрдæтæ! Цæмæн- 
ты бафæразут! Бæзджыты кулдуары дуар саухабархæссæг бахоста. Сæ 
фырт Барис æмæ сæ чындз Нинæ æвирхъау мардæй фæмардысты. Ава- 
рийы бахаудысты æмæ сыл сæ рухс баталынг. Райсомæй куы цыдысты, 
уæд Барис дуары раз фæлæууыд æмæ йæ мад æмæ фыдмæ фæстæмæ 
ракаст æмæ загъта: 
— Дзæбæх ут! Ма тыхсут, алцыдæр хорз уыдзæн. Тагъд æрбацæу- 
дзыстæм. Фæлæ... Уæ цæст фæдарут сывæллæттæм, — стæй фæстæмæ 
фездæхт æмæ йæ мадæн ахъæбыс кодта, йæ фыдмæ та цыдæр æнахуыр 
каст бакодта. 
Уыцы ныхæстæ куыддæр фæкастысты зæронд лæг æмæ усмæ. 
Диссаг сæм фæкастысты, сывæллæттæм цæмæн кæсын кæны, зæгъгæ. 
Æнæуи та сæ фырты хъæбултæм нæ фæкæсдзысты? 
Ныр, сау хабар фехъусгæйæ, Иссæ æмæ Олгъа цавддуртау фесты. 
Мад ныдздзынæзта, йæ рустæм фæлæбурдта. Фыд йæ сæр кулдуары 
цæджындзыл хоста. Иссæ æмæ Олгъайы, хиуæтты, хæстæджыты, 
сыхбæсты, хъæубæсты кæуын æмæ дзыназын, хъарæгмæ куыдтой хæх- 
тæ дæр. Арв дæр, хъæды бæлæстæ дæр ма дзынæзтой. Мæгуыр мад 
æмæ фыды тæригъæдмæ дуртæ фæркгай хаудысты. Адæм богъ-богъæй 
куыдтой, уæлдайдæр-иу æртæ æнахъом сывæллонмæ куы бакастысты, 
уæд — æнæ мад æмæ фыдæй чи баззад. 
Сæ зианты хъуыддæгтæ куы бакодтой, уæд мæгуыр Иссæ æмæ  
Олгъа загътой: «Кæуынæй ницыуал ис. Цы æрцыди, уый æрцыди. Мæнæ 
ацы æнахъом æртæ сывæллоны схъомыл кæнын ныр махмæ кæсы сæ 
фыд æмæ мады бæсты». 
Райдыдтой зын бонтæ Бæзджыты бинонтæн. Аннæ æмæ дыууæ 
лæппуйæн сæ фыдыфыд æмæ фыдымад уыдысты сæ мад æмæ фыды 
бæсты. Олгъа-йу арæх сывæллæтты сусæгæй хъарджытæ кодта. Дзырд- 
та-иу: «Уæдæ, зæгъы, афтæ æнамонд цæмæн разындыстæм? Цæмæн? 
Нæ иунæг фырт æмæ йæ дзæбæх бинойнагæн цæмæн ахæм æвирхъа- 
уæй фæци сæ цард? Ныр ма æз куыд цæрдзынæн, куыд? Фæлæ мæнæ 
ацы сидзæрты схъомыл кæнын хъæуы». Иссæ дæр-иу хъæдмæ ацыди 
æмæ-иу уым йæ фæндон фæкуыдта. 
Цард цæуы, фарн йемæ хæссы. Уæдæ иу ран куыд хъуамæ лæууа. 
Иссæ æмæ Олгъа схъомыл кодтой сæ фырты сывæллæтты. Ницы 
302 

Хъысмæтæй лидзæн нæй 
щдф 
хъуаг сæ ныууагътой. Æрмæстдæр уыдысты мад æмæ фыд хъуаг. Фæлæ 
Иссæ æмæ Олгъа нæ бауагътой сæ фырты цоты сидзæрхуыз уæвын. 
* * * 
Бæзджыты Аннæ рæзыди адæмуарзон сывæллонæй. Тынг рæсугъд 
чызг уыдис. Куы фæхъомыл, уæд хæдзары куыстыты æххуыс кодта йæ 
фыдымадæн, хæринаг дæр-иу кодта, стæй-иу хъуг дæр дыгъта. Уæдæ 
скъолаиы дæр хорз ахуыр кодта чызг. Ахуыргæнджытæ дзы дæнцæг 
хастой. Зæронд лæг æмæ ус дзы сæрбæрзонд уыдысты. Чызг скъола 
каст фæци сыгъзæрин майданимæ æмæ йæ дарддæры фæндагыл хъуы- 
ды кодта йæ баба æмæ нанаимæ. 
Аннæ бацыди университеты химико-биологон факультетмæ. Каст 
æй фæци тынг хорз бæрæггæнæнтимæ. Чызг куы фестыр ис, йæ 
чындздзон кары куы бацыди, уæд-иу æй бæргæ фæндыди, йæ мадæн 
радзурын йæ хабæрттæ, цæмæй йын йæ мад цин кæна йе 'нтыст- 
дзинæдтыл. Куыд-иу æй фæндыди, цæмæй йын йæ мад ахъæбыс кæна, 
зæгъа йын, мæ чызг, зæгъгæ. Арæх-иу каст йæ мады къаммæ, кæугæ 
дæр-иу фæкодта. Фæлæ, цы гæнæн ис. Аннæ хæлæг кодта, мадæлтæ 
кæмæн уыди, уыцы чызджытæм. Дæ фыццаг уарзты тыххæй ма радзур 
дæ мадæн? Фæлæ Аннæйæн мады бæсты чи уыдис, мады хуызæн ын 
чи уыдис, йæ уыцы нана йæ æмбæрста. Чызг уымæн дзырдта йæ  
хабæрттæ. Уый йын æмбарын кодта алцыдæр, цин ын кодта йæ дипло- 
мыл дæр. 
Аннæ кусын куы байдыдта, уæд йæ фыццаг мызд æрбахаста Иссæ 
æмæ Олгъамæ æмæ сæм æй æфсæрмыгæнгæйæ радта. Зæронд лæг æмæ 
усæн тынг æхсызгон уыди, ахæм æмбаргæ чызг кæй у Аннæ, уый. 
Бынтон цин кодтой фыдыфыд æмæ фыдымад, сæ дуар сын 
минæвæрттæ куы 'рбахостой, уæд. Кадджын Æрдхæрдты Алыкси йæ 
фырты тыххæй æрбарвыста Беслæныхъæуæй минæвæрттæ. 
Æмæ мæнæ ралæууыд уыцы бон! Æрдхæрдтæ æмæ Бæзджыты би- 
нонтæн уыди стыр бæрæгбон! Алыкси æмæ Веркæ сæхи хуыдтой тынг 
амондджыныл — сæ иунæг фырт ус хаста, уыди сæм стыр чындзæх- 
сæв. Уæдæ, Бæзджыты Иссæ æмæ Олгъа дæр афтæ: сæ сидзæр чызг, се 
сæфт фырты хъæбул чындзы цыди. Сæ циныл цин кодтой æппæт мыг- 
гаг, хæстæджытæ, сыхбæстæ, хъæубæстæ... Чындзхонтæ куы 'рбацыды- 
сты, уæд ма, мæгуыр, Олгъа кæугæ дæр скодта. Аннæ, йæ фыдымады 
кæугæ куы федта, уæд ын загьта: 
— Нана, цæмæн кæуыс? Цин кæныс, чындзы кæй цæуын, уый 
тыххæй æви дæ нæ фæнды, цæмæй чындзы цæуон, уый? — хын- 
303 

БУДАЙТЫ МИЛУСЯ. Уды суадон 
джылæггæнгæйæ ма загъта: — Ма ку, нана, кæннод нал ацæудзынæн 
чындзы æмæ демæ цæрдзынæн. 
Уæд Олгъа, йæ цæссыгтæ кæлмæрзæны кæронæй асæрфгæйæ, йæ 
фырты чызгæн ахъæбыс кодта: 
— Уæ, мæ хур, æз ацы бон тынг амондджын дæн мæнæ нæ 
зæрондимæ, дæ бабаимæ. Æз цин кæнын, цин, мæ зæрдæ! Бæргæ, ацы 
бон демæ куы цин кæниккой дæ мад æмæ фыд. Фæлæ... Фæлæ цы 
бакæнæм? Хъысмæтæн та цы загъдæуа. 
Уыцы ныхасмæ Аннæйы цæссыгтæ дæр æркалдысты. Бæргæ,  
бæргæ, йæ царды амондджындæр бон йæ фарсмæ куы уыдаиккой йæ мад 
æмæ фыд, куы цин кодтаиккой сæ чызджы амондыл. 
Аннæйыл разгæмттæ куы скодтой æмæ йæ къухылхæцæг æмæ 
æмдзуарджын куы рахуыдтой хистæрты размæ, уæд, уым чи уыди, уы- 
дон иууылдæр загьтой: «Мæнæ цы рæсугъд у чындз!» Æмæ, æцæгдæр, 
тынг рæсугъд уыди: хæрзконд, гуырвидыц, æрвхуыз стыр цæстытæ 
урсцъар цæсгомыл æрттывтой. Фæлæ Аннæ тынг æнкъард уыди. Хи- 
уонтæй ма йын чидæр уайдзæф дæр бакодта: 
— Уæ гормон Аннæ, мæ зæрдтаг, æнкъард цæмæн кæныс? Хъуамæ 
цин кæнай, чындзы цæуыс кадджын мыггаг Æрдхæрдтæм. Диссаджы 
дзæбæх, ахуыргонд лæппу дæ ракуырдта. 
Аннæ ницы сдзырдта, фæлæ, гыццыл фæстæдæр та — кæрты йæ 
куы фæцæйкодтой, уæд хæкъуырццæй куыдта. Йæхæдæг дæр, мæгуыр, 
хъуыды кодта: «Æцæгæйдæр, цæмæн кæуын?» Фæлæ уыцы рæстæг йæ- 
хицæн хицау нæ уыд. О, о!.. Дзæгъæлы нæ фæзæгъынц: «Амонд йæ 
ныхыл фыст у». Аннæйæн дæр йæ ныхыл фыст уыди, фæлæ йæ нæма 
зыдта, дарддæр æм цы 'нхъæлмæ кæсы, уый. 
* * * 
Алик æмæ Аннæ тынг амондджын уыдысты, сæ амондыл сын 
цин кодтой Алыкси æмæ Веркæ, стæй сæ чызджытæ дæр. Уæдæ Иссæ 
æмæ Олгъа дæр афтæ, Аннæйы дыууæ 'фсымæрæн дæр тынг æхсызгон 
уыди, сæ хо амондджын кæй у. 
Стыр куывд скодтой Æрхæрдты Алыксийы бинонтæ, сæ иунæг 
фырт Аликæн лæппу куы райгуырди, уæд. Веркæ иу изæр йæ лæгæн 
загъта: 
— Нæ хæдзары хицау, ныр мæ уырны, амондджын кæй стæм, уый. 
Нæ иунæг лæппуйæн фырт райгуырди! 
Алыкси дæр сразы ис йæ бинойнагимæ. Æрыгон мад æмæ фыд 
дæр цин кодтой сæ фыццаг сывæллоныл. Лæппуйæн ном радтой Азам. 
304 

Хъысмæтæй лидзæн нæй 
Стыр куывд уыди Æрдхæрдты хæдзары, бирæ адæм цин кодта сæ ци- 
ныл. Дыууæ азы фæстæ та сын райгуырди чызг. Ном ын радтой — 
Дзерассæ. Стæй та авд азы фæстæ Алик æмæ Аннæйæн фæзынд чызг 
— Лерæ. 
Алыкси æмæ Веркæ амондджын уыдысты: сæ чызджытæ ~ бынæт- 
ты, ис сын замманайы хæрæфырттæ. Уæдæ сæ иунæг фырт Алик та, 
æрыгон уæвгæйæ, æнгом бинонтæй цæры, диссаджы бинойнаг ын, 
æртæ фырыхъулы хуызæн сывæллоны. Уæдæ куысты дæр нымад у. 
Ирыстоны стырдæр заводтæй иуы хицауæй кусы. Стæй йæ равзæрстой 
республикæйы парламентмæ депутатæй. 
Фæлæ, куыд фæзæгъынц, кæцæйдæр æрбахъуызыд низ Алыксимæ. 
Цалдæр азы сынтæгæй нал сыстад. Æмæ ма йæ цотæн йæ мæлæты 
размæ фæдзæхста: «Кæрæдзийы уарзгæйæ цæрут, кæрæдзийы ныма- 
йут, кæрæдзийы зæрдæхудты макуы бацæут! Æз амондджын дæн, мæ 
фæстæ уæ дзæбæхæй уадзын!» 
Цæмæй зыдта Алыкси, йæ бинонтæм цалдæр азы фæстæ цы 
'нхъæлмæ кæсы, уый. 
* * * 
Уый уыди дыууæ мин цыппæрæм азы. Алик æмæ Аннæ сæ сы- 
вæллæттимæ ацыдысты улæфынмæ Туркмæ, Анталимæ. Кæдæй иумæ 
цардысты лæг æмæ ус, уæдæй афтæ хорз никуыма баулæфыдысты, 
кæд алы аз дæр искæдæм фæцæуынц, уæддæр. Алик æмæ Аннæ кæрæ- 
дзийыл тынг æнувыд уыдысты. Кæрæдзийæ æппындæр не 'фсæстысты. 
Æппынæдзухдæр хъæбыстæ, цины ныхæстæ. Иу æхсæв ныхæстæ код- 
той, æмæ Аннæ йæ мойæн дзырдта: 
— Алик, æз тынг амондджын дæн, тынг амондджын! Кæд си- 
дзæры бонтæ бавзæрстон, уæддæр мæ ныр ферох сты уыцы бонтæ. 
Алыкси мын фыды хуызæн уыди, Веркæ та мын у мады хуызæн. Дæ 
хотæ та мæнæн дæр хотæ сты! 
— О, мæ амонд, æз дæу тынг бирæ уарзын! Ды дæр, нæ  
сывæллæттæ дæр мæнæн зынаргъ стут! — йæ усæн ахъæбыс кодта, афтæмæй 
загьта Алик. 
— Алик, Хуыцау, табу Йæхицæн, нæ сывæллæттæ дзæбæх уæнт. 
Æууæндын, Хуыцау сын æххуыс кæндзæн! Мæхи сывæллоны бонтæ 
мæ зæрдыл куы 'рбалæууынц, уæд куыддæр мæ зæрдæ сриссы. 
— Мæ уарзон, æнкъард хъуыдытæ дæ сæрæй асур. Хуыцауæй разы, 
дзæбæх, ницыхъуаг стæм. Диссаджы сывæллæттæ нын ис. Æрмæстдæр 
цæр æмæ цæр! Æмæ цæрдзыстæм! Æппынкъаддæр уæддæр сæдæгай 
азтæ фæцæрдзыстæм! Афтæ нæу? — афарста Алик Аннæйы. 
20 Будайты Милуся 
305 

БУДАЙТЫ МИЛУСЯ. Уды суадон 
Аннæ куыддæр нынкъард ис уыцы ныхæстæм. Цыдæр æнахуыр 
йæ зæрдæ срыстис, æнахуыр тас^дзы фæзындис. Сылгоймаг йæхæдæг 
дæр не 'мбæрста, цæмæн, уый. Йæ лæджы ахъæбыс кодта, йæхи йæм 
æлвæста, цымæ афтæ зæгъынмæ хъавыди, бахъахъхъæн мæ, зæгъгæ. 
Иуцасдæры фæстæ ма загьта: 
— Мæ ахсджиаг, ацы азы хуызæн хорз никуыма баулæфыдыстæм. 
Æппындæр мæ ардыгæй цæуын нæ фæнды. Цымæ аргъауы дæн, афтæ 
мæм кæсы. 
Алик йæ къух æрхаста йæ усы сæрыл æмæ сабырæй загьта: 
— О, хорз баулæфыдыстæм. Сывæллæттæ дæр хъæлдзæг сты. Бæр- 
гæ, куы ма фæуыдаиккам ам. Фæлæ нæ цæуын хъæуы. Ницы кæны, 
иннæ аз та æрцæудзыстæм ардæм. 
Аннæйы сæры æваст февзæрд: «Нал æрцæудзыстæм...» Цымæ 
йæм чидæр афтæ сдзырдта, æмæ тарст каст бакодта йæ моймæ.  
Куыддæр æрбауазал йæ буар, ихæнриз кæнын байдыдта. Алик банкъардта, 
Аннæ цыдæр æнахуыр бадт кæны, уый. Бафиппайдта йын цæссыгтæ 
йæ рустыл. Фæтарст æмæ афарста: 
— Мæ хур, цы кæныс? Æрдæбон дæр ма хъæлдзæг куы уыдтæ? 
Цæмæн суынгæг дæ зæрдæ? 
Аннæ цасдæр ницы сдзырдта, стæй загьта: 
— Нæ зонын, нæ зонын, Алик. Мæхæдæг дæр æй не 'мбарын, цы 
у, уый. Фæлæ... — сылгоймаг фестад йæ бынатæй æмæ бацыд сæ сы- 
вæллæтты уатмæ. Уыдон фынæй кодтой. Бирæ сæм фæкаст мад, стæй 
сæ радыгай ахъæбыс кодта. 
О, бауынаффæ кодтой, иннæ аз дæр та ардæм кæй æрцæудзысты, 
ууыл лæг æмæ ус. Æппæт бинонтæй та æрцæудзысты. 
Фæлæ... Хъуыддæгтæ иууылдæр Хуыцауы къухы сты. Райсом цы 
уыдзæни, уый æрмæстдæр Бæрзондылбадæг зоны. Августы фæстаг бон 
тагьд кодтой Ирыстонмæ Æрдхæрдты Алик æмæ Аннæ сæ цотимæ. 
Сывæллæтты фыццæгæм сентябры скъоламæ цæуын хъуыди. 
Æхсæвы иуафон Æрдхæрдты бинонтæ хæдтæхæгæй стахтысты Мин- 
водмæ. Уырдыгæй та хæдтулгæйы ссыдысты сæ хæдзармæ. Æвæццæгæн, 
æхсæвы дыууæ сахаты уыди, афтæ бахызтысты сæ хæдзары къæсæрæй. 
* * * 
Уыцы бон, фыццæгæм сентябры 2004 азы райсомæй тынг раджы 
сыстади Аннæ. Зæгъæн ис, æмæ хуысгæ дæр нæ бакодта. Мад хъуыды 
кодта, хъуамæ Азам æмæ Дзерассæ тынг арæзтæй ацæуой скъоламæ, 
зайгъгæ. Сæ дарæс сын срæвдз кодта, уалынмæ бинонтæ иууылдæр сы- 
306 

Хъысмæтæй лидзæн нæй 
стадысты. Сывæллæттæ тынг хъæлдзæг уыдысты, уæлдайдæр та гыц- 
цыл Лерæ. Æхсæвы куы ссыдысты, уæд Веркæйы нал райхъал кодтой, 
æмæ ныр сывæллæттæ радыгай цыдысты сæ фыдымады уатмæ, хъæбы- 
стæ йын кодтой. Веркæ дæр цингæнгæйæ дзырдта: 
— Мæнæ мæ гыццыл хуртæ ссыдысты! Радзурут-ма нанайæн, 
куыд баулæфыдыстут, уый? — ахъæбыс сæ кодта радыгай. 
— Нана, тынг хорз уыдис Анталийы, тынг хорз! Денджызы нæхи 
фаг фæнадтам. Иннæ аз ды дæр немæ ацæудзынæ, хорз? — загьта 
Дзерассæ. 
— О, о, нана, мæ хорз нана, иннæ аз цæудзыстæм иумæ — ды, 
мамæ, папæ, æз, Азам æмæ Дзерассæ, — дзырдта гыццыл Лерæ дæр. 
Аннæ йæ сывæллæттæм бадзырдта: 
— Рацæут, исты ахæрут. Скъоламæ нæ цæуын хъæуы. 
Лерæ фырцинæй сгæппытæ кодта, скъоламæ цæуы, зæгъгæ. Уый 
диссаджы сывæллон уыди. Йæ азтæ куыд нæ уыдысты, афтæ зондджын 
уыди. Йæ нана Веркæ-иу афтæ дзырдта: «Мæнæ цы зондджын  
сывæллон у мæ гыццыл стъалы! Хуыцауы цæст нын æй бауарзæд!» 
Æмæ уыцы райсом... Уыцы райсом... Фыццæгæм сентябры араст 
сты скъоламæ Æрдхæрдты Аличы сывæллæттæ сæ мад Аннæимæ. 
Азам ахуыр кодта Беслæныхъæуы цыппæрæм скъолаиы, Дзерассæ та 
— фыццæгæмы, ацы скъола нымад уыд хуыздæрыл. Мад Дзерæимæ 
цыди, гыццыл Лерæйы дæр семæ акодтой. Лæппу йæхæдæг ацыди, 
уый хистæр уыди, æмæ. Сывæллæттæ ма сæ нанамæ бацыдысты,  
ахъæбыс ын кодтой. Лерæ йæм йæ къух тылдта. 
— Нана, пока! Мах мамæ æмæ Дзерæимæ скъоламæ цæуæм. Уым 
бæрæгбон уыдзæни. Ды дæр немæ рацу! — фæстæмæ фездæхгæйæ ма 
загьта гыццыл чызг йæ фыдымадæн: — Нана, мах тагьд æрбацæудзы- 
стæм. Æнкъард-иу ма кæн, хорз! 
Веркæ йæ фырты хъæбулты фæстæ каст, цыдæр æнахуыр йæ 
зæрдæ срысти æмæ æнкъардæй загьта: 
— Цæут, цæут, мæ хуртæ! Фæндараст кæнут! Хуыцау уын æх- 
хуысгæнæг уæд! 
Сылгоймаг цæуылдæр тынг æрбатыхсти, йæхæдæг дæр æй не 
'мбæрста, цы кæны, уый. Бæцыди йæ уатмæ æмæ сынтæгыл йæхи 
æруагъта. Бæргæ, бæргæ, Веркæ куы зыдтаид, цы 'нхъæлмæ кæсы йæ 
рæсугъд бинонтæм, уæд дуæрттæ фидар сæхгæдтаид æмæ сæ æддæмæ 
нæ рауагътаид. Фæлæ... Цымæ Аннæ та цы фынтæ уыдта уыцы 'хсæв? 
Æртæйæ дæр тынг айв уыдысты, афтæмæй æрбацыдысты  
скъоламæ Аннæ йæ дыууæ чызгимæ. Дзерассæ йе 'мбæлттæ, æмкъласон- 
тыл цин кодта, кæрæдзийы фæрстытæ кодтой. Аннæ та иннæ мадæл- 
307 

БУДАЙТЫ МИЛУСЯ. Уды суадон 
тимæ ныхас кодта. Гыццыл Лерæмæ алцыдæр диссаг касти. Тынг 
цымыдисæй касти йæ алыварсмæ, йæ мады-иу афарста: 
— Мамæ, æз куы сыстыр уон, уæд ам ахуыр кæндзынæн? — 
æмæ йæхæдæг йæхицæн дзуапп радта: — О, ам ахуыр кæндзынæн. 
Дзерæимæ цæудзынæн скъоламæ. Æз тынг хорз ахуыр кæндзынæн, — 
йæ мадмæ йæхи нылхъывта, ахъæбыс æй кодта. 
Гыццыл фæстæдæр та Лерæ сусæгæй йæ мады хъусы бадзырдта: 
— Мамæ, Дзерæ ам æппæтæй рæсугъддæр у! Афтæ нæу, мамæ? 
Аннæ йæ гыццыл чызджы ныхæстыл фæлмæн бахудти æмæ йын 
йæ сæр йæ къухæй æрсæрфта, стæй загьта: 
— Ам, мæ гыццыл стъалы, дæуæй рæсугъддæр ничи у! Ды на- 
найы, папæйы, мамæйы хур дæ! 
Чызг бахудти, йæ мады ахъæбыс кодта. Тынг разыйæ баззад йæ 
мады ныхæстæй. 
Скъолайы кæрты скъоладзаутæ 'рлæууыдысты къласгай. Ный- 
йарджытæ иуварсгомау лæууыдысты. Уыцы бон цас адæм æрæмбырд 
и Беслæныхъæуы фыццæгæм скъоламæ, уыйбæрц никуьша. Æрбацы- 
дысты бабатæ, нанатæ, мадæлтæ, фыдæлтæ, хотæ, æфсымæртæ, хиуæт- 
тæ, хæстæджытæ, æрбахуыдтой, сæ хъæбысы æрбахастой сæ гыццыл 
æнахъом сывæллæтты. Уыдис дзы ахæмтæ, æмæ æппæт бинонтæй чи 
æрбацыди... Се сæфтмæ æрбацыдысты ардæм. 
Уыд дзæбæх фæззыгон хурбон. Хæхтырдыгæй дымдта. Бæлæсты 
сыфтæ змæлыдысты. Фæлæ цыдæр æнахуыр æвирхъау тас æвзæрди 
адæмы зæрдæты, цы у, уый сæхæдæг дæр не 'мбæрстой. Цæмæндæр 
мæргътæ дæр нал тахтысты, сæ зарын нæ хъуысыди. Бæстæ ныссабыр, 
цæмæдæр ныхъхъуыста... 
Сывæллæттæ скъолайы кæрты куыддæр рæнхъæй æрлæууыды- 
сты, афтæ... Уый цы у? Исчи хынджылæг кæны? Æви хъазт у? Ничи 
ницы бамбæрста. Æваст скъолайы кæртмæ æрбакалдысты, автоматтæй 
æхсгæйæ, цавæрдæр «адæм» (адæм нæ — сырдтæ) æфсæддон дарæ- 
сы. Кæрты чи лæууыди, уыдон куыддæр фегуыппæг сты. Цымæ  
хурбон арв ныццавта, афтæ фесты. Ничи ницы æмбæрста, цы у, чи сты, 
уымæн. Райхъуысти хъæр: 
— Иууылдæр, кæрты чидæриддæр ис, уыдон цæугæут мидæмæ, 
скъолайы агъуыстмæ. 
Адæмыл, сывæллæттыл æрхъула кодтой æмæ сæ мидæмæ тард- 
той. Ас адæмæй чидæртæ лидзынмæ хъавыдысты, цыдæртæ дзырдтой, 
фæлæ... Цалдæр адæймаджы фехстой. 
— Чи ма хъава лидзынмæ, уымæ дæр уый æнхъæлмæ кæсы, — 
хъæрæй загьта æрбабырсджытæй иу, йæ цæсгомыл уыди маскæ. 
308 

Хъысмæтæй лидзæн нæй 
Фос куыд тæрай, афтæ, кæрты чидæриддæр уыди, уыдон скъолайы 
агъуыстмæ батардтой уыцы цъаммартæ. 
* * * 
Æвирхъау хабар айхъуысти æппæт Ирыстоныл. Дунейы мидæг чи 
никуыма 'рцыди, ахæм стыр бæллæх сæмбæлди Беслæныхъæуы фыц- 
цæгæм скъолайыл. Ирыстоны алы хъæутæй, горæттæй адæм фæди- 
сы цыдысты. Нырма уæддæр ныфс уыди, уырдыгæй дзæбæхæй кæй 
рацæудзысты сывæллæттæ, уымæй. О, амынæты сæ райстой. Фæлæ 
цы домынц уыцы сырдтæ, уый бæрæг нæу. Куыд фæзæгъынц: «Ныфс 
фæстаг мæлы!» Стырæй, чысылæй, æрыгонæй, зæрондæй Ирыстоны 
адæм куывтой Хуыцаумæ, Лæгтыдзуармæ, сæ зонгуытыл лæууыдысты. 
Дунейы мидæг алы рæтты фехъуыстой ацы æбуалгъ хабары тыххæй, 
дзырдтой сæ хæстæджытæм, фарстой, куыд у уавæр, зæгъгæ. 
Ничи ницы зыдта, мидæгæй, скъолайы агъуысты цы цæуы, 
уымæн. Æрдхæрдтæ æмæ Бæзджыты мыггæгтæ дæр, хиуæттæ, 
хæстæджытæ æхсæвæй-бонæй куывтой. Бон фæци, æрæхсæв... Никæй 
уадзынц æддæмæ. Иууылдæр тыхсын байдыдтой. Гыццыл сывæллæттæ 
куыдтой. Адæмы астæу уыдис бирæ рынчынтæ æмæ уыдон тыхсты- 
сты. Фæлæ уæддæр мадæлтæ, фыдæлтæ сæ сывæллæттæн ныфс æвæрд- 
той, тагьд рæстæджы сæ кæй суæгъд кæндзысты, уымæй. Мидæгæй та 
уыцы лæгсырдтæ алы рæтты бабастой хæлæндзаумæттæ, автоматтимæ 
рацу-бацу кодтой. 
Æрдхæрдты Веркæ йæхицæн бынат нал ардта, æхсæвы скъолайы 
агъуысты баззайой йæ чындз æмæ йæ фырты дыууæ чызджы, уый йæ 
зæрдæ нæ урæдта. Алик скъолайы раз лæууыди иннæ адæмимæ, йæ 
хотæ, хæстæджытимæ... Æрыгон нæлгоймаг-иу иуæрдæм ацыд, стæй 
— иннæрдæм. Цæмæй зыдта, цы йæм æнхъæлмæ кæсы, уымæн. Ницы 
зыдта, ницы æмбæрста, цы кæна, уымæн дæр... 
Уыцы рæстæг та уым, мидæгæй тæвдæй, æнуды, æнæ донæй хъи- 
зæмар кодтой адæм. Аннæ йæ дыууæ чызгимæ бадтысты иу ран, тæк- 
кæ тæссагдæр ран, хæлæндзаумæттæ бает кæм уыдысты, уым. Дерассæ 
хистæр уыди, æмбаргæдæр, йæхи урæдта, нæ куыдта. Лерæ йæ мады хъæ- 
бысы уыдис, чызг йæ мадмæ йæхи нылхъывта æмæ кæугæйæ дзырдта: 
— Мамæ, мæн нæ хæдзармæ фæнды! Мæн нана æмæ папæмæ 
фæнды! Кæд цæудзыстæм нæхимæ? Мæн ам нæ фæнды. Мамæ, мамæ, 
мæн дон хъæуы!.. Дон мæ хъæуы!.. 
Аннæйы зæрдæ рысти, хъуыды кодта, цы уыдзæн, ууыл. Тынгдæр 
æй йæ сабиты мæт уыди. Цы кæна? Куыд фервæзын кæна йæ чызджы- 
309 

БУДАЙТЫ МИЛУСЯ. Уды суадон 
ты? Йæхиуыл уыйбæрц нæ хъуыды кодта. Мад мад у! Фæлæ... Йæ сы- 
вæллæттæ сидзæрæй рæзой, уый дæр æй нæ фæндыди. Йæ цæстытыл 
ауадысты йæхи сидзæры бонтæ. Бирæ хъуыдытæ уыди æрыгон сылгой- 
маджы сæры. 
Скъолайы залы алы къуымтæй хъуысыд уыцы ныхас: «Дон, дон, 
дон...» «Дон мæ хъæуы...» 
Фæлæ хъуыдыгæнæг нæ уыди адæмы, сывæллæтты. Хъæр сыл 
кодтой, æртхъирæн сæм кодтой лæгмартæ, цæмæй банцайой, уый 
тыххæй. 
Аннæ, мæгуыр, сидзæрæй чи схъомыл ис, йæ дыууæ чыз- 
джы йæхимæ æрбалхъывта, ахъæбыс сын кодта, сабыртæ сæ кодта, 
ныфсæвæрæн ныхæстæ сын кодта: 
— Мæ хуртæ, бабыхсут! Бабыхсут! Тагьд нæ рауадздзысты ацы 
сырдтæ, æмæ цæудзыстæм нæхимæ нæ нана æмæ папæмæ. 
Фæлæ, мæгуырдæйраг, æнамонд сидзæр цæмæй зыдта, йæхи 
хъæбул, йæ чызг дæр сидзæрæй кæй баззайдзæн æмæ мадмæ бæлгæйæ 
кæй рæздзæн. 
Аннæйы фыдымад, йæ фыдыфыд, æфсымæртæ дæр схæццæ сты 
хъæуæй, ацы æвирхъау хабар куы фехъуыстой, уæд. Скъолайы раз 
лæууыдысты. Олгъа, мæгуыр, куыдта, Хуыцаумæ куывта: 
— О Хуыцау, табу Дæхицæн! Фервæзын кæн адæмы уацарæй! 
Фервæзын кæн, баххуыс кæн мæ мæгуыр сидзæр хъæбулæн, йæ сывæл- 
лæттæн! 
Иссæ дзырдта, кæимæ лæууыдысты, уыцы адæмæн: 
— Мæнæ цытæ цæуы, мæнæ! Уый æнхъæл никуы уыдтæн, æмæ 
ма хæсты фæстæ ахæм цау æрцæудзæн. Хъуыды кæнын, нæ хъæуы 
немыцаг фашисттæ куы уыдысты, уый. Бирæ фыдмитæ фæкодтой, 
бирæ... Иу бинонтæн та сæхицæн скъахын кодтой ингæн æмæ сæ уы- 
рдæм фехстой, — нæлгоймаг цасдæр рæстæг ныхъхъус, стæй дарддæр 
дзырдта: — Фæлæ, мæнæ ныр цы 'рцыди, уый мæ зонд нæ ахсы. Не- 
мыцы рæстæджы дæр афтæ нæ уыди, æмæ уыйбæрц адæм бакæн иу 
ранмæ, тухийæ сæ мар. Сывæллæттæ, сывæллæттæ... Кæмæн цы  
кодтой æнахъом сабитæ? 
Дыккаг бон сывæллонæй, ас адæмæй, иууылæр тыхсын байдыдтой. 
Сæ бон нал уыди уыцы æнуды, æнæ донæй. Алырдыгæй хъуысыди  
сывæллæтты кæуын. Уыцы цъаммартæ сыл хъæр кодтой. Иу рæстæг ныс- 
сабыр сты иууылдæр. Бафæлладысты, сæ бон нал уыди нæ дзурын, нæ 
кæуын æнæ донæй, æххормагæй... Æрдæгмæрдты хуызæн уыдысты. 
Бæргæ 'нхъæлмæ кастысты ахст адæм, кæй сæ фервæзын кæндзысты, 
уымæ. 
310 

Хъысмæтæй лидзæн нæй 
Уыцы цъаммарты сырдтимæ абарæн дæр нæй. Уыдоныл зæрдæтæ, 
смудæнтæ нæ уыди. Сырдты зæрдæ фæхудтаид, уыдонимæ сæ куы 
абарстаиккай, уæд. Ницавæр тугдзых сырд афтæ бакæндзæн, ницавæр. 
Æппындæр ма фæтæригъæд кæн, дойныйæ чи марди, уыцы мæгуыр 
сывæллæттæн. 
Мæскуыйæ дæр ссыдысты. Æфсæддонтæ æрхъула кодтой скъола- 
йыл, фæлæ тарстысты, куы бабырсой æмæ тугдзыхтæ скъола куы фе- 
халой, куы фехсой адæмы. Дыууæ боны уыдысты амынæты скъола- 
дзаутæ æмæ сæ мадæлтæ, фыдæлтæ... Мадæлтæ сæхиуыл нæ хъуыды 
кодтой, фæлæ — сæ сывæллæттыл. 
Веркæ, мæгуыр, сæхимæ йæхи кæуынæй мардта, куывта: 
— Хуыцау, фервæзын кæн, скъолайы цы адæм ис, уыдоны! Фех- 
хуыс сын кæн! Уыцы гыццыл сабитæ кæм фæахосджын сты? Хуыцау, 
фервæзын кæн мæ гыццыл хъæбулты, мæ чындз æмæ йæ сабиты! Мæ 
зонгуытыл лæууын дæ разы, феххуыс нын кæн! Куыддæр рацæуой уы- 
рдыгæй мæ бинонтæ, афтæ нæ хæдзары стыр куывд уыдзæн! 
Мады зæрдæ,- дам, зонаг у... Æвæццæгæн æй æмбæрста Аннæ, 
цы сæм æнхъæлмæ кæсы, уый... Чи йын цы зоны? Æндæр... Бирæ 
цæуылдæрты хъуыдытæ кодта сылгоймаг. Уыцы фæстаг бон — æртык- 
кæгæм сентябры - Аннæ иу рæстæг Дзерассæйы æндæр ран сбадын 
кодта, йæхицæй йæ иуварс асхуыста, Лерæйы та йæхимæ 'рбалвæста, 
йæ хъæбысы йæ ныттыхта æмæ афтæмæй бадтысты. Сылгоймаджы 
зæрдæ бамбæрста, сæ кæрон кæй æрцыди. Æмæ загьта, мæ сывæллæт- 
тæй искæй уæддæр фервæзын кæнон, зæгъгæ. Лерæйыл æрхуыссæгау 
кодта, бамбæрзта йæ йæхицæй, бæргæ... 
Уыцы бон, сентябры æртыккаг бон, æвирхъау, цардисæг гуыпп 
ныннæрыди. Тугæйдзæгтæй скъолайæ лидзын байдыдтой сывæллæттæ, 
фæстейæ сæ сырдтой уыцы лæгмартæ. Цымæ, цавæр мадæлтæ ный- 
йардта уыцы цъаммар сырдты? Цымæ сын цы зæрдæтæ уыдис? Уы- 
донæн зæрдæтæ куы уыдаид, уæд сывæллæттæн дон уæддæр лæвæрд- 
таиккой, æмæ сабитæ дон-донгæнгæйæ нæ мардаиккой. Кæннод, 
гыццыл чызджытæ æмæ лæппутæ уыцы зындонæй бæгънæгæй куы 
лыгъдысты, уæд сæ фæстейæ куыд æхстой. 
Ахæм цау дунейы никуыма æрцыди, никуы. Скъолайы агъуыст 
сыгъди. Сывæллæттæ, ас адæм лыгъдысты бæгънæгæй, тугæрхæмт- 
тæй. Фæстейæ сæ æхстой лæгмартæ... Бæстæ уыциу хъæр, кæуын, æхст, 
хъарæг ссис. Сывæллæтты, цæфты адæмы ластой рынчындæттæм. Уынджы 
цы адæм уыдис, уыдон æххуыс кодтой ирвæзынгæнджытæ, дохтыртæн... 
Алик-иу куы иуæрдæм фæуад, куы — иннæрдæм. Уый  
æнхъæлмæ каст, кæд фæзыной, рацæуиккой уыцы зындонæй йæ бинойнаг, йæ 
311 

БУДАЙТЫ МИЛУСЯ. Уды суадон 
хъæбултæ. Æрдхæрдтæ æмæ Бæзджыты мыггаг агуырдтой æгæстæ æмæ 
мæрдты астæу Аннæ æмæ йæ дыууæ чызджы. Фæлæ — никуы. Олгъа- 
иу йæ сæрыхъуынтæм фæлæбурдта, куыдта, хъарæг кодта. Иссæ дæр 
хуыздæр уавæры нæ уыдис. Веркæ йæ уæрджытæ хоста. Цыдæр ныфс 
ма йæ уыдис, фæлæ... 
Æхсæв иу афон Дзерассæйы уæззау цæфтæй ссардтой рынчындо- 
ны. Аннæ æмæ Лерæ никуы уыдысты. Агуырдтой сæ бæргæ. Хиуæттæ 
æмæ хæстæджытæ кæрæдзимæ дзырдтой телефонтæй, нæма сæ  
ссардтой, зæгъгæ. Уыцы уавæры, хъыгагæн, бирæ бинонтæ уыдысты. 
Уæ Алик, Алик... 
Иу рæстæг мæрдты 'хсæн Алик фæкомкоммæ хъусцæгмæ. 
— Мæнæ, мæнæ ай Аннæйы хъусцæг у, — кæугæйæ загьта нæл- 
гоймаг йæ хо Томæйæн. 
* * * 
Æнамонд сидзæрыл йæ хур аныгуылд. Æвæццæгæн, чындзы куы 
цыди, уæд Аннæйæн кæмдæр йæ зæрдæ 'мбæрста, цы йæм æнхъæл- 
мæ кæсы, уый. Бæзджыты Иссæ æмæ Олгъа фæлтау нырмæ куынæ 
фæцардаиккой, æмæ уыцы зын куынæ бавзæрстаиккой. Ныккуыдтой, 
ныдздзынæзтой дыууæ зæронды. Сæ тæригъæдмæ къæдзæхтæ дæр 
нæ лæууыдысты, уыдон дæр рызтысты. Дуртæ дæр ма сæ бынаты 
базмæлыдысты уыцы æвирхъау хабар фехъусгæйæ... 
Æрдхæрдты Алыксийы хæдзармæ дыууæ чырыны бахастой, иу 
стыр, иннæ — гыццыл. Веркæ йæ рустæм фæлæбур!дта, йæ уæрджытæ 
хоста, йæ хъарæджы дзырдта: 
— Алыкси, ды мæнæй амондджындæр дæ, кæй амардта æмæ ацы 
æвирхъау цау кæй нæ федтай. Цин кодтам нæ иунæг фырты амондыл, 
йæ хъæбултыл, æмæ йын уыцы амонд Хуыцауы цæст нæ бауарзта... 
Фæндзæм æмæ æхсæзæм сентябры арв æмæ зæхх кæрæдзийы 
хостой. Кæуыны бонтæ скодта Ирыстоныл. Куыдтой уыцы бон 
Уæрæсейы, æгас дунейы æнахъом сабитыл, æрыгон мадæлтæ, фыдæл- 
тæ, нанатæ, бабатæ, ахуыргæнджытыл. Зæххыл цынæ ма уыди, уый 
æрцыди. Лæгмартæ сабиты бабын кодтой. Куыдта Ирыстон... Куыдтой 
хæхтæ, къæдзæхтæ, бæлæстæ, хъæдтæ, фæзтæ... Бæстæ нытталынг... 
Адæм алы хъæутæй, кæмттæй фæдисы цыдысты Беслæныхъæумæ. 
Кæуын, хъарæг, марой... Æндæр ницыуал хъуысти... 
Тынг бирæ адæм æрæмбырд ис Æрдхæрдты кæрты фæстаг фæнда- 
раст зæгъынмæ сæ чындз Аннæ æмæ гыццыл чызг Лерæйæн.  
Бæзджыты Иссæ æмæ Олгъа сæ къæхтыл нал лæууыдысты. Кæуын, дзурын 
312 

Хъысмæтæй лидзæн нæй 
1г 
дæр сæ бон нал уыди. Уæдæ Веркæ, Алик æмæ йæ хотæ дæр афтæ. 
Стыр, тынг стыр дур æрхауди сæ хæдзарыл. Æрдз дæр куыдта, хъарæг 
кодта... Уарыди æнæбанцайгæйæ. Куыдта арв... 
Дзерассæ, мæгуыр, нæ зыдта, йæ мад æмæ йæ гыццыл хо кæй фæ- 
мардысты, уый. Йæхæдæг дæр уæззау цæфтæ уыдис, цасдæр йæхимæ 
дæр не 'рцыд. Мæскуымæ йæ аластой рынчындонмæ иннæ уæззауцæф 
сывæллæттимæ. Уым ын рынчындоны операци скодтой. Йæ фыдыхо, 
йæ фыд Алик уым уыдысты, Ирыстонæй дзы бирæ адæм уыдис, рын- 
чынты хæстæджытæ, зонгæтæ... Дзерассæ йæхимæ куы æрцыдис, уæд 
фыццагдæр афарста йæ фыды: 
— Папæ, мамæ æмæ Лерæ кæм сты? 
Алик йæ цæссыгтæ тыххæйты баурæдта, афтæмæй загъта: 
— Ма тыхс, мæ хур. Ницы сын у, нæхимæ сты. 
Дзерассæ цыдæр æнахуыр каст скодта йæ фыдмæ, ницыуал 
сдзырдта. Æвæццæгæн æмбæрста, сайгæ йæ кæй кæны, уый. 
Бирæ фæцис Дзерассæ рынчындоны, цалдæр мæйы. Уым па- 
латæйы йемæ уыдис йе 'мкъласон Алинæ, уый дæр уæззау цæф уыдис, 
тыххæйты фервæзтис. Иухатт уымæ йæ мадыхо Ирыстонæй æрцыдис. 
Уый, æвæццæгæн, афтæ æнхъæл уыдис, Дзерассæ фынæй кæны, æмæ 
Алинæйæн афтæ куы зæгъид: 
— Куыд у Дзерассæ та? Мæгуырæг, цы тæригъæд у, йæ мад æмæ 
йæ хо фæмардысты. Уæддæр йæхæдæг кæй фервæзти... 
Дзерассæ фехъуыста ныхас æмæ йыл цыма исчи ихдон æрбакалдта, 
афтæ фæци. Йæ кæуын нал баурæдта, райхъуыст йæ богъ-богъ.  
Сылгоймаг хорзау нал фæци, бамбæрста, раст кæй нæ уыди, уый. Бацыди 
йæм, йæ сæрыл ын йæ къух æрывæрдта. Цы загьтаид, уый нæ зыдта. 
Дзерассæ бауадзыгау, йæ цæсгом ныффæлурс. Сылгоймаг тынг фæтарст 
æмæ дохтырмæ фæдзырдта. Æрбамбырд сты дохтыртæ, медициной хотæ. 
Чызгæн уколтæ скодтой. Æрæджиау æрсабыр æмæ бафынæй. 
Дыккаг бон куы райхъал, уæд Дзерассæ йæ фыдæн загъта: 
— Папæ, мæ зæрдæ йæ 'мбæрста, зыдтон æй, мамæ æмæ Лерæ 
кæй фæмардысты, уый. Папæ, æмæ ныр куыд? Куыд цæрдзыстæм æнæ 
уыдон? — æмæ ныккуыдта. Алик йæхæдæг дæр йæ цæссыгтæ нæ  
баурæдта.... Уæдæ дур у уый дæр? Баныгæдта йæ бинойнаг æмæ йæ 
гыццыл чызджы, йæ иннæ чызг та тыхстæй хуыссы рынчындоны. 
Аннæ сидзæрæй схъомыл ис. Ныр та йæ лæппу Азам æмæ йæ 
чызг Дзерассæ дæр сидзæрæй рæздзысты. Фæлæ... Цы гæнæн ис... 
Хуыцау сæ амондджын фæкæнæд, сæ мад æмæ сæ хойæн цынæ бан- 
тыст, уый Азам æмæ Дзерассæйæн бантысæд, уыдоны æрцыдмæ 
дзæбæхæй фæцæрæнт! 
313 

БУДАЙТЫ МИЛУСЯ. Уды суадон 
Иссæ æмæ Олгъа сæ сидзæр фырты чызджы æвирхъау марды 
фæстæ сæхимæ нал æрцыдысты. Æрхуыссыдысты. Сау бонтæ сыл 
скодта. Фыццаг йе 'цæг дунемæ Иссæ ацыд, цалдæр боны фæстæ та 
йæ ус Олгъа. Уæдæ Веркæ дæр бирæ нал ацард, уый дæр фæтагъд 
кодта йæ чындз æмæ йæ фырты чызджы фæстæ... 
Уæ цард, куыд зын, куыд æвирхъау вæййыс хатгай... 
Хъысмæт адæймагæн цы фæцæттæ кæны, уый ничи зоны. Фæлæ 
хъысмæтæй лидзæн нæй, уый алчидæр зоны... 
АСИАТ 
Пецы арт къæрц-къæрцц кæны. Биазæрон бады пецы фарсмæ, 
бийы цъында, йæ сæры та хъуыдытæ зилдух кæнынц. Куы йæ йæ сы- 
вæллоны бонтæм ахæссынц, куы та — йæ чызгон рæстæгмæ. Кæннод 
та ныры рæстæджы цардыл вæййы йæ сагъæс. 
Ацы фæстаг рæстæджы йæ низтæ хæрдмæ скæсын нал уадзынц. 
Куы туджылхъывдад сбæрзонд вæййы, куы йæ зæрдæ сриссы, куы 
та — игæр... Йæхиуыл фæхъуыды кæны, фæлæ ^æ хъуыды кæны- 
ны бон дæр, раст зæгъын хъæуы, никæд фæци. Йæхи кæдæй зоны, 
уæдæй кусгæ кæны. Иуæй-иу хатт æм афтæ дæр фæкæсы, цымæ йæ 
райгуырдæй фæстæмæ дæр кусгæ кодта. Сывæллоны бонтæ дæр ын 
нæ уыд. Раджы, тынг раджы баззад сидзæрæй. Æвæццæгæн, æртæ азы 
йыл цыд, йæ фыд куы амард, уæд. Æмæ йын цы фыд уыд, уый та! 
Йæ койæ йæ зоны. Сыхагæй, хæстæгæй, зонгæйæ — æппæт дæр ын 
йæ хорзы кой кодтой. Алцæмæй æххæст уыди Асиаты фыд Батæрбег: 
бæрзонд, хæрзконд нæлгоймаг, ахуыргонд, æгъдауджын... Йæ хотæ-иу 
афтæ дзырдтой: «Нæ цæст дзы сомы кæнын дæр нæ уарзта, тæрсгæ 
йын кодтам». Æмæ гъе уыцы хорз фыды нæ хъуыды кæны Асиат. 
Тынг раджы ныууагъта сидзæрæй йæ сывæллæтты Батæрбег, йæ би- 
нойнаджы та — сидзæргæсæй. Кæстæр чызг Таисæ та гуыбыны баззад. 
Биазæрон нæ хъуыды кæны, искуы сывæллонау хъазыди, уый. 
Уымæн æмæ хæдзары мадæн æххуыс кæнын хъуыди. Æмæ, мæгуыр, 
æххуыс кодта, йæ бон куыд уыди, афтæ йæ дыууæ хистæр хоимæ, 
стæй, йæ бон куыд нæ уыди, афтæ дæр. Цы нæ куыст та кодта, цы нæ, 
гыццыл куы фестырдæр ис, уæдæй фæстæмæ. Райдай гæрстæ 'хсынæй, 
æфснайынæй, чъырæй цæгъдынæй... Уæдæ цæхæрадоны куыстытæ та! 
Суанг ма хъæдмæ суг ласынмæ дæр цыд. Иухатт та, хъуыды кæны, йæ 
кæстæр, йæ иунæг æфсымæр Хъазбегимæ уис кæнынмæ ацыд  
хъæдмæ. Æркодтой æмæ сæ сыфцæй ластой, æргъом-иу абастой, афтæмæй. 
314 

Асиат 
Цалдæр хаттæн сæ æрластой. Æфсымæр хъуамæ кау быдтаид. Асиат 
сбадти æмæ уистæ кардæй амайын куы райдаид, уымæй афтæ, сæ кау 
афтæмæй рæсугъддæр уыдзæн. Фæлæ лæппу амад уистæ куы федта, 
уæд, гыццыл ма бахъæуа, ма скæуа. 
— Цы бакуыстай, Асиат? Цæмæн мын фесæфтай мæ уистæ? Ныр 
ма цæмæй сбийдзынæн кау? Цы зынтæй сæ æрластам, ууыл уæддæр 
ахъуыды кодтаис. Æндæр куыст дын нал уыд? Цу, æмæ чызджы митæ 
кæн, адон та нæлгоймаджы куыстытæ сты, — загьта лæппу йæ хойæн. 
Асиат хорзау нал фæци, джихæй баззад. Ацы зæххыл ын йæ 
иунæг æфсымæрæй зынаргъдæр ничи уыд, уымæй фылдæр никæй 
уарзта. Æмæ йын ныр зын скодта. Чызджы зæрдæ куыд нæ аскъуыд. 
Йæ зæрдæйæ йæ хорз ракæнын фæндыди, фæлæ афтæ рауад... Йæ 
цæссыг фемæхсти æмæ кæугæйæ дзырдта: 
— Æз... æз загътон, афтæ амайын сæ хъæуы. Фæндыди мæ, 
цæмæй нæ кау рæсугъд уа. Хъазыбег, æз, æз... Мæхæдæг хъæдмæ фæ- 
цæудзынæн æмæ уис æркæндзынæн, стæй йæ æрласдзынæн. Æрмæст 
ма ку, ма ку... 
Кæддæр-уæддæр æрсабыр сты хо æмæ 'фсымæр. Дыккаг бон, 
куыддæр æрбарухс, афтæ Асиат сыстади, йæ зæрды хъæдмæ цæуын 
уыди. Кæртмæ куы рацыди, уæд кæсы, æмæ йе 'фсымæр гыццыл 
фæрæтимæ лæууы. Æмæ та хо æмæ 'фсымæр дыууæйæ ацыдысты 
хъæдмæ. Æркодтой уис æмæ та сæ, тухитæгæнгæйæ, æрластой. 
Цыппар хойы æмæ иунæг æфсымæр уыдысты. Асиат æртыккаг сы- 
вæллон уыд: йæ уæлæ уыдысты Рæхимæт æмæ Галя, йæ кæстæртæ та 
— Хъазыбег æмæ Таисæ. Æвæццæгæн, уымæн афтæ тынг уарзта чызг 
йæ иунæг æфсымæры. 
* * * 
Зын æмæ тыхст уыдысты ссæдзæм æнусы æртынæм æмæ цып- 
порæм азтæ. Адæм æххормаг æййæфтой. Уæлдайдæр, нæлгоймаг цы 
хæдзары нæ уыд, сидзæрæй чи хъомыл кодта, уыдон. Асиаты мад 
Бати, кæд йæ сывæллæтты ницы хъуаг уагьта, уæддæр, нæлгоймаг 
цы хæдзары уыд, уыдонæй цауддæр цардысты. Бинонтæ-иу фын- 
джы уæлхъус куы бадтысты, уæд-иу Асиат алы 'фсæнттæй архайдта 
къаддæр хæрыныл, Хъазбегæн куынæ сфаг уа æмæ ма йæм хæрын куы 
цæуа, зæгъгæ. Дзыкка кæнæ сæм-иу сир куы уыд, уæд-иу хъазын рай- 
дыдта: «Ауылты къанау, ууылты къанау», — йæхæдæг та сусæгæй йе 
'фсымæры тæбæгъмæ каст. Лæппу-иу хæрд куы фæци, уæд-иу æй чызг 
афарста: 
315 

БУДАЙТЫ МИЛУСЯ. Уды суадон 
— Хъæуы ма дæ? Гъа, мæнæ-ма дын, — æмæ-иу ын йæ тæбæгъ 
йæ разы авæрдта, — мæн нæ хъæуы. Мæнмæ хæрын нæ цæуы. 
Æфсымæр ма чысыл куы уыд, куы ницы ма 'мбæрста, уæд-иу 
райста æмæ бахордта йæ хойы хай. Нæма йæ 'мбæрста, уый йын йæ 
хæринаг йæхи хъуагæй кæй лæвæрдта. Фæлæ, куы фæхистæр сты, уæд 
Хъазыбег алцыдæр бамбæрста æмæ никуыуал бакуымдта йæ хойы 
хæринаг, загъта-иу: 
— Асиат, дæхæдæг хæр, дæхæдæг. Бакæс-ма уæртæ дæхимæ, куыд 
мæллæг дæ! Дæуæй фылдæр нæ хæдзары ничи кусы, дæу æппæтæй 
фылдæр хæрын хъæуы. 
Скъоламæ дæр иумæ бацыдысты хо æмæ 'фсымæр. Сæ астæу дæс 
мæйæ фылдæр нæ уыд. Бадгæ дæр иумæ кодтой, иу партæйыл. Хо йе 
'фсымæрмæ дзурын дæр никæй уагъта. Сæ дыууæ дæр хорз ахуыр  
кодтой, æмæ сæ ахуыргæнджытæ æппынæдзухдæр æппæлыдысты. 
Фыдыбæстæйы Стыр хæст куы райдыдта, уæд Асиатыл иуæндæс 
азы цыд, Хъазбегыл та — дæс. Мин фарастсæдæ цыппор дыккæгæм 
азы, немыц.Ирыстонмæ куы 'рбабырстой, уæд Урсдонмæ дæр бахæццæ 
сты. Хъæуы цæрджыты хæдзæрттæ бацахстой, Биазæрты хæдзары дæр 
цардысты. Чызджыты хистæр Рæхимæт ацыд партизанты къордмæ. Иу 
зымæгон хъызт бон дыккаг хо Галя чъырæй цагъта, Хъазыбег та суг- 
тæ æрбахаста хæдзармæ, йæ сæрыл уыд хъусджын худ. Иу нымыцаг 
салдат лæппуйы сæрæй худ систа æмæ йæ йæ сæрыл æркодта. Галя 
афтæ, ратт худ фæстæмæ лæппуйæн, уазал у, зæгъгæ. Немыцаг кæл- 
кæлæй худгæ, йæ сæр батылдта, «нæгъ», зæгъгæ. Галя айтæ-уыйтæ нал 
фæкодта, фæлæ йын чъырæйдзаг цъæпо йæ цæсгомыл ныццавта.  
Нымыцаг картмæ ралыгъд йæ цæсгом æхсынмæ. Цалынмæ уый æддейæ 
уыд, уæдмæ чызг рудзынгæй рахызт æмæ хъæдмæ партизантæм алы- 
гъд. Хæдзары ма баззадысты Асиат, Хъазыбег, Таисæ сæ мад Батиимæ. 
Иухаттт кæм уыди, уым дын иу немыцаг Хъазыбегмæ фæдзырдта, 
мæ сæр, дам, æхсын, æмæ мын дон æркæн, зæгъгæ. Иу ведрайы тæвд 
дон уыдис, иннæйы — уазал дон. Æмæ, дам, сæ схæццæ кæн. Лæп- 
пу сæ схæццæ кодта, стæй, пецыл цы ведра уыд тæвд донимæ, уый 
йæ разы æрæвæрдта. Немыцаг йæ сæр æхсын райдыдта, лæппу йын 
йæ сæрыл дон кодта. Иу кондæн та йыл ведрайæ фыцгæ дон æркодта, 
йæхæдæг ведра феппæрста, æмæ — лидзгæ. Алыгъди йæ фыды хотæм 
фронты сæрты Бруты хъæумæ. Немыцаг хъæр кæны. Йе 'мбæлттæ йæ 
хъæрмæ æрбагуылф кодтой æмæ, хъуыддаг цæй мидæг ис, уый куы 
бамбæрстой, уæд лæппуйы агурын байдыдтой. Бинонтæн загътой, 
куынæ йæ ссарат, уæд уе 'ппæты дæр амардзыстæм. Æхсæвы мад йæ 
дыууæ чызгимæ алыгъди хъæдмæ, ныууагътой сæ хæдзар. Райсомæй 
316 

Асиат 
сын немыц сæ хæдзар басыгътой. Фæлæ бирæ нал фесты сæхæдæг 
дæр Ирыстоны зæххыл. Не 'фсæдтæ сæ фæсырдтой, æмæ лыгъдысты 
тарст тæрхъусты хуызæн. 
Æрыздæхтысты Биазырты бинонтæ се 'мхъæуккæгтимæ хъæдæй. 
Бати сæ хæдзар афтæмæй куы федта, уæд ныдздзынæзта: 
— Уæ, иу дæр уæ мауал баззайа нæ тæригъæдæй æмæ бын бауат, 
мах æнæ хæдзар чи фæкодта. 
Цы фæуыдаиккой Биазырты бинонтæ æмæ уал цардысты се скъæ- 
ты. Хорз æмæ уымæ нæ бавнæлдтой. Фос сæм ницыуал уыд,  
немыц сæ аргæвстой. Хъазбег дæр Брутæй æрбаздæхт. Уалдзæг куы 
ралæууыд, уæд Бати бирæ гогызтæ сæнтыдта, æмæ гыццылгай-гыццыл- 
гай сæхиуыл фæхæцыдысты бинонтæ. Мад гогызтæ уæй кодта, цыдæр 
капекк сæм фæзынди, æмæ афтæмæйты хæдзар скодтой... 
* * * 
Асиат æрыздæхти йæ хъуыдытæй... Йæ рустыл цæссыгтæ уадысты. 
Йæ иунæг æфсымæр цалдæр азы размæ амард, уый фæстæ — йæ хистæр 
хо Рахимæт. Цард æгъатыр у, бирæ фæзилæнтæ дзы ис. Куы иуæрдæм 
фæкъул вæййы, куы — иннæрдæм... Сылгоймаг иуцасдæр рæстæг æн- 
къардæй бадт, стæй та йæ йæ хъуыдытæ йе 'рыгон бонтæм ахастой. 
Скъола каст куы фæци, уæд бацыди хъæууонхæдзарадон техни- 
куммæ. Диплом куы райста, уæд æй арвыстой кусынмæ, мæнæ уал 
æмæ уал азы кæм цæры, уыцы хъæумæ. Йæ зонындзинæдтæ не 'вгъау 
кодта, афтæмæй фæкуыста дыууиссæдз азæй фылдæр фыццаг зоотех- 
никæй, стæй — фосы дохтырæй. Улæфты бон ын нæ уыд. Уæдæ, хæ- 
дзары куыстытæ дæр иууылдæр йæхимæ кастысты. 
Чындзы куы 'рцыди, æмæ афæдз куы ацардысты, йæ хистæр чызг 
гуырд уыди, уæд ын йæ сæрыхицауы армимæ акодтой. Асиат хæдза- 
ры баззади йе 'фсин æмæ йæ хицауимæ. Диссаджы хорз зæрæдтæ уы- 
дысты: æгъдауджын, адæмуарзон, кæрдзындæттон... Сæ чындзы бирæ 
уарзтой, аргъ ын кодтой. Фæлæ, мæгуыр, зæрдæсаст уыдысты æмæ æп- 
пынæдзухдæр æнкъард кодтой. Се 'ртæ хистæр фырты Фыдыбæстæйы 
Стыр хæсты фæмард сты, сæ цыппæрæм фыртыл та, немыц сæ хъæуы 
куы уыдысты, уæд сæхи кæрты гранат фехæлд. Зæронд лæг æмæ ус сæ 
фырттæм æнхъæлмæ кастысты æмæ сын хист дæр нæ кодтой. 
Асиатæн тынг зын уыд: йæ лæг — æфсады рæнхъыты,  
зæрæдтæ афтæ куыстхъом нал уыдысты, ноджы гыццыл сывæллон, куыст... 
Æвæццæгæн, иутæн Хуыцауæй загъд вæййы царды мидæг æрмæстдæр 
гуыргъахъ фæндæгтыл цæуын. 
317 

БУДАЙТЫ МИЛУСЯ. Уды суадон 
Стыр аргъ кодта чындз йæ хицау æмæ 'фсинæн, лæггад сын  
кодта, йæ бон куыд уыди, афтæ. Зæрдæрыст зæрæдтæн сæ зæрдæ иугыц- 
цыл барухс, хур сыл ракаст, сæ иунæгæн сывæллон куы фæзынд, уæд. 
Зæрæдтæ йыл æрхъæцмæ дæр нæ хъæцыдысты.. 
Фæлæ... Иу бон куы уыд, уæд Асиатæн йæ хицау тынг батых- 
сти, йæ рахиз фарс срысти. Куыд рабæрæг, афтæмæй йæ къуырмтъан- 
гæй тыхсти зæронд лæг. Чындз сæ сыхаг, се 'рвадæлты лæгимæ ба- 
хуæрдоны аластой рынчындонмæ йæ хицауы. Фæндагыл зæронд лæг 
февзæр, уæрдон æй сцагъта. Рынчындоны кæртмæ куыддæр бахæццæ 
сты, афтæ хицау йæ чындзы къухы йæ уд систа. Æрыгон сылгоймаджы 
зæрдæ йыл тынг фæрысти, ноджы зæрондæн йæ иунæг фырт дæр йæ 
фæстаг бон йæ разы нæ уыд. Йæ хицауы амæлæты фæстæ Асиатæн 
ноджы фæзындæр. Лæджы куыстæй зæгъай, сылгоймаджы куыстæй 
— иууылдæр йæхимæ кастысты, стæй ма хистытæ дæр кодтой. Фæлæ, 
цы гæнæн ис, зындзинæдтыл ахуыр уыд Асиат йæ сывæллоны бонтæй 
фæстæмæ. 
* * * 
Цыдысты бонтæ æмæ фарн семæ хастой. Асиаты сæрыхицау ссыд 
армийæ. Тынг фæхъыг кодта йæ фыдыл, фæлæ йын йæ бон цы уыд. 
Лæг æмæ ус куыстой. Æмæ кæд сæ цард æнцонтæй нæ уыд, уæддæр 
ног хæдзар кæнын райдыдтой. Ныр сын фондз сывæллоны уыд, ный- 
йарджыты зæрдæтæ сæ рухс кодтой. Мад æмæ фыд сæ цоты ахуыр 
кодтой куыстуарзоныл, æгъдауыл, хистæрæн кад кæныныл, скъолайы 
дæр хорз ахуыр кодтой. Афтæмæй адæмы рæгъы рацыдысты, райстой 
уæлдæр ахуыргонддзинад. Зæрватыччы цъиутæ сæ ахстæттæй куыд 
атæхынц, афтæ уыдон дæр атахтысты сæ фыды хæдзарæй стыр горæт- 
мæ. Алчидæр сæ царды йæ бынат ссардта. Алкæмæндæр сæ ис йæхи 
бинонтæ, рæсугъд цот... Ныр Асиат йæ сæрыхицауимæ нана æмæ баба 
сты. Мад æмæ фыды нæ фæнды горæтмæ алидзын цæрынмæ. Сæ цард 
хъæуы ис. Афтæ фæзæгъынц: 
— Цалынмæ нæ къæхтыл лæууæм, уæдмæ никæдæм цæуæм арды- 
гæй. Стæй уый фæстæ дæр. 
* * * 
Бады Асиат пецы фарсмæ, хъуыды кæны. Ахæм рæстæджытæ 
йын арæх нæ вæййы. Йæ цард иууылдæр йæ цæстытыл ауад. Хъуыды 
кæны, йæ царды фæндаг куыд уыд, ууыл. Æнцон нæ уыд, зын фæн- 
318 

Царды фæзилæнтæ 
дагыл фæцыд, фылдæр уыд гуыргъахъ, иуæй-иу хатт-иу сæрсæфæнмæ 
дæр бахæццæ, фæлæ йын ахæм рæстæджыты Хуыцау æххуыс кодта. 
Сылгоймаг хъуыды кæны, разы у йæ цардæй æви нæ æмæ йæхицæн 
зæгъы: «Кæд зын уыди мæ цардвæндаг, уæддæр дзы бирæ рухс, хур- 
бæттæ уыд. Цард, æвæццæгæн, хъуамæ афтæ уа...» 
Æмткæй райсгæйæ, Асиат разы у йæ цардæй. Æнцон ын никæд 
уыд, фæлæ алцæмæй дæр дæнцæн у йæ сывæллæттæн: куыстуарзон- 
дзинадæй, æфсармæй, æгъдауæй... Уæдæ, куыд мад, афтæ дæр тынг 
хорз мад у... Йæ цот афтæ фæзæгъынц, мах мады хуызæн никæмæн 
ис, зæгъгæ. Æмæ, уый æцæгæйдæр афтæ у. Асиат у, куыд фæзæгъынц 
— МАД стыр дамгъæйæ. Нымайынц æмæ йын аргъ кæнынц æрмæст 
йæхи цот нæ, фæлæ хъæубæстæйы адæм иууылдæр. 
Бады Асиат, хъуыдыты аныгъуылд... Уалынмæ йæ размæ æрбауад 
йæ фырты фарастаздзыд чызг — цыкурайы фæрдыджы хуызæн - рæ- 
сугъд. Кристинæ йæ баба æмæ нанаимæ цæры хъæуы. Йæ фыдымады 
русыл йæ рус авæрдта æмæ загъта: 
— Нана, нана, цы кæныс? Æнкъард цæмæн дæ? Исты дæ риссы? 
Хос дын раттон? Нана, нана, æнкъард ма кæн! Æз дæу тынг бирæ уар- 
зын, мæ хуызæн нана никæмæн ис! 
Асиат ахъæбыс кодта йæ чысыл хуры æмæ загъта: 
— Нанайы цæттæ чызг, мæ гыццыл хур, мæ удлæууæн! Нæ, нæ, 
ницы мæ риссы. Ма мыл тыхс. Мæнæ бадын æмæ мæ кæддæры бонтæ 
æрымысыдтæн... 
Асиат йæхицæн загъта: «Уый цард у, цард! Нæ, фæлæ æз 
амондджын дæн! Кæрæдзийы æмбаргæйæ, кæрæдзийæн аргъгæнгæйæ 
уал æмæ уал азы фæцардыстæм мæ сæрыхицауимæ... Ис мын хорз 
цот, цоты цот, хæрæфырттæ... Æвæццæгæн, цард хъуамæ афтæ уа...» 
ЦАРДЫ ФÆЗИЛÆНТÆ 
Фондзаздзыд Данæ йæ сынтæджы фынæй кодта. Йæ урс рæсугъд 
цæсгомыл мидбылхудт хъазыд. Чызджы сыгъзæринхуыз дзыккутæ — 
базыл, йæ гыццыл къух — сæры бын. Фари сынтæгыл сбадт æмæ каст 
чызгмæ, стæй йæ бынатæй фестад, сывæллоны хъæццул бадзæбæхтæ 
кодта æмæ балкъонмæ рахызт. Диссаджы сæрдыгон æхсæв уыд, рагæй- 
дæр ахæм æхсæв никуыуал скодта. Арвыл цалхыдзаг мæй тылди, йæ 
алыварс та стъалытæ тыбар-тыбур кодтой. Мæйы рухсмæ хæхтæ, цыма 
бон уыд, афтæ зындысты. Рог дымгæ кодта, æмæ бæлæстæ змæлыды- 
сты. Сусхъæд бæлас дидинæг калдта æмæ йæ тæф æхсызгондзинад хаста 
319 

БУДАЙТЫ МИЛУСЯ. Уды суадон 
адæймагæн. Фари каст арвмæ, мæймæ, стъалытæм, æмæ йæм афтæ зынд, 
цыма йæ уыдон æмбарынц æмæ йемæ ныхас кæнынц. Æвæццæгæн, са- 
хатæй фылдæр фæлæууыд балкъоныл, хъуыдытæ кодта... 
* * * 
Цард диссаг у. Цы фæзилæнтæ дзы ис! Адæймаг иу хуызы фæ- 
хъуыды кæны, фæлæ царды рауайы æндæрхуызон. Фари гыццылæй 
тынг уарзта йæ хъазæнчындзытæн къабатæ хуыйын. Афтæ-иу дзырдта, 
æз, дам, куы сыстыр уон, уæд хуыйæг уыдзынæн, зæгъгæ. Фæлæ азтæ 
цыдысты, Фари дæр зондджындæр кодта. Скъола каст куы фæци сыгъ- 
зæрин майданимæ, уæд йе 'мбал чызг, йе 'мкъласон, дæс азы дæргъы 
иу партæйыл кæимæ фæбадт, — Заретæимæ сфæнд кодтой медициной 
институтмæ бацæуын. Дыууæйæ дæр хорз радтой фæлварæнтæ æмæ 
бахаудысты институтмæ. Фарийы фæндыд, гинеколог куы суыдаид, 
уый. Заретæ та бацыд педиатрон факультетмæ. Æхсæз азы иу боны 
хуызæн агæпп кодтой, кæд ахуыр кæнын зын уыд, уæддæр. Дыууæ 
чызджы кæрæдзийы арæх нæ уыдтой, уымæн æмæ фæйнæхуызон фа- 
культетты ахуыр кодтой, стæй-иу практикæйы дæр алыхуызон рынчын- 
дæтты уыдысты. Фари никуы ферох кæндзæн, фыццаг хатт куыд фех- 
хуыс кодта сылгоймагæн, уый. Фæндзæм курсы куы ахуыр кодта, уæд 
уыди уый. Сывæллон куы райгуырд, Фари йæ йæ къухтæм куы рай- 
ста, йæ кæуын куы райхъуыст, уæд чызг йæхицæй ахæм бузныг уыд, 
æмæ — диссаг. Изæры сæхимæ куы 'рцыд, уæд хъуыдытæ кодта: «Цы 
диссаг у цард. Сывæллон райгуыры, вæййы æнæбон, гыццыл, стæй 
йæ къахыл ауайы. Рахъомыл вæййы... Æмæ та уымæн дæр сывæллон 
райгуыры... Цымæ, мæнмæ та цы 'нхъæлмæ кæсы? Мæ амонд ссар- 
дзынæн? Цал сывæллоны мын уыдзæн? Чызг мын уыдзæн, æнæмæнг, 
чызг! Гыццыл рæсугъд чызг!» 
Фари институт каст фæци иттæг хорз бæрæггæнæнтимæ. Заретæ 
дæр уæдæ — афтæ. Фæлæ дзы алкæмæн дæр уыд йæхи фæндаг.  
Заретæ ма институты ахуыр кодта, афтæмæй чындзы ацыд. Иæ лæгимæ 
афтыд æндæр горæтмæ æмæ уым рынчындоны куыста. Дыууæ 'мбалы 
кæрæдзимæ фыстæджытæ фыстой, телефонæй дæр дзырдтой. 
Фари кусын байдыдта Дзæуджыхъæуы фыццæгæм арæндоны. Йæ 
зæрды уыди ^дарддæр ахуыр кæнын, диссертаци ныффыссын, фæлæ 
уал куыста, Йæ куыст йæ зæрдæмæ тынг цыд. Арæх-иу йе 'мбæлт- 
тæн афтæ дзырдта: «Уымæй хуыздæр ма цы уа, æмæ æххуыс кæн сы- 
вæллонæн — суинаг адæймагæн — царды рухс фенынмæ». Фари ныр 
æртæ азы кусы, фæлæ нымад у арæндоны хуыздæр дохтыртæй иуыл. 
320 

Царды фæзилæнтæ 
Æнцон куыст нæу, зæгъæн ис, æмæ тынг зын у, æцæгæйдæр, тынг ва- 
зыгджын. Иуæй-иу хатт чызг ахæм фæлладæй æрбацæуы хæдзармæ 
æмæ хæрын дæр йæ бон нæ вæййы. Тъахтиныл сбады æмæ цасдæр 
рæстæг афтæ фæбады. Йæ мад Мисурæт дæр ма йæм бахаты: 
— Чызг, бынтон афтæ дæр не 'мбæлы. Куыстæй йеддæмæ ницы 
ис?! Бакæс-ма, куыд фæллад дæ, хæрынхъом дæр куы нал дæ. Стæй 
отпускы дæр нæ цæуыс, отпускы... 
Ахæм рæстæг-иу Фари йæ бынатæй фестад, йæ мады æрбахъæбыс 
кодта æмæ-иу загъта: 
— О мæ дзæбæх мад! Æз æхсызгон фæллад дæн. Зоныс, абон цал 
сывæллоны райгуырд? Фараст! Æз амондджын дæн, амондджын, уал 
гыццыл адæймагæн кæй феххуыс кодтон райгуырынмæ, уымæй. 
Афтæ куыста Фари. Бонтæ цыдысты, фарн семæ хастой. Иу æх- 
сæв бахуыссыны размæ чызг чиныджы фæкаст, стæй æрæджиау ба- 
фынæй. Иу рæстæг йæ мидвынмæ айхъуыста телефоны дзæнгæрæг, йæ 
сынтæджы фарсмæ цы цырагъ уыд, уый ссыгъта, сахатмæ æркаст, уыд 
æхсæвы æртæ сахаты. «Цымæ, чи уыдзæн, ацы афон нæм чи дзуры?» 
— ахъуыды кодта Фари, хæтæл систа æмæ фехъуыста, арæндоны  
æхсæвы чи куыста, уыцы дохтыр Ларисæйы хъæлæс: 
— Фари, ды дæ? Бахатыр кæ, кæй дæ райхъал кодтон, уымæй. 
Фæлæ... Мæнæ иу сылгоймаджы 'рбаластой, фондз æмæ йыл дыууис- 
сæдз азы цæуы, фыццаг хатт ары. Тыхст у, тынг тыхст... Де 'ххуыс нæ 
хъæуы! Дæ хорзæхæй! 
— Ларисæ, хорз, фæцæуын. Бацæттæ кæнут, операци кæнынмæ цы 
хъæуы, уый. Рарвитут мæм тагьд æххуысы машинæ! 
Чызг трубкæ æрывæрдта, тагъд-тагъд йæхи ахсадта, йæ дзау- 
мæттæ акодта æмæ, йæ мад æмæ йæ фыды куыд нæ райхъал кæна, 
афтæ арæхстгай дæгъæлæй дуар бакодта æмæ йæ фæстæмæ сæхгæдта. 
Æрхызти бынмæ, тагьд æххуысы машинæ подъезды цур лæууыд. Фари 
дард нæ цард арæндонмæ, æмæ дæс минутмæ бахæццæ сты. Чызг йæ 
къухтæ ахсадта, урс халат скодта йæ уæлæ æмæ сылгоймаджы цурмæ 
бацыд. Рæсугъд сылгоймаг уыд, æрыгонхуыз, ничи йын раттаид фондз 
æмæ дыууиссæдз азы. Мæгуыр, хæстулæфт кодта. 
Фари сылгоймагмæ æргуыбыр кодта, йæ номæй йæ бафарста. Уый 
тыххæйты, хъæрзгæйæ, загъта: 
— Илитæ бæргæ дæн, Цæразонты, фæлæ... Дохтыр, феххуыс мын 
кæн, мæ сывæллоны мын фервæзын кæн, мæхæдæг, мæхæдæг... 
— Ма тыхс, Илитæ, алцыдæр хорз уыдзæн: сывæллон дæр, 
дæхæдæг дæр, — стæй Фари санитартæн загъта:— Аласут æй операци 
кæнæн уатмæ. 
21 Будайты Милуся 
321 

Шэд БУДАЙТЫ МИЛУСЯ. Уды суадон 
Операци кæнынмæ алцыдæр цæттæ уыд. Фари фыццаг хатт нæ 
кодта операци. Фæлæ-иу иннæ сылгоймæгтæ æрыгон уыдысты — 
ссæдз азæй дæс æмæ ссæдз азы онг сыл цыдаид. Æмæ ныр тæрсгæ нæ 
кодта, ныфс æй уыд, фæлæ уæддæр цыдæр æнахуыр мæт кодта. Ахæм 
операцитæ, бæргæ, Сослан Солтаны фырт фæкæны, фæлæ отпускы ис. 
Ларисæ дæр Фарийæ хистæр у, рагæй кусы ам, фæлæ уый ахæм  
операцитæ нæ фæкæны. «Æххуыс мын кæндзæн Ларисæ, уæдæ медициной 
хо Мария æмæ акушеркæ Верæ дæр фæлтæрдджын сты», — хъуыды 
кодта Фари æмæ скуывта: 
— О Хуыцау, æххуысгæнæг у! 
Фондз сахаты бæрц цыд операци. Уынджы, арæндоны раз тарст- 
хуызæй лæууыдысты Илитæйы хæстæджытæ. Йæ сæрыхицау рацу-бацу 
кодта. ^Хорз рауад операци, Илитæйы хуылфæй замманайы лæппу си- 
стой. Йæ уæз, цас æмбæлы, уымæй бирæ фылдæр уыд — фондз  
килограммы, йæ дæргъ та уыд фæндзай фондз сантиметры. 
— Ай мæнæ цæттæ лæппу куы у! — сдзырдта акушеркæ, — Хуы- 
цауы тыххæй, цы йын хæрын кодта? — бафтыдта ма йæ ныхасмæ. 
Илитæйæ бирæ туг фæхъуыд, æмæ йæм туг дæр бауагътой. Ала- 
стой йæ палатæмæ. Фари афтæ бафæллад, æмæ йæ хид цъыкк-цъыкк 
кодта, йæ цæсгом ныффæлурс, бандонмæ ма тыххæйты бахæццæ. 
Кусджытæй йын чидæр кофе æрбахаста, æмæ уый куы бацымдта, уæд 
гыццыл йæхиуыл фæхæцыд. Уыд райсомы фараст сахаты, чызг йæ  
кабинеты кушеткæйыл æрхуыссыд æмæ афынæй. Æвæццæгæн, иу-дыууæ 
сахаты рацыдаид, афтæ райхъал, фæгæпп кодта. Ларисæ стволы уæл- 
хъус цыдæр фыста. 
— Бæрæг нæу, чи нæ лæмæгъдæр у, уый, æз æви Илитæ. Хæдæ- 
гай, куыд у? Цæуон, бауайон æм, мæ зæрдæ йæм æхсайы. Куыд 
афынæй дæн, — тагъд-тагъд дзырдта Фари. 
— Наркозы фæстæ йæхимæ 'рцыд Илитæ. Ницы йын у, сывæлло- 
ны йæм бахастой, — загъта Ларисæ. 
Фари бацыд, Илитæ цы палатæйы хуыссыд, уырдæм, сынтæджы 
фарсмæ бандоныл сбадт, йæ къух æрхаста сылгоймаджы русыл. Уый 
йæ цæстытæ байгом кодта, бахудти æмæ лæмæгъ хъæлæсæй загъта: 
— Дохтыр, бузныг! Стыр бузныг! 
— Дæ хъарутыл ауæрд, мацы дзур. Уый фæстæ, мæнæ, куы фæ- 
хуыздæр уай, уæд дзурдзынæ. Диссаджы хъæбатыр сылгоймаг дæ, цы 
лæппу дын ис, цы лæппу! Джигит лæппу, джигит! — загъта Фари. 
Сылгоймаг та йæ мидбылты бахудт. 
Ныр Фарийы мад æмæ фыд та райсомæй мæты бацыдысты, сæ 
чызг йæ уаты куынæ разынд, уæд. Иуæй, тынг фæтарстысты, ин- 
322 

Царды фæзилæнтæ 
нæмæй та, хъуыды кодтой, кæд æм йæ куыстæй фæдзырдтой, зæгъгæ, 
æмæ уырдæм ацыд. Фæлæ уæд куыд ницы афыста, иннæ хæттыты куы 
ныууадзы, исты куы афыссы. Фари Илитæйы палатæйæ куы рацыд, 
уæд йæ зæрдыл æрбалæууыд, афонмæ йæ мад æмæ йæ фыд мæт кæй 
кæнынц, æмæ сæм телефонæй бадзырдта. Хæтæл Мисурæт систа, йæ 
чызджы хъæлæс куы фехъуыста, уæд мæстыйæ загьта: 
— О гормон Фари! Исчи афтæ фæкæны? Фырмæтæй цы фæуæм, 
уый нал зонæм дæ фыдимæ, нæхицæн бынат нал арæм. Уæд та  
искæмæн загьтаис арæндоны кусджытæй, æмæ нæм æрбадзырдтаиккой. 
— Мамæ, ныххатыр мын кæнут, афтæ рауад. Сылгоймаг тынг 
тыхст уыд, операци йын скодтон. Æппындæр рæстæг нæ уыд искæмæн 
зæгъынæн дæр. Цы лæппу у, уый куы фенис! Æцæг цæттæ лæг! — 
загьта Фари. 
— Сылгоймаг та куыд у? — афарста мад, хъуыддаг цæй мидæг 
уыд, уый куы бамбæрста, уæд. 
— Операци хорз рауад, ницы йын у сылгоймагæн дæр, йæхимæ 
æрцыд наркозы фæстæ. Фæлæ ма нæм дыууæ сылгоймаджы 'рбала- 
стой. Хорз, мамæ, курын дæ, æмæ бабайæн дæр бамбарын кæн,  
хъуыддаг цæй мидæг ис, уый. 
Рацыд дыууæ боны. Илитæ йæ сынтæгæй стын райдыдта, арæхст- 
гай рудзынджы размæ бацыд, афтæмæй палатæмæ Фари фæзынд. 
— Гъа-ма, куыд дæ, нæ хъайтар сылгоймаг? Æнæхынджылæгæй 
дын хъайтары ном раттын æмбæлы. Уый дын, æмæ фондз æмæ дыу- 
уиссæдз азмæ дæ ныфс бахастай сывæллон ныййарынмæ, иннæмæй та 
дын, ахæм стыр лæппу райгуырд — йæ уæз фондз килограммы, йæ 
ас та — фæндзай фондз сантиметры. Сæрæн сылгоймаг дæ, сæрæн, 
Илитæ! — худгæйæ загьта Фари, стæй ма йæ ныхасмæ бафтыдта: - 
Гъа-ма, фенын мын кæн дæ сæрыхицауы, ахæм лæппу кæмæн ный- 
йардтай. Æвæццæгæн, уынджы лæууы, нæ кусджытæ загьтой, дыууæ 
боны, дам, ардыгæй нæ ацыди. 
Илитæ йæ мидбылты бахудти. Йæ рæсугъд цæсгом ма фæлурс 
уыд. Сынтæджы къухыл хæцыд, афтæмæй загьта: 
— О, о, æцæгæйдæр, рудзгуыты бын лæууы нæ лæппуйы фыд. 
Фари рудзынгæй акает (палатæ уыд дыккæгæм уæладзыджы), 
æмæ æцæгдæр уынджы лæууыд бæрзонд, хæрзконд нæлгоймаг, иу-дæс 
æмæ дыууиссæдз азы кæуыл цыд, ахæм. Уæлæмæ каст йæ бинойнаг- 
мæ. Дохтыры куы федта, уæд йæ сæр бынмæ æруагъта. Уый фæстæ 
Фари Илитæйæн феххуыс кодта йæ сынтæджы æрхуыесынмæ. Лæмæгъ 
ма уыд сылгоймаг. Чызг хуыесæны фарсмæ бандоныл сбадт, æмæ йын 
Илитæ загьта: 
323 

§ш| БУДАЙТЫ МИЛУСЯ. Уды суадон 
— Фари, æвæццæгæн, зæгъыс, ацы зæронды ма цавæр сывæллон 
хъуыд, зæгъгæ. Цалынмæ цæрон, уæдмæ дæ бузныг уыдзынæн. Стæй, 
æрмæст æз нæ, фæлæ нæ бинонтæ иууылдæр, нæ хæстæджытæ... Кæд 
дын рæстæг ис, уæд мæм иугыццыл байхъус, дæ хорзæхæй. 
— Ис мын, ис рæстæг, фæлæ дын кæд дзурын зын у, уæд æндæр 
хатт. 
— Нæ, нæ, нæ мын у. Демæ мын æнцондæр у, — загъта Илитæ, 
стæй афарста чызджы: — Ды, æвæццæгæн, чындзыцыд нæма дæ? Цал 
азы дыл цæуы? 
— Æз дæр æрыгон нал дæн, авд æмæ мыл ссæдз азы цæуы.  
Чындзыцыд нæма дæн, — стæй ма хынджылæггæнгæйæ бафтыдта йæ ны- 
хасмæ: — Зæронд чызг дæн, зæронд. 
— Æз дæр, мæнæ дæ кары куы уыдтæн, уæд мæ хъуыдыйы дæр 
нæма уыд чындзы æрцæуын, — дарддæр дзырдта Илитæ: — Скъо- 
лайы фæстæ бацыдтæн университетмæ, юридикон факультетмæ, æнты- 
стджынæй йæ каст фæдæн. Кусын байдыдтон прокурæтурæйы, цард- 
тæн мæ мад, фыд æмæ хоимæ. Мæ хо мæнæй кæстæр уыд, уый дæр 
каст фæци университеты филологон факультет, стæй чындзы 'рцыд, 
ис ын дыууæ сывæллоны. Æз та куыстон, аспирантурæмæ бацыдтæн 
ахуыр кæнынмæ, уый фæстæ бахъахъхъæдтон кандидатон диссертаци 
æмæ кусын байдыдтон университеты юридикон факультеты. Уымæй 
цалдæр азы фæстæ та бахъахъхъæдтон докторы диссертаци, ныр дæн 
юридикон наукæты доктор, кафедрæйы сæргълæууæг. Куыд дын æй 
загътон, афтæ мæм чындзы 'рцæуыны хъуыды нæ уыд фароны онг. 
Афтæ куы зæгъон, æмæ мæ курæг нæ уыд, зæгъгæ, уæд раст нæ  
уыдзынæн. 
— Æууæндын, æууæндын ууыл. Бахатыр кæ, Илитæ, фæлæ ды 
тынг рæсугъд, хæрзконд сылгоймаг дæ. Уыимæ ма — ахæм ахуыргонд! 
— загъта Фари. 
— Диссаджы рæсугъд нæ дæн. Æз мæхимæ рæсугъд никуы ка- 
стæн, фæлæ уыд ахæм нæлгоймæгтæ, кæцыты зæрдæмæ цыдтæн. 
Æвæццæгæн, алцыдæр Хуыцауæй гæнгæ у. Æз мæхи хуыздæр никуы 
рахуыдтон, фæлæ дзы искæимæ дæ цард баиу кæн, уый дæр мæ нæ 
бафæндыд. Хъысмæт!.. Мæ мад æмæ мæ фыд тынг мæт кодтой, арæх- 
иу дзырдтой: 
— Нæ чызг, Хуыцауы тыххæй, дæуæй æвзæрдæр нæй? Дæ амонд 
цæуьщнæ ссарыс? Æвæццæгæн, нæхицæн баззайдзынæ, куыд дæм 
кæсæм, афтæмæй. Мах уымæ бæллæм, цæмæй дæ амондджынæй фенæм. 
Æз сæ-иу сабыртæ кодтон, зæрдæ сын æвæрдтон, зæгъын, мæ 
амонд дуар нæма 'рбахоста. Цыдысты азтæ... Иу аз куысты фæдыл 
324 

Царды фæзилæнтæ 
ацыдтæн командировкæйы Мæскуымæ. Уым базонгæ дæн Батрадзи- 
мæ. Уый дæр уым командировкæйы уыд, кусгæ та ам Дзæуджыхъæуы 
Мидхъуыддæгты министрады кæны. Ирыстонæй дыууæйæ уыдыстæм, 
базонгæ стæм, ныхæстæ-иу кодтам. Къуыри фестæм Мæскуыйы. Æз- 
иу нæ хæстæджытæм ацыдтæн, Батрадз та уазæгдоны цард. Нæ кæрæ- 
дзийы тыххæй ницы зыдтам, стæй, раст зæгъын хъæуы, хабæрттæй 
фæрсгæ дæр нæ бакодтам кæрæдзийы. Ардæм, Дзæуджыхъæумæ, ра- 
цыдыстæм поездæй, цыдыстæм иу купейы, немæ ма уыдысты иу лæг 
æмæ ус. Фæндагыл, куыд вæййы, афтæ, ныхæстæ кодтам. Иу хатт дын 
мæ, немæ цы сылгоймаг цыд, уый бафарста, сывæллæттæ, дам, дын 
ис, зæгъгæ. Æз фефсæрмы дæн æмæ йын загьтон, нæй мын, зæгъгæ. 
Уый мæ уæддæр райдыдта фæрсынтæ, цæуылнæ мын ис... Мæнæн æх- 
сызгон нæ уыдысты йæ ныхæстæ, нæ уарзын, æнæзонгæ адæймаг мæ 
ма цардæй куы фæфæрсы, уæд, фæлæ ма мын цы гæнæн уыд æмæ 
йын загьтон, цæмæй мæ иу ран ныууагътаид, уый тыххæй, чындзыцыд 
нæ дæн, зæгъгæ. Хъуыды кæнын, Батрадз мæм цы цымыдис каст æр- 
бакодта, уый, фæлæ дзургæ ницы скодта. Дзæуджыхъæумæ куы схæц- 
цæ стæм, уæд Батрадз загъта: 
— Дæ хорзæхæй, Илитæ, кæд æмбæлы, уæд мын дæ куысты  
телефоны номыр куы раттис, афтæ-иу куысты тыххæй аныхас кæндзы- 
стæм, — æмæ мын йæхи куысты номыр дæр радта. Æз дæр ын раттон 
мæ телефоны номыр. 
Цыдысты бонтæ. Куыстон, уæдæ цы кодтаин, мæнæй ма рох дæр 
фæцис Батрадз. Иу бон дын мæм куы 'рбадзурид телефонæй, афæр- 
стытæ мæ кодта, куыд дæн, уымæй, стæй загъта: 
— Илитæ, кæд æмбæлы, уæд-ма абон фембæлæм куысты фæстæ. 
Æз дæм хæдтулгæйы бацæудзынæн, куысты фæдыл мæ демæ аныхас 
кæнын хъæуы. 
Æз ын загьтон, табуафси, зæгъгæ. Æмæ фембæлдыстæм, ныхæстæ 
кодтам, Батрадз мын радзырдта йæхи тыххæй: институты фæстæ 
Мæскуыйы кæй куыста, уырыссаг ус ын кæй уыд, фæлæ бирæ нæ 
ацардысты, сывæллæттæ сын кæй нæ уыд... Уыцы бонæй фæстæмæ 
мæм алыбон дæр цæуын райдыдта. Нæ дыууæ дæр юристтæ уыдыстæм 
æмæ нын уыд, цæуыл аныхас кæнæм, уый. Цыдысты бонтæ. Иу мæйы 
фæстæ мын Батрадз загъта: 
— Илитæ, нæ дыууæ дæр æрыгон нал стæм, æмæ мыл дæ зæрдæ 
ма фæхудæд, афтæ кæй тагьд кæнын хъуыддæгтæ, уый тыххæй. Фæн- 
ды мæ, цæмæй нæ цард баиу кæнæм! 
Æз хъуыды дæр нæ акодтон, афтæмæй разыйы дзуапп радтон. 
Хъысмæт, хъысмæт... Æвæццæгæн, Хуыцауæй афтæ загъд уыд, æма 
325 

БУДАЙТЫ МИЛУСЯ. Уды суадон 
уал азы Батрадзмæ æнхъæлмæ кастæн. Афæдзы размæ уыд нæ чындз- 
æхсæв, æмæ ныр Цæразонтæй дæн. Мæ мад æмæ мæ фыд уыцы  
хабар куы фехъуыстой, уæд, мæнмæ гæсгæ, ферыгондæр сты. Гъе афтæ. 
Бахатыр мын кæн, Фари, — дарддæр йæ ныхас кодта Илитæ, — ды 
мæнæй бирæ кæстæр дæ, фæлæ мæ ирвæзынгæнæг дæ, æмæ нын хо 
уыдзынæ Батрадзимæ. Мах мæ моимæ кæрæдзийы тынг уарзæм,  
æвæццæгæн, нæ Хуыцау кæрæдзийæн радта. Нæ дыууæйы дæр, кæд æрыгон 
нал стæм, уæддæр тынг фæндыд, цæмæй нын сывæллон уа, æмæ нæ 
Хуыцау фехъуыста. Фари, курын дæ, æмæ мын ныххатыр кæн, бирæ 
кæй фæдзырдтон, уый тыххæй, — сылгоймаг йæ дзурынæй банцад, 
бæрæг уыд, кæй бафæллад æмæ йæ цæстытæ æрæхгæдта. Фари иу- 
цасдæр хъусæй лæууыд, стæй загъта: 
— Æмæ уæ джигитыл ном та цавæр æвæрут? 
— Хетæджы бæрæгбоны райгуырд, табу йæхицæн. Æмæ мæм  
Батрадз ныффыста, Хетæг ном, дам, ыл сæвæрæм. 
— Тынг дзæбæх ном у! Ныр, Илитæ, баулæф, дæ сынтæджы æр- 
хуысс, лæмæгъ ма дæ, æмæ... 
Илитæ дæр æмæ лæппу дæр сæхи хорз æнкъардтой, æмæ сæ 
дыууæ къуырийы фæстæ рафыстой арæндонæй. Стыр куывд скодтой 
Цæразонтæ сæ лæппуйæн, Фарийы дæр ахуыдтой куывдмæ. Батрадз ын 
балæвар кодта сыгъзæрин сахат босимæ. Чызг æй нæ куымдта, фæлæ 
Батрадз æмæ Илитæ дыууæйæ дæр загьтой, куынæ йæ райсай, уæд 
дыл нæ зæрдæ фæхуддзæн, зæгъгæ. 
— Ды ныр махæн нæ хо дæ, стæй стырдæр лæвæртты аккаг дæ, 
— загъта нæлгоймаг. 
* * * 
Цыдысты бонтæ. Иу райсом, Фари куыстмæ куы 'рбацыд, уæд ыл 
акушеркæ дуары раз сæмбæлд æмæ тагъд-тагьд райдæдта дзурын: 
— Фари, Фари, уый диссаг у, диссаг! Нæ зонын, цы кæнæм, уый. 
Абон Ларисæ дæр куысты нæй. 
— Цы диссаг у, мæнæн дæр-ма йæ радзур, æмæ æз дæр дис кæ- 
нон, — загъта чызг. 
— Æвæццæгæн, райсомы фондз сахаты уыдаид, уæд дуаргæс ми- 
дæмæ дзæнгæрæг радта. Мах санитаркæтимæ ахъуыды кодтам,  
æвæццæгæн, сывæрджын сылгоймаджы 'рбаластой, зæгъгæ. Фæлæ...  
Дуаргæс Вано дын мæм дæтты тыхтон. Æз æм кæсгæйæ баззадтæн, цы 
мæм дæтты, зæгъгæ. Уый мын загъта: «Райсомырдæм иугыццыл 
афынæй дæн, æмæ иу рæстæг мæ хъустыл сывæллоны кæуын ауад. 
Æз ахъуыды кодтон, æвæццæгæн, мидæгæй хъуысы, зæгъгæ. Фæлæ 
326 

Царды фæзилæнтæ 0Н№ЩР 
тынг хæстæгæй цыд, дуары разæй. Арæхстгай дуар бакодтон, æмæ дзы 
мæнæ ацы тыхтон... Систон æй, æмæ — сывæллон...» 
Верæ дарддæр дзырдта: 
— Бахастон æй мидæмæ, фæдзырдтон медициной хо Мариямæ 
дæр, радзырдтон ын хабар, райхæлдтам æй, æмæ, æвæццæгæн, иу- 
къуыри кæуыл цæуы, ахæм чызг. Рахъуыды-бахъуыдыйы фæстæ йæ, 
уæртæ æндæрæбон цы сылгоймаг ныййардта, Зинæ йæ ном, уымæ рат- 
там, бирæ 'хсыр æм ис æмæ йын цæмæй дзидзи бадара. Афтæтæ. 
Верæ æмæ Фари ацыдысты сывæллæтты палатæмæ. Сывæллон, 
мæгуыр, фынæй кодта, чызг æм бирæ фæкаст, стæй загъта: 
— Чи уыди, цымæ, дæу æхсæвыгон куыдзы къæбылайы хуызæн 
чи аппæрста? Æвæццæгæн ын зæрдæ нæ уыд. Фæлæ йын нæ бон цы 
у? Хуыцау ын тæрхонгæнæг уæд! Верæ, уæддæр æй исты хуызы базо- 
нын хъæуы, чи уыд уыцы адæймаг. Милицæмæ дæр фехъусын кæнын 
хъæуы, — бахатыд Фари акушеркæмæ. 
Фæлæ афтæ дæр нæ базыдтой, чи уыд уыцы адæймаг, сывæллоны 
арæндоны дуармæ чи сæвæрдта. Фари-иу алыбон дæр, куыстмæ куы 
'рбацыд, уæд йæ халат акодта æмæ-иу бацыд сывæллæтты палатæмæ. 
Сывæллон-иу æм бахудт, цымæ исты 'мбæрста, уый хуызæн. Нырма 
йын, мæгуыр, ном дæр нæма уыд. Иу бон Верæ загъта: 
— Нæ чызг кæдмæ 'нæном уыдзæн? Раттæм-ма йын ном. Мæн 
фæнды, цæмæй йыл Алимæт ном сæвæрæм, мæнмæ гæсгæ, рæсугъд 
ном у. 
Уæд санитаркæтæй иу загъта: 
— На, фæлæ хæлттæ сæппарæм, æмæ кæй ном схауа, уый йыл 
сæвæрдзыстæм. Ванойы дæр бафæрсæм, уый йæ куы ссардта. 
Сразы сты уыцы уынаффæимæ. Фарийы та фæндыд, цæмæй гыц- 
цыл чызгыл сæвæрдтаиккой Данæ ном. Сæппæрстой хæлттæ, æмæ  
Фарийы ном схаудта. Цы гæнæн ма уыд, æма йыл сæвæрдтой Данæ ном. 
Мария загъта: 
— Мæн зæрдæмæ дæр тынг цæуы уыцы ном. Нæ чызг дзæбæх 
зæрдæмæдзæугæ у. Фæлæ тæригъæд уыдзæн сидзæрты хæдзармæ рат- 
тынмæ. 
Фарийы зæрдæмæ тынг цыд Данæ, йæхимæ йæ 'лвæста. Хъуыды 
кодта, уæд та Илитæйæн зæгъа, æмæ йæ уыдон кæд райсиккой, зæгъ- 
гæ. Йæ зæрдыл æрлæууыд, иу хатт ын Илитæ куыд загъта, уый: «Бæр- 
гæ мæ фæнды, цæмæй мын чызг уа, уый. Хетæгæн та — хо. Фæлæ 
æмбарын, сывæллон мын кæй нал уыдзæн, уый. Лæппу мын кæй рай- 
гуырд, уымæй дæр Хуыцау æй разы». 
327 

БУДАЙТЫ МИЛУСЯ. Уды суадон 
Афтæ, æвæццæгæн, иу мæй фæцард чызг арæндоны, Фари афтæ 
дæр нæ бадзырдта Илитæмæ, сфæнд кодта йæхицæн райсын сывæлло- 
ны. Изæры сæхимæ куы 'рбацыд, уæд æхсæвæры фæстæ йæ мад Ми- 
сурæт æмæ фыд Дзамболат телевизормæ кастысты. Фари дæр сæ фар- 
смæ тъахтиныл сбадт æмæ арæхстгай байдыдта дзурын: 
— Баба, мамæ, айразмæ уын дзырдтон, чидæр арæндоны дуары 
размæ ноггуырд чызг куыд ныууагъта. Ахæм дзæбæх сывæллон у, æмæ 
— диссаг. Ныр сывæллоныл мæй цæуы, æмæ йæ хъуамæ сидзæрты 
хæдзармæ радтой, фæлæ йæ æз нæ бауадздзынæн раттын. Нæ, нæ, æз 
Данæйы нæ бауадздзынæн сидзæрты хæдзармæ раттын. 
— Уæдæ йын дæ зæрды цы ис? — афарста йæ чызджы Мисурæт. 
— Мæхицæн æй чызгæн райсдзынæн. 
— Уый та куыд райсдзынæ, дæхæдæг ма æрыгон чызг куы дæ, 
чындзыцыд дæр куынæ ма дæ, — загьта та мад. 
— Нæ, нæ, уæддæр æй райсдзынæн. Æмæ цы, чындзыцыд кæй нæ 
дæн, уый, — сдзырдта Фари æмæ йæ бынатæй сыстад. 
— Мæ къона, Фари, уый цытæ дзурыс, цы? Нырма, æцæгæйдæр, 
дæ амонд дæр куы нæма ссардтай, стæй дæ зæрды диссертаци бахъахъ- 
хъæнын куы уыд. Чи ма дæ ракурдзæн сывæллонимæ? Стæй, стæй... 
Адæм алы ныхæстæ кæндзысты. Ахъуыды кæн, нæ чызг, ахъуыды кæн! 
Уый тынг вазыгджын хъуыддаг у! Дæхи цæмæн æнамонд кæныс. Нæ 
зæронд, ды та куыд хъуыды кæныс? — бахатыд Мисурæт йæ лæгмæ. 
— Куыд зæгъын, куыд зæгъын? — хъуыдыгæнгæйæ загьта  
Дзамболат, — нæ къæбæргæнæг, ды дæр раст дæ, фæлæ Фари дæр раст у. 
Тæригъæд у уыцы сывæллон. Уадз æмæ ма нын уа иу гыццыл чызг. 
Фари йæ фыдмæ бацыд æмæ йын ахъæбыс кодта: 
— Баба, ды мæ мамæйæ хуыздæр æмбарыс. Стæй, стæй, уыцы 
сывæллоны тыххæй мæ чи нæ ракура, уый мæ нæ хъæуы. Нæ хъæуы! 
— æмæ бахатыд йæ мадмæ: — Мамæ, ма тыхс, диссертаци дæр ба- 
хъахъхъæндзынæн, фыст мын у. Æз ма докторы диссертаци дæр ба- 
хъахъхъæндзынæн, — хынджылæггæнгæйæ ма бафтыдта йæ ныхасмæ. 
— О, о, ницыуал зæгъын. Куыд кæсын, афтæмæй, цыфæнды куы 
дзурон, уæддæр мæм нæ байхъусдзынæ, стæй ма дæ фыд дæр дæ фарс 
рахæцыд. Гъемæ, хорз! Тæккæ райсом ацæудзынæн арæндонмæ æмæ 
рахæсдзынæн чызджы. Фæлæ уал, цы хъæуы сывæллоны, уыдон æр- 
цæттæ кæнын дæр хъæуы. 
— Мамæ, бузныг, мемæ кæй сразы дæ, уый тыххæй, фæлæ афтæ 
хæсгæ нæу, гæххæттытæ бацæттæ кæнын хъæуы, стæй йæ æрбахæсдзы- 
стæм. Фендзыстут, цы дзæбæх чызг у, уый. Сымах дæр æй бауарздзы- 
стут. 
328 

Хъæуккаг дохтыр 
* * * 
Фондз азы рацыд, кæдæй Фари гыццыл чызг райста, уæдæй.  
Мисурæт æмæ Дзамболат, æцæгдæр, тынг бауарзтой Данæйы, чызг сæ 
йæхæдæг дæр тынг уарзы. Мисуратмæ нана дзуры, Дзамболатмæ та — 
баба, Фаримæ та йæ номæй дзуры. Ахæм зондджын чызг у, æмæ — 
диссаг. Ныридæгæн кæсын дæр æмæ фыссын дæр зоны, æмдзæвгæтæ 
дæр бирæ зоны. Мисурæт æй фæндырæй цæгъдыныл дæр ахуыр кæны. 
Æмæ йын цы гыццыл фæндыр балхæдтой, уый йæ уæрджытыл авæры 
æмæ фæзæгъы: 
— Нана, баба, фæндырæй уын ацæгъдон? 
— О, бабайы хур, ацæгъд, ацæгъд, — фæзæгьы уæд Дзамболат. 
— Ныр нын ацы рæсугъд стъалы куынæ уыдаид, уæд куыд цар- 
даиккам, — арæх фæдзуры Мисурæт. 
Фари кандидаты диссертаци бахъахъхъæдта, кусы арæндоны дæр 
æмæ медициной институты дæр ахуыргæнæгæй. Гыццыл Данæйыл 
æрхъæцмæ дæр нæ быхсы. Сентябры мæйы та чындзы цæуы. Бафи- 
дыдтой Тотраты мыггагимæ. Æхсæртæг кусы газеты редакцийы, у сæй- 
раг редактор. Данæйы тынг уарзы. Фарийæн афтæ загьта, нæ чындзæх- 
сæвы фæстæ, дам, махимæ цæрдзæн. Фæлæ Мисурæт æмæ Дзамболат 
семæ разы не сты, фæзæгъынц: 
— Мах та цы фæуыдзыстæм, мах. Æппындæр махыл нæ хъуыды 
кæнут. Нæ бон нæ бауыдзæн æнæ Данæйæ цæрын. 
— Æппындæр-ма ма тыхсут, арæх уæм цæудзыстæм. Стæй-иу уæм 
Данæ æхсæв дæр баззайдзæн, — загъта-иу Фари æмæ-иу афарста  
гыццыл чызджы: — Данæ, арæх цæудзыстæм нана æмæ бабамæ, нæ? 
Данæ-иу йæ сæр батылдта, бауад-иу Мисурæт æмæ Дзамболатмæ 
æмæ сæ-иу йæ гыццыл къухтæй ахъæбыс кодта. 
ХЪÆУККАГ ДОХТЫР 
Хохы цъуппытæ райсомы хуры тынтæм æрттывтой. Хъуысыди 
цæугæдоны сыр-сыр. Мæргътæ зарыдысты сæ рæсугъддæр зарджытæ. 
Дымдта рог дымгæ æмæ змæлын кодта гом рудзынджы æмбæрзæн. 
Зæрдæмæдзæугæ райсом уыд. 
Агуындæ райхъал, йæхи айвæзтытæ кодта йæ сынтæджы æмæ йæ 
мидбылты бахудт, Сыстади, бацыди рудзынджы размæ æмæ сдзырдта: 
— Æгас нæм цу, æгас, сæрдыгон райсом! Цы дзæбæх дæ, цы 
рæсугъд дæ! Ралæууыд бон! Райхъал æрдз! Цард та фæуæлахиз 
мæлæтыл! 
329 

БУДАЙТЫ МИЛУСЯ. Уды суадон 
Чызджы цæсгомыл райсомы рог дымгæ æхсызгонæй андзæвыд, 
цымæ йын дзуапп лæвæрдта, уый хуызæн. Агуындæ йæ уæлæ дидин- 
вæлыст къаба акодта æмæ бæгъæввадæй, сæгуытау гæпп-гæпгæнгæ, 
йæхицæн цыдæртæ заргæ араст цæугæдоны 'рдæм. Бирæ цæуын æй нæ 
хъуыди, уымæн æмæ цæугæдоны былыл цардысты Агуындæитæ. Бацы- 
ди доны æмæ йæ цæсгомыл цалдæр хатты дон скалдта, йæ мыдхуыз, 
бæзджын, даргъ дзыккутæ дæр ма ныххуылыдз сты. Цæугæдонæй  
рацыд, æртæхдзыд цъæх кæрдæгыл рацу-бацу^акодта, уый фæстæ зæххыл 
æрбадт... Чызг уыд малусæджы хуызæн. Йæ дзыккутæ хуры рухсмæ 
æрттывтой. Дыууæ æмæ ссæдзаздзыд Агуындæ хъуыды кодта йæ дард- 
дæры цардыл... Ныр дыууæ азы рацыд ам, йæ райгуырæн хъæуы, 
фельдшерæй кæдæй кусы, уæдæй. Абон Хуыцаубон у, куыстмæ цæуын 
æй нæ хъæуы æмæ гъе уымæ гæсгæ афтæ фæндон æрвиты йæ рæстæг 
цæугæдоны был. 
Агуындæйы, йæхи кæдæй зоны, уæдæй дохтыр суæвын фæндыди. 
Гыццылæй, сывæллæттимæ куы хъазыд, уæд-иу йе 'мбæлттæ уыдысты 
«ахуыргæнджытæ», «дуканигæстæ»... Агуындæ та аллы хатт дæр уыди 
«дохтыр». Йæ мад Зæрæда фосы дохтырæй куыста, æмæ чызгмæ уыди, 
чи нал хъуыд, ахæм уколгæнæнтæ, хъусæнтæ. Стæй ма йын йæ фыды- 
мад бахуыдта йæхи аккаг урс халат æмæ сæрбæттæн. 
Агуындæйы-иу исчи куы афарста, куы сыстыр уай, уæд дæ цавæр 
дæсныйад райсын фæнды, зæгъгæ, уæд-иу æм диссаг фæкаст: ау, куыд 
нæ йæ зонынц, дохтыр суæвын æй кæй фæнды, уый. Хорз ахуыр кодта 
Агуындæ, математикæйæ-иу олимпиадæты фыццаг бынæттæ бацахста. 
Ахуыргæнджытæ йын дзырдтой, университетмæ филфак, кæннод  
математикой факультетмæ бацу, зæгъгæ. Фæлæ чызг никæмæ байхъуыста, 
æмæ, скъола каст куы фæци, уæд йæ гæххæттытæ балæвæрдта  
медициной институтмæ. Йæ мад Зæрæдайы дæр фæндыд, цæмæй йæ чызг 
дохтыр суыдаид. 
Агуындæ йæхи тынг цæттæ кодта фæлварæнтæ раттынмæ  
медициной институтмæ. Цард йæ мады фыдыхо Чендземæ. Зæронд ус тынг 
тæригъæд кодта чызгæн, æгæр, дам, ахуыр кæныс, æгæр тыхсын кæ- 
ныс дæхи, зæгъгæ. 
— Мæ хур, Агуындæ, баулæф-иу, баулæф, афтæ не 'мбæлы, æх- 
сæвæй-бонæй ахуыр кæныс. Уæртæ паркмæ дæр ацу, атезгъо кæн, стæй 
та-иу ахуыр кæн. Афтæмæй хуыздæр бахъуыды кæндзынæ æрмæг дæр, 
— арæх-иу ын афтæ дзырдта Чендзе. 
Уæд ын чызг загьта: 
— Нана, мæнæ медициной институтмæ куы бахаон, уæд баулæф- 
дзынæн. 
330 

Хъæуккаг дохтыр 
— Уырдæм куы бахауай, уæд уым тынг хорз ахуыр кæнын хъæу- 
дзæн, æмæ дæ улæфынмæ нал æвдæлдзæн. Цæмæй дæ хорз дохтыр 
рауайа, уый тыххæй цыфæндыйы цæстæй кæсын нæ хъæуы ахуырмæ. 
Хъыгагæн, бирæтæ уый нæ фембарынц, æмæ сæ æвзæр дохтыртæ ра- 
уайы. Фæлæ мæ уырны, дæуæй хорз дохтыр кæй рауайдзæн. 
— Нана, куы бахауин институтмæ, уæд ахуыр та бæргæ кæнин. 
Рагацау ницы дзурын. 
— Æмæ цæуылнæ хъуамæ бахауай? Скъола каст фæдæ иттæг хорз 
бæрæггæнæнтимæ, дæхи тынг цæттæ кæныс, — загъта-иу зæронд ус 
æмæ-иу чызгмæ уарзæгой цæстæй бакаст. 
Фыццаг фæлварæн уыд уырыссаг æвзагæй — сочинени. Радтой 
сын æртæ темæйы: «Антон Чеховы сфæлдыстад», Аннæ Каренинæйы 
фæлгонц Лев Толстойы роман «Аннæ Каренина»-йæ, æртыккаг темæ та 
уыд сæрибар — «Цы бынат ахсы дохтыр нæ царды». Агуындæ равзæр- 
ста фæстаг темæ. Сочиненийæ райста «фондз». Дыккаг фæлварæн дæт- 
тынмæ куы 'рбацыд институтмæ, уæд æм фæдзырдтой, сочинени цы 
ахуыргæнджытæм фыста, уыдон. Кабинетмæ куы бацыд, уæд æй сба- 
дын кодтой, æмæ йын ахуыргæнджытæй иу загьта: 
— Дæ сочинени нæ зæрдæмæ тынг фæцыд, схонæн æй ис сфæл- 
дыстадон куыст: у мидисджын, стæй бæрцæй дæр бирæ ныффыстай. 
Ахъуыды кодтам æмæ загьтам, ацы чызгмæ курдиат ис фыссынмæ. 
Университетмæ цæуылнæ бацыдтæ, æз уым филфачы кусын, æмæ дæ 
кæд фæнды, уæд ныр дæр нæма байрæджы. Дæ хуызæттæ хъуамæ уым 
ахыр кæной. 
Агуындæ ныфсæрмы, кæй дзы æппæлыдысты, уымæй. Сабыргай 
загьта: 
— Арфæ уын кæнын, мæ сочиненийæ мын кæй æппæлут, уымæй. 
Фæлæ мæ дохтыр суæвын фæнды. 
Уæд ын ахуыргæнджытæ загътой: 
— Чызг, дæ бар дæхи. Хуыцау зæгъæд, æмæ дæ фæндтæ куыд 
сæххæст уой, хорз дохтыр дæ куыд рауайа. Дæ мад æмæ дæ фыды 
фæндиаг у. Зындгонд уырыссаг фыссæг Антон Чехов дæр дохтыр уыд. 
Дæу дæр Хуыцау уый фæндагыл рацæуын кæнæд! Цу ныр та дарддæр 
дæтт фæлварæнтæ. 
Агуындæ иннæ дыууæ фæлварæны дæр хорз радта, фæлæ цып- 
пæрæм фæлварæнæй - химийæ та рæстæмбис бæрæггæнæн райста. 
Институтмæ чи бахауд, уыдон номхыгъд куы 'рцауыгътой, уыцы бон 
тынг бирæ адæм æрæмбырд медициной институты кæртмæ. Алчидæр 
агуырдта йæ мыггаг номхыгъды. Агуындæ тынг раджы 'рбацыд  
институтмæ. Йæ зæрдæ гуыпп-гуыпп кодта, афтæмæй агуырдта йæ мыггаг. 
331 

БУДАЙТЫ МИЛУСЯ. Уды суадон 
Иу хатт, дыккаг, æртыккаг хатт бакаст номхыгъд, фæлæ дзы не ссардта 
йæ мыггаг æмæ ном. Йæ цæссыгтæ фемæхстысты, йæ рустыл гæр-гæр 
кодтой, кæуын байдыдта. Гыццыл фалдæр бацыд, дзуццæджы сбадт 
æмæ куыдта. Иу ус йæ размæ бацыд æмæ йын йæ сæрыл йæ къух æр- 
хаста: 
— Ма ку, мæ хур, ма ку! Æмбарын дæ, тынг зын дын у, уый. 
Фæлæ нырма æрыгон дæ. Æвæццæгæн, ацы аз каст фæдæ скъола. Ал- 
цыдæр хорз уыдзæн. Бацæудзынæ институтмæ. Мæнæ æз дæр мæ 
чызгимæ 'рбацыдтæн. Æртæ азы фæд-фæдыл лæвæрдта фæлварæнтæ, 
æмæ, Хуыцауæй бузныг, ацы аз бахауд. Иунæгæй дæ, демæ ничи ис? 
— афарста ма сылгоймаг. 
Чызг, ничи, зæгъгæ, йæ сæр батылдта, дзурын йæ бон нæ уыд. 
Агуындæмæ уыцы рæстæг ницы хъардта, ницы хъуысти. Кæугæйæ 
цыд горæты уынгты, йæ фæндаг дæр нæ уыдта, афтæмæй. Афтæ йæм 
каст, цымæ йæ цард фæци, дарддæр ницыуал ис. Хъуыды кодта: «Ныр 
цы кæнон, мæ фæндаг æхгæд куы у, уæд? Мамæйæн, стæй нанайæн 
дæр тынг зын уыдзæн, кæй нæ бахаудтæн, уый». Йæ фысымтæм куы 
'рбацыд, уæд Зæрæда лæууыд кæрты, хъæуæй ссыд, æнхъæлмæ каст 
йæ чызджы 'рбацыдмæ. Агуындæ æрæгмæ цыд, æмæ сылгоймаг мæт 
кодта, йæ зæрды уыд институтмæ ацæуын. Чызг йæ мады куы ауыдта, 
уæд богъ-богъæй ныккуыдта. Зæрæда бамбæрста, йæ хъæбул нæ бахауд 
медициной институтмæ. Зын, тынг зын ын уыд уыцы хъуыддаг. Фæлæ 
уал æй ныртæккæ æрсабыр кæнын хъæуы. Агуындæ йæ мадыл йæхи 
баппæрста æмæ кæугæйæ дзырдта: 
— Мамæ, мамæ, нæ бахаудтæн институтмæ. Номхыгъды нæ уыд- 
тæн... Цы тынг мæ фæндыди дохтыр суæвын! Ныр та? Ныр цы кæн- 
дзынæн, мæ фæндтæ мæ хъуыры куы фæбадтысты, уæд? Мамæ, зæгъ- 
ма, зæгъ-ма, куыд цæрдзынæн дарддæр? 
Мад æрбахъæбыс кодта йæ чызджы, йæ сæр ын æрсæрфта æмæ йæ 
сабыртæ кодта: 
— Мæ зæрдæлæууæн, мæ хур, ма ку, дæхи ма хæр. Дæуæн, мæ 
хур, нырма алцыдæр разæй у, дохтыр дæр æнæмæнг суыдзынæ. Иннæ 
аз та дæ хъарутæ бавзардзынæ. Алцыдæр хорз уыдзæн! Ныр та, мæ 
хурыхай, цом мидæмæ, æз дын дон радтон, — Зæрæда æмæ Агуындæ 
бахызтысты къæсæрæй хæдзармæ. 
Гыццылгай-гыццылгай чызг æрсабыр и, йæ цæсгом фыркуы- 
дæй ныррæсыди, афтæмæй, мæгуыр, диваныл бафынæй. Хæргæ дæр 
ницы, бакодта. Мад тынг катай, мæт кодта йæ хъæбулыл, фæлæ йæ 
бон цы уыд. Хъуыды кодта: «Тæригъæд у, тынг тæригъæд, фæлæ мын 
йæхæдæг дзæбæх, æнæнрз уæд, институтмæ дæр бацæудзæн. Зондджын 
чызг мын у...» 
332 

Хъæуккаг дохтыр 
Уалынмæ сæм сæ сыхæгты ус æрбацыд, Зæрæдайы æнкъардæй 
бадгæ куы федта, уæд афарста, цы 'рцыди, зæгъгæ. Куы базыдта, 
Агуындæ конкурсы нæ ацыди медициной институтмæ, уæд загьта: 
— Цы, уый зонут, цæмæй чызг аз ма фесафа, уый тыххæй уыцы 
бæрæггæнæнтимæ бацæуæд медициной техникуммæ. Уырдæм æй, мæн- 
мæ гæсгæ, цингæнгæйæ райсдзысты. 
Зæрæда сцин кодта æмæ загьта: 
— Хуыцау, табу Дæхицæн! Цы хорз уыди, кæй нæм æрбацыдтæ, 
уый. Цы хорз нын бауынаффæ кодтай! Хуыцау дын раарфæ кæнæд! 
Мæхи сæры куыд нæ бацыд уыцы хъуыды? — æмæ мадæн гыццыл 
фенцондæр ис. 
Иннæ бон Агуындæ йæ мадимæ райсомæй раджы ацыди  
медициной институтмæ йæ гæххæттытæ райсынмæ. Райстой сæ æмæ сæ рад- 
той медициной техникуммæ, фельдшеры хайадмæ. Æцæгæйдæр,  
цингæнгæйæ райстой гæххæтытæ. Агуындæ дæр æрсабыр ис, афтæ тынг 
нал тыхсти. Хъуыды кодта: «Медициной техникум каст фæуыдзынæн, 
уый фæстæ та институтмæ бацæудзынæн». Фæлæ, бынтон сабыр та 
уæд æрци, ахуыр кæнын куы байдыдта. Урс халат æмæ йыл сæрбæт- 
тæн диссаджы хорз фидыдтой. Раст урс уардийы хуызæн уыди. Тынг 
зæрдиагæй ахуыр кодта. Рынчындоны-иу практикæйы куы уыдысты, 
уæд-иу бынтондæр йæ зæрдæ ныррухс. Рынчынтæ дæр бирæ уарзтой 
Агуындæйы, уæлдайдæр та — зæронд устытæ æмæ зæронд лæгтæ. 
Арæх-иу ын дзырдтой: 
— Диссаджы фæлмæн къух дын ис, ды нын куы фæкæныс укол- 
тæ, уæд рисгæ дæр нæ фæкæнынц, æмбаргæ дæр сæ нæ бакæнæм. 
Чызгæн-иу йæ цæсгом ныррухс ис, афтæ йын куы дзырдтой, уæд. 
Æхсызгон-иу ын уыди. Иу хатт та йæм иу рынчын зæронд ус фæдзу- 
рын кодта, укол мын куы скæнис, зæгъгæ. Чызг палатæмæ куы бацыд, 
уæд сылгоймаджы сынтæджы раз бадти иу хæрзконд æрыгон лæп- 
пулæг. Агуындæ куы бацыд, уæд лæппу йæ бынатæй сыстад. Зæронд 
ус та загьта: 
— Агуындæ, мæ хурыхай, æз ам рагæй хуыссын. Фæлæ ды ам 
практикæ кæнын куы райдыдтай, уæд мын цыма фенцондæр ис, фæ- 
дзæбæхдæр дæн. Дæ укол мын æвдадзы хосы хуызæн вæййы, дæ бав- 
нæлд — фæлмæн, дæ мидбылхудт та мын мæ рыст фæлидзын кæны... 
Æмæ мæ, мæ хур, фæнды, цæмæй мæ фырты фыртимæ базонгæ уай. 
Чызг ныфсæрмы ис, йæ цæсгом фæсырх. Базонгæ сты, уæдæ цы 
кодтаиккой, дыууæ æрыгон адæймаджы. Лæппуйы ном Артур хуынди. 
Цалдæр боны рацыди, æмæ та уыцы сылгоймаг чызгæн загьта: 
— Агуындæ, дæ мад æмæ дæ фыды фæндиаг у! Мæ фырты  
фырты зæрдæмæ тынг фæцыдтæ. Хуыцау кæм дæтты дæ хуызæн чындз! 
333 

БУДАЙТЫ МИЛУСЯ. Уды суадон 
Ахæм амонд кæм ис? Мах Артур дæр тынг хорз лæппу у, ахуыргонд. 
Университет каст фæци æмæ цавæрдæр министрады экономистæй 
кусы. Ахъуыды кæн, мæ хур, ахъуыды кæн... 
Фæлæ Агуындæйы сæры ахæм хъуыдытæ нæма уыд, йæ зæрдæйы 
уыд дарддæр ахуыр кæнын — медициной институтмæ бацæуын. 
* * * 
Ралæууыд уыцы бон, Агуындæ рагæй кæмæ 'нхъæлмæ каст... 
Чызг райста медициной техникум фæуыны тыххæй æвдисæндар - 
сырх диплом. Стæй ма йын зынаргъ лæвар дæр ракодтой. Чызг хъуы- 
ды кодта, цы кæна, ууыл: ацы аз цæуа медициной институтмæ æви 
уал кусгæ кæна. Тынг æй фæндыди кусын. Æмæ райдыдта кусын йæ 
райгуырæн хъæуы медициной æмбулаторийы сæргълæууæгæй, фельд- 
шерæй. Уым ма куыстой акушеркæ æмæ медициной хо. 
Агуындæ хорз хъуыды кæны, фыццаджыдæр æм рынчынмæ куыд 
фæдзырдтой, уый. Æвæццæгæн, уыд æхсæвы дыууæ сахаты. Сæ кул- 
дуар сын чидæр æрбахоста, æмæ йæм йæ фыд Чермен ракаст. Хъуыд- 
даг цæй мидæг ис, уый куы базыдта, уæд мидæмæ 'рбацыди æмæ йæ 
чызджы райхъал кодта: 
— Чызг, уæ чызг, райхъал у. Сыстын дæ хъæуы, рынчынмæ дæм 
дзурынц... Амæй фæстæмæ афтæ уыдзæн, мæ хур. Хъæуккаг дохтыры 
куыст ахæм у... 
Агуындæ фехъал. Тагъд-тагъд йæ дзаумæттæ акодта æмæ йæ фы- 
дæн загьта: 
— Дада, тынг тæрсын, мæ бон баххуыс кæнын куынæ бауа, 
уымæй. Куыд уыдзæн хъуыддаг?.. 
— Ма тæрс, мæ чызг, алцыдæр хорз уыдзæн. Дæ бон бауыдзæн. 
Ныр та цу, æнхъæлмæ дæм кæсынц, — ныфсытæ æвæрдта йæ чызгæн 
Чермен. 
Уынджы Агуындæмæ 'нхъæлмæ каст рынчын сылгоймаджы лæг. 
Цалынмæ хæдзармæ хæццæ кодтой, уæдмæ йæ зæрдæ гуыпп-гуыпп 
кодта æрыгон фельдшерæн. Рынчын уыд се 'рвадæлты чындз. Цы- 
даид ыл иу-дæс æмæ дыууиссæдз азы. Сылгоймагæн йæ рахиз фарс 
тынг рыст, йæ зæрдæ хæццæ кодта... Агуындæ йын йæ тæвд абар- 
ста. Æппæт бæрæггæнæнтæм гæсгæ дæр бæрæг уыд, сылгоймагæн йæ 
къуырмтъанг хъыгдард кæй у, уый. Чызг зыдта, рыст сабыргæнæн хос 
дæттын ын не 'мбалы, хъарм æвæрын дæр не 'мбæлы рахиз фарсыл, 
æрмæстдæр — уазал. Æмæ афтæ бакодта æрыгон фельдшер дæр. Уый 
фæстæ та фæдзырдта телефонæй тагьд æххуысы машинæмæ. Загьта 
334 

Царды уалдзæг 
сын, сылгоймаг тыхсы йæ куырмтъангæй, æвæццæгæн ын операци кæ- 
нын хъæуы... Цалынмæ тагьд æххуысы машинæ цыд, уæдмæ Агуын- 
дæ бадт рынчыны фарсмæ. Ныфсытæ йын æвæрдта... Стæй æрыгон 
фельдшер ацыд рынчынимæ рынчындонмæ. Анализтæ куы скодтой 
сылгоймагæн, хирург æй куы федта, уæд, æцæгæйдæр, сæвæрдтой 
диагноз — аппендицит. 
Уыцы 'хсæв скодтой операци рынчынæн. Агуындæ та коридоры 
бадти, цалынмæ операци цыд, уæдмæ. Мæт кодта. Операци куы фæци, 
уæд æм хирург фæдзырдта æмæ йын загъта: 
— Хорз æмæ сбæрæг кодтай, цы низ æм ис, уый æмæ уыцы цæ- 
фыл фæдзырдтай тагьд æххуысы машинæмæ. Иугыццыл-ма, æмæ тæс- 
саг уыд, куырмтъанг куы раттыдтаид, уымæй. 
Уыцы бонæй фæстæмæ, ныр дыууæ азы дæргъы Агуындæ, йæ 
хъарутыл нæ ауæрдгæйæ, лæггад кæны йæ хъæуккæгтæн. Зæронд лæг- 
тæ æмæ йын устытæ зæрдæбын арфæтæ фæкæнынц, тынг бирæ йæ 
уарзынц. Дзæгъæлы нæ фæзæгъы йæ мад дæр: 
— Мæ чызджы мын зæронд лæгтæ æмæ устытæ, куыйтæ æмæ гæ- 
дытæ уарзынц. 
Агуындæ афæдз куы акуыста ам, уæд йæ зæрды уыд медициной 
институтмæ бацæуын, фæлæ йын хъæуы цæрджытæ ныллæгъстæ код- 
той, иу аз-ма бакус, зæгъгæ. Æмæ мæнæ фæци уыцы аз дæр. Чызг 
сфæнд кодта бацæуын институтмæ. «Стæй, медициной институт каст 
куы фæуон, уæд фæстæмæ ардæм æрыздæхдзынæн æцæг дохтырæй. 
Адæм мыл æууæндынц, аргъ мын кæнынц. Мæхæдæг дæр сын аргъ 
кæнын», — арæх-иу дзырдта йæхицæн. 
* * * 
Агуындæ йæ бынатæй фестад, йæ |>æсугъд уæнгтæ айвæзтытæ  
кодта, фæстæмæ та цæугæдонмæ бацыд. Иæ цæсгомыл дон скалдта æмæ 
сабыргай сæ хæдзармæ араст. Хъуыды кодта йæ райсомыл, йæ дард- 
дæры фæндагыл... 
ЦАРДЫ УАЛДЗÆГ 
Уыди сæрды æнтæф бонтæй иу. Æвæццæгæн, иу-дыууиссæдз  
градусы уыд тæвд. Дымгæ æппындæр нæ кодта, сулæфæн нæ уыд, адæй- 
маг хуыдуг кодта. Бæлæстæ æмæ дидинджытæ дæр æрлæмæгъ сты, 
æнкъардæй кастысты дунемæ. Кæрдæг дæр фæбур, хур æй басыгъта. 
335 

БУДАЙТЫ МИЛУСЯ. Уды суадон 
Мæргъты цъыбар-цъыбур нал хъуыст, сæхи бамбæхстой. Асфальт тади. 
Уынгты рацæуæг нал уыд, адæм сæхи хурæй æмбæхстой... 
Зæринæ йæ фатеры рацу-бацу кодта, рудзынгæй-иу ракаст, фæлæ 
уынгмæ рацæуынмæ йæ ныфс нæ хаста. Тæвд æппындæр нæ уарзта, 
стæй йын быхсгæ дæр нæ кодта. Хорз æмæ кусгæ бон нæ уыд, æмæ 
чызджы никæдæм цæуын хъуыд. Стæй йæ куы хъуыдаид, уæддæр нæ 
ацыдаид... Мидæгæй та дзæбæх сатæг уыд. 
Зæринæ къæлæтджыны сбадт æмæ чиныджы^каст. Иу рæстæг 
чиныг иуварс æрæвæрдта æмæ хъуыдыты ацыд. Йæ зæрдæйыл æр- 
лæууыдысты йæ сывæллоны бонтæ, йæ райгуырæн хъæу, скъолайы 
куы ахуыр кодта, уыцы рæстæг. Дæсæм къласы куы ахуыр кодтой, уæд 
сæ æппындæр нæ фæндыд фæхицæн уæвын. Арæх-иу æрæмбырд сты 
æмæ-иу ныхæстæ кодтой. Иу хатт ма афтæ дæр загьтой, цæй æмæ, 
дам, иу институтмæ бацæуæм ахуыр кæнынмæ. Фæлæ уымæн уæвæн 
нæ уыд, алкæмæн дæр дзы йæхи фæндаг уыд. Иуты дзы ахуыргæн- 
джытыл сахуыр кæнын фæндыд, иннæты — юристыл, кæйдæр — ин- 
женерыл, дуканигæсыл ... Зæринæйы та дохтыр суæвын фæндыд.  
Чызджы зæрдыл æрлæууыд, скъолайы фæлварæнтæ куыд лæвæрдта, уый 
фæстæ та — институтмæ. Куыд цин кодта, институтмæ куы бахауд, 
уæд. Куыд ын фæзынд ног æмбæлттæ... 
Зæринæ йæ бынатæй фестад æмæ та рацу-бацу кæны^ йæ уаты, ру- 
дзынгæй акæсы. Стæй фæстæмæ сбадт къæлæтджыны. Йæ хъуыдытæ 
йæ ахастой, институты ма куы ахуыр кодта, уыцы бонтæм. 
* * * 
Зæринæ хорз ахуыр кодта фыццаг курсæй фæстæмæ дæр. Йæ къам 
æхсæз азы дæргъы уыд Кады фæйнæгыл. Чызг йæ рæстæг фылдæр æр- 
выста кæсæн залы. 
Медициной институты зын ахуыр гæнæн у, цæмæй дæ хорз дохтыр 
рауайа, уый тыххæй хъуамæ хорз зонай адæймаджы анатоми,  
физиологи, фармакологи, стæй, æнæмæнгæй, иннæ предметтæ дæр... 
Уый уыд, чызг æртыккæгæм курсы куы ахуыр кодта, уæд... Иу 
хатт кæм уыд, уым та Зæринæ бадт лекциты фæстæ кæсæн залы, 
ахуыр кодта ^зæрдæйы низтæ. Иу рæстæг чызг банкъардта, чидæр æм 
кæсы, уый. Йæ комкоммæ бадт иу лæппу æмæ йæм уый каст. Лæп- 
пулæг сыстад йæ бынатæй æмæ Зæринæйы размæ бацыд. 
л— Бахатыр кæн, сбадæн ис дæ разы? Зæрдæйы низты чиныг, дам, 
дæумæ ис, æмæ мæн дæр хъæуы, — загъта уый. 
— Æз фæдæн ахуыр, нал мæ хъæуы ацы чиныг, æмæ йæ, дæ 
хорзæхæй, райе, — загъта чызг. 
336 

Царды уалдзæг 
— Бузныг, Зæринæ! 
— Мæ ном та мын кæцæй зоныс? — бафарста йæ чызг. 
Лæппу иуцасдæр ницы сдзырдта, цæуылдæр хъуыды кодта, стæй 
загъта: 
— Æз цыппæрæм курсы ахуыр кæнын, ды та — æртыккæгæмы. 
Хистæр курсы студенттæ фæзонынц кæстæр кары уæтты. Стæй дæу, 
мæнмæ гæсгæ, нæ институты алчидæр зоны, хуыздæр студенттæй сæ 
иу дæ. Дæ къам Кады фæйнæгыл ис — Аланты Зæринæ. Æз та дæн 
Мæнæуты Азæмæт. Зонгæ уыдзыстæм! 
Зæринæ ныфсæрмы ис, æгæр дзы кæй æппæлыд, уый тыххæй. Иу- 
гыццыл ма абадт, стæй загъта: 
— Бахатыр кæн, Азæмæт, фæлæ мæн цæуын хъæуы. Æхсызгон 
мын уыд демæ базонгæ уæвын. Хорзæй уал баззай! — æмæ фестад йæ 
бынатæй. 
— Дзæбæх у, Зæринæ, дзæбæх! Фæндараст кæн, æз дæр ма мæнæ 
иугыццыл ацахуыр кæнон, стæй цæугæ кæнын. 
* * * 
Рацыд рæстæг... Уыцы бонæй фæстæмæ-иу Азæмæт æмæ Зæринæ 
куы фембæлдысты, уæд кæрæдзийæн салам радтой. Иу бон кæм уыд, 
уым та лекциты фæстæ автобусты æрлæууæны фембæлдысты. Лæппу 
чызджы размæ бацыд: 
— Дæ бон хорз, Зæринæ! Уæхимæ цæуыс? 
— Нæхимæ бæргæ цæуын, фæлæ автобус рагæй нæй. 
— Цом фистæгæй, ам лæууыны бæсты. Куыд зæгъыс? 
Чызг иугыццыл ахъуыды кодта, стæй загъта: 
— Раст зæгъыс, æндæр гæнæн дæр нæй. Цом фистæгæй, кæннод 
мыл ам лæугæйæ æризæр уыдзæн. 
Сабыргай, ныхæстæгæнгæ, цыдысты дыууæ æрыгон адæймаджы. 
Уыди декабры бонтæй иу, мит къæхты бын хъыррызт кодта, фæлæ 
тынг уазал нæ уыд. 
— Зæринæ, ам, Дзæуджыхъæуы цæрынц дæ бинонтæ? — афарста 
чызджы Азæмæт. 
— Мæ мад æмæ мæ фыд хъæуы — Хохрæбыны цæрынц. Æз та 
мæ мадыхоимæ ам Сабырдзинады уынджы цæрын. Ды та кæм цæрыс? 
— Зæринæ лæппумæ бакаст. 
— Æз дзæуджыхъæуккаг дæн, ам райгуырдтæн, фæндзæм скъо- 
лайы ахуыр кодтон. Цæргæ та Терчыбылы уынджы кæнын, дæумæ 
хæстæг... — загъта лæппу. 
22 Будайты Милуся 
337 

БУДАЙТЫ МИЛУСЯ. Уды суадон 
Зæринæйы хæдзары размæ куы бахæццæ сты, уæд, фембæлынмæ, 
зæгъгæ, кæрæдзийæн загьтой, æмæ сæ алчидæр йæ фæндагыл цыд. 
Цыдысты бонтæ, мæйтæ... Студенттæ радтой зымæгон сесси, стæй 
та — сæрдыгон дæр. Зæринæ æмæ Азæмæт сæрдыгон сессийы фæстæ 
уыдысты практикæйы рынчындæтты: Азæмæт уыд горæты сæйраг 
рынчындоны, Зæринæ та — республикой рынчындоны. Практикæйы 
фæстæ чызг ацыд хъæумæ йæ мад æмæ йæ фыдмæ. Уым æххуыс  
кодта бинонтæн, хæдзары куыстытæ иууылдæр кодта. Райсомæй-иу фондз 
сахатыл сыстад, хъуццытæ æрдыгъта, стæй сæ-иу хизæнмæ аскъæрд- 
та. Бадынмæ дæр æй не 'вдæлд. Хос кæрдыны рæстæг дæр æрхæццæ, 
æмæ ссивынмæ дæр цыд. Уæгъд рæстæг-иу ын куы фæци, уæд та сæ 
сыхаг чызджытимæ найынмæ цыд, хъæдмæ — дзедыр, мæнæргъымæ... 
Йæ мад Азау худгæйæ дзырдта: 
— Нæ чызг, мæгуыр, тынг «улæфы»! Райсомæй-изæрмæ бадгæ дæр 
не 'ркæны. Бæргæ йын дзурын, куыстытæ никæдæм алидздзысты, иу- 
гыццыл-иу дæ фæллад дæр суадз, зæгъгæ. Фæлæ мæм нæ хъусы... 
Рæстæг тагъд атахт — фесты каникултæ. Зæринæ ма йæхицæн къаба 
дæр бахуыдта, уарзта хуыйын, арæхсгæ дæр хорз кодта. Раст зæгъгæйæ, 
сæрæн чызг уыд: райдай хæринаг кæнынæй æмæ чъырæй цæгъдыны онг. 
Уæдæ фæндырæй цæгъдын æмæ зарынмæ дæр тынг рæвдз уыд. Йæ ма- 
дыхо-иу афтæ дзырдта: «Зæринæ универсалон чызг у, универсал он...» 
Чызг фыццæгæм сентябры институтмæ куы 'рбацыд, уæд йе 
'мбæлттимæ кæрæдзийыл цин кодтой. Чи сæ кæм уыд, уый тыххæй 
дзырдтой. Зæринæ дæр сын хъæуы хабæрттæ фæкодта. Йе 'мбæлт- 
тæй йын чидæртæ загьтой, ноджы рæсугьддæр фæдæ, зæгъгæ. Æмæ 
æцæгдæр, Зæринæ уыд бæрзонд, гуырвидыц чызг, урс цæсгомыл — сау 
цæстытæ, былтæ — сырх-сырхид, мыдхуыз бæзджын дзыккутæ — йæ 
уæхсчытыл калд. Ныр ма йæ цæсгом ахорæны хъæстæ никуы фæци, 
уæвгæ йæ хъæугæ дæр ницæмæн кодта, афтæмæй дæр рæсугъд уыд... 
Ралæууыдысты та ахуыры бонтæ, æмæ та Зæринæ лекциты фæстæ 
арæх цыд кæсæндонмæ. Фембæлд-иу Азæмæтыл дæр. Иухатт кæм 
уыд, уым та фембæлдысты хæдзармæ цæугæйæ.. Ныр Азæмæт фæн- 
дзæм курсы ахуыр кодта, Зæринæ та — цыппæрæмы. Уыд фæззæджы 
фæстаг бонтæй иу. 
— Зæринæ, куыд цæрыс, цы ног хабæрттæ дæм ис? Куыд цæуы 
дæ ахуыр? Уæвгæ дæ фæрсгæ та цы кæнын, афтæмæй дæр æй зонын, 
хорз кæй ахуыр кæныс. 
Чызг лæппумæ бакаст æмæ загьта: 
— Бузныг, ницы мын у. Ахуыр дæр кæнын, мæ бон куыд у, афтæ. 
Дæумæ та цы хабæрттæ ис? Фæндзæм курсы, æвæццæгæн, зындæр 
338 

Царды уалдзæг 
ахуыргæнæн у? Азæмæт, цавæр дохтыр суæвын дæ фæнды? Æз, æвæц- 
цæгæн, кардиолог уыдзынæн. Ме 'ргом уыцырдæм тынгдæр аздæхтон. 
Азæмæт æрлæууыд, цасдæр ницы сдзырдта, цæуылдæр сагъæс код- 
та, стæй загъта: 
— Зæринæ, мæн хирург суæвын фæнды. Зымæгон сесси куы рат- 
тон, уæд, æвæццæгæн, Мæскуымæ цæудзынæн. Нæ курсæй нæ æртæ 
лæппуйæ æрвитынц Мæскуымæ медициной академимæ, дарддæр уым 
ахуыр кæндзыстæм. Афтæтæ, Зæринæ! 
— Уый тынг хорз у! Æгайтдæр-ма дæ æрвитынц. Фæстæмæ нæм 
зындгонд дохтырæй сыздæхдзынæ, — загъта чызг, сагъæсгæнгæйæ. 
— Хуыцау нæ дзæбæх уадзæд, стæй бæрæг уыдзæн. Рагацау нæ 
дзурдзыстæм ууыл... Фæлæ мын, раст дын куы зæгъон, уæд æхсызгон 
у, кæй мæ 'рвитынц, уый. 
Чызг æмæ лæппу ныхæстæгæнгæ, бахæццæ сты Сабырдзинады 
уынгмæ, хæрзизæр загътой кæрæдзийæн. 
Цыдысты бонтæ. Зæринæ ма институты кафджыты къорды дæр ар- 
хайдта, æмæ къуыри дыууæ хатты лекциты фæстæ репитицитæм цыд. 
Куыд фæзæгъынц, уæгъд рæстæг ын æппындæр нæ уыд. Иуæй-иу хатт 
ын-иу йæ мадыхо загъта: 
— Зæринæ, мæ хур, мæт дыл фæкæнын: ахуыр дæр хорз у, фæлæ 
æгæр афтæ дæр не 'мбæлы. Киномæ дæр-иу ацу, мæнæ нæ сыхæгты 
чызджытимæ-иу уынджы дæр абад. 
— Мæдинæт, уынджы бадыны бæсты фæлтау чиныджы кæс- 
дзынæн, — загьта-иу чызг ахæм рæстæг йæ мадыхойæн. 
Мæдинæт дæр-иу уæд ницыуал сдзырдта. Иу бон кæм уыд, уым 
Зæринæмæ институты дуаргæс радта фыстæг. Уый уыд Мæнæуты 
Азæмæтæй Мæскуыйæ. Чызг фыстæг йæ хызыны нывæрдта, бакасти 
йæ, æрмæстдæр сæхимæ куы 'рбацыд, уæд. Лæппу фыста: 
«Дæ бон хорз, Зæринæ! Стыр хатыр дæ курын, мæ ныфс кæй ба- 
хастон дæумæ ныффыссынмæ, уый тыххæй. Гæххæтт æмæ ручкæ рай- 
сыны размæ бирæ фæхъуыды кодтон, фыссон æви — нæ. Æмæ мæнæ 
фыссын. Фыццаджыдæр, куыд дæ? Куыд цæуы дæ ахуыр?  
Институты цы хабæрттæ ис? Æз ахуыр кæнын, арæх вæййын практикæйы 
Мæскуыйы хуыздæр рынчындæтты, иу хатт мæхæдæг операци дæр 
скодтон куырмтъангæй. Хорз рауад операци, æмæ мæ ныфс бацыд. 
Тагьд сесси дæр райдайдзæн, стæй та — практикæ. Æмæ мын,  
æвæццæгæн, сæрды фадат нæ фæуыдзæн Ирыстонмæ ацæуынæн. Зæрдæ 
мын бавардтой Мæскуыйы Фыццаг рынчындоны куыстæй — хирургы 
ассистентæй. Афтæтæ, Зæринæ! 
Æгæр бирæ фæфыстон мæхи тыххæй... Ме 'мкурсонтæй иу-цал- 
дæримæ кæрæдзимæ фыстæджытæ фыссæм, уыдон мæм фæфыссынц 
339 

БУДАЙТЫ МИЛУСЯ. Уды суадон 
институты хабæрттæ. Зæринæ, рагацау дæ хатыр курын, фæлæ нæ 
ныффыссын дæр мæ бон нæу. Раст зæгъгæйæ, фыссын уæддæр æнцон- 
дæр у. Дзæуджыхъæуы дын нæ бауæндыдтæн мæ зæрдæйыуаг раргом 
кæнын. Зæгъын мæ фæнды, рагæй мæ зæрдæмæ кæй цæуыс... Мæнæ, 
дыккаг курсы куы ахуыр кодтай, уæдæй нырмæ. Ныр Ирыстонæй дард 
дæн, æмæ йæ тынгдæр банкъардтон, уарзгæ дæ кæй кæнын. Арæх уа- 
йынц мæ цæстытыл дæ мидбылхудт, дæ рæсугъд цæстытæ... æмæ 
мæхицæн бынат нал фæарын. Зæринæ, афтæ ма банхъæл, Хуыцауы 
тыххæй, æмæ æз зæрдæйыдзæбæхæн фыссын... Нæ, нæ! 
Цæй, иу хатт-ма дæ хатыр курын. Зæринæ, кæд дын зын нæ уа, 
уæд мæм ныффысс. Саламтимæ — Азæмæт». Бынæй дзы фыст уыд 
адрис. 
Зæринæ фыстæг куы бакаст, уæд хъуыдыты ацыд. Æмбæрста,  
рагæй кæй цыди Азæмæты зæрдæмæ. Чызджы зæрдæ алкæддæр бамбары, 
искæй зæрдæмæ куы фæцæуы, уый. Фæлæ йæ уарзгæ кæны... Ууыл 
никуы ахъуыды кодта. «Нæ, нæ, нæ ныффысдзынæн Азæмæтмæ. Цы 
йæм ныффыссон? Арфæ дын кæнын, кæннод та — бузныг дæ дæн, 
кæй мæ уарзыс, уый тыххæй. Нæ, нæ...» Чызгæн йæхи^зæрдæмæ дæр 
цыди лæппу, фæлæ уыцы хъуыдытæ йæхицæй сырдта. Йæ сæйраг хæс 
уыди ахуыр. Стæй та — бæрæг уыдзæн. 
Зæринæ, цы уыди, уæддæр нæ ныффыста фыстæг Азæмæтмæ æмæ 
дзы исгæ дæр нал ракодта. 
* * * 
Азæмæт цалдæр азы нал ссыд Ирыстонмæ: ахуыр дæр кодта, стæй 
кусгæ дæр. Медициной академи, уый фæстæ та ординатурæ каст куы 
фæци, уæд кусын байдыдта Мæскуыйы Фыццаг рынчындоны хирур- 
гæй. Зæринæ дæр уæдмæ каст фæци институт æмæ куыста  
республикой клиникой рынчындоны кардиологæй. Чызг йæ куыстыл тынг æну- 
выд уыд. Рынчынтæ дæр æй бирæ уарзтой, аргъ ын кодтой. 
Зæринæ йæ мадыхо Мæдинæтмæ нал царди, йæ куыстæй йын фа- 
тер радтой. Иу бон куы уыд, уæд райсомæй æрзылди рынчынтыл æмæ, 
йæ кусæнуаты размæ куы бацыди, уæд дуары раз баййæфта иу нæл- 
гоймаджы. Зæринæ фыццаг нал базыдта Азæмæты, фæлæ йæм лæм- 
бынæгдæр куы бакаст, уæд загъта: 
— Азæмæт, куы нал дæ базыдтон! Бахатыр кæн! Мидæмæ, ми- 
дæмæ... Æз мæнæ палатæтыл æрзылдтæн æмæ ... — чызг йæ къух 
лæппумæ радта, — сбад, дæ хорзæхæй! Куыд ма барвæссыдтæ Иры- 
стоныл? Æнхъæлдæн, рагæй нал уыдтæ ам. 
340 

Царды уалдзæг 
— Раст зæгъыс, раст, Зæринæ, кæдæй ацыдтæн Мæскуымæ, уæдæй 
нал уыдтæн ам. Афтæ рауад, æмæ мын нал фæци фадат ссæуынмæ, 
кæд мæ тынг фæндыди, уæддæр. Ахуыр дæр кодтон, кусгæ дæр. Сæр- 
ды мæйты дæр-иу кусгæ кодтон. Фæлæ мын ныр фæци фадат, æмæ 
иу мæй Дзæуджыхъæуы уыдзынæн. Знон ссыдтæн æмæ институтмæ 
дæр бауадтæн, дæуæй дæр афарстон. Загьтой мын, сырх дипломимæ 
каст кæй фæдæ институт æмæ ацы рынчындоны кæй кусыс. Гъе æмæ, 
мæнæ 'рбацыдтæн, кæд дæм ме 'рбацыд хъыг нæ фæкæса, уæд. 
— Азæмæт, раст нæ дæ! Мæнæн æхсызгон у, кæй æрбацыдтæ, 
уый. Æгайтма мæ нæ ферох кодтай. Фæлæ, радзур-ма, кæм вæййыс, 
кæм кусыс? — афарста Зæринæ. 
— Институты мæ уадзынмæ хъавыдысты, фæлæ мæ нæ бафæндыд, 
фыццаг уал, зæгъын, рынчындоны бакусон, стæй бæрæг уыдзæн. Дох- 
тыр рынчындоны куынæ куса, уæд цæй дохтыр у? Афтæтæ, Зæринæ! 
Ды та... Радзур-ма, дæ зæрдæмæ цæуы дæ куыст? Фехъуыстон, дард- 
дæр ахуыр кæнынмæ, дам, дæ æрвыстой... — чызгмæ æдзынæг 
кæсгæйæ, дзырдта Азæмæт. 
— Раст зæгъыс, Мæскуымæ мæ 'рвыстой, фæлæ, ды куыд зæгъыс, 
афтæ, бакусон уал, зæгъын, рынчындоны, стæй бæрæг уыдзæн. 
Азæмæт каст чызгмæ æмæ хъуыды кодта: «Ноджы фæрæсугъд- 
дæр... Цы цæстытæ йын ис, сæхимæ мæ 'лвасынц!» Зæгъгæ та кодта: 
— Зæринæ, иу цæмæйдæр дæ бафæрсынмæ хъавын, æмæ мын æр- 
гомæй куы зæгъис дæ хъуыды, уый мæ фæнды. Мæскуыйæ дæм фы- 
стæг ныффыстон, æмæ дзуапп та нæ райстон. Кæд, мыййаг, нæ рай- 
стай фыстæг? 
Чызджы цæсгом фæсырх. Хъуыды кодта: «Нæ, нæ, зæгъын ын 
хъæуы, кæй райстон фыстæг, уый. Фæлæ, цæуылнæ йæм ныффыстон, 
дзуапп ын цæуылнæ радтон, уый та йын куыд зæгъон?» 
— Райстон дын дæ фыстæг... Фыссынмæ дæм хъавыдтæн, фæлæ 
сесси райдыдта, æмæ куыддæр фæкъуылымпы дæн... 
— Æз та бирæ фенхъæлмæ кастæн дзуапмæ. Фыссинаг ма дæм 
уыдтæн, фæлæ нал бауæндыдтæн, кæд мыл, зæгъын, дæ зæрдæ фæхудт. 
Зæринæ æваст йæ бынатæй фестад: 
— Азæмæт, ныхæстыл дæ куыд дарын, чай, кофе... цы дын скæ- 
нон? 
— Æз дæр ныхæстыл фæдæн, мæнæ райе, — æмæ чызгмæ радта 
пакет, — къафеттæ, цыдæртæ дзы ис. Кæд гæнæн ис, уæд кофе ба- 
цымдзынæн. 
Зæринæ пакетæй систа къафетты къопп, сæны авг, стъолыл 
сæ æрæвæрдта. Азæмæтæн раарфæ кодта, стæй кофе скодта. Чызг 
341 

БУДАЙТЫ МИЛУСЯ. Уды суадон 
æмæ лæппу бадтысты, кофе цымдтой æмæ ныхас кодтой. Иу рæстæг 
Азæмæт йæ сахатмæ æркаст: 
— Зæринæ, куыд дæ бафæстиат кодтон. Дæу, æвæццæгæн, исты 
хъуыддæгтæ ис, æз та дæ ныхæстыл фæдардтон. Цал сахатмæ кусыс? 
— бафарста ма. 
— Æппындæр ма тыхс, ницы мæ бафæстиат кодтай. Мæнæ-ма на- 
значенитæ скæндзынæн, медициной хойæн цыдæртæ афæдзæхсдзынæн, 
стæй уæд нæхимæ цæудзынæн. 
Азæмæт чызгмæ бакаст: 
— Зæринæ, уынджы дæм банхъæлмæ кæсдзынæн, демæ мæ 
цæуылдæр аныхас кæнын фæнды. 
Чызджы цæсгом та фæсырх, бамбæрста, йемæ цæуыл дзурынмæ 
хъавы лæппу, уый. Ахъуыды кодта: «Куыд ын зæгъон, ма мæм æнхъæл- 
мæ кæс, зæгьгæ. Афтæ не 'мбæлы. Нæ, нæ, не 'мбæлы». Æмæ загьта: 
— Хорз, хорз! 
Уыд уалдзæг, азы рæсугъддæр афон — майы мæй. Бæстæ дидинæг 
калдта, хур каст, мæргътæ сæ рæсугъд зарджытæ кодтой. Адæм дæр 
уалдзыгон дарæсы, чи кæдæм — цыдысты. Азæмæт æмæ Зæринæ са- 
быргай цыдысты горæты уынгты. Хорз фидыдтой иумæ: сæ дыууæ 
дæр бæрзонд, хæрзконд, гуырвидыц. Лæппу хъуыды кодта: «Куыд 
ын зæгъон, куыд? Тæрсын, йæ зæрдæмæ куынæ фæцæуæ мæ ныхас. 
Къæйных мæ куы фæхона. Фæлæ, куыд фæзæгъынц, фæстæмæ здæхæн 
нал ис. Доны бацыдтæ, уæд ленк кæнын хъæуы. Фидар фæлæуу, 
Мæнæуы-фырт!» Хъæрæй та загьта: 
— Зæринæ, дæ мадыхомæ ма цæрыс? 
— Нæ, нал цæрын Мæдинæтмæ. Ныр мын мæхи фатер ис, куы- 
стæй мын æй радтой. Иу уат у, фæлæ мæ фаг у. Ныр уæртæ  
Уалдзыгон уынджы цæрын. 
Азæмæт цасдæр ницы сдзырдта, цæуылдæр хъуыды кодта, стæй 
загьта: 
— Зæринæ, къæйных мæ ма фæхон, фæлæ мын дæ фатер нæ фе- 
нын кæндзынæ? 
Чызг куыддæр фæци, ахæм фарстмæ не 'нхъæлмæ каст. Ахъуыды 
кодта: «Хуыцауы тыххæй, куыд бауæндыд афтæ! Цалдæр азы йæ нæ 
федтон... Фаг ын нæу, йемæ кæй цæуын, уый, æмæ, дам, мæ уæхимæ 
ахон. Диссаджы адæймаг у, диссаджы...» Азæмæт ын цымæ йæ хъуы- 
дытар бамбæрста, афтæ загьта: 
— Хатыр дæ курын, кæд дæм æгæр къæйных фæкастæн, уæд. Мæ 
зæрдæ дыл нæ фæхуддзæн, куынæ мæ ахонай, уæддæр. Фæлæ... Фæлæ, 
цы зæгъынмæ дын хъавын, уый æгæр вазыгджын у, æмæ... Æмæ дын 
342 

Царды уалдзæг 
æй уынджы куыд зæгъон? Кæд дæ фæнды, уæд искæдæм цом. Зæ- 
гъæм, ресторанмæ! Æцæгдæр, цом ресторанмæ, афтæ хуыздæр уыдзæн. 
Зæринæйæн ма цы гæнæн уыд æмæ сабырæй загьта: 
— Цом, фен мын мæ фатер, знон Хуыцаубон уыд, æмæ чъиритæ 
дæр скодтон. 
Фæндагыл Азæмæт уардитæ балхæдта, стæй дуканимæ бацыд æмæ 
ма тьорт, къафеттæ, шампайнаджы авг райста. Цыдæр уыд, уæддæр 
æрбацыдысты Зæринæйы фатермæ. Чызг загьта: 
— Дæ хорзæхæй, дæхи афтæ дар, цымæ дæхи хæдзары дæ. Кæд 
дæ фæнды, уæд дæ къухтæ ныхс, стьолыл дын газеттæ, журналтæ... 
Телевизор бакæн... Æз уал дæ иунæгæй уадзын, — æмæ хæринæг- 
гæнæнмæ ацыд. 
Зæринæ йæ дарæс аивта, йæ къухтæ ныхсадта, куатæ бабаста æмæ 
фынг рацарæзта. Чъиритæ духовкæйы ахъарм кодта. Иу ныхасæй, 
хъæздыг фынг æрывæрдта. 
Кæрæдзийы комкоммæ бадтысты чызг æмæ лæппу. Ныхас кодтой. 
Азæмæт та хъуыды кодта: «Хæдзары дарæсы дæр цы дзæбæх фидауы, 
стæй цы сæрæн чызг у. Цы хорз чъиритæ йын сты». 
Цасдæр рæстæг афтæ бадтысты, хордтой, медицинæйы тыххæй 
ныхас кодтой. Иу рæстæг Азæмæт æдзынæг ныккаст Зæринæмæ, стæй 
йын йæ къухмæ бавнæлдта æмæ арæхстгай загьта: 
— Зæринæ, Зæринæ, дзурын райдайын мын тынг зын у, уæлдай- 
дæр ма мын мæ фыстæгæн дзуапп нæ радтай, æмæ. Фæлæ, уал æмæ 
уал азы мæ зæрдæйæ нæ цух кæныс. Æппынæдзух дæуыл хъуыды код- 
тон. Тарстæн, кæд, зæгъын, дæ амонд ссардтай. Фæлæ, кæимæ ахуыр 
кодтон, уыдонæй кæйдæртимæ телефонæй фæдзурæм, æмæ йæ зыд- 
тон, кæй нæма 'рцыдтæ чындзы. — Лæппу ныхъхъус, стæй та райдыд- 
та дзурын: — Уарзын дæ! Æмбарыс! — йæ цæсгом фæсырх æмæ йæ 
бынатæй фестад, рудзынджы размæ бацыд. 
Чызг дæр хуыздæр ран нæ уыд. Фыццаг æрбатыхсти, цы кодтаид, 
йæхи куыд дардтаид, уый нæ зыдта, стæй хъазгæйæ загьта: 
— Азæмæт, уал æмæ уал азы ахæм хæрзконд лæппу, хорз дохтыры 
мæскуыйаг чызг куыд нæ æрцахста?! Æви, æви... — Зæринæ батых- 
сти. Уый дæр хъуыды кодта Азæмæтыл. Фыццаг рæстæг сырдта йæхи- 
цæй уыцы хъуыдытæ. Фæлæ кусын куы байдыдта, уæд-иу лæппу арæх 
йæ зæрдæйыл æрлæууыд. Йæ фыстæг дæр-иу ын арæх каст. 
Зæринæ сабыргай сыстад йæ бынатæй æмæ музыкæ бакодта. 
Азæмæт рудзынджы разæй рацыд, чызджы къухтæ йæ уæхсчытыл 
æрæвæрдта, стæй йын йæ астæуыл æрхæцыд. Æмæ дыууæ æрыгон 
адæймаджы сабыргай кафын байдыдтой. Кæрæдзийы цæстытæм касты- 
343 

»»ф БУДАЙТЫ МИЛУСЯ. Уды суадон 
сты, дзырдтæ нал хъуыдысты, кæрæдзийы афтæмæй дæр æмбæрстой. 
Сæхæдæг дæр æй нæ бамбæрстой, сæ былтæ кæрæдзийыл куыд ан- 
дзæвыдысты, уый. Фыццаг хъæбыс, фыццаг ба! Сæ дыууæ дæр, цымæ 
сæ ток ныццавта, афтæ фесты. Кæрæдзийæ сæхи ратонын сæ бон нал 
уыд, цыдæр æнахуыр тых сæ æлвæста. Музыкæ рагæй нал хъуыст, уы- 
дон та уаты астæу лæууыдысты, æмæ — хъæбыстæ... Сæ дыууæ дæр 
æмбæрстой, рагæй кæй æнхъæлмæ кастысты ацы бонмæ. 
Зæринæ йæхи ратыдта Азæмæты хъæбысæй. Йæ былтæ сыгъды- 
сты, йæ цæсгом — сырх-сырхид. Цы загьтаид, уый нæ зыдта. Лæппу 
дæр хуыздæр уавæры нæ уыд. Фæлæ уæддæр загъта: 
— Зæринæ, Зæринæ, мæн фæнды, цæмæй мæ бинойнаг суай. Æз 
рагæй хъуыды кæнын ууыл, Ирыстонмæ дæр тынгдæр уый тыххæй 
ссыдтæн. Раст зæгъгæйæ, мæ бинонты дæр рагæй нæма федтон, арæх 
мысыдтæн мæ ныййарджыты, мæ иунæг хо Аминæты. Зонын æй, 
æвæццæгæн, æгæр тагъд кæнын, фæлæ... Фæлæ, хатыр курын, бар 
мын ратт мæ минæвæрттæ барвитынæн дæ фыды хæдзармæ. 
Чызг йæ фыртыхстæй бандоныл æрбадт, стæй фæстæмæ фестад, 
йæ бон сдзурын ницы уыд. Азæмæт æм бацыд, йæ къух ын йæ уæх- 
скыл æрæвæрдта æмæ загъта: 
— Иу къуырийы фæстæ фембæлдзыстæм, æмæ мын дæ хъуыды 
зæгъдзынæ. Ныртæккæ дæ нæ агурын дзуапп. Цæй, мæнæн афон у 
цæуынæн. 
Зæринæ лæппуйы фæстæ рацыд дуары онг, йæ дзыхæй иу дзырд 
дæр нал схаудта. Азæмæт ма йæм фæстæмæ иу каст фæкодта æмæ 
ацыд. Чызг мидæмæ бацыд æмæ рудзынгæй каст лæппуйы фæстæ. 
Зыдта, къуырийы фæстæ цы дзуапп ратдзæн Азæмæтæн, уый. Лæппу 
дæр æй зыдта, æмæ уымæ гæсгæ тынг хъæлдзæг уыд... 
Къуырийы фæстæ Азæмæт æрбацыд Зæринæмæ рынчындонмæ. 
Бадтысты кусæнуаты, кæрæдзимæ кастысты. Чызг сабырæй, æнæдзур- 
гæйæ, йæ сæр, о, зæгъгæ, батылдта. Лæппу йæ бамбæрста æмæ загъта: 
— Хохрæбынмæ Хуыцауæхсæвы фæцæуынц Мæнæуты минæвæрттæ! 
Дыууæ мыггаджы бафидыдтой, чындзæхсæвы бон дæр сбæрæг 
кодтой. Сæрды — июлы мæйы хъуамæ уа. 
Азæмæтмæ Мæскуыйæ йæ куыстæй телефонæй сдзырдтой, æмæ ацы- 
ди. Лæппу алы бон дæр Зæринæмæ цалдæр хатты дзырдта... 
* * * 
Рацыди цасдæр рæстæг... Зæринæ йæ хъуыдытæй йæхимæ 'рцыд. 
Къуырийы фæстæ Азæмæт Мæскуыйæ ссæудзæн, æмæ уыдзæн сæ 
чындзæхсæв. Уый фæстæ ацæудзысты Мæскуымæ. Зæринæ дæр кус- 
344 

Дыууæ æмбалы 
дзæн, Азæмæт цы рынчындоны кусы, уым. Лæппуйæн Мæскуыйы 
астæу цы æртæуатон фатер ис, уым цæрдзысты æрыгæттæ. 
Чызг бацыд рудзынджы размæ æмæ бирæ фæкаст уынгмæ, хъуы- 
ды кодта: «Уый æнхъæл нæ уыдтæн, æмæ афтæ тагьд чындзы 'рцæу- 
дзынæн. Цымæ мæ фыны дæн, афтæ мæм кæсы. Ме 'мбæлттæн куы 
зæгъон, уæд дис кæндзысты. Афтæ-иу загьтой: «Зæринæйы ахуырæй 
фæстæмæ ницы хъæуы. Чындзы дæр, æвæццæгæн, никуы æрцæудзæн». 
Ныр та афтæ рауад, æмæ нæ къордæй фыццаг æз ссардтон мæ амонд. 
Хуынды гæххæттытæ мæ бацæттæ кæнын хъæуы. Нæ курсы чи ахуыр 
кодта, уыдонмæ се 'ппæтмæ дæр арвитдзынæн. Цы бирæ цыдæртæ мæ 
бакæнын хъæуы. Æз та...» 
Зæринæ кæсæны размæ бацыд, йæхимæ бирæ фæкаст, стæй загъта: 
— Уарзын дæ, Азæмæт, уарзын! Мæ удæй фылдæр... Æрмæст 
тагъддæр ссу!.. 
ДЫУУÆ ÆМБАЛЫ 
Амыран йæ хæссинæгтæ сæ бынаты нывæрдта æмæ сбадт  
рудзынджы раз поезды купейы — дыууæ бынаты кæм вæййы, ахæмы. Йемæ 
чи цæудзæн купейы, уый нæма зыдта. Поезды рараст уæвынмæ ма ис 
рæстæг. Адæмы дзолгъо-молгъо цыд. Алчи йæ бынат агуырдта. 
Рагæй никуыуал цыд поезды Амыран, кæд арæх фæцæуы куысты 
фæдыл Мæскуымæ, уæддæр. Хæдтæхæджы фæтæхы: куы Беслæны 
аэропортæй, куы — Минводæй. Хæдтæхæгæй бирæ тагъддæр у, стæй 
адæймаг афтæ нæ бафæллайы. Поезды та æртæ бонмæ æввахс цæуын 
хъæуы Мæскуымæ, æмæ адæймаг тынг сфæлмæцы. Бирæ хъуыддæгтæ 
йæ вæййы Мæскуыйы. Фæлæ ацы хатт Амыраны бафæндыд поезды 
цæуын. Хъуыды кодта, æртæ боны цæудзынæн, хъуыдытæ кæндзынæн, 
æрымысдзынæн ме 'рыгоны бонтæ: цы дзæбæх-иу уыд, поезды-иу 
куы цыдтæн Мæскуымæ, уæд. Тынг хъæлдзæг-иу уыд. Раст зæгъгæйæ, 
рæстæг дæр уæд æндæрхуызон уыд. Фæндæгтыл цæуын æдас уыд. 
Ныр та? Иуæй иннæ æвирхъаудæр хъуыддæгтæ цæуы. 
Поезд йæ бынатæй фезмæлыд, йæ «тыхулæфт» райхъуыст. Уыцы 
рæстæг купейы дуарæй æрбахызт бæрзонд, хæрзконд нæлгоймаг, йæ 
къухы стыр фæндаггон хызын æмæ загъта: 
— Æнхъæлдæн, ам ис мæ бынат. Мæ хæстулæфт ссыди, гыццыл 
ма бахъæуа, æмæ поездмæ ма байрæджы кæнон... 
Амыран ракаст дзурæджы 'рдæм. Дыууæ нæлгоймаджы фемдзаст 
сты æмæ уыцы иу рæстæг сдзырдтой: «Уый ды дæ!?» Амыран йæ 
345 

БУДАЙТЫ МИЛУСЯ. Уды суадон 
бынатæй фестад, æмæ дыууæ налгоймаджы кæрæдзийы къухтæ рай- 
стой, ахъæбыс кодтой. 
— Аслæмбег, мæнæ диссаг, уый ды дæ! Кæм, кæм, фæлæ дыл 
поезды сæмбæлдзынæн, уый æнхъæл та нæ уыдтæн. Поезды цæуын ма 
дæ сæрмæ хæссыс? Дæ хуызæн сæрæнтæ, хъæздгуытæ ацы фæстаг за- 
маны поездты нал фæцæуынц. Цæуынц ма дзы æрмæстдæр, рæстæм- 
бис æмæ мæгуыр чи цæры, уыдон. Стæй ма — студенттæ,— Амыран 
цасдæр рæстæг ныхъхъус, стæй та дисгæнгæйæ загъта: — Мæнæ  
диссаг! Кæцæй фæдæ, ме 'рдхорд? — йæ къухтæ кæрæдзийыл æрхоста, 
афтæмæй дзырдта нæлгоймаг. 
— Фæрстыты бын мæ куы фæкодтай! Цин кæнын-ма мæ бауадз 
дæхиуыл! Уый дын æцæгæйдæр диссаг! Уый æнхъæл нæ уыдтæн æз 
дæр, æмæ дыл поезды сæмбæлдзынæн. Мæнæ мын Хуыцау цы стыр 
лæвар ракодта! Æз та ма хъуыды кодтон, ныр, зæгъын, мемæ чи уы- 
дзæн купейы, зæгъгæ, — Аслæмбег Амыраны уæхск æрхоста, стæй ма 
йæ ныхасмæ бафтыдта: — Фæндаг даргъ у, де 'ппæт фæрстытæн дæр 
дын дзуапп ратдзынæн... Æгæр хъæздыг мæ схуыдтаи. Мæнæ ныр та 
иугыццыл мæхимæ 'рцæуон... 
Дыууæ нæлгоймаджы сбадтысты. Кæрæдзимæ-иу дисгæнгæ бака- 
стысты, стæй та-иу ныххудтысты. 
Аслæмбег æмæ Амыран иумæ ахуыр кодтой Дзæуджыхъæуы  
университеты, экономикой факультеты. Фондз азы, куыд фæзæгъынц, иу 
партæйыл фæбадтысты. Сæ дыууæ дæр хорз ахуыр кодтой æмæ сæ 
Мæскуымæ арвыстой кусынмæ, мæнæ фæсарæнтæй фæллой кæдæм 
фæцæуы, уыцы æфтауцмæ. Мæскуыйы фатеры дæр иумæ цардысты. 
Иу аз куы акуыстой, уæд Амыран ссыди фæстæмæ Ирыстонмæ, йæ 
фыд фæрынчын, æмæ йæм кæсын хъуыд. Уыйфæстæ, йæ фыд куы 
сдзæбæх, уæддæр нал ацыд Мæскуымæ, Дзæуджыхъæуы ныллæууыд 
куысты — ресторантæ æмæ хæрæндæтты æфтауцы хицауæй. Аслæн- 
бег æм цалдæр хатты фыста, телтæ йæм æрвыста, рацу, дæ бынат ма 
уæгъд у, зæгъгæ. Амыран æм ныффыста: «Мæнæн мæ бон нæу Иры- 
стонæй дард уæвын. Хатыр дæ курын, ме 'рдхорд, фæлæ æз нал ацæу- 
дзынæн Мæскуымæ...» 
Азтæ цыдысты. Аслæмбег Мæскуыйы стыр хицæуæй кусын бай- 
дыдта — фæсарæнтæй æфтауц кæдæм цæуы, уыцы куыстуаты  
хицауæй. Уæдæ Амыран дæр хорз бынат ахста. Мæскуымæ-иу арæх цыд 
куысты фæдыл æмæ-иу æнæмæнг сæмбæлдысты дыууæ 'мбалы. Фæлæ, 
фæстаг æртæ азы афтæ рауад, æмæ Аслæмбег фæсарæнты уыд... Стæй 
ма ноджыдæр цыдæр къуылымпыдзинæдтæ уыд. Æмæ ныр кæрæдзийы 
куы федтой, уæд сæ цинæн кæрон нал уыд. 
346 

Дыууæ æмбалы 
— Диссаг дæ, диссаг, Аслæмбег! Ирыстоны уыдтæ, Дзæуджы- 
хъæуы, уæд цæуылнæ 'рбацыдтæ махмæ? Уæд та ма телефонæй æр- 
бадзырдтаис. Гъеныр дыл мæ зæрдæ худы, — йе 'мбалæн æфхæрæн 
ныхæстæ кодта Амыран. 
— Гормон, иугыццыл-ма бахъæц, æгæр мæ ма 'фхæр. Æз дын мæ 
хабæрттæ куы ракæнон, уæд мæ бамбардзынæ. Фæлæ дæхæдæг та, 
дæхæдæг! Радзур-ма, куыд цæрыс! Цы хабæрттæ дæм ис? Дæ бинонтæ 
куыд сты? Мад, фыд, дæ бинойнаг Азæ, дæ чызджытæ? Фырт дын 
нæма райгуырд? Æви, дæ фырты райгуырдæн куывд скодтай, æмæ йæ 
мæнæй бамбæхстай. 
— О ме 'рдхорд, ме 'рдхорд ... Мæнæ уал нæ фембæлды тыххæй 
исты зæгъæм, стæй хабæрттæ кæндзыстæм. Дæхæдæг куыд зæгъыс, 
афтæ — фæндаг даргъ у. Рæстæг нын ис. Ныр та ма кæрæдзийæ 
кæдæм лидздзыстæм, — загъта Амыран æмæ стъолыл æрæвæрдта 
хæринæгтæ, сæны авг. 
Аслæмбег йе 'мбалмæ худгæйæ бакаст æмæ загъта: 
— Кæс-ма йæм, кæс! Йæхи мæнæй куыд фæраздæр кодта, авæрдта 
стъолыл... Афтæ хъуыды кæныс, æмæ мæнмæ ницы ис... 
— Уыдон дæр нæ никæдæм лидзынц. Ардыгæй Мæскуымæ нæ 
хуыздæр куыст цы у... 
Поезд йæ фæндаг дардта, уæдæ цы кодтаид, йæ цæлхыты хъæр 
цыд. Уалдзæг йæ тæмæны бацыд. Æфсæнвæндаджы алыварс кæрдæг 
цъæх-цъæхид, гауызы хуызæн уыд. Бæлæстæ дæр сæхи саив кодтой 
æмæ сæ уалдзыгон фæлысты ног чындзытау уыдысты. Поезд дæр йæ 
цыды цымæ афтæ «дзырдта»: «Æрдз, æрдз, цы рæсугъд дæ, цы рæ- 
сугъд!» 
Дыууæ 'мбалы фыццаг хатт Мæскуымæ куы цыдысты, уæддæр 
уалдзæг уыд. Мæнæ ацы боны хуызæн рæсугъд бон уыд. Уæд цып- 
парæй уыдысты купейы. Семæ ма цыдысты лæг æмæ ус. Бирæ хæтты- 
ты-иу æрымысыдысты уыйфæстæ Амыран æмæ Аслæмбег сæ фыццаг 
балц Мæскуымæ. Ныр та мæнæ дыууæйæ бадынц купейы ссæдз азы 
фæстæ. Уæд та, зæгъæн ис, æмæ æрыгон лæппутæ уыдысты. Дыууæ 
æмæ сыл ссæдзгай æзтæ цыд. Ныр та купейы бадынц дыууæ хæрз- 
конд, сæ лæджы кары чи бацыд, ахæм нæлгоймаджы. Уыцы бонæй 
фæстæмæ, куыд фæзæгъынц, бирæ дон ацыд, бирæ хъуыддæгтæ æр- 
цыд сæ дыууæйы царды дæр. Стæй, æрмæст уыдоны царды нæ, фæлæ 
бæстæйы дæр. Амыран æмæ Аслæмбег райгуырдысты, рæзыдысты, 
ахуыр кодтой иу бæстæйы, ныр та цæрынц æндæр бæстæйы. Уæд сæ 
бæстæ Советон Цæдис хуынди. Уыд егъау æмæ тынг стыр бæстæ. 
Фæлæ, хъыгагæн, фехæлди. Хицæн паддзæхæдтыл ныддихтæ ис. Уый 
347 

БУДАЙТЫ МИЛУСЯ. Уды суадон 
æнхъæл та чи уыд. Фыны исчи куы загьтаид, уæддæр ыл адæймаг 
нæ баууæндыдаид. Уæд уыд социализм. Социализм дæр нал ис,  
капитализм дæр нæма у. Цы у, уый бæрæг ын нæй. Бæстæйы æвирхъау 
хъуыддæгтæ цæуы. Фæлæ, уæддæр, адæм цæрынц хуыздæрмæ æнхъæл- 
мæгæсгæйæ. 
Нæ Ирыстоны адæмæн сæ фыдæлтæй цы 'гъдæуттæ баззад, уыдон 
æххæст кæнынц. Кувынц Хуыцаумæ, табу Йæхицæн! Бæрæг кæнынц 
ирон бæрæгбæттæ... Амыран æмæ Аслæмбеджы цардыл дæр фæбæрæг 
сты, бæстæйы цы ивддзинæдтæ цæуы, уыдон. Сæ дыууæйæн дæр сæ 
цард мыдыкъусы хуызæн у. Æмæ уый сæхи фæрцы у. Сæ царды фæн- 
дагыл бирæ къуылымпыдзинæдтæ уыд, фæлæ, куыд фæзæгъынц, царды 
зындзинæдтæ чи федта, зын фæндæгтыл чи фæцыд, цардæн йæ ад дæр 
уый зоны. 
* * * 
Поезд йæ цыд кæны. Дзæвгар рауад. Æрталынг. Уалдзыгон мæй- 
рухс æхсæв. Поезды рудзынгæй бакæсынц стъалытæ æхсæвыгон арвæй, 
мæй. Бæлæстæ мæйы рухсмæ сау æндæргтæй зынынц. Купейы бадынц 
дыууæ æмбалы, кæд æнафон у, уæддæр сæ зæрдæйы дæр нæма ис сæ 
фæллад суадзын. Ныхас кæнынц. Æрымысыдысты се 'рыгоны бонтæ. 
Фæрсынц кæрæдзийы ныртæккæйы царды тыххæй. 
— Афтæ мæ бафарстай, ома, Ирыстоны уæвгæйæ, дæу куыд нæ 
федтон, зæгъгæ. Уый, æвæццæгæн, раст нæу, фæлæ афтæ рауад. Зоныс 
æй, ме 'рдхорд, æртæ азы фæсарæнты, Францийы кæй уыдтæн. Уыр- 
дыгæй æрбацыдтæн æмæ мæ зæрды нал ис искæдæм цæуын. Раст зæ- 
гъын хъæуы, æхца хъуаг нæ дæн. Стæй, æргом дзургæйæ, ницы хъуаг 
дæн: цæрынæн цы хъæуы, уый мæм ис. Мæ куыст хорз цæуы. Ахаст- 
дзинæдтæ нын бирæ паддзахæдтимæ ис. Кусын цалдæр базæйы (хой- 
раг, дыргътæ, халсартæ, стæй товартæ кæм ис) хицауæй. Мæхицæн 
дæр Мæскуыйы ис дуканитæ. Цæрæм, æвзæрдæр ма уæд, æндæр. Лæп- 
пу бындар мын дыууæ азы размæ фæзынд - мæ дыууæ чызгæн æф- 
сымæр. Ирон ном ыл сæвæрдтон — Уырызмæг. Алцыдæр хорз, фæлæ 
Зæлинæ фæрынчын, мæнæ уыцы æвзæр низ разынд йæ риуы. Амырык- 
мæ дæр ма йæ аластон. Операци йын скодтой. Кувæм Хуыцаумæ, табу 
Йæхицæн, фæлæ нæ зонын... Дзæгьæлы нæ фæзæгъынц: «Мæгуырæй 
дæр +— æнæниз». Ардæм, Дзæуджыхъæумæ, æртæ боны размæ фæдисы 
хуызы ссыдтæн — мæ фыдыфсымæр амард. Мæ зæрды уыд дæу ба- 
цагурын, фæлæ мын æппындæр рæстæг нæ фæци. Иу бон та хъæумæ 
ацыдтæн, нæхимæ, Фæрвбынмæ. Мæ мад æмæ мæ фыдимæ дæр иунæг 
348 

Дыууæ æмбалы 
бон фæдæн. Тагьд кæнын Мæскуымæ, мæ зæрдæ Зæлинæмæ 'хсайы. 
Зоныс æй, дæхæдæг куынæ уай, уæд... О, тагьд кæнын, фæлæ мæ 
уæддæр поезды цæуын бафæндыд. Фыццаг мæ зæрдæйы уыд дыууæ 
билеты балхæнын, купейы иунæгæй куыд цæуон. Афтæ фæллад дæн, 
æмæ диссаг. Æмæ зæгъын, ацы хатт поезды цæуон, кæд иугыццыл ба- 
улæфин, цалынмæ хæццæ кæнон, уæдмæ. Ахæм фадат мын нал уы- 
дзæн. Æмæ, цы хорз уыд! Уыныс, Хуыцау æмæ нын Лæгтыдзуар æх- 
хуыс кодтой, æмæ мæнæ иумæ цæуæм, — дзырдта Аслæмбег. 
Амыран лæмбынæг хъуыста йе 'мбалмæ, тамако дымдта æмæ 
хъуыды кодта: «Æнцонæй ницы ис, ницы. Иутæм афтæ кæсы, æмæ 
æхца уæларвæй хауы. Уæлгоммæ хуыссыс æмæ хъæздыг кæныс. Нæ, 
уæлгоммæ хуысгæйæ хорз цард нæ кæндзынæ». 
Аслæмбег дзырд куы фæци, уæд йæ бынатæй фестад æмæ Амы- 
раны фарсмæ сбадт, йæ уæхскыл ын йæ къух æрæвæрдта. Амыран æм 
бакаст æмæ загьта: 
— Уый диссаг у, диссаг, ме 'рдхорд! Хъуыстон дæм æмæ дис 
кодтон, æз дæр хæдтæхæджы хъуамæ атахтаин Мæскуымæ. Фæлæ мæ 
цæмæндæр поезды цæуын бафæндыд, мæнæ ды куыд загьтай, афтæ. 
Æмæ, уыйфæстæ, ницы ис, зæгъгæ, адæймаг куыд зæгъа. Нæ, нæ, ис! 
Мах бирæ цыдæртæ нæ зонæм. Æндæр, уыцы иу рæстæг æмхуызон 
хъуыды кодтам, стæй-ма, иу купемæ балхæдтам билеттæ дæр. 
Аслæмбег дæр тамако сдымдта, дыууæйæ дæр ныхъхъус сты, ру- 
дзынгæй æддæмæ талынгмæ кæсгæйæ. Афтæмæй иуцасдæр фæбадты- 
сты. Фыццаг йæ бынатæй сыстад Аслæмбег: 
— Кæсыс, Амыран, рухс кæнын байдыдта, мæнæн та фынæй  
кæнын мæ зæрдæйы дæр нæма ис. 
— Иугыццыл баулæфын хъæуы, райсомы бон дæр ма мах у, — 
загьта Амыран. 
Кæд дыууæ 'мбалы сæхи 'руагьтой, уæддæр сæм хуыссæг хæстæг 
нæ цыди. Æвæццæгæн, сæ цæстытыл уадысты сæ лæппуйы бонтæ: 
хъæуы уынгты-иу бæгъæввадæй куыд ралидз-балидз кодтой, фыййау 
куыд цыдысты, хæрæгыл суг куыд ластой, университеты куыд ахуыр 
кодтой... 
Амыраны зæрдыл æрлæууыд, иу æхсæв ын æмдзæрæны Аслæмбег 
йæ уарзон чызджы кой куыд ракодта, уый. Йæ ном, дам, Радæ хуый- 
ны. Уый дæр, дам, университеты ахуыр кæны, филологон факультеты 
æмæ мæнæ ацы æмдзæрæны цæры, зæгъгæ. Фарныхъæуккаг чызг у. 
Уыйфæстæ Амыраны базонгæ кодта Радæимæ, æмæ сусæгæй йе  
'мбалы бафарста Аслæмбег, дæ зæрдæмæ фæцыд, зæгъгæ. Æцæгдæр, рæ- 
сугъд чызг уыд Радæ: бæрзонд, хæрзконд, æрмæст йæ мыдхуыз даргъ 
349 

БУДАЙТЫ МИЛУСЯ. Уды суадон 
дзыккутæ дæр чызджы аргъ уыдысты. Аслæмбег сæ куы базонгæ  
кодта, уæд чызг тынг ныфсæрмытæ ис. Йæ цæсгом фæсырх, йæ сæр бын- 
мæ æруагъта. «Уыцы рæстæг ма чызджытæ æфсæрмы кæнын зыдтой, 
æмæ цы дзæбæх фидыдта, уый та. Ныр та æфсæрмы кæнын нал зо- 
нынц. Æнæгъдау чызджытæ — бирæ, хъыгагæн, — хъуыды кодта 
Амыран. — Адæймаг йæхæдæг фефсæрмы вæййы, уыдонмæ кæсгæйæ. 
Мæнæ боныгон фæлладуадзæн парчы иуæй-иу æрыгæттæ цы митæ 
фæкæнынц! Мæ фатеры рудзгуытæ уæд та уыцырдæм куынæ уаик- 
кой. Æмæ ма лæппутæ - о! Фæлæ чызджытæ... Чызг йе 'гъдауæй рæ- 
сугъд куы у, йе 'гъдауæй фидауы, йæ сыгъдæгдзинадæй! Хъуамæ йæхи 
авджы хуызæн хъахъхъæна. Æмæ, цы уæлæдарæсы цæуынц, уый та! 
Сæ гуыбынтæ, сæ риутæ гомæй дарынц». 
Амыраны зæрдыл æрлæууыд, ног ахуыры азы райдайæны  
Аслæмбег æнкъардæй куыд æрбацыд æмдзæрæнмæ, дзырдхъом нæ уыд.  
Амыран ие 'мбалы бафарста: 
— Аслæмбег, ме 'рдхорд, цыдæр æнкъард дæ? Истæуыл тыхсыс? 
Цасдæр рæстæджы фæстæ Аслæмбег загьта: 
— Радæ йæ ахуыр ныууагъта, æмдзæрæны дæр нал цæры.  
Ахуыры райдайæнмæ нал ссыд хъæуæй. Сæрды, дам, йæ мад амард, æмæ 
йын фадат нал ис ахуыр кæнынæн. Кæстæр хотæ æмæ йæ йе 'фсымæр- 
мæ кæсын хъæуы, - гыццыл ма бахъæуа æмæ ма скæуа лæппу. Цалдæр 
мæйы уыцы æнкъардæй цыди, стæй йæхимæ 'рцыд. 
Амыран хъуыдыты ахасты фæци. Ныр та йæ зæрдыл æрлæууыд, 
фыццаг хатт чызгæн куы аба кодта, уыцы бон. Иу факультеты ахуыр 
кодтой чызгимæ. Горæтаг уыд, Саламтæй, йæ ном Дианæ, тынг рæ- 
сугъд уыд. Кæрæдзийы уарзтой. Сæ ахастдзинæдтæ - рæсугъд, сыгъ- 
дæг. Иухатт Дианæ Амыраны сæхимæ фæхуыдта, ничи уыд хæдзары. 
Бадтысты дыууæ æрыгон уды, ныхæстæ кодтой, кофе бацымдтой, му- 
зыкæмæ фæхъуыстой. Кафгæ дæр кодтой. Танго куы кафыдысты, уæд 
лæппу чызджы йæхимæ тынг æрбалвæста, æмæ сæ былтæ кæрæдзи- 
йыл андзæвыдысты. Чызджы цæсгом фæсырх. Дыууæйæ дæр цавддур- 
тау фесты... Уыйфæстæ ма хъæбыстæ, батæ кодтой, фæлæ уыцы  
фыццаг ба нæ рох кæны Амыран. Иæ зæрдæмæ тынг цыд Дианæ, бирæ 
фæндтæ уыд дыууæ æрыгон адæймагмæ. Хъуыды кодтой,  
университеты фæстæ сæ цард баиу кæндзысты, зæгъгæ. Фæлæ цард диссаг у. 
Бирæ алыхуызон фæзилæнтæ дзы ис. Университет каст фæуыны фæстæ 
Амыран Аслæмбегимæ Мæскуымæ куы ацыд, уæд уырдыгæй Дианæмæ 
фыста фыстæджытæ, телефонæй дæр арæх ныхас кодтой ... 
Цыдысты бонтæ. Иурæстæг Дианæ дзуапп нал лæвæрдта  
Амыраны фыстæджытæн, йæ телефоны номыр аивта. Чызг нæ банхъæлмæ 
350 

Дыууæ æмбалы 
каст Амыранмæ, чындзы 'рцыд. Афтæ зæгъынц, йæ лæг, дам, йæхицæй 
бирæ хистæр у, банчы кусы. Чызг йæхæдæг дæр уым кусы. 
Амыран никуыуал федта Дианæйы. «Цымæ йæ цард куыд цæуы?— 
хъуыды кодта лæппу.— Сывæллæттæ йын цымæ ис? Афтæ рæсугъд ма 
у?» Мæскуыйæ куы сыздæхт Амыран, уæд иу-æртæ азы фæстæ коопе- 
ративон æртæуатон фатер райста, сцалцæг æй кодта. Уæдæ хæдтулгæ 
дæр балхæдта. Бирæ чызджыты зæрдæмæ цыд Амыран, фæлæ лæппу 
тагъд нæ кодта ус ракурынмæ. Æрмæст, Азæйыл куы сæмбæлд, уæд... 
Чызг йæ зæрдæмæ афтæ тынг фæцыд, æмæ ... Азæ куыста  
университеты ахуыргæнæгæй. Уый дæр Амыраны хуызæн экономист уыд.  
Университет каст куы фæци, уæд æй уым ныууагътой. Дыккаг аз дзы куыста. 
Амыранимæ куы базонгæ сты, уæд чызгыл цыд æртæ æмæ ссæдз азы. 
Иубон цæйдæр фæдыл Азæ, Амыран кæм куыста, уыцы куыстуатмæ 
ацыд. Лæппу чызджы куы федта, уæд бамбæрста: нырмæ ацы чызгмæ 
кæй æнхъæлмæ каст. Азæйы зæрдæмæ дæр фæцыд Амыран. Горæтаг 
чызг уыд, йæ мад æмæ йæ фыд ахуыргæнджытæй куыстой. 
Цыдысты бонтæ. Цалдæр мæйы зыдтой кæрæдзийы Амыран æмæ 
Азæ, фæлæ, сæ астæу цы уарзт ссыгъд, уый сæ кæрæдзимæ æлвæста. 
Æмæ тагъд рæстæджы дыууæ æрыгон адæймаджы сæ цард баиу код- 
той. Афæдзы фæстæ сын чызг райгуырд — Мæдинæт. Кæстæр чызг 
Евæйыл та ныр æртæ азы цæуы. Амыран йæ чызджыты бирæ уар- 
зы, тынг æнувыд сыл у. Æнæ Евæйæ та йæ бон æппындæр нæу. Ис- 
куы куы вæййы, уæд æй тынг фæмысы. Хорз бинонтæ ис Амыранæн, 
стæй цæрын дæр фæразынц. Лæппу сарæзта дыууæуæладзыгон хæ- 
дзар. Ис æм дзулфыцæн, нозт кæм кæнынц, ахæм завод, дуканитæ... 
Дзæуджыхъæуы хуыздæр æмæ хъæздыгдæр чи цæры, уыдонæй сæ иу у. 
Амыраны йæ хъуыдытæ фынæй кæнын нæ бауагътой. Иу рæстæг ра- 
бадт йæ хуыссæны. Рудзынгæй ракаст, поезд цыдæр станцæйы лæууыд, 
æддейы рухс уыд. Æрыгон нæлгоймаг бакаст Аслæмбегмæ. «Æвæццæ- 
гæн, фынæй у», — ахъуыды кодта Амыран æмæ ацыди йæхи æхсынмæ. 
Поезд дæр араст. Фæстæмæ купемæ куы цыд, уæд йæхинымæр загьта: 
«Тæвд кофе бацымьш хъæуы! Мæнæ Аслæмбег куы сыста, уæд ресторан- 
мæ ацæудзыстæм». Иæ бацыдмæ Аслæмбег дæр сыстад. 
— Дæ райсом хорз! Исты афынæй кодтай? — бафарста Амыран 
Аслæмбеджы. 
— Хъуыдытæ мæ сæ быны скодтой. Мæ сывæллоны бонтæй  
нырмæ мæ цард иууылдæр мæ цæстытыл ауад. Уæдæ, цы диссаг у цард: 
цардыстæм Советон Цæдисы, социализмы рæстæджы, ссæдзæм æнусы. 
Ныр та цæрæм æндæр бæстæйы дыууын фыццæгæм æнусы...— загьта 
Аслæмбег, арф ныуулæфгæйæ. 
351 

БУДАЙТЫ МИЛУСЯ. Уды суадон 
— Раст-ма зæгъ, Аслæмбег, кæцы рæстæг дзы тынгдæр цæуы дæ 
зæрдæмæ? 
— Амыран, ацы фарстыл дын дзуапп ратдзынæн фæстæдæр, мæнæ 
иугыццыл мæхймæ æрцæуон. 
— О, о! Цом, кофе бацымæм! 
Аслæмбег йæхи æхсынмæ ацыд, уый фæстæ та дыууæ 'мбалы 
ацыдысты ресторанмæ. Иу сахатæй дзы фылдæр фæбадтысты. Æмæ, 
купемæ куы æрбаздæхтысты, уæд Аслæмбег бафарста Амыраны: 
— Уæдæ, кæцы рæстæджы уыд цард хуыздæр, зæгъгæ, мæ фæр- 
сыс? Ратдзынæн дын дзуапп. Æз дæр, ды дæр, стæй нæ ныййарджытæ 
дæр Советон Цæдисы, социализмы рæстæджы райгуырдыстæм. Сахуыр 
кодтам скъолайы, дæхæдæг æй зоныс, куыд уыд, уый. Мах æууæнды- 
дыстæм, разæй хуыздæр цард кæй уыдзæн. Æууæндыдыстæм ногдзау- 
тæ, фæскоцæдисы организацитыл. Хъуыды-ма кæнын, ногдзаутæм мæ 
куы райстой, уый. Мæхицæй ахæм сæрыстыр уыдтæн, æмæ — диссаг. 
Архайдтон хорз ахуыр кæныныл. Алы уалдзæг нудæсæм майы, ног- 
дзауты бæрæгбон-иу куы уыд, уæд хъæдмæ куыд цыдыстæм, арт-иу 
скодтам. Кафыдыстæм, зарыдыстæм, хъазыдыстæм... Цы диссаг уы- 
дысты нæ сывæллоны бонтæ — æнæмæт, хъæлдзæг! Ныры рæстæджы 
сывæллæттæн тæригъæд фæкæнын, уыцы цардæй чи нæ ацард!  
Хъуыды-ма кæныс, Амыран, хъæуы библиотекæмæ-иу куыд цыдыстæм 
чингуытæ исынмæ. Ныр та сывæллæттæ чингуытæ дæр нæ кæсынц. 
Нæ, нæ, бирæ хуыздæр цард уыд уæд Советон Цæдисы! - Аслæмбег 
ныхъхъус, стæй дарддæр йæ ныхас кодта: — Скъола каст куы фестæм, 
уæд рараст стæм дард хъæуæй горæтмæ нæ гæххæттытæ университет- 
мæ дæттынмæ, нæ ныййарджытæ нæ зонгæ дæр нæ кодтой, афтæмæй. 
Æрмæст, фæлварæнтæ куы радтам, уæд сын загьтам. Цин кодтой нæ 
циныл. Ахуыр кодтам, ничи нын æххуыс кодта. Цы диссаг уыдысты 
уыцы азтæ! Хъæлдзæг, хорз! Студентты къордимæ кусынмæ куыд  
цыдыстæм алы сæрд дæр арæзтадон отрядмæ. Хорз цардыстæм — сти- 
пенди истам, стæй-иу сæрды дæр бакуыстам æхца. Ныр та æнцонтæй 
нæ бацæудзынæ, нæ бахаудзынæ уæлдæр скъоламæ. Æхца кæмæ нæй, 
уый йæ хæдзары бадæд ... Нæ, нæ, мах сахуыр кодта советон арæзтад! 
Æз дзы тынг разы дæн. О, ныр хорз цæрæм æз дæр æмæ ды дæр, 
Амыран! Мæ дыууæ чызджы Англисы ахуыр кæнынц. Фæлæ бирæты 
сывæллæттæ та скъоламæ дæр нæ цæуынц... Стæй, бирæтæ, мах 
рæстæджы чи фæци каст институттæ, æмæ мах фæстæ — æнæ куы- 
стæй бадынц. Советон цардарæзты рæстæджы-иу, уæлдæр скъола каст 
куы фæци æрыгон адæймаг, уæд-иу æй кусынмæ арвыстой. Æгуыст 
адæм нæ уыд, алкæмæндæр уыд куыст. — Аслæмбег йæ бынатæй сы- 
352 

Дыууæ æмбалы йФга1Р 
стад, йе 'мбалы уæхскыл йæ къух æрæвæрдта. — Амыран, зæгъ-ма, 
дæумæ та куыд кæсы, кæцы рæстæджы æнцондæр цæрæн уыд? 
— Аслæмбег, ме 'рдхорд, демæ разы дæн! Фæлæ, дæ загъдау, афтæ 
æнцон нæу ацы фарстæн дзуапп раттын. Фæлтау нæхи тыххæй аныхас 
кæнæм. 
— О, о, Амыран, радзур-ма мын дæхи тыххæй. Куыд цардтæ ацы 
фæстаг рæстæджы? Куыд у Азæ? Дæ дыууæ рæсугъд чызджы куыд 
сты? — фæрстыты бын фæкодта Аслæмбег йе 'мбалы, стæй ма йæ ны- 
хасмæ бафтыдта, арф ныуулæфыди, афтæмæй: — Куыд у, цымæ, Зæ- 
линæ та? Мæ зæрдæ йæм тынг æхсайы. Амырычы мын дохтыртæ загъ- 
той, кæд ма, дам, фылдæр-фылдæр æртæ азы фæцæра... Йæхицæн ын, 
мæгуыр, загьтон, тæссагæй дзы ницы ис, зæгъгæ. Фæлæ зондджын 
адæймаг у мæ бинойнаг, æмæ, мæнмæ гæсгæ, йæ уавæр æмбары, кæд 
дзургæ ницы кæны, уæддæр. Уырызмæг ма гыццыл куы фестырдæр 
уаид. О Хуыцау, æххуысгæнæг у! Æмæ, дам, æхца! Æхца ис, низæн та 
нæ бон ницы у. Уый бæсты мæгуыр куы цæрин, æмæ мæ сывæллæтты 
мад дзæбæх куы уаид, — арф та ныуулæфыд Аслæмбег. 
— Æз дæр демæ разы дæн. Æнæнизæй хуыздæр ницы ис. Хуы- 
цауæй разы, мæ бинонтæ дзæбæх сты, æнæниз. Стæй, раст зæгъгæйæ, 
кæд ницы хъуаг стæм, уæддæр зын цæрæн у... Тæрсгæйæ цæр! Æп- 
пынæдзух мæ сывæллæттæн тæрсгæ кæнын. Адæймаг цынæ фехъус- 
дзæн. 
Афтæ дыууæ 'мбалыл рæстæг аивгъуыдта. Бирæ хабæрттæ фæкод- 
той кæрæдзийæн.. Уалынмæ поезд ныххæццæ ис Мæскуымæ. 
— Амæй фæстæмæ, Амыран, Мæскуыйы-иу куы уай, уæд цæр- 
дзынæ махмæ. Фехъуыстай?! Хуыцауæй разы, æмæ мæ фатер стыр у, 
— загъта Аслæмбег йе 'мбалæн. 
— Хорз, хорз, ме 'рдхорд! Зоныс æй, мæхицæн дæр хорх фатер ис 
ам, фæлæ, дæу куыд фæнда, афтæ уыдзæн! — худгæйæ загъта Амыран. 
Вагзалы Аслæмбегмæ æнхъæлмæ каст хæдтулгæ йæ шофыримæ. 
Дыууæ æмбалы сбадтысты машинæйы æмæ, дарддæр сæ цардыл хъуы- 
дыгæнгæйæ, цыдысты размæ сæ фæндагыл... 
* * * 
Бирæ цыдæртæ 'рцыди уыцы фембæлды фæстæ дыууæ 'мбалы 
царды. Уыдис дзы райдзаст, хорз бонтæ, фæлæ дзы, хъыгагæн, уыди 
æвзæр, зæрдмæгуыргæнæн бонтæ дæр. Цард цард у, æмæ дзы алцыдæр 
вæййы. Урс æмæ сау кæрæдзийы ивынц... Куыд фæзæгъынц: «Къæв- 
дайы фæстæ хурбон скæны!» 
23 Будайты Милуся 
353 

БУДАЙТЫ МИЛУСЯ. Уды суадон 
ХЪЫСМÆТ 
Кæрты, стыр æнгуз бæласы бын бадынц зæронд Дзамболат æмæ 
йæ цардæмбал Цæразон. Лæг йæ лæдзæгыл æнцой кæны, Дзерассæ 
æлвисы, афтæмæй ныхас кæнынц. Дæс æмæ дыууиссæдз азæй фылдæр 
цæуы, сæ цард куы баиу кодтой, уæдæй. Сæ царды фæндаг лæгъз нæ 
уыд. Бирæ зынтæ федтой, фæлæ дзы цин, райдзаст бонтæ дæр уыд. 
Ныртæккæ — сæ царды фæззæджы — сæ бон зæгъын у, амондджын 
кæй сты. Схъомыл кодтой æртæ фырты æмæ чызджы. Уыдон иууыл- 
дæр сты æгъдауджын, ахуыргонд, ис сын бинонтæ, сывæллæттæ.  
Дзамболат æмæ Цæразонæн ис фырты фырты фырттæ дæр. Мад æмæ фыд 
уæд вæййынц амондджын, сæ цотæй сæ зæрдæ рухс куы вæййы. Арæх 
æрымысынц зæронд лæг æмæ ус сæ царды фæндæгтæ... 
* * * 
Дзамболат схъомыл ис стыр бинонты астæу. Йæ фыдæн уыд 
фондз æфсымæры, уæд ма иууылдæр иумæ цардысты Куырттаты комы. 
Алкæмæн дæр дзы уыд бинонтæ. Дзамболат куы бахъомыл, уæд хæ- 
дзары æххуыс куыдта: фосмæ зылд, фыййау, хъомгæс цыд, суг саста, 
хистæртæн кæстæриуæг кодта. 
Быдырмæ куы ралыгъдысты бинонтæ, æмæ, ам — Æхсæрджы- 
ны — куы 'рцардысты, уæд фыдыфсымæртæй алчидæр йæхи хæдзар 
сарæзта æмæ цæрынтæ байдыдтой, Дзамболаты фыд дæр скодта  
хæдзар. Уыди сæм хуымзæххытæ, дардтой фос. Хъиамæт кодтой æмæ 
ницæмæй хъуаг уыдысты. Дзамболат цотæн сæ хистæр уыд, йæ хо 
æмæ 'фсымæр кæстæртæ уыдысты. Мад æмæ фыды фæндыди, цæмæй 
сæ цот скъолайы ахуыр кодтаиккой. Æмæ Дзамболат дæр æмæ йæ 
кæстæртæ дæр цыдысты райдайæн скъоламæ. Тынг зæрдиагæй ахуыр 
кодтой иууылдæр, фæлæ Дзамболат цалдæр азы фæстæ йæ ахуыр ныу- 
уагъта, уымæн æмæ хæдзары æххуыс кæнын хъуыд. Фыдæн иунæгæй 
зын уыд, кæстæртæ та æнахъом уыдысты. Æмæ Дзамболат хос  
карста, лæджы куыстытæ иууылдæр йæхимæ райста. Афтæмæй цыдысты 
бонтæ æмæ семæ фарн хастой. 
Ссæдз азы куы сæххæст Дзамболатыл, уæд ын йæ мад æмæ фыд 
дзурын байдыдтой, бинонты хъуыддаг бакæ, зæгъгæ. Фæлæ лæппуйæн 
йæ сæры ахæм хъуыдытæ нæма уыд. О, уыди ахæм чызг, йæ зæрдæмæ 
чи цæуы. Цæразонты Дзерассæйы сусæг уарзтæй уарзта лæппу. Чызг 
нырма скъолайы ахуыр кодта, фынддæс азы йеддæмæ йыл нæма цыд. 
Æцæгдæр, тынг рæсугъд чызг уыд: бæрзонд, нарæгастæу, йæ мыдхуыз 
354 

Хъысмæт 
дзыккутæ раст йæ фадхъултæм хæццæ кодтой. Йæ цæсгомæй, куыд 
фæзæгъынц, хуртæ æмæ мæйтæ кастысты. Стæй тынг æвзыгъд уыд, 
кæд ма æрыгон уыд, уæддæр. Сылгоймаджы куыстытæй алцæмæдæр 
арæхст. Дзамболаты бинонтæ цæугæдоны был цардысты, æмæ-иу чызг 
сæ рæзты донмæ куы фæцæйцыд, уæд-иу лæппу йæ фæстæ кæсгæйæ 
баззад æмæ-иу хъуыдытæ кодта: «Уæдæ цы рæсугъд чызг у Дзерас- 
сæ! Нæ, нæ, мæн æндæр ничи хъæуы, ничи. Иу-æртæ азы ма йæм бан- 
хъæлмæ кæсдзынæн, стæй йын мæ зæрдæйыуаг раргом кæндзынæн. 
Мæ мад æмæ мæ мæ фыд дæр кæд бамбариккой...» 
Хъуыддæгтæ иууылдæр Хуыцауы къухы сты. Уыд фараст сæдæ 
цыппор фыццæгæм аз, хурхæтæны мæй. Дзæбæх сæрдыгон бон уыд. 
Адæм сæ цæхæрадæтты куыстой, сывæллæттæ сæхи цæугæдоны над- 
той, фыстæ æмæ стурвос фахсыл хызтысты. Сыхы зæронд лæгтæ бад- 
тысты, доны был кæрз бæлæсты бын цы бандой уыд, ууыл, ныхæстæ 
кодтой. Дзамболатиты раз цы бандой уыд, ууыл та бадтысты йæ нана 
Поли æмæ сæ сыхæгты зæронд ус — Борæхан, чи дзы æлвисгæ кодта, 
чи та — цъында быдта, афтæмæй ныхæстæ кодтой. Ахæм дзæбæх бон 
æрбайхъуысти æвирхъау хабар Æхсæрджыны хъæумæ, хæст райдыдта, 
зæгъгæ. Нæ бæстæмæ 'рбабырстой Германы æфсæдтæ. 
Тæккæ дыккаг бон цыдысты хæстмæ Æхсæрджыны хъæуæй. Дзам- 
болатмæ дæр фæдзырдтой. Хæстонтæ æрæмбырд сты, хъæуы астæу цы 
фæз уыд, уырдæм. Тынг бирæ адæм æрбамбырд фæндараст зæгъынмæ. 
Ардæм æрбацыдысты Дзамболаты мад, фыд, æфсымæр æмæ хо дæр. 
Иæ мад Фаризæт æмæ хо Мæдинæт куыдтой. Цæрæзонты Дзерассæ- 
йæн дæр йе 'фсымæр Дзæрæхмæты хæстмæ кодтой, æмæ уый дæр йæ 
мад æмæ фыдимæ уым уыд. 
Хæстонтæ машинæтæм куы фæцæйцыдысты, уæд Дзамболат 
йæ мад, хо æмæ йе 'фсымæр Мураты йæ хъæбысы акодта. Йæ фыд 
Тæтæрхъаны къух исынмæ куы бацыд, уæд ын уый загъта: 
— Хъусыс, лæппу, нæ Ирыстон, нæ хъæу, нæ мыггаджы сæр 
хъуыдыгæнгæйæ, тох кæн знаджы ныхмæ. Хуыцауы фæдзæхст у! Лæг- 
тыдзуар дын æххуысгæнæг уæд! Хæстмæ чидæриддæр цæуы, уыдоны се 
'ппæты дæр йæ рахиз базыры бын бакæнæд! Фæндараст кæнут æппæт 
дæр! Хуыцау зæгъæд, æмæ уæлахизимæ, æнæнизæй, сæрæгасæй куыд 
сæмбæлат уæ райгуырæн зæххыл! — стæй йæ фырты ахъæбыс кодта. 
Дзамболат машинæмæ куы фæцæйцыд, уæд фæкаст Дзерассæйы 
'рдæм, йæ размæ бацыд. Чызг тынг куыдта, лæппу йын загъта: 
— Ма ку, Дзерассæ! Ма тæрс, Дзæрæхмæт дæр, стæй иннæтæ дæр 
дзæбæхæй, уæлахизимæ сыздæхдзысты! Æнхъæлмæ нæм кæс! — æмæ 
бараст машинæмæ, иу каст ма фæкодта йæ бинонты 'рдæм. 
355 

ш 
БУДАЙТЫ МИЛУСЯ. Уды суадон 
Дзерассæ æрмæстдæр цалдæр азы фæстæ бамбæрста, Дзамболаты 
зæрдæмæ кæй цæуы, уый. Æмæ йын хуымæтæджы кæй нæ загъта, æн- 
хъæлмæ нæм кæс, зæгъгæ... 
Дзамболат æмæ йе 'мбæлттæ уыцы бонæй фæстæмæ цыдысты хæ- 
стон фæндæгтыл. Тох кодтой æнæуынон знаджы ныхмæ нæ бæстæйы 
сæрвæлтау. Дзамболат бирæ зындзинæдтæ бавзæрста, бирæ хæттыты 
йæ цард æрдуйыл лæууæгау уыд, фæлæ нæ рох кодта йæ фыды фæ- 
дзæхст. Йæ зæрдыл-иу æрлæууыдысты йæ хъæубæстæ, йæ бинонтæ, 
Дзерассæ... Æмæ-иу ын уæгъд рæстæг куы фæци, уæд сæм фы- 
стæджытæ фыста. Фæндыди йæ, бæргæ, Дзерассæмæ дæр ныффыссын, 
фæлæ-иу ахъуыды кодта: «Нæ, нæ, куыд фенхъæл уыдзæн, раст мæ 
куынæ бамбара, йæ зæрдæ мыл куы фæхуда...» 
* * * 
Мин фараст сæдæ цыппор æртыккæгæм азы хæст цыди Укра- 
инæйы зæххыл, Дзамболат дæр хъæбатырæй тох кодта знаджы ныхмæ. 
Уыцы рæстæг уый уыди взводы командир, сержант. Иу тохы рæстæг 
уæззау цæф фæци, гранат йæ разы фехæлд. Æрмæстдæр госпиталы æр- 
цыд йæхимæ. Йе 'мбæлттæй йын иу радзырдта: 
— Дзамболат, ды уый зоныс, æмæ дæ нæ медициной хо Наташæ 
фервæзын кодта, уый дæ раласта тохы быдырæй, фæлæ, мæгуыр, 
йæхæдæг дæр уæззау цæф фæци, æмæ ныр уый дæр ам госпитæлы 
хуыссы. Кув, хæстон, Хуыцаумæ, стæй Наташæйæн, уыдон фæрцы 
фервæзтæ. Дыккаг хатт райгуырдтæ, дыккаг... 
Дзамболат йæхиуыл куы фæхæцыд, сынтæгæй йæ бон стын куы 
баци, уæд Наташæйы бацагуырдта, уымæн йæ сæр æмæ йæ къах цæф 
уыдысты. Чызг фæдзæбæхдæр ис, фæлæ сынтæгæй йæ бон нæма уыд 
сыстын. Дзамболат æм алы бон дæр цыд бæрæггæнæг, ныхæстæ-иу 
кодтой. Лæппу-иу ын дзырдта: 
— Мæн тыххæй ма ды дæр фæцæф дæ, уагътаис мæ тохы быды- 
ры. Хуыцау бахизæд, фæлæ куы фæмард уыдаис, уæд та? 
Иухатт ын Наташæ загъта: 
— Макуы уал зæгъ, Дзамболат, афтæ, æмæ дæ тохы быдыры ныу- 
уагьтаин. Мæлгæ куы кодтаин, уæддæр афтæ нæ бакодтаин. Зæгъ-ма, 
ды та мæ ахæм уавæры ныууагътаис? 
—г Мемæ дæхи ма бар, Наташæ. Æз нæлгоймаг дæн, ды та чызг дæ. 
Цыдысты бонтæ, Наташæ дæр фæдзæбæхдæр, сынтæгæй йæ бон 
уыд фестын, æмæ ныр арæх тезгьо кодтой Дзамболатимæ, ныхас-иу 
кодтой... Дыууæйæ дæр арæх мысыдысты сæ бинонты. Наташæ 
356 

Хъысмæт 
мæскуыйаг чызг уыд, æмæ йæм диссаг каст, Дзамболат ын Ирыстоны, 
Куырттаты комы тыххæй куы дзырдта, уæд. Лæмбынæг-иу хъуыста, 
арф-иу ныуулæфыд, стæй-иу загьта: 
— Цы тынг мæ фæнды фенын Ирыстон, Куырттаты ком, Кавказы 
хæхтæ, цæугæдæттæ, æхсæрдзæнтæ... Дзамболат, дæ ныхæстæм гæсгæ, 
тынг рæсугъд у Ирыстон. Æз никуыма федтон хæхтæ. 
— О, о, æцæгæйдæр рæсугъд у Ирыстон, алæмæты бæстæ у 
Куырттаты ком, стæй йæ адæм дæр хорз сты, — загьта Дзамболат, 
стæй ма бафтыдта йæ ныхасмæ: — Мæнæ хæст куы фæуа, кæд сæрæ- 
гас уæм, уæд дæ, Наташæ, æз Иристонмæ аласдзынæн. Базонгæ дæ 
кæндзынæн мæ мад, фыд, æфсымæр æмæ хоимæ. Зæгъдзынæн сын, 
мæнæ ацы рæсугъд уырыссаг чызг мæ ирвæзынгæнæг у, зæгъгæ. 
Цыдысты бонтæ... Фронтæй хорз хабæрттæ хъуысыд, не 'фсæд- 
тæ знаджы дæрæн кодтой. Сырдтой йæ фæстæмæ йæ лæгæтмæ.  
Дзамболат æмæ Наташæ æртыгай мæйтæ фесты госпитæлы. Иу хатт кæм 
уыд, уым та тезгъо кодтой лæппу æмæ чызг рынчындоны кæрты.  
Наташæ ма лæдзæджы 'нцæйтты цыд. Дзамболат дæр ма къуылыхгомау 
цыд. Ныхæстæ кодтой дыууæ æрыгон адæймаджы. Иу рæстæг Наташæ 
фæлæууыд æмæ загьта: 
— Дзамболат, айразмæ афтæ загьтай, æмæ, дам, хæст куы фæуа, 
уæд мæ демæ Ирыстонмæ аласдзынæ, зæгъгæ. Æмæ уый æцæг у æви 
афтæ æнæуи загьтай? 
— Нæ, нæ, Наташæ, æз хынджылæг нæ кодтон, æцæгæй дзырдтон. 
Уый та дын цы ныхас у, æмæ дæ сайгæ кодтон. Куыд, куыд хъуамæ 
дзурон мæнг ныхæстæ дæ хуызæн чызгæн, уæлдайдæр — мæ ирвæзын- 
гæнæгæн! 
— Æмæ, æмæ... Æрмæстдæр, куыд ирвæзынгæнæджы, афтæ мæ 
аласдзынæ? 
Дзамболат раджы бамбæрста, чызджы зæрдæмæ кæй цæуы, уый. 
Лæппуйæн йæхи зæрдæмæ дæр цыд Наташæ. Тынг рæсугъд чызг уыд: 
стыр æрвхуыз цæстытæ урсцъар цæсгомыл, къæлæт æрфгуытæ, даргъ 
цæстыхаутæ, цымæ нывгонд уыдысты, ахæм сырх былтæ, мыдхуыз 
дзыккутæ. Бæрзонд, хæрзконд... Ирон чызджы хуызæн уыд. Уæдæ, куыд 
адæймаг дæр — зæрдæхæлар, адæмуарзон. Фæлæ уæддæр Дзамболат 
чызджы фарстæн дзуапп раттынмæ цæттæ нæма уыд, йæ цæсгом фæ- 
сырх. Æрлæууыд, чызджы къух райста, йæ цæстытæм ын æдзынæг каст, 
афтæмæй загьта (йæхæдæг дæр æнхъæл нæ уыд, афтæ зæгъдзæн, уый): 
— Наташæ, Наташæ! Ды мæ зæрдæмæ тынг цæуыс, æмæ... зæгъын 
мæ фæнды, цæмæй, мæнæ куы сдзæбæх уæм æмæ не 'фсæддон хаймæ 
фæстæмæ куы ацæуæм, уæд... — иуцасдæр ницы сдзырдта Дзамболат, 
357 

БУДАЙТЫ МИЛУСЯ. Уды суадон 
хъусæй лæууыд, стæй загъта: — Мæн фæнды, цæмæй нæ цард баиу 
кæнæм. Цы зæгъдзынæ, Наташæ? — æмæ чызджы арæхстгай ахъæбыс 
кодта. 
Чызджы цæсгом фæсырх, цасдæр ницы сдзырдта, стæй загъта: 
— Дзамболат, æз рагæй æнхъæлмæ кастæн уыцы дзырдтæм, 
уымæн æмæ дæ рагæй уарзын. Мæнæ, фыццаг хатт дæ куы федтон, 
уæдæй нырмæ, — йæхи тынгдæр нылхъывта нæлгоймагмæ, — æз, æз 
разы дæн... 
Дзамболат арæхстгай аба кодта чызгæн, йæ царды мидæг фыццаг 
хатт аба кодта, æмæ йæ цыма ток ныццавта, афтæ фæци. Уæдæ чызг 
дæр афтæ... Кæрæдзийыл ноджы тынгдæр ныттыхстысты, цымæ, сæ 
дойны састой, афтæ батæ кодтой, сæ кæрæдзийæ фæхицæн сæ бон нал 
уыд. 
Уыцы 'хсæв тынг æрæгмæ бафынæй Дзамболат, хъуыды  
кодта: «Раст кæнын, Наташæимæ мæ цард баиу кæнынмæ кæй хъавын, 
уымæй? Цы зæгъдзысты мæ мад, фыд, хъæубæстæ, уырыссаг чыз- 
гимæ куы сыздæхон, уæд? Цы уыдзæн дарддæр?.. Зæгъдзысты, ацы 
лæппу хæстмæ хæцынмæ ацыд æви устытæ кæнынмæ? Хуыцау нæ 
дзæбæх уадзæд, æмæ хæст тагъддæр фæуæд, стæй бæрæг уыдзæн». 
Йæ зæрдæмæ тынг цæуы Наташæ, фæлæ лæппу нæ ферох кодта сæ 
хъæуккаг чызг Цæразонты Дзерассæйы дæр. Ныр сагъæс кæн, ма кæн, 
уæддæр ницыуал гæнæн ис... Кæд дзæбæх, сæрæгас уой, уæд сæ цард 
баиу кæндзысты Наташæимæ. 
Иу къуырийы фæстæ Дзамболат æмæ Натæшæйы рафыстой рын- 
чындонæй. Ацыдысты сæ хæстон хаймæ. Наташæ санитарон инструк- 
торæй куыста, Дзамболат та ногæй командæ кодта йе взводæн. Сси 
хистæр сержант. Цыдысты та хæстон фæндæгтыл. Дзамболат ныр 
йæхи цардæн афтæ нæ тарст, Наташæйæн куыд тарст. Æппынæдзухдæр 
ын фæдзæхста, дæхи хъахъхъæн, зæгъгæ. Фæлæ зыдта, ахæм карз хæ- 
сты хи бахъахъхъæнын тынг зын кæй у. 
Сæ хæстон æмбæлттæн загьтой чызг æмæ лæппу, сæ цард баиу 
кæнынмæ кæй хъавынц, уый тыххæй. Æмæ уыдон дæр бацин кодтой 
се 'мбæлтты амондыл. Уæгъд рæстæг-иу куы фæци, уæд-иу кæрæ- 
дзийы агуырдтой Дзамболат æмæ Наташæ. Иу бон кæм уыди, уым та 
бадтысты тулдз бæласы бын, ныхас кодтой. Чызг йæ сæр æрæвæрд- 
та лæппуйы хъæбысы, уый дæр ын арæхстгай йæ къух æрхаста йæ 
сæрыл, стæй æргуыбыр кодта, йæхимæ йæ æрбалвæста, ахъæбыс æй 
кодта, æмæ сæ былтæ кæрæдзийыл андзæвыдысты. 
— Мæ хур, æз дæ тынг бирæ уарзын, тынг бирæ. Мæн  
æппынæдзухдæр демæ уæвын фæнды. Кæд фæуыдзæн ацы æнæбайрайгæ 
358 

Хъысмæт 
хæст? Мæнæ дын афтæ хъæбыстæ æмæ батæ кæнин, æппындæр дæ нæ 
бафсæдин, — загьта лæппу æмæ та чызгæн аба кодта. Уый дæр æм 
йæхи ноджы тынгдæр нылхъывта. 
— Æз дæр дæ тынг бирæ уарзын, ацы зæххыл афтæ тынг ничима 
уарзта. Тынг мæ фæнды, тагъддæр нæ цард куы баиу кæниккам. Афтæ 
мæм кæсы, æмæ нын уыдзæн лæппу æмæ чызг. Лæппу дæу хуызæн 
уыдзæн, æцæг ирон лæппу! 
— Чызг та — дæу хуызæн: рæсугъд, цъæхдзаст... — загьта Дзам- 
болат æмæ та ахъæбыс кодта Наташæйы. 
Уыд фæззыгон бон. Тулдз бæласы сыфтæ бынмæ хаудысты. 
Халæттæ ратæх-батæх кодтой. Бадт фæззыгон мигъ. Хъуысыд сарма- 
дзанты æхсын, хæстæг, тынг хæстæг цыд хæст. Зæрдæ уынгæг кодта, 
адæймаджы уæнгтæ æмпылдысты. Сæлфынæг кæнын байдыдта. Фæлæ 
уæддæр Дзамболат æмæ Наташæйы хъарм кодта сæ уарзондзинад. 
Чызг лæппуйæн загьта: 
— Дзамболат, мæ зæрдæйы цыдæр тас ис, мæхæдæг дæр æй нæ 
зонын, цæй тыххæй æмæ цæмæн. Фыццаг бон куынæ дæн фронты... 
Бирæ зынтæ федтон, ахуыр дæн ахæмтыл. Стæй мæлæтæй дæр нæ 
тæрсын...— иугыццыл рæстæг ныхъхъус ис чызг, стæй дарддæр дзы- 
рдта: — Раст нæ зæгъын, мæлæтæй нæ тæрсын, зæгъгæ. Дæу кæдæй 
базыдтон, уæдæй тæрсын, кæрæдзийæ куы фæхицæн уæм, уымæй. 
Дæуæн дæр тæрсын, мæхицæн дæр. А фæстаг рæстæджы цыдæр æвзæр 
фынтæ уынын, фынæй кæныны рæстæг дæр нын кæм вæййы, фæлæ, 
куыддæр мæ цæстытæ æрхæцынц кæрæдзийыл, афтæ мæ мадымады 
мæ фыны фенын. Уый мард у, æрбацæуы мæм æмæ мæ йемæ фæхо- 
ны, æз ын нæ фæкомын, зæгъын, мæн ма мæнæ Дзамболатимæ фæнды, 
фæлæ мын уый мæ къухыл рахæцы æмæ мын фæзæгъы, ды, дам, хъуа- 
мæ мемæ уай, зæгъгæ... 
Дзамболат чызджы сæрыл йæ къух æрхаста æмæ загьта: 
— Мæ ахсджиаг, ма тæрс, алцыдæр хорз уыдзæн, æрмæст дæхи 
хъахъхъæн. Нæ тыхджын уарзт нæ нæ бауадздзæн кæрæдзийæ  
фæхицæн кæнын. Ныр та цом æмæ, æцæгæйдæр, иугыццыл афынæй кæнæм, 
кæд нæ уыцы цъаммартæ фынæй кæнын бауадзой, уæд. 
Цæмæй зыдтой дыууæ æрыгон уды, цы сæм æнхъæлмæ кæсы, 
уымæн. Хъуыддæгтæ иууылдæр Хуыцауы къухы сты, уæлдайдæр хæ- 
сты. Адæймаг алыбон дæр йæ уд йæ къухы хæссы, цы рæстæг цы 
'рцæудзæн, уымæн ницы бæрæг ис. Дзамболат æнцой нал зыдта, На- 
ташæ йын йæ фын куы радзырдта, уæдæй. Уымæн дæр цыдæр тас йæ 
зæрдæйы бацыд. Æмæ, æвæццæгæн, дзæгъæлы нæ уыд йæ тарст. 
359 

БУДАЙТЫ МИЛУСЯ. Уды суадон 
Иу карз тохы рæстæг Наташæ уаззау цæф фæци, иу салдаты 
фервæзын кодта, йæ цæфтæ йын баста, фæлæ чызгыл йæхиуыл знаджы 
фат сæмбæлд. Цалынмæ Наташæйы госпитальмæ ластой, уæдмæ дзы 
бирæ туг фæхъуыд æмæ фæндагыл, мæгуыр, йе 'взонг удæй ахицæн. 
Дзамболатæн нæ уæндыдысты хæстонтæ уыцы хабар радзурын. 
Фæлæ йæ фехъуыста. Цавддурау фæци лæппу. Кæугæ дæр ма скодта, 
йæ дыууæ къухæй йæ сæрыл ныххæцыд æмæ дзырдта, цыма хъарæг 
кодта, афтæ: «Мæнæ мæ рухс куыд баталынг. Дзæгъæлы нæ тарсты- 
стæм... Уыцы фынтæ дзæгъæлы нæ уыдтай, ме стъалы. Дæ зæрдæ æм- 
бæрста, цыдæр дæм кæй æнхъæлмæ кæсы, уый. Нæ, нæ, не 'ууæндын, 
Наташæ, нал дæ, ууыл... Мæнæн ды алкæддæр уыдзынæ, мæ зæрдæйы 
цæрдзынæ!» 
Ныр Дзамболат тынгдæр банкъардта, Наташæйы æнæбæрц бирæ 
кæй уарзта. Хъуыды кодта: «Раст нæу, раст нæу, мæн фервæзын  
кодта, стæй цал адæймаджы фервæзын кодта, йæхæдæг та фæмард. Мах 
та уынаффæтæ кодтам. О, мæ дзæбæх, мæ фыццаг уарзон, куы зонис, 
куыд зын мын у, уый. Цы тынг æй, мæгуыр, фæндыди Ирыстон фе- 
нын. Уарзта мæ, уарзта. Ничима мæ уарзта афтæ. Наташæ уыд фыццаг 
сылгоймаг, йæ уарзт мын чи райхæлдта. Уæ Хуыцау, цæмæн, цæмæн?.. 
Цæмæн райстай уыцы æрыгон рæсугъд уды? Цæмæн нæ фæхицæн код- 
тай кæрæдзийæ? Цы зын мын у, цы зын, уæдæ ныр цы кæнон?..» 
Наташæйæн фæстаг фæндараст зæгъынмæ куы 'рбамбырд сты йе 
'мбæлттæ, уæд иууылдæр дзырд радтой, йæ туг ын кæй райсдзысты. 
Дзамболат та ныддæлгом и йæ ингæныл æмæ цасдæр рæстæг афтæмæй 
фæци, стæй кæугæ-кæуын загьта: 
— Наташæ, æз дæ тынг бирæ уарзын æмæ дæ уарздзынæн, никуы 
дæ ферох кæндзынæн. Дæс фæлтæрæй дын райсдзынæн дæ туг цъам- 
мар знагæй. Æууæнд, æууæнд, мæ хур! Ныххатыр мын кæн, кæй дæ 
нæ бахъахъхъæдтон, уымæй, стæй, кæд мыл дæ зæрдæ искуы истæмæй 
фæхудт. 
* * * 
Цæразонты Дзерассæ скъола каст фæци, немыц сæ хъæуæй сырд 
куы 'рцыдысты, уæд. Цалынмæ цъаммар знæгтæ сæ хъæуы уыдысты, 
уæдмæ хъæуы цæрджытæ пъадвæлтты цардысты. Дзерассæ дæр сæ би- 
нонтимæ цардысты сæ хæдзары пъадвалы. Бирæ фыдмитæ фæкодтой 
фашисттæ хъæуы: карк, фос нал ныууагътой, фергæвстой сæ. Цалдæр 
хæдзары басыгътой. Немыцы куы фæсырдтой, уæд хъæуы цæрджытæ 
сулæфыдысты æмæ иумæ бавнæлдтой кусынмæ, кæрæдзийæн æххуыс 
360 

Хъысмæт 
кодтой. Зымæджы фæсырдтой знаджы не 'фсæдтæ, уалдзæджы та, 
хъæуы чидæриддæр куыстхъом уыд, уыдон куыстой колхозы. Уæвгæ 
ма чи уыд? Æрмæстдæр сылгоймæгтæ, зæрæдтæ, сывæллæттæ. Уыдон 
иууылдæр куыстой, хæдзары ма-иу баззадысты рынчынтæ, бынтон 
зæрæдтæ, гыццыл сабитæ. 
Дзерассæ дæр йæ мад æмæ фыдимæ куыста колхозы: уалдзæджы 
картоф, нартхор сагътой, сæрды — рывтой, мæнæу каретой, хос кæр- 
дынмæ дæр цыдысты. Уæдæ, сæхи цæхæрадоны дæр кусын хъуыд. 
Чызджы бæргæ фæндыд ахуыргæнæгыл сахуыр кæнын, фæлæ 'мбæр- 
ста, цалынмæ хæст цæуы, уæдмæ колхозы кусын хъæуы, фронтæн та - 
æххуыс. Æмæ куыста, йæ бон куыд уыди, афтæ, йæ хъарутыл æппын- 
дæр нæ ауæрста. Бригæдирæй дæр ма йæ равзæрстой. Иæ бригадæйы 
куыста Æлдараты Дзамболаты хо Мæдинæт дæр. Арæх-иу æй афарста 
Дзерассæ, фронтæй цы хабæрттæ ис, зæгъгæ. Æргом бафæрсын, ома, 
фыстæджытæ исут Дзамболатæй, цы фыесы, зæгъгæ та, æфсæрмы код- 
та. Фæстаг рæстæджы арæх хъуыды кæны Дзамболатыл. Йæ цæстытыл 
уайы, хæстмæ куы цыди, уæд æм куыд бацыд æмæ йын куыд загъ- 
та... Æнхъæлмæ, дам, кæс не сыздæхтмæ. Дзерассæ æмбарын байдыд- 
та, лæппу йæ зæрдæмæ кæй цæуы, уый. Дзамболат сæ хъæуы æппæты 
хæрзконддæр уыд: бæрзонд, лæгхуыз, æгъдауджын, алы куыстмæ дæр 
— арæхстджын. Дзерассæ йæ бирæ хæттыты федта кафгæ чындзхæ- 
стыты, чыгæрвыстыты. Æмæ, уый хуызæн рæсугъд, айв хъæуы фæ- 
сивæдæй ничи кафыд. 
«Дзæбæхæй, уæлахизимæ ссæуæнт хæстæй ме 'фсымæр Дзæрæх- 
мæт, Дзамболат, стæй иннæтæ дæр»,— арæх хъуыды кодта чызг. Хæ- 
сты хабæрттæ хъæубæстæ зыдтой газеттæй, сæ хъæуы цы иунæг  
репродуктор уыд, уымæй, фронтæй цы фыстæджытæ истой, уыдонæй. 
Цыдис рæстæг, æнхъæлмæ кæсгæйæ... Мин фараст сæдæ цыппор 
цыппæрæм азы хæстæй сыздæхт Дзерассæйы 'фсымæр Дзæрæхмæт 
æнæ къахæй. Тынг ыл фæцин кодтой бинонтæ, хъæубæстæ. Тынгдæр та 
цин кодта Дзерассæ. Зын ын уыд, тынг зын, йе 'фсымæр æнæ къахæй 
кæй ссыд, уый, фæлæ, Хуыцауæй бузныг, сæ хæдзарыл сæрæгасæй кæй 
сæмбæлд. 
Фыццаг бонты чызг йе 'фсымæры фарсмæ бадт, уынгмæ дæр нæ 
цыди. Дзæрæхмæтмæ цыдысты хъæуккæгтæ æмæ йæ фарстой фронты 
хабæрттæй. Афтæмæй цыдысты бонтæ. Дзерассæйы æфсымæр йæхи- 
цæн загъта: «Ай хорз хъуыддаг нæу, фаг у дзæгъæлбадтæн, исты  
кусын хъæуы...» 
Тагъд рæстæджы Дзæрæхмæт колхозы нымæрдарæй кусын бай- 
дыдта. Сæ бинонтæн загъта: 
361 

БУДАЙТЫ МИЛУСЯ. Уды суадон 
— Мæ бон хæдзары бадын нæу. Хъуамæ æз дæр исты æххуыс кæ- 
нон, цæмæй знагыл тагъддæр фæуалахиз уæм. Фронты ме 'мбæлттæ 
сæ туг калынц, æз та ам баддзынæн, уый нæ фидауы... Ницы мын уы- 
дзæн æнæ къахæй дæр, хæстонтæн мæнæй зындæр у. 
Дзерассæйæн дæр æхсызгон уыд, йе 'фсымæр хæдзары бадын 
кæй нæ бакуымдта, уый. Изæрыгæтты-иу хо æмæ 'фсымæр ныхæстæ 
кодтой. Дзæрæхмæт ын фронты хабæрттæ кодта, чызг та, цалынмæ 
'фсымæр хæсты уыд, уæдмæ хъæуы цы хабæрттæ 'рцыд, уыдон. 
Афтæмæй цыдысты бонтæ, мæйтæ ивтой кæрæдзийы. Хъæуы 
цæрджытæй бирæтæ райстой сау гæххæттытæ. Арæх хъуысти кæуын, 
хъарæг. Хъæубæстæ уыд тынг æнкъард. 
Бирæ рæстæг Дзамболатæй дæр нæ уыд фыстæг, æмæ йæ бинонтæ 
тынг тарстысты. Фæлæ иу-æхсæз мæйы фæстæ райстой фыстæг æмæ 
базыдтой, Дзамболат тынг цæф кæй уыд, иу уырыссаг чызг æй кæй 
фервæзын кодта, бирæ рæстæг госпитæлы кæй фæххуыссыд. «Ныртæк- 
кæ тынг æгъатыр хæст цæуы знаджы ныхмæ. Нæ разæй йæ тæрæм нæ 
Райгуырæн бæстæйæ. Уæгъд кæнæм немыцæй нæ горæттæ, хъæутæ. 
Сæ цард Уæлахизы сæрвæлтау чи радта, уыцы æмбæлтты туг исæм 
дæс фæлтæрæй, бирæ нæ нал хъæуы. 
Мæ зынаргъ фыд, мад, ме 'фсымæр Мурат, мæ хо Мæдинæт, уæ 
зæрдæ мæм ма 'хсайæд, тагъд зындзынæн уæлахизимæ! Саламтæ рат- 
тут æппæт хъæубæстæн дæр!» — фыста йæ иу фыстæджы Дзамболат. 
Тагъд рæстæджы, æцæгæйдæр, æхсызгон хабар сæмбæлди Æх- 
сæрджыны хъæуыл: нæ бæстæ фæуæлахиз знагыл. Уыд мин фараст 
сæдæ цыппор фæндзæм аз, Фарæстæм май. Хъæуккæгтæ кæрæдзимæ 
цыдысты арфæ кæнынмæ, цин кодтой. Дзерассæ дæр йе 'фсымæр 
Дзæрæхмæты ныхъхъæбыс кодта, цингæнгæйæ дзырдта: 
— Мæнæ цы хорз хабар, уыцы цъаммар Германыл фæуæлахиз 
стæм, цы æхсызгон хабар!.. 
Дзамболаты бинонтæ дæр, куыд æппæт адæм, афтæ цин кодтой. 
Фæлæ уæддæр сæ зæрдæ æнцад нæма уыд. Æнхъæлмæ кастысты сæ 
хæстоны ссыдмæ. 
* * * 
Иу фæззыгон хъарм бон адæм быдыры куыстой: къахтой картоф, 
нартхрр æфснæйдтой... Æлдараты сыхæгты чызг — дæсаздзыд Фатъи- 
мæт уынджы сывæллæттимæ хъазыд. Кæсы, æмæ дын иу æфсæддон сæ 
сыхæгты дуармæ æрлæууыд, стæй мидæмæ бахызт. Цасдæр рæстæджы 
фæстæ фæстæмæ рацыд æмæ сывæллæттæм фæдзырдта. Бацин сыл 
362 

Хъысмæт 
кодта, фæлæ дзы зонгæ та никæй кодта. Фондз азмæ уыдон сырæзыды- 
сты. Сывæллæттæ йæ сæхæдæг базыдтой. 
— Куыд стут, мæ хуртæ! Цы хабæрттæ уæм ис? Кæм сты хъæу- 
бæстæйы адæм та? — бафарста сывæллæтты Дзамболат. 
— Быдыры, картоф къахынц, нартхор исынц, — дзуапп радта æп- 
пæты бæсты Фатъимæт æмæ быдырырдæм ныййарц. 
Йæ хæстулæфт цыд чызгæн, афтæмæй бахæццæ быдырдзауты 
размæ æмæ хъæрæй загъта: 
— Дзамболат сыздæхти хæстæй, мæнæ Æлдараты Дзамболат!.. 
Мæдинæт, куыддæр йе 'фсымæры кой фехъуыста, афтæ бел феп- 
пæрста æмæ хъæуырдæм — лидзгæ. Иннæтæ дæр сæ куыст ныууагъ- 
той, фæссихор уыд, æмæ рацыдысты хъæумæ. Æппæт дæр арфæ код- 
той Дзамболаты мад æмæ фыдæн. Уыдон та сæ фырцинæй куыдтой, 
æгайтма сæ фырт сæрæгасæй сыздæхт хæстæй. 
Мурат дæр скъолайæ сæхимæ дугъ кодта, уырдæм дæр сыхъуы- 
сти хабар. Дзерассæ дæр цыд сæ бригадæйы чызджытимæ. Йæ зæрдæ 
цины гуыпп-гуыпп кодта. Йæхæдæг дæр æй не 'мбæрста, цæмæн 
афтæ гуыпп-гуыпп кæны йæ зæрдæ. Мæдинæт дардæй ныууыдта йе 
'фсымæры æмæ ныхъхъæр кодта: 
— Дзамболат! Дзамболат!.. 
Дзамболат йæ размæ тагъд-тагъд фæцæуæг, йæ цæф къах æй ли- 
дзын нæ уагьта.. Хо æмæ 'фсымæр кæрæдзийыл ныттыхстысты.  
Чызгæн йæ цæссыгтæ йæ рустыл уадысты. Дзамболат ын йæ цæссыгтæ 
ныссæрфта æмæ загъта: 
— Мæнæ мын цы рæсугъд хо ис, мæнæ! Æвæццæгæн, нæ хъæуы 
лæппутæн се 'ппæтæн дæр сæ сæртæ разилын кодтай, — æмæ та йæ 
хойы ныхъхъæбыс кодта. 
— Дзамболат, Дзамболат! Цы хорз у, цы хорз у, кæй сыздæхтæ, 
уый! Цы тынг дæм æнхъæлмæ кастæн! — дзырдта Мæдинæт. 
Уалынмæ мад, фыд, Мурат дæр æрбахæццæ сты сæ бæлццоны 
размæ. Цины хъæбыстæ сбирæ сты. Тæтæрхъан загъта: 
— Хуыцау, табу Дæхицæн, фехъуыстай нын нæ куывдтытæ! — 
æмæ йæ фыртæн ахъæбыс кодта, йæ цæссыгтæ дæр ма æруадысты. 
Уæдæ йæ мады та Дзамболат йæ хъæбысæй æппындæр нал уагьта. 
Сылгоймаг куыдта йæ фырцинæй, дзырдта: 
— Мæ лæппу, мæ лæппу! Куыд тынг дын тарстæн! Мæ хъæбул, 
æгайтмæ сæрæгасæй сыздæхтæ! 
Хъæубæстæйы адæм иууылдæр, чысылæй-стырæй, æрæмбырд сты 
Æлдараты кæртмæ. Дзерассæ чызджытимæ иуварс лæууыд. Иу рæстæг 
363 

БУДАЙТЫ МИЛУСЯ. Уды суадон 
Дзамболатимæ фемдзаст сты. Чызджы цæсгом фæсырх, ахъуыды кодта: 
«Ноджы хæрзконддæр фæци, цы тынг ыл фидауы æфсæддон дарæс...» 
Дзамболат дæр уыцы рæстæг хъуыды кодта: «Уый Дзерассæ у. Цы 
диссаджы чызг сси! Сывæллонæй йæ ныууагътон, ныр чындздзон чыз- 
гæй агæпп кодта. Ныр ыл, æвæццæгæн, ссæдз азы цæудзæн...» 
* * * 
Æхсæрджыны цæрджытæ Дзамболаты колхозы сæрдарæй равзæр- 
стой, стæй районы хицауады дæр афтæ фæндыд. Иу бон дæр нæ бау- 
лæфыд, афтæмæй райдыдта кусын Æлдараты хæстон. 
Рацыди, æвæццæгæн, иу-фондз мæйы. Дзамболаты фæндыди Дзе- 
рассæимæ аныхас кæнын, фæлæ йын фадат нæма фæци. 
Иу бон кæм уыд, уым Дзамболат æрæмбырд кодта колхозы прав- 
ленимæ бригæдирты. Ныхас кодтой, уалдзæджы куыстытæм сæхи куыд 
цæттæ кæнынц, ууыл. Дзерассæ дæр уым уыди. Æмбырд куы фæци, 
уæд Дзамболат сæ фæстæ рацыд, дуаргæрон Дзерассæмæ сдзырдта: 
— Иугыццыл-ма фæлæуу, кæд гæнæн ис, уæд! 
Чызг баззади, иннæтæ та ацыдысты. Дзамболат ын загьта: 
— Сбад, дæ хорзæхæй, лæугæ ма кæн! 
Дзерассæ сбадти, йæ зæрдæ гуыпп-гуыпп кодта. Йæ дзыккуйы 
быды кæроныл хæцыд æмæ бынмæ каст. Дзамболатмæ бакæсынмæ 
æфсæрмы кодта. Фæлæ уый дæр хуыздæр уавæры нæ уыд. Лæууыд 
стъолы раз æмæ хъуыды кодта: «Цы кæнон, куыд ын зæгъон мæ 
зæрдæйы фæндон? Йæ зæрдæмæ куынæ фæцæуой мæ ныхæстæ? Фæлæ 
лидзæн нал ис, Æлдары-фырт! Дзур, дзур... Хуыцау, æххуысгæнæг 
мын у!» - хъуыды кодта лæппу. 
Дзамболат сабыргай байдыдта дзурын: 
— Дзерассæ, æз афтæ фехъуыстон, æмæ тынг хорз бæрæггæнæн- 
тимæ фæдæ каст скъола. Иууылдæр дæ æппæлынц. Афтæ зæгъынц, дæ 
бон, дам, уыд ацæуын горæтмæ, институтмæ бацæуын, фæлæ ды ам, 
колхозы, баззадтæ. Загьтай, цалынмæ хæст цæуы, уæдмæ ам тынгдæр 
хъæуын, зæгъгæ... Фæлæ, æвæццæгæн, ахуыр кæнын дæр хъæуы. Æмæ 
дæм дарддæр цы фæндтæ ис? 
Чызг бынтондæр ныфсæрмы ис, йæ цæсгом фæсырх æмæ сабырæй 
загьта: 
— Нæ зонын, фæлæ мæ зæрдæйы дарддæр дæр колхозы кусын ис. 
— Дзерассæ, рагацау дæ хатыр курын, раст мæ бамбар... Байхъус 
мæм, кæд дын зын нæу, уæд. Æз, æз... Ды, ды... Уый зæгъынмæ хъа- 
вын, æмæ мæ зæрдæмæ цæуыс. Хæстмæ куы нæма ацыдтæн, уæддæр 
364 

Хъысмæт 
^ 
мæ зæрдæмæ цыдтæ. Фронтæй дæр дæм фыссинаг уыдтæн, арæх дыл 
хъуыды кодтон, фæлæ нæ бауæндыдтæн, дæ зæрдæмæ, зæгъын, куынæ 
фæцæуа уый. Æмæ мæ, зæгъын, къæйных куы фæхонай. Ныр мæ, 
ныр мæ зæгъын фæнды, — иу рæстæг ныхъхъус и æрыгон нæлгоймаг, 
цæуылдæр сагъæс кодта, стæй загъта: — Мæн фæнды мæ минæвæрттæ 
сымахмæ барвитын. Дзерассæ, цы зæгьдзынæ? 
Дзерассæ хъусæй лæууыд, цасдæр рæстæг йæ къæхты бынмæ каст. 
Стæй йæ бынатæй сыстад æмæ æфсæрмыгæнгæйæ загъта: 
— Æрбарвит... — æмæ лидзæгау ракодта кусæнуатæй. 
Дзамболат фырцинæй йæ худ йæ сæрæй фелвæста æмæ йæ хæрд- 
мæ фехста, стæй хъæрæй загъта: 
— Дзерассæ, Дзерассæ мын сразы ис! 
Куысты фæстæ, сæхимæ куы 'рбацыд, уæд Мæдинæт йæ размæ 
фæци. 
Дзамболат æй ахъæбыс кодта, чызг æм дисгæнгæйæ бакаст, ома, 
цы 'рцыд, зæгъгæ. Ахъуыды кодта: «Цы хъæлдзæг у ме 'фсымæр. Цы- 
дæр хорз хабар ыл æрцыд. Цымæ, цы?» 
— Мæдинæт, Мæдинæт! Хуыцауæхсæвы минæвæрттæ æрвитæм 
Цæразонтæм! Æмбарыс, æмбарыс, мæ хо?! 
Мæдинæт бамбæрста, йе 'фсымæр афтæ хъæлдзæг цæмæн уыд, 
уый. Дзерассæ-рæсугъд ын сразы ис. 
Дзамболат æмæ Дзерассæйы чындзæхсæв уыд хурхæтæны мæйы. 
Хъæубæстæ иууылдæр цин кодтой дыууæ æрыгон адæймаджы амон- 
дыл. Бирæ арфæтæ сын фæкодтой. Уæдæ Æлдаратæ æмæ Цæразонтæ 
дæр тынг цин кодтой сæ бахæстæгдзинадыл. Дыууæ рæсугъд æвзонг 
уды кæрæдзийыл тынг æнувыд уыдысты, уарзт уыд сæ астæу, æнæ 
кæрæдзи æппындæр сæ бон нæ уыд. 
* * * 
Цард иу ран нæ лæууы, размæ цæуы... Дзамболат æмæ Дзерассæ 
сарæзтой сæхи хæдзар. Уалынмæ райгуырд сæ фыццаг фырт Абысал, 
дыууæ азы фæстæ та се 'ннæ дыууæ фырты — Æхсар æмæ Æхсæртæг, 
уыдон фаззæттæ уыдысты. Сывæллæтты кæстæр чызг уыд, ууыл  
Дзерассæ Наташæ ном сæвæрдта. Дзамболат йæ усæн радзырдта На- 
ташæйы тыххæй, ницы дзы басусæг кодта. Гыццыл Наташæ тынг  
рæсугъд чызг уыд. Дзамболат æй уæлдай фылдæр уарзта. 
Æлдараты Дзамболат æмæ Дзерассæйы бинонты 'хсæн уыди 
фарн, æгъдау, уарзондзинад. Куыстуарзон бинонтæ уыдысты, æмæ сæ 
фырттæ æмæ сæ чызг дæр рæзыдысты адæмуарзонæй, æгъдауджынæй, 
365 

БУДАЙТЫ МИЛУСЯ. Уды суадон 
куыстуарзонæй... Æгъдау сæм уыд, хистæртæн кæстæриуæг кодтой, 
скъолайы дæр уæдæ хорз ахуыр кодтой. Скъола каст фæуыны фæстæ 
иууылдæр райстой уæлдæр ахуыргонддзинад. Абысал дохтыр у, Æх- 
сар — арæзтадон инженер, Æхсæртæг та у стыр ахуыргонд, филологон 
наукæты доктор, кусы университеты ахуыргæнæгæй. Наташæ каст 
фæци университет, кусы чиныгуадзæны редакторæй.. 
Дзамболат æмæ Дзерассæйы æртæ фырты дæр Дзæуджыхъæуы 
цæрынц, алкæмæндæр сæ ис йæхи хæдзар, йæхи бинонтæ, ис сын сы- 
вæллæттæ. Уæдæ Наташæ дæр йæ амонд ссардта, дзæбæх цæры.  
Дзамболат æмæ Цæразон нæ комынц горæтмæ. Зæронд лæг афтæ фæзæгъы: 
— Цалынмæ ма нæ къæхтыл стæм нæ къæбæргæнæгимæ, уæдмæ 
никæдæм цæуæм, стæй бæрæг уыдзæн. 
Зæрæдтæм сæ фырттæ æмæ чындзытæ, сæ чызг арæх цæуынц. 
Сæрды та сæ хъæбулы хъæбултæ æппæт дæр æрцæуынц сæ баба æмæ 
нанамæ, æртæ мæйы дæр уым вæййынц. Уыцы рæстæг Дзамболат æмæ 
Дзерассæ тынг амондджын вæййынц. 
Изæрыгæтты арæх æрымысынц се 'рыгоны бонтæ дыууæ зæронды. 
— Цæразон, дзæгъæлы нæ фæцардыстæм ацы зæххыл. Мæнмæ 
гæсгæ, амондджын стæм! Куыд зæгъыс, не 'фсин? — арæх фæзæгъы 
Дзамболат. 
— Раст дæ, раст, нæ зæронд! Демæ разы дæн! — фæзæгъы  
Цæразон дæр. 

СÆРГÆНДТÆ 
Уарзондзинады дуне 5 
Уацаутæ 
Азизæ 8 
Апрелы мæйы мит 59 
Æрæджиауы уарзт 75 
Венерæ 134 
Сидзæры бонтæ 165 
Иласы фын 216 
Хæсгæ чызг 269 
Радзырдтæ 
Хъысмæтæй лидзæн нæй 296 
Асиат 314 
Царды фæзилæнтæ 319 
Хъæуккаг дохтыр 329 
Царды уалдзæг 335 
Дыууæ æмбалы 345 
Хъысмæт 354 

Литературно-художественное издание 
БУДАЕВА МИЛУСЯ АГУБЕЕВНА 
РОДНИК ДУШИ 
Произведения 
на осетинском языке 
Подготовлено к печати в 
ГУП «ИЗДАТЕЛЬСТВО «ИР» 
ф- 
Редактор издания 3. У Дзуцева 
Художник и художественный редактор Н. У Гаппоева 
Технический редактор А. В. Ядыкина 
Оригинал-макет Д. О. Амбалова 
Подписано к печати 30.09.2022. Формат бумаги 60x84 716. 
Бум. офс. 80 г/м2. Гарн. шрифта «ТСтез». Печать офсетная. 
Усл.-п. л. 21,39. Учётно-изд. л. 21,40. 
Тираж 300 экз. Изд. № 29. Заказ № 
Комитет по делам печати и массовых коммуникаций 
Республики Северная Осетия-Алания. 
ГУП «Издательство «Ир», 362040, г. Владикавказ, проспект Мира, 25. 
Тел.: (8672) 333-198, 333-199. Интернет-сайт: 12(1а*еНг.ги, 
е-таП: ойке@12с1а{еНг.ги. 
Отпечатано в ООО «Альтаир», 
г. Ростов-на-Дону, ул. Вавилова, 55 

