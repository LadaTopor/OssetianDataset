ДЗЕСТЫ 
куыдзæг 
фыййауы сагъæс 

Отсканировано 
2 августа 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы 2 августы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

ДЗЕСТЫ 
КУЫДЗЯЕГ 
ФЫЙЙАУЫ САГЪÆС 
ПОВЕСТЬ 
ЧИНЫГУАДЗÆН „ИР" 
ОРДЖОНИНИДЗЕ * 1970 

Кудзаг Габрелович Дзесов 
ДУМЫ ПАСТУХА 
Повесть 
на осетинском 
языке 
• 
ИЗДАТЕЛЬСТВО „ИР" 
ОРДЖОНИКИДЗЕ* 1870 

Барæг фæцæуы комы. Иæ сæрыл — сау уæлдзармхуд, 
йæ уæлæ — сау нымæт, сау цухъа, сау хъама... Фыдохы 
уацхæссæг ахæм дарæсы фæцæуы. Галиу уæхскыл фондз- 
æхстон топп ауыгъд, йæ дзых дæлæмæ, афтæмæй сау- 
хуымпъырджын дамбацайы фарсмæ æрзæбул. 
Уазал дымгæ комæй быдырмæ лæбуры, сфæйлауы 
6 

бæхы барц, рæдувы барæджы нымæт, ииуы æмæ ииуы. 
Æндæрæбон хохæй райхъуыст: чи никуыма уыди, 
ахæм стыр дымгæ сыстад Куырттаты комы. Бæстæ сис- 
та йæ сæрыл. Кæмæндæр йæ хосы мæкъуылтæ къæдзæх- 
тыл халгай байтыдта, кæмæндæр йæ хъæмпы цъыиа 
фæхаста мусæй, кæйдæр хуымæн йæ сыджыт комы ба- 
лæууын кодта, кæмæндæр та нæ галтæ æд дзоныгъ 
къæдзæхæй аппæрста... 
Цы ’рцыд цымæ Галæгоныл, тъæнджы мæй ахæм 
знæт куы никуы вæййы, уæд? 
Бæх, цыма арф миты лæгæрды, уыйау размæ тых- 
дзыд кæны. Барæг хатгай йæ басылыхъыл уæлдæр схæ- 
цы æмæ афæлгæсы йæ развæндагмæ. 
Галиуырдыгæй — Тыбауы хох. Рахизырдыгæй — 
Хъæриуы бæрзæндтæ. Дыууæйы æхсæн нарæг ком, 
Фыййагдоны нук. 
Хæхтыл миты къуыбар нал баззад. 
О, фæлæ цæуылнæ уадзы дымгæ бæлццоны йæ фæн- 
дагыл? Кæд ын, мыййаг, хæхтæ бафæдзæхстой: бауром 
фыдуацхæссæджы. Æмæ судзаг хабар зион куы фе- 
хъуыстой, сæ урс кæлмæрзæнтæ куы систой сæ сæртæй, 
уæд ма йæ цы уромы? 
Барæг фæфале Хъæдæргъæвæиæй. Ныр цæуы Дзыв- 
гъисы нарæджы. Дымгæ фæсабырдæр вæййы, фæлæ та 
тæккæ фæзилæны бæлццоныл ныццæвы йæхи. 
6 

Æвиппайды мидæгæй райхъуыст топпы гæрæхтæ. 
Бæх йæ хъустæ фæхъил ласта. Барæг идоны рохтыл 
фидардæр æрбахæцыд, йæ фондзæхстон размæ æрба- 
зылдта. Цы нæ вæййы! Нырма дзæгъæлхæтджытæ би- 
рæ ис. 
Къæдзæхы тигъæй разынди цалдæр барæджы. 
Æвæццæгæн цины бæлццæттæ. Кæрæдзийы бæхтæм 
æвзидынц. Размæ-фæстæмæ хъазынц. Уалынмæ ратыл- 
дысты дыууæ бричкæйы. Уыдоны фæстæ дæр та — бар- 
джытæ. Цыма фæндыры хъæр ауад лæппуйы хъустыл. 
«Чындзхæсджытæ,— ахъуыды кодта барæг.— Быдыр- 
мæ цæуынц æви йæ хохæй рахæссынц?» Куы йæм æр- 
баввахсдæр сты, уæд федта: барджытæ уыдаиккой дыу- 
уадæсы бæрц, бричкæты — чызджытæ, ацæргæ лæгтæ. 
Кæс-ма, уæртæ дзы зонгæтæ дæр куы ис! Фæндыр- 
дзæгъдæг фæндыры тæнтæ аивæзта. 
Фæлæ мæнæ диссаг! Чындзхæсджытæ бафиппайд- 
той: барæг йæ ехс йæ галиу къухмæ райста. Æрхызт бæ- 
хæй. Рахизырдæм. Зианы хабар чи фæхæссы, хъæргæнæг 
кæй фæхонынц, уый дæр ма афтæ æрхизы. 
Бричкæйы цы ацæргæ лæгтæ бадти, уыдон рахызты- 
сты æмæ сындæггай бацыдысты барæгмæ. Иннæтæ дæр 
æрфистæг сты æмæ цæуынц сæ фæдыл. Цыдæр фыдбы- 
лыз кæй æрцыд, уый сеппæт дæр бамбæрстой. Цал- 
дæр къахдзæфы ма сæ хъуыд лæппумæ, афтæ уый æрба- 
7 

лæууыд сæ размæ æмæ æрхæндæг хъæлæсæй загъта: 
— Цины уацхæсджытæ уыл æмбæлæнт... Нæ цард- 
дæттæг, мæгуыр адæмы фæтæг Ленин нал ис... 
Бæстæ цавддур фестад. Иунæг сыбыртт иикæй дзы- 
хæй схауд. Цыма хæхтæ дæр мæсæллæйы æрлæууыды- 
сты. Цыма хур йæ тулынæй банцад, Фыййагдон йæ 
цæуыиæй. Фæндыр баззад тæнивæзтæй. Иу мыр дæр 
дзы куыннæ райхъуыса, афтæ йæ чызг хъаидзалæй гуыф- 
фæйы æрæвæрдта. 
Фæсивæд сæ балцы хисдæрмæ фæрсæгау бакастысты. 
Уый ма иудзæвгар сæркъулæй алæууыд, стæй йæ цæс- 
сыгтæ асæрфта æмæ йæ дондзаст цæстытæ йе ’мбæлттыл 
ахаста: 
— Фарн уæм дзурæд, кæсдæртæ! Абон мах рараст 
стæм фæрнджын хæдзарæй цины хъуыддаджы фæдыл. 
Фæлæ зиан цы хæдзары уа, уым циндзинад нал вæййы. 
Ныртæккæ махæй нæ алкæйы хæдзары дæр зиан ис. 
Кæй номæй рацыдыстæм æмæ кæмæ цыдыстæм, уыдон 
хæдзæртты дæр. Уый нæ, фæлæ ма зæххы къорийыл цы 
мæгуыр кусæг адæм ис, уыдон хæдзæртты дæр. Махæн 
цæугæ нал у нæ фæндагыл. Цомут фæстæмæ æмæ хабар 
фехъусын кæнæм комбæстæн... Мæнæ кæсдæртæ дыууæ- 
йæ ацæуæнт æмæ, нæ фæндаг кæмæ уыд, уыдонæн бам- 
барын кæнæнт... 
Сæргуыбырæй цыдысты чындзхонтæ фæстæмæ Куырт- 
8 

таты коммæ. Нал дæр топпы гæрах, нал дæр ехсы 
къæрцц. 
Баввахс сты Дзывгъисмæ. Хъæубæстæй сæ чи федта, 
уыдон сæ размæ фæндагмæ тындзыдтой. Цы хабар у? 
Ацы адæм æрдæбон дæлæмæ комы кафгæ æмæ фæи- 
дырдзæгъдгæ куы фæцæйцыдысты... Цы бæллæх æрцыд? 
Цæмæн раздæхтысты? 
Хисдæр сын бамбарын кодта хъуыддаг. 
— Чыидзхæсджыты бæсты фыдуацхæсджытæ фес- 
тæм. Фæлæ ам дæр æгъдау хъæуы, мæ хуртæ. Махæн 
æй чи фехъусын кодта, уый цæуæд уæлæ не ’хсæйнаг 
хъæумæ æмæ хъуыддаг хицауадæн бамбарын кæнæд. 
Сымахæй та, лæппутæ, алчи фæйнæ хъæумæ хъæргæнæг 
фæуæд. Æз ма бауайон, цы хæдзарæй рацыдыстæм, уыр- 
дæм, стæй мæ-иу агурут Уырыхъæуы фæзы. 
Ирон адæм рагæй фæстæмæ дæр цæуаг сты зиапмæ. 
Чи ахицæн, уымæн йæ фæстаг балцы фæндаг срæсугъд 
кæнын алчидæр йæхицæн хæсыл нымайы. Æмæ цæуынц 
зианджынмæ сыхагæй, хæстæгæй, æцæгæлонæй. Цæуыиц 
æгас комæй. Цас æмæ цас вæййынц! 
Ныр та кæдæм цæуой? Чи у зианджын? Каем æвæрд 
у амæлæг? Уæвгæ уыдæттæй иичи никæйы фæрсы. 
Зонынц æй иууылдæр. Зиан — алкæмæн дæр йæ зæр- 
дæйы. 
Фæлæ ирон адæм нæ зонынц, æмæ нæ уарзынц стыр 
9 

хъуыддаг иунæгæй кæнын. Цины бон дæр æмæ хъыджы 
бон дæр. 
Чындзхæсджытæ комы мидæмæ араст сты. Фæнда- 
гыл ма сыл чидæртæ æрбафтыд. Дзывгъисæгтæ бамбал 
сты семæ. Бричкæ æд чызджытæ арвыстой сæ хæдзæрт- 
тæм. Мæнæ Дæллагхъæу. Уыдон дæр нæма фехъуыстой 
хабар. Утæппæт адæмы куы федтой, уæд сæ размæ ра- 
калдысты. Æбуалгъ хабар уадидæгæн айхъуыст хæххон 
чысыл хъæуыл. Барзыхъæумæ хъæргæнæг æрвитын нал 
бахъуыд. Стырæй, чысылæй рацыдысты фæндаггæронмæ. 
Тæфæрфæсгæнæджы лæуд æркодтой фæндаджы был. 
Æмæ диссаг! Куырттаты комы ахæм цау нæма уыд. 
Марды æгъдау куыд вæййы, уый та чи нæ федта? Сы- 
хæгты ацæргæ адæм бадынц зианджыны кæрты. Дæлæ 
æрбацæуынц тæфæрфæсгæнджытæ иукъордæй. Хисдæр- 
тæ — разæй, иинæтæ — сæ фæстæ. Сæ худтæ — сæ сæртыл 
арф конд. Афтæ ’мбæлы. Худ сæры тенкайыл куы уа — 
уый цин æмæ хъалы нысан у. Лæдзæг дæр сæ — никæй 
къухы. Æрлæууыдысты рæнхъæй. Сæ цæсгæмттыл — 
хъыджы нысан, сæ цæстæнгас — зæхмæ, зиан цы сау сы- 
джытмæ цæуы, уырдæм. Алæууынц иучысыл æгуыппæ- 
гæй. Уыцы уысм сæ алкæйы сæры дæр æрмæст иунæг 
хъуыды вæййы: чи ахицæн, уый тыххæй. 
Зианджынты ’рдыгæй дæр* слæууыдысты ацæргæ адæм. 
Сæ иу дыууæ къахдзæфы рахызт æрбацæуджыты размæ. 
10 

Раарфæ сын кодта: «Нырæй фæстæмæ цины хъуыддæг- 
ты фæцæут, зиан та рухсаг уæд...» 
— Рухсаг уæд! — фæзæгъы æрбацæуджыты хисдæр 
æмæ тæфæрфæсгæнджытæ иуварс алæууынц, цæмæй 
æндæр къордæн фæндаг уа, уый тыххæй. 
Бирæ сæдæ азты ис уыцы æгъдау ирон адæммæ. Алчи 
дæр æй зоны. Фæлæ иыр та куыд? Чи кæмæн кæна мæ- 
сæллæй? Адæм сеппæт дæр — зианджын, сеппæт дæр — 
тæфæрфæсгæнæг. Тыхджын у фыдæлты æгъдау. Æмæ 
йæ ам дæр кæнынц, сæ зæрдæйы уидæгтæй куыд цæуы, 
афтæмæй... 
Дард не сты Куырттаты хъæутæ сæ кæрæдзимæ. Фыд- 
уацы кой байхъуыст суанг Хæрисджынмæ. Уырдыгæй 
Хилакъмæ, æмæ ком нытталынг, нырхæндæг æгасæй 
дæр. Æрмæст дымгæ, Тъепле æмæ Æрхоны цъуппытæй 
лæбурдта далæ коммæ, йæхи айнæг къæдзæхтыл хоста, 
ниудта æмæ ниудта... 
ХÆХТÆ БАЗМÆЛЫДЫСТЫ 
Куырттаты комы бæстастæу Фыййагдоны рахиз бы- 
лыл бæрзонд къардиуы сæр æрæнцад Лæц. Незамаиы, 
дам, Нарты уынаффæдон уыцы хъæуы уыди. Иæ баком- 
11 

коммæ, доны иннæ фарс ис æртæ хъæуы: Уырыхъæу, 
Къадат æмæ Цымыти. 
Уыдаид фæсаходæн, афтæ цыппар барæджы рацыдыс- 
ты мидæг Хæрисджыны ’рдыгæй æмæ Лæцы бакомкоммæ 
Уырыхъæуы быи стыр фæндагыл æрлæууыдысты. Æдде 
бакæсгæйæ цыма дзæгъæл фесты юæнæ фæстæмæ здæ- 
хынмæ хъавынц, афтæ зыны. Лæууынц барджытæ. Кæд 
сæ ныхас нæ хъуысы, уæддæр цæуылдæр кæй уынаффæ 
кæнынц, уый бæрæг у. Фæндаггæттæ дзæбæх зынынц 
Лæцмæ дæр æмæ Цымытимæ дæр. Æмæ цымæ цавæр æх- 
сызгон хъуыддаджы фæдыл рафтыдысты, цæмæн æр- 
лæууыдысты зымæгон дымгæмæ митвæндагыл? 
Уырыхъæуæй дыууæ лæджы æрцыдысты сæ размæ. 
Барджытæ сæ бæхтæй æрхызтысты. Чысыл фæстæдæр 
Хидыхъусæй æрбахæццæ сты цалдæр барæджы æмæ 
уыдон дæр ам æрфистæг сты. Уалыимæ бæлццæтты рæ- 
хыс æрбазынд Цымытийæ, Дæллагхъæуæй. Сахат дæр 
н-æма рацыдаид фыццаг барджыты æрбалæудæй, афтæ 
Уыры фæз адæмæй байдзаг. Дæрддагдæр хъæутæй — 
бæхтыл, Уырыхъæу, Лæц æмæ Цымытийæ — фистæгæй. 
Цæуынц къордгæйттæй. 
Мæнæ та цалдæр барæгæй æрбахæццæ сты. Лæууæг 
адæммæ сæ бирæ нал хъæуы. Æрхызтысты. Чысыл лæп- 
путæ февзæрдысты сæ фарсмæ. Айстой сын сæ бæхты. 
Æрбацæуджытæ, сæ хисдæр сæ астæу, афтæмæй рæн- 
12 

хъæй, уæззау къахдзæфтæй æрбацыдысты æмæ æрлæу- 
уыдысты сæ мидбынаты. Сæ цæсгом — тар, сæ цæстæн- 
гас — сау зæхмæ. Сæ размæ слæууыдысты, ам кæй æр- 
баййæфтой, уыцы хисдæртæ. Сæ иу рахызт чысыл раз- 
дæр æмæ æмыр хъæлæсæй загъта: 
— Рухсаг уæд Ленин! 
Дæрддаг хъæутæ Къора æмæ Дзуарыхъæуæй дæр 
æрбахæццæ сты. 
Зæрæдтæй иу баздæхт урсзачъе лæгмæ: 
— Дрис, дæле уæлæмæ дзурын аипп ма уæд, фæлæ 
адæм иууылдæр ам сты. Каст махмæ у, æмæ ныл цы 
’мбæлы, уый куы кæниккам, уæд дæм куыд кæсы? 
— Иттæг раст зæгъыс, мæ хæдзар. Мæхи хъуыды 
дæр ууыл у. Фæлæ зиан иу хæдзары зиан, мыййаг, нæу, 
æгас комы зиан у æмæ ахæм уавæры, чи зоны, æндæр 
уынаффæ, æндæр æгъдау æмбæлы... Марадз-ма кæсдæр- 
тæй искæмæн афæдзæхс æмæ Бесæгъуырмæ фæсида, — 
йæ ныхас фæцыбыр кодта Дрис. Хъæусоветы сæрдар Бе- 
сæгъуыр балæууыд зæрæдты раз æмæ йын хабар куы 
бамбарын кодтой, уæд загъта: 
— Фарн уæм дзурæд, хисдæртæ. Кæд мæ фæрсут, * 
уæд уыи æргомæй зæгъдзынæн мæ хъуыдытæ. Æрвитгæ 
никæмæ акодтам, фæлæ уæхæдæг æвдисæн, адæм нæм 
æрцыдысты. Уæлдæр хицауадæй дæр мæм ницы ныхас 
:æрбацыд. Нæ нæм телефонæй æрбадзурæн ис, нæ нæм 
13 

тел ныццæвæн ис. Быдыры нын цы зæххытæ радтой, уыр- 
дæм нæ комæй чи алыгъд, уыдонæй иу лæппу æрбахаста 
ацы фыдуац, æндæр сымахæй уæлдай æз дæр ницы фе- 
хъуыстон. Гъе æмæ, Дрис, бахатыр кæн, фæлæ иугæр 
хъуыддаг афтæ у, уæд мæм ахæм зонд ис. Ленин махæн 
цы уыд, уый кæцыдæриддæр зоны. Цыма нæ алкæ- 
йы хæдзары дæр абон судзаджы зиан ис, ахæм уавæры 
стæм. Зиапы хъуыддаджы та уынаффæгæнæг сымах вæй- 
йут, хисдæртæ. Æмæ та ныр дæр уынаффæ уæхимæ рай- 
сут æм<æ, судзаджы зианæн цы ’мбæлы, уый бакæнæм. 
Хисдæртæ хъуыдытыл фесты. Æндæр ныхасмæ æн- 
хъæлмæ кастысты сæ хъæусоветы сæрдармæ. Ома хи- 
цауадмæ кæд ног исты фæнд ис, зæгъгæ, фæлæ иугæр 
афтæ у, уæд... 
— Фæрнæй кус дæ бынаты, Бесæгъуыр... Рæстытæ 
дзурыс. Хонæг нæ никæмæ уыд. Фæлæ лæгæи йæ хъыг 
уромæг адæм сты. Æмæ æрцыдыстæм мæнæ æхсæнвæз- 
мæ. Иунæгæн йæ маст дæр ницы давы æмæ йæ цин дæр 
никæдæм хъуысы. Уæдæ фæдзурæм адæммæ æмæ уал 
кæрæдзийы бамбарæм, стæй, уæд, цы ’мбæлы, уый дæр 
кæндзыстæм,— аскъуыддзаг кодта йæ ныхас Дрис. 
Адæм æрбамбырд сты стыр фæндаджы уæллаг фарс. 
Мæрддзыгойы адæм .æм сеппæт дæр куыд зындаиккой, 
Дрис афтæ бæрзондгомау къуыбырыл слæууыд æмæ 
æнæдзургæйæ йæ цæст ахаста йæ алфамблай. Йæ худ 
14 

систа йæ сæрæй æмæ бæзджын æмæ ризгæ хъæлæсæй 
райдыдта: 
— Мæнæ хорз адæм! Фарн уæм бадзурæд. Фыдæй 
фыртмæ чи никуыма ’рцыд, ахæм æбуалгъ æмæ кæуинаг 
уац сæмбæлд нæ комбæстыл. Цæргæ-цæрæнбонты кæмæ 
бæллыдыс/ы, уыцы зæхх нын чи радта, мæгуыр æххор- 
маг адæмы хорæй чи бафсæста, мылазон мигъты бынæй 
нæ хурмæ чи ракодта, нæ уыцы уарзон фæтæг Ленин 
не ’хсæиæй ахицæн. Рухсаг уæд! Адæм куы равзæрдысты, 
уæдæй нырмæ хорз лæгтæ, номдзыд адæм, стыр хицæут- 
тæ куыд нæ ацыди се ’хсæнæй, фæлæ махыл ацы зианæй 
риссагдæр зиан нæма æрцыд. Æмæ канд махыл не ’рцыд 
зиаи. Стыр Уæрæсейы, æгас дунейы мæгуыр адæм дæр 
абон махау мæрдджын сты. Нæ фыдæлтæ-иу афтæ дзырд- 
той: «Уæлæуыл адæмæн чи цы фæвæййы уый йæ ныгæ- 
нæн бон сбæрæг вæййы». Ленинæн алы адæмтæ дæр кад 
к-æныиц, æмæ мах дæр, нæ ирои æгъдау куыд амоны, 
афтæ куы срæсугъд кæниккам Ленины фæстаг балцы 
фæндаг, йæ ном ын куы ссариккам, æмæ йын зæрдæбын 
рухсаг куы зæгъиккам, уыцы уынаффæ хæссын æз уæ 
размæ. Хетæгкаты Къоста дæр-ма куы загъта: «Мар- 
дæн хæрнæг кæны ном». Хъуамæ нæ комбæстæйы номæй 
хæрнæг скæнæм Ленинæн, схицæн ын кæнæм йæ зæххы 
хай, цырт ын ныссадзæм, цæмæй йæ ингæн макуы фе- 
рох уа... 
15 

* * * 
Бирæ рæстæг нæ ахаста саударæн æмбырд. Дрисы 
фæстæ ма радзырдтой дыууæ зæронд лæджы. Раст сæм 
фæкаст сæ хисдæры ныхас: æбуалгъ зианæн Куырттаты 
комы цы кад вæййы, ахæм кад хъуамæ уа Ленинæн дæр. 
Æрмæст сæм иу хъуыддагыл рауад фылдæр ныхæстæ. 
Æгъдау скæныныл алчи дæр разы уыди, фæлæ кæд? 
Райсом æви фæстæдæр? Адæмæн сæ иутæ дзырдтой: 
«Алы кæнд дæр йæ афоныл куы вæййы, уæд хуыздæр 
фидауы. Хæрнæг скæнын хъæуы райсом». Иннæтæ дæр 
уыцы хъуыдыйы ныхмæ ницы зæгъинаг уыдысты. Æр- 
мæст... Хæрнæг адæмæй фйдауы. Ныртæккæ та хъызт 
зымæг у. Æфцæгрæбын цы хъæутæ цæры, уыдонæн куы 
нæ фæуа хæрнæгмæ сæмбæлыиы фадат. Иугæр зианы 
кадæн дугъ уадзын бауынаффæ кодтой, уæд уый дæр 
хъуыдыйаг у. Дугъы кæй бæхтæ уыдзысты, уыдон сæ 
ардыгæй райсоммæ кæцæй арæвдз кæндзысты? Стæй 
куыд загътой, афтæ Ленинæн йæ сыджыты хай дæр 
схицæн кæнын хъæудзæни. Зиан цы хæдзарыл æрцæуы, 
уый фæзоны, йæ уæлмæрд, йæ фыдæлтæ кæм ныгæд 
сты, уыцы бынат. Ленинæн та, дзыллæйы зиан кæй у, 
уымæ гæсгæ нырма ахæм бынат нæма сбæрæг кодтой. 
Уымæн ныртæккæ дæр уаид гæнæн, фæлæ миты бын 
дзæбæх быиат зын ссарæн у. Ингæны сæр хъуамæ сагъд 
16 

æрцæуа цырт нæхимæ хохаг къæй дурæй. Уый дæр ми- 
ты бын зын ссарæн у, хуымæтæджы ныллæг дур нысса- 
дзын та сæрмæ хæссинаг нæу... 
Фæцис æмбырд. Адæмы сау къуыбылой хæлын бай- 
дыдта. Иу таг дзы ацыд Хилакъгом æмæ Хæрисджын- 
мæ, иннæ дæлæмæ, Дæллагхъæуы ’рдæм, æртыккаг — 
доны фаллаг фарс Лæцмæ æмæ цыппæрæм схæрд кодта 
Къадатмæ. Тæгтæ куыд даргъдæр кæиынц, афтæ. хæлы 
къуыбылой. 
Ахицæн, стыр зианæн фыццаджыдæр цы ’гъдау вæй- 
йы, уый. Адæм æрæмбырд сты, кæрæдзийæн фæхъыгтæ 
кодтой, дарддæр кæуыл цы ’мбæлы, уый бæлвырд ба- 
зыдтой æмæ ныр алчи фæцæуы йæ фæрныг хæдзармæ. 
Сæ маст дæр —иу æмæ сæ сагъæс дæр: цы уыдзæн дард- 
дæр? 
Германы хæст нæма фæцис, афтæ фыццаг хатт сы- 
хъуысти ардæм Ленины кой. Уалынмæ схæццæ паддзахы 
раппæрсты хабар. Фæзындысты большевиктæ æмæ ка- 
деттæ. Иуырдыгæй Ленин æмæ фæллойгæнæг адæм, ин- 
нæрдыгæй паддзахы фарсхæцджытæ — Деникинтæ æмæ 
Врангелтæ. 
Ленин фæуæлахиз. Куырттаты комы цæрджытæн 
сæххæст се’нусон бæллиц — быдыры сыи радтой зæхх. 
Цæрджытæн сæ фылдæр алыгъдысты быдырмæ. Ам ма 
чи баззад барвæндонæй, уыдон хуымгæнды мæт нал ис, 
2 Фыййауы сагьæс 
17 

сæрвæт æмæ сын уыгæрдæн та фагæй уæлдай. Æниу би- 
рæ чидæртæ афтæ бакодтой: бинонтæн сæ иу æмбис бы- 
дырмæ алыгъд, иннæ æмбис та ам баззад. 
Ныр та куыд уыдзæн? Зынг зæгъынæй ком нæ судзы, 
фæлæ Ленины знæгтæ фæсарæнты æххуысæй хæст куы 
ракъахой, уæд?.. Хуыцау ма зæгъæд, фæлæ уæд — хъай- 
мæт, адæмы сæфт. Æнцонæй ма чи ратдзæн, ныр 3—4 
азы кæмæй пайда кæны, уыцы зæхх? Чи ма бацæудзæн 
æлдæртты æмæ пъырыстыфты æфсондзы бынмæ? Фæл- 
тау — мæлæт! 
Куырттаты комы адæм хорз базыдтой, парти, фæс- 
комцæдис æмæ советон хицауад цы кусынц, уый. Хъу- 
сæггаг ныхасæй нæ, фæлæ сæхи комы цы коммунисттæ 
ис, лæгæй-лæгмæ кæй зонынц, уыдонæй. 
Фæлæ адæмæн сæ фылдæр уæддæр афтæ хъуыды 
кодтой, цыма сæрибар æмæ зæхх комкоммæ Ленйнæн 
йæхи къухæй райстой. 
...Мæрддзыгойы уæвджытæй м-æнæ дыууæ барæджы 
базылдысты Хидыхъусы ’рдæм. Цæуынц галвæндагыл 
фæрсæй - фæрстæм. Сабыргай, æнкъард æмæ сагъæс- 
хуызæй. Нырма сæ иу ныхас дæр ничи скодта. Сагъæр 
сын бабаста се ’взаг. Чи зоны, уый аив нæу. Балцы 
уæвгæйæ кæсдæр хъуамæ хисдæрæн йæ фæндаг фæцы- 
быр кæна, истæуылты йæ ирхæфса. Уый дæр æгъдау 
уыд... . 
18 

— Аипп ма уæд, Хъайтыхъо... Ды мæнæй ’ фылдæр 
федтай. Суанг ма Америкмæ дæр цардагур ахæццæ дæ... 
Ам нæхимæ дæр бирæ азты фæкуыстай, хæхты хæзнатæ 
чи агуырдта, уыцы ахуыргонд ^дæмимæ... Дæхæдæг дæр 
сæм фæхъуыстай — адæмы зæрдæ тынг æхсайы, сом- 
бон цы уыдзæн, уымæ. Иугæр оæ раздзог, сæ фæтæг нал 
ис, уæд, мыййаг... Нæ зонын, куыд æйзæгъон,— къуызгæ 
æмæ æфсæрмыгæнгæ дзырдта кæсдæр йæ хъуыдытæ. 
Хъуыддаджы фæдыл æмбаргæ адæймаджы зæрдæмæ 
ныккæсын аипп нæу. Уæвпæ фæрсæг йæхæдæг æппындæр 
нæ гуырысхо кæны, Ленин цы паддзахад сарæзта, уый 
фидардзинадыл, фæлæ афтæ... 
— Цы дын зæгъои, Шамил, дæхæдæг сæ хуыздæр зо- 
ныс. Америкæйы фæдæн дыууæ азы, ардæм цæугæйæ 
Европæйыл дæр азылдтæн, фæлæ дын раст куы зæгъон, 
уæд дзы, мæнæ махмæ цы хъуыддæгтæ ’рцыд, ахæмæй 
ницы федтон. Кæмдæриддæр адæмæн сæ дарæг зæхх у, 
æмæ уымыты -нырма зæххытæ хъæздгуыты къухы сты. 
Чидæртæ гуырысхо цæй фæдыл кæнынц, уый тыххæй 
та дын афтæ зæгъинаг дæн, æмæ, кæд Ленин нал ис, уæд- 
дæр адæм нал суадздзысты, йæ руаджы сæ къухы цы 
хорздзинæдтæ бафтыд, уыдон. Фехъуыстаис æй дæ хис- 
дæртæй, галдзармыйас хуымзæхх галы аргъ уыди. Фæ- 
лæ дын нæхицæй æрхæссон æмбисонд... Хйлачъы ма куы 
цардыстæм, уæд, — ды дæр æй хъуыды кæндзынæ, — 
19 

нæ хъæу æмæ Гуытъиатыхъæуæн сæ хуымтæ æмæ сæ 
уыгæрдæнтæ фæрсæй-фæрстæм уыдысты. Иуахæмы, дам, 
Андиатæй иу лæг хуым кодта дыууæ галæй. Галтæн 
хъуамæ сæрбосыл хæцæг уа (фос цæмæй зоны, кæм ра- 
зилыи хъæуы, уый), фæлæ махонæн, æвæццæгæн, ахæм 
æмбалнæ фæцис, чи зоны, кæсдæр лæппуты фосы фæстæ 
арвыста, æмæ уыйадыл иунæгæй архайдта. Иæ фарсмæ 
хуым кодтой Гуытъиатæ дыууæ æфсымæрæй. Махоны 
галтæ хуымы кæронмæ куыд бахæццæ сты афтæ йæ ауæ- 
дзы сагъд къæйыл. дзывыр фæхæррæтт кодта. Чи зоны, 
дур йæ бынатæй дæр нæ фезмæлыд, фæлæ йыл сыджыт 
бакалди. Арæны дур нын нæ хуыммæ барæй æрбайстай, 
зæгъгæ, сæм загъд рауад æмæ афтæмæй (дыууæ иуæн— 
æфсад) Андийы-фырты фæнадтой. Изæры сæхимæ куы 
’рцыд, уæд рахабар кодта йæ бинонтæи æмæ та йæ уы- 
дон дæр æлгъыст æмæ уайдзæфы бын фæкодтой: «Æв- 
зæр, дæхи куыд бауагътай нæмын, цæуылнæ сæ ным- 
мардта?!» Йæ райсомы та ацыд хуым кæнынмæ. Кæсы, 
æмæ ауæдзы къæй йæ бынаты нал, фæлæ йæ Андиаты 
хуымы æрсагъдæуыд. Иу-дыууæ уылынджы бæрц æй 
æрбайстаиккой. Систа йæ махон æмæ йæ йæ фыццаг 
бынаты садзын куыд райдыдта, афтæ та йе зноны нæм- 
джытæ йæ уæлхъус февзæрдысты. Фæлæ ацы хатт Ан- 
дийы-фырт йæхи нæмын нал бауагъта. Æфсымæртæй 
йæм иу разæй æрбацæйлæбурдта, иннæ фæстæты. Ан- 
20 

21 

дийы-фырт уæззау къæпи дард фæхаста æмæ раззаджы 
сæр ныххафт ласта. Лæг атылд æмæ йæ гæндзæхтæ ба- 
цагъта. Андийы-фырт фæстæмæ фæзылд æмæ фæуыр- 
гъуыйау: лннæ ’фсымæр дæр конд хуымы мардæй л^эеу- 
уыд. Куыд рабæрæг, афтæмæй уæззау къæпи уый с^ыл 
дæр ауад, æнæнхъæлæджы... Фæтуджджын сты дыууæ 
хæдзары æмæ дыууæ мыггаджы дæр... Цæмæн дын ра- 
кодтон ацы хабар? Дыууæ уылынджы зæххы тыххæй 
лæджы мæрдтæ æрцыд. Ныр уыцы дыууæ мыггагæй 
уым иичиуал цæры. Быдыры дын саумæр зæхх, дæ бои 
æй кусын дæр нæ бауыдзæн, уыйбæрц. Æмæ ма дын 
уыдон сæ зæхх искæмæн дæттынц? Нæ, фæлтау мæлæт 
райсдзысты. Æмæ æгас Уæрæсейы дæр афтæ. Мæнмæ 
афтæ кæсы, æмæ адæм сæ зæхх æмæ сæ сæрибар никæ- 
мæн уал ратдзысты... 
— Уый хъæлæкк афтæ у, Хъайтыхъо, фæлæ тыхы 
бон бирæ у.. 
— Тыхы хицау дæр адæм сæхæдæг сты æмæ сæхи 
ныхмæ никуы тох кæндзысты, бауырнæд дæ... Фæлæ, Ша- 
мил, хъуыддаг кæмæн бабар кодтой, ды дæр уыдонæй 
дæ æмæ ахъуыды кæнут. Цæмæй марды кæнд нывЫл 
рауайа, ууыл бацархайут. 
Барджытæ хидæй баивгъуыдтой æмæ бахæццæ сты 
Хидыхъусмæ. 
22 

НЫГÆНÆН БОН 
Рацыди дыууæ мæйы. Зымæг фæфардæг йæ фæд-йæ 
фæ^Сыстад кæмттæй, адæгтæй, æмæ фæцæуы уæлæмæ 
рæгътæ æмæ къуылдымтыл, йæ урс кæрцы фæдджитæ 
йæ фæдыл ласгæ. Æвæндонæй цæуы карз зымæг йæ уа- 
зал фысым—цъититæм. Æрæмбæхсы къæдзæхты æххæл- 
ты, нарæг æрхыты, фæлæ уалдзæг цæуы йæ фæдыл æмæ 
йæ суры хæрдмæ, хуры тынтæй цы уисой сбыдта, уымæй. 
Цъæх адардтой кæмттæ. Хуымгæнд^ы гæппæлтæ сау æмæ 
фæныкхуыз гæрæмтæй зынынц дардмæ: чи — конд, чи— 
зæрæстон. 
Куырттаты ком бирæ ног хабæрттæ фехъуыстой 
Ленины тыххæй. Зæххы къорийыл цы адæмтæ ис, уыдо- 
,нæй, дам, иу дæр ахæм нал баззад æмæ Ленинæн кад чи 
не скодта. Ам, нæхимæ Ирыстоны, алы хъæуы дæр уыди 
саударæн æмбырд. Елхоты, саударæн æмбырды фæстæ, 
адæм сырх æмæ сау тырысатимæ зиан хæссæгау æрзыл- 
дысты хъæуы сæйраг уынгты. Беслæныхъæуы æмбырды 
фæстæ Ленины кадæн сарæзтой дугъ; Хуымæллæг бауы- 
наффæ кодтой Ленины номыл сæхи хардзæй клуб сара- 
зын; Дзуарыхъæуы фæскомцæдисонтæ цыппар боны дæр- 
гъы фæцарæстой хид, адæм-иу тынг тухи кæм кодтой, 
ахæм бынаты. Ногиры фæсивæд та хъæуы астæу стыр 
обауыл бæлæстæ ныссагътой; Тиб бауынаффæ кодтой 
23 

суары был Ленинæн цырт ныссадзын æмæ уал дзы ныс- 
сагътой сау тырыса; Чырыстонхъæуы саударæн æмбырд- 
мæ æрцыдысты, Дзæгъиппарзæй суанг Ставд-Дуртæм цы 
хъæутæ ис, уыдоны минæвæрттæ. Иинæ хъæуты дæр 
афтæ. 
Ленины амардыл тынгдæр чи фæрыст, уыцы фæллой- 
гæнджытæ хъæуты æмæ горæтты курдиаттæ дæттын бай- 
дыдтой партимæ бацæуыны тыххæй. Уыдонæй алчидæр 
ард хордта, йæ тых æмæ зонд кæй нывоид кæны, Ленин 
цæуыл куыста, уыцы хъуыддагæн, йæ фæдзæхстытæ 
йын кæй æххæст кæндзæн, ууыл. 
Куырттаты комы адæм, Ленины хæрнæгæн цы бон 
снысан кодтой, уыцы æмгъуыд дæр æрхæццæ. Кæнд са- 
разыны бæрн кæуыл æвæрд уыди, уыдон сæхиуыл нæ 
бацауæрстой. Æрæмбырд кодтой æхца, хæрзхастдæр 
æмæ егъаудæр нал ис, зæгъгæ, ахæм гал балхæдтой, 
нозт æмæ хойрагæн цы хъæуы, уыдон дæр — цæттæ. 
Дугъы кæй бæхтæ уайдзысты, цал уыдзысты, уыдæт-. 
тæ иууылдæр сбæрæг сты. Фæлæ барджыты хъуыддаг 
стыр дзырддаг рауад. Дугъы бæхтæ фондз уыдысты. 
Фондз бæхæн фондз барæгæй фылдæр кæй нæ хъæуы, уый 
чи нæ зоны. Афтæмæй та, ацы номы дугъы архайын кæй 
фæндыд, уыцы барджыты (фыиддæс, æвддæсаздзыд лæп- 
путæ) нымæц фæфылдæр. Бæрнджын адæм ацы хъуыд- 
даджы ницы. хъом уыдысты. Бæхы хицау, йе ’фсургъыл 
24 

кæй æвæры, уый йæхи бар у. Лæппутæй алчи куырдта, 
лæхстæ кодта бæхты хицæуттæн, цæмæй йæ бæхыл ба- 
дын бауадза, фæлæ сегасæн цы акодтаиккой. Иу бæхыл 
æртæ лæппуйы кæм сæвæрдзынæ! Æмæ иырма бæрæг 
нæмауыд, ахæм амонд кæмææрхаудзæн. Сабитæйалчи- 
дæр бæхмæ багæппæввонг цæттæйæ лæууыд æмæ йæм: 
кæд фæсиддзысты, уымæ æнхъæлмæ касти. Кæй ном 
зæгъдзысты фæстаг сахат? Чи уыдзæн уыцы амондджын? 
Хаджысмел, Созырыхъо, Аппо, Агуыбе, Хъасай, Ладе- 
мыр, Дзадте, Хъауырбег, Уасил, Бет, Елмæрза, Сергей 
æви Батырбег? Алы хъæутæй æрбацыдысты, алы мыггæг- 
тæй уыдысты, сеппæты чи нымайы. 
Утæппæт лæппутæй æрмæстдæр фондзæн сæххæст 
уыдзæн сæ бæллиц. 
Дугъы хъуыддаг гуырысхойаг нал уыд, фæлæ цырты 
къæй самал кæнын кæмæн фæдзæхст уыд, уыдон тынг 
ныкъкъуылымпы сты. 
Иуахæмы та бæрнджын лæгтæ куы æрбамбырд сты, 
уæд рабæрæг, дур нæма ссардтой. Уыцы хабар мæты 
бафтыдта кæнд аразджыты. Къæйдур афтæ æвиппайды 
нæ бафтдзæн къухы. Агурын æй хъæуы. Æмæ ныронг 
кæм ницы самал кодтой, уым ма афтæ тагъд цы аца- 
раздзысты? Адæм стыхстысты: ингæн æнæ дурæй нæ 
фидауы. Стæй фидыцыл дæр нæу хъуыддаг. Ингæн 
снæудзар вæййы куыдфæстæмæ, зæххимæ дæр, чи зоны, 
25 

сæмвæз уа æмæ æппындæр бæрæг мауал дара. Фæлæ 
дзы дур сагъд куы ’рцæуа, уæд уый«та æнусон у. Æрхы- 
ты æмæ къæдзæхты къæйтæ бирæ ис, зæгъгæ, бæрнджын- 
тæ сæхи уымæй раст кодтой. Нæхимæ зиантæн цы къæй- 
тæ фæсадзынц, ахæмтæ алы ран дæр бæргæ разындаид, 
фæлæ уыдои Ленины ингæны аккаг нæ уыдысты. Ленины 
ингæны къæй хъуамæ æмраст, æмлæгъз æмæ бæр- 
зонд уа. Ацы комы стыр фæидагыл цæуæг бæлццæттæм 
дардмæ куыд зына, афтæ. 
/ Адæм цырты дуры сагъæстæ куы кодтой, уыцы рæс- 
тæг хидыхъусаг мæгуыр лæг къуырма Еналдыхъо дæр 
уым уыдис. Ленин кæй амард, уый айразмæ фехъуыста. 
Йæ цæссыг калдта. Мæгуырæг, æидæр цы йæ бон уыди. 
Æмæ ныр, кæд хъусгæ нæ кодта, уæддæр цæстæй дзæ- 
бæх уыдта æмæ адæмы цæсгæмттыл бафиппайдта цы- 
дæр тыхстдзинад. 
— Адæм стыр сагъæсы бацыдысты, уый уынын, фæ- 
лæ æз ницы хъусын æмæ ма мын æй бамбарын кæн,— 
Еналдыхъо бахатыд кæмæдæр. 
Хабар ын куы радзырдтой, уæд загъта: 
— Гъæй, гормæттæ, уæдæй нырмæ мын цæуылнæ 
загътат...-Æз зонын, сымах кæй агурут, ахæм къæй. 
— Кæм? — афарстой йæ æмхъæлæсæй иу-цалдæрæй. 
— Уалæ Цъæритгомы. 
— Кæцы ран? 
26 

— Бæхтулæны. ’ 
Чидæр фæгуырысхо Еналдыхъойы ныхæстыл: Цъæ- 
ритгомы дæр куы фæцагуырдтой æмæ куы ницы ссард- 
той. Каед мæнг ныхæстæ кæны? Кэенæ, кæмæй зæгъы, кæд 
уый ницæйаг къæй у? Къухæй амонгæйæ æмæ йын йæ 
хъусы хъæрæй дзургæйæ бамбарын кодтой, ома мах дзы 
куьгницы ссардтам, уæд дзы ды кæм федтай ахæм къæй? 
Еналдыхъойæн, мæгуыр, йæ хид акалд, афтæ цъæррæ- 
мыгъд ныхæстæй æмæ йæ къухтæй амонын байдыдта. 
Куыд æй бамбæрстой, афтæмæй къæй йæхицæн бафæсау- 
уон кодта. Иæ адзалы размæ уыцы къæй хъуамæ йæ цо- 
тæн бацамыдтаид, бафæдзæхстаид сын, цæмæй йын æй 
йæ ингæны сæрмæ ныссадзой. Фæлæ иугæр Ленины ин- 
гæнæн бахъуыд, уæд... Фæлтау Еналдыхъойы ингæн æнæ 
къæйæ баззайæд. 
Цæмæй дзæгъæлцыд ма фæуой, уый тыххæй Еналды- 
хъоимæ дыууæ лæппуйы арвыстой. Фæстæмæ тагъд æры- 
здæхтысты. Еналдыхъо кæм бацамыдта, къæй æцæгæй 
дæр уыцы ран разынд. 
Дыккаг бон сæумæрайсом галтæ аифтыгътой дзо- 
ныгъы æмæ иу-ссæдз лæгæй коммæ ацыдысты. Шамил 
дæр æд дзæбуг — семæ. Чи зоны, йæ мидбынаты йын йæ 
уæлдæйттæ асæттæн уа. 
Рафтыдтой дуры. Куыннæ асæтта, афтæ йæ хъавгæ 
къухæй-къухмæ дæтгæйæ коммæ æрбырын кодтой. Уым 
27 

æй галдзоныгъыл сæвæрдтой æмæ йæ æрластой Хиды- 
хъусмæ. Цыма сæртæг авгæй конд у, æмæ йын сæттынæй 
тæрсынц, уыйау æй сындæггай зæххыл æрæвæрдтой. 
Хидыхъусæй йæ Уырыхъæуы фæзмæ цыхуызы бахæццæ 
чындæуа, уый тыххæй сæм фылдæр ныхæстæ рауад. Кæй- 
дæрты фæндæй йæ суанг бынатмæ хъуамæ галтыл ала- 
сой. Фæлæ фылдæрты уынаффæ фæуæлахиз. Галтыл цæ- 
мæн? Адæм дзы бирæ куы ис. Мæнæ ма Хидыхъусæй дæр 
æрбахæццæ сты иукъордæй. Зиан сынтыл куыд фæхæс- 
сынц, афтæ цымæ аивдæр нæ уыдзæн? Цыма Ленины 
марды чырын уæлмæрдтæм хæссынц, уыйау? 
Хидыхъусы самал кодтой, цонджы стæвдæнтæ уыдыс- 
ты, ахæм цыппар бæрз михы. Къæйы бын сæ бакодтой. 
Иуырдыгæй дæр æрлæууыд цыппар лæджы, иннæрдыгæй 
дæр, афтæмæй дуры систой. Араст сты. Аст лæджы æх- 
сæн дæргъæццон къæй, — хæсджытæн сæ уæраджысæрты 
æмвæз. Ингæны цы кæрон сагъд уыдзæн, уый — размæу 
йæ цъупп — фæстæрдæм. Зиан дæр афтæ фæхæссынц — 
йæ къæхтæ размæ. 
Сынтхæсджытæ цæуынц сындæггай, хъавгæ къах- 
дзæфтæй, æнкъард æмæ сагъæсджынæй. Иннæтæ цæуынц 
сæ фæстæ, сæ фæйнæ фæрсты. Ивынц сæ кæрæдзийы. Ра- 
нæй-ран, аст лæгæн бацæуæн кæм нæ вæййы, уыцы нарæг 
фæзилæнты хæсджытæй д^ыууæ рахизы рæнхъæй, цæуынц 
фæрсырдыгæйты, ногæй балæууыи æввонг. Дур, æвæццæ- 
23 

гæн, æхсæзæй дæр афæразиккой, фæлæ дзыхъытæ- 
къуыппытæ кæй у, стæй сынт хæсджытæй дæр чи бæр- 
зонддæр, чи ныллæгдæр, уымæ гæсгæ уæз, цы у, уымæй 
куы раззæгтыл æрæицайы, куы астæуыккæгтыл, куы та 
фæстаг дыууæ лæгыл. Хæрды суайын сæ куы бахъæуы, 
уæд, къæй цæмæй фæстæмæ ма фæбыра, уыйтыххæй йын 
иу адæймаг фæхæцы йæ кæроныл. 
Дурхæсджытæ ныр дыууæ хатты фæфылдæр сты. Сæ 
размæ Хидыхъусæй рацыдысты дунейы адæм. Æмæ хæс- 
сынц урсцъар лæдзджытыл, иунæг ингæныл дæр чи иæй, 
гоби Еналдыхъо кæй балæвар кодта, уыцы даргъ къæй. 
Иуырдыгæй цæуынц Хъамбол, Цицко, Алыксандр, Гоци, 
иннæрдыгæй — Хъайтыхъо, Мурки, Хъуыбады, Гацыр. 
15—16 аздзыд лæппутæ æрбахæццæ сты Лæцæй æмæ кæ- 
сынц сынтхæсджытæм. Алыксандр йæ къух феуæгъд кæ- 
ны михæй æмæ йæ дæрдджын цъæх нымæтхудæй йæ ны- 
хы хид асæрфы, стæй та йæ йæ фæсрон æртъыссы. Гацы- 
рæн йæ хид лæсæнтæ кæны йæ цæсгомыл, фæлæ йæ 
цыма ницæмæ дары, цыма йæ асæрфын æфсæрмы кæны 
адæмæй. Гъе, фæлæ та уыцы æнæхайыры æртах фындзмæ 
куы æрлæсы, уæд æм нал фæлæууы æмæ фындзы къоп- 
па асæрфы мæкъуыстæгыл. 
Дурхæсджытæм хæрз æввахс цæуынц Адыл, Тепса- 
рыхъо, Аслæнбег, Дæхци, Тæтæри, Хъызылбег, Мæхæмæт, 
Елмæрза, Бæппу... æмæ чи фæнымайдзæн сеппæты! Уæв- 
29 

гæ та кæрæдзи хорз зонынц. Сæ марды кæнд дæр иу у. 
Дурхæсджытæ æрхæццæ сты Фыййагдоны былмæ. 
Хидæй бахызтысты. Иу чысыл хæрды сæ цыд фæсабыр- 
дæр. Къæйы уæз та æрæнцад фæстаг дыууæ лæгыл. 
Дыууæ лæппуйы фæсте хæцынц къæйыл. Дуры уæз ни- 
цабæрæг фæрогдæр, фæлæ, хал халæн æххуыс, мыййаг 
уырдыджы фæстæмæ куы фæбыра. Схæццæ сты стыр 
фæндагмæ. Ныр сæ фæзилын хъæуы дæлæрдæм. 
Уырыхъæуы æхсæнвæзмæ æввахсдæр хъæутæй бирæ 
адæм æрæмбырд. Чи кусарты хъуыддаг кæны, чи хой- 
раджы, чи та цырты бынатмæ зылди. Дурхæсджыты 
куы ауыдтой, уæд иукъордæй сæ размæ араст сты. 
Цалдæр къахдзæфы ма сæ хъуыд, афтæ æрлæууыдысты 
фæндаггæрон. Дурхæсджытæ сæ размæ æрбахæццæ 
сты. Æрæнцадысты. Æмбæлджытæй иу ракъахдзæф 
кодта размæ. 
— Рухсаг уæд! 
— Рухсаг уæд Ленин! 
Иу уысмы бæрц—арфæтæн. Æмæ дарддæр кæнынц 
сæ фæндаг. Уый дæр . æгъдау у. Ирон марды, кæпд. 
Дур йæ бынатыл сæмбæлдис. Се ’рцыдмæ, уым чи 
уыди, уыцы адæм фæйнæрдæм ахæлиу сты. Хæсджытæ 
дуры сындæггай æруагътой, цъæх нæууыл æй æрæвæрд- 
той... 
Фылдæрæй-фылдæр кæнынц мæрддзыгойы адæм. Ра- 
30 

хæццæ сты комрæбын Хилакъæй, Къорайæ. Иууылдæр 
саргъы бæхтыл. Бирæтæм дзы — кусæрттæгтæ, кæмæ-.- 
фыс, кæмæ — далыс. Æхсæны галæн цы радтой, уый 
сæм, æвæццæгæн, æгъгъæд нæ фæкаст. 
Кусарт, нозт æмæ хойраг кæмæн бафæдзæхстой, уы- 
дон рæвдз сты. Каст ма у æрмæст дугъы бæрнджынтæм. 
Æмæ мæнæ бæхтæ дæр æрбахæццæ сты. Фондз бæхы. 
Комы цы бæхтæ ис, уыдонæн сæ хуыздæртæ. Сæ хи- 
цæуттæн бæрæггонд уыдысты, сæ бæхтыл кæй бадын кæ- 
нынц, уыдон. Фондз лæппуйы цæттæйæ лæууыдысты, ал- 
чи йæ бæхы фарсмæ. 
Дугъ уагътой Дæллагхъæуæй Уырыхъæумæ, уыр- 
дыгæй уырдæм уыдаид æхсæз-авд километры. Барджы- 
тæ ацыдысты. Семæ ас лæгтæй — иу. Уый хъуамæ йæ 
цæст дарадугъы фæткмæ. Лæппуты сæхи бар уадзæннæ 
уыди, кæннод цыиæ вæййы! Исчи сæ, мыййаг, йе ’мбæлт- 
тыл хинæй куы рацæуа. Алкæй дæр фæразæй уæвын 
фæнды. 
Чысыл лæппутæй Уыры фæзы ничиуал аззад. Аз- 
гъордтой Цымытийы дæле къуылдыммæ. Уырдыгæй фæи- 
даг кæрæй - кæронмæ хорз зыны. Кæй бæх фæраз- 
дæр уыдзæн? Фæсте чи баззайдзæн? Сцымыдис сты сты- 
рæй, чысылæй. Кæй бон у ахæм дугъмæ рæузæрдæйæ 
кæсын. Суанг ма сылгоймæгтæ дæр фæзмæ рацыдысты. 
Куыддæр барджытæ сæ быиатæй фезмæлыдысты, аф- 
31 

тæ æрбайхъуыст сывæллæтты хъæр-ахст. Уыдон сæ раз- 
дæр ауыдтой. Адæм се ’ргом аздæхтой фæндаджы ’рдæм. 
Æвæццæгæн, Цымыти æмæ Лæцы цъиузмæлæг нал баз- 
зад. Лæууынц къуыбыртыл, уæлхæдзæрттæй кæсынц 
дугъæттæм. 
Сабиты хъæр къуылдымæй тынгæй-тынгдæр хъуысы. 
Дугъæттæм уыцы цырддзастæй кæсынц, фæзы цы адæм 
лæууы, уæдæ уыдонæн æз раздæр фехъусын кæнон ха- 
бар, зæгъгæ сæ алчи ууыл йæ уд хъары. Къардиуы сæ- 
рæй æрбазынди фыццаг барæг. Чысыл фæстæдæр — дык- 
каг. Сывæллæтты цъиах-цъиахæй ницуал равзарæн ис. 
Фæзы лæуджытæ, чи ’рбаразæй, уый куы ауыдтой, уæд 
цалдæрæй æмхъæлæсæй сдзырдтой: 
— Угъалыхъы бæх! 
Барæджы кой ничи скодта. Чи йæ зыдта, уыдонæй 
дæр. Æрмæст фæзмæ куы ’рбахæццæ, уæд йæ размæ 
базгъордтой. 
* * * 
Сагъд фæцис цырты къæй- Ие ’ргом — фæндаггон 
адæммæ. Комы мидæмæ чи цæудзæн, уыдон дæр æй уын- 
дзысты æмæ, комæй дæлæмæ чи цæудзæн, уыдон дæр. 
Бæргæ йæ уæлæ ма фыст дæр куы ’рцыдаид, уæд хуыз- 
дæр уыдаид... Ахорæнтæй . нæ, уыдон тагъд ссæуынц, 
32 

лЛ2й^ 
*М»| 
^*тщ>1\ 
3 Фыййауы сагъæс 
33 

фæлæ къахт дамгъæтæй, æрмæст Шамилы фыдæбонæй 
ницы рауад: къæй сартæй къахын нæ бакуымдта тæнæг 
• гæппæлтæй хаудта. Цæй, куы ницы фыст ыл уа, уæддæр 
ницы кæны. Куырттаты комы уый чи нæ зоны, ахæм 
адæймаг нæй. Куыд дзурынц, афтæмæй, дам, Ленин 
йæхæдæг дæр хæдæфсарм уыди. Исчи йæ стауа, æппæла 
дзы, уыдæттæ, дам, нæ уарзта. 
* * * 
Адæм æрбадтысты хæрнæджы. Куыд-хисдæрæй. Ра- 
гæй нырмæ ирон фынгыл куыд фæбадынц, афтæ. Хъæз- 
дыг дæ æви мæгуыр, ахуыргонд æви хуымæтæг лæг — 
табуафси, дæ бынат æрмæст дæкармæ гæсгæ.Æвæдза, 
ахæм æгъдау Ленинмæ дæр хорз фæкастаид. 
Хисдæры бадæн — цырты рахиз фарс. Уырдыгæй 
арæнхъ сты фынгтæ. 
— Никæмæ уал æнхъæлмæ кæсæм, — бадзырдта зæ- 
ронд лæгмæ кæсдæртæй иу. Хисдæр сыстад. Сыстадысты 
иууылдæр. Æрдæбон дæр ма хæццæ-мæццæйæ чи лæу- 
уыд, уыцы адæм дыууæ рæгъæй атъанг сты; фæйнæрды- 
гæй — айнæг хæхтæ. Адæмæн сæ оæртæ — къул, сæ цæст- 
æнгас — уырдыгмæ, фынджы бæсты цы урс фæйнæджы- 
34 

тæ равæрдтой, уыдонмæ. Цыма къæдзæхы фæхстæ Фый- 
йагдонмæ нымдзаст сты. Иу сыбыртт нал райхъуысти. 
— ...Мæнæ æрцæуæг адæм! Цины хъуыддæгты лæуут 
уеппæт дæр. Æвæццæгæн Тыбау æмæ Хъæриуы фæс- 
чъылдым ирон лæг куы æрфысым кодта, йæхи ацы хæхты 
уазæг куы бакодта, уæдæй нырмæ Куырттаты комыл 
ахæм зиан никуыма æрцыд. Рухсаг уæд нæ фæтæг Ленин! 
Мæгуыр хæххон л-æг уый руаджы сси зæхджын, уый 
фæрцы йæм æрхаудта дзырды бар, дæлбар чи уыд, уый 
хицау сси, талынг чи уыд, уый ахуыргонд. Фыдæй-фырт- 
мæ мæгуыр, æвадатæй, æфхæрдæй æрвыстам нæ бонтæ, 
фæлæ нæм Ленин æмæ йæ фæдонты фæрцы мæйдар 
æхсæвы фæстæ сызгъæрин хур æрбакаст, царды рохтæ 
нæхимæ лæвæрд æрцыдысты. Рухсаг у, Ленин! Мæнæ 
дын ацы комбæсты мæгуыр адæм рухс цæмæй зæгъынц, 
уый дын хæлар уæд, дæ мады æхсырау, дæ ном дын цæ- 
мæй арынц, уый дæм хæццæ кæиæд де ’нусои бынатмæ, 
кæд мæрдты бæсты исты ис, уæд. Рухсаг у! 
Зæронд лæг фегуыппæг. Сыкъайæ фынгмæ иу-цал- 
дæр æртахы æркалдта æмæ, æвæццæгæн, йæ рухсаг 
хъуамæ ууыл фæуыдаид, фæлæ æвиппайды фæкомком- 
йæ цырты къæймæ æмæ хатыр курæджы хъæлæсæй 
загъта: 
— Хатырæй нын фæуæд; нæ уарзон Ленин... Зонæм 
æй, дæу аккаг кад æмæ æгъдау раттыи иæ бон нæу. 
36 

Налхъуыт-налмасæй дын Хъæриуы бæрзæндæн цырт 
куы ныссадзиккам, уæддæр нæм æгъгъæд нæ фæкæ- 
сид... Фæлæ цы бакæнæм?.. Хæлар дын уæд мæнæ ацы 
цырт дæр. Цыма дур нæу, фæлæ мæгуыр адæмы зæрдæ- 
тæй амад мæсыг у, ууыл æй банымай. Хæлар дын уæнт 
атæппæт адæмы лæггад. Цырт æмæ хæрнæг чи срæвдз 
кодта, йе ’фсургъы чи радта, барæг чи уыд, уыдонæн 
сеппæты лæггад дæр. Хæлар дын уæд, адæмы цæссыг, 
сæ къахы фæллой... 
Бирæ нæ уыдысты гаджидæуттæ. Хисдæр йæ дыккаг 
иуазæнæй загъта цæрæнбоны тыххæй. Цæрæнт æнæни- 
зæй, ныфсджынæй æмæ хæларзæрдæйæ Ленины æм- 
кусджытæ, Ленины парти, афонæй раздæр сæ мæгуыр 
адæмы æхсæнæй мачи ахицæн уæд. Фæрнæй фæцæуæнт 
Ленины бацамынд фæндагыл, тыхгæнæг сын тых макуы 
ссарæд!.. 
Хисдæры гаджидау аивыи никæй бон уыди, фæлæ 
уæддæр алчидæр æфтыдта куывдыл, йæ мид-зæрды йæм 
ахсджиаг цы каст, уыдон. Зианы фынгыл нæ фидауы 
уæлдай гаджидæуттæ, хисдæрæй фæстæмæ гаджидауы 
бар дæр никæмæн ис. Зæгъинæгтæ та алкæмæ дæр — 
бирæ. Бирæ цæрæнт, ацы комбæстæй Ленины руаджы 
уæрæх быдырмæ чи алыгъд, ныртæккæ балцы кæнæ æф- 
сæддон службæйы чи ис, уыдон, дзæбæхæй сæмбæлæнт 
сæ бинонтыл; бирæ цæрæнт, Ленин рухсмæ фæндаг цы 
36 

фæсивæдæн радта æмæ дард горæтты чи ахуыр кæны, 
уыдон дæр... 
Бонæй ма бирæ уыд, афтæ фæцис хæрнæг. Адæм кæ- 
рæдзийæн фæарфæтæ кодтой æмæ алчи йæ хæдзармæ 
фæцыди. Чи куыд дарддæрæй æрцыд, афтæ раздæр 
ивылын байдыдтой. Фæцис марды кæнд. Фæлæ нæма 
фæцис адæмæн сæ сагъæс, нæма фесты сæ ныхæстæ. 
Мæнæ Хидыхъусы акомкоммæ æрбахæццæ сты цал- 
дæр барæджы. Хидæй баивгъуыдтой. Æвæццæгæн, хæ- 
рисджынаг кæнæ къорайаг сты. Чи зоны, комрæбын 
Хилакъæй рацыдысты. Куырттаты комы уымæй æва- 
датдæр бынат нæ уыди- 
— Уæртæ дæлбыл агъуысты хæлддзаг уынут? — 
райдыдта барджыты ацæргæдæр, къардиуы бын иу хæлд 
дурынкъул агъуыстмæ амонгæйæ. — Уым аргъуан уыд. 
Куыд æй арæзтой, уый тыххæй ахæм хабар фехъуыс- 
тон... Цæвиттон, Уæрæсейы паддзах Кавказы бæстæ йæ- 
хи куы бакодта, уæды онг Ирыстоны аргъуантæ нæ арæз- 
той. Адæм куывтой хуыцауæн, стæй фæндагсар Уастыр- 
джийæн, фосы Фæлвæрайæн, хоры Уациллайæн, рыны 
Бардуагæн, бæркаддæттæг Мыкалгабырæн æмæ æндæр 
дзуæрттæн. Бирæ уыдысты. Дæлæ Лæцæн сæхицæн авд 
дзуары уыд. Уыцы дзуæрттæн стыр кувæндон-агъуысты- 
тæнæ арæзтой. Сæфылдæрæн та æппындæр нæ уыдку- 
37 

вæндæттæ. Кæрæдзиуыл æвæрд цалдæр къæйдуры, кæнæ 
дын исты бæлас — кувæндон. Алы дзуарæн дæр уыд 
афæдзы дæргъы иу бон. Уæд-иу сæм куыады цыдйсты. 
Иннæ бонты дæ бар дæхи. Кæд дæ фæнды, уæд ссу 
æмæ кув, науæддæр дæ азымы ничи бадардзæн. Сау- 
джынæн мызд фыстой, дзуарылæгæн ничи ницы фыста. 
О, фæлæ, бахатыр кæнут, мæ ныхас æгæр ныддаргъ... 
Дæлæ уын кæй бацамыдтон, уыцы аргъуаны кой код- 
тон... Гъемæ паддзахы хицауад сфæнд кодта Куырттаты 
комы дыууæ аргъуаны саразын: Дæллагхъæуы æмæ 
Хидыхъусы. Дæллагхъæуы тыххæй ницы фехъуыстон, 
фæлæ Хидыхъусы хабар афтæ рауад. Аргъуаны бынат 
равзарынмæ сæм сауджын йæхæдæг æрбацыд. Фæра- 
зил-базил кодта хъæуы алы фарс æмæ æппынфæстаг 
бацамыдта, хуыздæр æм кæм фæкаст, уым — Гусаты 
Дзабойы хуым. Гъе, фæлæ Дзабо бардиаг ласта, уыцы 
хуым мын куы айсой, уæд мæ бинонтæ, æххормагæй 
сæфдзыстьг, зæгъгæ. Бацыд сауджынмæ æмæ йын афтæ 
зæгъы: 
— Фарн дæм бадзурæд, сауджын... Мах нæ хуыцау- 
мæ алы къуыппæй дæр куы кувæм, кувæндæттæй фыл- 
дæр куы ницы ис нæ комы, уæд ма нæ æндæр цæй ар- 
гъуан хъæуы. Мæ хуымы гæппæл мын цæмæн исыс? 
Сауджын, дам, цыма тæвд къæйтыл фегуырд, уыйау 
скафыд æмæ бауырдыг Дзабомæ: 
38 

— Тæригъæдджын сæлхæр! Дæ дурджын зæххы 
гæппæд дын Чырысти йæхицæн бынатæн кæй равзæр- 
ста, ууь^лцин цæуылнæ кæныс? Куывд цæуылнæ скæ- 
ныс, куывд?.. 4 
Цыбыр ныхасæй, хъуыддаг ууыл ахицæн, æмæ Дза- 
бо фыднад фæкодта сауджыиæн æмæ уыйадыл Сыбыры 
амæттаг бацис. Иа^ бинонтæ баззадысты æххормаг æмæ 
æнæдарæгæй... Хицауад дæр фæтарст, ома, адæмæй ал- 
чидæр сауджыиы куы нæма, уæд ма уымæй цæй дин- 
амонæг ис. Æмæ уæд аргъуан аразын райдыдтой фæс- 
хъæу, доны был. 
— Сауджыны тыххæй иу æндæр хъæу хуыздæр ба- 
кодтой, — райдыдта, хисдæры фарсмæ цы барæг цыд, 
уый. — Паддзахы æфсад сын сæ хъæу куы ныддæрæн 
ластой, уæд сæм æфсæддон балимæ æрбарвыстой сау- 
джыны. Адæмы æрæмбырд кодтой æмæ сын загътой: 
«Абонæй фæстæмæ ма уæ йæ мард æнæ сауджын чи ба- 
иыгæна, уымæн йæ хæдзар басудздзыстæм, йæ бинонты 
та йын Сыбырмæ ахæсдзыстæм». Цы хъуамæ загътаик- 
кой адæм? Цы сæ бон уыд? Баззад сауджын хъæуы, 
уæдæ цы. Аргъуан дзы нæма уыд, фæлæ зылдис &æ- 
дзæрттыл æмæ адæмæн Чырыстийы аргъæуттæ кодта. 
Уалынджы иу хæдзарыл зиан æрцыд. Уый æнамонд 
хъуыддаг у, фæлæ мæрдджын хæдзарæн йæ зиан рауад 
дыууæ хатты кæуийагдæр. Куыд æй ныгæндзысты? 
39 

Æнæ сауджы^? Ныронг нæхимæ куыд ныгæдтой афтæ? 
Хъæуы хисдæр-иу ингæны уæлхъус «фæндарастр> загъ- 
та амæлæгæн, ныххæлар-иу ын кодта хойраг/ нуæзт 
æмæ-иу хъуыддаг ууыл ахицæн. Ныр, сæ хъустыл куыд 
æрцыд, афтæмæй, дам, сауджын марды алы фарс зилы, 
рæхыстыл фидаргонд чи у, ахæм фæздæгкалгæ чысыл 
къопп йæ къухы тилы æмæ цавæрдæр æвзагæй цыдæр- 
тæ дыгъал-дыгъул кæны. Иунæг иыхас дæр дзы ничи 
æмбары. Кæд, мыййаг, кæлæнтæ æмæ хинтæ кæны, уæд- 
дæр, дам, æй ацу æмæ ды базон. 
Скатай сты зианджынтæ, дывыдон арты бахаудыс- 
ты, уæдæ нæхимæ æгъдау куынæ скæнæм, уæд нæ лæг 
мæрдты йæхионтыл нал сæмбæлдзæн, зæгъгæ. 
Æппынфæстаг сæ хъаст хъæуы хисдæртæм бахастой. 
Бацыдысты æмæ сын загътой: 
— Уæрæсейы паддзах нын кæд нæ хæдзар басудз- 
дзæн, нæхи та нын Сыбыры бинаг къæй бакæндзæн,. 
уæддæр, нæ мардæй нын сауджын хынджылæг скъæ- 
ра, уый нæ бауадздзыстæм. Ныртæккæ цæуæм сауджын- 
мæ æмæ йын хъуамæ нæ уынаффæ комкоммæ зæ- 
гъæм. 
Уыцы цæхгæр ныхасæй хъæуы хисдæртæ фæсагъæс- 
джын сты æмæ зианджынæн æвиппайды дзуапп раттын 
нал бафæрæзтой. 
— Зиан рухсаг уæд! — æрæджиау загъта сæ иу.— 
40 

Неппæтæн дæр ахсджиаг уыд, æмæ мах дæр ууыл сагъæс 
кæнæй. Фæлæ сымах уæ уынаффæ куы сæххæст кæнат, 
уæд сруджын æфсадæн фехъусын кæндзæн æмæ нын 
ай размæ нæ мæсгуытæ фехæлдтой, ныр та нын нæ хæ- 
дзæрттæ ныппырх кæндзысты. Мах дæр та, мыййаг, нæ- 
хи куыиæ бауромæм, куы сæм февзидæм. Уæд нæ арды- 
гæй фæсурдзысты æмæ нæ къуымтæ æмæ нæ уæлмæрд 
дæр дзæгъæлæй зайынц. Фæлтау кæрæдзимæ байхъу- 
сæм æмæ кæд исты фæрæзыл фæхæст уаиккам. Мæ хис- 
дæртæ-иу к^ыд дзырдтой, афтæмæй гуымиры тыхыл 
уæззау зонд йедтæмæ ницы уæлахиз кæны. Мæнæ уал 
байхъусæм адæммæ, кæмæ дзы цы фæнд ис. 
Дзурæг йæ цæст ахаста хисдæртыл, фæлæ уыдон 
æнкъард æмæ сагъæсджынæй сæхимæ хъуыстой, ныхас 
зæгъынхъус дзы ничи баци. Уæвгæ уыдон аххос дæр 
цы уыд? Зианджынтæн куыд загътаиккой уæ мард сау- 
джыны бар ныууадзут, зæгъгæ! Мæрдджынтæ цы 
сфæнд кодтой, ууыл сразы у, уæд та æгас хъæу бын кæ- 
ны. Æмæ уый дæр кæй хъуамæ бафæнда? 
— Куыд кæсын, афтæмæй хуыздæр амал нæй æмæ 
бæрн исын мæхимæ,— загъта фыццаг дзурæг.— Æз ба- 
фиппайдтон, сауджын тæппуд кæйу, уый æмæ йæхъуа- 
мæ фæтæрсын кæнон. 
Кæсдæртæй йемæ акодта иу-цалдæры æмæ сауджын- 
мæ бацыди. 
41 

— Фарн дæм дзурæд, сауджын, нæ хъæубæсты зиан 
ис... 
— О, фехъуыстон æй, рухсаг уæд! — загъта сау- 
джын. ¦ 
— Гъе æмæ хъæубæсты хисдæртæ мах дæумæ æр- 
барвыстой. Бафæрсут, дам, сауджыны: зианимæ, дам, æй 
иу ингæны бавæрæм æви йын йæ фарсмæ хицæн ингæн 
скъахæм? 
Сауджын ныхас нæ бамбæрста æмæ фæуыргъуыйау. 
— Ингæн? Мæнæн? — афарста зæроиды. 
¦— О, уæдæ кæмæн? — дисгæнæг скодта йæхи зæронд 
лæг. — Ардæм дæ цы æфсæддонтæ æрбакодтой, уыдон 
кын дæхи цур куы загътой: «Æнæ сауджынæй ма уæ 
мард куы баныгæнат, уæд уын уæ хъæу басудздзыстæм». 
Зианджынтæ нæ разы кодтой, сæ мард демæ иу ингæны 
пывæрой, ууыл, фæлæ сæм адæм æрхатыдысты æмæ ма 
сын цы гæнæн уыд. Фæлæ кæд, мыййаг, исты амал ис, 
уæд зианы хæд фарсмæ хицæн ингæны ныгæд куы ’рцæ- 
уис, уæд адæмæн дæр æмæ зианджынæн дæр æхсызгон- 
дæр уаид... Æмæ, дæ хорзæхæй, сауджын, дзыллæйы 
зæрдæхудты ма бацу, сразы у... 
Сауджыны фыццаг нæ уырныдта, зæронд лæг кæд 
хъазгæ кæиы, зæгъгæ. Фæлæ йæм чи ’рбацБгд, уыдон æн- 
къард цæсгæмттæм куы бакаст, æцæг мæрдджынæй сæ 
куы федта, уæд йæ уд йæ къæхты быиæй агæпп ласта. 
42 

Æмæ сын уæд дзурын райдыдта, дзырд «æнæ сауджын» 
куыд æмбарын хъæуы, уыдæттæ. 
— Уыдæдтыл та ма цы дзурыс, сауджын! Æиæны- 
гæнгæ дын кæй нæй, уый дзырддаг нал у, æрмæст куыд? 
Иу ингæны æви хицæнтæй? 
Цыбыр ныхасæй, мæ фыды фыд мын куыд дзырдта, 
афтæмæй сауджын æмбойны лидзæг фæцис уыцы хъæу- 
æй... Адæм ныхæстыл æнæ исты æфтаугæ кæм фæвæй- 
йынц! Чи зоны хъуыддаг бæлвырд афтæ нæ уыдаид. 
Фæлæ сауджын кæй фæлыгъд, уый, дам, æцæг уыди. 
Афтæ, дам, фервæзтысты уыцы хъæу иу-цалдæр азы 
сауджынæй. 
Барджьщл къорд бахæццæ Хæрисджынмæ. Ам æртæ 
дихы фесты. Сæ иутæ баззадысты ацы хъæуы, иннæтæ 
ахæрд кодтой Къорамæ, æртыккæгтæ араст сты Хи- 
лакъмæ. 
* * * 
Баизæр. Аууæттæ Хъæриуæй æртылдысты коммæ, 
Фыййагдоны сæрты бахызтысты, схæрд кодтой Цъæрит- 
хохы ныгуылæн фæхстыл æмæ Хъазыбеджы сæрæй фæ- 
сырдтой хуры фæстаг тынты. 
Ком æвиппайды нытталынг. Фæлæ йæ уæлвæд тæк- 
кæ бæрзæндтыл фæзыид дыдзы хур æмæ ма фæныкхуыз 
43 

къæдзæхтæ сæ мидбылты бахудтысты, зианджын лæг 
куыд æнæбары бахуды, афтæ. Бирæ нæ ахаста уыйдæр, 
æмæ æхсæв йæ сау нымæт æрæмбæрзта комыл. 
Фæндаг — æнæзмæлæг. Уæлдæф — ирд æмæ сабыр. 
Æрдз уæддæр нæ рох кæны, абон маст æмæ хъыджы 
бон кæй уыди, уый. Тепълейы цъитийæн лæдæрсы йæ 
уазал цæссыг æмæ цыма хъæргæнæг у, уыйау комы дæ- 
лæмæ уайы. Ардыгæй боныцъæхтæм æхсæвы тар уый 
æвджид у. Æндæр цæуæг нæй комы, -æндæр ныхас нæ 
хъуысы фæидагыл. Цыма уарзон фæтæджы зианыл цъи- 
ти æнæвгъауæй йæ цæссыг калы... Цыма æдзард зыиг- 
хуыстыл йæ хъарæгæй не ’нцайы Фыййагдон... 
ФЫЙЙАУ ДЖЕРИХАН 
Æвддæсаздзыд хæххон лæппу фыййау кæй цæуы, уый 
диссаг никæмæ кæсы. Иæхимæ дæр. Хохаг лæппутæй та 
фыййау чи нæ фæцæуы! Нæ ныхас, абон Джерихан иннæ 
бонтæй хъæлдзæгдæр кæй у, ууыл у. 
Знон йе ’рвадæлтæм Нартыхъæуæй хуын æрбахастой. 
Дзæвгар уыдысты, дыууæ бричкæйы дзаг. Лæппутæ æмæ 
чызджытæ. Раст зæгъын хъæуы, Джерихан ницы уый- 
бæрц хæсджын уыд уазджытæй. Уæддæр лæггад кодта. 
Куы-иу хисдæрты раз февзæрд (кæд сæ искæмæн дойны 
44 

у), куы-иу хъазты смидæг æмæ-иу уайтагъд йæ зарын 
райхъуысти. 
Иæ фæнд нæ фæмæнг: дыууæ кафты йæм æрхауд. 
Уый алкæйы къухы нæ бафты. Æвддæс аздзыд лæппумæ 
стæм хатт æрхауы ахæм амонд. Ехх, ныр ма Аминæ- 
тимæ дæр куы асимид! Ацы хатт йæ «маст» бæргæ рай- 
сид... 
Уыцы симд Джериханы зæрдыл куы ’рбалæууы, уæд 
та йæ мидбылты бахуды, мæсты дæр равæййы. Æмæ 
уæвгæ дæр куыннæ! Аминæт Джериханæй хисдæр у. 
Бавдæлд, æмæ дын лæппуйæ ахынджылæг кæнынвæнд 
куы скæнид. Симгæ-симыны чызг йæ рæмбыныкъæдз 
Джериханы фæрсчытæм сарæзта, цыма йыл куы аны- 
дзæва, уымæй тарсти, стæй-иу йæ къахыист барæй схæц- 
цæ кодта. Цымæ цы йæ зæрды уыди! Чи зоны йæ усгур 
лæппутæй искæимæ асимыи фæндыд? Æмæ уæд йæ маст 
Джериханæй цæмæн иста? Хъазты чегърейæн загътаид. 
Æмæ уæвгæ уый йæ цæсгом куыд бахъæцыдаид. 
Гъе æмæ Джерихан дысон æгæр афæстиат хъазты. 
Сæхимæ куы æрбацыд, уæд йæ мадмæ бахатыд: 
— Нана, райсом-иу мæ афоныл райхъал кæн. 
— Хорз, хорз, дæ нывонд фæуон,—загъта мад æмæ 
рацæуынмæ куыд хъавыд, афтæ та йæм фырт дзуры: 
— Нана, куынничи дæ базона, афтæ, сусæгæй. Хорз? 
— Уый та цæмæн? 
45 

— Афтæ... Хъæццул æнæдзургæйæ куы аивазай, уæд 
дæр фехъал уыдзынæн... 
Нал æй бафарста мад. Бамбæрста, йæ фырт цæмæй 
тæрсы, уый. йæхæдæг-иу афоныл чи нæ райхъал, ууыл- 
иу фыййæуттæ фæхудтысты. Иæ мад-иу кæй райхъал 
кодта, уый та-иу мæстæй мардтой. 
Сæумæрайсомы мад Джериханы хъæццулы кæроныл 
аивæй куы рахæцыд, уæд лæппу фесхъиудта, хъæццулыл 
ныззæгæл, фæтæррæст ласта. 
— Гъæй! Гъæй! Гъæй! Кæдæм? — хъæргæнгæ йæ 
къæхтыл алæууыд. 
— Дæхæдæг мын куы загътай, уæд цæуыл хъæр кæ- 
ныс? — уайдзæфгæнæгау æм сдзырдта мад. Лæппу фем- 
бæрста хъуыддаг, фефсæрмы йæ сæртæг хъæртæй æмæ 
йæхи раст кæнынмæ фæци: 
— Цыма мыи иæ фыдуаг сæгъ мæ хызын æд кæр- 
дзынтæ фæцæйскъæфта... 
О, фæлæ цин та цæуыл кодта Джерихан? Зноны уаз- 
джытæй иу кæд разынд йе ’мхæрæфырт. Диссаджы кæ- 
сæнцæстытæ йæм ис... Немыцаг, дам, сты. Уæллагсыхæй 
Дæллагхъæумæ куы кæсай, уæд, кæй уæлхæдзар цал 
сырддонцъиуы бады, уый дæр, дам, банымайæн ис. 
Фæцæуы ныр йæ фосы фæстæ Джерихан æмæ нал 
хъæцы, кæсæнцæстытæй хæхтæм фæлгæсын кæд райдай- 
дзæн, уыцы рæстæгмæ. Цы хорз у, йе ’мхæрæфырт ын 
46 

йæ зынаргъ дзаума ардæм хæссын кæй бауагъта, уый. 
Бон афæдзы дæргъæн у, æмæ иу къуылдым, иу рагъ, иу 
хохы цъупп ахæм нал баззайдзæн æмæ дзæвгар кæмæ 
нæ фæкæсдзæн. Æвæдза фыййаумæ-иу ахæм кæсæнцæ- 
стытæ куы уаид! Сæгъты-иу Цъæрит-хохы сæрыл дæр 
суынид. 
Фос æртæхгæрдæгыл бафсæстысты æмæ ривæд кæ- 
иынц залгъæды къутæрты быи. Чысыл уæлдæр сæгътæ 
гом къæдзæхы тигъыл слæууыдысты æмæ сын дымгæ 
дауы сæ даргъ зачъетæ. Фыййау бады къуылдымыл. Ба- 
фæллад ракæс-бакæс кæнынæй- Кæцырдæм ма сараза 
йæ кæсæнцæстытæ? Æмæ та, Фыййагдон Хæрисджыны 
цур дыууæ таджы кæм фæвæййы, уырдыгæй райдыдта. 
Йæ къаддæр таг фездæхы Къорайы ’рдæм æмæ ахæрд кæ- 
ны Æрхоны цъитимæ, иннæ, стырдæр таг Хилакъгомы 
тæккæ бæрзонддæр хох Тъеплейы фæскъæбутмæ бафар- 
дæг вæййы. 
Кæсæнцæстытæй уæле дæлæмæ кæсгæ æрцыди æмæ 
æрхæццæ Хидыхъусы тъæпæн фæзмæ, Лæцы бæрзонд 
къардиумæ, Уырыхъæуы æрхыл Къадатмæ фæзылдй, йæ 
цæст ахаста Цымытийы æрдæгхæлд мæсгуытыл, Гулийы 
хъæууатыл, æрбахызти ацы фарс Барзыхъæумæ, ныу- 
уади Дæллагхъæумæ æмæ, æппынфæстаг, æрæтшадк 
Дзывгъисы фидæрттыл. 
Дæлæ комæй, Хъæдæргъæвæны ’рдыгæй, æрбазынд 
47 

галуæрдон... Куыд уæззау цæуынц галтæ! Цыма сæ къах- 
дзæфтæ нымайынц.Сæ иуы ных — зыгъар, урс стъæл- 
фæй зыны. Нæ, фæлæ куыд быцæу цыд кæньшц! Æвæц- 
цæгæн, чи фæтарст, ахæм галтæ сты. Цæвиттон, галтæ 
æфсондзы бын нарæг хидыл кæнæ къуындæг фæндагыл 
куы фæцæйцæуынц, уæд сæ алчидæр былæй ахауынæй 
фæтæрсы æмæ æфсондзыл иннæйы ’рдæм æнцайын рай- 
дайы. Стæй фæцайдагъ вæййынц быцæу цыдыл æмæ, 
æдас лæгъз раны дæр, куыд æмбæлы, афтæ цæуын нал 
фæзонынц. 
Галуæрдон размæ сындæггай хилы. Уæрдонæй зынынц 
дзаг голджытæ, æвæццæгæн, нартхор ласынц. Лæг, йæ 
рæмбыныкъæдзтæ ехсы хъæдыл æрцауыгъта, афтæмæй 
уæрдоны фæстæ цæуы... Иæхæдæг дæр æмæ йæ галтæ 
дæр — фæллад. 
Ой, цæуылнæ мсг ныууадзут 
Мæ уалдзыгон куыстыл 
Мæ фæллад галтимæ... 
Джерихан базарыд йæхинымæр. Акимы зарæг. Æвæц- 
цæгæн галуæрдонмæ кæсгæйæ æрбалæууыд йæ зæрдыл 
ацы зарæг. Куыд дзурынц, афтæмæй Аким дæр быды- 
рæй хохмæ хор ахæм уæрдоны фæцæйласта. Уыцы ха- 
барыл, æвæццæгæн, сæдæ азы бæрц цæуы... 
Нæ, фæлæ куыд уыди хабар? 
48 

Уæлладжыргомы цæрæг Тотиты Аким тыхтæй-амæлт- 
•тæй аирвæзын кодта йæ бинонты уалдзæгмæ. Иугæр 
кæмтты мит куы стади æмæ фæндаг куы ссæрибар, уæд 
йæ мæнгмуртæ бамбырд кодта. Щемæ раласта далдæр 
къуымыхцыйы, цалдæр уæргъуыны, йæ дыууæ галы ба- 
ифтыгъта æмæ рараст быдырмæ хор ласынмæ. 
Смадзал кодта хор. Дзаг уæрдонимæ сæхимæ раз- 
дæхт. Салыгæрдæнæй куы ’рбаивгъуыдта, Цъыфджьш 
кæй хонынц, уыцы хъæдбынтæм куы ’рбахæццæ, уæд йæ 
размæ æрхызтысты фондз гæрзифтонг абырæджы æмæ 
йæм дзурынц: 
— Суадз дæ галтæ, хохаг! 
— Æз уæ мад, уæ фыды уазæг, ма мæ бахъыгдарут... 
Ме ’ххормаг сабитæ мæм æнхъæлмæ кæсынц... Ныууа- 
дзут мæ мæ фæллад галтимæ. 
— Суадз дæ галтæ, кæниод дын дæ сывæллæттæ дæхи 
дæр нал фендзысты. 
— Мæ дарæг сты ацы дыууæ галы... 
— Уыдон цы хъуццытæ ныззадысты, уыдон та дын 
ныззайдзысты. Суадз ныртæккæ галты... 
Галтæ йæхи къухæй суадза, уый Акимы зæрдæ нæ 
*батардта.. Æвзæргæнджытæй иу хъама фелвæста, тæ- 
бынгбостæ фæлыг кодта æмæ æфсондз аппæрста галты 
бæрзæйæ, фæсвæндагмæ сæ аздæхта æмав сæ уæртæ хъæ- 
ды ’рдæм фæтæры. 
4 Фыййауы сагъæс 
49 

— Ме ’ххормаг сывæллæтты цы, хохы дзуæрттæн ба- 
фæдзæхстон, уыдон ард уæ баййафæд, мæнæн та ме 
’ххуысгæнæг фæндагсар Уастырджи фæуæд! — загьта 
Аким, æндæр ма цы йæ бон уыд. 
Абырджытæ иучысыл куы адард сты, уæд йæ уæрдон- 
мæ бауад, рæтæнагъды бынæй фелвæста æмбæхст топп. 
Иу каст ма фæкодта стигъджытæм, уæртæ фæцæуынц 
галты фæстæ. Хъæдмæ нæма бахæццæ сты. Аким дуры 
аууон æрбадт æмæ сæ гæрæхтæ райдыдта. Абырджытæ 
уый æнхъæл нæ уыдысты. Схъомпал сты. Галты мæт ма 
кæй уыд. Кæм æрæмбæхсой, уый нал ардтой. Дыууæйæ 
фæмард сты. Уалынмæ æрхауди æртыккаг дæр. Цыппæ- 
р.æм фæцæф, фæлæ ма æхсынхъом уыд. Æмæ ныхъхъæр 
кодта: 
— Ард дæ хæдзары бацæуæд, иу ма нæ уæддæр ныу- 
уадз! 
— Сымах чи ныййардта, уыцы мадæлтæ та ныййар- 
дзысты уæ хуызæн цъаммартæ!— адзырдта йæм. Аким. 
Фæндзæм абырæг хинæй рацыд хорласæгыл. Фæстæты 
йæм аивæй æрбахъуызыд æмæ хæрз æввахсæй Акимы 
æрбагæрах ласта. 
Нал фæхæццæ Аким йе ’ххормаг сабитæм. Нал дæр 
хор, нал дæр галтæ, нал дæр хæдзардарæг. Фæлæ йе 
сгуыхты хабар уæлæуыл æрдхæрæны диссагæн баззад. 
Абон дæр ма зарынц адæм Акимы зарæг, лæджы ном, 
50 

лæджы цæсгом чи равдыста, æфхæрæгæй йæ маст чи 
райста, уыцы Акимы зарæг.., 
){: ^: ф 
I 
1 
Галуæрдон бахæццæ Уырыхъæумæ. «Цымæ уæрдоны 
хицау Ленины цырты размæ куы бахæццæ уа, уæд цы 
ми кæндзæн?» — ахъуыды кодта фыййау æмæ, къæйд^р 
кæм сагъд уыд, уырдæм йæ кæсæнцæстытæ сарæзта. 
Ныронг куыд бафиппайдта, афтæмæй-иу фæндаггонтæй 
чи йæ мидбынаты æрлæууыд æмæ-иу загъта: «Рухсаг у, 
Ленин!», чи-иу цæугæ-цæуын йæ худ систа, чи та-иу базт 
дæхт, æмæ сылгоймæгтæ куыд фæкæнынц, афтæ йæ къух 
авæрдта къæйдурыл. 
Ацы фæндаггон цырты бынмæ куы бахæццæ, уæд^йæ 
галты нæ фæурæдта, къæймæ дæр нæ бацыд. Чи зоны, 
цæугæ-цæуын загъта: «Рухсаг у»- Æниу кæд ацы коймаг 
нæу æмæ, уыцы къæй Ленины цырт у, уый дæр нæ зо- 
ны?.. Куыдæй йæ базона. Дурыл фыст ницы ис. Нæ, дам, 
бакуымдта сартæй къахын, цъаргай, дам, хауд æмæ йæ 
ныууагътой... Цырт... Ленинæн æндæр цырт не ’мбæлы? 
Бакæс-ма йæм, зæххæй лæджы æмбæрц дæр не ссыд. Ле- 
нйнæн Хъæриуы хохæй бæрзонддæр цырт æмбæлы. Хъæ- 
риу... Ирд бон, дам, суанг Мæздæджы æмæ Хъызлары 
61 

быдыртæм дæр зыны... Æниууый дæр цасдиссаг у? Ле- 
нинæн ахæм цырт хъæуы, æмæ æппæт дунейы адæмтæм 
чи зына... Фæлæ, чи зоны, ахæм бæрзонд цыртæн уæвæн 
дæр нæй... Уæвгæ, цырт цы у? Ном. Номæн та бирæ цæ- 
мæйдæрты баззайæн ис. Тотиты Аким æвзæргæнджытæн, 
мæгуыр адæмы цардхалджытæй йæ маст райста æмæ 
фесгуыхт. Йæхæдæг дæр бабын. Цырт ын никуы ис, фæ- 
лæ йыл адæм кады зарæг скодтой. Кæнæ Тлаттаты 
Чермен! Уæздæтты кæвдæсард. Зæххæй йын хай нæ ба- 
кодтой. Уый дæр бавдæлд æмæ, хуыздæр кæм уыд, уым 
ныссагъта йæ гутон æмæ йæ афæлдæхта. Ничи йæм 
бауæндыд хъæздгуытæй. Мæнгардæй йæ амардтой. Кæд 
æмæ кæд уыди! Йæ ингæи кæм ис, уый дæр ничиуал зоиы. 
Фæлæ, йæхи ирои чи хоны, уыдонæй иу дæр ахæм нæй, 
Чермены зарæг чи нæ фехъуыста, кæнæ йæ йæхæдæг чи 
нæ азары... Кæнæ 1905 азы революцийы герой Дриаты 
Антъон. Æлдæрттæ уый тæссæй уæрмытæм бырыдысты. 
Абон дæр ма нæ цух кæнынц адæмы дзыхæй уыцы 
номдзыд лæгты зарджытæ. Гъе уый æцæг цырт у, гъе!.. 
Нæдæр зæронд кæны, нæдæр æмбигæ, хур æй нæ судзы, 
зæй йæ нæ ласы... 
Джериханы зæрдыл æрбалæууыд, æрæджы сæ комы 
йæхи цæстæй цы федта, уый. Чырыстонхъæуæй цалдæр 
барæджы «æрбацыдысты æмæ Барзыхъæуы æрфысым 
кодтой. Хæдзармæ никæмæ ма бацыдысты афтф адæм- 
52 

мæ Ныхасмæ фæсидтысты. Сæ балцы сæр цæуыл у, уый 
загътой. Дыгуры сахъ гуырдтæй иу -г- Æбаты Алыксандр 
инæлар Шкуройы æфсадимæ тохы хъæбатырæй фæмард. 
Йе ’мбæлттæ, йæ хъæубæстæ æмæ йæ хæстæджытæ куыд 
зæгъынц, уымæ гæсгæ Алыксандр мæгуыр адæмьт сæ- 
раппонд цы хъæбатырдзинад равдыста, уый у кады. за- 
рæджы аккаг. Куырттаты комы ис ахæм зæрдæргьæвд 
адæм, зарджытæ чи кæны, æмæ сæ курынц, цæмæй 
Алыксандрыл зарæг скæной. 
Уалдзæгæй фæззæгмæ фæархайдтой зарæгыл. Дже- 
рихаи дæр, йæ фос-иу куы æрæскъæрдта, уæд сæм-иу 
изæрыгæтты хъуыста... Иу бон ацыдысты Чырыстонхъæу- 
мæ. Хъæугæрон æрфистæг сты. Ныззарыдысты зарæг. Сæ 
размæ рацыдысты Алыксандры хæстæджытæ æмæ са^ 
сыхæгтæ. Бакодтой сæ хъæумæ. Цалдæр боны сæ нæ ра- 
уагътой. Зарæг, цалынмæ йæ чырыстонхъæуккæгтæ ай- 
стой, уæдмæ йæ фæзарыдысты куырттатаг уазджытæ. 
Стæй стыр арфæтæ æмæ лæвæрттимæ æрбаздæхтысты 
фæстæмæ. 
Джерихан йæ кæсæнцæстытæ сæ аг^ьуды нывæрдта 
æмæ хъуыдытыл фæци. «Ныр Лениныл ахæм кады зарæг 
скæн, уæд...— загъта лæппу йæхиньшæр æмæ куыддæр 
йæ хъуыдыйæ фæтарст. Хуымæтæджы лæгыл зарæг скæ- 
нын диссаг нæу. Фæлæ Лениныл! Уымæ чи хъуамæ бахæс- 
са йæ ныфс? Уым цæйбæрц уæззау æмæ арф ныхæстæ 
63 

, зæгъын бахъæуид? Бæгуыдæр, зондджын ныхæстæ! Ай- 
гъай!.. Æниу... Ныхæстæ-иу ахуыргонд адæм æрхъуыды 
кæнæнт... Зарæгæн уал йæ хъæлæсыхатт куы уаид... 
Уыцы бонæй фæстæмæ æрыгон фыййауы сæрæй нал 
цух кодта Лениныл зарæг скæныны хъуыды. 
Æцæг æм нырма ницы бæрæг хъуыдытæ уыди. Зарæг 
аразæгæн æххуысгæнджытæ разыны, фæлæ уæддæр за- 
рæг иу адæймагæй рацæуы, йæ хъæлæсыздæхт ын иу исчи 
æрхъуыды кæны. Æмæ цымæ чи уыдзæн уыцы иу лæг? 
Джерихан йæхæдæг йæ ныфс кæцæй бахæсдзæн ахæм 
стыр хъуыддагмæ. Фæлæ йæ фæндон ас лæгтæй искæмæн 
куы зæгъид, уæд, чи зоны, уыдонæй исчи уыцы хæс йæхи- 
1 мæ райсид. Фæлæ...аипп ма уæд... Ленииы амардыл ныр 
дыууæ азæй фылдæр куы рацыд. Кæд искæйы зæрдæ 
рысти æмæ йæм мæгуыр адæмы фæтæгыл зарæг скæныны 
иыфс уыди, уæд кæм и ныронг? Ленин дунейы фæллой- 
гæнæг адæмæн цы хорздзинæдтæ сарæзта, цы сгуыхтдзи- 
нæдтæ равдыста, цы амондджын цард сын радта, уый 
кæцы лæг нæ зоны? Уыдæттæй фæрсыны сæр никæй 
бахъæудзæн. Уæдæ ма дзы цы хъæуы? Зарæггæнæгæн 
йæхи æрхъуыды æмæ йæхи хъару. 
О, фæлæ уæддæр ахæм стыр хъуыддагмæ ныфс бахæс- 
сын æнцон нæу. 
Джерихан иикæмæн бауæндыд йæ хъуыды зæгъын. 
Йæ цæсгом нæ бахъæцыд. Цы бæрæг ис, куыд æй бам- 
54 

бардзысты адæм? Чи зоны, исчи афтæ зæгъа: «Кæс-ма 
\ амæ дæр! Зондджын хисдæртæ æмæ ахуыргонд адæмы 
сæрмæ цы хъуыды не ’рцыд, уый ацы къуызыппа йæхимæ 
райста. Йæхи уыдонæй лæгдæр хоны...» Науæд æй куы 
бафарстæуа: «Дæхæдæг исты æрхъуыды кодтай?» Уæд 
сын цы зæгъдзæн? 
Фæлтау уал йæ хъуыды зæрдæйы арф æвæрдæй баз- 
зайæд. Бон цæуы, æмæ фарн йемæ хæссы. Хаттæй-хатт, 
дам, адæймагæн йæ зæрдæйы уарзт тыхджындæр вæййы, 
йæ бон цы у, уымæй. 
ДЖЕРИХАН ЛЕНИНЫЛ ФЫЦЦАГ 
ХАТТ КУЫД ФЕМБÆЛД 
Хур æрбахæццæ Æрхоны хохы сæрмæ. Бирæ йæ нал 
хъæуы хæхты фæстæ æрфысым кæнынмæ. Хъæриу йæ 
аууон æрбаппæрста Тыбауы ныгуылæн фахсыл. Изæры 
ирдгæ фæсырдта æнтæф уæлдæфы. Фос та хизынмæ фе- 
сты. Зыдхæрд кæнынц цыллæгæрдæг. 
Джерихан бады къуылдымыл, фæлæ йæ зæрдæ ам 
нæй, афардæг, дыууадæс азы размæ кæмыты уыд, уыр- 
дæм. Æмæ цыма йæ ивгъуыд царды бонтæ йæ цæстытыл 
уайынц æмæ йæхицæн кæны уыцы хабæрттæ. 
56 

* * * 
Уæд дæр сæрд уыди. Сусæны мæй. Ас нæлгоймæгтæ 
хос карстой уыгæрдæнты; сылгоймæгтæ ссывтой, лæппу- 
тæ цыдысты фыййау, мах та, æхсæз-авдаздзыд сывæл-: 
лæттæ, фыййау цæуынхъом нæма уыдыстæм æмæ хызтам> 
уæрыччыты, родты, хъазты, хуымты знаггадæй хъахъ- 
хъæдтам. Дæс кæнæ ссæдз азы размæ куыд уыди, афтæ. 
Нæ хъазæнтæ, фыдæлтæй нын чи баззад, уыцы порти 
æмæ къори, хъæл æмæ лæдзæг, хæрис кард æмæ уисын 
бæхтæ. Нæ фыдæлты фыдæлтæ дæр, дам-иу уыдонæй 
хъазыдысты. Цард азæй-азмæ цыди уыцы иу æрхы, цъи- 
ти куыд тайы, афтæ — сындæг æмæ иугæндзонæй. 
Иу изæр уæрыччытьг фæстæ хъæумæ куы æрæздæх- 
тыстæм, уæд федтам: хисдæртæ цыдæр сагъæсхуыз уы- 
дысты. Иу рæвдауæн ныхас сæ никæй дзыхæй схауди. 
Сывæллаетты хъуыдыгæнæг нæй, хисдæртæ сæ кæрæдзи- 
имæ ныхас кæнынц; Мах дзы бамбæрстам, арæх кæй 
дзырдтой, ахæм дзырд: «Хæст». Рацæй-рабон, æмæ Уæ- 
рæсейы паддзах хæцы Германы паддзахимæ. Гъемæ хæ- 
цæнт, цас сæ фæнды, уыйас. Махонтæ та цæуыл нын- 
къард сты? 
Нæ иутæм афтæ касти, цыма паддзæхтæ фырыты хуы- 
зæн фæхæцынц: дардæй æрбазгъорынц æмæ сæ сæртæй 
кæрæдзийæн — хафт! Иннæтæм гæсгæ афтæ нæ уыдаид, 
56 

паддзæхтæ йæ сæ сæрмæ не ’рхастаиккой. Паддзæхтæ 
кæд хæцынц, уæддæр стыр. галты хуызæн. Нæ ныхас ба- 
хастам, хъæугæрон йæ фос цы фыййау хызта, уымæ. Уый 
фæхудти нæ дыууæтыл дæр. 
— Куыд æдылытæ стут! Искуыдæр ма паддзæхтæ 
фосы хуызæн фæхæцынц? Уыдонæй хуыздæр хæцæнгарз 
куы никæмæ ис, уæд ма сæ сыкъаты сæр цæмæн хъæуы? 
Паддзæхтæ рацæуынц æхсæивæзмæ, ныхæй-иыхмæ æр- 
лæууынц æмæ сæ кæрдтæй кæрæдзийы цъыччытæ рай- 
дайынц. Иæ гуырæй йæ сæр кæмæи раздæр фæхицæн 
вæййы, уый састыл нымад æрцæуы æмæ йæхи уацары 
ратты. 
Неппæты дæр уыриыдтой фыййауы ныхæстæ, уымæн 
æмæ нæ зыдтам, уацар цы у, уый. Стæй фыййау махæй 
хисдæр уыди, хисдæртæ та зондджындæр вæййынц. Уæдæ 
иæхæдæг кæрæдзийы куыд фæбырсæм, паддзæхты хæст 
нæм уый хуызæн дæр нæ каст. Паддэæхтæ сывæллæттæ 
не сты. 
Къуыри дæр нæма рацыд уæдæй, афтæ нæ хъæуы къу- 
лер горæтæй æрбахаста ситты гæххæттытæ, ахæм æмæ 
ахæм бон, уал сахатыл уыдон æмæ уыдон хъуамæ æф- 
сæддон хицаумæ сæмбæлой. 
Сидтонтæ куы раст кодтой, уæд сæ фæдыл рацыдыс- 
ты æгас хъæубæстæ. Бæлццæттæн лæвæрдтой æвзист сом- 
тæ æмæ сомырдджытæ. Сылгоймæгтæ не ’нцадысты сæ 
67 

кæуынæй. Æмæ уæд мах базыдтам: паддзæхтæсæхæдæг* 
нæ фæхæцынц. Фæхæцынц, мæнæ салдат кæй акæнынц, 
уыдон. Тыгъд быдыры. Иуырдыгæй Германы паддзахы 
салдæттæ, иннæрдыгæй та Уæрæсейы паддзахы салдæт- 
тæ. Паддзæхтæ та бадынц бæрзонд обæутты сæр къæлæт- 
джынтыл æмæ салдæтты кæрæдзийыл ардауынц. Улæф- 
ты рæстæг та алчи йæ салдæттæн байуары дзуæрттæ 
æмæ майдантæ. 
Нæ хъæуæй иу хæдзар æфсадæй райста писмо. Сæ 
лæппу сæм фыста мæ службæ, дам, фæцис, æмæ мæ ныр 
æрвитынц фронтмæ, нæхи æмæ гермайнаг салдæттæ кæм 
хæцынц, уырдæм. Цыма мард сæ хæдзары уæлсынт уыди, 
бинонтæ афтæ фæкуыдтой. Сæ сыхæгтæ сын фæуайдзæф- 
тæ кодтой: «Куыд кæут удæгас лæгыл? Худинагæй дæр 
кал тæрсут?» 
Къуырийы фæстæ не ’ннæ сыхаг райста «сау гæх- 
хæтт». Æгас хъæубæстæ сæм уыцы диссаджы гæххæтт 
уынынмæ фæцыдысты. Чысылтæй дæр чидæр федтауыцы 
«сау гæххæтты». Иу сау дæр нæ уыд! Æнæуи гæххæтты 
хуызæн — урс, фыст дзы уыди: «Уæ фырт фæмарди 
фронты». Æмæ йæ уый тыххæй хуыдтой «сау гæххæтт» 
кæнæ «сау чиныг». 
Йæ хисты бон бирæ адæм æрæмбырд æгас комæй. 
Диссаг нæм каст уый. Хæдзары мард нæ ууди, афтæмæй 
адæм кæуынæй сæхи мардтой; адæм æрæмбырд сты зиаи 
58 

яыгæныимæ, фæлæ кæй баныгæной, уый нæй. Цалдæр 
лæппуйы арвыстой уæлмæрдтæм. Ингæн не скъахтой, 
фæлæ ингæны фаг зæхх рахицæн кодтой, йæкæрæтты йын 
лыстæг къæйдуртæ æрсагътой. Ингæны кæрон ма ныттг- 
тъыстой даргъ лæдзæг, йæ кæроныл урс хæцъил, чысым 
тырысайы хуызæн. Уый, дам, чи амард, уымæи ацы уæл- 
мæрды йæ зæххы хай йæхи куыд уа, æмæ мæрдты бæсты 
æнæбыиат куыд нæ уа, уый тыххæй. 
Хъæумæ æрбайхъуысти ноджы иу ног хабар. Турчы 
паддзах дæр хæцын райдыдта Уæрæсейы паддзахимæ. 
Алы къуыри дæр нæ хъæумæ цæуынц ситты гæххæттытæ, 
æмæ нæлгоймæгтæ хæстмæ ивылынц. 
Иу хæдзар та бынтон æнахуыр гæххæтт райста фрон- 
тæй: йæ фырт уыди æфсады, хæцыди, фæлæ, дам, ныр 
никуал ис, æрбадæлдзæх. Цы фæцадаид? Цымæ уымæн 
дæр хистытæ кæндзысты? Куыд дзырдтой, афтæмæй 
йын хист нæма уыдзæн. Цыиæ, дам, вæййы, чи зоны, фæ- 
зына. 
Хæст куы райдыдта, ууыл рацыди афæдз, афтæ нæ 
хъæуæй иу æрбаздæхт Германы фронтæй. Йæ галиу цæст 
сохъыр, йæ рахиз къах — уæраджы сæрмæ лыг. Мах ма 
кæм æвдæлди хъазынтæм. Хъуыстам нæ хъæуккаджы 
хабæрттæм. Салдаты таурæгътæн кæрон дæр нал уыди. 
Æмæ мах дæр базыдтам, паддзæхтæ хæсты быдыры кæй 
нæ вæййынц, фæлæ сæ галуанты æнцад-æнцойæ кæй фæ- 
59 

бадынц, хæцгæ æмæ мæлгæ та кæй кæнынц мæнæ нæ 
хъæуæй кæй акодтой, ахæмтæ — салдæттæ. 
Мах нæхæдæг дæр «хæцыдыстæм». Нæ иутæ —«ма- 
хонтæ», иннæтæ—«Герман». Раст зæгъыи хъæуы, «Гер- 
ман» уæвын ничи куымдта, фæлæ-иу йæ хал кæмæн схау- 
ди,.уымæн ма цы гæнæн уыди. Нæ хæцæн бынат — нæ- 
зыты къохы. Нæмгуыты бæсты нæм — нæзыйы гуыркъо- 
тæ. Кæуыл сæмбæлой, уый у мардыл нымад. Фæлæ-иу 
нæм бынтон мæрдтæ никуы уыди. Иэæры та-иу иумæ цы- 
дыстæм нæхимæ нæ сæрты цæфтæ æмæ нæ цæсгæмтты 
цъæхтæ æууæрдгæйæ... 
Дыууæ азы рацыд, хæст куы райдыдта, уæдæй нырмæ, 
фæлæ уæддæр нæма фæцис. Нæ хъæуы ма баззадысты 
зæронд лæгтæ æмæ сылгоймæгтæ. «Сау гæххæттытæ» са- 
рæх сты. Афтид ингæнтыл урс тырысатæ фылдæрæй-фыл- 
дæр кодтой. 
Мах дæр фæасдæр стæм. Фыййаухъом чи уыд, уыдон 
ныр хосдзаутæ систы. Афон нын бæргæнæма уыди, фæлæ 
мах та фыййæутты æмæ рæгъаугæсты бæрнмæ бахауд- 
там. Нæ иуæй-иуты бахъуыди цæвæг райсын, йæ хъæд 
ын-иу фæцыбырдæр кодтам. 
Хъæуыхицау ситты гæххæттытæ нал лæвæрдта хæ- 
дзæрттæм. Иæхæдæг-иу йæ фæсдзæуинтимæ æрбацыди 
æмæ æмбырд кодта ацæргæ адæмы. Мæстæй йæм хæл- 
дысты адæм, æлгъыстой паддзахæн йæхи дæр æмæ йæ 
60 

хъæуыхицæутты дæр. Фæлæ уыцы ныхæстæ никæмæ 
хъардтой. Хæстмæ цу, уыййедтæмæ, цас дæ фæнды, уый- 
ас дæр æлгъит. , 
Иуахæмы та нæм æрбацыд уырыссаг афицер йæ сал- 
дæттимæ. Уæды онг никуыма федтам æцæг салдат. Бав- 
дæлдысты, æмæ, кæуылдæриддæр хæст кодтой, сегасы 
дæр хæстмæ тардтой. Кæуын æмæ хъарæг йедтæмæ ни- 
цыуал хъуысти хъæуы. 
Æфсадмæ кæй акодтой, уыдонæн сæ фылдæрæй ныр 
дыууæ азы дæргъы нæдæр «сау гæххæтт» ис, нæдæр сæф- 
ты хабар, нæдæр писмо. Цы фесты? Цы сыл æрцыд?.. 
Хъæуы фос æххормагæй цагъды кæнынц. Адæм цæуынц 
бызгъуырты. Мидæггаг дзаумаваг дæр хъуымац балхæ- 
нынмæ нæй. Сылгоймæгтæ райдыдтой фæсмыи юбкæтæ 
дарын. 
Моллотæ æмæ дæснытæ æмбисонд фесты. Адæмæй 
домдтой, хъаймæт, дам, æрцæуы æмæ, дам, къуыри æртæ 
боны йедтæмæ мауал кусут, иннæ бонты, дам, кувут æмæ 
кувут хуыцаумæ, нæхимæ хохы зæдтæ æмæ ’ дауджы- 
тæм. / 
Адæм сфæлмæцыдысты æххормагæй, бæгънæгæй, 
фыргуыстæй; тарстысты æнæдарæг, æнæныгæд баззайы^- 
иæй. «Уæд та зæхх нæ быны куы аскъуынид æмæ уым 
куы аирвæзиккам, кæнæ нæ хæхтæ сæ быны куы баныгæ- 
никкой ацы удхары бæсты...» — ахæм ныхæстæ-иу адæй- 
61 

маг арæх хъуыста. Хæдзæрттæй хъарæт æмæ хъæрзын 
йедтæмæ ницыуал хъуысти. 
Æмæ та уалынмæ дзыхъынног хабар: «Паддзахы рап- 
пæрстой!»... 
Ацы хабар адæммæ ницы уыйбæрц диссаг фæкаст. 
Хæсты хабæрттыл куыд сагъæс кодтой, паддзахы рап- 
пæрсты ахæмæй ницы уыд. Фронтæй чи сыздæхт, уыдо- 
иæй иу ахæм разынд æмæ-иу «нæ зонын» ницæмæй 
загътаид. Цæмæйдæриддæр æй бафæрс — дзуапп дын 
радтаид. Йæхи афтæ дардта, цыма алцыдæр зоны. Æмæ 
йæ паддзахы раппæрсты тыххæй куы бафарстой, уæд аф- 
тæ бакодта: 
— Ууыл та цы дис кæнут. Паддзахы арæх раппа- 
рынц... 
Нæ чысыл хæххон хъæуы нæ уыд помещиктæ, кънйæз- 
тæ, базаргæнджы^æ, паддзахы æвæрд хицæуттæ, нæдæр, 
бирæ фос кæмæ уыд, æмæ паддзахы раппæрстыл чй ба- 
хъынцъым кодтаид, ахæмтæ. Гъе, фæлæ цин дæр ницабæ- 
рæг кодтой. Æндæр искæй та куы сæвæрой паддзахы бы- 
наты, уæд та? Цы уæлдай у адæмæн? 
Хабар махмæ дæр бахæццæ. Кæрæдзийы фарстам: 
«Цыхуызы йæ раппæрстой? Иæхицæй тыхджындæр куы 
ничи уыд, уæд æм чи бауæндыд? Кæнæ йæ цымæ кæцæй 
раппæрстой?». 
Нæ хъæуы дæле иу ауындзæг къæдзæх уыди. Куыдз- 
62 

æппарæн къæдзæх æй хуыдтой. Цæвиттон, йæ куыдз-иу 
кæмæн ныззæронд, уый-иу æй уыцы къæдзæхы сæрмæ 
асайдта, былмæ-иу ын баппæрста кæрдзыны къæбæр.’ 
Куыдз-иу уырдæм куыд фæци, афтæ йæ фесхой, æмæ — 
дæ балгъитæг афтæ — арф комы-иу смидæг. Топпыхос 
дæр ыл нæ бахардз æмæ нæмыг дæр. Йæ хццауæн дæр — 
æнцондæр. 
Цымæ паддзахы дæр ахæм къæдзæхæй раппæрстаик- 
кой? Æви тъæпæн уæлхæдзары сæрæй?.. 
Хæстæй здæхын байдыдтой, салдат кæй акодтой, уы- 
дон. Ахæмтæ дæр дзы уыди, æмæ йæ«сау гæххæтт» бирæ 
раздæр кæмæн ссыд. Хæсты размæ дард рæттæм куыст- 
агур чи ацыд, уыдон дæр здæхтысты фæстæмæ. 
•; Фæлæ ма уыдонæй æддæмæ хъæумæ арæх цыдысты, 
студенттæ кæнæ ахуыргæндтæ кæй хуыдтой, ахæм æнæ 
зонгæ æрыгон адæм. Сбирæта сты хъæуы нæлгоймæгтæ. 
Куывдтæ, чындзæхсæвтæ ивтой кæрæдзийы. Фæндыр- 
дзагъд æмæ зарæг арæх хъуыстысты хæдзæрттæй. 
Диссаг нæм каст иу хъуыддаг: кæдæмдæриддæр фæ- 
комкоммæ уай — адæмыл зæрдиаг ныхас бацайдагъ вæй- 
йы; Бирæ уой, чысыл уой — сæ ныхæстæн кæрон нал 
вæййы. Дзурынц фæидагыл дæр, куысты дæ^ хæдзæртты 
дæр, цины кæнæ зиаиы хъуыддаджы куы саёмбæлынц, 
уæд дæр. Уыимæ ахæм æнахуыр дзырдгæ фæзæгъынц, 
æмæ ныронг хъусгæ дæр кæй нæма фæчынд: бæлшæвик- 
64 

тæ, кадеттæ, меншæвиктæ. Уæлдай арæхдæр та дзырдтой 
иу дзырд: Ленин. Стыртæ куыд бамбарын кодтой, афтæ- 
мæй паддзахы чи раппæрста, уый ном хуынди Ленин. 
Бонæй-бон арæхдæр æмæ карздæр кодтой адæмы мы- 
хæстæ. Ныр арæхдæр дзырдтой хисдæртæ нæ, фæлæ кæс- 
дæртæ, зæрæдтæ та-иу фылдæр хъусгæ кодтой. Хатгай-иу 
дзурджыты æхсæн быцæу ныхас дæр рауади... Нырæй 
фæстæмæ, дам, Уæрæсейы нал уыдзæн паддзæхтæ. Нæ- 
дæр Микъала-паддзахы хуызæн, нæдæр рæстæгмæ чи 
уыди, уыцы Керенци-паддзахы хуызæн. Æлдар дæр нал 
уыдзæн, кънйаз дæр нал уыдзæн, адæм зæхджынтæн хъа- 
лон нал фиддзысты, уымæн æмæ, дам, пъырыстыфтæ 
æмæ хъæуыхицæуттæ дæр нал уыдзысты. Уый дæр ма цы, 
фæлæ, дам, хæхбæсты цы адæм цæры, уыдонæн быдыры 
зæхх ратдзысты, харбызтæ кæм зайы, ахæм зæхх. 
Афтæ дæр ма дзырдтой: мæнæ Дæллагхъæуы цы 
скъола ис, лæппутæй, дам, уый каст чи фæуа, уымæн уы- 
дзæи горæты кæцы-фæнды скъоламæ бацæуыны бар 
дæр. Йæ бон, дам, уыдзæн лæвар ахуыр кæнын, цалын- 
мæ стыр ахуыргонд суа, уæдмæ. Цæргæ дæр, дам, пад- 
дзахады хардзæй æмæ дарæс дæр. Æмæ уыцы хабарыл 
та уæлдай фылдæр фæцин кодтам. 
Кæй ницы уырныдта, ахæмтæ дæр уыди иæ хъæуы, 
фæлæ уыдон ныхас ницы давта, хъусæг сæм нæ уыд. 
Рæстæг йæ цыд кодта. Ногæи ногдæр хабæрттæ хас- 
5 Фыййауы сагъгес 66 

той бæлццæттæ Уæрæсе æмæ Дзæуджыхъæуæй. Ноджы- 
дæр ма иу салдат æрыздæхт хæстæй. Куыд дзырдтой, 
афтæмæй, дам, дыууæ хæсты фæцис: раздæр Гермаиы 
хæсты, стæй та, паддзахы фæстæмæ йæ бынаты сæвæрын- 
мæ чи хъавыд, уыцы кадетты ныхмæ хæсты. Ахæм ны- 
хас дæр ма кодтой æмæ, дам, Ленинæн йæхи дæр фед- 
та. Исчи-иу æй истæмæй куы фарста, уæд-иу йæ ныхас 
афтæмæй райдыдта: «Уыцы хъуыддаджы тыххæй Ле- 
иин афтæ загъта»... «Ленины афтæ фæнды»... «Кæмæй 
мæ фæрсут, уыдоны тыххæй Леиин афтæ хъуыды кæ- 
иы»... Адæм æм хæлиудзыхæй хъуыстой æмæ дисæй мар- 
дысты: «Уый цавæр Ленин у? Тынг дард куы цæры ар- 
дæм, уæд нын нæ хъуыдытæ цæмæй зоны? Раст мах 
цæмæ бæллæм, уый дæр нын уый аразы». 
Уæдæй фæстæмæ Куырттаты комы Ленины номæй 
арæхдæр никæйуал ном дзырдтой. 
Уыцы бæлццонæн йæ мад æмæ" йæ фыд сфæнд код- 
той стыр куывд скæнын. Æрцæуын æихъæл ын нал уы- 
дысты, æмæ сæм æвиппайды фæаынд. Кадеттимæ куы 
тох кодта, уæд, дам, ахæм рæттæм бахауд æмæ уырды- 
гæй писмо рарвитæн дæр нæ уыд. 
Сæ куывдмæ æрхуыдтой æгас хъæуы нæлгоймæгты. 
Мах та цæй хонын хъуыд. Сеппæты разæй балæууы- 
дыстæм куывдгæнджытæм. 
Хисдæрæн бадтис нæ сыхаг зæронд Дзакко, асæй 
66 

1 бæрзонд, фæлæ къæсхуыртæ арæзт, урсзачъе лæг. Мæ- 
гуыр цард кодта уый. Хохаг лæгмæ хуымзæхх æмæ уы- 
гæрдæн куы нæ уа, уæд ын цæй хъæздыг уæвæн ис!Ма- 
дзура лæгыл нымад уыд. Фынджы хисдæрæн æрбадын 
дæр-иу никуы куымдта. Йæ дыууæ фырты хæстæй нал 
æрыздæхтысты. Æртыккаг фыртыл дæр сæмбæлдайд 
йæ хисдæрты фыдбылыз, фæлæ йæ революци æмæ 
Ленин фервæзын кодтой. 
Фынгтæ æвæрд куы фесты æмæ Дзаккомæ нуазæн 
куы радтой, уæд сыстад æмæ райдыдта: 
— Фарн уæм бадзурæд, мæ хъæубæстæ! Бахатыр 
мын кæнут, нæ фыдæлтæй цы фынджы æгъдау баззад, 
уый ацы хатт йæ рагон хуызы куынæуал рауайа, уæд. 
Алчидæр зоны, фыццаг цы гаджидау вæййы, уый. Уы- 
мæй æддæмæ гаджидæуттæй дæр чи кæд вæййы, уый 
дæр зонут. Мæнæ ацы фæрныг хæдзармæ цæй фæдыл 
æрæмбырд стæм, гъе уый дæр, хуыцау сын хорз амонд 
раттæд... Мæ фыды фыдæй куыд фехъуыстон, афтæмæй, 
дам, нæ Иры фыдæлтæ незамаиы кæддæр дзаджджын 
æмæ парахат быдырты цардысты. Бæркадджын зæхх 
уыд сæ цæрæн бынат, лæг дзы дуры къæртт не ссард- 
таид, ахæм мæрджын. Разы уыдысты сæ цардæй, фæлæ 
сæм цыдæр фыдбылыз бафтыд, цавæрдæр сау тых сыл 
фæуæлахиз æмæ сæ атыдта сæ ныййарæг зæххæй, фехс- 
та сæ æнæбын арвмæ. Гъе æмæ, дам, адæм зæххæй куыд 
67 

фæцæйиртæстысты, афтæ сæ цуры февзæрд æфхæрд 
æмæ фæндаггон адæмы дуаг Уастырджи æмæ ма сæм 
иыхъхъæр кæнын бафæрæзта: «Хæцут хæхтыл!»—æндæр 
йæ бои мицыуал бацис. Йæ хъæр фехъуысти адæммæ. 
Быдыры зæххæй фæхицæн сты, æмæ хæхтыл æрцауыи- 
дзæг сты. Кæм ма сын уыдаид дыргъдæттæ æмæ сæн- 
дæттæ, бæркад кæцæй цыд, ахæм зæхх. Ныр фæхæстæг 
С!Ы, цард кæм нæй, арвы цæссыг салдæй кæм ныхъ- 
хъæбæр, уыцы цъититæм. Фæлæ уæддæр цардысты. 
Хурæй дарæс кодтой, зæххæй фадыварц. Гъемæ та ам 
дæр æнцойад æмæ амонд не ссардтой. Уæддæр та уыцы 
фыдбылызтæ, уыцы сау мылазон тыхтæ се ’ккой сбад- 
тысты. Æцæг ныр æндæр нæмттæй хуындысты: паддзæх- 
тæ æмæ æлдæрттæ, помещиктæ æмæ пъырыстыфтæ, 
хъæуыхицæуттæ æмæ фæсдзæуинтæ. Уый æдде ма сæ- 
химидæг цы æнамонд æмæ зыидоны уавæртæ уыд, уы- 
дон: зæххы гæппæлы тыххæй лæджы мæрдтæ, æнæкæ- 
рон тугист, æххормаг, гæвзыкк, лæсæнтæ æмæ зæйтæ... 
Уæддæр цардысты, хылдысты, мæрдтæй удæгæсты æх- 
сæн цы къахвæд ис, ууыл рагон таурæгъы куыд загъ- 
дæуыд: фæсте сæ мæлæт сырдта, разæй та сæм сæр- 
сæфæн æнхъæлмæ каст... Уалынмæ райдыдта ацы хæст. 
Аргъæутты кæфхъуындарæн адæм алы бон дæр хъалон 
фыстой — чындздзон чызг ын лæвæрдтой, цæмæй сæ 
донæй нуазын уагътаид, уый тыххæй. Ацы паддзах та 
68 

кæфхъуындарæй фыддæр басгуыхти. Фæсивæд нæм нал 
баззад. Æмæ цæй сæраппонд? Хур нæ кæй тавы, уый 
тыххæй?.. 
Дзакко иу уысм фегуыппæг. Цыма йæ хъуыр ах- 
гæдта. Чи зоны, йæ фыртты æрбаймысыд... Иæ цæстытæ 
йыл комдзог рацыдысты. Æмæ федтам, Дзаккойы цæс- 
сыгтæ цæстыхаутæй зачъетæм ставд æртæхтæй куыд 
хаудысты, уый. 
— Гъе фæлæ адæм афтæ фæзæгъынц, — дзырдта 
хисдæр. — Фыдбон æмæ, дам, фыдлæг бирæ нæ хæс- 
сыиц. Адæмы æхсæн фæзынд ахæм лæг, æмæ уыцы сау 
тых-фыдбылызтæй тыхджындæр чи разынд. Уый фæтых 
паддзахыл æмæ фервæзыи кодта мæгуыр адæмы... Гъе 
æмæ, мæ фырдзырд мын бахатыр кæнут, фæлæ ацы 
нуазæнæй æз сидын, паддзæхтæ æмæ мæгуыр адæмы 
фыдбылызтыл чи фæуæлахиз, уый, Ленины цæрæнбонты 
тыххæй... 
Кувæггаг нæ авæрдта Дзакко, афтæмæй сыкъа аныз- 
та æмæ æрбадт. Иæ дæле чи лæууыд, уыдон, куыд æмбæ- 
лы, афтæ афоныл «оммен» дæр нæ загътой. Дзакко ахæм 
гаджидау зæгъдзæн, уый æихъæл ничи уыди. Нæ сæ уыр- 
иыдта, мадзура Дзакко, «æнæдзуапп» кæй хуыдтой,1 уы- 
мæй ахæм ныхæстæ фехъусдзысты, уый. 
Мах дæр æм хæлиудзыхæй хъуыстам, нæ къухты стыр 
хæйттæ кæй уыди, уый дæр ма нæ ферох ис. Нымдзаст 
69 

стæм Дзаккомæ, цыма йæ фыццаг хатт федтам, уыйау. 
Уалынмæ адæм иууылдæр дзурæг фестадысты. Истуг- 
мæ бæрæг нал уыдысты хицæн лæгты ныхæстæ. Æвæц- 
цæгæн, алкæмæдæр Дзаккойы гаджидау афтæ диссаг 
фæкаст, æмæ æнæсдзургæ ничиуал фæцис. Хæдзары 
хисдæр райста Дзаккойы къух æмæ йын раарфæ кодта. 
Хæдзары æфсин райдзастæй уырдыг лæууид æмæ йæ 
куатæйæ йæ цæссыгтæ сæрфта. 
Æгъдаумæ гæсгæ хъуамæ алчи дæр хисдæры сидтыл 
«оммен» зæгъа, æрмæст рæгъ куыд дæлæмæ цæуа, афтæ 
цыбырдæрæй; кæсдæртæ та æрмæст фæзæгъынц: «Хис- 
дæртæ цы дзæбæхтæ ракуывтой, уыдоны...» 
Ацы хатт уыцы фæтк дæр ивд æрцыд. Алкæйы дæр 
фæндыд Ленины тыххæй йæ зæрдæбын ныхас зæгъын 
æмæ уыйфæдыл гаджидау дæргъвæтин рауад. 
Уырдыглæууæг рæгъ кæронмæ ахæццæ кодта æмæ та 
нуазæн Дзаккомæ радта. Уый, ног гаджидау зæгъон, 
зæгъгæ, куыд ахъуыды кодта, афтæ æфсин йæ размæ 
æрбацыд æмæ йæм бадзырдта: 
— Фæрнæй уæле фæбад, нæ буц хисдæр, фæлæ мын 
бахатыр кæн,— стæй фæзылд кæсдæрты ’рдæм.— Сымах 
дæр мын бахатыр кæнут. Абои мæ хæдзары цы циндзи- 
над ис, алкæй хæдзары дæр уæ уæд ахæм циндзинад 
æмæ фæрныг фынгтыл фæбадут. Нæ дзæбæх хисдæр, 
стыр бузныг дæ фестæм дæ гаджидауы тыххæй. Дæ 
70 

зондджын ныхæстæ нын нæ иу фынг дыууæ фынджы 
фестын кодтой. Æмæ иугæр афтæ рауад, уæд æй кæрон- 
мæ дæр афтæ ауадзæм. Абоны куывд фæуæд Ленины 
цæрæнбоны тыххæй. Уый мын фервæзын кодта мæ иу- 
нæг хъæбулы, мæ дарæджы, æмæ цæрынæй бафсæдæд. 
Сомизæр та уыдзæн сæрмагонд нæ лæппуйы куывд æмæ, 
хъусут! — иунæг дæр уæ æнæрцæугæ куыд нæ фæуа, 
афтæ... 
Гъе уæд базыдта куырттатаг фыййау Джерихан, 
Ленин чи у, уый. Уæд фембæлди Ленинимæ фыццаг 
хатт. 
ФЫЙЙАУЫ САГЪÆС 
Хæсты размæ рæстæг æнæбары бырыди, ныр та раз- 
мæ бырсы. Алы бон дæр — ног хабар, ног диссæгтæ. 
Куыд тагъд ивгæ цæуынц царды уавæртæ! Цыппар- 
фондз азы размæ дæр ма амы цæрджытæн сæ фылдæр 
æсхонджын топпытæй архайдтой. Иуæхстон берданкæ — 
бæллиццаг уыд алкæмæн дæр. Ныр бакæс, æмæ нæл- 
гоймæгтæй фондзæхстон топп æмæ дамбаца кæмæ нæй,; 
ахæм дзы нал ссардзынæ. Уыйимæ алкæмæ дæрдунейы/ 
гйлдзытæ. Бон-изæрмæ хъавынц нысанмæ, иу бæрæг 
дур кæнæ къæй дæр цух нæ ныууагътой. Суангма Дже- 
71 

риханмæ дæр æрхауд, йæ хæтæл кæмæн алыг кодтой, 
ахæм фондзæхстон. Гæрах æмæ хъæр хорз кодта, æмæ- 
иу йæ нæмыг кæдæм афардæг, ацу æмæ йæ ды базон. 
Хæцæнгарз афтæ æнцон арæн кæй ссис, уымæ гæсгæ 
æвзæргæнджытæ дæр сарæх сты. Комæй рацæуæны 
хъæды бадтысты æм-æ истой мæгуыр адæмы фос. 
Иу рæстæджы Дзæуджыхъæуæй æрбайхъуыст боль- 
шевиктæ горæт бацахстой æмæ æрæвæрдтой советон хи- 
цауад, кæнæ йæ ам куыд хуыдтой — мæгуырты хицауад. 
Афæдз æххæст нæма рацыд, афтæ та æрбайхъуыст 
ногхабар: Дзæуджыхъæу æрцахстой кадеттæ. Деникины 
æфсады афтæ хуыдтой. Горæтмæ цæуын фæзын æмæ фæ- 
тæссаг ис, æвзæргæнджытæ фæфылдæр сты, хъæуæй- 
хъæумæ дæр нал уыди æдасæй ацæуæн. 
Джериханмæ диссаг фæкаст иу хабар. 
Иуахæмы Куырттаты коммæ æрбацыди æфсæддон 
къорд. Адæмæн «æмбарын» кодтой, большевиктæ цы сты 
æмæ цы кæнынмæ хъавынц, уыдæттæ. Джерихан дæр 
сæм хъуыста. Афицерты хисдæр дзырдта: 
— Коммунисттæ куы схицау уой, уæд ам, Куырттаты 
комы цы митæ кæндзысты, уый зæгъинаг уын стæм. Ал- 
цæмæй дæр хъуамæ адæмы сæмхуызон кæной — фосæй, 
зæххæй, хæдзарæй, суаиг уæлæдарæсæй дæр. Хъуамæ 
исджын лæг мауал уа, адæм хъуамæ æмхуызонæй смæ- 
гуыр уой. Чысыл фæстæдæр та адæмы иу хæдзары æр- 
72 

цæрын кæндзысты, се ’хсæн «дæу у, мæи у» куыннæуал 
уа, алцы дæр сыи æмхуызон куыд суа, чи кæй ус у, уый 
бæрæг куыннæуал уа, афтæ... Гъе æмæ ахæм цард хорз 
кæмæ нæ кæсы, ахæм уавæр ма ’рцæуа чи зæгъы, уыдон 
рацæуæнт Деникины æфсадмæ æмæ коммунистты ных- 
мæ хæцæнт... 
Раст уыцы сахат Джериханмæ йæ къух фæтылдта сы- 
хаг зæронд лæг Дзакко. Джерихан ницы бамбæрста æмæ 
йæ мидбынаты лæууыд. Зæронд лæг йе ’рфгуытæ фел- 
хынцъ кодта æмæ та йын йæ амоиæн æнгуылдзæй аца- 
мыдта, ардæм-ма рацу, зæгъгæ. Зæронд лæг аивæй иу- 
варс райста йæхи æмæ хибарæй æрлæууыд. 
— Ибон нæм цы уазæг уыд... Иæ бæхæн ын кæрдæг 
куы æрбахастай, йæ ном — Алыксандр... Кæм цæры, уый 
кæ зоныс? — афарста лæппуйы. 
— Зонын. Уæлæ Цымытийы. 
— Иæ хæдзар дæр ын зоныс? 
— О. 
— Мæнæ доныбылты згъоргæ Цымытимæ æмæ зæгъ 
Алыксандрæн... 
Джерихан рахизырдæм фæзылд æмæ уадидæгæн Фый- 
йагдоны был балæууыд. Иæ хæлафы фадгуытæ стылдта 
æмæ тæнджыты бахызт фаллаг фарсмæ. Уым конд хуым- 
ты ауæдзтыл уайтагъд Цымытийы балæууыд. 
Алыксандр, æвæццæгæн, афицерты æрбацыды хабар 
73 

фехъуыста Джериханы æрбацыдмæ æмæ уайтагъд бам- 
бæрста лæппуйы ныхас. 
Сахаты бæрц дæр нæ рацыд, афтæ лæппу фæстæмæ 
æрхæццæ. Радзырдта Дзаккойæн Алыксандры фæ- 
дзæхст, стæй Ныхасы кæрон мæсыджы фисынмæ рацыд. 
Уæдмæ Ныхасы уæвджытæй бирæтæ афицерты кур- 
диаты фæдыл фæдзырдтаиккой, уæдæ цы! Кæйдæрты 
бауырныдтой афицерты хахуыр ныхæстæ. Чи зоны, иуæй- 
иуты урсыты æфсадмæ ацæуын дæр бафæндыди. 
— Ды куы ницыма загътай, зæронд лæг?— ирон афи- 
цертæй иу бадзырдта Дзаккомæ. Уый цалдæр къахдзæфы 
раздæр ралæууыд. 
— Уазджытæ, бахатыр нын кæнут... Мах талынг 
адæм стæм æмæ, бирæ цыдæртæ кæй не ’барæм, уый уæм 
хъуамæ диссаг ма фæкæса... Æмæ æз бафæрсынмæ хъа- 
вын. Мæнæ кадеттæ кæй хонынц, уыдонæн сеппæты хис- 
дæр Деникин цыма у, фæлæ бæлшæвикты æппæты хис- 
дæры ном та куыд у? 
— Уый та Ленин хонынц... Æмæ дæ цæмæн ба- 
хъуыд? — мæсты хъæлæсæй афарста афицер. Дзакко цы- 
ма ницы фехъуыста, уыйау та фæрсы: 
— Бахатыр кæн... Уыцы Ленин кæй хоныс, уымæн 
йæхицæн бинонтæ нæй, комкоммæ йæ куы зæпьæм, уæд: 
бинойнаг ын ис? 
Афицер мæсты кæнын байдыдта. Иæ цæст ахаста адæ- 
74 

мыл æмæ федта: Ныхасы уæвджытæ хисдæрæй, кæсдæ- 
рæй дзуаппæнхъæл ныхъхъус сты æмæ æнхъæлмæ кæ- 
сынц. 
— Бæгуыдæр ын ис бинойнаг, фæлæ, аипп ма уæд, 
цæмæн дæ бахъуыдысты уыдон та? — мæстыдæрæй загъ- 
та афицер æмæ ехсы хъæдæй йæ æрттиваг цырыхъы 
хъус æрцавта. 
— Æмæ уæдæ афтæ куы зæгъыс, усæй, сывæллонæй 
сæм бæрæг нал ис, «дæу у, мæн у», чи у, уый ничиуал 
зоны... Æмæ уæд, Ленин кæй хоныс, уый дæр ахæм æгъ- 
дауæй цæры? 
Ацы фарстæн афицер дзуапп раттын нал бафæрæзта 
æмæ фæтыхсти йæхимидæг. 
— Цы дзуры, цы?— афараста уырыссаг афицер. 
Дзаккоимæ чи ныхас кодта, уый йын загъта цалдæр ны- 
хасы. 
Сæ цуры æрбалæууыд ацæргæдæр ирон афицер. 
— Зæронд лæгг бахатыр кæн, мах хъуыддаджы фæ- 
дыл æрбацыдыстæм. Ды та нæ таурæгътыл дарыс. Мах 
дзуапп агурæм, ды та нын аргъæуттæ кæныс... 
— Арæбын, нæ буц уазæг, дзуапп раттыны размæ-иу 
нæ фыдæлтæм дæр бафæрсын æнæаив нæ касти æмæ 
дын дæхимæ дæр уæндын: зæгъ-ма мын, мах кæй зонæм, 
ахæм ирон лæгæй исчи у коммунист, Ленины фарс 
хæцæг? 
75 

— Æмбæхсгæ кæй кæнут, уыдон дæр нал зонут, æви 
æфсонæн фæрсут? Алыксандры нæ зонут? Харитоны кæ- 
нæ Дзаккойы нæ зонут? Кæннод Тегойы нæ зояут? Æмæ 
уал уыдæттæ уадзæм, фæлæ мæнæ фæсивæдаен фæнда- 
раст зæгъ, æмæ, дæлæ адæм кæм хæцынц, уырдæм ра- 
цæуой. 
Дзакко ма бафæрсинаг уыд, ома уыцы коммунистытæ 
дæр афтæ хъомпал цард кæнынц «дæу у, мæн у» ма зон- 
гæйæ, фæлæ афицер æгæр кæй стæвд, уый аххосæй йæ 
ныхас фæцыбыр кодта. 
— Цы хъуыддаджы фæдыл æрбацыдыстут, уый тых- 
хæй дæр зæгъдзынæн. Уæ фарн бирæ уæд, æртæ лæп- 
пуйы уыдысты æмæ дыууæйæ сæ цард ауæлдай кодтой 
паддзахы службæйы, Германы хæсты бабын сты. Сæ 
кæсдæр ма баззад æмæ уæм кæд раст кæсы, уæд та уый 
дæр акæнут. Фæлæ мæм уæд иу курдиат ис: дыууæ зæ- 
ронды стæм, æмæ кæд паддзахæн йæ хъуыддæгтæ æнæ 
мах нал цæуынц, уæд нæ акæнут, уæддæр æнæ дарæгæй 
сæфгæ кæндзыстæм, ныгæнæг дæр нæ нæ уыдзæн... 
Дзакко фæцис йæ ныхас, йæ чъылдым азылдта афи- 
церы ’рдæм æмæ Ныхасы кæронмæ рахызт. Адæм схор- 
хор кодтой. Æрыгон афицертæй иу тентекк йæхи фæлæг 
кодта æмæ бауырдыг Дзаккомæ. Йæ къухы ехс, ныццæ- 
вынæввонг. Адæм ныссабыр сты. Ау! Куыд æм разын- 
дзæн зæронд лæгмæ йæ къух сисыны ныфс? Уæвгæ цы 
76 

бæрæг ис. Йæ мæлæт кæмæн æрцæйхæццæ кæны, уымæ, 
дам, æгъдау фидар нал вæййы... Фæсивæдæй чидæртæ 
сабыргай сæхи айстой. Цынæ вæййы! Лæг хъуамæ ал- 
цæмæ дæр цæттæ уа. 
— Раст цыма Шкуройы æфсад æнæ дæ фырт иу бон 
дæр хæцын нал бафæраздзысты, ахæм ныхæстæ кæныс, 
зæронд. Хисдæр дæ æмæ, кæд дзурыс, уæд зæгъ мæнæ 
хъæубæсты номæй. Дæ фырт бæсты бикъæмæкомы дæ- 
гъæл куынæ у, мыййаг! — загъта тентекк афицер æмæ 
бакаст йæ хисдæрмæ, булкъонмæ. Уый йæ сæр фен- 
къуыста, ома дæ ныхасæй разы дæн. Дзакко та размæ 
æрбалæууыд. 
— Хуыцау мын мæнг ма зæгъын кæнæд, фæлæ мын 
нæ хъæубæстæ нæ бафæдзæхстой, цæмæй сæ номæй 
дзуапп раттон. Фæлæ иудадзыгдæр иу ран стæм, æмбæ-\ 
лæм кæрæдзийыл æмæ нæ иу иниæйы хъуыдытæ зоны. 
Гъе æмæ мæ кæд хъæубæсты иом»æй фæрсут, уæд уын 
зæгъын: фехъуыстам уын уæ курдиат. Гъеныр нæ нæхи 
бар бауадзут æмæ асагъæс кæнæм, хæстмæ ацæуын æх- 
сæр тонынмæ ауайын, мыййаг, нæу. Æркæсын нæ хъæуы, 
цал лæджы нæм æрæмбырд уыдзæн уымæ, стæй сæ ба- 
цæттæ хъæудзæн. Цæвиттон, куы фæрæвдз уæм, уæд уæм 
бæрæг кæндзыстæм нæхæдæг, ардыгæй горæтмæ бонцау 
йедтæмæ куынæ у... 
Дзакко адæмыл йæ цæст ахаста æмæ бафарста: 
77 

— Раст нæ зæгъын, нæ хъæубæстæ? 
— Раст зæгъыс! Иттæг раст! Адæм фос, мыййаг, не 
сты! Æвиппайды сæ куыд авæрæм? — схор-хор кодтой 
алырдыгæй. 
Афицертæ сæ кæрæдзимæ бакастысты. Сæ зæрдæмæ 
нæ фæцыд Дзаккойы ныхас. Уыдон æнхъæл уыдысты- 
æмæ ныртæккæ фæсивæд сæ бæхтыл абаддзысты æмæ 
семæ ацæудзысты... Ныр сæ бауырныдта: сæ фæндæй 
ницы рауад. Уæдæ ма цы бачындæуа? Тыхæй ам ницы 
саразæн ис. Дæлæ комы нарæджы сæ размæ æрмæст иу 
лæппу куы бабада, уæд сын уый дæр æгъгъæд у. Шкуро- 
йы æфсады та ардæм бырсынмæ не ’вдæлы. Иу къорд дзы 
куы ’рбацæуа, уæд та сыл, уартæ Дыгургомы партизан- 
тæ кæй ныццагътой, уыдоны бон акæндзæн. 
— Цас æмгъуыд уæ хъæуы æмæ нæм кæд фæхабар 
кæндзыстут? — бафарста ма афицерты хисдæр. 
— Куыддæриддæр срæвдз уæм, раст уæм тæккæ уы- 
цы бон хабар уыдзæн. 
Ныхасы уæвджытæй чидæртæ бахудтысты, «уазджы- 
тæй» сæ куыд ничи бафиппайдтаид, афтæ. 
Джериханмæ диссаг уый фæкаст, æмæ, кæс-ма, адæм 
куыд фендæрхуызон сты! Мæнæ ахæм стыр афицер-уаз- 
джытæ ардæм хæсты размæ куы ’рбацыдаиккой, уæд 
сæм Дзаккойы хуызæттæй дзурын дæр ничи суæндыдаид, 
уыдон сæхæдæг дæр сæ сæрмæ не ’рхастаиккой ахæм 
78 

хуымæтæджы адæмимæ уынаффæтæ кæныи. Ныр Дже- 
риханмæ афтæ кæсы, цыма ацы адæм кæд ахуыргонд 
сты, уæддæр Дзакко æмæ Алыксандры раз ницы сты 
зонд æмæ хъаруйæ, æвзаг æмæ ныфсæй дæр. 
Ницы рауад афицерты балцæй. Иннæ хъæуты дæр 
сын лæвæрдтой ахæм дзуапп æмæ фæстæмæ афардæг 
сты. Алыксандр æмæ йе ’мбæлттæ адæмæн æмбарын код- 
той, большевиктæ чи сты, цæуыл тох кæнынц, цавæр 
цард саразынмæ хъавынц, уыдæтты тыххæй. Дзырдтой 
сын, «кадеттæ» кæй хонынц, уыдон паддзахы рæстæджы 
уавæртæ фæстæмæ раздахынмæ кæй хъавынц. 
Дыккаг хатт дæр та æрбацыдысты булкъон Хабæйы- 
фырты минæвæрттæ Куырттатæм (ацы хатт уыдысты 
æртиссæдзы бæрц) æфсадмæ кæныны тыххæй. Ныр хъæ- 
бæрдæрæй дзырдтой. Тæрсын кæнын æмæ æртхъирæн- 
тыл нæ бацауæрстой. Фæлæ та ацы хатт дæр фæуæлахиз 
сты, Куырттаты комæй Ленины партийы цы цыппар- 
фоидз лæджы уыди, уыдон. Развæлгъау адæмæн хъуыд- 
даг бамбарын кодтой æмæ фæсивæдæй иутæ сæхи 
бафæсвæд кодтой, иннæтæ та партизантæм ацыды- 
сты. 
Æртыккаг хатт урсытæ Куырттаты коммæ нал фæ- 
зындысты. Ног æфсад æмбырд кæныныл нал уыдысты, 
сæхи салдæтты уромынæн дæр ницыуал фæрæзтой. Æмæ 
сын 1920 азы уалдзæджы Арвыкомы уæрæх фæндаг нал 
79 

фаг кодта лидзынæн. Лыгъдысты меньшевикты Гуырдзы- 
стонмæ. 
Советон хицауад ныр æнусмæ æрфидар Цæгат Иры- 
стоны. Цы ма баззад урсгвардийы æфсадæй? Æрмæст 
быиæттон фæлхортæ. Бæрзонд хæхтæй лæгъз быдыры 
’хсæн тар хъæдты бабырыдысты æмæ стонг бирæгъы лæ- 
бурд кæнынц фæндаггонтæм. Алы комы дæр — бандæ. 
Цымæ ма цæмæ æнхъæлмæ кæсынц? Уæдæ нæм кæд 
Врангелы æфсад фæзыниккой, зæгъгæ, бадынц æмæ æн- 
хъæлмæ кæсынц. 1920 азы фæззæджы Сырх Æфсад 
Врангелы афицерты Сау денджызы куы бакалдтой, 
уæд дæр ма Хъобангомы æмæ Куырттаты комы æмбæх- 
сæг урс бандитты балтæ цæмæдæр æнхъæлмæ кас- 
тысты... 
Уыцы рæстæджы советон хицауад та ног царды кой 
кбдта. Быдыр-бæстæйы бонджынтæм цы уæлдай зæх- 
хытæ уыд, уыдон айста æмæ сæ радта мæгуыр хæххон 
адæмæн. Куырттаты комы цæрджытæ зæхх райстой, 
Фыййагдон быдыры кæм басабыр вæййы, раст уыцы 
ран æмæ йæ схуыдтой «Иарт». 
Комы рæбын цы цыппар хъæуы уыд, уыдонæй ма баз- 
ззди цыппар хæдзары, иннæтæ иууылдæр быдырмæ ра- 
лыгъдысты. Хæрисджынæй Дзывгъисмæ цы хъæутæ ис, 
уым ма баззад фылдæр цæрджытæ. Кæй йæ^ фыдæлты 
уæлмæрдты цурæй йæ къах нæ хаста, кæмæ та ног зæххыл 
80 

мог цард аразыны ныфс иæ разыиди. Дыууæ дихæй чй 
æрцарди, ома биионтæн сæ иутæ —быдыры, имнæтæам, 
хохы, уыдон та фылдæр уыдысты. 
Джериханы фыд иæ алыгъд быдырмæ: ныр хохы дæр 
фæпарахат сты хуымтæ æмæ уыгæрдæнтæ. 
Афтæ хъуыды кодтой Джерихаиы бинонтæ æмæ уал 
цардысты Куырттаты комы. 
Азæй аз фидардæр кæпы советон хицауад. Ныр 
Куырттаты комы хъæуыхицау нал ис, фæлæ хъæусозеты 
сæрдар, адæм сæхæдæг се ’хсæнæй кæй сæвзæрстой, ахæм 
лæг. Комы фæзынд дыууæ скъолайы. 
Гъе, фæлæ цард йæхæдæг дæр хæххон фæндаджы хуы- 
зæн у: куы фатау растæй тæхы размæ, куы хуылыдз сæ- 
иары фæздæгау иыкъæдзтæ вæййы, куы тыхулæфтга^н- 
гæйæ къæдзæхтыл хæрдмæ хилы, куы та сæрбихъуырæйт- 
тæй уырдыгмæ, коммæ атулы. 
АХУЫРГÆНÆГ ЗАУЫР 
Дæллагхъæуы скъолайы ахуыргæнæг Зауыр æрыгон 
лæппу уыд. Куыддæриддæр астæуыккаг скъола кастфæ- 
цис, афтæ ардæм æрбацыдисæмæ ахуыргæнæгæй кусыи 
райдыдта. Зауыр быдыр-бæстæйы райгуырд, уым схъо- 
6 Фыййауы сагъæс 
81 

мыл. Горæтмæ æввахс хъæутæй искуы кусыиы фадат ын 
уыди; фæлæ уæддæр равзæрста ацы бынат. Куыд фе- 
хъуыста, афтæмæй сæ фыдæлтæ быдырмæ Куырттаты 
комæй ралыгъдысты. Зауыр бирæ иыхæстæ хъуыста1 
Куырттаты ком цы диссаджы рæсугъд у, уый тыххæй. 
Йæ фыды фыд-иу хохаг таурæгътæ дзурып куы рай- 
дыдта, уæд æм-иу хъусынæй нал æфсæсти. 
Фыццаг хатт ардæм куы ’рбацыд, уæд æм хæххон 
æрдз фæкасти, йæ кой-иу куыд кодтой, уымæй ноджы 
рæсугъддæр. Дзывгъисы дæле «Хъæдæргъæвæн» кæй хо- 
нынц, уым æрлæууыди, æмæ нарæг коммæ кæсынæй нал 
æфсæст. Уæрдоны хицауæй хатыртæ ракуырдта æмæ цы- 
дæр амæлттæй иыббырыд доны былмæ. Кавказы хæхты 
кæмттæй кæм нæ уыди, фæлæ дзы ахæм иарæг ком нæма 
федта. Уæле хохæй къæдзæхдур рахауд, фæлæ комы бын 
Фыййагдонмæ æххæст нæ ныххæццæ, комы дыууæ фахсы 
астæу ныссагъд, æмæ ауындзæгæй баззад. Дон згъоры 
йæ бынты. ¦ 
Къаддæр диссаг æм нæ фæкаст, уыцы нарæг иучы 
сæрты цы фæндаг цыди уый. Иу æрæгвæззæг ацы Хъæ- 
дæргъæвæны цас фыдæбон бавзæрста, уый дзы никуы 
ферох уыдзæн. Дæллагхъæуккæгтæй иуы бæхуæрдон бах- 
хуырста æмæ араст сты горæтмæ чингуытæ, тетрæдтæ 
æмæ æндæр ахуыргæнæн дзаумæттæ æлхæнынмæ. Уыр- 
дæм æнæфыдбылызæй аирвæзтысты. Дыууæ боны фесты 
82 

горæты. Æртыккаг бон рараст сты фæстæмæ. Уæрдоны/ 
гуыффæ йедзаг чингуытæй, тетрæдтæй. Бадæн фæй^ 
нæгыл бадтысты дыууæйæ — бæхтæрæг æмæ ахуыргæна#\ 
Куыддæриддæр горæты гыбар-гыбургæнаг тымбыл дсш- 
наг дурæй астæрд уынгтæй рахызтысты, афтæ бацрл 
кодтой, ныр кæд нæ сæры магъз нал æнкъуысид, заЁгъ^æ, 
фæлæ сæ цин бирæ нæ ахаста. Иу ран æлыгхæццæ сйу- 
мæр-цъыфы сæ уæрдоны цæлхытæ суаиг сæ мæсчъьрæй 
афардæг сты. Тыхтæй-фыдтæй ма сæфтыдтой сæ уæрдон, 
раппæрстой йæ хъæбæр зæхмæ. Æмæ сын, æвæдза, уый 
дæр цины хос фæци. Ам аирвæзтысты, фæлæ ма фæнда- 
гыл цас фæфыдæбон кодтой! Горæтæй Джызæлы æхсæн 
цы бавзæрстой, æрмæст уый дæр сын фаг уыди. 
Æрталынггæрæттæ, афтæ бахæццæ сты Дзуарыхъæу- 
мае. Уæды онг рæстæг дзæбæх уыд, Фæлæ уалынмæ бæс- 
тæ фæлурс мигъты бын баталынг æмæ райдыдта фæззы- 
гон лыстæг-æртах уазал къæвда. Æхсæвы æвиппайды 
фæирд ис. Зауыр бацин кодта, райсоммæ хорз рæстæг 
фæкæндзæн, зæгъгæ, фæлæ йе ’мбал мæты бахауд: уыцы 
къæвда æмæ уазалы фæстæ цытæ кæндзысты Хъæдæр- 
гъæвæны? Зауырæн ницы загъта: уый та цы зоны, Хъæд- 
æргъæвæн цы у, уымæн. Бафысым кодтой дæллаг- 
хъæуккаджы хæстæджытæм. Райсомы араст сты боны- 
цъæхтыл. Фæззыгон бон цыбыр у. Хъæдæргъæвæнмæ, 
рухсæй куы нæ бахæццæ уой, уæд бабын уыдзысты бæ- 
83 

Хæй, уæрдонæй. Уæдæ сæхицæн дæр æдас кæм уыди. 
Куыд мйдæгдæр цыдысты, афтæ сагъæсджындæр кодта 
бæхы хицау. «Куыд уыдзæн Хъæдæргъæвæи? Кæд, мый- 
йаг, фæндаджы гакъæттыл их фæхæцыд, уæд ма куыд 
бацыдæуыдзæн æд бæх, æд уæрдон?» Цæлхвæды æмæ 
бæхты къахвæдты цы дондзæстытæ баззад, уыдои тæнæг 
ихцъар æрбавæрдтой. Цыма бæлццæттыл худгæ кæиынц, 
афтæ æрттивынц мæстæймарæгау. 
Хъæдæргъæвæны баййæфтой æртæ галуæрдонджыны, 
куырттатыкоймæгтæ. Галджынтæ фæхъæлдзæг сты æмæ 
Зауыры æмбалимæ тæрхæттæ райдыдтой.Хъæдæргъæвæ- 
нæй цæмæй æиæфыдбылыздæрæй бахизой, уый тыххæй 
сæ исты кæныи хъуыдн. Ацы фыдвæндаг æртиссæдз мет- 
ры бæрц йедтæмæ бæргæ нæ уыди, фæлæ дзы адæймагмæ 
йæ алы уылынгæй дæр мæлæт касти. Зауыритæ уым кæй 
баййæфтой, уыдои дыууæ йедтæмæ нæ уыдысты æмæ 
сæ ныфс цицæмæ бахастой. Фæлæ цыппар лæджы бон 
бирæ у. 
Афои бæргæ нæма уыд афтæ фæуазалæп. Стæм аз 
ныйих вæййы фæндаг ацы афон. 
Зауыр исдугмæ дзæбæх не ’мбæрста, галджынтæ аф- 
тæ тынг цæмæн мæт кæнынц, уый. Фæлæ чысыл фæстæ- 
дæр бамбæрста алцыдæр. Бæлццæттæ æрæмбырд сты 
раззаг уæрдоны алы фарс. Йæ хицау ахæцыд галты сæр- 
босыл. Дыууæйæ хæцынц уæрдоны рæтæнæгъдты кæрæт- 
84 

тыл. Галтæ ахæрд кодтой. Фæлæ кæм. Сæ къæхтæ ихцъар 
фæндагыл иæ хæцынц, фæцъыгъгъуытт ласынц, иу цæ- 
стыфæныкъуылдмæ ферттивынц сæ сæфтæджытæ æмæ та 
гал йе ’мбудтæ зæххыл æрцæвы. 
Баурæдтой галты. Лæгтæй иу райста бæлццæтты уæй- 
лагнымæттæ æмæ сæ галты размæ байтыдта фæндагыл. 
Галтæ сыл бахызтысты æнæфæбыргæйæ. Уæрдон фыц- 
цаг нымæты кæроимæ куы батылд, уæд фæстаг нымæт 
суæгъд, галты размæ та йæ баскъæфтой æмæ та йæ фæн- 
дагыл айтыдтой. 
Уæрдон стылди хæрз сындæггай. Нымæттæ-иу галты 
размæ чи авæрдта, уый æгæр бирæ рауай-бауай кæнын 
хъуыди — цы нымæт феуæгъд, цалынмæ-иу уый размæ 
скъæфта, уæдмæ-иу уæрдон æнцад лæууыди. 
Зауырмæ хардзау æркаст, иуварс кæй лæууыд, уый. 
«Исты куыст мын цæуылнæ бахæс кодтой, æви мыл сæ 
зæрдæ нæ дарынц?» 
— Аипп ма уæд, фæлæ сымах удисынмæ дæр куынæ- 
уал æвдæлы, уæд дзы мæнмæ ницы куыст хауы? 
Зауыры ныхасмæ галты хицау уæрдон фæурæдта æмæ 
йæ мидбылты бахудт. 
— Дæ цæрæнбæн бирæ, ахуыргæнæг! Махæн дæм нæ 
цæсгом нæ бахъæцыд... Уазæг дæ... 
— Уастырджистæн, ахуыргæнæг раст зæгъы. Цы- 
фæнды уазæг æмæ хицау дæр уæд, уæддæр ирон лæг у 
86 

æмæ йæм æфсарм ис,— фæбузныг Зауырæй дæллаг- 
хъæуккаг.— Горæтæй Джызæлмæ цал раны ныссагъд нæ 
уæрдон æмæ-иу ахуыргæнæг мæнæй фæраздæр... 
Ахуыргæнæгæн дæр дзы куыст разынд, нымæт-иу 
куыддæриддæр феуæгъд, афтæ-иу æй фелвæста æмæ-иу 
æй размæ баскъæфта’. Таугæ та-иу æй раззаг акодта. 
Галты цыд фæрæвдздæр. Ныр сæ æрлæуу-æрлæуу нал 
хъуыди. Схæццæ сты гакъæтты тæккæ сæрмæ. Ардыгæй 
та фæндаг дæлæмæ, коммæ фæуырдыг. 
Ам уæрдоиы цæлхытæ гуыффæмæ ныббастой. Тулгæ 
куыд нæ кæной, уый тыххæй. Цæлхыты цæхгæрмæ атъы- 
стой мих. Уырдыджы ныццæуын сын зындæр рауад. Уæр- 
доны цæлхытæ зилгæ иал кодтой, фæлæ-иу фæцъыгъ- 
гъуытт ластой ихвæндагыл æмæ-иу нымæттæ дæр семæ 
ахастой. Æфсондз галты сыкъатыл нындæгъд æмæ адæй- 
магмæ афтæ касти — ныртæккæ сæ арæдувдзæн. Сæрбо- 
сыл хæцæг йæхи нУббыцæу кодта æфсондзмæ, уисæй 
æвзиды галты бырынчъытæм. Фос дæр, мæгуыр, цы фыд- 
былыз сæм кæсы, уый цыма зонынц, уыйау сæ раззаг 
къæхтæ садзгæ хæссынц, фæлæ та фæстæгтæ фæбыр!ынц 
æмæ та уæд гал йæ зæнджыхъултыл æрхауы. Алчидæр 
æмбæрста, иугæр уæрдон куы арæуæг уа, уæд гакъоны 
фæзилын нал бафæраздзæн æмæ — дæ балгъитæг аф- 
тæ!—дæлæ, доны сæрмæ ауындзæгæй цы дур баззад, уый 
уæле комы бамидæг уыдзысты. 
87 

Тыхтæй-фыдтæй ныххæццæ уæрдон доны былмæ. Ныу- 
уагътой йæ уым æмæ раздæхтысты дыккаг уæрдонмæ. 
Уый дæр æрбаирвæзын кодтой фыццаджы хуызы. Æр- 
тыккаджы дæр. Бæхуæрдонимæ архайын сын зындæр 
уыди. Галтæ сæрæй тыхджындæр сты. Æфсондз уырæд- 
той сæ сыкъатæй. Фæлæ бæхæн йæ хамут йæ хъустæ куы 
алвæста, уæд-иу йæ бон ницыуал уыди. 
Бæхуæрдон дæр галтæм куы ныххæццæ, уæд, цыма 
бæлццæттæ зындонæй раирвæзтысты, афтæ сулæфыды- 
сты. Чидæр та сæ Дзывгъисы дзуарæн арфæтæ кæнынмæ 
дæр фæци. 
Зауыр хъазгæмхасæнты кувæгмæ бадзырдта: 
— Гæнæн нæй! Уадз æмæ уал фæндаггонтæн Дзыв- 
гъисы дзуар æххуыс кæнæд. Рæхджы Советон хицауад 
ам ахæм фæндаг æрбакъæртт кæндзæн æмæ Хъæдæргъæ- 
вæнæн йæ ном дæр ничиуал зондзæн. 
— Хуыцау мæ уыцы амондджын бонмæ ма амарæд, 
стæй-иу уыйфæстæ цы-фæндыдæр уæд. 
— Гъæй, мæ хæлар, æгæр бирæ азтæ цæрынмæ нæ 
хъавыс? — мæстæймарæгау æм бадзырдта иннæ бæлц- 
цон. 
— Мæнмæ гæсгæ та æгæр цыбыр æмгъуыд скодта йæ 
цардæн,— дзуапп ын радта Зауыр.— Фылдæр-фылдæр 
дæс азы фæстæ ам уыдзæн хорз уæрдонвæвдаг. 
Ныхас куыдфæстæмæ хъазынмæ аздæхт. Æмæ цæ- 
88 

уылнæ кодтаиккой хъазæн ныхæстæ. Ныр сын коммæ, 
ахауынæй тас нал у. Ардыгæй фалæмæ фæндаг лæгъз у. 
# * * 
Зауыр бавдæлд, æмæ хъусынæй кæмæ нæ фæллад, 
уыцы фыдæлтыккон таурæгътæ æмæ кадджытæ йæхæдæг 
фыссын æмæ æмбырд кæнын райдыдта. Дæллагхъæуы 
хæд сæрмæ ис иу цыргъ къуылдым. Иæ цæгатфахс æвигь 
пайды фæуырдыг, фæлæ йæм хуссарвахсыл схизæн ис. 
Иæ цъуппæй ракæсгæйæ адæймаджы сæр разилы. Къуыл- 
дымы тæккæ цыргъыл ныртæккæ дæр ма лæууы бæрзонд 
дурын мæсыг. Иæ алы фарс — бирæ хæдзæртты бынæт- 
тæ. Ныры цæрджытæй ничиуал зоны, ацы ран фыццаг- 
дæр чи æрбынат кодта, уый. Æрмæст ма баззад хъæуæн 
йæ ном — Уæллагсых*. 
Æвзæр бынат нæ равзæрста уыцы фыццаг æрцæрæг. 
Уæды уавæртæм гæсгæ йын тыхгæнæг тых не ссардтаид. 
Зауыр уарзта уыцы хъæууаты сæрмæ мæсыджы раз 
бадын æмæ уырдыгæй фæлгæсын. Цыма-иу ам бадгæйæ 
йæ цæстыты раз ирддæрæй сыстадысты, зæронд лæгтæ 
йын цы рагон таурæгътæ кодтой, уыдон. 
Иу изæр та Зауыр рараст Дæллагхъæуæй. Барзы- 
хъæуы сæрмæ куы ’рбахæццæ, уæд Хæкъуынайы цъуппы 
89 

бынты базылд. Уыцы рæстæджы Джерихан йæ фос хызта 
Уæллагсыхы къуылдымыл. Уыдис изæрырдæм. Цæгатæй 
дымдта сатæг дымгæ. Фос фæсæмбисбоны ривæты фæстæ 
апырх сты къуылдымы фахсыл. 
Джериханæй уысмы бæрц дæр нæ рох кодта Лениныл 
зарæг скæныны хъуыды, æмæ та ныр дæр йæ зæрдыл 
æрбалæууыд. Базарыд йæхинымæр. Æвæццæгæн, цыдæр 
ног здæхтыл фæхæст. Хъæрдæрæй базарыд. Стæй ноджы 
хъæрдæрæй æмæ æвиппайды фæхъус. Ахæм хъæрæй зард 
æвæдза хъæумæ дæр фехъуысдзæн. Искæйы хъустыл куы 
æрцæуа æмæ йæ куы бафæрса: «Уый та дын цавæр зарæг 
у?» Уæд ын цы зæгъдзæн? Уæвгæ уымæн дæр гæнæн ис. 
Фос æнцад хизынц. Джерихан бацыд къуылдымы фал- 
лаг фарсмæ, хъæумæ кæцæй нæ зындаид, ахæм ранмæ 
æмæ уым фæлварын райдыдта, йæ зæрдыл цы зæл æрба- 
лæууыд, уый. 
Уæдмæ фос хуымты кæронмæ бахæццæ сты. Хъæуæй 
хъæр кæнын райдыдтой фыййаумæ. Уыдон æнхъæлдтой, 
æмæ искуы бафынæй кæнæ хъазыныл фæцис. Джерихан- 
мæ та фæскъуылдыммæ кæцæй байхъуыстаид адæмы 
хъæр. 
Раст уыцы рæстæджы Уæллагсыхмæ фæцæйцыд ахуыр- 
гæнæг Зауыр. Уый раздæхта фосы къуылдымы’рдæм. 
Уæллагсыхы хъæууаты хæлддзæгтæм куы бахæццæ, 
уæд зарæджы хуызæн цыдæр йæ хъустыл ауад. Йæ мид- 
90 

бынаты фæлæууыд æмæ бæстондæр байхъуыста. Æцæг, 
чидæр зары! Фæлæ уый цавæр зарæг у? Уайтагъд ас- 
къуыйы, æмæ та цыма ногæй райдайы. Уынæр кæцæй цыд, 
уырдæм æввахсдæр куы бацыд, уæд йæ хгъустæ ахсын 
байдыдтой иу дзырд: «Лении». Исдугмæ Зауыр фен- 
хъæлдта, Лениныл фыст чи æрцыд, кæд исчи ахæм æм- 
дзæвгæ кæсы, зæгъгæ. 
^ — Байрай, фыййау,— бахъæр кодта Зауыр дæрддзæ- 
фæй. Джерихан йæ мидбынаты фесхъиудта. Фефсæрмы. 
— Зарын дæр хорз у, фæлæ дæ фос адæмы хуымтæ 
бахордтой... 
Зауыр йæ ныхас æххæст нал фæци, афтæ Джерихан 
уыцыиу сæррæттæй къуылдымыл алæууыд. Фосы йæхи 
’рдæм. здæхтæй куы федта, уæд фæзылд Зауырмæ æмæ 
бахудт. 
— Нæ дæ уырны? Æз сæ раздæхтон фæстæмæ. Гъе 
æмæ мын уыцы хорздзииад бафид. Æрдæбон кæй зарыд- 
тæ, уый азар... Æмæ дæ фос дæр бирæ уæнт!—Зауыр 
райста Джериханы къух æмæ тъæпæн дурыл æрбадт. 
Фыййау æнæдзургæйæ райста ахуыргæнæджы къух. Иыр 
дæр ма æфсæрмы кодта. Уæвгæ та дзы Зауыр æртæ-цып- 
пар азæй хисдæр нæ уыдаид. 
— Дæ ном дыи нал хъуыды кæнын... бахатыр кæн,— 
загъта Зауыр. Фыййауæн йæ ныхас æхсызгон уыди. Цы- 
ма йæ уæды онг дæр хорз зыдта. 
91 

— Джерихан. 
— Æмæ аипп ма уæд, Джерихан, фæлæ скъоламæ 
цæуылнæ цæуыс? 
— Æмæ-гъа,— æрæджиау дзуапп радта лæппу. Фæлæ 
йæм, æвæццæгæн уый æгъгъæд нæ фæкаст, æмæ ма йыл 
бафтыдта: — Мæнæ ацы фосæн дæр хицау хъæуы. 
— Фос ацы комы алкæмæ дæр ис. Уæддæр æрвитынц 
сæ сабиты скъолатæм. Никуы цыдтæ? 
— Аз æмæ æрдæг фæцыдтæн, гыццыл ма куы уыдтæн, 
уæд, стæй мæ нæ фыд нал бауагъта. 
— Цæуылнæ? 
— Æмæ-гъа! Уæрыччытæ нымайын, дам, базыдтай, 
æмæ, дам, дын æгъгъæд у. 
— Уæвгæ дæ фæндгæ кæны ахуыр кæнын? 
— Куыннæ ма! Фæлæ гыццыл лæппутимæ куыд ахуыр 
кæнон? Стыртæн дæр, дам, уыдзæн скъола, афтæ дзырд- 
той ибои кæмсæмолты æмбырды æмæ уæд ахуыр кæн- 
дзынæн. 
— Фæлæуу-ма, дæ ном Джерихан у, загътай? — 
Зауыр ацы хатт уæлдай бæстондæр бакаст фыййаумæ, 
цыма йæ зæрдыл ног цыдæр æрбалæууыд, уый хуызæн. 
Джерихан æм ницы сдзырдта. Æмæ та уæд Зауыр ба- 
фарста: 
— Лениныл зарæг кæны, зæгъгæ, кæмæй загътой, 
уаедæ уый ды дæ? 
92 

Джерихан та ныр дæр дзурын ницы сфæрæзта.Зауы- 
ры бауырныдта, ай-размæ йын кæй кой чындæуыд, уыцы 
лæппуйыл кæй фембæлд, уый. 
Фæлтæрд ахуыргæнæг нæма уыд Зауыр. Æфсæрм- 
дзаст сабийы суй хъуыдытæ æнцонæй нæ райхæлдтаид. 
фæлæ йын Джериханимæ æнцон дзурæн уыди. Йæхæдæг 
дæр уымæй бирæ хисдæр кæй нæу, æвæццæгæн, уымæ 
гæсгæ. Фыййау уайтагъд бафиппайдта, ахуыргæнæг ыл 
кæй нæ худы, ас лæгау æм кæй дзуры æмæ йын йæ зæр- 
дæйы дуар байгом кодта. 
Æз Лениныл зарæг кæнын зæгъын, бæгуыдæр, йæ 
цæсгом нæ хъæцы. Уьщы хъуыддаг саразынæн стыр лæг 
хъæуы. Дыууæ азæй фылдæр куы рацыд Ленины амар- 
дыл, уæд ыл ныронг цæуылнæ исчи скодта зарæг? Æгас 
хъæурæгъау тыхгæнджытæй чи байсы кæнæ йæхи сти- 
гъын чи нæ бауадзы, ууыл уайтагъд зарæг куы акæнынц, 
уæд Лениныл цæуылнæ исчи æрхъуыды кодта? Мæгуыр 
адæмтæн сегасæн дæр æппæт бартæ уый куы радта. 
— Гъемæ дæ, Джерихан, цы къуылымпы кæны?— 
бафарста Зауыр, цыма йæхи æрдхорд-æмгаримæ дзуры, 
афтæ фæлмæн хъæлæсæй. 
— Зарæгæн йæ хъæлæсыхатт æрцахсын, чи зоны, мæ 
къухы бафта, фæлæ йæ ныхæстæ... 
— Гъе,— бахудт Зауыр,— дæхъуыддаг раст. Æгайтма 
афтæ у. Зарæгæн йæ тæккæ зындæр æмæ ахсджиагдæр, 
93 

ды хъæлæсыхатт кæй хоныс, уый, йæ мотив у. Зарæг 
хъуамæ макæцы æндæр зарæджы хуызæн уа, хъуамæ рæ- 
сугъд зæла æмæ адæмы зæрдæмæ арф хиза. Йæ ныхæсты 
тыххæй та дын афтæ зæгъинаг дæн. Зарæггæнæг хъуамæ 
зона, зарæг кæуыл кæны, уыцы лæг адæмæн цы хорздзи- 
над ракодта, уый’. Дзырдæн зæгъæм, Дриаты Антъоны 
аарæгæй. Æлдæртты æмæ кънйæзты ныхмæ тох кодта, 
æмризæджы дзы рызтысты. Æмæ зарæджы ныхæстæ дæр 
уымæ гæсгæ конд сты. Хъуыды-ма кæныс: «Хъуды кæмт- 
тæ, дам, коммæ лæбырынц. Антъон бадзуры: «Махæн не 
’лдæрттæ уæрммæ фæбырынц»... Кæнæ Таймуразы зарæг. 
Цуаны ацыд Таймураз. Цы саг амардта, уый куыд ба- 
стыгъта, афтæ йæ баййæфтой æлдæрттæ сæ фæсдзæуин- 
тимæ. Таймураз сын загъта: «Фысым бакæнут, физонæг 
бахæрут, уазджытæ!» Уыдон та йын афтæ: «Дæ физонæг 
дæр мах куы у æмæ дæхæдæг дæр мах куы дæ, хæххон 
дзигло». Хъуамæ йæ уацары акодтаиккой, хъæубæсты 
рæгъæуттæ атардтаиккой. Фæлæ Таймураз стыр хъару 
равдыста. Æлдар æмæ йæ фæсдзæуинтæй иукъорды 
амардта æмæ хъæубæсты рæгъау тæлæт нæ ауагъта. 
Гъемæ зарæджы дæр ахæм ныхæстæ ис. Ленин мæгуыр 
адæмæн цы хæрзтæ ракодта, уый дын амонын нæ хъæуы. 
Дæхи цæстæй йæ федтай. Кæд дæ, мыййаг, ме ’ххуысы 
сæр бахъæуа^, уæд-иу æфсæрмы ма фæу. Сæрмагондæй 
дæ мæн агурæг цæуыи нæ бахъæудзæн. Мæиæ ацы 
94 

къуылдымыл арæх вæййын мæ тетрадимæ. Сбаддзыстæм, 
æмæ-иу фæныхæстæ кæндзыстæм. 
Зауыр систа йæ палтойы дзыппæй фæлмæнцъар бæз- 
джыи тетрад æмæ йынйæ сыфтæ рафæлдæхта. Джери- 
хан куыд федта, афтæмæй йæ фылдæр æмбис фыст 
уыдис. 
.’ Лæппу сцымыдис. Зарæджы бирæ ныхæстæ нæ вæййы. 
Уагæры уыцы стыр тетрады цытæ фыст ис? Иæ цæсгом 
нæ хъæцыд, фæлæ уæддæр бафарста: 
— Ахуыргæнæг, бахатыр мын кæн, кæй дæм уæндын, 
уый, фæлæ дæ тетрады уыйбæрц бирæ цытæ фыст ис? 
— Цæмæн афтæ зæгъыс. Æгайтма дæ исты базонын 
фæнды... Ардæм ахуыргæнæджы куыст кæнынмæ куы 
цыдтæн, уæд мын мæхи ахуыргæнæг бафæдзæхста рагон 
царды цаутæ, аргъæуттæ, æмбисæндтæ æмæ таурæгътæ 
фыссын. Зæронд лæгтæ сæ куыд дзурынц, афтæмæй. 
Стæй, ныры царды мæхæдæг цы уынын, уыдæттæ дæр 
фыссын. Дзырдæн зæгъæм, дæ зарæг куы сцæттæ уа, 
адæмы рæнхъы куы рацæуа æмæ йæ зарын куы райдай- 
ой, уæд уый дæр мæ тетрадмæ бахæсдзынæн. Куыд æй 
райдыдтай, чи дын феххуыс кодта, уыдонæй алкæйы кой 
дæр скæндзынæн1. 
Джерихан ноджы сцымыдисдæр. Цымæ куыд фыст 
вæййынц? Тауырæгъгæнджытæ сæ куыд фæдзурынц, 
афтæ? 
96 

Зауыр бамбæрста йæ мид-зæрдæмæ фыййауы бæл- 
лиц æмæ загъта: 
— Кæд дæ фæнды, уæд дын дзы истытæ бакæсон. 
— О. 
Зауыр ын бакасти, ацы комы чи æрцыди, ахæм 
æцæг хабар. 
Дыууæ мыггаджы туджджынтæ уыдысты. Адæм се 
’хсæн бацыдысты, фæлæ нæ фидыдтой. Иуахæмы, мард 
чи фæцис, уый æфсымæр фембæлд марæгыл Хъæдæр- 
гъæвæны тæккæ нарæджы. Сæ иу хохæй рацæйцыд, ин- 
нæ та быдырæй здæхти. Фæндагæй азилæн ничердæм 
уыди. Дыууæ туджджыны дæрддзæфæй базыдтой кæ- 
рæдзийы. Марæг айтæ-уыйтæ нал фæкодта, фæлæ йæ 
бæх цæхгæр фæзылдта æмæ цæсты фæныкъуылдмæ ко- 
мы фæтар ис. Ауындзæг дуры бын, Фыййагдон æрра 
хæлбурцъытæ кæм кæны, барæг æмæ ма бæхæн уырды- 
гæй фæзынд сæ сау æндæрг, стæй æрбадæлдзæх сты. Ту- 
гисæг батагъд кодта сæ хъæумæ. Лæппуты арвыста 
хъæуы дзырддзæугæ лæгтæм æмæ йæм, фæдисмæ цæуæ- 
гау фæзындысты. Радзырдта сын йæ фембæлды хабар 
æмæ загъта: 
— Ацæут æмæ йæ бабæрæг кæнут. Æвæццæгæн, 
удæгас нал у. Иæ мард ын сæмбæлын кæнут йæ хæдза- 
рыл. Фæлæ, цынæ вæййы, кæд нæ бабын, уæд ын зæ- 
гъут: абонæй фæстæмæ фидыдыл нымад фæуæм. Мæ- 
96 

7 Фыййауы сагъæс 

нæй афтæ æфсæрмы чи кæны, мæн афтæ чи нымайы, уый 
лæг у æмæ мын уыимæ хæларæй цæргæ у. 
Фæдисæттæ бæхтыл абадтысты æмæ Хъæдæргъæвæ- 
ны бамидæг сты. Сæрæгасæй ныййæфтой барæджы. Йæ 
бæх дæр æмæ йæхæдæг дæр фæцъæррæмыгъстытæ сты, 
фæлæ мæлæтæй фервæзтысты. Уыйадыл дыууæ тудж- 
джыны бафидыдтой. 
Зауыр конд фæци йæ хабар æмæ фæрсæджы каст 
бакодта фыййаумæ. 
— Куыд дæм фæкаст? 
— Æмæ-гъа! Æз дæр æй фехъуыстон. Æцæг хабар 
уыд. Дада сын сæ нæмттæ дæр зоны... Фæлæ уый цы 
диссаг у? 
— Куыннæ? Лæджы æфсарм, лæджы кад æмæ æгъ- 
дау; адæймагæн аргъ кæнын — уыдон рагæй нырмæ дæр 
хорз миниуджытыл нымад уыдысты... Тугхæсджын ту- 
гисæгæй лидзæг фæуыдаид, уæд уый худинаг у, лæгыл 
нымад нал уыдаид. Комкоммæ куы бацыдаид йæ туги- 
сæджы размæ, уæд та сæ схæцын хъуыди, хъуамæ сæ 
дыууæйæ иу фæмард уыдаид... Фæлæ туджджыи æгъ- 
дауджын æмæ хъæбатыр лæджы ми бакодта. Адæм дзы 
сеппæт дæр разы уыдысты... Афтæ нæ? 
— О, æз дæр фехъуыстон ахæм хабæрттæ. Иу лæг, 
дам, фæтуджджын, мæсыгмæ бахызт æмæ æддæмæ нал 
цыди. Тугисджытæ йæ фæдыл зылдысты, фæлæ йыл æд- 
98 

дейы никуы хæст кодтой. Уæд иу хатт сæ тæккæ сæрæн- 
дæр чи уыд, уый йæхиуыл кæйдæр дарæс скодта, схон- 
джын дамбаца йæ цухъайы бын æмбæхст, афтæмæй ба- 
цыд мæсыджы бынмæ æмæ фæлывд хъæлæсæй лæгмæ 
йæ номæй сдзырдта: «Дæ хæрзæггурæггаг мæн, мауал 
тæрс, де знæгтæн сæ тæккæ сæрæндæр абон амарди». 
Уæд, дам, мæсыджы бадæг нырдиаг кодта: «Хæрзæг- 
гурæггаг нæ, фæлæ мæм фыдуацхæссæг куы фæдæ. Уæй, 
цæй æнамонд боны райгуырдтæн! Иуæй мæ къух æнæ- 
бары аирвæзт, иннæмæй та ма афтæ æнхъæл уыдтæн чи 
амард, уыимæ бафидауын бафæраздзынæн. Фæлæ кæд 
уый дæр нал ис, уæд дывыдон! Иниæтæ æгъдауыл сæ 
туг райсын дæр нæ базондзысты æмæ бафидауын 
дæр». 
Стæй уæд рахызт мæсыгæй, йæ цæссыг калгæ. Уæд 
æм туджджыи дæр йæхи раргом кодта æмæ загъта: 
— Уæдæ кæд мæ зианыл æцæг афтæ хъыг кæныс, 
уæд ацы уысмæй фæстæмæ нæ хæрамдзииад фесæфæд, 
не ’хсæн баззайæд хæлардзинад,— æмæ йæм йæ къух 
радта1. 
Зауыр уыцы таурæгъ йæ тетрады фыссынмæ куы фæ- 
цис, уæд Джерихан фæныфсджындæр. 
— Ноджыдæр ма зонын ахæм хабæрттæ... Уæртæ нæ 
бакомкоммæ цы хъæу ис, уыдон иу бон Лæцы сæрвæт- 
мæ сæ фос батардтой. Зыдтой, загъд дзы кæй рауайдзæн 
99 

æмæ ацыдысты иукъордæй. Сæ иу ма йемæ топп дæр 
айста. Лæц сæм ралæбурдтой ноджы фылдæрæй æмæ 
сæ фæнадтой кæм къухæй, кæм лæдзджытæй. Топп кæ- 
мæ уыд, уыцы лæджы дæр. Сæхимæ йыи куы бауай- 
дзæф кодтой топп дæм куы уыд, уæд дæхи нæмын куыд 
бауагътай, зæгъгæ, уæд сын загъта: «Арæбын, уыдонæй 
иумæ дæр нæ уыд æхсæнгарз æмæ сæм æз топп куыд 
райстаин?» 
Æмæ дæлæ комы цы хабар æрцыд, уый дæм фыст 
нæу? Иу фæрсаг ком Джизи хуыйны. Уым иу къæдз- 
къух, гуыбыр лæг (йæ ном Цогыл) йæ уæрдоны горæт- 
мæ фæцæйцыд. Фæидагыл йæ размæ фæци пъырыстыф. 
Йæ разæй цы стражниктæ уыд, уыдон æм ныхъхъæр лас- 
той: «Иуварс аздах дæ уæрдон!» Цогыл хъæр фехъуыс- 
та, фæлæ йæ уæрдон иуварс нæ аздæхта. Схъуын ис 
стражниччытимæ. Уæдмæ йæм бахæццæ пъырыстыф æмæ 
йæ фæрсы: 
— Зæгъгæ дын куы кодтой, уæд дæ уæрдон цæуылнæ 
аздæхтай? 
— Ирон æгъдаумæ гæсгæ афтид уæрдон кæнæ 
саргъы бæхтæ аздæхынц фæсвæд. 
— А уæдæ дын ирон æгъдау!— пъырыстыф ехсæй 
æрриуыгъта мæгуыр лæджы. Цогыл æм фæлæбурдта, 
бæхæй йæ æртыдта æмæ йын æй цалынмæ стражнич- 
чытæ йæ бынæй скъахтой, уæдмæ пъырыстыфы сау на- 
100 

дæй амардта’. Æрцахстой мæгуыр лæджы, уæдæ цы 
уыдаид. Тæрхондонмæ йын радтой йæ хъуыддаг. Ам 
иæ комæй бирæ ацыд уыцы бон Дзæуджыхъæумæ. Æх- 
сæны та йын авдакат баххуырстой, уымæн æмæ Цогыл 
лæджы ми бакодта. Авдакаты амындæй Цогыл æрмæст 
иунæг иыхас загъта тæрхомдоны раз. Иæ цæнкуыл къух- 
тæ равдыста тæрхоны лæгтæм æмæ сæ бафарста: «Ай 
хуызæн къухтæй ацы къамбецы хуызæн лæджы фæнæ- 
мæн ис?» Æмæ йæ сраст кодтой. Уыйфæстæ лæгæн йæг 
хи куы фарстой, куыд бауæидыдтæ уый хуызæи стыр хи- 
цаумæ æд стражниччытæ, зæгъгæ, уæд сын дзуапп рад- 
та: «Цæйнæфæлтау мæм адæм афтæ амыдтаиккой: уый 
та дæлæ, пъырыстыф кæй фæнадта, уыцы Цогыл у, фæл- 
тау мæлæт хуыздæр». Уыцы хабар æрæджы уыд, паддза- 
-хы рæстæдж*ы. 
— Уый таурæгъты къæбиц куы дæ дæхæдæг!— иыдг 
дис кодта Зауыр. — Афтæмæй та зарæджы ныхæстæм дæ 
ныфс нæ хæссыс. Леиипы зарæг цавæр ныхæстæй арæзт 
хъуамæ уа, уый зыи базонæн нал у. Фæлæ бавдæлæм 
æмæ баныхас кæнæм, кæд та фембæлдзыстæм, уый тых- 
хæй. 
Сæ хъустыл ауад цæйдæр хъæр. Хъæуы ’рдыгæй та 
фæфæдис сты. Джерихан фестад, акаст æмæ уайтагъд 
згъорынмæ фæцис... Фос та хуымты кæронмæ бахæццæ 
сты. 
101 

Нал æрбаздæхт Джерихан къуылдыммæ. Æвæццæ- 
гæн, фосæн хъæумæ се скъæрын афон æрцыд. Зауыр йæ 
бынаты бадгæйæ баззад. Джерихан ын цы радзырдта, 
уыдон дзы цæмæй ма ферох уой, уый тыххæй сæ фæбæ- 
рæг кодта тетрады. Æнæуи дæр æй хъæумæ йæ къах 
нæма хаста. 
Ардыгæй худæвæрдау зынынц Цымытийы, Барзы- 
хъæуы, Дæллагхъæуы æмæ Гулийы хуымтæ. Худæг у, 
æвæдза, сæ бакаст. Дурын цæндтæ æмæ ауæдзæй ауæ- 
дзы æхсæнты цы хуымы гæппæлтæ ис, уыдон цы нæ 
хуызон сты, ахæм нал ис. Ис дзы æртæдзыхонтæ, фæ- 
рæты, фыййаджы, сагойы хуызæттæ, æрдЬшы къæдзы 
æнгæс гæппæлтæ, æрмæст дзы расткъуымон кæй хонынц, 
ахæм хуым не суыидзынæ. Ранæй-рæтты уадздзæгтæ 
ахæм нарæг сты, æмæ зын бамбарæн у, дыууæ галы 
æмæ дзы дзывыр куыд сарæхсынц, уый. Уæвгæ, дам, 
ахæм гæппæлтæ къухæй къахтой бел æмæ къахæны фæр- 
цы. Уæддæр уыдон дæр хуымтæ хуындысты. Мæнгæй нæ 
фæдзурынц ахæм æмбисонд. Хæххон лæг иу бон ацыд 
хуым кæнынмæ йæ дыууæ галæй. Схæццæ ис йæ хаймæ. 
йæ нымæт иуварс зæххыл æрытыдта, цæмæй схус уа, 
уый тыххæй æмæ райдыдта хуым кæнын. Конд фæцис 
йæ иу хуым, дыккаг, стæй та æртыккаг. Цыппæрæм гæ- 
баз та акъахинаг уыди, фæлæ йæ нал æмæ нал ары. Ра- 
цагур-бацагур байдыдта, фæлæ йæ кой дæр нал. Сфæнд 
102 

кодта сæхимæ цæуын. йæ нымæт систа зæххæй æмæ 
дын... Иæ хуым уый бын куы разынид. 
КÆМ ИС ÆВДÆЛОН ФЫЙЙАУ? 
Баиыхас кодтой Зауыр æмæ Джерихан, бон фæстæ- 
дæр та кæй фембæлдзысты, уый тыххæй, фæлæ уымæй 
ницыуал рауад. Кæд уыдысты фыййауæн йæ фæндтæ йæ 
бар? Кæм фендæуыд æвдæлон фыййау? 
Сæумæрайсом Джериханты хæдзары раз æрлæууыд, 
а^мбискар чи уыдаид, ахæм барæг. Иæ уæлæ ирон фæ- 
лыст: цъæх цухъа, сау куырæт, æвзист рон, хъама æмæ 
фысдзармæй худ. йæ дарæсмæ гæсгæ зæгъæн нæ уыд, 
иттæг хъæздыг кæй у, уый. Фæлæ йын йæ бæхмæ чи ба- 
кастаид, уый афтæ нал загътаид. Хуымæтæджы адæй- 
маджы къухы нæ бафтыдаид ахæм хайуан. Сатæгсау. 
Тæмæнтæ калы. Быдыриаг саргъы бæх æмæ хæххон 
уаргъхæссæн бæхы миниуджытæй æххæст. Бæрзонд æ*мæ 
рæсугъд. 
Уыцы рæстæджы Джерихан хæдзарæй рахызт йæ фос 
йскъæрынмæ. 
— Лæппу, дæ фыд уæхимæ ис? — уыцы цæхгæрæй ба- 
дзырдта барæг Джериханмæ. Лæппумæ аив нæ фæкаст 
103 

барæджы ныхас. «Цыма йын сывæллон дæи. СалаМ 
цæуылиæ радта?» 
— Алыбон æгас цу, уазæг! Мидæмæ иæм рахиз! 
— Марадз рæвдздæр, æнæвдæлон дæн! — ноджы та 
барджындæрæй загъта барæг. 
Цы йæ бои уыд Джериханæи. Уазæгмæ, уæлдайдæр 
та хисдæрмæ, фæстæмæ дзурын ие’мбæлы æрыгон лæп- 
пуйæн. Джерихан тагъд-тагъд бауад хæдзармæ. Иæ фыд 
ракаст уазæгмæ. Базыдта йæ. Салам радтой кæрæдзи- 
йæи. Уазæг æрхызт бæхæй. Æрбацыд кæртмæ. Уæддæр 
нæ бакуымдта хæдзармæ. Лæппумæ аив иæ каст хисдæр- 
ты ныхасмæ хъусын æмæ дæрддзæф алæууыд. 
Барæг æрбафтыди комы рæбыйæй, иу-цалдæр мииы 
йæм ис фысфос. Æрæджы йæ фос ссыдысты хæхтæм зы- 
мæгон хизæнтæй. Фыййæуттæ йæм фаг ис, фæлæ зæддаг 
фысты мæйы дæргъы дуцгæ фæкæнынц æмæ йæ хъæуы, < 
дуцын дæр чи зоны, ахæм фыййау. Ам фарста йæ хæстæ- 
джыты æмæ йын цалдæрæй загътой: «Кæд йæ фыд сразы 
уа, уæд Джериханæй хуыздæр ие ссардзынæ». Фыд нæ 
разы кодта, нæхи фосæн дæр хицау нæй, зæгъгæ, фæлæ 
уазæг загъта: 
— Фылдæр-фылдæр мæм бафæстиат уыдзæн мæй, кæ- 
нæ фондз къуырийы. Йæ мызд та, ам уæхимæ фыййауæн 
уалдзæгæй фæззæгмæ авд — аст мæйы цы фидут, уыйас. 
Кæд уæ фæнды æхцайæ, кæннод та фосæй.. . 
104 

Бафидыдтой. Уазæг цæхгæр ныллæууыд, цæмæй 
Джерихан ныртæккæ ацæуа. 
— Цæттæ нæма у æмæ... 
— Ницы цæттæ йæ хъæуы! Нымæт ын уыдзæн, æр- 
чъитæ, хызын. Цы ма йæ хъæуы? Фæдзур-ма йæм ар- 
дæм æмæ йæ фенон. 
— Ракæс-ма, лæппу,—бадзырдта фыд Джерихаймæ. 
Барæг фæдис кодта, æрдæбон цы лæппуйы федта, 
уый йæм куы ракаст, уæд. 
— Ай у Джерихан? 
— О. Дæ зæрдæмæ нæ цæуы? 
— Æз æй хисдæр хуыдтон. 
— Чи дын æй бацамыдта, уыдон æй хорз зонынц. 
— Кæд, йе ’взаг æмæ йæ цæстæнгас куыд цыргъ сты, 
йæ къухтæ дæр афтæ разыной, уæд-ма йын йæ мыздыл 
иу уæрыкк афтаудзынæн. 
Джериханы фыд ницыуал сдзырдта. Фæзылди йæ 
фырты ’рдæм.: , 
— Лæппу, дæхи арæвдз кæн. Уазæг нæм мидæмæ 
’рбацæуыиыл не ’рвæссы. 
.... Цалынмæ уазæг йæхи рæстытæ кодта, нæ мæ ’вдæлы, 
зæгъгæ, уæдмæ Джерихан йæ мидæггаг хæдон æмæ хæ- 
лаф аивта, йæ ’рчъиты ног фæсал акодта æмæ кæртмæ 
рауад, Уазæг сбадт йæ бæхыл. 
г—: Лæппу, рауай, мæ фæсарц абад, — бæх кæрты 
105 

зстæумæ æрбазылдта. — Дæ разы тæскъ радав æмæ 
ууыл слæуу, кæннод не- схиздзынæ. 
Уыцы ныхас дæр та æфхæрды хуызæн фæкаст Дже- 
риханмæ. Сывæллон дæр м-а куы схилы цы-фæнды бæхы 
рагъмæ, уæд мæ тгфгьы сæр цæмæн хъæуы. Йæ цъæх 
нымæтхуд арфдæг æркодта йæ сæрыл, тагъд къахдзæф- 
?æй бауад барæгйæ, галиу къухæй фæхæцыд саргъы раз- 
заг гоппыл, галиу къах фæбыцæу кодта бæхы уæраджы 
•сæрмæ æмæ сгæпп ласта фæсарцмæ. Фыд фæбузныг йæ 
фыртæй. Барæг йæ сæр банкъуыста: 
— Цæринаг уæд дæ фырт. Æмæ хæрзбонтæ раут. 
Араст сты. Джериханы мад æрмæст ныр ракаст къæ- 
сæрæй. Иæ кæсдæр фыртæн ма йæ чъылдым ауыдта. йæ 
•цæстытæ доны разылдысты æмæ сæ йæ раздарæнæй 
•сæрфгæйæ баздæхт хæдзармæ. Бирæ рæстæгмæ нæ хи- 
цæн кæны йæ хъæбулæй, дард ранмæ нæ цæуы, фæлæ 
иыййарæг мадæн уыцы рæстæг дæр æнус у. 
* * * 
Арф у Хилакъгом. Скæоæн æмæ ныгуылæнырды- 
гæй — Ирыстоны бæрзонддæр цъуппытæ Джимара æмæ 
Тъепле. Хуссарырдыгæй — Тырсыгомы рæгътæ. Ныртæк- 
з<æ Хилачъы иудадзыг цæрæг:нал ис, фæлæ дзы кæддæр 
106 

цыппар хъæуы уыдис: Андиаты, Гуытъиаты, Быгъуылты 
æмæ Калоты хъæутæ. 
Андиаты хъæуæй мидæмæ ком дыууæ дихы фæцис. Сæ 
иу фездæхт Хуссарырдæм, иннæ афардæг Джимарайы 
хохы къæбутмæ, Дзамарас кæй хонынц, уыцы сæрвæтмæ. 
Раст дыккаг бонæй фæстæмæ æнп й нал лæвæрдта 
Джериханæн, йæ зæрдæйы арф кæй нывæрдта, уыцы 
хъуыды. Уæвгæ йын ам æнцоидæр уы, Ничи йæ хъыг- 
дардта. Кæуылты сты Дзамарасы сæрвæттæ, Стæй дзы 
уæвгæ дæр чи ис? Фыййæуттæ. Æмæ уыдон дæр стæм 
хатт фæхизынц иу ран. 
Джерихан хъуыста йæ хисдæртæй, зарæггæнджытæ 
хъ&лæсыхатт куыд фæагурынц, уый. Уыдон сæ хъус фæ- 
дарынц дымгæйы уыиæрмæ дæр, доны хъæлæбамæ дæр, 
куыройы фыдты зыррытмæ дæр, цæвæджы æхситмæ дæр, 
дзæбуг æмæ хъæсдарæджы зæллангмæ дæр. 
Джерихан йæ хъус алцæмæ дæр дары æмæ хаттæй- 
хатт дисы бацæуы. Дымгæ уыцыиу дымгæ у, фæлæ ма 
йæм лæмбыиæгдæр байхъус. Цъититæй куы радымы, йæ 
уазал комытæф цъæнутгæрдæгыл куы расæрфы, уæд ын 
иу хъæлæс вæййы, фæлæ комæй хъарм дымгæ куы ’рба- 
цæуы æмæ, залгъæды ныллæг къутæртæ фасгæ, бæрзæнд- 
тæм куы атындзы, уæд та йын æндæр хъæлæс вæййы. 
Бæрзонд сæрвæттæй арф комы æрра дæтты хъæлæбамæ 
хъусын та уымæй диссагдæр у. Куы дæм йæ зард афтæ 
107 

æрбайхъуысдзæн, цыма йæ хæд цуры бадыс, куы йæ дæ 
хъус бынтондæр нал ахсдзæн, куы та ма дæм хæццæ кæн- 
дзæн йæ фæсус æмæ скъуыд хъæлæс. 
Æвæджиау бынат ссардта Джерихан сæрвæты. Нарæг 
æмæ арф æрх. Куыд дæлæмæ — уæрæхдæр. йæ иу бы- 
лæй «Оуу», зæгъгæ, куы ахъæр кæнай, уæд дæм уыцы 
мыр фехъуысдзæн цалдæр хатты, куыдфæстæмæ мынæг- 
дæрæй, цыма аргъæутты уæйыг æрдиаггæнгæ ууылты 
афардæг. Куы ныззарай, уæд та дын, цыма бирæ адæм 
хъырнынц... Джериханмæ ма хорз касти æхсæрдзæны 
цур бадын. Йæ хъæрæй нæ хъуысы адæймаджы ныхас. 
Фæлæ дымгæ рæстæджы чысыл дарддæр куы рацæуай, 
уæд дæм афтæ фæкæсдзæн, цыма æхсæрдзæн йæхæдæг 
зары. Куы хъæрдæрæй, куы мынæгдæрæй, куы бæзджын- 
дæрæй, куы та цъæхснагдæрæй. 
Джерихаи йæ зæрдыл дардта Зауыры ныхас. Зарæ- 
джы хъæлæсыхатт хъуамæ уа алыхуызон дуртæй амад 
хæххон мæсыгау. Хъуамæ арф хиза адæмы зæрдæмæ, 
хъуамæ дзы ирдæй з^ына тох, лæгдзинад æмæ сагъæс.. 
Хъуамæ иннæ тохы зарджытæй макæй хуызæн рауайа. 
Ам, Хилачъы, Джериханæн фылдæр фадат уыдис за- 
рæг аразынæн. 
Джерихан хæларæй цард йе ’мфыййæуттимæ. Æниу 
сын уаринаг дæр цы уыд. Бирæ йæ бауарзтой. Алцæмæ 
дæр — <æвзыгъд, зараг, хъæлдзæг æмæ æфсармджын, 
108 

æнæзйвæг лæппу фæцыд алкæйы зæрдæмæ дæр. Джери- 
хан сын кодта алыхуызон ирон зарджытæ, фæлæ Лени- 
ныл ды зарæг арæзта, уый кой никæмæн бауæндыд. Цы 
бæрæг ис. Нырма кæронмæ фæуд нæма у æмæ куы ни- 
кæй зæрдæмæ фæцæуа... Æххуыс ын чи фæкæна, ахæм 
та дзы уæвгæ иæ уыди. Фæлæ-иу куыддæриддæр уæтæ- 
рæй адард, уæлдайдæр та-иу йæ уарзон æрх æмæ æх- 
сæрдзæны цурмæ куы сæфтыд, уæд-иу зарынæи нал фæл- 
лад. Иæхæдæг æмбæрста, зарæг къуырийæ-къуыримæ 
бæстондæр кæй кæны, уый. Тæхуды æмæ йын ам дæр дæ- 
лæйæ сыхаг Мæйырбеджы хуызæн æмбал куы уаид! 
Фæлæ бæллынæй дæр цы ис. 
Аивгъуыдтой фондз къуырийы. Джерихан йæ. мызд 
райста. Йæ уæлæ — нымæт æмæ ног æрчъитæ, афтæмæй 
рацыд сæхимæ Барзыхъæумæ. 
— Зарæг куыд у? — афарста Мæйырбег Джериханы 
сæ фыццаг фембæлды рæстæг. 
— Æмæ-гъа,— загъта Джерихан йæ мидбылты ба- 
худгæйæ, æмæ Мæйырбег алцыдæр бамбæрста. Уый хорз 
зыдта йе ’мбалы. Хиппæлой никуы уыд Джерихан, ахæм- 
ты уарзгæ дæр нæ кодта. 
— Æмæ уæдæ кæд? — афарста æнæрхъæцæй Мæ- 
йырбег. 
— Цы тагъд кæныс, фæдис у?" 
— Ныууадз-ма дæ ныхæстæ. Æгас мæйы дæргъы 
109 

мæнæн мæ зæрдæ уыимæ дзуры ды та: «Цы тагъд кæ- 
ныс?» 
— Кæд дæ. фæнды — ныртæккæ дæр дыи æй азар- 
дзынæн. 
Раст куы зæгъæм, уæд Джериханæн йæхи дæр тынг 
фæндыд, цы йын бантыст, уый равдисыи. Нырма йæ иу 
адæймагæн дæр нæ азарыд. Чи зоны, зарæг æрмæст йæ- 
химæ хорз кæсы. Гъе, фæлæ йæхъуыды æргом зæгъа, уый 
йæ цæсгом нæ хъæцыд. 
ЗарæгУæллагсыхы фæскъуылдым куы азарыдаиккой, 
уæд хуыздæр уыдаид, фæлæ тагъд кодтой, æмæ Барзы- 
хъæуы сæрмæ цы фæтæн æмæ иæудзар æрх ис, уырдæм 
ссыдысты. Æрх хъæуысæр цæгатырдæм фæзылди æмæ 
дæлæмæ нал зыны. Иæ хуссарварс — сæрвæт, йæ цæгат- 
варс — бæрз æмæ залгъæды къутæртæ. Æрхы кæлы, 
къаннæг суадæттæй чи равзæрд, ахæм дон, цæссыгау 
сыгъдæг, нуазынæн — иттæг хæрзад. Хæрз чысыл у дон, 
дурты сæрты нæ гæппытæ кæны, фæлæ иæудзарыл лæ- 
дæрсы æмæ йæ цуры куы æрбадай, уæд дæм йæ хъæлæба 
гьщцыл хъуытазты æмæ мыр-мырæгты зæлланджы хуы- 
зæн фæкæсдзæн. 
Джерихан æмæ Мæйырбег ацы хатт суадоны зарæг- 
мæ хъусыныл нал уыдысты. Æрбадтысты нæууыл, æмæ 
Джерихан азарыд. Мæйырбег æм æнцад байхъуыста. 
Дыккаг хатт дæр афтæ. Æртыккаг хатт ьш бахъырныдта, 
110 

йæ хъæлæс гæзæмæ хъуыст, афтæмæй. Джерихан фæ- 
иыфсджындæр. Зарæг систа бæрзонддæр.Мæйырбег дæр 
хъæрдæрæй бахъырныдта. Фæлæ йæ хъæлæс Джериханы 
зæрдæмæ ницабæрæг фæцыд. Цæвиттои, Мæйырбегæн 
цъæхснаг хъæлæс уыд. Уый та хъырнæгæн нæ фидауы. 
Ыыр бамбæрста, Джерихан: зарæгамоиджытæ уыдзысты 
дыууæ. Фыццаг райдайы сабыр æмæ бæзджын хъæлæсæй, 
дыккаг æй сисы бæрзонддæр. 
Мæйырбег ма байхъуыста иу-цалдæр хатты, стæй за- 
рæджы здæхт æрцахста. Ныр æй азарыдысты дыууæйæ: 
Джерихан-иу æй райдыдта, æмæ-иу æй Мæйырбег кæрон- 
мæ.ахæццæ кодта. Афтæмæй бирæ хуыздæр рауад. 
— Фæлæуу-ма, йæ ныхæстæй йын æппындæр ницыма 
æрхъуыды кодтай æви куыд? Уæрæйдæйæ кæдмæ зардзы- 
стæм? —бафарста Мæйырбег. 
Джерихан фефсæрмы. Зарæгæн йе здæхтчи æрæмы- 
сы, уый йын хъуамæ йæ ныхæстæ дæр æрæмыса. Джери- 
хан дæр иу-цалдæр ныхасы æрхъуыды кодта, фæлæ сæ 
куыд зæгъа? Кæд, мыййаг, Ленины аккаг не сты, уæд та? 
Уæвгæ Мæйырбег дæр мæнгæй цы зæгъы æнæ ныхæстæй 
заргæйæ зындæр бафиппайæн сты зарæджы аиппытæ. 
— Цыдæртæ æрхъуыды кодтон, Мæйырбег, фæлæ... 
Рæстмæ куы нæ рауайой... Ахуыргæнæг уал сæ, зæгъын, 
куы фехъусид. 
— Ахуыргæнæг дæр нын никæдæм аирвæздзæн. Фæлæ 
111 

цаемæй йе здæхт кæронмæ срæвдз уа, уЫй тыххæй уал нæ 
йучысыл йæ ныхæстæй куы уаид... 
— Гъемæ хорз,— загъта Джерихан.— Хъус мæм. 
Гæбутæ, Тезийы сæнтурс рагъыл залгъæд ныккæрдут! 
Лæппутæ, Ленины рæсугъд кадыл зарæг ныккæнут! 
. — Куыд дæм кæсы? — афарста Джерихан. 
— Тынг хорз у, фæлæ дзы æндæр дзырдтæ нал ис? 
— Ис, æрмæст... 
—; Ныууадз-ма цæй дæ уæлдай æфсæрмытæ. 
Джерихан загъта зарæджы иннæ ныхæстæ дæр: 
Тотраты* Байти Къуыдатты цар æрдаудта. 
Рухсаджы Ленину дæ руаджы ныр мæгуыр лæгмæ дæр 
Ныхасы бар æрхаудта. 
— Хорз сты уыдон дæр, æрмæст ма сæм базилын 
хъæуы,— загъта Мæйырбег æмæ та уайтагъд зарынмæ 
фæцис. 
Ныр дзæбæхдæр ацыд сæ зарæг, фæлæ иуахæмы 
Мæйырбег бафиппайдта: Джерихан æвиппайды фен- 
къард. Дыууæ лæппуйы кæрæдзимæ ба.кастысты. 
— Цыдæр дзы дæ зæрдæмæ нæ цæуы, æмæ йæ 
зæгъ,—йæ мидбылты æнæбары худгæйæ баздæхт Дже- 
рихан йе ’мбалмæ, . 
112 

— Ды уал æй зæгъ, цы хъуамæ зæгъон, уый? 
— Дæ разæй — ницыхуызы! 
— Зарæгæн йæ фыццаг æмбисы иу фæзилæн Акимы 
зарæджы æнгæс у. 
— Гъемæ дæ цæрæнбон бирæ. Æз дæр æй фæфип- 
пайдтон... Æгайтма йæ загътай. Æмæ уæд куыд? 
— Бирæ фездахинаг нæу. Ахуыргæнæджимæ нæ фем- 
бæлдтæ? 
— Нæма1. 
— Цæмæ ма кæсыс? 
— Æмæ-гъа! 
— Фыццæгæм маймæ куы нæ срæвдз уа, уæд хорз нæ 
уыдзæн. 
Куы æрталынг, алчи йæ фос куы бафснайдта, уæд 
Джерихан æмæ Мæйырбег араст сты Дæллагхъæумæ. 
Бирæ быдыр нæй дыууæ хъæуы æхсæн. Уайтагъд ных- 
хæццæ сты. Ахуыргæнæджы уатæй калди рухс. Исдугмæ 
кæрæдзимæ хатыдысты лæппутæ, ды йæм раздæр ба- 
дзур, зæгъгæ, стæй Джерихан сразы мидæмæ разæй ба- 
цæуыиыл: ахуыргæнæджы уый раздæрæй зыдта. Зауыр 
сæ мидæмæ кæй бахондзæн, ууыл та гуырысхо нæ кодтой. 
Ау, ирон лæг нæу! 
8 Фыййауы сагьас 
113 

Рудзынгæй ауыдтой ахуыргæнæджы: стъолы уæлхъус 
бадтис æмæ цыдæртæ фыста. 
Джерихан дуар бахоста. 
— Мидæмæ! — райхъуыст сæм уатæй. Фæлæ лæппутæ 
сæ бынатæй нæ фезмæлыдысты. Уалынмæ дуар байгом 
æмæ Зауыр рахызт къæсæрæй. 
— Уазджытæ, мидæмæ! — райдзастæй загъта фы- 
сым.— Алыбон æгас нæм цæут! — Райста сын сæ къухтæ 
æмæ сæ мидæмæ бакодта. 
Къаннæг уат. Иæ иу къуымы — зестын пец. Рудзын • 
джы раз стъол, йæ уæлæ — чингуытæ æмæ тетрæдтæ. Уа- 
ты — иу сынтæг, дыууæ бандоны æмæ гайлайы ’нгæс цы- 
дæр. Стъолы бæстастæу — чернилæдон æмæ гом бæз- 
джын тетрад. Джерихан айфыццаг ахуыргæнæгмæ кæй 
федта, уый хуызæн. 
Зауыр бæстон фæфарста Джериханы зарæджы тых- 
хæй, стæй бахатыд дыууæ лæппумæ, цæмæй йæ азарой. 
Уыдон ныфсæрмы сты æмæ кæрæдзимæ кæсыныл фесты. 
^Ерæджиау Мæйырбег афтæ: 
— Нæ хъæр уынгмæ хъуысдзæн æмæ ныл адæм æрæм- 
бырд уыдзысты. 
— Ныр æцæг афтæ æнхъæл стут, æмæ мах йедтæмæ 
зарæджы хабар ничи зоны,— загъта ахуыргæнæг.— Æз 
мæхæдæг никæмæн ницы дзырдтон, фæлæ мын чидæртæ 
йæ кой кодтой. Æмæ иугæр афтæ у, уæд æй адæмы размæ 
114 

тагъддæр рахæссын хъæуы. Уæлдай ныхæстæ мауал кæ- 
нут, райдайут... Уæд та мынæг хъæлæсæй. 
Зауыр дзырдта барджын хъæлæсæй, цыма йæ цуры 
йæ ахуыргæнинæгтæ бадынц. 
Джерихан систа зарæг сабыр æмæ бæзджынгомау 
хъæлæсæй, стæй йæ айста Мæйырбег æмæ йæ кæронмæ 
ахæццæ кодта. Зауыр сæм хъусгæйæ баззад. Зарæг фæ- 
цис, уæддæр ма æгуыппæгæй касти чысыл уаты къуым- 
мæ. Чи зоны, цы хъуыдыты бафтыдта ахуыргæнæджы 
фыййауы зарæг. 
— Иу хатт-ма! — сдзырдта та Зауыр, æмæ дыууæ 
лæппуйы нæ фæзивæг кæдтой, зарæг систой уæндондæ- 
рæй. 
Зарæг кæронмæ куы ахæццæ, уæд Мæйырбег фæрсæ- 
гау бакаст Зауырмæ. Джериханы цæсгом нæ бахъæцыд 
Зауырмæ бакæсын, уæвгæ та йæ тынг фæндыд, ахуыргæ- 
иæг цы зæгъдзæн, уый базонын. Æвæццæгæн, уый диссаг 
никæмæ фæкæсдзæн. Ныроиг лæппутæ сæ сусæгдзинад 
нæма хъæр кодтой. 
Ахуыргæнæг раппæлыд зарæгæй. Фыццаджыдæр уы- 
мæй, æмæ, ирон адæм сгуыхт æмæ номдзыд лæгтыл кæй 
кодтой, ахæм тохы зарæг кæй у. Дыккаджы та, ацы зарæг 
никæцы æндæр зарæджы хуызæн рауад, Уæлдай æхсыз- 
гондæр та уый, æмæ зарæг рæсугъд у, зæрдæмæ арф хи- 
зы. Лыстæг æм куы байхъусай, уæд æнæныхæстæй дæр 
116 

йæ хъæлæсыхатты зыны хæххон лæджы зæрдæйы рисс, 
адæмы сагъæс, тохмæ сидт æмæ дзыллæйы ныфс. Зарæг 
цæттæ у, æмæ йæ адæммæ ахæссын хъæуы. Æрмæст ма 
йæ ныхæстæ фæфылдæр кæнинаг сты. Дзырдæн зæгъæм, 
ирон тохы зарæджы ныхæстæн-иу сеппæтæн æмбайлаг 
нæ агуырдтой, фæлæ сæ фæстаг дзырдтæй иу-дыууæйæн. 
Джерихан та алы ныхасæн дæр æмбайлаг агуры, бер- 
дзенагау рифмæ кæй хонынц, ахæм. 
Зауыры фæндонмæ гæсгæ бауынаффæ кодтой: зарæнт 
уал Джерихаи æмæ Мæйырбег сæхæдæг. Æмæ кæд иог 
ныхæстæ æрхъуыды кæной, уæд хорз. Науæддæр Барзы- 
хъæуы зарæг адæмæй хуыцауæхсæв Зауыр иу къордмæ 
скъоламæ фæсиддзæн. Джерихан æмæ Мæйырбег иу- 
цалдæр хатты зарæг акæндзысты, адæм æм байхъус- 
дзысты æмæ сæ ныхас зæгъдзысты. 
Уæлдай ницыуал загътой лæппутæ. Иугæр сыи 
ахуыргæ#нæг сæ зарæг адæмы размæ рахæссыны аккаг 
кæны, уæд афтæ фæуæд. 
Джерихан фефсæрмы. Акса-ма, ахуыргæнæг зарæджы 
хъысмæт йæ зæрдæмæ куыд арф айста. Цы йæ бон у, уы- 
мæй сын æххуыс дæр бакодта. Джерихан та йæ куыдтæ 
цæрыс, зæгъгæ, дæр нæ бафарста. Ирон адæм ахæмты 
æнæуæздан фæхонынц. Æмæ сдзырдта: 
— Ахуыргæнæг, бахатыр кæ... Исты таурæгъ ма ныф- 
фыстай? 
116 

Зауырæн æхсызгон уыд уыцы фарст. Æгайтма лæппу 
æгъдауджын æмæ цымыдис у, æгайтма таурæгътæ бирæ 
уарзы. 
— Бирæ цыдæртæ ныффыстон, фæлæ нын ныртæккæ 
дæ зарæгæй ахсджиагдæр куыст ницы ис. Уый уал кæ- 
ронмæ саразæм, стæй та таурæгъты кой кæндзыстæм. 
— Уалæ мын Цымытийы иу зæронд лæг диссаджы 
хабæрттæ фæкодта. Махмæ дæр, дам, уыдис стыр мыг- 
гаг кæнæ йæхи уæздандæр чи хуыдта, ахæмтæ. Чи зоны, 
æдыхдæр мыггæгты бацъист кæныны зонд сæм-иу фæзын- 
ди (хатгай-иу сын æнтысгæ дæр бакодта), фæлæ сæ адæм 
уæлæмæ скæсын нæ уагътой. Адæмы бон бирæ уыд. Цы- 
фæнды цæрæг æмæ уæзданыл дæхи нымайыс, уæддæр 
кæцы-фæнды хисдæрæн дæр хъуамæ кæсдæриуæг кæнай. 
Æмæ мын уый тыххæй дыууæ цауы радзырдта. Æртис- 
сæдз азы размæ Куырттаты комы уыд дыууæ инæлары, 
сæ иу — Цæлыккатæй, иннæ — Дулатæй. Куывды уа, 
дзуары бон кæнæ хисты — сæ кар куыд амоны, фынджы 
уæлхъус уымæй уæлдæр сбадын никуы бакуымдтой. Ин- 
нæ хабар та афтæ уыд. Нары комæй æртæ æфсымæры 
ацыдысты Калакмæ стыр хицæуттæй уæздандзинады гæх- 
хæтт райсынмæ. Хицау сæм куы ракаст, уæд кæсдæр 
дыууæ æфсымæры рагæппытæ кодтой бæхтæй (ирон æгъ- 
даумæ гæсгæ-иу, цалынмæ фысым «æгас цу» загъта, 
уæдмæ уазæг бæхæй нæ хызт). Базгъордтой хисдæрмæ, 
117 

фæхæцыдысты йын йе ’гъдæнцæйттыл, балæггад ын код- 
той. Сæ цыды сæр цы у, уый куы ской кодтой, уæд хицау 
хисдæрмæ бадзырдта: 
— Дæуæн ратдзынæн уæзданы гæ/схæтт. Фæлæ мæнæ 
де ’мбæлттæ де ’фсымæртæ не сты, дæ фæсдзæуинтæ сты. 
Уыдон уæздан æмæ де ’мсæр куы уаиккой, уæд дыи лæг- 
гад нæ кæниккой. 
Нæ фыдæлтæ, дам-иу, цыбыркъух уыдысты, фæлæ сæм 
æгъдау æмæ фидыц хъæбæр фидар æвæрд уыдысты. Лæп- 
ну-иу цалынмæ хицæн къуым самадта, уæдмæ йæхицæн 
бинонты кой нæ кодта. Мад æмæ фыд, фырт æмæ чындз ч 
иу уаты æхсæвиуат кæной, уый фыдæлтæй нырмæ йæ сæр- 
мæ ничи хаста. Стæй, дам, æнæуи дæр уæздандзинад æр- 
мæст хъæздыгдзинадæй аразгæ нæу. Ам, Куырттаты 
комы фылдæр æрчъиаг дзабыр дардтой. Цырыхъ кæнæ 
сæрак дзабыр чи кæмæй бадомдтаид, фæлæ де ’рчъи йæ 
иывыл куынæ уа, йæ фæсал йæ зæвæтæй куы ракæса, уæд 
уый худинаг уыд. Дæ фæсмын зæнгойы тыххæй дыл ничи 
бахуддзæн, фæлæ зæнгой зæнгыл æмвæтæнæгæй куы нæ 
бада, зилгæуырынгтæй дæ фадхъултæм куы ’рбыра, уæд 
дæ фыдгой айхъуысдзæн æмæ дæ хоидзысты «зилгæ-зæн- 
гой, сæмпæрчъи». Æвзист рон дыл цæуылнæ ис, зæгъгæ, 
дын ничи бауайдзæф кæндзæн, фæлæ Ныхасмæ, адæмы 
æхсæнмæ ронбæгъдæй рацыдтæ, уæд дæ фæсурдзысты. 
Фæлтау бæласы уидаг дæр бабæдт дæ астæуыл, хосбæн- 
118 

дæи дæр. Хорз дарæс алкæй къухы не ’фтыд бухайраг 
цæрмын худ дæр алкæуыл нæ уыд. Табуафси, нæхимæ 
•фæсмын цухъа æмæ уæлдзармхуд дæр дар. Иæхи дыл 
ничи атигъ кæидзæп. Фæлæ де сгæллад цухъайы æгънæ- 
джытæ уæгъд, афтæмæй адæмы размæ куы рацæуай, дæ 
бухархуды бынæй дæ сæрыхъуынтæ куы ’рзæбултæ уой, 
уæд демæ дзурын йæ сæрмæ дæр ничи æрхæсдзæн. 
Зауыр æвиппайды фескъуыдта йæ ныхас. 
— Кæс-ма, мæхи ныхæстыл куыд фæдæн. Раст уын ч 
куы зæгъои, уæд нырма ныр бамбæрстон, æнусты дæргъы 
ацы хæхты чи цард, уыдоны зæрдæйы ахаст. Знон Уани 
æмæ Тепсырæн зарæджы тыххæй дзырдтон. Хабар сæхи 
хъустыл дæр æрцыд. Афтæ æхсызгон сын уыди æмæ цы- 
ма сæ уæззау уæргътæ се ’ккæйттæй ахаудысты. Дæ зæр- 
ды зарæг скæнын цæмæн æрæфтыд, ныр уый æмбарын 
дæр байдыдтон. Адæм >æй афтæ æхсызгонæй цæмæи 
афæрсыиц, уый дæр. Уæдæ баныхас кодтам. Сабаты уæ 
фос куы бафснайат, уæд уæ дыууæ дæр ам куыд уат, 
афтæ. 
АДÆМ - АМОНÆГ ÆМÆ АРАЗÆГ 
Хуыцауæхсæв Дæллагхъæуы скъолайы стырдæр уæт- 
тæй иуы æрæмбырд сты Джерихан, Мæйырбег, Зауы^, 
хъисфæндырæй дæсны Уани, ацæргæ лæг Тепсыр æмæ ма 
119 

фондз лæппуйы, зарынмæ бæрæг дæсныдæр чи уыд, 
ахæмтæ. 
Райдианы зарыдысты æрмæст Джерихан æадæ 
Мæйырбег. Иннæтæ уал хъырныдтой. 
Цалдæр хатты азарыдысты дыууæ. лæппуйы. Хъырн- 
джытæ ныфсджындæр æмæ хъæрдæрæй бахъырныдтой; 
Бæрæг уыд, зарæджы зæлыл сæ алчи дæр кæй фæхæст, 
уый. 
Иттæг хорз фæкаст зарæг хисдæртæм. Бынтон æнаипп 
дæр æй не схуыдтой. Ис дзы уæззау фæзилæнтæ. Лæм- 
бынæг байхъусгæйæ йæм цыма иу-дыууæ раны æндæр 
зарджыты тæваг дæр фæхæццæ. Уыцы аиппытæ тынгдæр 
фæбæрæг уыдзысты, хицæитæйнæ, фæлæ йæ бирæйæза- 
рын куы райдайой, уæд. Бæстондæр ахъуыдыйаг у æндæр 
хъуыддаг. Зарæгæн йæ ныхæстæ сеппæт бæрæг нæма сты. 
Ленины руаджы мæгуыр лæгмæ дæр ныхасы бар кæй æр- 
хаудта, нырма дзы æндæр ницы кой ис. Уый зарæг æрæ- 
мысæджы аххос, мыййаг, нæу. Ленин мæгуыр адæмæн 
цы хорздзинæдтæ ракодта, уыдон ранымайын никæйы 
бон бауыдзæн. Уæвгæ, зарæджы иыхæстæ æххæстæй кæй 
нæма сты, уый, чи зоны, хуыздæр у. Адæм æй зарын куы 
байдайой, уæд дзы алчи дæр æвæрдзæн, Ленины тыххæй 
цы .хъуыдытæ кæны, уыдон. Ныртæккæ та уал ууыл ба- 
кусын хъæуы, цæмæй зарæг тагъддæр айхъуыса адæмы 
æхсæн. 
120 

Ацы изæры уынаффæ ууыл ахицæн. Хисдæрты фæн- 
дæй ма Джерихан æмæ Мæйырбег цалдæр хатты азары- 
дысты. Уалынмæ йæ айстой иинæтæ. Уаии йæ кæрæй-кæ- 
ронмæ ацагъта фæндырæй. Дыууæ лæппуйы зæрдæ чы- 
сыл цæмæдæрты фехсайдта. Ис ма йын фæхуыздæргæ- 
нæн. 
Зарæг рахызт скъолайы агъуыстæй. Нырма уал ныййа- 
зæлыд Барзыхъæу æмæ Дæллагхъæуы. Цалдæр боны 
фæстæ райхъуыст Дзывгъисæй, Лæцæй æмæ Цымы- 
ткйæ. Уыдонæй йæ айстой Хидыхъус, Хæрисджыи æмæ 
Хилакъ. 
Мæй дæр нæма рацыд уыцы бонæй, афтæ Куырттаты 
комы Ленины зарæг кæм нæ зыдтой, ахæм хъæу нал баз- 
зад. Зарыдысты йæхъæуты урсбоцъо зæрæдтæ æмæ æры- 
гон лæппутæ, фыййæуттæ æмæ рæгъаугæстæ, зарыдысты 
йæ фæндаггонтæ комы нарæджы. 
Иу райсом Джерихан фосы фæдыл ацыд Уæллагсыхы 
сæрвæттæм. Фаендагыл Дзывгъисы ’рдыгæй æрбацæуы 
галуæрдон. Лæг бады уæрдоны. Галтæ, цыма фæндагæн 
ныккæлынæй тæрсынц,— сындæ^гай исынц сæ къæхтæ, 
фынæйæ цæуæгау. Цæлхытæ иугæндзон бæзджын хъин- 
цæй хъырнынц уæрдоны бадæгæн. Уый зары Ленины за- 
рæг. 
Джерихан аз æмæ æрдæджы размæ ацы къуылдымыл 
бадгæйæ ахæм галуæрдон федта æмæ йæ зæрдыл æрба- 
122 

лæууыд Акимы зарæг. Уæд æм фæзынд фыццаг хатт 
Лениныл зарæг скæныны хъуыды. 
Йæ зæрдæ уæлдай тынгдæр барухс ацы хатт. Цал 
æмæ цал адæймаджы зары Ленины зарæг. 
Фæстæмæ хъæумæ куы ’рбаздæхт, уæд Мæйырбег йæ 
размæ фæцис. 
— Гъы, исты ма бафтыдтай зарæгыл? — афарста 
Джериханы’. 
— Ницабæрæг. Иæ цыппæрæм фæзилæн цыбырдæр- 
гонд куы æрцыдаид, уæд цыма аивдæр фæуид... Адæм та 
дзы цы зæгъынц? 
— Дæхæдæг сæ нæ хъусыс? Гъæйттæй йæ зарынц. 
•Фæлæ, дам, Байти цæхæртæ калы. 
— Кæй Байти? 
— Дæ зарæджы ахæм ныхас нæй: «Тотраты Байти 
Къуыдатты цар æрдаудта. Ленины руаджымæгуыр лæг- 
мæ дæр ныхасы бар æрхаудта?» 
— О, æмæ цы? 
— Мæн йедтæмæ, дам, кæй ном радавтаид, уый йын 
нæ уыд? 
— Ау, æмæ уым æвзæрдзинадæй цы ис? Цы йын 
фæхъыг ис? 
-т- Ницы, фæлæ Уанийæн зæгъ æмæ Байтийæн бамба- 
рын кæна хъуыддаг. Кæннод дзæгъæлы маст кæны йæ- 
;х«цæн. 
123 

л * * * 
Зауыр горæтæй æрбахæццæ æмæ уыцыиу цыдæй ба- 
цыд Уанимæ. Куыд радзырдта, афтæмæй Ленины зарæ- 
джы кой Дзæуджыхъæумæ дæр айхъуыст. Ахуырады хай- 
ады хицау ын дзырдта уый тыххæй. Стæй-ма æндæр 
хабар, Лениныл зарæг чи аразы, ахæмтæ æндæр хъæуты 
дæр фæзынд. 
Фæсидтысты Джериханмæ. Æртæйæ бауынаффæ код-, 
той иннæбон адæммæ фæдзурын. Кæй фæнды, уый æрг 
цæуæд. Хъуамæ зарæгыл кæронмæ бакусой. Æгæр дæр 
мабайрæджы: ныр цыппар азы аивгъуыдта Ленииы мæ- 
лæн бонæй. 
Уыцы изæр чи æрæмбырд, уыдон кæм бацыдайккой, 
Барзыхъæуы ахæм агъуыст нæ уыд, æмæ ахуыргæнæг 
хуыздæр бынатæн равзæрста, мæнгагъуыст æмæ уæрæх 
кæрт кæмæ уыд, ахæм хæдзар. Цынæ вæййы, мыййаг, сæ 
къæвда куы бахъыгдара. 
Хисдæртæ фондз къордыл фæдих кодтой адæмы. Алы 
къорды дæр зарæгамонджытæ — дыууæ, иннæтæ — 
хъырнджытæ. Радыгай зардзысты æмæ сбæрæг уыдзæн, 
хуыздæр кæмæн цæуы, уый. Райдианы ныхæстæм сæ хъус 
тынг нæма дардтой. Нырма уал ын йæ хъæлæсыхаттæи 
саргъ кæнын хъуыди. 
Ныр дæр та фыццаг азарыдысты Джерихан æмæ 
124 

Мæйырбеджы къорд. Адæм куыд бафиппайдтой, афтæ- 
мæй айразмæ зарæджы хъæлæсы ’вæрд зæрдæхсайгæ кæм 
уыд, уыцы бынæттæ цыма ныр дзæбæхдæр цæуынц. 
Уыдон фæстæ байхъыстой иннæ къордтæм. Æппын- 
фæстаг сбæрæг: зарæг Джериханæй хуыздæр чи самоны, 
ахæмтæ ма дзы разынд. 
Хорз азарыди алы къорд дæр, фæлæ кæддæриддæр 
хæрзты æхсæн хуыздæртæ вæййы æмæ сеппæтæй равзæр- 
стой иуæндæс лæджы, иу къорд сæ сарæзтой. Цалынмæ 
зарæг адæмыл айхъуыса, уæдмæ йæ уыдон зардзысты, 
зæгъгæ, ууыл бафидыдтой. 
Зарæджы ныхæстæ бæстон кæныи куы райдыдтой, уæд 
рабæрæг, ацы хъуыддаг афтæ æнцонтæй кæй нæ сырæз- 
дзæн. 
Зарæджы уыцы гæнæнтæ нæй, æмæ дзы сгуыхт лæ- 
джы æппæт хорз миты кой ракæнай. Æмæ иугæр^уый гуы- 
рысхойаг нæу, уæд ацы зарæджы ныхæстæ хъуамæ æв- 
дисой, Ленин адæмæн цы хорздзинæдтæ ракодта, уыдонæн 
сæ тæккæ сæйрагдæрты. Гъе, æмæ сæйрагдæртæ кæцыты 
схуындæуа, уый фæдыл адæмы æхсæн рауад дæргъвæтин 
карз ныхас. Ахыргæнæг Зауыр бакасти Джериханы æр- 
хъуыдыгоид ныхæстæ, загъта сын, Мæйырбег сæм цы 
бафтыдта, стæй йæхæдæг цы ныффыста, уыдон дæр. Рæ- 
стæг цыди, æмæ алчи дæр йæхимидæг хъуыды кодтажог 
пыхæстæ. Æппæт иыхæстæи нæй зарæджы бавæрæи æмæ 
125 

дзы хъуамæ кæцыты равзарой? Раст у Джериханы ны- 
хас: Ленииы руаджы мæгуыр лæгмæ иыхасы бар æрхауд- 
та. Фæлæ уый æгæр лæмæгъ загъд у. Мæгуыр адæм иыхасы 
бар нæ, фæлæ ма хицау дæр æмæ ныхасы бардæттæг дæр 
сæхæдæг систы. Фыццаг уал зæгъыи хъæуы, Ленин ку- 
сæг адæмы цагъары къæлæт сæрибарæй кæй раивта, уый 
тыххæй. Бæгуыдæр, сæрибарæй стырдæр ницы ис. Фæлæ 
адæмы цардзæххæй цæуы, зæхх та кæйдæр уыди. Ныр 
та, кусгæ йæ чи кæны, уыдоны бацис. Ахæм хъуыды дæр 
хъуамæ уа зарæджы. 
Ацæргæ лæгтæй иу сыстад, адæмы æхсæнмæ ракъах- 
дзæф кодта æмæ райдыдта: 
— Фарн уæм дзурæд, мæнæ хорз адæм. Цы загътат, 
уыдон иууылдæр хорз сты, иу къухы фондз æнгуылдзау 
хъæугæ кæнынц сеппæт дæр. Фæлæ алкæмæн дæр йæ 
хисдæр æмæ йæ амонæн æнгуылдз ахсджиагдæр сты. 
Ирон адæммæ рагæй фæстæмæ лæгæй бæрзонддæр нйкуы 
ницы уыдис. Адæмæн цы зæдтæ æмæ дауджытæ уыд, 
уыдонæй нæм Уастырджийæ кадджындæр ничи у æмæ, 
дам, Уастырджийæн йæ карз сомы афтæ уыд: «Лæджы- 
стæн!» Æз уый зæгъынмæ хъавын æмæ мæм ацы хица- 
уады заманы æппæты хуыздæр кæсы, адæймагæн йæхи 
хъару æмæ зонды тыххæй стыр аргъ кæй ис, цыбыр иы- 
хасæй, лæгæн лæджы кад кæй ис, уымæй. Мæнæ ма нæ 
хъæуыхицаумæ бакæсут! Паддзахы заманы уый цы уыд? 
126 

Æнæзæхх, æнæнымад лæг... Ныр та нæ комы сæр у. Æмæ 
цы!.. Æгæр дæр ма арæхсы! Курыи, цæмæй зарæджы зы- 
на ацы иогдзинад... 
Бабирæ сты, ногдзинæдтæ кæй хуыдтой, уыдон. Сæ 
иуæй иниæ хынцинагдæр. 
— Ацы революций^ы размæ уæлæ нæ тæккæ стырдæр 
хъæу Цымытийы дæс ^мæ æртиссæдз хæдзары царди. 
Уыйас хъæуæй æрмæст иу лæппу ахуыр кодта Æрыдоны 
семинары, æидæр иæхи комæй дарддæр ахуырмæ ничи 
афтыд. Ныр та комы ахæм хæдзар стæм у, æмæ Дзæу- 
джыхъæуы кæнæ Уæрæсейы бирæ горæтты лæппу гъе та 
чызг кæмæй нæ ахуыр кæны. Æмæ гъе ныр уый зарæджы 
ма фæбæрæг кæн, уæд куыд раст уаид? — бафарста зæ- 
рæдтæй иу. 
О, раст фæкаст адæммæ уыцы фæндон дæр æмæ йæ 
Зауыр фæнысан кодта. Фæндæттæ сбирæ сты. Адæмы 
ныхæсты мысæггагæй пицы уыди. Дзырдтой, сæхи цæс- 
тæй цы уыдтой, сæхи хъустæй цы хъуыстой, уыдоныл. 
Дзырдтой сæрибары тыххæй. Зæхх, скъолатæ, фæндæг- 
тæ æмæ лæвар рынчындæтты тыххæй, цыбыр ныхасæй — 
ног царды æппæт къабæзтыл. Æхсæвæрафонтæй аив- 
гъуыдта, уæддæр зарæггæнджыты æмбырд нæма фæцис. 
Кæсдæртæй йæ цæсгом никæмæнуал бахъæцыд фæндон 
бахæссып. Фæлæ, уæды онг иу сыбыртт дæр кæй дзы- 
хæй не схауд, ахæм æмбискарæй чысыл хисдæр лæг сыс- 
127 

тад æмæ, цыма ныхас йæхимæ кæй райста, уымæй тынг 
азымджын у, уыйау райдыдта: 
— Мæнæн бахатыр кæнут... Раст зæгъын хъæуы, æна- 
хуыргонд лæг дæн æмæ мæ иыфс радзурынмæ тынг нæ 
хастон. Æнхъæлдтон, цы фиппаинаг мæм ис, уый исчи 
зæгъдзæн, фæлæ, куыд кæсын, афтæмæй мæхицæн зæгъ- 
гæ æрцыди... Æз уын разы дæн уæ уынаффæтыл, æр- 
мæст ма нæ иу хабар ферох. Скъоладзаутæй куыд фе- 
хъуыстои, афтæмæй Ленин мæнæ мæ хуызæн мæгуыр 
лæджы фырт нæ уыд. Иæ фыд дæр æмæ, дам, йæхæдæг 
дæр стыр ахуыргонд уыдысты. Царды мидæг цух ницæ- 
мæй æййæфтой. Фæлæ уæддæр Ленин йæ цард ауæлдай 
кодта мæгуыр адæмы амонды сæраппонд. Нæ ирон æгъ- 
даумæ гæсгæ уый стыр уæздан миниуæг у.Æмæ зарæджы 
дæр хъуамæ бæрæг уа. Кæд уæм мæ фæндон раст кæсы, 
уæд мын йæ ныхæстæ дæр хъуыдыгонд сты: 
Беги йæ дурджын хуымы кæрон йæ кард æмбондæн 
æрсагъта. 
Ленин мæгуыр адæмы сæрыл йæ цард нывондæн æрхаста. 
Зауыр иыффыста уыцы ныхæстæ дæр. Цы къорд 
снысан кодтой, уыдонимæ уыдысты Джерихан, Мæйыр- 
бег, Зауыр, Уани, Тепсыр æмæ ма чидæртæ. Бафæдзæх- 
стой сын иннæ сабатизæрмæ зарæгæн йæ хъæлæсыхатт 
æмæ йæ ныхæстæ дæр цаёмæй бацæттæ кæной, уый. 
128 

Къуырийы фæстæ та зарæггæкджытæ æрæмбырд 
сты. 
Къорд сæхæдæг цы уыдысты, иу уыйбæрц та æмæуи 
адæм æрцыд. Ахуыргæнæг бадтис се ’хсæн æмæ, зарæ- 
джы ныхæстæ кæмæй рох кодтой, уыдонæн æххуыс код- 
та. Иу-_æртæ хатты йæ куы азарыдысты, уæд Тепсыр 
сыстад æмæ загъта: 
— Зарæг хорз цæуы æви нæ, уый æдде æрбайхъусгæ- 
йæ хуыздæр зыны. Сымах зарут, æз æмæ уæм Джерихан 
дæлæ кæртæй иучысыл байхъусæм. Цом, лæппу. 
Джерихан нæ зыдта, гзрæгæн ахæм хуызы дæр фæ- 
аргъ кæнынц, уый. Иучысыл афæстиат, стæй фæгæпп 
ласта æмæ кæртмæ рахызт Тепсыры фæстæ. Цырагъы 
рухс сыл куыннæ æмбæла, афтæ аууонмæ сæхи байстой. 
— Цалынмæ зард фæуой, уæдмæ сыбыртт дæр ма 
скæн. Дæ зæрдæ истæмæ куы фехсайа, уæд-иу æй ба- 
хъуыды дар, — загъта ма Тепсыр æмæ йæ къух йæ ро- 
цъомæ быцæу сæвæрдта, афтæмæй ныхъхъус. 
Сабыр уыд хъæу ацафон. Фыййагдон дæрддзæф у 
ардæм, æмæ йæм йæ хъæр нæ хъуысы. Барзыхъæуы ас- 
тæуты чи цæуы, уыцы суадонæн та йæ уынæр боныгон 
дæр ничи хъусы. 
Хъусы Джерихаи æгуыппæгæй. Иæ цæстытыл уа* 
йынц, зарæг аразын кæм райдыдта, уыцы бынæттæ: Уæл- 
лагсыхы къуылдым, Хилачъы ком, Дзамарасы сæрвæт..-. 
9 Фыййауы сагъæс 
129 

Хъуысы йæм æхсæрдзæны сæх-сæх, дымгæ цъæнутфæсал 
фæйлаугæ комрæбынæй хохы сæрмæ куыд фезгъоры, 
хъуысы йæм зымты къуыззитт... 
Мидæг, хæдзарæй хъуысы... Багъæц-ма, уый зарæг 
куынæ у. Æппынæдзухдæр Джериханы цæстытыл цы ныв 
уадис, уый куы у... 
Фыднарæг ком. Уæле къæдзæхæй расхъиуæг дур дон- 
мæ нæ ныххæццæ, ауыгъдæй баззад дыууæ хохы астæу. 
Фыййагдон хъуырдухæнтæ кæны комы бын, ныхъхъæр 
ласы йæ хъæлæсы дзаг: «Цæрут, адæм, мидæгæй. Уым 
ком фæуæрæхдæр. Æз уал уын ам, тæккæ нарæджы, 
дуаргæс фæлæудзынæн». 
Бузныг, дон, æгайтма аудыс дæ æфхæрд адæмыл. 
Скæс-ма уалæ! Тæккæ рындзыл цы хъахъхъæмæн бынат 
ис... 
Хæрз гæзæмæ ма уайынц зарæджы зæлтæ хъустыл. 
Фæлгæсæн рагъы сæрæй скалди æхсæлыйы бæзджын 
фæздæг. Чидæр хъæр кæны фæсус фæллад хъæлæсæй... 
Тасы нысан... Дзывгъисы сæрмæ къæдзæхы фахсыл цы 
мæсыг ныццыргъ, уырдыгæй хæрдмæ лæбуры фæздæг. Иæ 
хæд уæлвæд Хæкъуынайы цъуппыл дæр фæзынд сау фæз- 
дæг. Уый мæсгуытæ кæрæдзимæ дзурынц: «Фæдис! Знаг 
æрбацæуы!» Фыдуац тæхы дарддæр. Уадидæгæн фæздæг 
скалди Барзыхъæуы мæсгуытæй, стæй февзæрд Цымыти 
æмæ Къадаты, Лæц æмæ Хидыхъусы мæсгуыты сæрмæ, 
130 

багæпп ласта Хæрисджынмæ. «Фæдис! Змæлын хъом чи 
у, фæдис!» 
Ком æмызмæлд сси. Цыма хæхтæ иунæг уæгъд дур 
нал ныууагътой сæ уæлæ — рарвыстой сæ фæдисы, цыма 
бæрзы къутæртæ æд бындзæфхад ратæхынц дуртимæ, 
цыма Фыййагдон дæр фæдисмæ тындзы... Фæлæ адæм, 
адæм! Ком нал зыны барæгæй. Тындзынц фæдисы дæлæ- 
мæ, комы дымæгмæ. Мигъæй сыстад сæ бæхты къæхты 
рыг, арвы æрттывдау цæхæр калынц дурджын фæндагыл 
бæхты цæфхæдтæ. Фæдисæттæн сеппæты разæй кардæл- 
вæстæй йæ сырх æфсургъыл... Ленин... Урс басылыхъ 
æмæсау нымæт базыртæ фестадысты, карды æрттивæн- 
тæ хуынчъытæ кæнынц комы фæхстæ æмæ уадæмдзу тæ- 
хы барæг йе ’фсады разæй... Цас рæстæг рацыдаид, чи 
йæ зоны! Фæдисы рæстæджы ма нымайынтæм кæй фев- 
дæлы. Фæлæ... Урсдуры сæрæй фæздæг нал цæуы, мæс- 
гуытæ кæрæдзимæ нал дзурынц. Фыййагдои дуртæ къæ- 
дэæхтыл нал хойы. Уæлахиз! Фæдисонтæ заргæ æрбацæ- 
уынц. Сæ разæй —Ленин. Иæ фысдзарм дынджыр худы 
бын йæ иыхы хид сæрфы цæугæ-цæуын. Æфсургъ уайыи 
мондагæй йæ рохтæ тоны размæ... Йæ мидбылты худы 
Ленин... 
— Æнхъæлдæн бафынæй дæ, лæппу! — Тепсыр Дже- 
риханы фарс йæ рæмбыныкъæдзæй басхуыста. 
Джерихаи фесхъиудта. Сисы уазал дуртыл йæ къух 
131 

куы аныдзæвыд, уæд бынтон æрчъицыдта. Æмæ 
сдзырдта: 
— Афтæ мын нæ загътай: хъыпп-сыпп-иу ма ск-æн? 
— Цом мидæмæ. Кæд-ма исты зонын, уæд зарæг æп- 
пындæр ницыуал хъуаг у. Цæрæд йæ мад æмæ йæ фыды 
фæндиаг, чи йæ æрхъуыды кодта, уый. Кæд махæй дæр 
уый руаджы исты хорздзинад райхъуысид,— Тепсыр сыс- 
тад æмæ араст хæдзармæ. 
Джерихан къæсæры онг бацыд Тепсыры фæстæ, уым 
йæ мидбынаты алæууыд иучысыл, стæй фæрсырдæм ра- 
зылд æмæ хъуыдытæгæигæ сындæггай араст сæхимæ... 
Йæ къах æй нæ бахаста хæдзармæ. Адæмы раз ын арфæ- 
тæ кæнай, уый йæ нæ фæндыд. Стæй-ма иу хъуыддаг. 
Зарæг кæронмæ адæмы руаджы ахæццæ. Иæ хъæлæсы 
здæхтмæ йын уыдон базылдысты, йæ ныхæсты фылдæр 
ын уыдон æрæмысыдысты. Æмæ сæ Джерихан куыннæ 
фæбузиыг уыдаид. 
* * * 
Иучысыл байрæджы кодтой Куырттаты ком. Сæ фæнд 
афтæ уыд, цæмæй дуиейы стыр бæрæгбои Фыццæгæм 
Маймæ зарæг ахæццæ уа Дзæуджыхъæумæ, уыйфæстæ 
ацæуа быдыры хъæутæм. 
Дыууæ къуырийы рацыд бæрæгбонæй, афтæ иу сæу- 
132 

мæрайсом Барзыхъæуы Ныхасы азмæлæн нал уыд адæ- 
мæй. Дæллагхъæу æмæ Барзыхъæу стырæй-чысылæй, 
зæрондæй-ногæй фæндараст кодтой зарæггæнджыты 
Дзæуджыхъæумæ. Урсзачье лæг, æмбискар лæгтæ, Дже- 
риханæн йæхицæй чысыл хисдæр чи уыд, ахæмтæ — иу- 
æндæс лæгæн фæндараст загътой æмæ рараст сты. Чи 
уæрдоны бадти, чи саргъы бæхыл. Изæрмæ ныххæццæ 
сты Дзуарыхъæумæ. Ам алкæмæндæр хæстæджытæ уыд 
æмæ алчи йæ фысымы бацагуырдтаид, фæлæ фыццаг 
кæй цур æрлæууыдысты, уыцы хæдзар сæ нал ауагъта. 
Кусарт сын акодтой, фæдзырдтрй сыхæгтæм. Фысымтæ 
æрхатыдысты уазджытæм, цæмæй,азарой, ныридæгæн йæ 
кой дардыл кæмæн айхъуыст, уьщы зарæг. Æниу рæсты- 
тæ куы дзурæм, уæд уазджытæм цæй хатын хъуыди, сæ- 
хи тынгдæр фæндыд азарын.Хæхи комы адæммæ куыд 
фæкаст, уый зонынц, фæлæ цымæ адонмæ та куыд фæ- 
кæсдзæн? Цы аипп æм ссардзысты? 
Ницы лаз æрхастой зарæгмæ фысымтæ. Цалынмæ сæ- 
хи лæппутæ зарæджы здæхт æххæстæй айстой æмæ йæ 
æнæрхæцгæйæ зарын базыдтой, уæдмæ уазджыты æицад 
не ’руагътой. 
Сæумæрайсом, бон куы ’рбацъæх, уæд араст сты Дзæу- 
джыхъæумæ. Рухсæй ма бахæццæ сты горæтмæ. Зылдæй 
семæ чи уыд, уыдон сын рагацау фысымуат бацагуырд- 
той. 
133 

1928 азы 18-æм май. Дзæуджыхъæу. Горæты сæйраг 
уынг — Пролетарон проспект. Партийы Обкомы агъуы- 
сты клубæй фыццаг хатт райхъуыстысты Ленины зарæ- 
джы зæлтæ. Куырттатæ кодтой сæхи конд зарæг. 

БИРÆ ТАУРÆГЪТÆ ÆМÆ ЦЫБЫР ИСТОРИ 
Фарн дæм бадзурæд, чиныгкæсæг! Цы нæ вæййы. Мый- 
йаг, искуы куы бафтай Куырттаты коммæ... Дзывгъисæй 
куы баивгьуыйай, Дæллагхьæумæ куы бахæццæ уай, уæд, 
дæ хорзæхæй, иучысыл аулæф æмæ дæ цæст ахæсс дæ 
алфæмблай. Галиуырдыгæй дæ тæккæ сæрмæ, уырдыг 
къуылдымы рагъыл—Уæллагсыхы хæлддзæгтæ. Хæдзар бсв- 
рæг дзы нал зыны, æрмæст ма дзы баззад фыдæлтыккон 
мæсыг, абон дæр ма лæууы æнæхъæнæй. 
Уырдыгæй дсе цæст уæлæмæ куы ахæссай, уæд фендзы- 
нæ: къуылдым иу ран фæцьупп, йæ алыварс йæхицæй бæр- 
зонддæр ницыуал ис. Йæ тæкксе сæрæй зыны æрдæгхæлд 
мæсыг æмæ хæдзары бындур. 
Куыд дзурынц, афтæмæй, дам, Куырттаты коммæ æп- 
пæты разæй чи æрбафтыд, уый ам æрцард. Фыццаг æр- 
цæрæгæн, дам, йæ ном та Хæкъуына хуынди. Æрхъуыды- 
136 

дзинадæй хайджын нæ уыд, зæгъгсе, мачи зæгъæд. Цæуыл- 
нæ æрбынат кодта дæлæ фæзы, Барзыхъæуы лæгъз хъу- 
гомы? Цæмæн ныссагъта йæ мæсыг къæдзæхы цъуппыл, йæ 
алы фарс хуымгæнды гæппæл куы нæ ис, уæд? Чи зоны, 
афтæ бафæрсиккой скъоладзаутæ. Йæ хъалæй нæ бакод- 
та Хæкъуына ахæм ми. Ракæсут-ма мæсыгæй. Кæмттæ 
æмæ æрбацæуæнтæ ардæм куыд зынынц, афтæ никæдæм. 
Мæсыгмæ сусæгæй æрбахъуызæн никæцырдыгæй ис. 
Æдас нæ уыд Хæкъуына тыхгæнæг бæлццæттæй. Цы- 
дысты азтæ. Хæкъуынайы байзæттæгтæ æрбынат кодтой 
чысыл дæлдæр, Уæллагсых кæй схуыдтой, уым... Уыдон 
дæр коммæ нæма æруæндыдысты... 
Чи зоны, цал сæдæ азы рацыдаид. Ком байдзаг адæмæй. 
Зæхх нал фаг кодта. Нæдæр мæрдтæн, нæдæр æгæстæн. 
Иу хъæу дæр нæ фендзынæ, хуымгæндæн чи бæззы, ахæм 
зæххыл, Дæллагхъæу æрæнцад Фыййагдоны уырыл, Бар- 
зыхъæу — æрхы фæйнæ фарс, Цымыти — къæдзæхы риуыл. 
Лæц та—ракæлыны ’ввонг къардиуы сæр. Иу уæлмæрд 
дæр нæйу куырис хор кæм æркæрдай, ахæм зæххыл. Алы 
ран дæр — дзæппæзтæ. Уый та — æнæбын у: дурын тæр- 
хæгыл цы стæгдар лæзæры, уый раиуварс кæн æмæ та 
дын ног зианæн бынат... Æнусмæ ингæн... Æнæбын... 
Адæм дæлæмæ, коммæ, куыд цыдыспш, афтæ хуымы 
гæппæлтæ сæхи уæлдæрæй.-уæлдæр истой. Скæсут-ма сæм 
ардыгæй. Кæй онг схæццæ сты! Суанг къæдзæхтæм. Сы- 
136 

джыты тсенæг цъар дуртыл кæм нындæгъд æмæ йын лсе- 
бырынæй тас кæм нæу, уый онг. 
Лсеппу, дам-иу цалынмæ хос кæрдынмæ ацыд, уæдмæ 
йын æкæхъæн кæрдзын нæ лсевæрдтой. Æниу æнæхъæн кæй 
хуыдтой, уыцы фсенычы фых хъсебсерхоры кæрдзын ныры 
барæнтæй нымайгæйсе æртсе сæдæ граммæй фылдæр нæ 
уыдаид. 
Уырыхст цард кодтой, стæй æддагон тыхгæнæг зна- 
гсей дсер хызт нæ уыдысты. Бакæс-ма, Дзывгъисы късе- 
дзæхыл цы фидары хæлддзсггтæ ис, кæнæ Хилакъмæ бахи- 
зæн комы цæхгæрмæ цы æхсæз метры бæзнæн сисы къул- 
тсе баззад, уыдонмсе. 
• Уæрæсейы паддзах Кавказ куы басаста, уæдсей фæстæ- 
мæ кæмæндæрты фсецис быдыры æнсехицау зæххытæм 
алидзыны фадат. Фæлæ уый хыгъд паддзахы хицауад æмсе 
хъæздгуытæ лæбурын байдыдтой хсехты хæзнатæм. Уæл- 
ладжыргомы райдыдта паддзахы хицауад здыйы æмæ сев- 
зисты æрзсет кусын. Чысыл фсестæдсер сербацыдысты 
Куырттаты коммæ дæр. Æрсембырд кодтой адæмы æмсе 
ссем бахатыдысты: 
— Усе зсеххы цъармсе уын нæ бавналдзыстæм. Æрмсест 
йæ хуылфы цы ис, уый нын раусей ксенут. 
Чидсертæ, дам, ссе фарс фесты æмсе дзырдтой: 
— Аусей кæнæм, сæ хуылфы цы ис, уыдон нсе цæмсен 
хъсеуынц, ссе цъармсе нын ма бавналсент сермæст... 
137 

Усед, дам, ныхасы уæвджытæй иу лсег,— къадатаг уыд 
æви хидыхъусаг,—йсе цухъайы фæдджитыл фсейнсердсем 
ахæцыд æмæ дзуры адæммæ: 
— Табу уæ фарнæн, хорз адæм! Адон мæ хуылфыдзау- 
мæтптпæ сты æмæ искæй куы бауой, уæд ма гуыбыныцъар 
мæхи кæцæй уыдзæн? Бамбарын ма нын сей кæнæнт нæ 
зæххисджытæ ? 
Куыд дзурынц, афтæмæй уыцы ныхас хосау фæцис адæ- 
мæн æмæ нал сразы сты сæ зæххы „хуылфыдзаума" аусей 
ксеныныл. 
Фæлгæс, чиныгксесæг, дæ хорзæхæй, Хæкъуынайы цъуп- 
пæй! Ныр та Хæрисджынæй Дзывгъисмсе Ленины цырагъ 
йедтæмæ æндæр рухс нал зонынц ацы комы. Дæлæ Бар- 
зыхъæуы хъугомы сырæзт æнæхъæн горсет. Æртæуæла- 
дзыгон æххæст астæуыккаг скъола, фондзуæладзыгон хсе- 
дзæрттсе, раст стыр горсетты куыд у, афтсе. Дон сæм 
цсеуы сефсæн хæтселты, тсевд сæ кæнынц доны тсефæй, 
ваннæйæ-æндæрæй — рæвдз. Сыгъдæг авджынкъул дука- 
нитсе. Стыр фабрикæ... фсендаг та? Æвсеццæгсен, стыр 
æмбисондсен баззайдзсен фæстаг фæлтæртсен Хъседæргъсе- 
вæн. Ныр асфальт фсендаг згъоры Дзсеуджыхъсеусей суанг 
Куырттаты бæстастæумæ. 
Советон хицаудзинад Куырттаты комы цæрсег адсемсен 
цы хорзæхтсе ’рхаста, уыдон Хсекъуынайы цъуппсей хорз 
зынынц. Æмсе уырдыгæй куы фæлгсесай, усед дæ-иу ма ферох 
138 

уæд бакæсын, æппæты фыццаг, Уырыхъæуы бын фæндаггæ. 
рон цы къæйдур сагъд ис, уымæ. Æрмæст метр æмæ æрдæ- 
джы бæрц зыны зæххæй уæлæмæ. Хуымæтæджы къæйдур 
дæм ма фæкæсæд. Уый у, 1924 азы уалдзæджы Куыртта- 
ты фæллойгæнæг адæм сæ хидкалгæ Цъæриткомæй сæ 
цæнгтыл кæй рахастой æмæ Ленинæн цыртæн кæй ныс- 
сагътой, уыцы къæйдур. 
Уæллагсыхы хъæууатыл-иу ахæсс дæ цæст. Куыртта- 
таг фыййау Джериханæн йæ зæрдыл фыццаг хатт ам 
æрлæууыд Лениныл зарсег скæнын. 

СÆРГÆНДТÆ: 
Ниуы æрдз Г, 
Хæхтæ базмæлыдысты 11 
Ныгæнæн бон 23 
Фыййау Джерихан 44 
Джерихан Лениныл фыццаг хатт куыд фембæлд ~>5 
Фыййауы сагъæс 71 
Ахуыргæнæг Зауыр 81 
Кæм ис æвдæлон фыййау? 103 
Адæм — амонæг æмæ аразæг 119 
Бирæ таурæгътæ æмæ цыбыр истори 135 
Редактор Г. X. Бицоев. Оформление художника Б. П. Гассиева. Художественный 
редактор X. Т. Сабанов. Технический редактор Ю. В. Гречишкина. Корректоры 
F. У. Датриева, В. Т. Дзодзикова. Наборщик В. Астахова. Печатник Р. Абаев. 
Сдано в набор 14-1-1970 г. Подписано к печати 25/" 11-1970 г. Формат бумаги 
70Х108/32, Печ. л. 4,375. Усл.-п. л. 6,125. Учетно-изд. листов 4,11. Заказ № 96. Тираж 
2000. Шя. JA 53. ЕЙ 00259. Цена 13 коп. 
Книжное издательство Управления по печати при Соиете Министров СО АССР, 
г. Орджоникидзе, ул. Димитрова, 2. 
Книжная типография Управления по печати при Совете .Министров СО АССР, 
г. Орджоникидзе, ул. Тельмана, 16. 
7-3-3 
31-70М 

Аргъ 13 кап. 

