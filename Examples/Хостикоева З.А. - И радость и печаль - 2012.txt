Зина 
Хостикоева 
И радость и печаль 
№ 
Владикавказ 
2012 

Ъ$р№Х№№ 

Хостыхъоты Зинæ 
ЦИНÆМÆ САГЪÆС 
ДЗÆУДЖЫХЪÆУ 
2012 

84(2Рос=Осе) 
Х-49 
Хостыхъоты Зинæ 
X—49 Цин æмæ сагъæс: æмдзæвгæтæ — Дзæуджы- 
хъæу: Ир, 2012 - 335 ф. 
Хостикоева З.А. 
И радость и печаль 
15ВЫ 978-5-7534-1355-0 
15ВЫ 978-5-7534-1291-1 
^ 4702500201-1 .. <0 ял<тм-Пп*\ 
ХМ131(03)-12 15~12 84(2Рос-Осе) 
© ГУП РСО-Алания «Издательство «Ир», 2012 
© Хостикоева З.А., 2012 
13ВЫ'978-5-7534-1355-0 © Григорян В.С., оформление, 2012 
15ВЫ 978-5-7534-1291-1 

^Сд^ 
ЧИНЫГ «СÆУУОН ÆРТÆХ» 
АДÆМ 
Нырыонг дæр æнæбæрæг, æнæсгæрст 
Ыстут сымах, планетæтау, мæнæн, 
Æз уæм цæуын, æз уæм тæхын æдæрсгæ, 
Цы уыдзæнис, нæй развæлгъау зæгъæн. 
Фæлæ мæ фæндаг тынг зын у, æмбарын, 
Цæудзынæн мигъты, нал фаг кæндзæн дон. 
Куы мыл-иу арв ныккалдзæнис йæ уарын, 
Куы мыл-иу æхсæв нал кæндзæнис бон. 
Куы-иу дæлимон бабаддзæн мæ размæ, 
Кæндзæн мæ уый йæ сау дзæмбытæй хурх. 
Уæд-иу æрбалæуу, адæймаг, мæ фарсмæ, 
Уæд-иу мæм, адæм, бадарут уæ къух. 
Цы у сæ нысан дунейы лæгдæртæн, 
Мæнæн дæр уый — мæ бæллицты сæйраг: 
Планетæтæ, о, адæмы зæрдæтæ, 
Тæхуды ’мæ, куы ссарин уæм фæндаг! 

6 
Хостыхъоты Зинæ 
* * * 
Æз — сылгоймаг, цардаразæг фарн дæн, 
Кувут, лæгтæ, иууылдæр мæнæн. 
Æз бæллиц дæн, дидинæджы тау дæн. 
Æз цъæх уалдзæг, цины зарæг дæн. 
Æз æфсарм дæн, нуазæн дæн уæ къухы, 
Æз хæдзары — мин бæркады фынг. 
Æз æдзухдæр — уе ’мдзу царды дугьы. 
Фарн — мæ дзырд, ныххуыссын кæны зынг. 
Сисут, лæгтæ, баназут мæ кадæн, 
Æз уæ раттæг, уе стыр мæт, уæ хур. 
Æз уæ къухы бахъуаджы бон кард дæн, 
Æз уæ фидæн — уе ’нхъæлцау бындур. 

Цип семæ сагъæс 
7 
МАДÆЛОНÆВЗАГ 
Уадз равзæрæд сæдæ ’взаджы мæ комы, 
Хуыцау мын раттæд минмырон хъæлæс, 
Цæмæй дæттон сæдæ нуазæны куывды, 
Цæмæй ныззарон булæмæргъау æз. 
Цæмæй нæ хæхтæм хорз уазæх куы ’рцæуа,— 
Æфсымæр ын йæхи ’взагыл зæгъон. 
Цæмæй фыдгæнæг мах бæстæм куы цæуа, — 
Йæ ныхмæ кард йæхи ’взагыл цæгъдон... 
Фæлæ уæддæр, уæззау тохтæм цæугæйæ, 
Пæ фыдæлтæ цы ’взагыл хордтой ард, 
Цы ’взагыл хъусын Терчы ирд уылæнтæм, 
Кæй фæрцы ис нæ хорз æгъдæуттæн цард, 
Цы ’взагыл кодта хъарджытæ ныййарæг, 
Иæ дарæгæй йæм сау гæххæтт куы ’рцыд, 
Цы взагыл дзурæм: «Фесгуыхт та ирон лæг!» — 
Зæгъут-ма, уый куыд бамыр уыдзæн, куыд?! 

8 
Хостыхъоты Зинæ 
МÆЗАРÆГ 
Ыс-с-с! Ныртæккæ райгуырдзæни зарæг, 
Хивæнд ма у, ма, хъæбул, ыстыр дæ. 
Ды гыццийы афтæ бирæ уарзыс, — 
Уымæн кæныс зарæгмæ мæсты дæр. 
Мæн дæ цурæй ахæссы уæларвмæ, 
Мæн дæ цурæй асайы уый дардмæ. 
Дæу хъуыддаг нæй зарæг æмæ цардмæ, — 
Мачи дарæд мацы бар дæ мадмæ. 
Урс бæлæттау, чысыл къухтæй алкæд, 
Уымæн тæхынц гæххæттыты скъуыдтæ. 
Ыс-с-с, ныртæккæ райгуырдзæни зарæг... 
Фæлæ ды хæкъуырцц куыдæй ныккуыдтай. 
Рауай, рауай, о мæ сауцæст кадæг, 
Ралæг у мæ хъарм хъæбысы, ралæг. 
Иумæ скæнæм æрдзы буцдæр зарæг — 
Мад æмæ хъæбулы уарзты зарæг. 

Цин æмсе сагъæс 
9 
Суадæттæ нын сусæг зарæг зарынц, 
Арв йæхи æвзист уылæнты ’хсы. 
Стъалытæ нæ алывæрстæм хауынц, 
Рог уддзæф нæ уæхсчытыл тыхсы. 
Мах ныгъуылæм дидинджыты цады, 
Зонын, æрдзы мах амонд фæнды. 
Æз дæ ном кæй мысыдтæн Цæгаты, 
Уый йын зæгъ уæхирдыгонау ды. 

10 
Хостыхъоты Згшæ 
ÆВЗОНГЧЫЗГ 
Хилдасæгмæ хъæлдзæгæй æрбадтæ, 
Уый къухы ис модæты æнус, 
Раст цыма йæхæдæг у дæ раттæг, — 
Сæрыхилтæ фестын кодта урс. 
Цин кæныс, ныр бацыдтæ дæ «кары», 
Цæсгомыл нæ зыны царды мæт... 
Ехх, куы зонис, цавæр ыстыр аргъыл 
Рауæй кæны урс хилтæ хъысмæт. 

Цип æмæ сагьæс 
11 
Цæстытæ — дыууæ фарсты нысаны, 
Зонын сæ фæнды зæххыл æппæт дæр, 
Куы сæ мидæг уалдзыгон бон зары, 
Куы сæ хуылфы цъæх быдыртæ, хъæд. 
Цæстытæ — дыууæ ’рыгон цæргæсы, 
У сæ бæллиц арвы стыр тыгъдæдтæ. 
Мæн æдзух мæ фидæимæ фæхæссынц, 
Уыдон ысты зæрдæйы тыгъд дуæрттæ. 

12 
Хостыхьоты Зиисе 
* * * 
Уалдзыгон фæзты ды бирæ фæцыдта\.. 
Адджын фынæй дæ фæззыгон нæууыл. 
Сабыргай райхæлдтон ме ’рвгъуыз сæрбæттæн 
Æмæ йæ бамбæрзтон хъавгæ дæуыл. 
* * * 
Зилдухгæнгæ ’рхаудзынæн сыфтæрау, 
Бахсындзæн мæ бæлæсты бын мæр. 
Нæ, уæддæр нæ фесæфдзынæн, зонын, 
Мæн ысцъирдзæн уалдзыгон сыфтæр. 
* * * 
Хохы скъуьтдæй уазал суар цæуы, 
Æз йæ разы дзуццæджы æрбадтæн. 
Нуазын дзы, мæ зæрдæ мын цæвы, 
Рагбонты мæ судзгæ уарзты батау. 

Цин семæ сагъсес 
13 
* * * 
Æз кæуын. Мæ цæссыг, донау, уайы... 
Ма банхъæл, — нæ хицæныл кæуын. 
Уый мæ уарзт мæ рыст зæрдæйы тайы, 
Тайы ’мæ цæстысыгæй кæлы. 
* * * 
Цыма зæхмæ стъалытæ ызгъæлди, — 
Бæстæ иууыл миттъыфыл ысси. 
Бæласæи йæ дадали ысурси, 
Рудзынджы бын дидинæг сыди. 

14 
Хостыхъоты Зинæ 
* * * 
О, фæлтау куы ныххауид нæ быны 
Уыцы зæхх, кæмæй бахордтам ард, 
Уарзты зынг куынæма ’руазал былтыл, 
Хинæй мыл цæмæн разылд мæ цард? 
Какон сындз цæмæн фестади абон 
Фембæлдмæ нæ рацæуæн фæндаг? 
Æз дæуыл цы сонт зæрдæ фæдзæхстон, 
Уый цæмæн у адæмæи дзырдтаг? 
Уый дæуыл куыд тынг зыдта æууæндын, 
Ныр мæ риуæй мастхæрдæй фæтахт. 
О, фæлтау куы ныххауид нæ быны 
Уыцы зæхх, кæм фембæлдыстæм мах. 

Цин æмæ сагъсес 
15 
* * * 
Цæттæ фæллæйттæм не ’рцыди мæ фæлтæр, 
Куыд нын фæзæгъынц иуæй-иутæ хатт, 
Куы ныгæдтам нæ царæфтыд фыдæлты, — 
Сæ ингæнтыл ыстонгæй хордтам ард. 
Сæ туджы ’ртæхтыл араст ыстæм дарддæр. 
Зындзинад махæн хъусæггаг фын нæу, 
Нæ сау зæххыл, цъæх арвы стыр тыгъдæдты, 
Мах агурæм, бæллиццаг фидæн, дæу. 
Æмæ кæд не ’хсæн зæхмæдзыд фæзыны, 
Кæд æм фæкæсы хъулæй хъазтау цард, 
Уæд мачи зæгъæд, — йе ’мгæртты фæфæзмы, — 
Мæ фæлтæр у фæллойгæнæг æфсад. 

16 
Хостыхъоты Зипсе 
* * * 
Ракур мæйы ’взист сыкъатæ, 
Сау бæгæны сæ æркæн. 
Абон ног азы бæрæгбон, 
Демæ нуазын фæнды мæн. 
О, мæн тыххæй иухатт раджы 
Дзаг фынгыл уыди дæ сидт. 
Бæлас урс дидинæг калдта, 
Абон та йæ хихтыл — мит. 
Хатын ныр, ды дæр æндæр дæ, 
Нал дæ дзурынмæ рæдау, 
Ныр дæ уарзæгой цæстытæ 
Худгæ нал кæсынц уæдау. 
О, уæддæр, уæддæр куыд мысын 
Ивгъуыд рæстæджы тæмæн! 
Ракур мæйы ’взист сыкъатæ, 
Сау бæгæны сæ æркæн. 

Ции æмæ сагъæс 
17 
Æз ам цæрын бæрзонд мигъты хъæбысы, 
Мæ фын æрвитын суадæтты хъæрмæ, 
Сæуæхсид раздæр ме ’уæхскыл æртыхсы, 
Ыстæй йæ фæндаг акæны дæумæ. 
Сæууон уддзæф мын дидинджытæ ’рхæесы, 
Бийын мæхицæн хуры тынтæй рон, 
Æз уæлæ арвмæ къухæй дæр æххæссын, 
Фæнды дæ, стъалы раскъæфон дæуæн? 
Æви æркæнон кафаг сычъи хъæдæй? 
Кæнæ æрцахсон базыртыгъд цæргæс? 
Æркæнон дын бæрзонд къæдзæхты сæрæй 
Цъæх дзæбидыр — мæ уарзоны æнгæс? 

18 
Хостыхъоты Зинсе 
ХЪÆУУОНЛÆППУ 
Кæд абон дæтты гомкъахæй лæгæрдыс, 
Уæддæр дæ искуы рацæудзæни лæг. 
Зæхкусæджы куыстæфхæрд къухты рæзыс, 
Зон, уыцы къухты ницы кæны мæнг. 
Æмгæрттимæ уæлахизыл хæцгæйæ, 
Дæхи фындзæн дæр акæлы йæ пырх, 
Фæлæ уæхимæ не ’рцæуыс кæугæйæ, 
Фæлтау æвзарыс тыхджынтыл дæ тых. 
Фæхъуысы дардмæ фысты фæдыл де ’хситт, 
Æруадзыс хурмæ кæрдæгыл дæхи. 
Зыдæй фæхæрыс нартхоры цъæх æфсир, 
Йæ хом, йæ фыхæй никуы ’взарыс уый. 
Хæлæггаг у — рæстдзинад зæгъын уарзыс, 
Дæуæн дæ сомы никуы вæййы мæнг. 
Цырагъы рухсмæ чингуытæ фæлдахыс, — 
Дæуæй, æнæмæнг, рацæудзæнис лæг. 

Цин семæ сагъæс 
19 
БАБАЙЫ МЫСЫН 
Куы хъуысы райсом цæлхыты къуырма хъæр, 
Куы хъуысы дардæй хъæддзауы мынæг зард. 
Фæзæгъын: хъæдмæ ацыдтæ ’мæ а зæр 
Уыдзæни махмæ фатхъæдæй чъырын арт. 
* * * 
Зындон у а зымæг æндарæн 
Нæ фосæн фароны фæсалыл, 
Нæ кæрты хосгæрдæджы зарæг 
Æрмынæг фæззæджы къæсæрыл. 
* * * 
Æрцыд та сæрд. Кæрдо зæгъай, хъæлæрдзы, 
Æндæразау дзæбæх æрзад нæ дыргъдон, 
Ды йæм зылдтæ цæрæнбонты, ныр дын дзы 
Зæрдæнизæн, — хæлар, баба, — куыд зæгъон! 

20 
Хостыхъоты Зипсе 
ЗАРÆГ 
Зынгхуыст поэттæн 
Сагыл рахатт йе ’намонд бон, рахатт, 
Арв ыскуыдта, йе зды цæссыг калдта. 
Хохæй рахауд заргæ уадындз, рахауд 
Æмæ баци арф комы тæгæлтæ. 
Зарæг фескъуыд... не ’рмынæг тæппудæй, — 
Уый нæ сæфы, уый нæ ласы дон дæр. 
Сом та Ирæн райгуырдзæн лæппутæ, 
Зарæг уыдон сисдзысты бæрзонддæр. 

ръх&^ 
ЧИНЫГ «ÆРВГЪУЫЗ САГЪÆСТÆ» 
ЦАРД 
Уæвгæ, зæххыл дæ хъысмæтæн нæма уыд: 
Цыргъ кард дæ скæрды, сирвæзы дыл арт, — 
Фæлæ та суадзыс ды нæуæгæй тау-уд. 
Цæй диссаг у, цы фæрстæ дын ис, цард! 

22 
Хостыхъоты Зинæ 
Арвырттывд цы сабыр мигьты ’мбæхсы, 
Уыдонимæ слымæн у æрмæстд.^ер, 
Цард дæуыл тызмæгдæрæй куы ’ртыхса, 
Уæд ныинæр, нырттив, ныррухс кæн бæстæ. 
У дунейы ’ппæт зынтыл зынхъæцæн, 
Цæр лæгæй тъымы-тъыма, мæ зæрдæ! 
Ма суæд дын æцæгæлон зæххы цин,— 
Уый фæлтау фæрисс, фæхау тæгæлтæ. 

Цин æмæ сагъсес 
23 
ЛÆДЖЫ ЦАРД 
Дæу дуры гуыбынæй хъæддаг лæг ыскъахта, 
Йæ армы дæ хаста æнусты сæрты. 
Мæлæтмæ дæ талынг фыд тыхтæн нæ радта, 
Йæхæдæг-иу бафтыд дæу тыххæй мæрдтыл. 
Фæлтæртæ дæ истой сæ тохы нысанæн, 
Цард — æрдзы рæсугьддæр, зынаргьдæр фæзынд! 
Лæджы зонд цæмæн мысы абон дæ сафын, 
Цы монцæн дын дары æрдуйыл дæ уд?! 

24 
Хостыхъоты Зинæ 
# * * 
Æртæфсти цъиуыл дысоны фыдуазал, 
Ныддæлгом, мæгуыр, миты уæлæ салдæй, 
Мæ рудзынджы цур хаудбазырæй баззад, 
Æмæ та банцад иу зæрдæ йæ цавдæй. 
Тæккæ знон дæр ма хохбæрзæндты тахти, 
Кæсын æм ныр мæ фæрсагæй æдзынæг... 
Мæ комулæфтæй авджы их æртади, 
Цыма кæуы йæ тæригъæдæй рудзынг. 

Цин æмæ сагъæс 
25 
* * * 
Арв ныхъхъуынджын, 
нал та у йæ охыл, 
Зæхмæ стонг хъæхъхъаг куыдзау лæбуры, 
Уад та бацыд бæлæстимæ тохы, 
Уад та сызнæт, ме ’нцойад мын суры. 
Нал хизы æнахуыр тас мæ уæнгтæй, 
Хуыссæг мыл æрхæцдзæнис æрæгмæ. — 
Чизоны та искуы ныр æууæнкæй 
Чидæр дары йе ’взонг уд дымгæмæ. 

26 
Хостыхьоты Зинсе 
ЗÆХХ 
Уыдтæ кæддæр нæ дард хъæддаг фыдæлтæн 
Ды иумæйаг, 
цæвиттон, цыма хур. 
Фæлæ сæ рæсугъд, 
зонынджын фæдонтæн 
У хъаугъайаг дæ дон æмæ дæ дур. 
О, Зæхх, 
зæнæгæй амондджын нæ фæдæ, 
Æнус-æнус сын тонайаг уыдтæ, — 
Сæ ныййарæг, 
сæ раттæг Зæхх, уæлхъæдæй 
Сæ къухты мургай, 
къабазгай ныддæ! 
Дæу уæрстой, 
уæрстой, 
абон дæр дæ уарынц, 
Æмæ дæ сæрыл тохæн нæй кæрон. 
Дæ зæрдæйыл 
дæ тугдзæссыгтæ уарынц, 
Кæуын дæр нал у мин азты дæ бон. 

Цип æмæ сагъæс 
27 
монолог 
Цæрукъаты А-сеп. 
Мæ намысæн фыдæлты уарт уыдзынæн. 
Мæ лæджы ном мын макуы байс, Хуыцау! 
Фæлтау фæсал мæ дзабырты нæмдзынæн, 
Æд уадындз хæхты зилдзынæн фыййау. 
Цæстмæ зарæг-иу макуы снывæнд, ме ’взаг, 
Фæлтау, æрвдзæфау, дургомыгæй лæуу. 
Рæстаг ныхасæн макуы суы фыдызнаг, — 
Куы дардæуа чъырын артмæ дæр дæу. 
Нæ тугæрхæм, нæ уадæмдых æнусы, 
Мæ судзгæ зæрдæ, дарын дæ бæрзонд, 
Мæ риуы ’рмæст лæджы уарзынæн кусыс, 
Лæджы фарнæн хæлар кæнын мæ зонд. 

28 
Хостыхъоты Зинæ 
УÆФАРН 
Кæддæр цы лæппутæ фæрысти,— 
Ысурси топхосы фæздæгæй! — 
Уæ фарн дзыллæты сæрмæ сыстад,— 
Цæстысыг ма уарæд нæуæгæй. 
Куы кæна зæхх, æррайау, богътæ, 
Мыййаг та дидинджытыл тугтæ... 
Æрцахсут рæстæгæн йæ рохтæ, 
Сæ карздæр ма ’рлæууæд фыд дугæн. 
Гыццимæ чи нал æрцыд хæстæй, 
Кæуыл нæма систа йæ саутæ! — 
Уæ фарн дзыллæты сæрмæ растæд, 
Уæ фæдзæхст — царды ногдзыд таутæ. 

Цип æмæ сагъæс 
29 
РЕКОМ 
Кæд ызнаджы фарс рацыдтæ уыцы бон, 
Фынгæй тохмæ нæ рауагьтай лæппуты, 
Уæд цæй Хуыцау, 
цæй бардуаг дæ, 
рухс Реком? — 
Тугзæй фестади Хъобан дæ тæппудæй. 
Кæд Хазбийы фæдисхъæр нæ бамбæрстай, 
Уæд æнусты дын табу цæмæн кодтой? 
Реком, Реком, хъæбатыры байсæфтай, 
Фæлæ уымæн йæ зæрдæ цы фæкодтай? 
О, мыййаг æй мæрдтыбæстæм ма барвит, 
Уый нæ Иры зæрдæ уыд, 
нæ цирыхъхъ уыд, 
Уым хæзнайæн ирон дзырд, 
ирон фарн уыд, 
Уый нæ дзыллæйы абонау никуы хъуыд. 

30 
Хостыхъоты Зинæ 
ЗЫНГХУЫСТÆМГАРÆН 
Дзаболаты Хазбийæн 
Æндзыг нырма, рыст зæрдæйау, нæ быдыр, 
Нæ хæхты зымæг бакодта йæ бар, 
Рæхджы та ’фтаудзæн рагуаддзæг цъæх къуыбыр, 
Æрмæст дæуыл уый не ’рцæудзæн, æмгар. 
Ды йыл фыццаг хатт нал кæндзынæ зарæг, 
Нæ уыдзæн д’амонд рухс хуры тынты. 
Сæумæраджы фæлмæн къæвда куы уара, 
Уæд æм дæ къух нæ бадардзынæ ды. 
Фæлæ æдзух кæмæн кодтай йæ цæра, 
Цы Ир уарзтай дæхи удæй фылдæр, 
Ныр уымæ райсом ног амонд куы ’рцæуа, 
Уæд-иу ыл немæ бацин кæн ды дæр. 
1969 азы, январъ 

Цин семсе сагъæс 
31 
НОГАЗ 
Алчи абон де стыр хæрзтæ курдзæн, 
Кувдзысты сæ бæлццæттæн фылдæр. 
Чи йæ фос, йæ хуымты ’рзадæн кувдзæн, 
Ногбоны фарн, кувын дæм æз дæр: 
Иры лæгты саджы фæдыл бафтау, 
Сонт лæппутæн арсы дзæмбы ратт, — 
Цалдæр азы саурæсугъд кæй уарзта, 
Уымæ та чындзæхсæвмæ æрхат! 
Не стыр фидыц æфсинты бæркад-ис, 
Мах чи уарзы, уыдон фæндиаг уæд. 
Бахиз нæ фыдгулы цæстæй, бахиз — 
Ма райгуырæд хохбæсты фыдвæд! 

32 
Хостыхьоты Зинæ 
поэт 
Поэзи нæу Хуыцæуттæн кувæн аргъуан, 
Поэты аргьуан зæдты бадæн нæу. 
Поэт, поэт, 
зæххы къори дæ уаргъ у, 
Кæронмæ йæ фæхæссын хъæуы дæу. 
Поэзи у зæххон хæстыты карздæр, 
Поэт, дæхæдæг иуæй дæр — æфсад, 
Æмæ куы зонай, де стыр тохы раст дæ, 
Рæстдзинад у дæ салдаттаг ныфс уæд. 
Уадз, фæсчъылдым поэзийы тæрхъустæ 
Дæ тох, 
дæ тыхыл дам-думтæ кæнæнт. 
О, уыдон хурмæ схъил кæнынц сæ хъустæ, 
Фæлæ нæ дзурынц дуджы раз сæ фæнд. 
Ды та хæстон дæ, 
раздзог дæ кæддæрид, 
Æмæ дын нæй тæппуд уæвыны бар. 
Куы фæллайай, 
куы фæцудай, 
уæддæр-иу 
Дæ фæндаг ног сæуæхсиды ’рдæм дар. 

Цин æмæ сагъæс 
33 
УРСХИЛТÆ 
Нæй сымахæй, 
æвæццæгæн, фендджындæр, 
Урс хилтæ! 
Нæй сымахæй, æвæццæгæн, 
кадджындæр, 
Урс хилтæ! 
Федтат тугхъулон джебогъ, 
зынг нæмгуытæ. 
Федтат, 
цардмæ бæлгæйæ, мæлгæ удтæ. 
Федтат, чидæр æмгæртты куыд уæй кодта. 
Федтат, 
федтат нырма дæр куыд сырх кæнынц, 
Фынгыл гаджидау уадзгæйæ, ахæмтæ. 
Хатут, 
уыдон сæ зæрдæтæ сæхгæнынц 
Æмæ нуазынц уæ цæрæнбон алкæд дæр. 
Ныр сымах та фæлладæй ныхъхъус ыстут, 
Урс хилтæ! 
О, цы ’гьатыр хъуырдухæны сурс ыстут, 
Урс хилтæ! 
2 Хостыхъоты Зннæ 

34 
Хостыхъогпы Зинсе 
ВЕНЕРÆ 
Раргом кæн, раргом, о сыгъдæг Венерæ, 
дæ буц сæнттæ! 
Никуыма царди сылгоймаг дæу хуызæн 
зæрдæмбæхстæй, 
Рагæй фæстæмæ дæр афтæ сыгъдæг уыдтæ, 
рухс уыдтæ? 
Æви дæ чызгон уд бандзыги, рафтыди сагьæстæй. 
Уазæй уæлæрвты цæрыс, фæлæ иууыл зæрдæрисгæ, 
(Махæй, сылгоймæгтæй, 
дунейы ницы ис бамбæхсæн). 
Ацы нæуæндаг цæргæстæ куы уарзынц æндæр 
искæй, 
Уæд ды, зæххон усау, райдайыс иунæгæй утæхсæн. 
Уæд ды фæлладæй дæ базыртæ ’рæппарыс 
де уæнтыл, 
Рустыл, фæрдгуытау, ызгъалыс дæ цæссыгтæ 
сусæгæй. 
Царды монц ахъазы, уалдзæджы улæфтау, 
де уæнгты 
Æмæ дæ тæригьæд хъарыс сыгъдæг уд фæлдисæгæн. 

Цин æмæ сагъæс 
35 
ÆРДЗМÆКУРДИАТ 
Æрдз, мыййаг мæ ку ’айсай ды фæстæмæ, — 
Фестын кæн сæууон ыстъалы мæн, 
Кæд кæсин Ирыстоны зæрдæмæ, 
Калин уым æнæрмынæг тæмæн. 
Фестын мæ кæн рухс хуры фыццаг зынг, 
Хæхтыл-иу мæ цадæггай æруадз, 
Фестын мæ кæн рагуалдзæджы уаз сыг, 
Удхосæн мæ Иры зæхмæ ’ртадз. 

36 
Хостыхъоты Зинсе 
МÆЗÆРДÆ 
Ызнæт дунемæ райгуырдтæ, мæ зæрдæ, 
Нырма рæстдзинад туджы аргъ у ам. 
Хур тавы ’мхуызон хорзы æмæ ’взæры, 
Нырма цæрынц лæгсырд æмæ хæрам. 
Фæлæ уæддæр ыстыр фæрнджын у а зæхх, — 
Йæ хъæдгæмттæй та равзæры цъæх бон, 
Йæ риуыл уалдзæг сабиау куы хъазы, 
Уæд ыл, мæ зæрдæ, бацин кæнын зон. 
Куы уай æфхæрд, уæддæр-иу базон уарзын, 
Ыссудз цырагъау, макуы ахуысс, ма. 
Мæ ныфс, мæ зæрдæ, тохвæразон разын, 
Цæмæй дын зæхх гыццийы къух ысуа. 
Ды ма рох кæн, лæг намысджын цæмæй у, — 
Кæйдæр мастыл дæхи мастау дзыназ... 
Мæ ныфс, мæ зæрдæ, ме ’ппæт цард дæуæй у, 
Мæлæт дæр, уадз, дæуæй ыссарон æз. 

Цин æмæ сагъсес 
37 
Ныссаудалынг, ныггомыг бæстæ, 
Мæ разæй фæндаг нал зыны. 
Æрмæст ма базыртыгъд бæлæстæ, 
Къуырттон цæргæстау, базмæлынц. 
Уæддæр цæуын. Дæ цæстæнгас мæ 
Æмæхсæвæджы рахуыдта... 
Ыскæс-ма, мæй, о мæй, ыскæс-ма, 
Æви дæ куыйтæ бахордтой. 

38 
Хостыхъоты Зинсе 
* * # 
Уарди сыгъд, мæ зæрдæйау, дæ разы, 
Кодта дын рæсугъд уарзты ныхæстæ. 
Уый куыд тынг уыд цардцыбæл, тыгъдбазыр, 
Фæлæ бампылд, де стъолыл ныргъæвсти. 
Фæлæ бампылд, де стъолыл ныргъæвсти, 
Раст цыма йыл хъызт æрцыди, уыйау. 
Тар хъæдæй цæуылнæ йын æрхастай 
Сагвæды дон, аргьауы лæппуйау?! 

Цин æмсе сагъсес 
39 
ДАУИТСОСЛАН 
Дауит Сослан, кæм агурон дæ мæсыг? 
Нæ разынд ам, Иры мæсгуыты ’хсæн. 
,Цæ хъæдгæмттыл кæй чызгæн калд йæ цæссыг, 
Йæ хилтæ йын кæм уаддымгæ хæссы? 
Цы ран уыд, цы, бæстырæсугъд кæм царди? 
Зæгьынц, дæуæн уым арвмæ уыд дæ кад. 
Дæ хъарм туг, дам, кæйдæр зæххыл ныккалди 
Æмæ дзы ныр сырх дидинджытæ ’рзад. 
Дæ Гыцци та нырма йæхи куы хæры, 
Уæлæуыл баззад де ’рцыдмæ бæлгæ, — 
Сослан, дам, мын фæцыди дард ыстæры, 
Æрхæсдзæн мæм хъайтары ном нæргæ! 
Дæ цæрæнбоны буц зарæг кæм фæци? 
Дæ тугвæдтæ куы ссарин ма уæддæр. 
Нæ фыдæлты уæзæгмæ сæ æрхæссин, 
Мæ хъарæг дæ æрыздахид мæрдтæй. 
Æниу дыл æз цы ’фсон калон мæ цæссыг, 
Дæ тохы хъæр нæ урс хæхтæй кæд хъуыст? 
Кæм агурон, кæм дзыназы дæ мæсыг, 
Йæ дзыллæйыл ыстырзæрдæ зынгхуыст?! 

40 
Хостыхъоты Зинæ 
ÆГЪДАУ 
Æз кæстæр дæн, 
Нæй мын фынджы ’гъдау халæн. 
Хъуамæ бадон, 
«оммен» дзурон. 
Сылгоймаг дæн, 
фæлæ цы! 
Хал, дам, æххуыс у халæн, 
Ис мæ къухы сыкъа, дзаг сыкъа, 
Нæй йын æрæвæрæн, 
Хуыцау мæ бахизæд — 
нæй йын калæн. 
Ныр цы кæнон? 
Æз æфсарм дæн — 
Нæй мын бирæтæ нуазæн... 
Цæй æмæ бавдæлон, 
радтон нуазæн, 
Фæлæ уый дæр кæстæры у фынгыл. 
Къух-къух мæхимæ разылд. 
Оххай, 
кæд ма здæхтой дзагæй 
сылгоймагмæ нуазæн! 
Зонын, 
о, мæ фыд, 
зонын — 
Ды нæ уарзтай уæздан удтæн нуазын. 
Æз, ахуыргонд, сонт дæн, 
Де ’гъдæуттæ се ’ппæт нæ уарзын 
Æмæ нуазын. 

Цун æмæ сагъæс 
41 
Сыкъа мæ былтыл бамыр. 
Мæ сæр йæ сæмæны алыварс разылд. 
Сыкъа мæ армы ’руайы, 
Мæ къухы фыдæлты фарн тайы... 
Хатыр, о мæ фыд, хатыр! 
Ды нæ уарзтай сылгоймагæн нуазын. 

42 
Хостыхъоты Зинæ 
* * * 
Дæ сагьд бæласыл хур йæ тынтæ луары, 
Цъæх аууон дары хæдзары къæсæрмæ. 
Баба, нæ зонын, уый цы тых, цы фарн у, — 
Цæмæн риссы йæ фенгæйæ мæ зæрдæ. 
Æвæццæгæн, цыдæр диссаг ис æрдзы,— 
Ныр уал азы... Уæддæр йæ фæтк нæ халы: 
Дæ мæлæн бон йæ сæр ныллæг æруадзы 
Æмæ йæ цæссыг, удгоймагау, калы. 

Цин æмæ сагъæс 
43 
ДЫНАЛДÆ 
Баба, о, афтæ-иу куы загътай, — 
Хæдзар æнæ лæгæй æгад у, — 
Уæд ды цы ныфсы бар ныууагътай 
Идæдзæй ’нафоны нæ мады. 
Æз ма йын авæрын ныфсытæ, 
Фæлæ хуыздæр зоны йæхæдæг, — 
Йæ фырттæ сты нырма чысылтæ 
Æмæ йын чи уыдзæн хуымгæнæг. 
Куыд-иу уыд де ’гасæй, ныр афтæ 
Нæ кæрты не ’рхизы лæгуазæг... 
Баба, ды нал дæ ’мæ дæ фæстæ 
Фæцух цыдæр фарнæй нæ уæзæг. 

44 
Хостыхъоты Зинæ 
ДЫРГЬБÆЛАСМÆ 
Ды та нырмæ æнæхуыссæг цæмæн дæ, 
Кæмæн зарыс, кæмæн хæрыс йæ рын? 
Æви дæ хъæбул афынæй дæуæн дæр 
Æмæ йын бонмæ хъахъхъæныс йæ фын? 
Куы йæ ’ртона тыхджын дымгæ, фыдуарын — 
Фæлтау ныхъуырыс де ’гъуыссæг, дæ рис. 
Æгомыг дуне, мады уаз æнкъарæн, 
Æвæццæгæн, дæ мидгуырдзы дæр ис. 

Цин æмæ сагьæс 
45 
* * * 
Ды ма тыхс, гыцци, иу мур дæр мæн тыххæй, 
Мæ фæндæгтыл дæ хъарм цæссыгтæ ма зæр, 
Дæ комдзаг та-иу ма ратон дæ дзыхæй, 
Æз дæм, мыййаг, куы нæ ’рцæудзынæн а’зæр. 
Кæд дæм зындзынæн, уый бæлвырд нæ зонын, 
Фæлæ-иу ма зæгъ, рох мæ у дæ уæзæг. 
Мæ зæрдæ мын гуыргьахъхъ фæндæгтæ ’взонынц, 
Æртыхст мæ сæрыл дунейы цъæх фæздæг. 
Ды мæ дæ къæсæй рарвыстай рæстагæй, 
Дæ фæдзæхст мын уыд адæймаджы уарзын, 
Бæстыцъар лæг цæмæн хæры дæндагæй, 
Уый не скæнæг дæр нал фæразы ’взарын. 
Уæддæр цæуын нæ карз зæххыл ныфсагур, 
Ысхизин кæд сыгъдæг удты бæрзæндтæм, 
Фыдæх-ард макæй мауал кæна саугуырм, 
Хæссид кæд уымæн фарны дзырд мæ зонд дæр. 
Цæуын, цæмæй мын дуне суа дæ къæсæр. 
Ды та мын ма тæрс де стыр уарзтæн рохæй, — 
Зындзынæн дæм, æрцæудзынæн дæ къæсмæ, 
Цæмæй та мæ дæ дæллагхъуыр ныттухай. 

46 
Хостыхъоты Зинæ 
Мæнгæй нæ уасыд райсомсарæй уасæг, — 
Дзыцца мæм бахудт къæсæрæй фæлмæн, 
Цыма та ног æрбалæууыд мæ уалдзæг, — 
Рæвдауы дард фыдыуæзæгæй мæн. 
Æрцыд, æрхызт бæрзонд хæхтыл фыццаг хатт, 
Йæ фæндаг ныр — йæ дис æмæ йæ дзырд: 
«Сæ Хуыцау адæмыл бынтондæр рахаттт, 
Æндæр куыд цыдтæн зæдбадæнтыл, куыд!» 
Дзыцца, дзыцца, мæнг зæдбадæнтыл ма тай, 
Æз зонын иунæг зæдбадæн æрмæст, 
Уый у зæрдæ... зæрдæ... фæлæ йыл хатгай 
Фæкæнынц раст къуырма фосы лæгæрст... 
Лæппын цъиу — æз, 
нæма лæууыдтæн къахыл, 
Уæддæр бæрзæндтæм сарæзтон мæ ных. 
Мæ размæ сыстад ахæм тымыгъ, ахæм, 
Рæмыгъта мын мæ базыртæн сæ тых. 
Зылди мæ сæр, мæ бынмæ та мæм зæххыл 
Æнхъæлмæ касти хæфсбадæн цъыфдзаст, — 
Æрхаудтæн, мæнæ, ме ’мгары фыдæхыл 
Тæгæлтæ баци ’ууæндаг зæрдæ ’васт. 
Мæ цард æппæт кæй рухс амондæн хастон, 
Зæххыл кæй хуыдтон хурты хур фыццаг, 

Цин æмæ сагъæс 
47 
Дæ сусæгæй мæ сонт азты кæй уарзтон, 
Æркодта уый æндæр чызджы, дзыцца... 
Хуыдта мæ чидæр йе згæхæрд уæрдонмæ, 
Цæмæй йын æз йæ зарæгæн хъырнон, 
Ыздаха мæн йæхи дойныйæ донмæ, 
Цæмæй хæцæнгарз й’армы дзыхъхъы уон, 
Цæмæй зæххыл йæ марг уæрæхдæр тауа, 
Цæмæй фыдæхæн макуы уа кæрон... 
Фæлтау мæ тымыгъ уардийæ æртонæд. 
Цæйнæфæлтау сындзгæрдæгæй цæрон... 
Дзыцца мæм хъуыста, цæсгомыл — æрхæндæг, 
Мæ дзыкку — урс, — йæ цæссыджы куыдта. 
Цыма уыгъта мæ зæрдæйы пырхæнтæ, — 
Йæ уды хъарм мæ фæндæгтыл тыдта. 
Йæ уды хъарм сыгъдæг нывондæн хаста 
Йæ хъæбул æмæ дунейы æхсæн: 
Рæстдзинад, зæгъы, адæммæ æмбæхст у 
Æмæ йæ ссар дæ фидæны ныфсæн. 

48 
Хостыхъоты Зинсе 
* * * 
Дзыцца, дзыцца, дæ дондзау чызг дæм дард и, 
Сæударæй уæд кæй хъал кæныс ныр та: 
«Ыскæс-ма, хур цæй бæрзондмæ ысуади, 
Кæрдзинаг дон мын суадонæй æрдав!» 
Ныр мын, мыййаг, зæрондæй дондзау ма цу, 
Нæ сыхы бирæ саурæсугъдтæ — ’взонг, 
Ды сæм-иу бадзур, райсом раджы бадзур, — 
Æрдавут-ма мын цъæх суадонæй дон. 

Цин æмæ сагъæс 
49 
* * * 
Куы зонис ныр, гыцци, куыд тынг фæллад дæн! 
Мæ зæрдæйæн æппын æрæнцой нæй. 
Дæ хъарм къух мын мæ нывæрзæны акæн 
Æмæ кæд ауин иу чысыл фынæй. 
Ды та, кæддæрау, ме ’нцойад фæхъахъхъæн, 
(Лæджы зонд у фыдæххъæстæ нырма...) 
Æрмæст-иу райсом раджы рудзынг бакæн, 
Цæмæй рæууддзæф бакæла мæнмæ. 
Цæмæй сæуæхсид бахуда цъæх арвæй, 
Цæмæй мын зара донуылæн фæрнæй, 
Дæ былтæ-иу мæ цæсты хаутыл авæр, — 
Мæ фынддæс азы раздæхой цæмæй. 

50 
Хостыхъоты Зинæ 
НÆТАБУЙАГ 
Нæ ныййарджытæ ивгъуыйынц нæ цурæй, 
Цæуæм сæ кары ’нæнхъæлæджы мах. 
Зымæгон мигьтæ ку ’аныхъуырынц хуры, 
Æрмæст ын гъеуæд банкъарæм йæ аргъ. 
Хур ног ыскæсы рагуалдзæджы риуыл, 
Гыцци ныгуылы иунæг хатт æрмæст. 
Куы ма-иу нæм æрыздæхид, уæд-иу ын, 
О, цас хорздзинад бауарзид нæ цæст... 
Фæлæ нырма нæ табуйаг куы вæййы, 
Уæд ын нæ хъусæм йе стыр мæт, йæ уарзт, 
Мах айрох кæнæм царды стыр уылæны, 
Гыцци кæй цæры иунæг хатт æрмæст. 

Цин семсе сагъсес 
51 
Æмбæрзы уалдзæг хуссæрттыл цъæх дари, 
Æндзыг бæлæстыл хуры тынтæ тауы. 
Ды дæр мæнæн дæ хъарм комулæфт рарвит, 
Цæмæй мæ зæрдæ ног къуыпа æфтауа. 
Нæ каурæбын фыццаг кæрдæг куы суайа,— 
Æрвит мын æй! Дæ хъæбул дзы куы раид! 
Мæ хъæлдзæг худт сырх уардийы куы ссарай, 
Уæддæр-иу мын дæ цины цæссыг рарвит. 
Ыстæй мын рарвит хорз ныфсæн фæндагмæ, 
Фыдыуæзæгыл ц’амонд и, цы фарн и, — 
Дæ рæстзæрдæ — мæ бæллиццаг фæнд рагæй, 
Мæн уый хуызæн цы хæзна хъæуы царды. 

52 
Хостыхъоты Зинсе 
ГЫЦЦИМÆ 
Дæ хъысмæт дын хæдзары уæз æрхаста, 
Фыссыс та мæм дæ сагъæстæ, гыцци: 
«Ызнон нын колхоз хъæдæй суг æрласта, 
Фæлæ нæ хор бынтон чысыл ныцци». 
Куыд фæтыхстæ, мæ ныййарæг — Аланон, 
Куынæ баззадтæ ханы ’фсæдты ’хсæн! 
Хæдæфсарм у нæ Иры ’гьдау, уæздан у, 
Йæ саударæджы не ’руадздзæн тыхстмæ. 
Æрмæст-иу ды сæурайсомты, изæрты 
Нæ къонайæ цъæх арвмæ суадз фæздæг, 
Цæмæй зæгъай, — бабайæн дæр йæ кæрты 
Йæ мæлæтимæ н’ ахуыссыд йæ зынг. 
Гъе, стæй уал ын йæ цъæх дзæбидыр бавæр, — 
Фæндагсарæн кæмæй фæдзæхста мæн. 
Дæ фыртты сом куы раст кæнай фæндагыл, 
Уæд та-иу дзы ирон бæгæны ’ркæн. 

Цин æмæ сагъсес 
53 
УÆДЦÆР-ИУ МА ЗÆГЬ 
Æз та цæй гыцци дæн, гыццимитæн цы’мбарын, 
Нæ зонын аргъæуттæ дæ буц фыны уæлхъус. 
Æрцæуы афтæ дæр, — дæхи мæм худгæ ’ппарыс, 
Уæд дыл ысхъæр кæнын: ныхъхъус-ма у, ныхъхъус! 
Мæхæдæг чингуытæ — зæххы зонды рæдзæгъдтæ 
Фæлдахын радыгай, — цу, базон сæ æфсис! 
Цыма сæ агурын дæ хъæлдзæг худт, дæ зæрдæ, 
Дæ фæлмæн баты ад, дæ фыццаг хауды рис. 
Фæлæ куы ’рфæллайын, дæ разы ’ркæнын зоныг, 
Мæ былтæ авæрын дæ хъарм адджын ныхыл... 
(Кæд дын, мæ зæды хай, гыццимитæ нæ зонын, 
Уæддæр-иу макуы зæгъ, — гыццитæ нæй зæххыл). 
Кæмдæр, æндæр комы, ис иу гыцци — мæ гыцци, 
О, уый нæ фæзоны хъæбулы раз фæллад. 
Йæ* узæлд диссаг у, æндæр цин у йæ бацин, 
Цыма нæ хурзæрин йæ сыгъдæг уды ’рцард. 
Мæнæн йæ къухты хъарм ныры онг дæр нæ сысы, 
Кæдфæнды узæлы йæ цæсты рухс мæныл. 
Ныр дæр йæ сабыр зард зæронд авдæнæй хъуысы, 
Ныр дæр нæ фæхъæцы мæ райсомы фыныл. 
Æрмæстдæр иунæг уый мæ мæстытыл фæкæуы, 
Кæны мæм иунæг уый мæ сайд амондыл хыл... 
Кæд дын, мæ зæды хай, гыццимитæ нæ зонын, 
Уæддæр-иу макуы зæгъ, — гыццитæ нæй зæххыл. 

54 
Хостыхъоты Зинæ 
* * # 
Æгъуыссæг уасджытæ æрбайгом кодтой рудзынг, 
Ныххойынц базыртæй сæ хъарм фæлмæн фæрстæ. 
О, бузныг, уасджытæ, æмæ дæуæй дæр бузныг, 
Æхцон хъæууон райсом, ныр уал азы фæстæ! 
Гыцци, куыд-иу кодта мæ сабион цъæх азты, — 
Мæ хилтæ адаудта йæ хъарм къухæй фæлмæн, 
Ыстæй йæ къахфындзтыл сабыргай кæртмæ ахызт, 
Ныр дæр у, ’вæццæгæн, фынæй æнхъæл мæнæн. 
Æз та дзæбæх хъусын ыстонг рæуæды уасын, 
Æхсыры урс сæх-сæх, мæрзы мæ хо та кæрт. 
Нырма дæр чындзытæ кæддæрау раджы растынц, 
Нырма дæр дондзауты хуыссæгхъæлдзæг кæл-кæл. 
Сæуæхсид бæласыл йæ сойдзырæгътæ судзы. 
Нырма дæр аргъау у мæ сабион бæстæ! 
О, бузныг, уасджытæ, 
æмæ дæуæй дæр бузныг, 
Æхцон хъæууон райсом, ныр уал азы фæстæ! 

Цин æмсе сагъсес 
55 
ХЬАРÆГ 
Йæ хионтæ-иу мæрддзыгоймæ скуыдтой, 
Æнкъард устыты сусæг ныхас цыд. 
«Мæгуыр йæ уд... æвзæр лæг æй нæ хуыдтой», — 
Ныллæг хъæлæсæй лæгтæн хъуыст сæ дзырд. 
Фæлæ фæзындтæ ды æмæ ньтццарыд 
Ирон хъарæг — ирон зæрдæ, Æна, — 
Нындзыг, нырхæндæг рухс арвы цъæх царыл 
Нæ хурзæрин йæхæдæг дæр цыма. 
Цыма ныртæккæ фехъуыстой сæ фыдох, — 
Йæ сау хотæ, — сæ сæры хил тыдтой, 
Нæуæг чындзытæй уайсадын дæр ферох, 
Æмæ хъæрæй хæкъуырцц куыдæй куыдтой. 
Быруйы фарсмæ ’нусыккон зæрæдтæ 
Лæууынц мæсгуытау, рагбонтæ сæ кой. 
Æркъул кодтой ныр уыдон дæр сæ сæртæ, 
Сæ къухуæлæрмттæй цæстысыг сæрфтой. 
Мæнæн дæр уæд дæ хъарæджы хуыдымы 
Фыццаг хатт райгуырд ме стырдæр фæндиаг: 
Куы ссарид искуы адæмы зæрдæмæ 
Дæ хъарæгау мæ зарæг дæр фæндаг. 

56 
Хостыхьоты Зинæ 
* * * 
Цом-ма иумæ ацæуæм нæ хъæумæ, 
Баззад уым мæ сонт удæй цыдæр, 
Уым гыцци мæнмæ кæсдзæн æнхъæлмæ, 
Къæсæрыл йæ фарсмæ ’рбад ды дæр. 
Уый дæуæй куыствæллад къухтæ ’мбæхсдзæн 
Аивæй йæ раздарæны бын, 
Æмæ дын былалгъ ныхас нæ кæндзæн, 
Дзурдзæн дын: «Зын у, мæ хъæбул, зын. 
Мах æййафæм хъæуы ам тыхстытæ, — 
Фосæн холлаг... суг зæгьай, куырой... 
Нал кæны нæ хæдмæйлаг æхсыр дæр... 
Нал та хъуысы Амырычы кой?» 
Авæр-иу ын ды, мæ хур, ныфсытæ! 
О, уæддæр нæлгоймаджы ныхас! 
Ма, зæгь, тæрс дæ рæзинаг чысылтæн, 
Нал, зæгъ, уыдзæн дун-дунейы хæст... 
Цом-ма иумæ ацæуæм нæ хъæумæ, 
Уым цæры мæ сидзæргæс гыцци. 
Уый куыд кæсдзæн не ’рцыдмæ æнхъæлмæ! 
Ды нæ зоныс, цас ныл кæндзæн цин. 

Цин æмæ сагъæс 
57 
МÆМЫСИНАГ 
Мæ фыдыуæзæг, афтæ тынг дæ мысыдтæн, 
Дæуæй хъармдæр, дæуæй рухсдæр куы ницы и, 
Цæй, ракæс-ма мæм, мæнæ дæм æрбацыдтæн! — 
Бæгьæмсарæй мæм разгъордта мæхи гыцци... 
Нæ фæивта мæ уарзон кæрт хæрз гыццыл дæр, 
Йæ къуымты разылд раджыйы тæлтæг зæрдæ: 
Нæ балы цъуппыл хуымæллæг ныппыхцылтæ, 
Нырма дæр зайы каурæбын цъæхснаг кæрдæг... 
Æрхъуызыд мæй йæ фæлмæн мигъын цатырæй, 
Къуыртхор гæдыйау кæркдоны сæр бандзыги, 
Гыцци, ныууадз æй ацы ’хсæв мæ хатырæй, 
Кæддæрау та йæм ма бавзид дæ лæдзæгæй... 
Нæ дыргьдонæн йæ фаллаг кæрон дуррæдзагъд, 
Цæй дуррæдзагьд ма! — Аныгъуылди сыджыты, 
Æз цас фæкодтон ацы ранæй дурадзагъд 
Нæ фæткъуытæм быруйы .сæрты хизджыты, — 
Нæ сыхæгты æгоммæгæс къæбæдатæ 
Мæ цæстыл уайынц гомгуыбын, æнæхсадæй, 
Ныр уыдон систы рихиджын ыстыр лæгтæ, 
Кæддæр сæ царм цытæ бавзæрста ме ’фсадæй, — 
Сæ ныхмæ-иу куыд уæндонæй хæцыдысты, 
Мæ чысыл хотæ — гомкъах амазонкæтæ! 
Ныр мын чындзыты алырдæм фæцыдысты, 
Æз ахсæв ам дæн, уый нæ кæнынц зонгæ дæр... 

58 
Хостыхъоты Зинæ 
Фыдыуæзæг, фæндагæй дæм æрбаздæхтæн, 
Мæ фæллад уд дæ хъæбысы кæд бандидзид, 
Кæд та мын ног тых бауадзис мæ базырты, 
Æмæ та уæд мæ хорз бæллицтæм атындзин. 

Цин æмæ сагъæс 
59 
ДЫ - МÆ ДУНЕ 
Артурсен 
Ды чысыл дæ, 
Зæххыл нæ сарæзтай ницы, 
Суанг иунæг тала дæр 
Нæма ’рзад дæ номыл. 
Уæд мын цымæ дуне, 
Ацы кæркæ-мæркæ дуне 
Цæмæн æрцард иууыл дæ мидæг. 
Цæмæн мæм ысхуды сæууон æрдз 
Дæ Бонвæрнонæнгæс 
Цъæх цæстыты арфæй. 
Цæмæн мæм фæкæсынц 
Фæлмæн хуры тынтæ, — 
Мæ хъуырыл куы ’ртухыс 
Дæ хъарм чысыл къухтæ. 
Цæмæн-иу ысуадзынц 
Дæ худгæ сырх былтæ 
Уалдзыгон дидин мæ русыл... 
Ды чысыл дæ, 
Фæлæ мæнæн та 
Мæ уарзты æнусон 
Цæхæркал цырагъ дæ. 
Æмæ куы стæрсын 
Нæ дунейæн сæфынæй, 
Уæд æз дæ удæн 
Фæтæрсын мæхимид 
Æдзардæй, æрнымæгæй. 
О, ды цы уаис 
Æнæ дуне, 
Тары! 

60 
Хостыхъоты Зинæ 
* * * 
Мæ цæстытæ дын, дам-думгæнаг устытау, 
Раргом кодтой ме ’вастæй мæ зæрдæ: 
Нæ дæ уынынц, уæд сæ нæ вæййы рухсы тау, 
Акалынц дæ иу фендæй цæхæртæ. 
Сæуæхсид судздзæн абонау цъæх арвыл, 
Кæндзæн мæм чидæр уарзæгой кæстытæ... 
Мæнæн та уæд мæ рыст зæрдæйы арфы 
Кæлдзæн сæ цæссыг де ’рхæндæг цæстытæн. 

Цин æмæ сагъæс 
61 
* * * 
О, уыцы уалдзыгон къæвдатæ 
Нырма дæр уардзысты дæуыл. 
Тæхуды, иухаттау æрратæ 
Ныр та кæуыл кæныс, кæуыл! 
Мæ зæрдæ схицæн и дæ номæй, — 
Фыдзонд у, цасфæнды йын дзур, — 
Фæлæ мæ уадултыл дæ коймæ 
Цæмæндæр ракæсы сырх хур. 

62 
Хостыхъоты Зинæ 
СЫЛГОЙМАГ 
Женщина зло, но она бывает прекрасна 
два раза в жизни — на ложе любви и на 
смертном одре. 
Шиллер 
Зæххыл мæ масты хины мал ысхонæнт, 
Цæвæд мæ, уадз, йæ уæззау къухæй цард, — 
Æз-иу цæхæртæ скалдзынæн æхсонау 
Æмæ-иу зæрдæ суадздзæнис цъæх арт. 
Æмæ-иу зæрдæ уарзты арт ысуадздзæн, 
Ды йæм æнусты тавдзынæ дæхи. 
Дæуæн мæ хъарм тын никæцы хур ратдзæн 
Æмæ гъе уый у а зæххыл мæ хин. 

Цин æмæ сагъæс 
63 
* * * 
Арв мæнау — йæ цъæх амондæй расыг, 
Худгæ ’рфынæй мигъзæлдагыл мæй. 
Ныр мæ ныхмæ дун-дуне куы растид, 
Ничи байсид ацы ’хсæв мæнæй. 
Æз æнхъæлдтон, царды уалдзæг рафтыд, 
Дуне бандзыг, бакъуырма бынтон... 
Æрдз ныртæккæ афтæ сног ис, афтæ, — 
Ацу ’мæ та рухс уардитæ тон! 
Ацу ’мæ та ногæй худ къæл-къæлæй, 
Сай дæ кафтæй хъал усгурты, сай, 
Раджыйы ыссæдзаздзыд зæрдæйæ 
Тай дæ разы сойдзырагъау, тай. 

64 
Хостыхъоты Зинæ 
УАЗВÆНДАГ 
Кæй рæвдыдтон мæ мидбылты фæхудтæй, 
Æрвгъуыз дидин кæм ракалдта мæ зæрдæ, — 
Æз кувæндоны уазвæндаг кæй хуыдтон, 
Уый ныр ысуагъта уалдзыгон цъæх зæлдаг. 
Сæууон æртæх ыл йе ’нæнтау хъæзтытæ 
Зынг хуры тынты хъарм хъæбысæй ивы. 
Фæлæ та ног сæуæхсиды цæстыты 
Æрыхъал вæййы, мингъуызæй æрттивы. 
Æрттивынц уый мæ цæссыгтæ ныр дæр ма 
Цъæх кæрдæгыл, æнæрхуысгæ цырæгътæй. 
Мæ сонт удæй æрхаудысты, кæддæр мæ 
Дæ уазвæндагæн кувгæйæ куы уагътай. 

Ции æмæ сагъæс 
65 
Мадымайрæм, ацы хатт дæм дзурын, 
Баххуыс кæн зæххон усæн дæр искуы,— 
Сусæгæй цы уды барын хурыл, 
Уый мын ды мæ судзгæ риуæй сыскъуын. 
Бахиз мæн æрвон цæргæсæй, бахиз, 
Науæд та фæуыдзынæн æнæнцой. 
Науæд та мæ бадомдзæни сагъæс, 
Зæрдæмæ та нал уыдзæн æндæр кой. 
Ехх, æниу... Цы ма курон æххуыс дæр, 
Раджы мыл куы бафтыди æрхæндæг, 
Мадымайрæм — Ус-хуыцæутты рухсдæр, 
Батаис йæ иу фендæй дæхæдæг. 
3 Хог-тт.тут.г>ттл Ятттт’р 

66 
Хостыхъоты Зинæ 
* * * 
Денджызæй рахызт 
Мадард сылгоймаг. 
Ралæууыд былгæрон... 
Доны фæрдгуытæ, 
Зæрдæйæ рахъаргæ 
Судзгæ цæсыгтау, 
Тулынц йæ уæлæ. 
Раст цыма усы буар, 
Царддæттæг усы буар, 
Денджызы былыл 
Йæ иунæджы боныл 
Дзыназы... 

Цин æмæ сагъæс 
67 
ЛÆПМЕМ 
Лæппутæ, уæхи куыд бирæ уарзут, 
Уымæй цымæ хорздзинад цы ссардтат! 
Уастырджи нæм иу хатт мидбыл бахудт, 
Æмæ уый дæр а зæххæй фæтардтат. 
Ус, дам, хъуамæ ма зона фæлмæн дзырд, 
Хъуамæ, дам, цæстæнгасæй тæрсаг уа... 
Лæгтæ, лæгтæ, сраст кæнут уæ рæдыд, 
Хъахъхъæнут æрхауынæй мах авгау. 
Дидинæджы ирд базыр нæ хонут, 
Сусæгæй ныл ма ивут уæ зæрдæ, 
Табу нын кæнут, æндæра зонут, — 
Уастырджи сæрæгас у нырма дæр. 

68 
Хостыхъоты Зипæ 
Арв бындзыггай йæ урс хилтæ тондзæн, 
Уад рæмудздзæни зæххы фæрстæ. 
Мæн цыдæр тых дæ къæсæрмæ ’рхондзæн 
Къорд фæндæгтæ ’мæ азты фæстæ. 
Салд дуар бахойдзæн ризгæ къух хъавгæ, 
Уайтагъд фехъуысдзæн дæгъæлы хъæр. 
О, уæд базгъæлдзæн зæрдæйы, авгау, 
Ныр цы нæ хатын, ахæм цыдæр. 
Ды æмырæй лæудзынæ мæ разы: 
— Цымæ чи у... куы мын æй зæгъид... 
Стæй мын сонтау: — О, мидæмæ, уазæг! — 
Æмæ ’рцæгъддзынæ ме уæнтæй мит... 
Уæд фыццаг хатт фæбаддзыстæм иумæ, 
Сабыр дзургæйæ, арты уæлхъус. 
Къул нæ аууæттæ ’лхъивдзæн йæ риумæ, 
Рудзынг бакæндзæн арвы цъæх рухс. 
Ныр цы монцæй æрвдалынгты лидзын, 
Ныр цы сафын кæл-кæл худт кæнгæ, 
Уый мæ зæрдæмæ арфдæр ныххиздзæн, 
Уый цæссыгтимæ здæхдзæн мæнмæ. 

Цин æмæ сагъæс 
69 
Цы цæргæс уыдтæ знон дæр ма, цы цæргæс! 
Дæ сæнтты зилæн — арвы цъæх æрмæст. 
Нырма уæддæр нæма зоныс, цы ’рцæудзæн, 
Цы ронг дын дары ацы ’хсæв хъысмæт. 
Нырма дæ зæрдæ ’нхъæлыс ды æндонæй, 
Нæ зоныс, зæххыл уарзты тау æз дæн. 
Æмæ дын дуне, ацы рæсугъд дуне 
Æнæ мæн фестдзæн иу райсом зындон. 
Фæлидздзынæ сæ цæссыгтæй, сæ худтæй 
Æппæт устытæн, нал дæм хъардзæн с’ арт, 
Дæ цæстытæй, дæ къухтæй, де ’ппæт удæй, 
Мæн агургæ, æрвитдзынæ дæ цард. 

70 
Хостыхъоты Зинсе 
* * * 
Ныр дæр дæ цæстыл уайдзынæн æвзонгæй, 
Дæ хъустыл уайдзæн хъæлдзæг худт ныр дæр. 
Зæгъыс, æвæццæгæн, — тæхуды, ногæй 
Дæуимæ абад уалдзыгон изæр. 
Æмæ та райдай рагбонтæ сæ сæрæй, 
Æмæ та райдай иухатты ныхас... 
Мыййаг мæ цурæй ку’алидзай æфсæрмæй, 
Уæд та дæ ног дæ дзыккутæй æрцахс. 
Ды мæ нырма дæр мысдзынæ æвзонгæй, — 
Куы сыгъд кæддæр мæ цæстыты цъæх арт. 
Нырма дæ расыг ме ссæдз азы ронгæй, 
Мæнæн та фæззæг ме ’нгæсы æрцард. 

Цин æмæ сагъæс 
71 
САТАНАЙЫ БÆЛЛИЦ 
Зарæджы рæнхъау мæ зæрдæйы райгуырдтæ 
Дондзаст æхсæвты мæ утæхсæнæй, 
Фæлæ кæцæй дæ, — 
Материйæ райдыдтай, 
Æви æртахтæ цъæх мигъты ’хсæнæй? — 
Æмæ йæ фыны куы ’рныгьуыла а дуне, 
Уæд ды фæзындзынæ ме ’нæнцой цардмæ? 
Ма фæтæрс адæмы цæстæй, 
Фыд дам-думтæй, — 
О, æз — Сатана, ыскувдзынæн арвмæ. 
Æмæ куыд ныууары залты мит таурæгъты, 
Зæйтæ хъæргæнгæ куыд ивылынц кæмттæм, 
Афтæ нымбæрздзæни мит-хъæццул а хæхтæ, 
Фæндæгтæн нал зындзæн зæххыл сæ фæд дæр. 
Гъе уæд нæ ракæсдзæн иу дæр йæ лæгæтæй, 
Уыдон нæ рауадздзæн Нарты фыд-зымæг. 
Ничи ма зоны мæ зæрдæ ныры лæгтæй! — 
Рацу, мæ бæллиц, 
Мæ иунæг Уырызмæг! 

72 
Хостпыхъотъ’ Зипæ 
ЛÆДЖЫХЪАРУ 
Æрцыди чъепп мæ даргъ дзыкку рæбыныл, 
Сылгоймагдзинад модæйæ фæхауд. 
Æз ме ’рдзы скондæн баззадтæн йæ быныл, 
Лæджы хъару мæнæй дæр домы цард. 
Хæссын рæуæгæн керзытæ мæ къæхтыл, 
Мæ бецыкк арф мæ худы бын нымбæхст. 
Сæттын тайга, ызгъæрдзуан зилын хæхты, 
Тæхын цъæх арвмæ, нал мæ ф’ахсы цæст. 
Æфсæн бæхæй æгайнæг зæхх фæлдахын, 
Ысты мæ уæнгæл магуса, мæнгард. 
Куы кæны исчи, иу æрра хылкъахæн, 
Уæд мæ фæнды, нылгъитон æй лæгау. 
Æз уарзын тых мæ къабæзты, мæ зонды! 
...Ыстæй ма уарзын уардиты фæхудт, — 
Цыдæр ма ис мæ фыццаджы ыскондæй, 
Æвæццæгæн, мæ сылгоймагон уд. 
Фæлæ йæ ’мбæхсын. 
Уый дæуæн æмбæхсын. 
Æдзух дæ ме ’нгас — «уарзыс мæ?» — фæрсы. 
Æмæ дæ уæхскыл, 
Уыцы фидар уæхскыл 
Лæджы хъару мæ цæссыгæй æхсын. 

Цин æмæ сагъæс 
73 
АБХАЗАГ КУПЛЕТТÆ 
1 
Рагзаман алайнæгты æрцытæй 
Цас федтой дæ фыдæлтæ зынæй! 
Æз дæумæ рæстзæрдæйæ куы ’рцыдтæн, 
Уæд сæ маст цæмæн исыс мæнæй? 
Афтæ рæсугъд базарыдтæ, афтæ 
Денджызы цъæх уылæнтыл æмæ 
Æз дæ зарды уацайраг куыд бадæн 
Уый ныр дæр нæма зонын, нæма. 
Цас фæуыгътам урс тыччытæ иумæ 
Райсом раджы денджызы былыл! 
Мæн фæхаста Сау денджызы риумæ 
Сау цæстыты сатæгсау уылæн. 
Æз нæ федтон рагон цыргъ æрцытæ, 
Мæн æппындæр уыдон хъуыддаг нæй, 
Æз дæумæ рæстзæрдæйæ куы ’рцыдтæн, 
Уæд дæ маст цæмæн исыс мæнæй! 
2 
Буц хистæр, ыстыр табу дæ фарнæн, 
Уазæгæн ма иу дзырды бар ратт... 
Афтæ тынг куыд ферох кодтай уагæр, 
Зæрдæйыл кæй сирвæзти цъæх арт. 

74 
Хостыхъоты Зинæ 
Мауал æнпæл, — сæн æрдыгътон фарон, 
Диссаджы хорз, нуаз æмæ дзы нуаз! 
Уыйфæлтау мын зæгъ: мæхи куыд дарон 
Уæртæ уыцы сау цæстыты раз. 
Уый фæлтау мын зæгъ: уæ денджызбæсты 
Чызджытæ уæздан ысты, рæсугъд? 
Уый мæ кæд мæстæй мары æрмæстдæр 
Сау лæппуйы мидбылты фæхудт. 
3 
Ацы урсбоцъо бонмæ фæбадти 
Фынгыл хистæрæн, гаджидау уагъта. 
Ныр сæуæхсид цъæх арвæй куы ’ртагъди, 
Уæд мæ разы йæ къахфындзтæ ’рсагъта. 
Цыма авд уды бацыд йæ уды, — 
Цъилау зилы, йæ мидбылты худы... 
Сом-иу рарвит уæ усгур лæппуты, 
Хъуамæ ракурой Иры рæсугъдты! 
4 
О, куыд рæсугъд дæ, хуссайраг уалдзæг, 
Зæрдæ цины фæлмæн худты тайы. 
Дзагæй-дзагмæ уырдыгыстæг уадзы 
Сæн абхазаг æнæбын сыкъайы. 

Цин æмæ сагъæс 
75 
Уæлæ фынгыл сæ урссæр зæрæдтæ 
Кувынц Иры цæрæнбонтæн, нуазынц, 
Систы абхаз мæ цинæй ирæттæ, 
«Айс æй, аназ æй» ме ’взагыл зарынц. 
5 
Æрдз мын фестадис арфæйы нуазæн, 
Зæрдæ нуазы рæууæлдæф æхцонæн. 
Худынц уардитæ мидбыл мæ разы, 
Цыма рагæй нæ кæрæдзи зонæм. 
Урс мæй, донхъазау, уылæнты сæфы. 
Зары денджыз æмбисонды кадæг. 
Райгуырд, ’вæццæгæн, ахæм æхсæвы 
Гулиайæн йæ фыццагдæр зарæг. 
6 
Уæртæ уыцы дыууæ сырды знæт ысты, 
Мемæ карз тох, хъуырдухæн кæнынц, — 
Уæртæ къуымы дыууæ цæсты, знæт цæсты, 
Мæн фырмæстæй ныхъуырынц, хæрынц. 
Нæ, мæ разы бынтондæр æдых ыстут, 
Мæн нæ хизы уæ мастис æнгас. 
Æз уæ ныхмæ æрвитын мæ мидбылхудт, 
Адджын комулæфг, сусæг ныхас. 

76 
Хостыхъоты Зинсе 
Æз дæ ныхмæ æрвитын мæ уæздан симд. 
Денджыз гуыры мæ къæхты бынæй. 
Æз, ирон чызг, мæ сæрмæ дæр не ’рхæссин, — 
Байсай ацы лæппуйы мæнæй. 
Æз фæхæсдзынæн хохбæстæм а зæр дæр, — 
Циу æппæтæй зынаргъдæр дæуæн: 
Æз хæсдзынæн, кæй бауарзтон, уый зæрдæ, 
Стæй-иу уый фæстæ сфæлвар, дæу уа... 

Цин семæ сагъсес 
77 
ЕВÆ 
Ды Адамы куы нал уарзай, 
Евæ! 
Куы йыл сисай дæ къух, 
Уæд а дуне фесæфдзæн уемæ, 
Маройаг уыдзæн æдзух. 
Зæхх нæ зондзæн 
Цы йæм кæсы райсом. 
Рæхысбаст цагъарау, 
Хур ауыгъдæй баззайдзæн арвыл 
Æнæсыгъд цырагъау. 
Нал уыдзæн рухс... 
Евæ, Евæ! 
(Никуы уыд хиуарзон ус), 
Дунейыл ма рахæт. 
Зæххæн æрхастай цард, — 
Хæйрæг æй ма айсæд: 
Ма баууæнд, 
Макуы, 
Йæ фæхудт, 
Йæ дамтыл, 
Æууæнд æрмæстдæр 
Адам æмæ Уарзтыл. 

78 
Хостыхъоты Зипæ 
СЫЛГОЙМАДЖЫ МИДМОНОЛОГ 
Ацы зæххон фидис, ацы зæрдæхсай цæстæнгас, 
Стыдтой æнустæм мæ дзыхæй дæ ном дæр. 
Адæмæй алыгъдтæ, баззадтæ уымæн сæрæгас, 
Дойнаг дур фестад дæ фæстæ мæ зæрдæ. 
О, фæлæ, ’ууæндын, зындзынæ дæ дард балцæй 
искуы, 
Гамлетау, ’нæнхъæл, мæ ингæны цурмæ. 
Де зды цæссыгтæ кæлдзысты дæ сæфт уарзтыл 
рисгæ. 
Пъатæ кæндзынæ мæ цыртдзæвæн дурæн. 
Баззад дæ рихиты дудаг мæ былтыл, мæ рустыл, 
Цас хæссын мемæ зæгьинаг ныхæстæ!.. 
Ничи сæ зоны, йæ зæрдæ цæмæй конд у усæн, 
Ацы гуырымыхъ, æвæлмон цæргæстæй, 
Афтæ цæрдзынæн мыггагмæ — дæ уарзтæвджид, 
Ме ’рвгъуыз кæркуасæн, мæ рагсагьæс — 
Уастырджи. 

Ции семсе сагъæс 
79 
* * * 
Цыма дуне знон райгуырди ногæй, 
У дæ хуызæн худæндзаст, æвзонг... 
Æрдз мын дары, дары йе ’мбæхст ронгæй, 
Æмæ фестад кувæг лæг мæ зонд. 
Æмæ фестад кувæндон мæ зæрдæ, 
Уым æнустæм хъизæмар мæлы, 
Уым та гуырынц уалдзыгон цъæх сæнттæ, 
Уым та цин æхсæрдзæнтæй кæлы. 
О, табу! Мæ утæхсæны артæй 
Дуне райгуырд, ног райгуырд ызнон — 
Цард та худы амонд æмæ уарзтæй, 
У дæу хуызæн хъæлдзæг æмæ ’взонг. 

80 
Хосшыхъошы Зинæ 
МОЛАДЗАН 
Эчмиадзины нæлгоймæгшы мола 
дзандоны ис æвзоиг моладзан. Кæд- 
дæр æй сабийæ дины амсешшаг 
скодшой йæхионшæ. 
1 
Дымгæ хорæй хаст цъæх бæхау 
Тахти уардитæн сæ сæрты, 
Сусæг мидбылты мæм бахудт 
Абон сонт моладзан кæрты. 
Хъуамæ нунæг уа æнустæм, — 
Динæн ахæм у йæ ныстуан. 
Уæдæ уæд йæ сау цæстытæ 
Мæн цы ныхъуырынц цæргæстау? 
Сабыр адзырдтон йæ фæдыл: 
Оххай, иу фæхудт уæддæр-ма... 
Уый Чырыстийы мæлæтыл 
Дары сау пæлæз ныр дæр ма. 
Уайых, дурзæрдæ Чырысти, 
О, дæлæмæ ’рхауай, уастæн, — 
Кæд, мыййаг, дæуæй æмбæхста 
Уыцы иу æвзопг фæкаст дæр... 

Цин æмсе сагъæс 
81 
2 
Сатæгсау пæлæзы стыхтай 
Уыцы цардмондаг зæрдæ, 
О, уæддæр ныртæккæ ссыгъдтæ 
Æмæ зон, мæн дæ, мæн дæ! 
Ды зæгъыс: мæ дин мын дзуры 
Уарзгæ ма кæ, ма ’ркæ ус, — 
Нæ, йæ къух нæ систа хурыл 
Суанг ыстыр католикос. 
Ехх, ныр ме ’нгуылдзтæй куыд хъазин 
Уыцы сау боцъотæй æз!.. 
Иууыл рухсдæр дин у уарзын, 
Зæххыл уарзæг уд у уаз. 
3 
Сабыр — моладзандон а зæр, 
Тайы мæйдары йæ кæрт. 
Ам — Чырыстийы дæлбазыр — 
Чидæр сагъæстæм фæкъæртт. 
Ралыгъд сыгъдæг удты ’хсæнæй 
(Есо, бахатыр кæн ды), — 
Ныр мæ комулæфт сырх сæнау 
Нуазы, расыг дзы кæны. 

82 
Хостыхъоты Згтсе 
Судзы дидинæджы къусы, 
Судзы къæвдайы æртах, 
Тары сабыр ныхас хъуысы: 
— Арвæй ме ’хсинæг æртахт. 
Æрдзы бачындæуыд уæхстыл, — 
Фæлæ не сæфы йæ хин... 
Æмæ ризгæ къух мæ уæхскыл 
Уадзы адæргæй йæхи. 

Цнн семсе сагъсес 
83 
СУСÆГНЫХАС 
Ехх, цæмæн фестут афтæ, 
Цыдæргъуызон дæрзæг æмæ æнæнцой? 
Дæу, дам, Хуыцау нæ иу фæрскæй, 
О, æрмæст нæ иу фæрскæй ыскодта 
Æмæ фæраз. Нæ цинæн дæр, нæ мастæн дæр, 
У мадзура. 
Æз дæр фæразын. 
Уаих уат, куыннæ зонут 
Мæнæн уæ тызмæгæй 
Мæ зæрдæйы тугдадзинтæм кæй æвналут 
Æмæ сæ кæй рæмудзут, 
Рæхснæг талаты зилгæ дымгæ 
Куыд скъуына уидагæй, уыйау. 
Сымах, мæ цæугæ хæхтæ, 
Хатт æгæр вæййут, æгæр нæрут! 
Æз дæр уæд уæ разы, 
Уæхицæй расхъиуæг дуры къæрттау, 
Æрлæууын, 
Ысуæндын. 
Фæлæ цæмæй зонут, 
стæй иунæгæй та 
Мæ чызгон лæмæгъ цæссыгтæ, 
Æргъæвс! дидины сыфтау, ызгъалын. 
О, утæхсæн! 
Æхцон æмæ дудгæ утæхсæн!.. 
Ехх, куыд тынг бæллыс, 
Цæмæй дзы фервæзай, — 
Цæмæй мæ цæстæнгасæй алидзай, 

84 
Хостыхъоты Зинæ 
Ме сдзырд, мæ бахудт дæ айрох уой, 
Æмæ дæ рудзынгæмбæрзæны аууонæй 
Мæ фæдыл æрхæндæгæй ма кæсай. 
Фæлæ нæ! 
Æрдз дæ сфæлдыста 
Ме ’рбацыд, м’ ацыды уацарæн. 
Ды мæ уацар дæ. — 
Афтæ райдыдта, 
Афтæ ’нусбонмæ баззайдзæн. 
Дæуæн дæ зæрдæ, 
хивæнд зæрдæ, 
Мæ къахвæндæгтыл адзæгъæл. 
Хатыс æм, — раздæх! — хатыс æм. 
Уый та йæ хотых — йæ монцимæ 
Скодта йæ фæндаг, 
Данкойау, размæ, 
Æнæбæрæг ранмæ, 
Æхцон æмæ дудгæ хъизæмармæ. 
Ма кæ, 
Ма йыл хæц, 
Ауадз æй! 
Тæппуд цагъар дзы ма сараз. 
Уадз æй йæ монцты, — 
Ме сдзырд, мæ бахудты уацарæй. 

^бОС^ 
ЧИНЫГ «УАРЗОНДЗИНАДЫ МОНОЛОГ» 
Куы мын æрцъæл кæна зæххы фыдæх мæ зæрдæ, 
Мæнæн фæстаг къахдзæф мæлæтон зын куы уа, 
Уæддæр Рæстдзинады бæрзонд кувæн къæсæрмæ 
Мæ фæстаг туджы ’ртах фæхæсдзынæн зынгау. 

86 
Хостыхъоты Зинæ 
* * * 
Фæзæгъын, — ехх, цæргæсау арвмæ стæх, 
Хъæбыстæ кæн тымыгъзæрдæ æврæгътæн... 
Нылвасы та мæ уæд йæхимæ зæхх 
Йæ дам-думтæй, йæ фæныкгуыз æгьдæуттæй, — 
Æруæз мыл кæны афтæ тынг, æруæз! — 
Мæ бæллиц мын æнæ тугæй æргæвды. 
Цыма нæ дæн йæ риуыл цæуæг æз, 
Милуан къахæй мыл уый цыма лæгæрды. 
Ыстынг нын вæййы знæт уасджытау тох... 
Куы фæзæгъын, — ыстæхдзынæн ныртæккæ, 
Уæд та мыл ног ныууæз кæны нæ зæхх 
Йæ дам-думтæй, йæ фæныкгуыз æгьдæуттæй... 
Нырма нæ зоны ме ’мбæхст хъару зæхх! — 
Нæ исын никуы æз мæ къух мæ сæнттыл, — 
Фæцæудзæн иу бон æврæгьтыл мæ дзæхст, 
Ныххуддзынæн йæ фæныкгуыз æгъдæуттыл. 

Цин æмæ сагъæс 
87 
Æз мæ зæрдæйы рæхыстæй 
Иры урссæр хæхтæм баст дæн. 
Æз мæ гуырдз, мæ ныхы фыстæй 
Ардæм царды бонтæм хаст дæн. 
Æз мæ уарзоны цæстытæй 
Баст — мыггагмæ дæр нæ Ирмæ. 
Ме стыр цин æмæ мæ рыстæй 
Баст дæн ацы зæххы риумæ. 
Баст дæн уалдзыгон дымгæтæй, 
Æмæ карз хæххон зымæгæй, 
Баст — нæ сахъхъ фыдæлты ’ндæргтæй 
Æмæ се ’гъдæутты тызмæгæй. 
Баст дæн райгуырæн уæзæгмæ 
Æз дзыццайы урс дзыккутæй, 
Баст — нæ къонайы фæздæгæй, 
Баст — сæныкхизæн цъæх къултæй. 
Дуне ’ппæт куы сыгъдис арты, 
Уыцы туглæдæрсæн азты 
Иры тохдзауты ныззардæй 
Æз Ирыстонимæ баст дæн. 
Æз хæлар сыхагæн, растæн, 
Дарын рухс цырагъ дæндагæй, 
Дуне — адæмтимæ баст дæн 
Иры бауафгæ зæлдагæй. 

88 
Хостыхъоты Зинæ 
НЫУУАДЗМÆАМ 
Ныууадз мæ ам, дзыцца, цы систай уынг дæ сæрыл: 
«Ныртæккæ сах къæвда, цæхæртæ калдзæн арв! 
Æрбад ма иучысыл дæ хæдзары къæсæрыл, 
Кæд дын нæ ныччынди уым уынджы къæйыл 
царв...» 
Ныууадз мæ ам, дзыцца... 
Цæй, уар, къæвда, ныууар мыл! 
Кæс-ма, куыд дæм дарын мæ урс къухтæ, мæ сæр, 
О арв, цы ныхъхъус дæ, ’ви, нал зоныс ныннæрын?! 
Нырттив цъæх мигъты ’хсæн, фест иууылдæр 
цæхæр. 
Нырттив, цъæх мигъты ’хсæн, — 
Æрвон гæрæхтæ мысын... 
Хæссы мын артуадзæг æвзонг бонты зæл уый... 
Ныууадз мæ, уæ дзыцца, сыг къæвдайы хъæбысы, 
Йæ сыгьдæг сахатæ мæ зæрдæйыл кæлой. 

Цин æмсе сагъæс 
89 
ДЗЫЦЦАЙЫ ПИСМОТÆ 
1 
Цы зонын, дардмæ нæ фæцыдтæ, 
Цыма уым тугыл аскъуыд цард. 
Цыма нæхи горæты ’ппындæр 
Дæу аккаг нал уыди бынат!.. 
Ныр искæй де ’мбæлттæй куы фенын, 
Мæ цинæн нал вæййы æмбал, 
Æрæджы, Лæгтыдзуары бон нæм 
Уыдысты ’Хсар æмæ Камал. 
(Æнхъæлдæн, «писыртæ», дам, систы! 
Цы ’мбарын уыдæттæн æз та... 
Дзырдтой ам иууылдæр сæ фæстæ — 
Ныр, дам, сын чингуытæ фыст и...) 
Зæрдæтæ ’вæрдтой йын хъæбултау, 
Æрсастой мын къуыриваг суг. 
Нæ кæрты азылдысты къуымты: 
Мыййаг, дам, хосцух у дæ хъуг?.. 
Кæдæй нæм хонæг, дзурæг нал уыд, 
Ныр иуыл дуархойæг ысси, 
— Дзыцца, дæ уазджыты нæм рарвит, — 
Цыдысты радыгай нæ сых... 

90 
Хостыхъоты Зинæ 
Табу йæ сыгъзæрин фæндæгтæн, 
Вæййы уæд алчи дæр хъæздыг... 
Цæмæн уал сыхæгтæм? — мæнæн дæр 
Уæдмæ цæттæ уыди мæ фынг. 
Бæгæны бирæ фылдæр фагæй, 
Æристон зæронды сыкъа... 
О, ма тæрс, ма, дæ фыды фарн дын 
Мæрдтæм нæ бауадздзæн дзыцца. 
2 
Ызнонрайсом нæ уæлхæдзар æфснайдтон, 
Цъындатæ ссардтон къутуйы фæстæ, 
Хъуыды кæныс? — мæхæдæг дын сæ сбыдтон, 
Мæ боныл, гье! — ныр цас рацыд рæстæг. 
Уæддæр та сæ æз ме ’тары нывæрдтон, 
Æппарын сæ нæ бауарзта мæ цæст: 
Цыма та ног дæ дзабырты ыскъуыдты 
Фæкалди мит, дæ къæхтæ сты æргъæвст, 
Æмæ тæхыс гæв-гæвгæнгæ дзыццамæ, 
Дæ къухы хи хуыд чингуыты хызын... 
О, разгъор, ра, мæ хур, æз дын фыццагау 
Дæ ивæнтæ мæ хъарм тары хæссын. 

Цин æмæ сагъæс 
91 
3 
Кæцæй дæ дзыццамæ цы æфты! 
Хъуыды йыл н’акæныс, уæддæр? 
Мыййаг, куынæ систы мæ фырттæ 
Нырма хæдзардарæг лæгтæ! 
Кæмдæр фæллад хъæддзауы зарæг 
Гæзæмæ ку ’ацахсы мæ хъус, 
Уæд та мæ схурх кæны мæ хъарæг 
Дыдзы хъæрмуст пецы уæлхъус. 
Зымæгон ме стыр мæт — нæ уалдзæг: 
Куы стæлфа зæххы нуар, уæд та 
Фыццаг мæ цæстытæй æрхаудзæн 
Йæ риуыл уалдзыгон æртах. 
Кæм ма у модæ хъæуы зиу дæр, 
Кæй æнцой балæууа мæ уд?! — 
Ам нал и фæсивæдæй иу дæр, 
Фæйнæрдæм горæттæм фæлыгъд. 
Зæронд дæр ма зæронд у исты, 
Сæ сæрмæ зиутæ ма хæссынц! 
Уыдыстæм мах дæр, дам, ликбезтæ, — 
Газеттæ дамгъæгай кæсынц. 
Кæцæй дæ дзыццамæ цы æфты! 
Хъуыды йыл н’акæныс, уæддæр? 
Мыййаг, куынæ систы мæ фырттæ 
Нырма хæдзардарæг лæгтæ! 

92 
Хостыхъоты Зинæ 
4 
Ды дæр, дам, «писыр» дæ уым фæсхохы, 
æнхъæлдæн, 
Æгайтма бирæ у сылгоймагæй дæ ныфс... 
Дæу зонынц иууылдæр нæ хицауад ам хъæуы 
Æмæ мын сæрдармæ дыууæ дзырды ныффысс! — 
Мæнæй æвзонгдæртæ дæр улупатæ исынц, 
Æз та цæстырухсæй дæр райдыдтон ныр цух. 
Ныффысс дыууæ дзырды, кæд мын фæуиккой 
исты — 
Ома, капеччытæ... уæддæр дзы — сапон... цæхх... 
Дзыцца, зæгъ, хорз зоны, Никъалайы1 куы ппæрстой, 
Ыстæй, зæгь, артелмæ дæр бацыди фыццаг, 
Фæд-фæдыл цал хатты уыдарникæй мæ ’взæрстой, 
Нæ уыди никæмæн мæ цæнгты тых фæуддзаг... 
Уæддæр, зæгъ, бавзæрста ыстонг азты æмбисонд, 
Дзыцца, зæгь, бавзæрста хъæбулты цæгьдæг хæст, 
Æмæ, зæгъ, арвыста йæ дарæджы фæдисы... 
Ныффысс мын сæрдармæ дыууæ дзырды æрмæст. 
1 Уырысы паддзах. 

Цин семсе сагъæс 
93 
МЫЙЙАГТА 
Ды мæ нæ уапьтай-иу, бæргæ, мæхимæ хъусын, 
Ныр сыхы фæсивæд... Цы сыл æрцыд? — Фьщзонд! 
«Газет мын бакæсут» сын цал хатты фæдзурын, 
Сæхи æнæвдæлонхуыз акæнынц бынтон. 
Цыдæр цьæх «библитæ» хъæбысдзæгтæй æнтьухынц, 
Рæхджы, дам, Энгылстæй экзаментæ дæттæм, 
Цыма сын уыдон дæр мæнæй уæлдай цы ’мбудынц. 
Цыма мын мæлæты министыры фырттæ!.. 
Ызнон та иунæгæй нæ къæсæрыл æрбадтæн, 
Рæсугъдæй байрæзæд нæ постхæссæг лæппу, — 
Дзыцца, æркæс, дам, ма Америчы салдатмæ, — 
Вьетнаймаг сабийæн куыд бакалдта йæ бон... 
Йæ гыцци амæла, йæ сау рыстæй фæкуыдтон, 
Ныр уый куыд бахæрдзæни хъарджытæй йæхи!.. 
О, ахæм карз митæ-иу немыцæгтæ кодтой, 
Æнхъæлдтон, уыдон хуызæн ’нал уыдзæн зæххыл. 
Фæлæ америкаг... Цæуыл сæрра и уый та, 
Цæмæн æрбайхæлдта кæйдæр мæгуыр хæдзар?! 
Ныр ын йæ ныййарæг куы фехъусид йæ митæ, 
Бæргæ йын не скæнид йæ урс æхсыр хæлар... 
Æнхъæлдæн, айразмæ сæ паддзах нæм куы ’рцыди, 
Уæд ын куыннæ загьтой нæ хицауад æппын, — 
Цæмæй та ма фæхъазой дунейæн йæ удæй, 
Цæмæй та ма бакæной дзыццаты хæрзбын! 

94 
Хостыхъоты Зинæ 
Ныхас куы ’рыфгы ’мæ мын устытæ куы дзурынц, — 
Дæ чызг, дам, ахуыргонд, фыссæг, дам, у кæмдæр! 
Нæ сыхы зæрæдтæ дæ цæрæнбон куы кувынц, 
Уæд ма кæм фæхъæуы хуыздæр амонд мæн дæр! 
Фæлæ та ку ’акæсын мæ самандур хæдзармæ, 
Куы ’рбадын хурварсмæ нæ зæронд кауы ’нцой, 
Уæд та дзыццайы зæрдæ сусæг маст æвзары... 
Мызд дын нæ фæфидынц дæ куыстæн æви цы?.. 
Æниу сылгоймагæн йæ фыссæг дæр цы уыдзæн, 
Дзырды бар чи ратдзæни лæгты ’хсæн дæуæн?.. 
Кæд дæ, мыййаг, мæ бон, фæчындæуы дæлдзиныг, 
Уæд дæ цæмæн бахъуыди уыцы куыст, цæмæн? 
Фæлтау ам колхозы... Куыстахуыр нæ дæ, исты! 
Дæ къам дын бакæниккой фæйнæгыл, бæгуы... 
Куы суаис горæты мæ фæндиаг министыр, 
Фæлæ министырæн лæджы хъару хъæуы. 

Цин æмæ сагъсес 
95 
* * * 
Дæ разæй та фæци, дзыцца, дæ хыл: 
Кæдæй, дам, нæм нæ рарвыстай фыстæг дæр, 
Цы рауагъта сылгоймаджы зæххыл... 
Лæппу мын куы уаис, æмæ у æвзæр дæр! 
Уæд иунæгæй нæ джиуин ам, мæ бон, 
Кæйдæр артмæ нæ тавин-иу мæ къухтæ, 
Æнæ холлаг нæ уаиккой нæ хъом, 
Рæгъ-рæгъытæй лæууиккой кæрты сугтæ. — 
Куы дын уаин лæппу, дзыцца, æцæг, 
Куы-иу рацæуин де ’нæлæг хæдзарæй, 
Æрисин царæй рохуаты цæвæг. 
Фæцæуин дын-иу хосгæрдæг сæударæй. 
Æрцæуис мæм-иу бонрæфты ды дæр, 
Æрхæссис мын дæ раздарæны ’хсæртæ, 
Нæ саст дурыны хиарæзт къуымæл, 
Тæвд хæбизджын æмæ дæ уарзт, дæ зæрдæ. 
Ныр та цы дæн! Зын у, мæ дзыцца, зын, 
Нырма дæр царды сусæгтæ нæ зонын, 
Æрмæст мæ удæй зарджытæ фыссын, — 
Дæ кæлмæрзæны лæгты рæгъы згъорын... 

96 
Хъстыхъоты Зинæ 
КЪАХВÆНДАГ 
Дæу не сныв кæнынц фæндæгты нывæзты, 
Ды дæ хуымæтæг къахвæндаг æрмæстдæр. 
Нæ хъæумæ дыл фыдæй-фыртмæ цыдысты 
Чындзхæсджытæ, мæрддзыгойы уæрдæттæ. 
Цыдысты-иу дыл хорагур бабатæ, 
Цыдысты-иу дыл ног чындзытæ донмæ, 
Цыдысты дыл æрчъидарæг лæппутæ 
Цъыхыры хъæдмæ суг хæссынмæ ’ргъомæй. 
Фæстагмæ дыл æрбалæгæрста знаг дæр, 
Нæ сылдых хъæу фæлыгъдис иуыл хъæдтæм. 
Бæргæ февнæлдтой хъаматæм дадатæ, 
Æвæццæгæн æй Турчы хæст æнхъæлдтой. 
Нæ фæсивæд сæ ускурыны азты 
Фæцыдысты æз-раздæрæй фæдисы. 
О, къахвæндаг, дæхæдæг иуыл растдæр — 
Æвдисæн дæ, фæстæмæ ма дзы чи ’рцыд!.. 
Ныр дыл гыцци ысбон кæны йæ сæумæ, 
Фæхъарм кæны йæ улæфтæй дæ дур-риу, — 
Кæд, дам, фæзынд мæ сæфт хур дысон хъæумæ, 
Йæ къахвæдтæй ыссардзынæн хъæбулы. 
Æмæ куы ссудзынц йе ’нæнцой цæссыгтæ 
Кæйдæр къахвæдтыл æхсæвы мæйдары, — 
Ь>1свæййынц уæд зæххы хъыгтæ дæ хъыгтæ, 
Дæ маст æртæфсы дзыллæйы зæрдæйыл. 

Цин æмæ сагъæс 
97 
Дæу ничи фендзæн фæндæгты нывæзты, 
Ды дæ хуымæтæг къахвæндаг нæ хъæумæ. 
Фæлæ бæстыл мæлæты тас куы схъæрзы, — 
Дæ тохдзаутæм фæкæсы дуне ’нхъæлмæ. 
4 Хостыхъоты Зинæ 

98 
Хостыхъоты Зинæ 
СОСЛАН 
Нæрæмон Сослан, асимæм-ма иумæ, 
Æмæ цы кæны! — Чиугæ симд дæр уæд! 
Мæ цонг мын балвас аивæй дæ риумæ, — 
Сырдон дæр, уадз, йæ дам-думтæ кæнæд. 
Мæ уды хæссын сусæг бæллиц уазæй, — 
Нæрæмон Сослан, симдмæ мæ фæхон, — 
Дæ боцъоты мæ сонт зæрдæ ныууадзон, 
Дæ сау цæстытæн хуры тын хæссон. 

Цин æмæ сагъсес 
99 
Ехх, цы уалдзæг у, цы хуртæ! 
Цъити дегъатæ фæуид... 
О, мæ хъалгæнæн дзыккутæ, 
Уый дæр нал сисдзæн уæ мит. 
Ацы хъазæгой дымгæ дæр!.. 
Нал уæм бацæудзæн хæстæг, 
Нал уæ сфæйлаудзæни дардыл 
Хъæуы усгурты цæстмæ. 

100 
Хостыхьоты Зинæ 
ДÆ ФÆСТÆ 
Æвæццæгæн, æрцæуæн нæй хæстæй, 
Æндæра, мæ фыд, афонмæ зындаис, 
Куыд дард у, куы, æцæгæлон бæстæ, — 
Хæстон фæндаг цæй тынг дардыл ныззылдис... 
Æнæ дæу нын фæзындæри цæрын, 
Дзыцца йæхæдæг чъирикувæг баци, 
Кæмæн дардтай дæ цæхх æмæ кæрдзын, 
Дæ фæстæ уый нæ тæфæмгæрон нал цыд. 
Йæ «хæдæфсрам» ын нал лæвæрдта бар, — 
(Æнæлæг кæрт лæгуазæгæй хызт вæййы) — 
Цыма хæларæй демæ дæр нæ цард, — 
Нæ фæхордта йæ къухæйдзаг дзыццайæн! 
«Æфсæрмы кодта» иунæг артваг суг 
Æрбаппарын хъызт зымæджы нæ кæртмæ, 
Гъе, бафæрсын, — цæмæй дарæм нæ хъуг... 
Мыййаг дын дзы куынæ домдтам æгæртæ!.. 
Æнæ дæу нын фæзындæри, мæ фыд, 
Æкæ баба цард сабитæн цæй цард у! 
Хæстон фæндаг цæй тынг дардыл ныззылд, 
Æвæццæгæн ыл раздæхæн дæр нал уыд. 

Цин æмсе сагъæс 
101 
МÆХЪÆУ 
Цы дыл æрцыд, мæ ныййарæг, мæ хъæу,— 
Цы мын æппæлыс, — горæт, дам, фæкæнын!.. 
Дæ уд æндæр у, горæтаг дын нæу 
Æмæ йæ абон ма сфæнд кæн «уæй кæнын...» 
Уæд ма кæдæм, кæдæм зæгъдзынæн, — цон? 
Мæ циндзæссыг кæй риуыл ма æрхаудзæн. 
Кæдæм хæсдзынæн хосгæрдджытæн дон, 
Мæ дзабырты сæууон æртæх кæм хъардзæн. 
Кæм ма тондзынæн каурæбынты, кæм, 
Цъæх уалдзæджы мæ фæдджимæ пысыра, 
Дзыццайæн ма куыд зæгъдзынæн: æркæн 
Мæнæн дæр къусы ногдыгъд хъарм æхсырæй. 
Кæм ма нын уыдзæн сабион бæстæ, 
Кæм хъал кæндзынæн уасджыты цъæхахстмæ, 
Дæ хуымгæнæг лæппуты дын мæстæй 
Кæм мардзынæн мæ цъæх сусæг фæкастæй. 
Кæм зилдзынæн фыдыуæзæг æнхъæл, 
Кæй зæрдæмæ ныдздзурдзынæн мæ ристæ! 
Æз амæлон, куы бакæнай, мæ хъæу, — 
Куы мын фæлидзай горæтмæ ды искуы. 

102 
Хостыхъоты Зинсе 
СÆУУОН НЫВТÆ 
/. Ма фехс 
Рахызт хъæдæй дон нуазынмæ урс сæгуыт, 
Ма фехс, цуанон, ма йын райс йæ тæригьæд. 
Йе ’взонг тугæй халас кæрдæг ма самæнт, 
Ма йæ фехс, дæ къухты мондаг баиргъæв. 
Ма ’рыхгæ йæ цæстыты рухс рæсугъдæн, 
Уæд ды йемæ хæхты фидыц мардзынæ, 
Уæд дæуæн дæ зæрдæйыл æнусбонтæм 
Йе ’рвгъуыз цæссыг рисгæ-хъæрзгæ уардзæни. 
2. Дзæбидыр 
Хохбæрзæндыл райсомраджы слæууыди, 
Боны рухс йæ сау цæстытæй ратагъди, 
Топпы гæрах уалынджы ныннæрыди, — 
Хæхты ’лдарыл «фосы бардуаг» рахатти. 
Акаст ма йæ ныронджы фæлгæсæнтыл 
Дзæбидыр уырдыглæугæ, йæ удисгæ, 
Зæрдæйæ сырх-сырхид туг æрлæсæнтæ, — 
Къæдзæхтыл «сæуæхсидау» æрлæдæрсти. 

Цин æмæ сагъæс 
103 
ФÆНДАГАМОНД 
Мæ фаззон æфсымæртæ 
Хъазыбег æмæ Эльбрусмæ. 
Фæут фæндагамонд, фæлæ уæ балцы размæ 
Ныззилут иу райсом нæ райгуырæн хъæумæ, 
Хъæргæнгæ бацæут нæ къæсæрæй дзыццамæ, 
Дзыцца уæм разгъордзæн, фæхуддзæн уæм фæлмæн. 
Лæзæры рохуаты уым иухатты дзæбидыр, 
Баба йæ нал айсдзæн, куыд-иу уыди кæддæр, — 
Уæхæдæг лæппутæ, уæхæдæг дзы фæсидут, 
«Фæндагсар Уастырджи» ныццæлхъ ласут уæддæр. 
Фæут фæндагамонд! — Иры хъысмæты рындзыл 
Ыслæуут, базонут Амыранау хъæрзын, 
Уæлхох цьæх тымьпъмæ уæ сонт риутæ ныттьшдзут, 
Æмæ дзы базонут цæргæсы цин, йæ зын. 
Уæлхох цъæх тымыгътæн ысныв кæнут уæ сæртæ, 
(У цард, æвæццæгæн, тъымы-тъыматы хæст...) 
Лæвар та чи дæтты рæстдзинады къæсæртæ, 
Зæрдæйы тугтæй сын ис балхæнæн æрмæст! 

104 
Хостыхъоты Зинсе 
ÆМГАР 
Бæргæ куы уаид а дуне куывддон, 
Æрмæстдæр дзы чындзæхсæвтæ куы уаид, 
Куынæ ’взарид лæджы зæрдæ фыдтæ, 
Æрмæстдæр уарзтæй, амондæй куы раид. 
Æмæ æз дæр куы никуы уынин маст, 
Гъе уæд мын ды кæуылты ’мгар ныззилис, 
Фæлæ дæм ныр куы фæхæссын мæ хъаст, 
Куы дæм хæссын мæ риуы дзаг зæрдæниз, 
Уæд фестыс иууыл де ’мбæрцæй къуырма, 
Мæ сагьæстæй дæ цъæх сæнттæм фæлидзыс... 
Зынтæ нæ царды бирæ ис нырма, 
Æндæр мын ды кæуылты ’мгар ныззилис! 

Цин семсе сагъсес 
105 
ЦÆРГÆСЫ МÆЛÆТ 
Ф.З. 
Кæс-ма, цуанон, цæргæс куыд мæлын зоны, 
Мæ уд куыд исын арвы цъæхы æз, 
Бынмæ пырх риуæй ме ’мбæрцæй ызгъорын 
Æмæ фæцæудзæн къæдзæхыл мæ дзæхст... 
Зылдтæ мæ фæдыл сусæг-сусæг рагæй, 
Дæ нæмыг сонтæй зæрдæйы нынныхст, 
Йæ цæра кув æхсæнгарз раттæг дуагæн, 
Хъуырæй-хъуырмæ дæм не ’рцыдаид ныфс! 
Цæргæс дæн æз, ныфсхаст уыдтæн мæ царды, 
Мæнгард нæмыгдзæф ныр фыццаг хатт дæн... 
Мæнæн уæддæр æнусон бынат арв у, 
Мæ бынмæ зæхх та — цуанæтты хæтæн. 

106 
Хостыхъоты Зинæ 
УАДЗÆМÆ... 
Хъодзаты Æхсарæн 
Гъе ’мæ цы! — уадз æмæ рисса дæ зæрдæ, 
Чидæр дæ удæн фыдфынтæ хæсса. 
Уадз æмæ уайой гуыргъахъты дæ сæнттæ, 
Уадз æмæ чидæр дæ уындæй кæрза... 
Уадз æмæ тымыгъ рæмудза дæ фæрстæ, 
Гъе ’мæ цы! — тымыгьтæй фидауы цард... 
Уадимæ бацæуынц тохы цæргæстæ, 
Хилджытæм никуы хæццæ кæны уад... 
Уадз æмæ бавзарай сонты рæдыдтæ, 
Сонты рæдыд нын лæгдзинад хæссы... 
Уадз æмæ зонай æмгары фæлывд дæр, — 
Балцы фæндагыл, дам, уый дæр бæззы... 
Гъе ’мæ цы! — уадз æмæ рисса дæ зæрдæ, 
Уадз æмæ фаркгай нызгъæла бынтон 
Уыцы дыууæ цæстыл, айразмæ сæрды 
Чи барухс кодта фæскъæвда дæ бон... 
Гъе ’мæ цы! — уадз æмæ рисса дæ зæрдæ, 
Гъе ’мæ цы! — бавзарæд цин æмæ зын. 
Уыцы зæрдæ у тæригъæд æрмæстдæр, — 
Чи никуы базондзæн худын, хъæрзын. 

Цин æмæ сагъæс 
107 
АМ КАСТÆНХЪÆЛМÆ 
Сæууон æртæх цъæх сыфтæрыл æрæнцад, 
Сæууон æртæх? Кæд, чи зоны, цæссыг у?! 
Мыййаг та кæд ныййарæг мад — æнæнцой 
Ам каст æнхъæлмæ йе ’дзарды фæзындмæ... 
О, дымгæ, уæд фæсабыр у, фæхъус у, 
Фæхъус ут, æрдзы минмырон хъæлæстæ! — 
Уадз, дун-дуне цæссыджы ’ртахæй хъуса 
Зæрдæрæмудзæн хъарæджы ныхæстæ. 
О, ма скæс, хур, ды дæр фæлæуу хæрз чысыл, 
Дæ тынтæ ма ’ркал дургомыг бæласыл, 
Уадз, фена дуне сау мады цæссыджы, — 
Йæ ныфсыты йын туджы зæй куыд ласта. 
Уадз, иунæг цæссыг уалдзыгон сыфтæрыл 
Цырагъау судза сæфт хъæбулы рухсæн, 
Æмæ дзы Зæххы фидæны фæлтæрæн 
Фыд хæсты кой ныххуыдуг уа æнусмæ. 

108 
Хостыхъоты Зинсе 
КЪÆВДАЙЫ ÆРТАХ 
Ды фестыс арвыл артуадзæг сырх рæхыс, 
Сæрзилæнты æдæрсгæйæ тæхыс, 
Дæхи бæрзондæй зæххы риумæ рахсыс, 
Цы бæллиц у, цы ’рра монц у, цы ныфс?! 
Цы бæллиц у, цы ’рра монц у, цы ’хсар у, — 
Зæххон цардæн сæрнывонд дæ, сæрхаст, 
Фæлæ куы ’рхауыс айнæджы цъæх сæрыл, 
Уæд райхъуысы дæ удисæн цъæхахст. 
Фæхауыс уæд, рыст зæрдæйау, кæрдихтæ, 
Ысдзурынхъом дæр нал вæййыс дæ хъыг, 
Æмæ æдзæрæг уазал дурты тигътыл 
Бынмæ лæдæрсы де ’гомыг цæссыг. 

Цин семæ сагъæс 
109 
ХИВÆНД 
Æвæццæгæн, тъымы-тъыматы, дугты 
Нæ уыд æррадæр, хивæнддæр дæуæй! 
Мæ цæстыл уайы, ацы хъæрмуст дуне 
Цы бакæндзæн дæуæн, мæ зæрдæ, уый... 
Бæргæ, мæ зондыл — рæстæджы къæмбырыл 
Ныббæттин дæу лæппын ыстайау æз, 
Æмæ дæ тугдзых ку’ аскъæра йæ бырынкъ, 
Уæддæр дын ничи фехъусид дæ хъæрзт. 
Фæлæ куы дзурын, — 
Сабыр у, 
Æрхъус у, 
Дæ къахдзæф бар, дæ алы фæзылд хынц... 
Уæд де уæнгтæ бæсты тыхау ныууигъыс, 
Дæ бæттæнтæ гæталджытæй тæхынц... 
Æвæццæгæн, тъымы-тъыматы, дугты 
Нæ уыд æррадæр, хивæнддæр дæуæй, 
Мæ цæстыл уайы, ацы хъæрмуст дуне 
Цы бакæндзæн дæуæн, мæ зæрдæ, уый. 

^бад^ 
ЧИНЫГ «СÆУÆХСИДЫ ЗÆЛТÆ» 
УАРЗОНДЗИНАД 
Зæгъгæ, нæ уыдтæ ме ’рцыдмæ зæххыл, 
Нæ дун-дуне къуырма зæрдæйæ цард, 
Æз дæ уæддæр ысфæлдыстаин ныр, 
Бæстыцъарыл ыссыгътаин дæ арт. 
КÆЦÆЙ 
Мигьтау кæцæй лæсынц удхæрæн мæстытæ?! 
Бандзыг и зæрдæйы хъыг. 
Гъе, фæлæ ацы чызг амæла, цæстыты 
Ку ’ахуысса уарзыны зынг. 
ЛÆГТЫДЗУАРЫ БОН 
О нæлгоймæгтæ, абон та уæ бон, 
Æмæ цы зæгъон? Цæй цы кувон дардыл! 
Кæнын уæ фидар зæрдæтæн табу, — 
Мæ тæргæйтты уæз чи уромы царды. 

Цин æмæ сагъсес 
111 
СОЙЫН ЦЫРАГЪ 
Дæхицæн уагæр цасы фаг æнхъæл дæ, 
Сæрхызт цард дын цæуыннæ кæны ад? 
Ды судзыс, тайыс сабыргай уæлхъæдæй, 
Хæссыс нын рухсы сæрвæлтау дæ цард. 
Æнæмæнг зоныс, тагъд æрцæудзæн д’адзал, 
Дæхи сæрвæлтау уæд чысыл æрхуысс! 
Æви зæгъыс, — æнæхъуаджы циу даргъ цард, 
Фæлтау мæ фæстаг сулæфт дæр уæд рухс. 

112 
Хостыхъоты Зинсе 
БУЛÆМÆРГЬ 
Хъæды ’рдуз йæ сæрыл систа. 
Фестад цъиувæдис. Цы ’рцахста?! 
Уары. Уый фæндырдзых фестад, 
Цыма хуры тын æрхаста. 
Марадз, асур уыцы ’взæры, 
Науæд зæлгæ мыртæ ’взардзæн 
Æмæ нын нæ сусæг зарæг 
Дзыллæтыл хъæрæй фæзардзæн. 

Цин æмæ сагъæс 
113 
цыт 
Æмдугонтæ рæдау вæййынц цытыл, 
Дæхи цæстмæ дæ схондзысты сæ зæд дæр. 
О, ма баууæнд дæ уæлион цыртыл, 
Бæсты бикъ дæ куы схуындæуа, гъе уæддæр. 
Зын хæссæн у уæлæуыл цырты уаргъ, 
Рæстæджы уды н’ацыд арф йæ уидаг, 
Кæстæр дугтæн нæ фестдзæн уæд цырагъ, 
Æмæ нæ барынц фæстагæттæ уый та. 
Нывзилдзысты йæ рохуатмæ, бецау! 
Нызгъæлдзæн мургай фидæны къæсæрыл. 
Тæлæссонд цырт нын ма сныв кæн, Хуыцау, 
Цæстмæйы цыт нын ма рауадз нæ сæртыл. 

114 
Хостыхъоты Зинсе 
НЫББАР МЫН, УАЛДЗÆГ 
Ныббар мын, уалдзæг, бацыдтæн дæ хъыджы,— 
Мæ масты дæ фæхурх кодтон кæддæр. 
Мæ зæрдæйы кæд бампылдтæ дæ хъузджы, 
Уæддæр æз дæн дæ бур лæппын, уæддæр. 
Уæддæр дæ фæллад булæмæргъ дæн, уалдзæг, 
О, ма мæ алидз, иухаттау мæ уарз. 
Æри-ма мын дæ рухс зæрдæйæ уадздзаг, 
Нымпъузон дзы мæ уды хъæдгом æз. 
Дæ цъæх авдæны аузон мæ сæнттæ, 
Дæ хъарм риуыл æркъул кæнон мæ сæр... 
Æмæ фæсæттон Музæйы къæсæртæ! 
Мæн зарын фæнды булæмæргъы ’мсæр. 

Цин æмсе сагъсес 
115 
ДЫДÆНÆРТОН 
О Ирыдзыхъхъ, æртхутæгдон уыдтæ, 
Æртхутæджы бын цас фæкодтай дзир-дзур. 
Дæ фæстæ зынг нæ ахуыссыд уæддæр, 
Ыссыгъдис æмæ фестади зæрин хур. 
Ыссу бæрзонддæр арвы цъæхыл, Ир, 
Ды — хуры лæппын, хуры фæдыл ахæт. 
Дæ ном, дæ кадæй дунетыл æрзил, 
Ныфс райс, нæ зæххыл чи нæма уыд, ахæм. 
Куыд цæрæццаг уыд де ’ртхутæг кæддæр, 
Дæ ныфс уæд афтæ алкæд дæр æвдудон. 
Цыфæнды зын дыл сагъуыйа, уæддæр 
Ды дæ нæртон æмæ дын нæй фæцудæн. 

116 
Хостыхъоты Зинæ 
МÆБÆЛАС 
О мæ бæлас, мæ уалдзыгон бæлас, 
Дæу ныссагътон æз иухатт, цæмæй 
Цъиутæ самоной афтæ сæ хъæрахст 
Ныр дæ сыфтæрты ’хсæнты фæрнæй... 
Цыма ’рбамбырд и дуне æгасæй 
Боныцъæхтыл мæ рудзынджы цур. 
Æрдзæн фесты йæ фынтæ йæ фарсæй, — 
Цъиуты зарджытæй райгуырди хур. 
О мæ бæлас, дæ сыфтæрты ’хсæнæй 
Цъиуты макæдæм ауадз тæхын, 
Науæд чи хъал кæндзæни æхсæвæй 
Æрдзы зæрдæ мæ рудзгуыты бын. 

Цин æмæ сагъæс 
117 
НÆАМОНД 
Нæ амонд адзæгъæл зæфцы фыдæй, зæфцы, 
Нæхæдæг ауагьтам нæ судзгæ артыл дон, 
Фæлæ дæ ацыдимæ, ’нхъæлыс, цард фæци? 
Æнхъæлыс, авд дуары дыл ахгæдтон бынтон? 
Ныннæрдзæн иу хур бон дæ сæрмæ арв æваст, 
Ды дисы бафтдзынæ, — цы хабар у, цы у?! 
О, уый ызгъордзæни æнæсаргъ бæхыл уарзт 
Æмæ дæ баййафдзæн, кæдæмфæнды дæр цу. 
Мæ уарзт нæ бауадздзынæн рæстæгæн хæрын, 
Æнусты арф хъуырæй дæр ратондзынæн дæу. 
Æз не ’хсæн сыскъуындзынæн сау фыдæхы рын, 
Æнхъæлыс, а чызджы бон уыйбæрцытæ нæу?! 

118 
Хостыхъоты Зинсе 
УАРЗТ 
О уарзт, куыд равзæрдтæ, куыд фæзындтæ 
нæ зæххыл, 
Хуыцауы хорзæхæй æви хæйрæджы ’лгъыстæй?.. 
Вæййыс куы сабийы фæлмæн худтау æнæхин, 
Куы та æрбалæууыс нæ разы хъамалвæстæй. 
Ысуадзыс чъепсытæ нæ зæрдæйæ гæрз ехсæй, — 
Ныллæсыс тугдадзинты низты низау арæх. 
Æрвгæлæн фестын кæныс хатт нæ рухс бон, 
не ’хсæв, 
Куы та нын фестын кæныс цард дзæнæты 
таурæгъ... 
Фæлæ кæд де знæт у нæхи аххос æппæтæй, 
Бæстæм дын не ’руадзæм дæ хуртæхæссæг уаз 
дзырд, 
Дæ хурх дын алвасæм хъæбæр мæцъы бæндæнтæй, 
Æмæ дæ табуйаг гуырдз фестын кæнæм сау сырд. 
Цы ныфсæй рацыдтæ уæлæрвтæй уæд, цы ’хсарæй, 
Æви дæ бардуагæй кæд ахæм у дæ тæрхон, 
Цæмæй нæ уазал удты хъизæмар æвзарай, 
Быныскъуыд баййафай нæ сæрзилæджджын 
зæххыл. 

Цин æмæ сагъæс 
119 
ÆРВÆРТТЫВДЫ УЫСМЫ 
Ныссонтсæх-сæх, фæлæууæн нал и уынджы, 
Нæ сæрмæ бæстæ сси къæр-къæр, гуыппытæ, 
Цыма дзы кафынц фондзыссæдз уæйыджы, 
Кæны сæ быны арвы зæхх ыскъуыдтæ. 
Ысхъиуы цыма сгьалытæй ысхъистæ... 
Цæуыл ысхъил дæ, ’рвнæрынгæнæг, арвыл?! 
Æви дæу фесты амонды къæбицтæ?! 
Уæд дзы мæнæн дæр иу гыццыл мур авæр. 

120 
Хостыхъоты Зинæ 
КÆСЫН ÆНХЬÆЛ МÆ 
Кæсын æз диссагмæ æнхъæлмæ: 
Ыскæндзæн ахæм бон зæххыл, — 
Лæг нал кæндзæн лæгимæ хыл, 
Фыдæхæн асæтдзæн йæ хъама. 
Фыдæхæн нал гуырдзæн зæнæг дæр, 
Æмæ уæд сыскъуыйдзæн йæ хал. 
Нæ уыдзæн уарзтæн та мадзал, 
Хызт уыдзæн дам-думты æвзæгтæй. 
Мæ удæн ацы бæллиц уаз у, 
Фæлæ нæ фæфæлдæхдзæн зæхх 
Къæссайау, æмæ мæ фыдæх 
Мæрдтæм куы барвита йæ разæй. 
Уæддæр, уæддæр кæсын æнхъæлмæ, 
Ыскæндзæн ахæм бон зæххыл, 
Лæг нал кæндзæн лæгимæ хыл, 
Фыдæхæн асæтдзæн йæ хъама. 

Цин æмсе сагъæс 
121 
* * * 
Искуы æртасдзынæн, ма ’нхъæлут афтæ, 
Не ’рцæудзæн цардыл фæсмонтæ мæнмæ. 
Рарвыстой зæхмæ мæ зæрдæ уæлæрвтæ 
Саукусæгæй. Фæлæ урс къухæй нæ. 
Фæндаджы хъоргъытæ, змæст малтæ диссаг, 
(Зинтæ мын цыма фыдæнæн кæнынц)... 
Зæрдæ сæ сæрмæ йæ базыртæ сисы. 
Фестынц та хъоргъытæ Музæйы рындз. 
Музæйы рындз мын у д’ алы фыд цæф дæр, 
О цард! Мæн не ’ртасын кæндзæн дæ маст. 
Рарвыстой зæхмæ мæ зæрдæ уæлæрвтæ 
Сусæг хъынцъыммæ нæ, зарынмæ ’рмæст. 

122 
Хостыхъоты Зинæ 
ФЫЦЦАГÆРТАХ 
Цæуыл сæрра дæ, уалдзыгон фыццаг æртах, 
Нæ чъизи зæххыл уагæры цы ’нхъæл дæ! 
Цы хорзæхагур ратындзыдтай афтæ тагъд, 
Æви нæ зоныс, хаудзынæ тæгæлтæ. 
Дæ уд дæ армы, афтæмæй кæдæм тæхыс? 
О, де скæнæг уæлæрвтæм ма бæлдзынæ. 
Фæлæ ныфсхастæй царды хос кæмæн хæссыс, 
Ды уыдонæн сæ къæхты бын мæлдзынæ. 
Æви ды мад дæ уалдзыгон цъæх æвзартæн, 
Дæ хъустыл уайы се ’ххормаджы ниуын, 
Æмæ зæгъыс, — куы ныххауон чъырын арты 
Сæ сæрвæлтау, уæддæр мæ фæндаг иу у. 

Цин семæ сагъæс 
123 
Фæлгъауы арв сæумæрайсомæй уарын 
Æмæ ныккалдта хъарм къæвда сæх-сæхæй, 
Уый хурзæрин рæвдаугæ дзидзи дары 
Йæ ноггуырд хъæбул — уалдзыгон цъæх зæххæн. 

124 
Хостыхъоты Зинæ 
Ды разындтæ æнæбон хъал мæгуыртæй, 
Дæ зæххон монц æгæр дæр ма фæхъæр. 
Мæ уды мæлтты ауагътай æнгуыртæ, 
Æвæццæгæн, зæрин кæсаг æнхъæл. 
Мæ сонт уды Хъара-денджызы барцыл 
Сыгъзæрин кæсаг раленк кодта ’цæг. 
Фæлæ дæуæн дæ хъуыдыйы дæр не ’рцыд 
Йæ рæвдауын, гуырымыхъзæрдæ лæг. 
Æрцауыгътай Аза бæласы цонгыл 
Йæ хурхæй уый æмæ, дам, афтæ цæр. 
Хъæздыг мæ дар æнæмæтæй, æввонгæй... 
(Æгæр бирæтæ ’рцагуырдтай, æгæр...) 

Цин æмæ сагъсес 
125 
Æрра дæ, мæ зæрдæ? Дæ сæрæй цы рæмудзыс 
дуæрттæ?! 
Æви дын кæд цъиуы ахстонау ыскъуындæг и 
мæ буар. 
О, бастъæлай, уагæр куыд бынтон уæлæнгай 
æвæрд дæ, 
Фæлæуу-ма, æрсабыр у, царды рæстдзинад уал 
бамбар. 
Æнхъæлыс, ызгъордзынæ, уайдзынæ ’вæлмонæй 
хъалæй... 
Æнамонд байрагау цы тоныс дæ бæттæнтæ, 
оххай? 
Æрцахсдзæн дæ царды къух, раджы уа — ’рæджы, 
архъанæй, 
Фæлладæй ыздæхдзынæ мæ буармæ — д’ахстонмæ 
тохæй. 

126 
Хостыхьоты Зинсе 
МÆХИБАРКЪУЫМ 
Мæ хибар къуым, æгомыг къуым уæвгæйæ 
Мæ цин, мæ мастæй фестадтæ зæрдæ. 
Хатт иумæ ’хсæвтæ арвитæм кæугæйæ, 
Мæ хъуыры мын куы сласы цард уæрдæх. 
Мæ удлæууæн дæ, ды мæ рынчынгæс дæ, 
Мæ хибар къуым, мæ сусæгты къæбиц. 
Ды мын зоныс мæ царды ад æрмæстдæр, 
Ды мын зоныс мæ мæгуыртæ, мæ ис. 
Æмæ цыфæнды ма фæуæд, уæддæр ныл 
Æркæсы иумæ рухс хуры цæст дæр... 
Фæллад мæ дæ, мæ хибар къуым. Æндæр мыл 
Фæтигъ уаид, фæлæ ды дæ зæрдæ. 

Цин æмæ сагъсес 
127 
УАЛДЗЫГОН СЫФТÆР 
Фæзындтæ та цъæх уалдзæгæн бындарæй, 
Фæлæ кæм уыдтæ, зымæджы кæм цардтæ? 
Æвæццæгæн, мæ сонт бонты быдыры 
Дæхи æхсыры урс фынк цады надтай. 
Уæдæ æндæр кæцæй хъуамæ æрцæуай 
Ды афтæ фæлмæн, хурдзыд æмæ рухсæй... 
Цæй, радзур-ма, мæ цъæх быдыр куыд цæры, 
Мæ фæстæ бандзыг кæд, нынкъард, ныхъхъус и?! 
Æви нырма дæр циндзæхæртæ калы, 
Æви нырма дæр дидинæгдон фесты, 
Æви... Ныр дæр æм алы райсом, алы, 
Ныры чызджытæ рацæуынц мæ бæсты... 
Нæ сыхæгты къæбæда сау лæппутæн 
Ныр дæр фæхъуысы урс цадмæ сæ ныхас?.. 
Нæ бафиппайдтай уым мæ чызгон удыл 
Æнæном кæйдæр артуадзгæ цæстæнгас? 
Нæ бафиппайдтай, уым сæууон æртæхы 
Нырма дæр зилы амондгур мæ зæрдæ? 
Нæма фæзындис хуры фырт йæ бæхыл? 
Нæ фæхатыдтæ кæрдæгыл йæ фæдтæ? 
О ногдзыд сыф, цъæх быдыры цъæх бæлццон, 
Ды мын æрхастай уыцы рох бæстæйæ 
Мæ бир-бирæ æрвхуыз сæнтты зæрдæхцон, 
Тæхуды, уырдæм аздæх ма фæстæмæ. 

128 
Хостыхъоты Зинæ 
СЫКЬА 
Дзæбидыры ыздыхт сыкъа нæ цары 
Ызгæ зæгæлыл ауыгъдæй лæууы. 
Йæ хуылфы ма дзæгьæлдзу дымгæ зары, 
Йæ хуылфы дымгæ зары ’мæ кæуы. 
Кæддæр та уыд бæрзондылбадæг йе ’рдзæй, 
Нæ Иры ’гъдæутты кадæн уыд сыкъа. 
Уыдис кæддæр æфсæрмæй, фарнæй йе ’дзаг, 
Фыдæлты къухы никуы уыд хуыскъаг. 
Фыдæл-иу систа уый бæрзонд зыны бон, 
Фæсидт-иу тох цагъар царды бæсты. 
Фыдæл-иу систа уый бæрзонд цыты бон, 
Куы-иу фесгуыхт хæххон лæппу хæсты. 
Лæвæрдта дзы хъæбатыр гуырдмæ нуазæн, 
Хъуыст зарæг уæд сыкъайы хуылфæй дард. 
Йæ лæггадæй уыди зæрдæрай уазæг, 
Уыди сыкъа йæ уаздандзинад, кад. 
Мæгуыр, лæзæры ныр хуыскъагæй цары, 
Уый нал у йе ’гьдау хæхбæсты фынгæн... 
Йæ фарн сафджытыл уым йæ рохуат хъары, 
Йæ хуылфы ниуы дзæгъæлдзу дымгæ. 

Цнн семæ сагъæс 
129 
ЦЬИУ 
Цæуыл хойыс дæ бырынкъæй мæ рудзынг, 
Æххормаг дæ? Æви дæ ’фсæстæй дойны?! 
Æви дæ уды абухы цъæх уалдзæг 
Æмæ кæныс дæ цин мæнæн дæр зонын. 
Гæп-гæпгæнгæ дæ иу цæст, куы дæ иннæ, 
Дызæрдыгхуызæй авæрыс ды авгыл. 
О дзиба, дзиба, зæд дæ æви зин дæ? 
Æрбахиз-ма, цæмæй мæ тæрсыс уагæр! 
Цæй, иумæ ’мдзæвгæ уалдзæгыл ныффыссæм, 
Æрбахиз, цæй, æмæ фæзарæм иумæ. 
Æви нæ цæуы зæрдæмæ дæ фысым? 
О, баууæнд мыл, ис цард саразæн мемæ. 
5 Хостыхъоты Зинæ 

130 
Хостыхъоты Зинæ 
КÆМ 
О, цал азы нал уыд æрвхуыз фæлыст бонтæ, 
Æрдхæрæны уалдзæг, æрдхæрæны сæнттæ... 
Уæд мыл ныр цы ’рцыди, дæу фенгæйæ, сонтæй, 
Æфсон ын цыма хъуыд, ысдидинæг зæрдæ. 
Цы ’мбисонд æрбамбæлд, цæмæ ныггуыпп ластой 
Мæ кæддæры арты мынæг цæхæр муртæ... 
Кæм хæтæнты хаттæ, кæм дæлдзæхы ’мбæхстæ, 
Кæй фæрныг лæппу дæ, кæй чызджы усгур дæ?! 

Цин æмæ сагъæс 
131 
ЦЫМÆ КÆЦÆЙ 
Æдылы дæн, æвæццæгæн, бынтон, 
Ныр уал азы кæсын æдзух æнхъæлмæ, 
Зæгъын, кæмдæр ис диссаг уарзт, мæ бон, 
Æмæ фæзындзæн иу райсом нæ хъæумæ. 
Æз ратæхдзынæн, ку’ айхъусон йæ дзырд, 
Мæ къухтæ тыгъдæй, фист сæрæй йæ цурмæ... 
Фæлæ та ’рцæуынц маст æмæ фæлывд, 
Мæ фæдыл уыдон зилынц гурæй-гурмæ. 
Æвæццæгæн, бæрзонд уарзт нæй бæстыл, 
Нæ удты билцъ — йæ къæдзил дæр, йæ сæр дæр. 
Уæд мын кæцæй æрхъуыды кодтай ды, 
Зæххыл чи нæ ис, ахæм уарзт, мæ зæрдæ?! 

132 
Хостыхъоты Зипæ 
АХХОС 
О, аххостæ мæхи вæййынц æдзухдæр, 
Цы ма кæнон? Цы стыр рæдыд æруагътон! 
Мæ хæзна хурмæ рахастон мæ къухтыл, — 
Дæ сусæггаг ном дун-дунейæн загьтон. 
Цæмæн дыл фыстон зарджытæ, цы ’нхъæлдтон?! 
Цæмæн дæ схуыдтон уарзты бардуаг зæххыл! 
Цæмæн байтыдтон, цæ, дæ ном нæ хъæдты, 
Нæ быдырты — мæхи уды фыдæхæн? 
Цæмæн дæ барстон рухс хурыл, уæвгæйæ, 
Дæ конд, дæ уынд цæмæн хастон æз дисæн, 
Ныр ма кæцы, кæцы чызджы зæрдæйæ 
Ыскъахон дæу, кæцыйæ ма дæ исон?! 

Цин семæ сагъсес 
133 
КРИТИК НÆМ НÆЙ ЧИ ДЗУРЫ, УЫДОНМÆ 
Нæй, критик нæм нæма равзæрд, — зæгьынц, 
Гъе уымæн, дам, ысфæлдыстады чиуæм. 
Нæ уацмыстæ нæ зæрдæйæ тæхынц, 
Парнасмæ сын фæндаг рухсгæнæг чи уа?! 
Куыд дзæгьæлы у а сагьæс уæдæ! 
Нæй генийæн фæивгъуыйæн йæ цыртæй. 
У стырдæр критик адæмы зæрдæ, 
Кæд уымæн джиуæм абонмæ æдзытæй?! 

134 
Хостыхъоты Зинсе 
БАРÆГ 
Изæрыгон фæллад хуры æфсæдтæ 
Æхсæвимæ сæ кæрæдзи куы ивтой, 
Раст уыц’ афон уæлæуæз хохбæрзæндтыл 
Сæппуадгæнгæ æд барæг бæх ысуыдтон. 
Уый тахти арвæй зæххы ’хсæн, ызгьордта, 
Уыд рог йæ сæррæтт бæрзæндтæй-бæрзæндтæм. 
Мæ цæсты раз уысмæн бæрзонддæр кодта... 
Æрдз иууылдæр уæд фестади цъæх сæнттæ... 
Цыма уый дардта стъалытæм йæ фæндаг, 
Æмæ тындзыдта, схæццæ сæм уа рухсæй... 
Тылдтон æз дæр мæ сæрбæттæн йæ фæдыл: 
— Гъе-ей, барæг, дæумæ куы дзурын, хъус-ма! 
Дæ дугьоныл мæн дæр уæларвмæ ахæсс! 
Цæй, атух мæ дæ цъæх нымæты тагьддæр! 
Кæд Уастырджи дæ, гъе уæддæр мыл барвæсс!.. 
Нæ мæ хъуыста. Уый тахти дардæй-дарддæр... 
— Гъе-ей, барæг, цæй, айс уæд та мæ зæрдæ, 
Æмæ йæ ссудз дæ фæндагыл цырагъæн!.. — 
Уый афардæг... Йæ бæхы къæхты зæлтæ 
Цæгъдынц ныр дæр мæ уды нуæртты аргъуан. 

Цин семæ сагъæс 
135 
ДУР 
Дойнаг дур систон мæ къухы... Ысхъарм и, 
Цыма йæ батавта хур... 
Чи зоны, уый дæр йæ тæригьæд хъары 
Ууыл, кæй мæстæй ныддур... 
Чи зоны, махау зæрдæджын у дур дæр, 
Уымæ дæр бахъары хур. 
Чи зоны, баззад йæ бæллицтæй дудгæ 
Æмæ мыггагмæ ныддур... 
Иунæг куы нæ дæ, цы ныддур дæ, о дур! 
Цом æмæ иумæ цæрæм! — 
Ацы зæххыл дæ куы батава иу дæр, 
Гъе уæд æнцон у цæрын. 

136 
Хостыхъоты Зинæ 
КÆД, МЫЙЙАГ... 
«Адæймаджы Хуыцау æлыгæй скодта...» 
— Зæрæдты ныхæстæй. 
Кæд, мыййаг, цъыфæй конд у, æцæгдæр 
Адæймаг, æндæр куыд рауад афтæ, 
Уыйбæрц чъизи, уыйбæрц хъылма царды 
Искæцæй нæ сыгъдæг удтæм бафта. 
Æмæ йæ нæ кæрæдзиуыл калæм, 
Æмæ дзы нæ кæрæдзи æвзонæм, 
Хъуамæ мах хæлæг кæниккам калммæ, 
Суанг ма уый дæр йе ’рвадæлты зоны. 
Æмæ сæм нæ лæбуры, нæ хæры, 
Йе ’мтугонты цардмæ марг нæ хæссы, 
Махмæ та нæ кæрæдзи æфхæрын 
Бирæ хатт мыдхæрæгау фæкæсы. 
О Хуыцау, мæгуырæй кæд нæ мардтæ! 
Де ’рмадзы кæд ницуал уыд æппындæр, 
Гъе уæд дыл цы бегара уыд, радтай 
Зæххæн мах — цъыфæй арæзт лæппынтæ?! 
Æви уæд нæ уырныдта дæхи дæр, 
Фæздæгæй дæ мардзысты дæ фырттæ!.. 
Ныр ыскæн кæрæдзи уарзæн хинтæ, 
Ауадз сæ нæ цъыфæй арæзт удты. 

Цин æмæ сагъсес 
137 
УÆД БАМБАРДЗЫНÆН 
Мæ тæлтæг митæй цал хатты фæрыстæн 
Мæ зæрдæйæн, о, цал хатты куыдтон. 
Ныббастон æй æз дæр куыдзау рæхыстæй, 
Ыскодтон ын мæ талынг риу куыдздон. 
Рæхысбастæй ныззæронд уым, ныдздзæм и, 
Йæ дуг æрвиты къухылтыхт куыдзæй... 
Фæлæ мыл сом фæсмоны бон кæндзæни, — 
О, уыцы бон мæ мæлæн бон уыдзæн. 
Мæ мæлæн бон мæм бахъардзæн æрмæстдæр, — 
Зæххыл мæ сом кæй нал уыдзæн фæд дæр. 
Мæ рæхысбаст тæлтæг цинтæ, мæ маст дæр 
Мæ зæрдæимæ ’мбидзысты кæмдæр. 

138 
Хостыхъоты Зинæ 
ИРЫНЫФСÆЙ 
Арвыл хур куыд иунæг у нæ зæххæн, 
Афтæ иу мæнæн та Ир у ’рмæстдæр. 
Дард бæстыл куы ахæтын, фæзæгъын: 
«Иры риуыл уæд мæ цин, мæ маст дæр». 
Зонын æз, мæ зарæджы зæрин хъис 
Иры риуы ’ргъæу чырыны ’вæрд и, 
Байхъус-ма мæм, о дуне, æрыхъус, — 
Иры ныфсæй зæрдæйы цы ’рвнæрд и!.. 
Уымæй у мæ сомбон дæр ныфсæвæрд: 
Æз куы цудон, сисдзæн мæ йæ цæнгтыл 
Ир, мæ Ир — мæ цæугæ хох æфсымæр 
Ратдзæн тых мæ базыртæн, мæ уæнгтæн. 
Иу бон æз куы нал æмбарон цард’ ад, 
Царды рухс куы ’рмынæг уа мæ базыл, 
Уæд мæ Ир, мæ хъарæггæнæг сау мад, 
Балæудзæн цæссыгхъуырæй мæ разы. 
Искæдбон куы фестон æз æрдзон рыг, 
Хъæугæрон мæ ном куы уа рыгæвæрд, 
Уæд мæ Ир — мæ сауæрфыг чындздзон чызг, 
Дидинджыты сфæлынддзæн мæ уæлмæрд. 
Æмæ уыцы дидинджыты къускæй 
М’ ахуыргонд, мæ нæргæ фырт — Ирыстон, 
М’ алы дзырд дæр хъавгæ-хъавгæ исгæ, 
Ратдзæн цард мæ зарæгæн æнустæм. 

Цин æмæ сагъæс 
139 
ЗÆГЪ-МА МЫН ИСКУЫ 
Зæгъ-ма мын искуы уарзты иунæг иу дзырд, 
Æз уыцы дзырдæй саразин зæрин хур. 
Æз дзы ыскæнин арвы тыгьдад рухсдзыд, 
Ыстайын дзы кæнин мæ къухы хох-дур. 
Æз дзы ыскæнин дидинфæлыст уалдзæг, 
Æз дзы ыскæнин цъиуты базар цары, 
Æз дзы ыскæнин хоры хуымты хъалзæнг, 
Ыскæнин хуымтæн уыцы дзырдæй уарын. 
Нæ иумæйаг хъæбулау æй æдзухдæр 
Мæ дæллагхъуыр æхсæвæй-бонæй дарин, 
Æхсæвæй-бонæй йæ хæссин мæ къухтыл, 
Зæххон дунейы буц зарæг ын зарин. 
Зæгъ-ма мын искуы уарзты иунæг иу дзырд, 
Дæхицæн дын дзы цардамонд ыскæнон, 
Зæгь-ма мын искуы уыцы иунæг иу дзырд, 
Гæр-гæр цæссыгæй фыр цинæй ыскæуон. 

140 
Хостыхъоты Зинæ 
УАЗÆГ 
Æвзонг бонтæй йæ зæрондмæ нæ сафы 
Йæ миниуæг Дзыцца, куыдфæнды дзур ын: 
Уæд уазæгæн цæттæ цыфæнды афон 
Нæ тымбыл фынг, нæ фыдæлтыккон дурын... 
Цы азтæ уыд! Цы бонтæ ныл-иу кодта! 
Кæрдзыны ном-иу мысыдыстæм уазæн, 
Хуыскъæл æмæ дзындзалджытæ-иу хордтам, 
Уæддæр Дзыццайæн йе стырдæр мæт — уазæг. 
Хъæдурдонæй нæ цал хатты-иу сайдта! 
Цыфæнды дæр хæра, дам, хъуамæ рæзæг, 
Йæ гуымбыл та-иу бонæй-бонмæ ’фснайдта, 
Нæ кæртмæ, дам, мыййаг, куы ’рхиза уазæг. 
Куы кæлы ныр нæ хидвæллой нæ сæрты, 
Нæ долапи йæ афæдзтæ куы фессы. 
Уæддæр фæкæны уазæгæн тъыссæнтæ 
Йæ колхозон капеччытæ, йæ пенси. 

Цин æмæ сагъæс 
141 
САБЫРДЗИНДД 
Сабырдзинад, куыд тынг зындзырд Хуыцау нын дæ, 
О, уагæр нæ цы стыр нывæндтæ курыс? 
Цæмæн у афтæ кадавар дæ аудæн? 
Зæххы къори дæм иууылдæр куы кувынц. 
Дæумæ кувынц, фыдбон цы дзыллæ бавзæрстой, 
Дæумæ кувынц æфсымæрон уæлмæрдтæ, 
Дæумæ кувынц нæмыгдзæф зæронд бæлæстæ, 
Нæ хъæутæ ’мæ нæ горæтты сыгъдæттæ. 
Цы хæйрæг зилы д’алыварс, æнæрай уа, 
Дæ базыртыл цы уæззау пъæззы бады?! 
Сабырдзинад, дæ фарн æмæ дæ цæрайæн 
Куы ’рвиты мад йæ лæппуты салдаты. 
Уæд мадæн ды куыннæ ’мбарыс йæ уды рыст, 
Куыд æй уадзыс тæрсын хъæбулты цардæн! 
Хуыздæр ма нын дæ хорзæхтæ кæдмæ ’вæрыс, 
Сабырдзинад, зæххон дунейы бардуаг. 

142 
Хостыхъоты Зинæ 
ЦÆРГÆСИЕ 
Тæригъæддаг лæппынтæ зæххæн цас и! 
Æнæ базыртæй мæргьтимæ тæхынц. 
Пæррæстгæнгæ сæ тъæпп фæцæуы цъассы, 
Сæхинымæр цæргæстæ стæм, зæгъынц. 
Бæллынц æцæг цъæх-цъæхид арвы мусмæ, 
Цæргæсзилæнтыл ахæссынц сæ цæст, 
Ныхæстæ и цæргæсзилæнты хъусы, 
Æмæ та цъассы райхъуысы сæ дзæхст. 
О, уымæн сын æнæуынон у цæргæс, — 
Сæ удтæ сты хæлæг æмæ хæлмаг: 
Цæргæс, зæгьынц, куы нæ уаид сæрæгас, 
Цæргæстæ уæд мах хониккой хæрзаг... 
Мæгуыр сæ бон тæригъæддаг лæппынтæн, 
Цæргæсмондагæй ивгъуыйы сæ цард, 
Цæргæстæ никуы суыдзысты æппындæр, 
Нæ бамбардзысты арвы цъæхæн й’ ад. 

Цин семсе сагъсес 
143 
ЛÆДЖЫКАР 
Хъæбул, фæлæг кæныс, лæджы кармæ фæцæуыс, 
Нырма нæ зоныс, нæ, лæджы кар у уæззау. 
Дæ рихи адауыс, — лæг дæн, — хæрзаг фæзæгъыс, 
Лæджы кар нæу, мæ бон, фыццаг рихиты сау. 
Лæджы фарн зæххы цард йæ уæхсчытыл уромы, 
Лæджы ном дунейæн — йæ ныфс æмæ йæ уарзт, 
Лæджы ном зæххы цард фыдгæнæгæй дæр зоны, 
Дунейы стыр фыдтæ — лæджы номимæ баст. 
Мæ сонт хур, ма рацу гадзрахатæй дæ удыл, 
Хуыздæрæн макуы райс мæнгард лæджы цæсгом, 
Дæ зæрдæ сахуыр кæн ды сагъæс кæнын, дудын 
Дæ сусæг цæссыгтыл-иу макуы кæн фæсмон. 
Дæ зæрдæ сахуыр кæн йæ хъармæй тавын хурау, 
Æмæ дæ рухс цæстыты уалдзыгон бон хæсс, 
Цæмæй кæйдæр цьæх чызг дæ ном мысгæйæ дзура: 
Нæлгоймаг амонд у, нæлгоймаг цин у, ныфс. 

144 
Хостыхъоты Зинæ 
ÆНДÆР 
... Уарзондзинады утæхсæнсей фервæзынæн 
ис иу мадзал: кæрæдзийæ дард ацæуын... 
Æмбалы ныхас. 
Æндæр хур дыл кæмдæр бæстæйы скæсы, 
Æндæр къæвда дæ къахвæдтæ æхсы. 
Æндæр уддзæф хæххон уддзæфы ’нгæсæй 
Сæумæрайсом дæ дæллагхъуыр тыхсы. 
Æндæр хъал фурд дын Терчы ’нгæстæ зары, 
Сæуæхсид судзы арвгæрон æндæр... 
Фæлæ дæ зæрдæ... Зæрдæ та цы ’взары? 
Æндæр чидæр дын баивдзæн мæн дæр? 
Дæ уадултыл æруазал кæндзæн искуы 
Мæ былты арт æндæр чызджы узæлд? 
Æндæр дзыккутæ ’хсæрдзæнтау дæ уæхскыл 
Æркæлдзыты къуылых мæйрухс изæр? 
Нæ вæййы уым æгъуыссæг æхсæв де ’хсæв? 
Нæ бафтауы мæ ном дæ удыл хин?.. 
Нæ уыди уæд æцæг уарзонад не ’хсæн, 
Йæ сихæй йын рæвдыдтам уæд нæхи. 

Цин æмæ сагъæс 
145 
МАД 
Зæххон дунейыл мад дæр нæу æнусон, 
Хъæбул, мæн иу бон нал уындзæн дæ цæст. 
Куынæуал уа ныфсæвæрæг дæ ныфсæн, 
Уæд бамбардзынæ мады фарн æрмæст. 
Дæ зынты сæрмæ базыртыгъд цæргæсау 
Куынæуал лæууа удуæлдайæ мад, 
Дæ цæрайæн йæ цард куы ничи хæсса, 
Ныййарæджы ад бамбардзынæ уæд. 
Куы ’рцæуай искуы урссæрæй нæ къæсмæ, 
Куы нæ ’рхæссон дæ сæры хилтыл м’арм, — 
Куы нæ зæгъон, — куыд ысурс дæ, æркæс-ма, 
Уæд зондзынæ, циу мады къухты хъарм. 
Куы нæ дын уа цæджындзæмбал дæ хъыджы, 
Мæ уæлмæрдæн куы дзурай-иу дæ маст. 
Дæ цæссыгтæй куы ныхъхъæрза мæ сыджыт, 
Уæд бамбардзынæ мады зæрдæ ’рмæст. 

146 
Хостыхъоты Зинсе 
МÆ БАЗЫРТÆ 
Мæ базыртæ мын не ’рцæгъддзынæ, цард, 
Хæрз дзæгъæлы мæм рабæттыс дæ гæрзтæ. 
Ды дæ зæххон: æргом, куы та мæнгард, 
Мæ базыртæ — сыгъдæг арвы гæбæзтæ. 
Мæ базыртæ — сæууон хуры тæгтæ, 
Æрдз фесты цин сæ рухс зæлдаг пæр-пæрмæ, 
Дæ цæфтæ сæ фæцæй кæнынц уæнгтæ, 
Цард, бастъæлай, цытæ хæссыс дæ сæрмæ! 
Дæ дурæхсæн куыд райсыс, цымæ, ныр 
Мæ тыгъд базыртæм, къулбадæг лæппуйау, 
Куыд мыл сыскъæрыс хъазгæ-худгæ дур, 
Цыма поэт нæ, фæлæ цъиу дæн, уыйау... 
Мæ базыртæ мын не ’рцæгъддзынæ, цард, 
Мæ базыртæ — мæ сæнттæ, нæй сын рафтæн, 
Цъæх арвы тыгъд — сæ урсдадали мад, 
Сæуæхсид мын-иу базилдзæн сæ цæфтæм. 

Цин æмæ сагъæс 
147 
НОГБОН ÆХСÆВЫ ХЪУЫРДУХÆН 
Ахсæвы ’хсæв дæр рæстдзинæдтæ не ’рхæсдзæн, 
Ногбоны фарнæн дæр нал и Хуыцау. 
Иуæн йæ исбон дæрдтыл-дæрдтыл аххæсдзæн, 
Ратдзæн ма ноджыдæр уымæн æхца. 
Давæджы раст тæрхоны цæстæй бахиздзæн, 
Марæджы скæндзæн рæстдзæвин бынтон, 
О, фæлæ иунæг кæфой дæр нæ бахæсдзæн 
Сидзæргæс усæн йæ мæгуыр бынтæм. 
Баци нæ зæрдæты хорзæх æгæр дихтæ, 
Тонайы ’лгъыст монц та не ’хсæн цæрдзæн. 
Æмæ мæнæн дæр мæ тахт уды кæрдихтæ 
Чидæр цæххы тулгæ дарддæр хæрдзæн... 
Оххай, кæцæй ратылд а тас, цы Уаскъуыппæй? 
Ма ’рцæуæд ахæм æмбисонд бæстыл! 
Фæндаг фыдбылызы къæхты бын аскъуыйæд! 
Ногбон цы нæ фынтæ уайы цæстыл. 

148 
Хостыхъоты Зинæ 
ХÆЛÆГ 
Йæ тыбыртæ куы бацæгъда хæлæг, 
Æмæ фыдæх куы амæла нæ царды, 
Хуыцæутты ’нгæс куы ссыгъдæгуд уа лæг, 
Дæ ном хъæрæй ныззардзынæн уæд дардыл. 
Ныр та уал цæр (æндæр гæнæн нын нæй) 
Мæ зæрдæйы æргъæу чырыны ’мбæхстæй. 
Фæсæмбисæхсæв адæм к’уой фынæй, 
О, ме ’мбæхст хур, уæд-иу мæм рацу ’рмæстдæр. 
Уыдзыстæм уæд æз æмæ ды æрмæст, — 
Зæххы хъылма фынæй кæндзæн хуыр-хуырæй, 
Нæ нын хæсдзысты ’лгъаг æвзæгтæ маст, 
Нæ нын тондзысты рухс амонд нæ хъуырæй... 
Зындзард цæмæн у а дуне, цæмæн! 
Куыд силлæг вæййынц дам-думтæ, фыдгойтæ. 
Куыннæ ’мбарынц, цæргæбонты мæнæн 
Поэзийы сыгъдæг бардуаг ды кæй дæ... 
Йæ тыбыртæ куы бацæгъда хæлæг, 
Æмæ фыдæх куы амæла нæ царды, 
Хуыцæутты ’нгæс куы ссыгъдæгуд уа лæг, 
Дæ ном хъæрæй ныззардзынæн уæд дардыл. 

Цин æмæ сагъæс 
149 
КУЫДЗ 
Вегæйæн 
Куыдз уæвгæйæ куыд хæлар дæ, куыд уæздан. 
Дæу базонгæйæ чи зæгъдзæн, куыдз дæ? 
Нæ дæ бауырндзæн, нæ, дæхи æмуæз дын 
Кæй аргь кæнын, мæ хорз сыхаг, æз дæр. 
Куы уæм дзурай, хъылдымтæгæнгæ цинæй 
Ды дуар кæнынмæ разгъорыс фыццаг. 
Дæ цæстыты куыд ницы вæййы хинæй! 
Æмбисонд у дæ уазæгуарзон уаг. 
Дæ уды хорзæх равдисынæн къухтыл 
Дæ уазал мукъу авæрыс æваст, 
Бынтон цыма куыдзы æууæлтæй цух дæ, — 
Лæбурынæввонг никуы у дæ дзаст. 
Мæ мард фенай, мæнг ныхас дын нæ дзурын: 
Æрдзæй чи ’рцыд лæгты номхыгъды фыст. 
Дæ хæлæгмæ дзы бирæтæ дæ цуры 
Зæгъиккой хъуамæ, — гъей-джиди, куыдз фест! 

150 
Хостыхъоты Зинсе 
МАСТЫ УЫСМЫ 
Нæ комы ивгъуыд рох, нæ кæны уисæн, 
Нæй, азты дæр, æвæццæгæн, тых нал и, 
Æндæр мæ маст йæ уæлныхты цы сисы, 
Мæ удмæ мын йæ сындз ныхтæй цы ’вналы? 
Нæ комы ивгъуыд рох кæнын, æмбийын, 
Мæ риуы скодта калмы цармæй цатыр. 
Мæ зæрдæ бахауд йе ’нæхсæст дзæмбыйы 
Æмæ йæ ’лхъивы уыцы дзæмбы ’гъатыр. 
Куы йæ цæссыгтæ фестын кæны уайтагъд, 
Куы й ’алывæрстæм цъиусурау лæбуры, — 
Уæд феуæгъди мæ риуæй æмæ атахт, 
Нæ баззаид, æвæццæгæн, дур дурыл. 
Нæ комы ивгъуыд рох кæнын, æмбийын, 
Нæ комы уæнггай, къабазгай нызгъæлын, 
Нæ комы æмæ цас фæндтæ фæбийын! — 
Мæ хъизæмар хъуырдухæнты фæзæгъын: 
Мæ хъæбулæнгæс буц уарзтыл фæкæуон, 
Ныххурх æй кæнон сау масты фæндиаг... 
Фæлæ мæхиуыл бахудын, цы кæнон, 
Мæ боныл, зæгъын, мæлæты Медея... 

Цип æмæ сагъæс 
151 
Уазал, фыдыусау, уæрагæй риуыгъгæ 
Фехста фæйнæрдæм мах, фехста хъысмæт. 
Зæххæн уæз кодтам, æвæццæгæн, иумæ 
Æмæ нæ байуæрста, ’нæрай ысуæд. 
Цыма куы ’мбæла нæ цæстæнгас иумæ, 
Иумæ куы ’мбæла нæ мидбылты худт, 
Уарзты тын ивæздзæн зæххæй уæд хурмæ 
Æмæ фыдæхард та сисдзæн йæ уд. 
Цыма нæ уарзты цæхæркалгæ тынæй 
Сау фæнык фестдзæни царды фыдæх, 
Зæрдæты нал æнхъæвздзæни фæрсылæй 
Æмæ уæд ацы зæхх нал хуыйндзæн зæхх... 
Уымæн æрвитæм, æвæццæгæн, бонтæ, 
Не ’хсæвтæ ’рвитæм рæхысбыд цæгты... 
О хъысмæт, цавæр фыдзæрдæ, фыдзонд дæ?! 
Мах амонд бавзар дæ хъæбултæн ды. 
Арвы рухс сыл-иу цæссыгтæй ызгъæлæд, 
Хъарæгау хъуысæд сæм уалдзæджы хъæр. 
Æмæ сæ зæрдæты сусæг уарзт сæлæд, 
Цины бон ма фенæнт махæй хуыздæр. 

152 
Хостыхьоты Зинæ 
КУЫДÆРÆГМÆ 
Куыд даргь уыд хурвæндаг, куыд æрæгмæ 
æрцыдтæ?! 
Кæм дæ нæ фæцагуырдтон, м’аргъауы лæппу. 
Æз райстон арвайдæн, зæххы къуымты дзы 
’рзылдтæн, 
Дæлдзæхæй, рухс арвæй — нæ уыдтæ никуы ’ппын. 
Хуызыдзог дæлимонтæ систой мыл æмбырдтæ, 
Куыд тынг-иу равдыстой, куы, де ’нгæсæй сæхи. 
Æвгъау-иу нал кодтон сæ цæрайæн мæ уд дæр, 
Цы ’мбæрста ’дылы чызг, — хъысмæт мæнгард 
у, хин. 
Æмæ хъæмпын артмæ мæ рæсугъд бæллиц тавтон, 
Гæххæттын уардитæ — мæ рагуалдзæджы цин. 
Кæмæн куыд йæ бон уыд, мæ уды хъарм мын давтой, 
Уæууæй, мæ сонт зæрдæ цы сырдтыты фæци!.. 
Гъе уæддæр фестадтæн æз сагтæм сидæн уадындз, 
Нæ хæхты, быдырты ныццарыдтон æваст, 
Æрцыдтæ, ’вæццæгæн, сыгьдæг зæдтæ кæм бадынц, 
Мæ зардмæ уырдыгæй, мæ рагон цин, мæ маст. 
Мæ зæххон Чырысти, ныррухс кодтай мæ куывддон, 
Фыццаг куы ауыдтон дæ цардæгас ныв, уæд 
Мæ сæрмæ ссыгъд цыма сæдæ хуры, ’мæ скуывтон: 
«Мæ табу — зарæг дын мыггагмæ уæд нывонд». 

Цин æмæ сагъæс 
153 
ЦÆМÆНМА 
Цæмæн ма кодтон, цæ, æз уарзтимæ æмдзæхдон? — 
Мæ цардæй ку’ афардæг æвзонгдзинад бынтон. 
Йæ фæдыл ку’ азгъорон, мæ удæй арт куы цæгьдон, 
Уæддæр куы нал бауыдзæн й’ аййафын мæ бон. 
Куыд тынг ныффæлладтæн! Цыма мæ ’ууилынц 
зинтæ... 
Фыдбоны ’взонг чызгай, мæ тæригъæд æй уæд! — 
Мæнæй дæ асайдта йæ къæлкъæлаг рæу цинтæй, 
Мæнæй дæ асайдта йæ тæлтæг буары тæвд. 
Мæнæн уый аскъæфта мæ фæстаг хуры тынтæ, 
Мæ фæззæг уый азарæй фестади зындон. 
Уæддæр æй не’лгъитын, нæ йын бæллын фыд 
зынтæм. 
Уæддæр ыл бакæндзæн кæддæр-кæддæр мæ бон. 
Дыккаг æвзонгад æм æнæнхъæлæджы ’рцæудзæн, 
Æмæ йын чидæр лæппу ’рхæсдзæн амонд, цард. 
Мæнау дзы хъал уыдзæн, уырнгæ дæр æй нæ 
кæндзæн, 
Кæй йын у уыцы амонд доны хъазы зард. 
Фæлæ æрæджиау уалдзæг тремоло куы цæгъда 
Йæ зæйуат зæрдæйы æрæгвæззæг, мæнау...- 
Зындзæн æндæр цъæх чызг (нæй æрдзæн ивæи 
йе ’гъдау), 
Зæгьдзæн, — нæ буц мады хай, сау лæппу мæн у... 

154 
Хостыхъоты Зинæ 
НЫФС 
Нырма фыцы мæ тугдадзинты цард, 
Æвзонджы бæх йæ бæттæнтæ рæмудзы, 
Æндон цæфхадæй арвмæ схъиуы арт, 
Сæуæхсид цыма уый тъыфылтæй судзы... 
Фæлæ кæндзæнис ахæм бон кæддæр, 
Мæ тæхгæ сæнттæй баззайдзынæн ниугæ. 
Кæмæн уæрстон мæ зæрдæйы тæгтæ, 
Ехх, зонгæ дæр мæ нал кæндзæн сæ иу дæр. 
Уæд бамбардзынæн, хурныгуылд у ныр, 
Уæд уалдзæджы цин нал цæудзæн æмгæрон, 
Æрмæст ма мын кæддæры къахуынæр 
Цæгъддзæн мæ удыл хъиамæты дзæнгæрæг. 
...Фæстаг нæлгоймаг гъе уæд, гъе, зындзæн, 
Мæн сабийау йæ тыхджын цæнгтыл сисдзæн, 
Мæ цæссыгтæ мын асæрфдзæн, зæгъдзæн, — 
Мæ гыцци, ма ку, ма, дæ зæрдæ рисдзæн. 
Ыссудздзысты йæ цæстытæ æваст 
Мæ цæстыты раз кувыны цырæгътау, — 
Хъæбулы хурæй тайдзæни мæ маст, 
Æрцахсдзынæн та ме ’взонгады рохтæ.. 

Цин æмæ сагъæс 
155 
РÆСУГЬДАМОНД 
Раисæ Ахматовайæп 
Мæ хойы хай, æвзонджы дуг ныр дард у, 
Нæ федтам уæд нæ хъысмæтæй рæвдыд. 
Æрвгъуыз амонд нæдæр дæуæн уыд царды, 
Нæдæр мæнæн, æрвгъуыз сæнттæ нын уыд. 
Нæ зыдтам уæд, дунейыл ис гадзрахат, 
Мах адæймагæн рухс дзуарау куывтам, 
Цы ’мбæхсинаг у, не ’ууæнк ныл-иу рахатт, 
Уæддæр нæ ныфс сæуæхсиды уыдтам. 
Бæллыдыстæм, зæрдæйы тугтæй уарзтам, 
Нæ къуырма зæхх уыд дидинæгдон уæд. 
Кæйдæр къахвæдтыл не стыр æууæнк луæрстам, 
Нæ рустыл та фыдæнхъæл цæссыг уад... 
Рæсугъд амонд уæддæр нæхи у ’ххæстæй, 
Нæ удты хъарм нæ фæстæ дæр цæрдзæн, — 
Æндæр чызг-иу нæ зарджыты ныхæстæ 
Мæйрухс изæр йæ уарзонæн кæндзæн. 
Фæлмæн къæвдатæ фестдзысты нæ сæнттæ, 
Æмæ хæсдзысты зæххы удæн фарн. 
Æмæ сæм чидæр байтындздзæн йæ зæрдæ, 
Æмæ сæм чидæр бадардзæн йæ арм. 

156 
Хостыхъоты Зинæ 
ПАБЛО НЕРУДАЙЫ ФÆСТАГ БОНТÆ 
Сау æндæрг мæ фæдыл зилы 
Сау фысдзарм кæрц, сау æрмкъухты. 
Сау лæдзæгæй мæм æвзиды, 
Ехх, мæ сæрибар ныкъкъуыхтæ! 
Хъаздзæн сау æндæрг мæ цардæй, 
Мæнæ мын мæ уд рæмудзы... 
Мур уæлдай йын нæу, йæ кардæй 
Чи мæца йæ туг, йæ рондзы... 
Калмау м’ алыварс цы бырыс? 
М’аууоныл цы лæууыс къахæй? 
Нæу поэт тæссаг фыдбылыз, 
Цалынмæ йæ ма ракъахай. 
Фæлæ йын йæ сæрибарæй 
Кайынвæнд кæныс, гуымиры, 
Сыскъуындзæни дæ бындзарæй 
Уæд Содом æмæ Гоморау. 
Гъе стæй та ныззардзæн цардыл, 
Хурдзыд уалдзæгыл ныззардзæн, 
Уый йæ номы ’нусон авдæн 
Й’адæмы зæрдæйы ссардзæн. 

Цин æмсе сагъæс 
157 
АЦÆУДЗЫСТÆМ 
Кæныс дæ зынтæ горæты ’фсон иууыл, 
Æнæзæрдæ цæрæгой у, зæгъыс, — 
Цы и хуыздæр, ныййарæг хъæуы риуыл 
Цъæх æртæхы дæ уды ристæ ныхс. 
Æмбарын дын дæ рухс бæллиц, мæ Дзыцца, 
(Æфтауы сагьæс азты дугъ лæгыл), 
Кæмæн у горæт удæнцой, йæ Хуыцау, 
Ныууадздзыстæм æй уыдонæн, бæгуы. 
Нæхимæ, хъæумæ ацæудзыстæм иу бон, 
Хæрзбон зæгъдзыстæм а горæтæн уæд, 
Нæ хъæугæрæтты азгъордзынæн дон-дон, 
Ыссардзынæн дзы ме ’взонг бонты фæд. 
Ыссардзынæн, ныддæлгом ыл уыдзынæн, 
Йæ рох зæрдæйыл райхæлдзæн мæ уд. 
Мæ мæстытæ, мæ цинтæ йыл кæудзынæн, 
Зæгьдзынæн ын, — дæ хæтæнхуаг фæзынд... 
О, ацæудзыстæм уалдзыгон хуымафон, 
Нæ цæхæрадон байтаудзыстæм ног. 
Кæс-ма-иу, кæс, куыд мын кæндзынæ арфæ, — 
Мæргътæ! Фæллæйттæ! Балхæндзыстæм хъуг. 
Нæ даргъ-уæрæх кæрт рафснайдзыстæм иумæ, 
Нæ дурын пецы бандзардзыстæм арт. 
Фæрнæйдзаг адæм уайдзысты нæ зиумæ, 
Æмæ та ныл ныккæлдзæн, Дзыцца, цард. 

158 
Хостыхъоты Зинæ 
СÆГЪЫУД 
Сæгъæй мæ радта а зæххыл мæ Хуыцау, 
Сæгъы тæлтæг туг абухы мæ уæнгты, 
Фысы уаг мæ цы домыс уæд, мæ хицау? 
Цæмæн мын сафыс ме знæт æрдз æууæнкæй? 
Цы зæндтæ мын фæцамоныс, цы зæндтæ!.. 
Цæрон фысæй, æз ма кæнон тъæппытæ, 
Ныррох кæнон сычъихизæн бæрзæндтæ, 
Æмбонды сæрты ма кæнон гæппытæ... 
Мæнæй фыс нæй! Фыс армæй хæрын уарзы, 
Ныббуц вæййы: «У коммæгæс, зæгъынц мæ...» 
Ды къахбынатмæ бауадтæ, дæ разы 
Йæ сæфтджытæ æрудайы дæ хынцмæ. 
Цыма фысы уаг а зæххыл хуыздæр у!.. 
Нæ царды йæ Хуыцауы нывонд хонынц, 
Хæрзхаст гугыныл базарты æздæрæй 
Æлхæнджытæ сæ кæрæдзи ныттонынц... 
Мæнæн та мехъ мæ ал-алы уæнджы дæр, 
Мæллæг дзыкъы, сæрæй цæвын — мæ гуырдзы, 
Мæ цин — мæ бон, мæ сыкъаты дæнджытæй 
Куы схъиу-хъиу кæны къæсæрыл баст гадза... 
Дæ тæрхон мын цæттæ у, ’рмæст ма ’фсонæн 
Дæ бинонты дæр афæрсыс, — цы зæгъут?.. 
Ныргæвддзынæ мæ хæйрæджытæн, зонын, 
Уæддæр мæ бон нæу аивын мæ сæгъ-уд. 

Цин æмæ сагъæс 
159 
ÆГЬУЫССÆГÆХСÆВ 
Ахæм æгъуыссæг æхсæв мыл ыскодта! 
Сау æндæрг зилы мæ уды, тæлфы. 
Цæстытæ ’рæвæр кæрæдзиуыл, ног та 
Уыцы æнæрайы тасуадзæг фын: 
Исы йæ уд цыма уарзонад ахсæв, 
Йе ’нусон буарæй йæ рухс туг кæлгæ, 
Уарзты фыдыус йæ къухтыл фæхæссы 
Уæлмæрдмæ уый æмæ систа кæл-кæл... 
Райхъал ут тарф фынæй, зæрдæтæ, иууыл! 
Райхъал у, дуне, дзæнгæрæг ныццæгъд!.. 
Уыцы хур аныгуылд а зæххы риуы, 
Цардæн йæ кæрон æрхæццæ и уæд! 

160 
Хостыхъоты Зинæ 
МÆ БЫДЫР 
Нырхæндæг дæ, ныггомыг дæ, ныттар дæ, 
Уыдтæ кæддæр та минмырон, æрвхуыз, 
Цыма дæ исчи дымгæмæ ныддардта 
Цы дыл æрцыд, куыд аивтай дæ хуыз?! 
Дæ урс æхсыр нартхоры хуымæн дарыс, 
Кæддæры цардæй ницуал дæм и ’нгæс, 
Цæй сæныкк ма, цæй родхизæн, цæй далыс. 
Дæ алыварс ысиллæг вæййы гæс. 
Хæрзаг куы ’ркæсынц хъæугæронæй хъазтæ, 
Æрцæуы лæдзæг се рагъыл æваст, 
Æмæ та уæд сæ даргъ къубæлттæ ’вазгæ, 
Хъæргæнгæ хъæумæ ахæссынц сæ хъаст. 
Уæд чызджытæ та, чызджытæ куыд зонынц 
Сæ уалдзæджы æнæ мæйрухс быдыр? 
Сæууон æртæхы дидинæг кæм тонынц, 
Сæ симæн фæз кæдæм фæхастой ныр?.. 
Зæгъынц, цыма дыл рахатти нæ сæрдар, 
Зæрæстонæн, дам, нал æнтысы зæхх... 
Ныххуым кодтой дæ дидинæгджын зæрдæ... 
Цы ныхъхъус дæ? Дæ сусæг маст мын зæгъ. 
Цæй, уд-æмуд нæ ныхæстæ фæкæнæм, 
Дæ уазал русыл авæрон мæ рус. 
Нæ мæстытыл дыууæ хойау фæкæуæм,— 
Æрбакæс-ма, мæ сау дзыкку ысурс... 

Цин æмæ сагъæс 
161 
Фæлæ уæддæр, мæ кæнгæ хо, мæ быдыр, 
Цæрдзыстæм æмæ уадздзыстæм цъæх тау. 
Ныр та уал мын мæ сонт азты ронг бадар, 
Æмæ мын азар, азар мын уæддæр. 
6 Хостыхъоты Зннæ 

162 
Хостыхъоты Зинсе 
АМОНД 
Æз амондыл хъуамæ ныззарон, 
Ныффыссон сылгоймаджы амонд. 
Фæлæ йæ кæй зæрдæйы ссарон, 
Кæй амонды ныфсæй ныззарон?! 
Чызджы зæрдæ сныв кæнын зонын, 
Йæ рыст та мын зонгæ нæу исты! — 
Куы фæвæййы уымæн æвзонгæй 
Йæ бæллиц кæйдæр армыфысты. 
Ысныв кæнын зонын фæлывд уарзт,— 
Нæ сæнттæй куы фæхъазы сау лæг, 
О, цас зын æрхæссы нын, цас маст, 
Æрхæссы нын хъарджыты хъарæг. 
Цæссыгтæ ысныв кæнын зонын, 
Æфхæрд усы дудгæ цæссыгтæ, — 
Йæ уд ын гуырымыхъхъ куы ’взоны, 
Фæлæ уый куы быхсы йæ хъыгтæн. 
Хъæбулы маст зонын ныв кæнын, 
Уый галиу фæндæгтыл куы цæуы,— 
Ныййарæджы зæрдæ ныккæуы, 
Ныййарæджы зæрдæ ныццæвы. 
Ысныв кæнин катай æнцонæй, 
Дунейы фарн, хæсты тас ма ’рхæсс! 
Уæд мады зæрдæйыл æнцайы 
Йæ фыртты мæт — зæххы ’муæз сагъæс... 

Цин семсе сагъæс 
163 
Æз амонд ысныв кæнин абон 
Сылгоймаджы цин æмæ уарзтæй, 
Фæлæ йæ куыд ныв кæнон? Амонд 
Куы нæ зоны иу дæр æххæстæй. 

164 
Хостыхъоты Зинæ 
НÆХИСЫХ 
Тезиаты В-мæ 
Мæ хъæумæ ’рцыдтæн ацы бон хуынды, 
О ме скæнæг! — Цард абухы ам гъæйттæй. 
Æз æмæ парторг колхозы хуымтыл 
Фæзылдыстæм. Æрдхæрæны фæллæйттæ! 
Нæ сыхаг лæппу — ’взонг парторг — дзырдта 
Мæнæн сæ цардыл, се ’нтыстытыл райгæ... 
Фæстагмæ загьта: — Бауайæм уæд та 
Нæ сыхмæ дæр, куы нал дзы уыдтæ рагæй. 
Æви хъуыды дæр никæйуал кæныс, 
Æцæгæлон дын фестади нæ уынг дæр?.. 
Йæ фенынмæ, ау, никæддæр бæллыс?.. 
Йæ ныхæстæм мæнæн мæ зæрдæ суынгæг. 
Нæ сых мын хъуамæ ’цæгæлон куыд уа, 
Кæм уыдыстæм мах иухатт раджы ’взæнгтæ, 
Уæд ме ’мчызджыты фезмæлд уыд æрдаг, — 
Сæумæцъæхыл-иу рамарзтам нæ уынгтæ... 
Ныр та ма мын дзы чи и, чи, уæвгæ... 
Кæддæрты-иу куы ’рцыдтæн æз нæ сыхмæ, 
Уæд мыл-иу тигьыл фембæлди Дофкæ, 
Йæ цинтæй-иу мæ нал уагъта уый зæхмæ. 

Цин æмæ сагъæс 
165 
Фæлмæн хъæбыстæй байдзаг-иу нæ уынг, 
Мæ фыды ’мгæрттæ истой мын сæ худтæ, 
Цыма сын-иу фæрныг бæрæгбон уыд, 
Цыма сæм-иу уæларв бæстæй æрхаудтæн. 
Фæлмæн уыд уæд нæ сыхы къух, фæлмæн, 
Диухæ-иу уайтагьд ракодта тæнцъартæ, 
Æмæ-иу хуын æрбадавта мæнæн... 
Мæ боныл, гъе, куыд тагъд ызгъоры цард дæр... 
Ныр та ма чи ис? Ничиуал. Ыстæм. 
Ныр та мыл тигьыл чи амбæлдзæн худгæ?.. 
Хъылци дæр ацыд йе ’нусон бæстæм, — 
Лæдзæджы ’нцой мын чи сыстдзæни цудгæ?.. 
Нæ райхъуысдзæн сæ фæндырдзагьд, сæ худт 
Мæ зонгæтæн — уæды чындздзон чыздлштæн. 
Ныр рихиджын, уæздан лæппутæ стут 
Сымахтæ дæр — уæды фыдуаг чысылтæ... 
Ехх, саби дæр цыдæрхуызон ысси,— 
Фæткуылтæ сты? Бæрзонд хæссынц сæ сæртæ, 
Кæддæрау ма мын чи ’рцахсдзæни, чи, 
Фæлдæхт фадыгæй къанауы кæсæгтæ? 
Нæ сых мын сафтид... Чындзытæ æрмæст... 
Фæлæ куы кæсой кулдуæртты зыхъхъыртæй 
Мæнмæ, уæд мыл бынтон ныккæлдзæн маст, 
Æхгæндзæн мын мæ цæстысыг мæ хъуыртæ... 
Хъæдгæрон, 1987 аз. 

166 
Хостыхъоты Зинæ 
КЪÆСÆРЫХЪАРМ 
Къухы аууонæй цы мæм кæсыс дардæй, 
Дыдта, дæ къæсæрыл уазæг æз дæн. 
Дунейы къæсæртæн се ’ппæты хъармдæр 
Ацы къæсæр у мæ фæллад удæн. 
Ацы къæсæрмæ фæтындзы мæ зæрдæ, 
Адзур-ма сыхæгтæм, ма та ску ’рмæст, 
Мæнæ фæзынд, зæгъ, мæ зæнæджы ’взæрдæр, 
Фынгыл æрæвæр хæбизджынтæ, нуæзт. 
Сыхы зæронддæр фæндагсармæ скува, 
Чызджытæй исчи æрцæгъда фæндыр. 
Сомы дын кæнын, куы нæ мын ыскафай!.. 
Оххай, дæ кæддæры хъару ма ныр! 
Оххай, кæддæры цъæх бонтæ, тæхуды!.. 
Зоныгыл лæугæ сын табу кæнын... 
Уæдæй цы сыгьдæг ном хæссын мæ уды, 
Уый нæм куыннæ цæуы, цымæ кæм и?.. 
Уый-иу куы ’рбахызт нæ къæсæрыл худгæ, 
Цас мæ рæвдыдта йæ сусæг фæкаст, 
Уый-иу йæ цæстыты ’рбахаста хуртæ 
Æмæ-иу зæрдæ ыссыгътой æваст... 
Райсом мæ райхъал кæн раджы мæ фынæй, 
Дуар мæм-иу бахой кæддæрау, Дыдта, 
Уыцы лæппуйы цæстытæ ма фенон 
Иу хатт сæуæхсиды скасты уæд та. 

Цин æмæ сагъæс 
167 
РЫСТЗÆРДÆ 
Æрæджы ма дæ кувæндоныл барста, 
Уыд кувæг лæг, цырæгътæ дын сыгъта. 
Ныр дын дæ рæхыс де ’фцæджы ныббаста 
Æмæ дæ суагъта сау масты сыгъдæй. 
Дзæгъæл къæбысау риуы къуымты ниуыс, 
Цыма дын иу «мæн у» зæгъæг дæр нæй. 
Мæ бон дын циу? — Æрмæстдæр раттын иу ныфс, 
Цæмæй рыстæй дæр амондмæ тырнай. 

168 
Хостыхьоты Зинсе 
АРВЫ НÆРЫН 
Арвы гæрæхтæ хуымæтæджы не сты, — 
Чидæр мæ къæсæрмæ дардæй тындзы. 
Уый у мæ удæн йæ цин дæр, йæ рыст дæр, 
Уый мæ æрра уарзты ронгæй хынцы. 
Сæрра кæд Арвуацилла дæр мæ цинæй, 
Калы цъæх цæхæртæ, фестади арт. 
Арв мæ нæ сайы, нæ мыл цæуы хинæй, 
Чидæр мын тымыгъы ’рбахæссы цард. 

Цип æмæ сагъæс 
169 
БУЛÆМÆРГЪ КÆУЫ 
Дæ ацыд, де ’рбацыды фæндæгтыл æдзух 
Мæ уд куы басыгъди, ды та куыд цæрыс уæд? 
Æнæ мæн не ’ййафыс зæххон амондæй цух? 
Æви дæм ратахти зæддон уæлæрвтæй зæд? 
Уæд дæ, ай-гъай, ныррох и, о мæ хур, мæ зын, 
О, уæд Хуыцауарфæ дæу йедтæмæ кæй у!.. 
Фæлæ дæ хъустыл дæр нæ ауайы æппын? — 
Зæрдæхæлд булæмæргъ дæ къæсæрыл кæуы... 

^ад^ 
ЧИНЫГ «ÆМÆ ЦАГЪТА 
ДЗÆНГÆРДЖЫТÆ УАЛДЗÆГ» 
* * * 
Рæсугъд зæрдæ нæ амæлы, зæгъынц, 
Уый фесты ном, дунейы фарныл бафты, 
Йæ тых, йæ ныфс сæдæ азты тæхынц 
Æмæ цæрынц сæдæ фæлтæры царды. 

Цин æмæ сагъæс 
171 
МÆНОМ 
Цы ’рцыди, цы? Кæй æлгъитыс, Дзыцца? 
Æви та гæды бахордта дæ гуымбыл? 
О, дунейыл цытæ цæуы, цытæ! — 
Дзыккийæ гино сæфсæста йæ гуыбын. 
Фæлæ Дзыцца йæ кофтæйы дысæй 
Мæнæй æмбæхсгæ асæрфта йæ цæссыг, 
Мæ хъæбул, зæгьы, æз дæуыл тыхсын, — 
Мæ уд æмбары, ды нæ дæ æнæхъыг. 
Сылгоймагыл дзыхбаст ахуыр уыд Ир, 
Кæсы кæд хардзау искæмæ дæ зарын, 
Зæгьдзынæ та, — æндæр рæстæг у ныр, — 
Мæ зæронд сæрæй уый æз дæр æмбарын. 
Фæлæ уæддæр! 
О, ма у афтæ ’ргом. 
Нырма дæр нæм æлгъаг дам-думтæ зонынц, 
Дæ зарæджы кæйдæр лæппуйы ном 
Куы фæмысыс, уæд дæ цымæ цы схонынц? 
Æнцайы дыл цыдæр сау масты уæз, 
Дзæгъæл-мæгъæлы не сурс и дæ дзыкку... 
Дзыцца, Дзыцца... 
Цы хорз уыди, цы хорз! — 
Æгайтма гино не ’рхордта нæ дзыкки. 

172 
Хостыхъоты Зинæ 
Ныззил уæдæ, хæбизджынтæ дзы скæн! 
Хъыг, мастæн та сæ кой дæлдзæх æрбауæд. 
Мæ Ирæн æз сылгоймаг поэт дæн, 
Мæ фæстагдæр ном уый уыдзæни, баууæнд. 

Цин æмсе сагъæс 
173 
ФÆДЗÆХСТ 
Мæ ном ма мысыиц аргъæутты зæххыл, 
Æз та кæддæр алан уыдтæн, фæдисон. 
Кæддæриддæр фыццаг уыдтæн бæхыл 
Тыхæвзарæн бон. Хастой мæ æмбисонд. 
Мæ намысæн нывонд уыди мæ уд, 
Сæргæхцытæй уæлахизы сæн нуæзтон, 
Кæд чи фæхатыд ме уæнджы тæппуд, 
Мæ фыдгултæ дæр ахæм ном нæ хастой. 
Куыд-иу бафтыдтон бæстæтыл цъæх арт, 
Сырдæй цæрын йæ гуырдзы уыд нæ дугæн, 
Уæддæр мæ риу уыд бирæтæн та уарт, 
Дыргъдæттæ ’рзад кæмæндæрты мæ тугæй. 
Мæ цирхъ фæсаст — тымбылкъухæй бырстон, 
Цъæл кодтон дурæй ме знæгты хæмхудтæ, 
Фæстох сын-иу мæ хъал æфсургъ мызта 
Мыр-мыргæнгæ сæ коцораджын худты. 
Фæлæ мæ тых ыскуынæг и, ныррыг, 
Мæ номдзыд æфсад баиугай и сау бон, 
Фæхастон ма уæд арф кæмттæм мæ хъыг, 
Мæ байзæддагæн фидæн ам ыссардтон. 
Мæ байзæддаг, о ме ’мыстæг, мæ туг! 
Фæдзæхсын дын мæ миназыккон зондæй, — 
Цыфæнды богътæ ма кæна дæ дуг, 
Цæр уарзт æмæ лæгдзинады бæрзондæн. 

174 
Хостыхъоты Зинæ 
ÆВÆЦЦÆГÆН 
Зæхх, ды, æвæццæгæн, фыдæбонæн æвзæрд дæ, 
Æцæг, æвæццæгæн, ныййарæг мад дæ, зæхх. 
Æндæр куыннæ рафтыдис мастытæй дæ зæрдæ, 
Æндæр куыннæ дарыс фыдæхмæ та фыдæх? 
Æндæр куыд байгас вæййынц дæ буары хъæдгæмттæ, 
Кæнæ куыд сæвзæры дæ тугдæппæлтты ’хсыр, 
Куыд ма нынныхъуырыс дæ хъарм цæссыджы 
цæмтæ, 
Куыд ма, куыд ма сдарынц дыл ног таутæ сæ сæр? 
Кæнæ куы улæфынц дæ хъæбултæ сæ уæтты, 
Куы уынынц адджынæн кæркуасæнты фынтæ, 
Уæддæр æнæнцой дæ (æвæццæгæн, зæхх, мад дæ), 
Дæ фæндаг акæныс зæрин хуры тынтæм. 
Æмæ нын ракурыс рæсугъд райсом уæлæрвтæй, 
Дæ уд, дæ хорзæх нын æнæвгъауæй дæттыс. 
Мах никуы февзарыс ды хорзтæ æмæ ’взæртæй, 
Мах хуры алыварс дæ хъæбысы хæссыс. 
Вæййæм дын паддзæхтæ, бæрзонд лæгтæ, 
фыййæуттæ, 
Фæтауынц чидæртæ дæ риуыл марг уæрæх, 
Æмхуызон бавæрыс ды не стджытæ гъеуæддæр, 
Æмæ, æвæццæгæн, ныййарæг мад дæ, зæхх! 

Цин æмсе сагъæс 
175 
ЦАГЬАРЫ ХЪЫНЦЪЫМ 
Цагъар æз мæхæдæг ыскодтон мæхи 
Хуыцæуттæ мæхицæн кæд ыскодтон уартæ! 
Сæ ном-иу сын ардтон кæрдзынæй, цæххæй, 
Æмæ сын сæ къухты ныссагътон мæ бартæ. 
Мæ уды фæрчытæй сын хъалон фыстон, 
Куыд тарстæн, мæ боныл, сæ фыдæх, сæ ардæй! — 
Мæхæдæг цы сфæлдыстон, уымæн ысдæн 
Æз мин азты кувæг мæ уæрджытыл хаудæй. 
О, уыцы тыхтабутæй м’ астæу ныкъкъæдз, 
Цъырдтой мын мæ уды ныфс алы æфсæндты, 
Мæ къух уæд бæргæ систон Хуыцæуттыл æз, 
Фæлæ та мæхицæн ысныв кодтон ногтæ. 
Ыскодтон мæхицæн хуыцæуттæ — зæххон. 
Æмæ та сын, гъæй-дæ-гъа, кувынтæ систон, — 
«Цы гæнæн и? Уый мын у æрдзы тæрхон», 
Зæгъгæ, та ыстырдæр бæллæхы нынныхстæн... 
Æрмæстдæр куы ’рæвæрын базыл мæ сæр. 
Мæ цырагъ йæ тыбыртæ ку’ ацæгъды сонтæй, 
Куы ’рбавæййынц аууæттæ къултыл бынсæфт, 
Мæ тыппыртæ дзурын æрмæст уæд ысуæндын. 
Фæзæгъын хъæццулы бын дугæн мæ фæнд, 
Ныдздзурын мæ хуыцæуттæн уайдзæфтæ карзæй, 
Фæлæ та мыл райсом куы сбон вæййы, уæд 
Æркъæдз вæййы м’ астæу, йæ ахуыр нæ уадзы. 

176 
Хостыхъоты Зииæ 
ФЫСТÆГ ХЬÆУМÆ 
Нырыонг дæр нæма сахуыр йæ цардыл, 
Нæма сахуыр и горæтыл Дзыцца, 
Куы зониккат, куы, йе ’мхъæуккаг — йæ адæм, 
Ам горæт уымæн ц’ад кæны, цы ад! 
Нæ йын кæны ам уалдзæджы ад уалдзæг, 
Мæ бон, зæгъы, хъæууон уалдзæг уæддæр, 
Нæ, дам, уæм сисы цъиу дæр цъиуау зарæг, 
Æмæ йæ ’вдæрзы машинæты хъæр. 
Хъæбæр сæрст уынг, бæлас куыд хæсса рæз дæр, 
Сæ цъуппытæм сын рудзынгæй ныккæс. 
Нæхимæ хъæуы уалдзыгон бæлæстæ 
Бæрзонд, пæлæхсар — сонт чызджыты ’нгæс. 
Бæрæгбон у, уæд иу ныхас йæ дзыхы 
Æрбабады, йæ бæллицтæ тæхынц: 
«Ныр та, тæхуды, афонмæ нæ сыхы 
Сæ кæрæдзимæ хонджытæ цæуынц». 
Уæ бонæй ут, нæ хъæуккаг хорз устытæ, — 
Цы сирфыцæн аг балхæдта Дзыцца! 
Йæ комы-комдзаг байдайы тъыссæнтæ, 
Ысуад, дам, хъæуæй исчитæ уæд та. 
Куы-иу фениккат, куы, мæнæй æмбæхсгæ 
Куыд дары уынгмæ рудзынгæй йæ цæст, — 
Ома, кæд хъæуæй исчи ам... Нæ рæзты... 
Цыма йын горæт иу уынг у æрмæст. 

Цин æмæ сагъæс 
177 
Нæ сахуыр уыдзæн горæты йæ цардыл, 
Йæ сыгъдæг уд сымахæн у цырагъ! 
Кæнынц мæры тæф уый къухтæ нырма дæр, 
Дзыцца зæхх уарзы! Зæхх æмæ Сымах. 

178 
Хостыхъоты Зинæ 
* * * 
Сæуæхсид судздзæн абонау цъæх арвыл, 
Кæндзæн мæм чидæр уарзæгой кæстытæ... 
Мæнæн та уæд мæ рыст зæрдæйы арфы 
Кæлдзæн сæ цæссыг де ’рхæндæг цæстытæн. 
Фæфæндараст нæ буц фæззæг, нæ дарæг, 
Зынг хуры тынтæ уæлдæфы мæлынц, 
Æрмынæг и тæдзынджытæн сæ зарæг, 
Мæрддзыгой лæгтау дурдзавдæй лæууынц. 

Цин æмæ сагъæс 
179 
ЦАРДЫ ФÆЗЗÆГМÆ 
Ды мын цæстысындз дæ, нæ дæм кæсын 
æнхъæлмæ, 
Хæддзу, дæ иу ыской дæр зæрдæйæн дæрзæг, 
Фæлæ æрбацæудзынæ иу изæр нæ хъæумæ, 
Ды мæн æрцагурдзынæ, урсдзыкку фæззæг. 
Æмæ ныххойдзынæ нæ рудзгуытæ, нæ кулдуар, 
Куыннæ стæй, хæдзары мæ ма ссарай, мæнгард! 
О, ницы рауайдзæни де ’ртхъирæнтæй мур дæр, 
Мах раджы бахордтам цъæх уалдзæгимæ ард. 
Чындзæхсæв раджы скодтам уалдзæгимæ, бамбар, 
Мæлæт дæр н’атондзæн йæ хъæбысæй мæ цард. 
Бæгуы дæ бауырндзæни а диссаджы хабар, 
Къуылдым сæныкхизæнтæй ку’ айхъусай мæ зард. 
Сæууон кæрдæджы та мæ къахвæдтæ куы суынай, 
Куы та мыл ауынай сырх дидинджытæй худ, 
Куы уайон фембæлдмæ та дон хæссыны ’фсонæй, 
Дæ хъусты ку’ азæла дзæнгæрджытæй мæ худт. 
Бæрзонддæр хох-сæрмæ мæ базыртæ куы сцæгьдон, 
Мæ къух куы нæ сисон æвзонгады сæнттыл, 
Гъеуæд, гъе, бамбардзынæ, фæззæг мын — 
æвæндон, 
Æмæ кæй лидздзынæн мæ уалдзæджы фæдыл. 

180 
Хостыхъоты Зинсе 
КЪОСТАЙÆН 
Куы бахъæуа фыдыуæзæгыл зарын, 
Куы нæ йыл уа нæргæ зарæг ыскæнæг, 
Куы нæ фæуа ысхæцæг-иу йæ фарныл, 
Йæ сау хъыгтыл куы нæ-иу уа ыскæуæг, 
Уæд мысдзæни дæ Иры дзыллæ дæу. 
Ныхас зæгьын куы бахъæуа ныхасы, 
Куы лæууой лæгтæ мадзура, æмырæй, 
Куы нæ дзы уа ныхас зæгъæг ныфсхастæй, 
Йæ фырттæй Ир куы бабада мæгуырæй, 
Уæд мысдзæни дæ Иры дзыллæ дæу. 
Цæрæццæг гуырд — дæ номы фæдон райсом 
Бæрзонд куы сиса Иры хæхты зарæг, 
Дæ тырыса дын уæлбæхмæ куы айса, 
Куы басгуыха рæстдзинæдтæ æвзарæг, 
Уæд мысдзæни дæ Иры дзыллæ дæу. 
Кæдмæ зара йæ ныфс, йæ хуры цæстæн 
Мад «А-ло-лай» нæ кæмттæ ’мæ нæ фæзты, 
Кæдмæ дзура хъæбулæн: «Уарз нæ бæстæ, 
О, макуы, йæ ысуæлдай кæ нæ фæстæ», 
Уæдмæ дæ ном Ирыстонæн цæрдзæн. 

Цин семæ сагъсес 
181 
САБИЙЫ НЫФС 
Артурæн 
Куы дæм сидынц æмгары ныфсмæ ’мгæрттæ. 
Тæппуддзинад нæ байсы уæд дæ бартæ, — 
Дæ цахъхъæнтæй кæмæйдæрты лæгдæр дæ, 
Зæгъынхъомдæр, 
Æмæ мæ къона акæ. 
Æмбалы сусæг-иу хæссаг уыд хурмæ, 
Ды йын ирон над афтæ скодтай, афтæ, 
Æмæ фæцыди цалдæр боны зулмæ, — 
Æмгардзинад у уый, 
Мæ къона акæ. 
Дæхи карæн цæргæсгуырд дыл куы ’рбамбæлд, 
Уæ кæрæдзи цъæхтæ куы скодтат, саутæ, 
«Уæддæр, куыдзы фырт, уымæн æмбал ма уæд», — 
Æргом дзырдтай, 
Æмæ мæ къона акæ. 
Куы ластæуа дæ уд гæркъайы хуынчъы, 
Уæддæр дæ дзырд æгады уæййаг ма скæ, 
Лæджы намыс куы ивыла дæ уæнджы, 
Уый амонд у, 
Уæд-иу мæ къона акæ. 

182 
Хостыхъоты Зинæ 
ДЫУУÆ УАСÆДЖЫ 
Куыннæ у стыр диссаг нæ мæргъты ’хсæн дæр 
цардуаг: 
Кæдæй дыууæ уасæджы иу кæрты цæрынц, 
Сæ иу кæфойгай хæры, иннæ ’рмæстдæр гага, 
Фыст у сæ хицаумæ та: дыууæ дæр хæрынц. 
Фæлæ кæфойдзых уасæг алцыдæр æмбары,— 
Сæ хицау уасджыты ’хсæн уарзы уый фылдæр, 
Ай-гьай, кæддæриддæр ын «хъи-хъы-ры-хъу» зары, 
Фæдзуры иннæмæ: хъырнгæ мын кæ ды дæр! 
Æмæ бынтон худæг та иннæ уасæг фестад, 
Гъа, йе ’мбал райдыдта сæ хицауæн æмдзæгъд, 
Уæд уый дæр дæнг кæны йæ базыртæ йæ фæрстыл, 
Мæгуыр, ысцырын вæййы, нал фæзоны ’гъгъæд. 
Æвæдза, диссаг у нæ мæргъты ’хсæн дæр цардуаг: 
Кæфойдзых уасæгæн йæ бур фиутæ кæлынц, 
Хæры мæллæг уасæг йæ боны дæргъы гага, 
Æмдзæгъд сæ хицауæн та ’мхуызон тынг кæнынц. 

Цин æмсе сагъæс 
183 
НОГБОНЫÆХСÆВ 
Ныхъуырдта иугай уæд фæстаг минуттæ сахат, 
Ыскодтай дуарырдæм дæ цæстæнгас ды та. 
Ныртæккæ ’рбалæудзæнис, иучысыл-ма абад, 
Ныртæккæ Ног аз у, — мæ зæрдæ дын дзырдта. 
Уадз, иумæ фенæд нæ хъысмæты бардуаг ац’аз, 
Фыццаг хатт Ног бонæн «æгас нæм цу» зæгъæм. 
Цæй, сисæм нуазæнтæ, фыццаг хатт мемæ бануаз, 
Фæлæ ды ацыдтæ... Кæдæм цымæ, кæдæм?.. 
Æгъдæутты ахæсты кæдæм дæ сагъæс хастай? 
Зыдтон, дæ удæн у æрмæст мæ уынд æхцон... 
Нырма куыннæ ’мбæлдзынæ бирæ нæуæг азтыл, 
Фæлæ дæм уыцы ’хсæв нæ раздæхдзæни, зон. 
Æз систон иунæгæй (æдылы та куыннæ дæн), 
Куырдтон дын ногбонæй зæрдæрухс фидæн, цард. 
Æрбадтæн зоныгыл æмæ куывтон дæ зæдæн: 
«О сыгъдæг Лæгтыдзуар, фæндагамонд ын ратт». 

184 
Хостыхъоты Зинæ 
* * * 
Ехх, кæддæр дæ цы ’рра уарзтæй уарзтон! 
Дуне фестад уæд минмырон зарæг. 
Хур мæ удмæ дæ цæстытæй касти, 
Æмæ цагъта дзæнгæрджытæ уалдзæг. 

Ции æмæ сагъæс 
185 
ÆРБАЛÆУУА ТА УАЛДЗÆГ 
Нырма дæм хорз, бæргæ хорз кæсы д’ ацыд, 
Æнхъæлыс, миты урс дидинæг басыд, 
Фæлæ та иубон ралæудзæни уалдзæг, 
Фæлæ та иубон хъарм къæвда ныууардзæн. 
Фæлæуу, фæлæуу, æрбалæууа та уалдзæг, 
Уæд та мыл арвæй хуры тынтæ уардзæн, 
Мæ иухатты дари къаба та скæнон, 
Æмæ та феста зæрдæ сонт, æгæнон. 
Мæ кафт та сайа усгурты цæстытæ, 
Сæ худты бынты сисой та кæстытæ, 
Кæддæрау та нæ къæсæртæ фæсæттой, 
Уæд та мæ ды куыд мысис, куы, дæ сæнтты!.. 
Нырма дæм хорз, бæргæ хорз кæсы д’ацыд, 
Æнхъæлыс, миты урс дидинæг басыд. 
Фæлæ та уардзæн хъарм къæвдатæ, уардзæн, 
Фæлæуу, фæлæуу! Æрбалæууа та уалдзæг. 

186 
Хостыхъоты Зинæ 
РАГ ИРЫ ЧЫЗДЖЫТÆМ 
Æнхъæл уыдыстут, раг Иры чызджытæ, 
Цыма уæ фæстæ хорз фæдон зындзæн! 
Мæ бæрны скодтат уе ’ппæт маст, уæ зынтæ, 
Уæхæдæг хæхтау дургомыг, æдзæм. 
Зæххы рифтæгтау тынг уæззау у ме ’ргъом, — 
Фæкæнон хъуамæ дун-дунетæн хъаст, 
Сылгоймагæн кæй уыд дæлдзиныг йе знон, 
Зæххыл ын уыд цæссыгты бар æрмæст. 
Зæгъон ныр хъуамæ барджыны ныхæстæ. 
Уæ номæй дæр уæ куырм æгьдæуттæн æз. 
Зæгъон ныр хъуамæ, амонд æмæ уарзтæн 
Кæй ныййардта ирон чызджы дæр æрдз. 
Уæ бæсты дæр фæрайон хъуамæ цардæй, 
Уæ хъарæг хъуамæ раивон мæ зардæй. 

Цин æмсе сагъсес 
187 
ДÆЦАРДМÆ 
Æз — амазонкæ, бабырстон дæ цардмæ, 
Дæ зæрдæйыл дын бакодтон цæгтæ, 
(Уæддæр ма лидзыс тарст хæстонау дардмæ), 
Сæ ныссæттынмæ дæ, бæргæ, цæттæ. 
Фæлæ цæгтæ Куырдалæгонмæ скодтон, 
Цæмæй зæххонæн ма комой сæттын, 
Ныр зон, дæ зæрдæ не суæгъд уыдзæн сонт-монт, 
Æртыхстис ыл мæ уарзты судзгæ тын. 
Æз — амазонкæ, бабырстон дæ цардмæ, 
Сыгъзæрин арцыл систон æй бæрзонд, 
Мæнæн мæ уарзт у ме ’фсæддон, мæ арц дæр, 
Нæ балæудзæни уый ныхмæ дæ зонд. 
Дæ зонд у уый раз зæхмæдзыдты цауддæр, 
Дард н’ацæудзынæ! Цæй, æрлæуу, цæф дæ!.. 
Æз — амазонкæ, бабырстон дæ цардмæ, 
Дæ зæрдæйыл дын бакодтон цæгтæ. 

188 
Хостыхъоты Зинсе 
ДЗÆБИДЫР 
Ыслæууыд дзæбидыр бæрзонд хохыл æрвонау, 
Фæйнæрдæм хъахъхъæны, йæ цæстæнгас хæссы, 
Цыма сæууон хуры йæ сыкъатæй уромы, 
Цыма йын фæсхохмæ ныххауынæй тæрсы. 
Фæлæ та Уастырджи кæцæй æркодта ардæм 
Гæрзифтонг цуаноны? Куыд æхсæвдзу ысты! 
Ысуыдта дзæбидыры фæрнджын цуанон дардæй, 
Ныццавта сырд дæр дзы йæ сау дыууæ цæсты. 
Нæ лыгъд йæ мæлæтæй, хæстон лæгау ыслæууыд, 
Йæхицæн нæ, фæлæ зынг хурæн цыма тарст; 
Мыййаг, куы сæмбæла дунейы фарныл нæмыг, 
Æмæ куы батар уа зæххы къори æваст. 
О, ма кæ, ма, цуанон, сæрыстыр сырды ма фехс, 
Уæд хæхтæн нал уыдзæн æххæст рæсугъд сæ уынд, 
Гæрах ныццарыдта. Гъе-ей, цуанон! Нæ сарæхст, 
Сæрбæрзонд дзæбидыр къæдзæхы сæр лæууыд. 

Цин æмæ сагъæс 
189 
Дæуимæ бамыр даргъ æхсæвты аргьау, 
Дæуимæ ’рмынæг хъарм хæдзары арт, 
Баба, баба, дæ амæлæты аргъæй 
Мæнæн æрхаста бирæ сагъæс цард. 
Ныр нæм дæ номæй не ’рбадзуры уазæг, 
Гæбазгай баци бинонты хъæрмуд. 
Фыццаг хатт нæм куы ’рцыд дæ фæстæ уалдзæг, 
Уæд иунæг бонмæ фæасдæр и мæ уд. 
Дзыццайæн ма йæ иргъæвæг та чи уыд, — 
Ныддæлгом зæххыл хуымгæрон. Куыдта. 
Хуымгæнæджы мæт бацыд уæд мæ риуы, 
Мæ къухæй мын мæ сабидуг тыдта. 
Мæ къухæй мын мæ сабидуг ыстыдта, 
Ныссагъта дзы хуымон галы сæрбос... 
Мæн хъæубæстæ Дзыццайы ныфс ысхуыдтой, 
Мæ зæрдæ дæр йæ кæл-кæлæй фæхъус. 

190 
Хостыхъоты Зинæ 
УАЛДЗÆГ 
Цæмæ лыгъдыстæм горæтмæ, Дзыцца? 
Ныр та нæ хъæумæ ’рцыдаид цъæх уалдзæг, 
Нæ хуымгæрон — куыд-иу уыди фыццаг — 
Фæзындзæни та дзывылдар — нæ уазæг. 
Фæлæ нæ хæдзар иунæг у, æхгæд! 
Кæмæ базардзæн дзывылдæр хуымафон? 
Фæткъуыйы бын нæ белы саст ын кæд 
Зæгъид, уым рагæй ничиуал ис махæй... 
Æрмæст йæ зардмæ райхъал уыдзæн зæхх, 
Уый агурдзæни хоры гага ’нæмæнг, 
Хуымон гал дзы нæ сифтындздзыстæм мах, 
Æмæ йæ сæрты ахъаздзæн йæ кæрдæг... 
Кæнæ нæ кæрты — хъазы цъиуты цад! — 
Кæйдæр гæды дзы къæвдайы дон нуаздзæн, 
Цæмæ лыгъдыстæм горæтмæ, Дзыцца! 
Ныр та нæ хъæумæ ’рцыдаид цъæх уалдзæг. 

Цин æмæ сагъæс 
191 
РÆСТАД 
Хуыцау цы сырдтæ æмæ хилæгойтæ рад- 
?па, — се ’ппæты тыхджындæр æмæ мæн- 
гарддæр уыд калм. Уый Хуыцауы æвас- 
тæй фæсайдта фыццагысконд адæйма- 
джы. Бахæрын ын кодта фыдæх æмæ 
хъизæмар базоныны бæласы дыргътæй... 
Бнблийæ. 
Кæмæ хъара йæ уды рæстад лæг, 
Кæй ард бафтауа сау калмыл йæ фарсмæ?! 
Кæд калмы дæр Хуыцау радта æцæг, 
Æмæ нымайы йе сконд хъуыддаг растыл. 
Кæд афтæ у, æмæ уыдзæн, бæгуы: 
Кæддæриддæр рæстдзинады æвастæй. 
Цæудзæни калм гадзрахатæй лæгыл, 
Æппардзæнис æй тухæн æмæ масты... 
Фæлæ Хуыцау æдылы нæу уæддæр, — 
Уый ралгъыста йæ тъымы-тъыма калмæн: 
Лæджы къæхты бын гуыбыныл фæбыр, 
Æлгъагæй цæр! Лæджы къухтæй-иу амæл. 

192 
Хостыхъоты Зинсе 
РÆВДЫД 
Хъазыбег æмæ Элъбрусмæ 
Фыссут, Дзыццайы нын рæвдаут, ма уæд рохы. 
Дзыцца у дард бæсты уæ мæт æмæ уæ дзырд, 
Æз уын куыд амардтæн, мæ дыууæ цæугæ хохы, 
Кæцæй ыссардзыстæм Дзыццайы фаг рæвдыд! 
Дзыцца у хурзæрин, йæхæдæг у рæвдауæг, 
^зыцца у царды ныфс, фыдыуæзæджы арт, 
Йæ мæт, йæ иунæг мæт, — зæххыл фыдбылыз 
ма уæд, 
Æмæ йæ кæстæртæн уæд амондджын сæ цард. 
Йæ разы махыл та æппæт хæрзты бæрзонддæр, — 
Дзыццайы ’хсыримæ уый не уæнджы ыстад, 
Рæсугъд лæварæн нын цы райгуырæн зæхх радта, 
Мах уымæн бахъахъхъæнæм йе стыр фарн, йæ кад. 

Цин семæ сагъсес 
193 
Цыма мын къахтай миты бынæй рагуалдзæг, 
Цыма мын хастай де тары ’мбæхст хуртæ, — 
Цæмæн уыдысты афтæ диссаг артуадзгæ 
Уæд малусджытæ — зымæджы хъæбултæ?! 
Ныр нал æрзайы малусджытæ урс хуымы, 
Сæ базыртыл фыццаг хуртæ нæ хъазынц. 
Æрмæст ма арф, мæ зæрдæйы æмбæхст къуымы 
Дæ рухс номимæ уазал тау ысуадзынц. 
7 Хостыхъоты Зинæ 

194 
Хостыхьоты Зинæ 
НОГБОНЫ СÆНТГÆ 
Ацы ногазон изæрмæ 
Æз цæрæнбонты куывтон, 
Ацы амонды къæсæрмæ 
Дардæй мигьвæлмы цыдтæн. 
Зæххыл амонд у æлутон, 
Фаг дзы никæй ма фæци, 
Ацы ног æхсæв мæ удæн 
Йемæ ’рхаста амонд, цин. 
Æмæ зæрдæ куры зарын, 
Фестад уадындзы зæл цард! 
Уарзты сусæг ронг мын дары 
Уый дæ сау цæстыты арт. 

Цин æмæ сагъæс 
195 
* * * 
Æрцыд та урс зымæг, æмæ ныффæлурс бæстæ. 
Цæхæркал хуры тын бæзджын мигътыл æрсад, 
Æрæджиау дидины йæ фыдбылыз ысхаста, 
Фæстаг сæууон æртæх йæ цæстыты ныссалд. 

196 
Хостыхьоты Зинсе 
Ехх, ныр та ма цæй уалдзæгтæ вæййы, 
Ехх, ныр та ма цæй саха къæвдатæ. 
Ехх, ныр та ма цæй цæлхыдзаг мæй и, 
Йе мæйрухсы цæй удсудзæн батæ. 
Уалдзæг уалдзæг уыд иу хатт æрмæстдæр, — 
Ногдзыд сыфтæр мæ дзыккуйы ’рсагътай... 
Æмæ ме ’мкарæн чызджыты мастæн 
Ды æрмæст мæнæн «уарзын дæ» загътай. 

Цин æмæ сагъæс 
197 
Æрдзы ’гъдау чи ивы, — амæлы мад, 
Бирæ фæхъыг кæнæм, сау ыл фæдарæм. 
Фæлæ куы амæлы уарзондзинад, — 
Зæрдæйы сывзæры хъарджыты хъарæг. 
Зæрдæйы амæлы зарæджы рад, 
Зæрдæйы амæлы уалдзæг æнусмæ. 
Дунейы царды мад — уарзондзинад — 
Иунæг у, иу фæндаг амонды рухсмæ. 
Æмæ куы сисы нæ къухы йæ уд, 
Й’ армы фысты йæ куы фæкæны сау лæг, 
Фидæны стыр ныфс куы ныккæлы, уæд 
Зæрдæйы сывзæры хъарджыты хъарæг. 

198 
Хостыхъоты Зинæ 
* # * 
Дысон-бонмæ хæйрæгæн фæкуывтон, 
Сау хæйрæгæн Уастырджийы ’фсон. 
Йе уæхскыл мæ сагъæстæ фæкуыдтон, 
Равзæрстон æй зæрдæйы ныфсæн. 
Зарæгау куы уыдаид йæ зард дæр, 
Батыхта мæ уалдзæджы сæнтты. 
Фарстон æй, дæлимон дæ ’ви зæд дæ? — 
Марадз æмæ бакома сæттын!.. 
Диссаг ысты æрдз дæр æмæ цард дæр! 
Ацу ’мæ рæстдзинадагур зил! — 
Хæйрæджытæ фестынц уайтагъд зæдтæ, 
Зæдыл зайы хæйрæджы къæдзил. 

Цин æмсе сагъæс 
199 
* * * 
Цы кæнæм ныр, кæдæм лидзæм, мæ зарæг, 
Кæдæм цæуæм мæстджын æмæ сæргойæ, — 
Ызнон дæр ма кæмæ дзырдтон æмгарæй, 
Мæн ацахсы ныр мидбылхудт йæ коймæ. 
Йæхи мæ удæй сусæг-сусæг айста, 
Дыдзæсгæмттимæ нафы куывдты бады, 
Кæй зæрдæйæ ма ракурон ныр хъистæ, — 
Цæмæй ыскæнон цардмæ сидæг уадындз?! 
Гъей, ма ’рæппар дæ базыртæ, мæ зарæг, 
Ды мын уæддæр цæр арвы фырт-цæргæсæй, 
Ды ма дæ ’рмæст мæ риуы арт æндзарæг, 
Мæ хæлар хонын дун-дуне дæ ныфсæй. 

200 
Хостыхъоты Зинæ 
ЗÆХХЫ КАТАЙ 
Æз Зæхх дæн — уе ’нусыккон мад! 
Мæ риуыл дидинтау — сымах та. 
Уæд мыл цы ’фтаут, адæм, арт? 
Кæрæдзи тонынæй цы ссардтат? 
Æрдуйыл ауындзут мæ уд, 
Лæг фесты ’ппæт сырдтæй тæссагдæр, 
Уæ кæрдты фындзтыл мын хæссут 
Лæварæн кæлмæрзæнты саудæр. 
Æз уыцы тар бонæй тæрсын, — 
Фæстаг лæджы туг мыл куы ’ртæдза, 
Æмæ планетæты æхсæн 
Куы зилон номхæссæн идæдзæй! 

Цин æмæ сагъæс 
201 
ФÆЛÆУÆДЦÆР 
Розæйæн 
Кæй æрхауд кæрдæгыл, сыгьдæг сæууон æртæхау, 
Мæ фыццаг сонт цæссыг цъæх амондмæ бæлгæ, 
Кæй дæн мæ базырджын чызгон сæнттæй зæрдæтахт, 
Ды уымæй аххосджын, æвæццæгæн, нæ дæ. 
Рæуæгвад дам-думтæ кæй фескъæфтой фæйнæрдæм 
Сæхицæн холыйæн мæ зæрдæйы тæгтæ, 
Æнафон митгымыгъ кæй хæссы мыл фæлдзæгьдæн, 
Ды уымæй аххосджын, æвæццæгæн, нæ дæ. 
Мæ сæрмæ уарзты хур кæй баззади ныгуылдæй, 
Кæй хиты ме ’взонг уд дæ фæндæгтыл ныр дæр, 
Кæй кæнын хъизæмар, æмбæхст хъизæмар, уымæй 
Нæ дæ ды аххосджын... фæлæ уæддæр... уæддæр... 

202 
Хостыхъоты Зинæ 
ЕИЕМÆН 
Циу уарзондзанад? 
Хус ныхас æрмæстдæр! 
Æцæг уарзтæн нæй а зæххыл уæвæн... 
Ходы Камалы «Кæйдæр фыстæг»-æй. 
Кæд нал баззад рæсугъд уды бæллицтæ, 
Кæд арвы цъæх зæххы хъылмайы стылд, 
Æмæ æрмæстдæр буары æлгъаг монцтæ 
Уæле исгæ бынæй ахадгæ сты, 
Уæд иухатт уыцы сау цæстытæ уарзын 
Куыд зыдтой, куы? Цæмæн уыдысты ’рвон? 
Цæмæн фидыдта уыдонæй мæ уалдзæг, 
Цæмæн баталынг уыдоны мæ бон. 

Цин æмæ сагъсес 
203 
Цæуын, зæгъгæ, цæй æвæлмонæй загътай, 
Цыма мæныл та не ’рцыбыр уæд рæстæг. 
Цыма йæ цæссыг хуры тын нæ тагьта, 
Цыма нæ уыдзæн хъизæмар дæ фæстæ. 
Цыма нæ зæхх мæнг кувæндон нæ фестдзæн, 
Кæм нæ уыд, никуы, дзуар дæр æмæ зæд дæр... 
О, сафтид уыдзæн а дуне дæ фæстæ 
Æрмæст дзы хитдзæн саугуырмæй мæ зæрдæ. 

204 
Хостыхъоты Зинсе 
ЗАРÆГ 
Æмгæрттæ фынджы уæлхьус базарыдыс- 
ты. Æз нæ зарыдтæн... 
— Ау, дæхинымæр дæр никуы фæзарыс? 
— бафарста мæ Хъодзаты Æхсар. 
Зарæг куы ’рбацæуы зæрдæмæ цинимæ, 
Нæй йын уæд риуы æмбæхсæн. 
Амонды зарæг нæ фæкæнынц хинымæр, 
Хъуамæ уæлæрвтæм æнхъæвза. 
Зарæг куы снывæндон амонды мин мырæй, 
Рудзынг дæм батондзæн искуы. 
Фæлæ кæй фæкæнын хъарæг та хинымæр, 
Уый дын нæ зæгъдзынæн никуы. 

Цин семæ сагъæс 
205 
МÆ ЗАРДЖЫТЫ ХУЫЗДÆР 
Тымбыл къухау куы бахæссин æз искуы 
Уæндон зарæг фыдгæнæджы хæмхудтæм, 
Рæстдзинады сæрыл, хъæрзгæ ’мæ рисгæ, 
Куы рауадзин æргом ныхас мæ удæй. 
Йæ цæрæнбонтæ чи ’рвита сæрхызтæй, 
Куы скæнид уыдон тохæмхиц мæ зарæг, 
Ысхонин æй мæ зарджытæн сæ хуыздæр, 
Гъеуæд зæгъин, — мæ лæппын зарæг ралæг. 

^адз^ 
ЧИНЫГ «ÆРВНÆРЫНЫ РАЗМÆ» 
Æз равзæрдтæн табу кæнынæн адæмæн, 
Æмæ амонд уыцы фарны ардзынæн, 
Мæ уды бæрны цалынмæ уа а дуне, 
Гъе уæдмæ кæудзынæн æмæ зардзынæн. 
Æхсæвы ронæй рабырыд сæуæхсид, 
Йæ фæлмæн æнгас ахаста уый бæстыл, 
Æрдз цардмæ сцыбæл и, ныррухс йæ рухсæй, 
Чырысти цыма арвæй зæхмæ ’рхызти. 
* * # 
Æрфæззæг и, ныссæлфынæг и бæстæ, 
Нырхæндæг зæрдæ иунæгæй, ныссау, 
Нырау тæхуды никуы кодтон уарзтмæ, 
Фæлæ кæм и Хуыцау?! 

Цин семæ сагъæс 
207 
Дæуау сæркъуыр зæххыл нæма уыд, рæстæг, — 
Уыдтæн хæрзуынддæр хъæубæсты чызджытæй, 
Ныр ма мæ ц’и? — Æнцъылдтæ зæрдæ ’рмæстдæр, 
Кæддæры рухс буар — царм æмæ ыстджытæ. 

208 
Хостыхъоты Зинсе 
* * * 
Æнхъæлдтон, н’ауайдзынæ, никæдуал, 
мæ тæфтыл. 
Æмæ мыл бабур уыдзæн ивгъуыд мысгæ 
цард, 
Фæлæ фæзындтæ ’мæ дæ цæстыты 
æрвдзæфæй 
Мæ удыл сирвæзти æвзонгдзинады арт. 
Æмæ та уыцы бонæй — зæдтæхæнæй 
нырмæ 
Ног амонд ивгъуыды цин зæрдæмæ хæссы, 
Цыма та мæйы рухсмæ кæркдоны 
чъылдыммæ 
Дæ сусæг писмотæ дæр сусæгæй кæсын. 

Цин семæ сагъæс 
209 
Æнæ уалдзæг мæ ма фæкæ, æнæ хур бон,— 
Æнæнхъæлы мæ ма фæцух кæн де ’нгасæй, 
Уæд нал уыдзæн зæххыл, кæмæ ма бахудон, 
Кæй рæвдауон мæ сойылцæугæ ныхасæй. 

210 
Хостыхъоты Зинæ 
ЗЫМÆГ 
Зымæг — урс цæргæс — уалæ 
æрвбæрзæндæй ратахт 
Æмæ зæххыл фæцыди йæ цæф, 
Бур фæззæгæй хæснагæн дæр ницуал 
фæуагъта, 
Уæд йæ гуцъайы цас цæуы, цæ?! 
Раст дзы дон дæр фæтарст цыма, 
мæлгъæвзаг асалд, 
Халон бæласыл ризы, хъæрзы, 
Хур, нæ сыхаг зæронд лæджы цæстытау, 
уазал, 
Ныр мæ рудзынгмæ джихæй кæсы. 

Цин æмæ сагъæс 
211 
ЕВÆЙЫХЪЫГ 
О, бафæлладтæн æз, мæ цот, уæ мастæй, 
Хæрут кæрæдзи ’гæнонæй, налатæй, 
Мæ бон ныккалд, æцæг адæмы бæсты 
Куы ныййардтон сылатæ ’мæ нæлаты. 
МÆЗАРДЖЫТÆ 
Мæ зæрдæйæ сæ табутау фæфыстон, 
Зæххон цардыл, зæгъын, рæстырдæм аудой, 
Чырыстийы гыццыл хъæбултæ фестой, 
Фыдæх фæсурой рæстæджы æрра удæй. 

212 
Хостыхъоты Зинæ 
УЫНАФФÆ 
Куы бафынæй уой не знæтвæллад хъæстæ 
Ахсæв, уæд æз æмæ ды æрбадæм, 
Æз дæн поэт, ды — уарзты зæд — Чырысти, 
Бакæнæм рæстаг уынаффæ цардæн. 
Дыууæ стæм мах, фæлæ нæ табу иу у, 
Сты иу табу дæ уд æмæ мæ уд: 
Фыдæх ныммарæм н’ аргъуан-зæххы риуыл, 
Нæ иу дæр кæннод нæй æмæ нæ уыд. 

Цин æмæ сагъæс 
213 
ÆХСÆВЫ ХЪУЫРДУХÆН 
Цæстытыл хуыссæджы цъыртт нæ хæцы, 
Утæхсæн мыл пъæззыйау куы бафтыд, 
Цыма мыл æрбакъуындæг мæ хæдзар, 
Æмæ уынгмæ ’мбисæхсæв ныццавтон. 
Ахæм дзы нæма фенди æрра ’хсæв, 
Сау бирæгьау зæрдæмæ лæбуры 
Йе ’гуыппæгæй. Иу сыпп хъус нæ ахсы, 
Æрдз цыма æнæхъæнæй ныддур и. 
Зæхх дæр цыма фестади Сахарæ 
Æмæ дзы ныдздзæгъæл дæн... О исчи! 
Талынг мын мæ уд цыма фæхæры, 
Дæн цыма йæ разы туджы хæсджын. 
Йе сафæг æз дæн цыма æрмæстдæр, 
Арв цыма фыццаг мæ рухсæй раирд... 
О куыйтæ, сымах уæд та цы фестут?! 
Иу ма уæ йæ дзыхы дзаг ысрæйæд! 
Иу ма мын уæ разгъорæд æмбалæн, 
Сау бирæгъы тар хъæдмæ фæсурæм, 
Зард æмæ йæ рæйынæй ныммарæм 
Æмæ иумæ аба кæнæм хурæн. 

214 
Хостыхъоты Зинæ 
ХЪÆДЫ 
Ралыгъдтæн хъæддаг дунейæ хъæдмæ, 
Адæмы ’буалгъ зæрдæйы ныццæнд и, 
Ацы ’мтъеры зæххыл ма, æнхъæлдæн, 
Иунæг иу фæлмас цæрæгой хъæд у... 
Хуры тынтæ ’хсæрæджы лæппынтау 
Бæлæстыл кæнынц хъылдымтæ, цинтæ, 
Систой мæм цъыллинджытæ, гæппытæ, 
Дауынц мыл сæ фæлмæн хъарм къæдзилтæ. 
Схæцыд уддзæф мæ уадултæн батыл... 
Кæрдæгыл мæ гом уæрджытæ ’руагътон... 
Ме уæнгты ысгуыпп ласта, ысарт и... 
Æрдзы диссаг, уадындзтæ дзы сцагъта. 
Мæргътæ зарынц, æмæ мыл æнхъæвзы 
Арвы рухс сæ удтæй, с’ алы ’рдуйæ... 
Ку’ амæлон, ныззарут-иу мæ уæлсынт, 
Хъæды цъиутæ, ацы «аллилуйя». 

Цин æмæ сагъæс 
215 
* * * 
Зарæг нал цæуы æмхиц дæр, 
Кувын æм, уæддæр: 
— Зарæг, табу уа дæхицæн, 
Ратæх-ма, кæм дæ!.. 
Зарæг загьта уæд æнкъардæй: 
— Нал дæн æз, фæдæн... 
Ацы сау уырыхсты царды 
Халоны уаст кæн... 

216 
Хостыхъоты Зинæ 
ÆНАХУЫРТЫХ 
1 
Фыны бæрзонд хæхты сæрсей хьуыстон азæлд 
уырыссагау: «Поэзия — Бог, он — в нас». 
Мæхицæй бузныг никуы дæн мæ зарæгæй, 
Æз ницы дæн, дыкъахыг мур зæххыл, 
Фæлæ мæ скæнынц дзырдтæ хурхы 
нарæгмæ, 
Цыдæр тых мæм æрвбæрзæндтæй тæхы. 
Цыдæр бæрзонд тых айтындзы йæ базыртæ 
Мæ сæрмæ, бæстæ свæййы цыма зард, 
Мæ удмæ схъиуынц алырдыгæй уаз 
дзырдтæ, 
Æз та сын раттын урс гæххæттыл цард. 
Дзæнæты дыргьтау сисынц мыл 
ызгъæлынтæ, 
Сæ уæзæй цыма байдайын æнуд... 
Нæфæтчйагау нæ уæндын, нæ, йæ зæгъын 
дæр, - 
Кæд уый Хуыцауы иу къæртт у мæ уд?.. 

Цин семæ сагъсес 
217 
2 
Лдсеймаджы Хуыцау йæ комулсефтсей 
бауагъта уд... 
Дины уырнынад 
Æвæццæгæн, æз ацы зæххыл сих дæн, 
Кæд ме ’цæг та уæлæрвты зæдты цур и?.. 
Цæмæй зæххонтæн æвзæгты рæсугъддæр — 
Хуыцæутты ’взагыл æрдзы сусæг дзурон. 
Хуыцæутты ’взагыл фарн хæссон сæ удтæм, 
Уарзт зæрдæйы ныхтабуйаг ыскæнон, 
Цæмæй йæ не знаг — бардуæгты цыфыддæр — 
Фыдæхы дуагæн ма суадзон ыскъуынын. 

218 
Хостыхъоты Зинæ 
* * * 
Цъæх æвзонгад, цъæх бæллицты цъæх 
бæстæ 
Куыд тынг зоны цæстфæливæнтæ, 
сайын... 
Мæ хæлæрттæ уæд даргъ уæрæх 
уыдысты, 
Ныр ма сæ иугай ме ’нгуылдзтыл 
нымайын. 
Ныр цал хатты сæ «зынгхуыстыл» 
фæкæуын 
Мæ ударфы... Мæ алыварс ныууырыд... 
Мæнг уыдысты... Фæлæ фæсмон нæ кæнын, — 
Æгайтма сын мæ зæрдæ тыгъд быдыр уыд. 

Цин æмæ сагъæс 
219 
Цæй, кæм хаттæ, уарзондзинад — сау лæппу, 
Цы дæлдзæхтæй уыди дæ фæндаг уагæры! 
Хуры чызджы н’ агуырдтай кæд, атъæпп уай, 
Иу хатт дæр куы нæ ауадтæ ме ’мгæрон... 
Де ’нæрцыд хуыздæр уыд ныр дæ фæзындæй, — 
Ныр мæ уды ’взонджы зæлтæ нал зæлынц... 
Акæс-ма, дæ развæндагыл бур зæйтау 
Джих бæлæстæ бур сыфтæр куыд ызгъалынц. 

220 
Хостыхъоты Зинæ 
ЦЫМА ТА 
Хъæугæрон мæ сонты бонтæм асайдта, 
Карст кæрдæджы тæф мæ удыл тайы, — 
Раст цыма та кæрддзыджытыл иухаттау 
«Уæуу»-гæнгæ бæгъæмвад къахæй уайæм. 
Аразæм дадайы карст цъæх кæрдæгæй 
Фыцгæ хурмæ гъæйтт-мардзæйæ мусонг, 
Цыма та зæххыл нæ хæцæм цæрдæгæй, 
Дард кæцæйдæр арвы нæрын хъуысы... 
Бадæм цыма раджыйы цъæх мусонджы, 
Æддейы æрвгæлæн систа уарын... 
Ног та цыма сцæхæр кодтой ме уæнджы 
Мин-мин хуры, ды — мæ разы дзуарау. 

Цин æмæ сагъæс 
221 
ЗÆРЫБОНЫ ФÆСМОН 
Ме зæрыбон мемæ сси æмдзæрин, 
Хъару уæнгтæй уазæгау фæцоныл, 
Афардæг æвзонджы дуг — сыгъзæрин, 
Иувæрсты, æнæзонгæ бæлццонау. 
Аздыхта йæ къæдзил æмæ алыгъд, 
Мемæ, дам, нæ базыдтай дæ удæн, 
Цард, зæгъы, мæнæн бæгуы зын уаргъ уыд, 
Ме ’нæнтыст бæллицты, дам, ныддур дæн. 
Ехх, æцæгдæр, иу рæвдыд кæд федта, 
Дардтон æй кæвдæсардау, æнхъæлдæн, 
Цыма йæ мæ хуымгæрон ыссардтон, 
Авдудон, æнусон æй æнхъæлдтон. 
Не ’рымысдзæн иу цъæх райсом, иу хур... 
Нал ын ис архъанæй дæр æрцахсæн... 
Аззадтæн лæугæ цыма цъæх ихыл, 
Æмæ мыл æнæнхъæлæджы ’рæхсæв. 

222 
Хостыхъогпы Зинæ 
ФЫДÆХЫБÆЛАС 
Фыдæхы бæлас арвы бын æрзади, 
Дæрдтыл ныззылд, ныппæлæхсар бынтондæр, 
Йæ уидæгтæ лæджы тугæй æфсады, 
Цы ма у, цы, нæ зæххы раз зындон дæр! 
Нæ табуйаг фарн байрох кодтам, адард, 
Уый циу? — æфсымæр нал зоны æфсымæр! 
Дунейы хъæрмуд фестади бæхы мард, 
Йæ хæдмæл буар ын халæттау æхсынæм. 
Хæлардзинады рухс бардуаг — Чырысти! 
Кæм дæ, цы фæдæ? Иухатт нын куы уыдтæ! 
Куы сæмтъеры стæм сау тыхы æлгьыстæй, 
Куы бабырыди дæлимон нæ удты. 
Йæ дзиглотæ куы ацарæзта махæй, 
Кæнæм ма ’ рмæстдæр уый ардыдæн уисæн, — 
Цыма нæ халыл хал бафтдзæни тохæй, — 
Хæцæнгæрзтæ нæ кæрæдзимæ исæм. 
Дæлимон та, йæ синысæртыл хæцгæ, 
Уæлахизæй, паддзах цардæй куы цæры. 
Хуыцауы ратгæ уарзты сæр æдæрсгæ 
Зыдæй, æз дын ныммæлонæй, куы хæры. 
Чырысти-фыдæл, рацу нæм хæстæгмæ, 
Хæрам нæм ма у, рухс зæххон, фæзын та, 
Гуымыдза зæхх йæ равзæрдæй фæстæмæ 
Дæу хуызæн лæгтæн аргъ кæнын кæд зыдта! 

Цин æмæ сагъсес 
223 
Йæ Чырыститыл рауадзы-иу ардза, 
Æмæ тыхсы йæ тæригъæд йæ удыл... 
Нæй цардæн мур дæр раст уынаффæ æрдзы, 
Æндæр цæмæн цæрдхъомдæр у Иудæ?! 

224 
Хостыхъоты Зинæ 
ÆРÆДЖИАУЫ ХОРЗÆХ 
1 
Цæй, ныр куыд уыдзæни, цы уыдзæн, 
Æрæджиау зæдау ма цы ’ртахтæ? 
Цы арвы ферттывдæй ма ссудзон 
Ныр д’ аргъуан зæрдæйы цырæгътæ? 
Цæмæй дын авæрон ныфсытæ, 
Кæй судзгæ артдзæстæй, кæй зынгæй, 
Зæххыл кæд рухсдæр уарзты дзырдтæ 
Мæ уды баззадысты ’ндзыгæй?.. 
2 
Къултыл хойы йæхи, мæгуыр, зæрдæ, 
Охх, цыма йын ысчынди кæлæн... 
Ацы ’рæджиау уарзты цæхæр дæр 
Хатын, не ’рхæсдзæн амонд мæнæн. 

Цин æмæ сагъæс 
225 
* * * 
Гъай цы диссаг у, цы сæрд у! 
Уый цы хурын арт у риуы?! 
Уадындз фестын кодтой зæрдæ 
Авд-авд булæмæргъы иумæ. 
Уый цы бацамидин кодта 
Ахæм рухс зарæг мæ удыл?! 
Се ’ргом раздæхтой мæм зæдтæ 
Æви сæрра дæн дæ уындæй?! 
8 Хостыхъоты Зинæ 

226 
Хостыхъоты Зинæ 
УРСУАЛДЗÆГ 
Æмбойны ’ рбазымæг и, мит йæхи 
æруагъта, 
Æрдз фестад урс-урсид, зæххæй, лæгæй, 
бæласæй, 
Ды цыма Уастырджийы урс бæхыл 
æртахтæ, 
Æнæнхъæл урс дзуарау куы февзæрдтæ 
мæ размæ. 
Цыма дæ ехсы ’рцæфæй митæмбæрзт 
бæлæстæ 
Æнæнхъæл урс дидинæг акалдтой нæ 
сæрмæ, 
Мæ удæн урс тымыгъ зæрдæхцон 
мыртæ хаста, 
Мæ зæрдæ балæууыди рухс хуры 
къæсæрмæ. 
Ды цыма уалдзæг уыдтæ, ’нæнхъæлæджы 
’рцыдтæ, 
Куы тад дæ комулæфтæй мит мæ 
цæстыхаутыл, 
Æмæ нæ уæхсчытыл та, урс зæды 
лæппынтау, 
Æрвон гæлæбутæ хъылдымгæнгæ куы 
хаудтой. 

Цин æмæ сагъæс 
227 
МÆ АРГЪУЫДЫ ЛÆГ 
О Цард-мæ зæронд лæг, цы кæнон?! 
Хуыцау мын радта дæу зымæгæй, — 
Дæ цæстмæ къленцытæ куы кæнын, 
Уæддæр мæм ракæсыс тызмæгæй... 
Æндæрты дæ, хæзгулау, уарзæг, 
Æдзух сæ хуры тынты тухыс, 
Мæнæн та, м’ аргъуыды хæтаг лæг, 
Мæ уд гæркъайы хуынчъы здухыс. 

228 
Хостыхъоты Зинæ 
ДАУЬ1Т-СОСЛАНЫ ÆНДÆРГ 
1 
Цы фарн уыд, цы тых уыд дæ рухс ном, 
Дауыт-Сослан, 
Нырма дæр æрвнæрдау нæргæ хъуысы, 
Дæ зæрдæйы ц’ арт уыд, цы уарзт уыд, 
ыстыр диссаг, 
Нырмæ дæр мæ уды куы нæ ’рхуыссы. 
Цы дын æй æмбæхсон, чындздзонæй, 
мæ фырхъалæй 
Мæ бирæ усгурты дæуыл барстон, 
Фæлæ-иу мæ бæллиц куы аззад фыдæнхъæлæй, 
Уæд-иу сæ мæ сæрмæ дæр не ’рхастон. 
2 
Мæ кары лæппутæй Сослантæ нæ уыдзæн, 
Мæ мæгуыр бон базыдтон, Сослан, дæуæй, — 
Тызмæг арт цы уарзæг цæстыты нæ судзы, 
Цæй Сослан у уый! 
3 
Дæ уды сусæгтæ, дæ уды æрвон арт 
Гъеныры чызджытæй æз зонын 
æрмæст... 
Фæстæмæ здæхгæ-иу дæ фатдзæфтæ 
’ндон уарт 
Æрæвæрдтай иуварс фæндагыл фæсхæст. 

Цин семæ сагъæс 
229 
Дæ фæллад цæстæнгас-иу ахастай дардыл, 
Цырухсдæр дидинæг тыдтай-иу æмæ, 
Хæзнаты хæзнайау, уый де тары ’вæрдæй 
Дæ саурæсугъд хурæн ды хастай хъæмæ. 
4 
Сослан, дæ цард мын кæм басаутар? 
Д’афтид ингæн у мæ рыст зæрдæ, 
Уарзты бæллицтæ мæрдты цъиутау 
Тилынц йæ сæрмæ сæ базыртæ. 

230 
Хостыхьоты Зинæ 
ИРЫСТОНЫ ФЫРТТÆМ 
Иры фырттæ, йæ разагьды лæппутæ, 
Æзуастырджи, æзлæгдæрæй кæмдæрты... 
Хъæбулы ныфс ныййарæг мады удæн, 
Кæмфæнды уа, уæддæр хъару, ныфс дæтты. 
Фæлæ уæддæр, йæ мад амæла цардæн, — 
Æнæ лæг уæзæг уазал у, зындон у, 
Лæгау лæгтæ куы нæ вæййы хæдзары, 
Уæд ахæм кæртмæ йе знаг дæр уæндон у. 
Иры фырттæ, уæ тых, уæ амонд бирæ! 
Иры фæндиаг дидинæг æфтаут, 
Кæмфæнды уат, уæддæр уæ уидаг Ир у, 
Уæ ныййарæг, ыстырзæрдæ йыл ма ут. 
Нæргæ хъæбултæ, ’рцæут-иу уæ бæстæм, 
Нæ гыццыл зæхх уæ къæхты бын куыд таса, 
Цæмæй-иу Ир йæ бахъуаджы, йæ тыхсты 
Бындзагьд фырттæм тæхудыгæнæг ма суа. 
Æрцæут-иу, фæзынут-иу уæ бæстæм, 
Куыд гæнæн уа, куыд амона уæ амал, 
Цæмæй фыдгул дæр, не стыр мад Ирыстон 
Æнæдарæгæй джиуы, æнхъæл ма уа. 

Цин æмсе сагъсес 
231 
ГОКЪОНАТЫ КАБÆЙÆН 
Исчи Ирмæ хæрамæй куы фæхъуызы, 
Уæд мæ уды æнахуыр тых сабухы, 
Уæд мæ зæрдæйæ сонт фæдис райхъуысы: 
— Амазонкæтæй искæйы уад-бæх мын! 
Амазонкæтæй искæйы фат-æрдын 
Рæвдздæр ме уæхскыл ацауындз, о гыцци! 
Ир йæ хæстонты фервыста алырдæм 
Æмæ слæмæгъ лæджы тыхæй, багыццыл. 
Ир фыдхæстыты бабын, ныччысылтæ, 
Фæлæ тохы бон Иры сæрыл хæсты 
Амазонкæтæ фестдзыстæм, чызджытæ, 
Фыдгул, рацу нæм гьеуæд лæгæвзæрстæй! 

232 
Хостыхъоты Зинæ 
Цы уыд мæ сонт дуг, циу мæ кар дæр, — 
Хъысмæтæн, амондæн — æнад. 
Мæ зæрдæйыл хъæхъхъаг пул калгæ 
Кæдæмдæр афардæг и цард. 

Цин æмæ сагъæс 
233 
Æниу ды уыдæттæн цы зыдтай, 
Чызгай цы диссæгтæм бæллыд, 
Ды иухатт Лæгтыдзуар кæй уыдтæ, 
Дæ кувæндон бæлас — мæ уд. 
Уæд мæм цы сæнттæ уыд, цы фæндтæ! 
Мæхимæ кастæн-иу æхсин. 
Уæд-иу тæлтæг сæныккау зæрдæ 
Чъыллиппæй кафынтыл ысси... 
Фæлæ мын къулбадæгус — азтæ 
Фæкодтой сау хинтæ æмæ, 
Кæддæры сомыгæнæн уарзт дæр 
Мæн нал ачындз кæнид дæумæ. 

234 
Хостыхъоты Зинæ 
Цард, иу бон дыл мæ тæригъæд ныууардзæни, - 
Бамбардзынæ д’аххостæ мæ уды раз... 
Æз дын уæддæр, фыдзыкъуыр фысым, уадздзынæн, 
А бæстæй куы цæуон, уæд, æвдудон уарзт. 
Царды ’лгъыстон, цард мын загъта: 
— Нæу хъысмæт фæндæй... 
Кæд тæрсыс мæ дурадзагъдæй, 
Уæд поэт нæ дæ. 
САБИМÆ 
Хуыцауы къабаз, цард дын хорз уа, ’взæр уа, 
Уæддæр дæ уды фарны табу бавæр: 
Цæйнæфæлтау Иудæйæ фæцæрай, 
Фæлтау Чырыстийæ æвзонгæй амæл. 

Цин семæ сагъæс 
235 
Ысхызт та зæрдæ зымæджы ныккæндæй, 
Цъæх уалдзæг та мын райдыдта кæлæн, 
Йæ сираг бæх цъæхснаг мыр-мыр ныккодта 
Мæ рудзгуыты бын, къаххойæн кæны. 
Сæхи та ’ппарынц йе ’рагъмæ мæ сæнттæ, 
Ехх, уалдзæг, уды бирæтæ фæнды... 
Æвæццæгæн мæм рагуалдзджы фæдтыл 
Æрцæуыс уымæн алы хатт дæр ды. 

236 
Хостыхъоты Зинсе 
МÆ ЦЫРАГЬДАР 
Уæдæ цы ’взонг, цы ирд уыдыстæм, 
О, Мæй, ды дæр æмæ æз дæр! 
Зæххон цин иу нуазæнæй нуæзтам, 
Мæ хо — мæ цырагъдар, кæддæр. 
Дыууæ рæсугъд чызджы уыдыстæм, 
Нæ рухсæй-иу куы ныррухс рагъ, 
Уæд-иу цъыллинджытæй цы ’фсæста 
Гамболы донуылæнты мах!.. 
Фæлæ цы загъдæуа хъысмæтæн, — 
Хæйрæг! Къæдзилджын у бынтон, 
Зæххыл дæр, арвыл дæр — фæлитой, 
Зæххыл дæр, арвыл дæр — зындон. 
Йæ цæфтæй иухатты цин нал ис, 
Æрзæронд кодта мæн йæ хин, 
Быценон-хæфсытимæ найыс 
Ды дæр æнцад малы дæхи. 

Цин æмæ сагъсес 
237 
ИРОН ÆВЗАГ УÆЙГÆНДЖЫТÆМ 
Ахæм сæудæджергæнджытæ нæ уыди 
Ирмæ йæ рагон фыдæлтæй нырмæ, — 
Сираг сырх бæхыл æмфæсарц, æмудæй 
Ахастат н’ адæмы рухс фарн уæймæ. 
Иры ’взаг — Иры цæстырухс куы фæци 
Мæнæ æнæнхъæл уæ армыфысты! 
Интертæ-унтертæ, абон уæ фæрцы 
Иры фæсивæд цæй ирон ма сты?! 
Фæсивæд адзæгьæл, æмæ сымах та 
Йе ’намонд сæрыл нывæндут фæндтæ, 
Уый æнхъæл чи у, хуыздæр зонд уæм бафта, 
Фæлæ уæ бауигъæд иу мæт уæд та. 
Абоны азарæй н’адæмы цардуд — 
Не ’взаджы артыл куы бакæла дон, — 
Чи ма нын бакæудзæн уæлсынт нæ мардыл, 
Чи ма бакæсдзæн нæ цыртыл нæ ном?! 

238 
Хостыхъоты Зинæ 
КАЛОТЫ ХАЗБИЙÆН 
Стыр Хуыцауы рард 
Стыр Хуыцауы айст, — 
Иры милрихи 
Сауæвзалы фырт, 
Нал дæ ды æмæ 
Нæй хæстон поэт, — 
Чи та фехъусид 
Иры зæххы хъæрзт, 
Чи та фехъусид 
Ныр йæ фæдисхъæр, 
Чи та бахæрид, 
Чи, йæ дудгæ маст. 
Ехх, кæмæн уыдтæ! 
Охх, кæмæн нал дæ, 
Уый кæмæ кæуа, 
Ныфс кæмæй кура!.. 
’Фсæнгуырд чи феста 
Ныр дæ сау мадæн?! 
Нæй хæстон поэт, 
Нал — дæуæй ардæм. 

Цин æмæ сагъæс 
239 
Мæ уд дæр зилы хæйрæджыты ’рфæнты, 
Тæлфы мæ уды, хатын æй, фыдуд, — 
Фыдæхæн мæ фыдæхæй дзуапп фæфæнды, — 
Куы сфæлмæцы зæххон фыдæхтæй уд. 
Фæлæ Хуыцау, о табу уа дæхицæн, 
Дæ зæнæг дæн, дæ хъæбул дæн æрдзæй, 
Ды-иу æрлæуу мæ зæххон удæй ме ’хсæн 
Æмæ-иу зæгъ, — фыдæхы бар дын нæй. 
Цæмæй та-иу мæ зæрдæйæ рæмудзой 
Сыгъдæг суадонау зарæджы зæлтæ, 
Фыдæхы ’ууæлтæ зарды зынджы судзой, 
Æвзалы фестой хæйрæгдзыд фæндтæ. 

240 
Хостыхъоты Зинæ 
ФÆСТАГЛÆВАР 
Мæ куыдз фæлдыст дæ гадзрахатæн, цард, — 
Дæ судзгæ уарзтæй мын зæрдæтæ ’вæрдтай, 
Уыдзæн дæ, загьтой, паддзах-чызджы кад, 
Уыдзынæ райгæ ’дзух мæ буц лæвæрдтæй. 
Дæ дзæнгæдайыл баууæндыдтæн æз 
Æмæ дæ уарзтон ахæм уарзтæй, ахæм! — 
Уыдис мын адджын де ’взæр уа, дæ хорз... 
Дæ сайдæй ныр тыххæй лæууын мæ къахыл. 
Мæгуыр, зæрдæниз — де стырдæр лæвар 
Дæ «паддзах-чызгæн», бастъæлай, дыдзæсгом, 
Фыдгуырд хæзгулау мын мæ уд фæлвар 
Фыдæбæтты, — цы хæрзтæ дæ æвзæрстон!.. 
Фæлæ æз дæр дæ лæппынтæй нæ дæн, — 
Дæ фыдæхтæ мыл иууылдæр ныууарæнт, 
Уырдыглæугæ, сæрбæрзондæй уæддæр 
Дæ фæстаг «лæвар» райсдзынæн — мæ мæлæт. 
Дæумæ та ’рмæст уæд æрцæудзæн фæсмон, 
Мæ былтæ дыл куы акъуырон мыггагмæ, 
Уæд фыны, хъалы дзурдзынæ мæ ном, 
Ныр уал мыл худ, æз худдзынæн фæстагмæ. 

Цин æмæ сагъæс 
241 
* * * 
О урс гæххæтт — æдзæрæг зæххы гæппæл, 
Кæс-ма, æз дæ куыд аскъæрдзынæн гутон, 
Мæ уды зынг, мæ кусæг къухты тæппал 
Дæу фестын кæндзæн адæмæн æлутон. 

242 
Хостыхъоты Зинæ 
РУХСДÆРФИДÆН 
Ехх, дæу чи фендзæни, уастæн, 
Урссæр «рухс фидæн», цы дард дæ! 
Лæг дæуыл æууæндгæ бастад, 
Иу мур ницы уынгæ цардæй. 
Иу гæлхæрд фидæны иннæ 
Ивы, раивы, уæддæр та 
Ног дæ сæраппонды минтæ 
Раттынц алыхатт сæ сæртæ... 
Чи дæ ’рымысыд, кæй хин дæ? 
Ды дæ аргъауы кæфхъуындар, 
Сайыс дзыллæты дæхимæ 
Æмæ сæ кæныс ныхъуырды. 

Цин æмæ сагъæс 
243 
ХÆЛÆРПÆМ 
Æмуд, æмзард, æмцин, æмцæссыг 
Æндзæрстам иу гуылы бын арт, 
Нæ зыдтам хин митыл æрвæссын... 
Ныр нæ цытæ сарæзта цард! — 
Æрцыд цъæхснаг ехсæй нæ фæрстыл, 
Куыйтæ нæ сарæзта, фыстæ, 
Æмæ йæ къæсæртыл æнæфсарм, 
Ыстæг мæн фæуайæ, хуыссæм. 

244 
Хостыхъоты Зинæ 
Мæн у, æнхъæлут, амæндты бæстæ, 
Æдзухдæр цыма зарын, худын, уарзын, 
Цæмæй зонут, уæд цал хатты æз та 
Мæ мæстытæ дæлгомкуыдæй ысуадзын?.. 
* * * 
Хуыцау, æнхъæлдæн, не сæфт дæ æрфæндыд, 
Нæ рохтæ нын сæрсæфæны куы суагътай, 
Сыгъзæрины ард бафтыдтай нæ фæдыл, 
Æхцайы монц кæны нæ туджы богътæ. 
О мæ уд, ды иу рæстдзинад базон: 
Ма базыд кæн, макуы у мæрддзæст, — 
Ис мæрдтæм зæххон цардæй фæстаг бон 
Масты дзæкъул антъухæн æрмæст. 
Æз иу хъуыддагыл хинымæр тыхсын: 
Хъæбул, мыййаг дыл ахæм бон куы скæна, — 
Мæ сынты раз, мæ фæстагдæр уысмы, 
Мæ мардыл нæ, дæ рæдыдыл куы кæуай... 

Цин æмæ сагъсес 
245 
ФЕМБÆЛД 
Нырма мæ сых сæ дзыкъына хуыдтой, 
Гæлæбуты фæдыл ма дугъы тахтæн, 
Æз дидинæгдзуан донбылты зылдтæн, 
Фæрсмæ-иу сæ хъуымбыл дзыккуты ’рсагътон. 
Фæлæ дын иу бон арвнæрдау цыдæр 
Гыбар-гыбурæй ку ’ацæуид мæ уæнгты, 
Фæцыд мæ уды ’нахуыр диссаг хъæр, 
Уый уыд бæллиц, куы ’рцæйцыдтæ нæ уынгты. 
Дæ цæстытæ куы ’рбакалдтой цæхæр 
Мæ уадултыл, мæ бæгъæмвад урс къæхтыл, 
Мæ хъустыл ауад рагуалдзæджы хъæр, 
Сцырын зæрдæ, риувæйнæг рæмыгъта. 
Уæд амбæхстæн ма бæласы фæстæ... 
Тæлфыди м’ армы бурхъулон гæлæбу, 
Нæ уынг уæд фестад таурæгъты бæстæ, 
Ды та — Уырызмæджы æнæном лæппу. 
Æрбацыдтæ мæм мидбылхудгæ ’ввахс, 
«Кæй рæсугьд чызг дæ», — айхъуысгон дæ дзурын!» — 
«Гæлæбу дæн, уæдæ ма мæ æрцахс», — 
Ныкъæл-къæл ластон, азгъордтон дæ цурæй. 
Нæхимæ кæрты смидæг дæн æваст 
Æмæ дæм кастæн кулдуары зыхъхъырæй. 
Ды дуармæ скодтай иудзæвгар дæ каст, 
Стæй ацыдтæ фыны сихау æмырæй... 

246 
Хостыхъоты Зинæ 
КÆДОЕМ 
Нæ цæрæн ма — иры цæрæн, 
Ирон та ма нæ цал и?! 
Кæдæм цæуæм, цæмæ цæуæм, — 
Æвзарæг дæр æй нал и. 
Лæгау лæгтæй, фыртау фырттæй 
Гæмхетт кæны Ирыстон, 
Дымыстæртæ, уæд тæппудтæ, — 
Нæ хъуырмæ сæ куы систæм... 
Нæ фæсивæд нæ батыхсы, — 
Йæ къона сси æнæ фарн, 
Нæ йæм хъары, нæ йæм хъуысы, — 
Лæгафон у йæ афон. 
Сæ фылдæр нын арахъхъы ’вджид, 
Сæ удæнцой — фыдракæнд... 
Иры инæлар — Уастырджи, 
Рæствæндагыл нæ акæн! 

Цин семсе сагъæс 
247 
* * * 
Æнæрай ма фæуай дæ сихæй, 
Кæд уый цы ныссих и мæ разы! 
Мæ уды ал-алы кæрдихæй 
Æз уымæн кувын цас фæразын! 
Уый мæн йæ Чырыстийы цъуппæй 
Æнахуыр уарзты монцты судзы, 
Æмæ мæ туджы алы цъырттæй 
Йæ фæрцы рухс зарæг рæмудзы. 
Йæ фæрцы ’рвондæр уарзты сусæг 
Æз ам зæххон адæмæн дзурын, 
Зæххон фыдæхы рын йæ рухсæй 
Сæ табуйаг зæрдæтæй сурын. 

248 
Хостыхъоты Зинæ 
Хуыцауы бæсты æз Хуыцау куы уаин, 
Æнæмæнг уæд уæларвæй зæхмæ ’ртæхин. 
Фыццаг уал удтæн уды хорзæх уарин, 
Стæй ахæстоны батæрин фыдæхы. 
Æндон фат ын йæ зæрдæйыл ныххуырсин, 
Йæ уидаг ын бæргæ басудзин арты. 
Сæфтæджы бынæй уарзты зæды сисин 
Æмæ йæ скæнин иунæг паддзах цардæн. 

Цин семæ сагъæс 
249 
ФАНТАЗИ 
Нæ фантази кæуылты ’ххæссы, кæ! 
Нæ уыцы хъару сси бынтон æнæнтау,— 
Æрымыс цард æмæ йæ цард ыскæ, 
Зындон куы уа, уæддæр æй тон дзæнæтæй. 
Цы фантази, цы уæйыг тых у, цы! — 
Цы ’рымысыдтæ, ууыл фидар баууæнд. 
Цы скарстай, ууыл фидар зон хæцын, 
Æмæ зæххыл кæрдæджы хал дæр ма уæд. 
Хъæр кæн фæдис: æппæт дæр ис, æппæт! — 
Ис зонд, ис намыс, хæлц æмæ... æндæртæ, 
Йæ ис, нæй-ыл та ма кæ ’ппындæр мæт, 
Æрмæст рæвдау фантазийæ дæ зæрдæ. 
Рæвдау дæ ныфс. Цæмæй? Бæрæг ын нæй, 
Нæ къутуйы æркадавар и не ссад, 
Нæ фантази та абухы фæрнæй, 
Мæнмæ гæсгæ, нæ уд цъæх хæйрæг фестад. 

250 
Хостыхъоты Зипæ 
* * * 
Сæуæхсиды тынтæ æрпырх ысты хæхтыл, 
Уый Хуры чызг фасы йæ сыгъзæрин хилтæ. 
Гъей, усгуртæ, балвасут хъал бæхты рохтæ, 
Цæудзæни уый дондзау, кæндзæни уын хинтæ. 
* * * 
О, уарзондзинад, урсбоцъо зæронд æрра, 
Мæ зæрдæ та дын — ноггæнæн æхсыры цад. 
Нæ уыдтæ, никуы, мин-мин азты гъенырау, — 
Ды милрихийæ раивтай дæ бонты рад. 

Цин æмæ сагъæс 
251 
ХАЛОН 
Сау халон Сомихæй сау хабар рахаста, 
Дунейы къуымты хъæргæнæг æрзылди. 
Халоны сау базыр хуры рухс амбæхста, 
Иры сæрмæ дæр йæ марой куы ссыди. 
Байдзаг ис Иры сæрмæ дæр йæ хъæрзынæй, 
Уыйбæрц та хъарæджы дзырдтæ кæм ардта!.. 
Халоны зæрдæ нытътъæпп ласта сау зынæй, 
Хъæлæсæй туг калгæ зæхмæ æрхаудта. 
Ахæм уæззау бонæн маргъ дæр нæ бабыхста, 
Уары нæ удтыл йæ хъарæг гæр-гæрæй... 
Рухсаг у, халон, ныры хуызæн сау рыстæн 
Фест ды фæстаджы фæстагдæр хъæргæнæг. 

252 
Хостыхъоты Зинсе 
* * * 
Арвæй раивылд тыгъдызæй, 
Оххай, сæфдзæн, зæгъын, бæстæ. 
Арвмæ ницуал уыд йæ хуызæй, 
Раст нæ сау къæбыла фестад. 
Æмæ алырдæм лæбурдта, 
Гъæйтт, йæ фалгæрæттæ хордта! 
Фæллæйтты тæссæй æфтыдтой 
Зæрæдтæ сæхиуыл дзуæрттæ... 
Уалынмæ æнæнхъæлæджы 
Арвæрдыны цъыкк фæцыди, 
Æмæ сау дзигло йæ туджы 
Хуры фатдзæфæй мæцыди... 
Нал тарст Хуры чызг дæр куыдзæй, 
Рацыд. Арвыроныл хъазы. 
Асыгьдæг йæ зæрдæ æрдзæн, 
Цард йæ цардмондæгтæ уадзы. 
Зæхх та Мадымайрæм фестад, 
Дары йе ’взонг таутæн дзидзи... 
Гъе ’рмæст мах уæлдай нæ фестæм, — 
Иунæг уазы мур нæм ницы ’и. 
Арв, æрхъуыды-ма кæн исты! — 
Ахæм саха къæвда ’ртыхса, 
Сау хæйрæгæй нæм хъуын-хъис дæр 
Ма ныууадза, удтæ ’рыхса. 

Цин æмæ сагъæс 
253 
ЗÆХХОНДУНЕ 
Цы уыд зæххон дуне, нырма дæр уымæй джиуы, 
Хуыцауæй ахицæн, хæйрæджытимæ сбæлццон, 
Зындоны сау бæлас ныкъкъабузджын йæ риуыл, 
Уæлæуыл тондзæни цæрдхъом фыдæх йæ мæрддзаг. 
Цæмæй, цы фарнæй уа нæ зæххы зæрдæ рухсдæр, 
Кæд иу фыд, иннæ фыд нæ нымайæм æгъгъæдыл, 
Æмæ куы райгуыры Амур хъæбул нæ бæстыл, 
Уæд ын йæ гыццыл къубал сыскъуынæм æвгъæды. 
Æниу æй ууыл дæр нæ ныууадзæм, мæгуырæг: 
Йæ зынгхуыст буарыл ын нæ хъæстæ ’взæгтæ 
дауæм... 
Амран куы равзæры сырхзынг арвы гуыр-гуырæй, 
Уæд бафтæм ууыл дæр, йæ игæр ын ысхъауæм. 
Хуыснæджы ма судза цæмæй йæ зынджы азар, 
Йæ рухсмæ ма зыной нæ чъизи фæдтæ зæххыл... 
Нæ цъæх сæууон дуне мах фестын кодтам базар, 
Хуыцауы уаз цырагъ æрцауыгътам æндахыл. 

254 
Хостыхъоты Зинæ 
САХАРÆЙЫ ФÆНДÆГТÆ 
О, диссæгтæ! Сахарæйы фæндæгтыл 
Мæ сабидуг мæнмæ æнхъæлмæ каст: 
Уым Нилы былты скъæтæнгæс хæдзæртты 
Рæвдыдта уæлдæф сабиты хъæрахст. 
Мæ размæ дын æзраздæронæй систой 
Тъæбæрттытæ, æрбайрох сæ сæ хъазт. 
Сæ сау цæстытæй урс бæлæттæ схъиудтой, 
Сæ цæсгæмттыл сæ чъиллон хид лæдæрст. 
Æрбагуыппæг сæ хъæлæба, фæцыдæр, 
Сæ къухтæ мæм æрбадардтой æваст... 
Мæгуыргур къухтæ — дуджы цыргъ 
æрцытæ — 
Мæ зæрдæ милмæ систой цыма раст. 
Сæ къæхты скъуыдты бур ызмис 
ныхъхъæбæр, 
Сæдæ зæбулы иу халыл хæцынц. 
Сæ тъæнтъихæг æвдисæн — барст сæ 
къæбæр... 
Мæ нуæрст бонтæ æрчъицыдтой, тæхынц: 
Мæ гомкъах, ме стонг сабидуг, 
æнхъæлдтон, 
Ныртæккæ цардмæ нал æххæсы д’ арм, 
Ды та дзæгъæлдзу фестадтæ, æнхъæлдæн, 
Æндæр кæцæй мæ размæ фæдæ ам?! 
Каир — Александрия. 

Цин æмæ сагъæс 
255 
УАЙДЗÆФ ЗÆХХÆН 
Ницы дын æмбарын, мад дæ ’ви 
дурæй дæ? 
Хи зæнæг дын куы стæм иууылдæр! — 
Афтæ куы фæзæгъынц, мин-мин 
хъæбулæй дæр 
Мадæн нæ вæййы æнгуылдз уæлдай. 
Уæд ды цыхуызæн мад, цавæр 
ныййарæг дæ! 
Уагæр дын к’ уаиккам бир-бирæ... 
Уадзыс нæ тугæй дæ дойнытæ рагæй 
дæр. 
Уæд ды цæй мад дæ! — Сæрхор бирæгъ. 
’Хсыныс дæ зæнæджы хуыздæрты цал 
хатты! 
Не ’ркæныс иу фæсмон, иу мæт дæр... 
(Суанг ма Чырысти хъæбулты дæр 
ахордтай, 
Уæдæ цы дзурæм ма иннæтыл)... 
Ау, Зæхх, дæ фæстаг хъæбулы туг 
цъирдзынæ?! 
Скъуыйдзæн дæ риуыл фæстаджы цард?! 
Уый фæстæ ’нæдарæг сау усæй 
джиудзынæ?! 
Абон фест уыйфæлтау Мады фарн! 

256 
Хостыхъоты Зинæ 
Зæгъ-ма, цы дын кодтон, дунейы сæр — 
нæ раттæг, 
Цы мын ныддаргъ кодтай зæххон царды 
мæ бонтæ? 
Фæлтау мæ, цалынмæ æрвгъуыз 
базыртæй тахтæн, 
Фæстæмæ айстаис ды цардмондагæй, 
сонтæй. 
Фæлтау мæ, цалынмæ зæххы чъизи 
нæ федтон, 
Мæ уды къæсæртыл æз ме ’ууæндаг, 
æзондæй, 
Гъе, уарзты стыр ныфсæй бæрзонддæр 
тахтæн зæдтæй, 
Фæстæмæ айстаис ды цардмондагæй, 
сонтæй. 
Фæлтау мæ, цардайдæны цалынмæ 
нæ федтон 
Æмгары сау цæсгом, йæ хин 
æфсонмæ- ’ фсонты 
Æмæ йæ ныфсы ныфсæй уаз бæрзæндтыл 
. бадтæн, 
Фæстæмæ айстаис ды цардмондагæй, 
сонтæй. 

Ции æмсе сагъæс 
257 
* * * 
Ды — изæрон зæл мæ уды. 
Ды — мæ цæстыты сæуæхсид. 
Зæрдæ стай фестад дæ уындæй, 
Гъæйтт, æнхъæлдæн дыл фæхæст и! 
Нал дзы фервæздзынæ ’нцонæй, 
Ды — мæ бæллиццæн сæрнывонд. 
Æз цæмæ бæллыдтæн сонтæй, 
Уый мæ баййæфта зæры бон. 
9 Хостыхъоты Зннæ 

258 
Хостыхъоты Зинæ 
* * * 
Кæсут-ма талынг æхсæв рæгътæм, 
Æртытæ ссыгъд цыма сæ тæрттыл, 
Уый судзынц рухсхæссæг цырæгътау 
Фыццаг хатт бауарзæг зæрдæтæ. 

Цин æмæ сагъæс 
259 
ЧЫЗГОНЗÆРДÆ 
Уыцы рæстæг циндзæхæр уыд, рухс уыди, 
Зæрдæйы цы ’рра ’хсæрдзæнтæ зарыди! 
Уыцы фæдис, уыцы диссаг уарзт хуынди, 
Цард æнæ дæу цæстытыл дæр нал уади. 
Заргæ маргъ куыд фестадтæн, мæ бонæй уон! 
Арвы цъæхмæ скъæфтой мæн мæ базыртæ, 
Табу кодтон, ронгæй уа, гъе, донæй уа, 
Æз дæ удæн, ехх, уæд мын цы уаз уыдтæ! 
Ме ’хсæвы хай бакодтон дыууæ дихы, 
Демæ уыд дыууæ дихы мæ боны хай, 
Зæрдæ сыгъд сæуæхсиды сырх кæрдихау, 
Ныр æваст дæуæй мæ цардыл арв æрхауд. 
Абон дын мæм хъарæгау куы ’рбайхъуысид: 
«Сау лæппу дæ нымд уарзтыл нæ барвæссыд...» 
Æмæ ’васт нызгъæлæнтæ сырх сæуæхсид 
Хуры тынтыл ауындзæг мæ хъарм цæссыг. 
Сау лæппу æндæрæн амонд ахаста, 
Сау лæппу æндæр цæстыты срухс калдта... 
Иыр куыд уон, кæдæм фæлидзон а мастæй?! 
Бандзыг дæ, мæ тæригъæд, цæй хъус ныддæ?! 

260 
Хостыхъоты Зииæ 
АХМÆТЫ ЧЫЗГ 
Кæддæр-искæд нæ хъæубæстæм куы бафтын, 
Дæ номæй мæм цæмæн фæдзурынц уæд? 
Цæмæн фестынц рæдау æфсинтæ талф-тулф, — 
«Ахмæты чызг нæм горæтæй æруад...» 
Цы мæрдты дæ, бад рухсы уыцы мæрдты, 
Нæу иу сусæг тых бамбарын мæ бон, — 
Æз чингуытæ фыссын, мæ фыд, гъе уæддæр 
Дæ номы аууон аззайы мæ ном. 
Цæмæн афтæ? — нæ сарæзтай хæдзар дæр 
Дæ зæнæгæн хæдзары нывыл кæд, 
Нæ нын ыскодтай дзаг бынтæ нæ цардæн, 
Цæмæй баззадтæ хъæуы фарны уæд?! 
«Ахмæты чызг», — кæрæдзи хъусты дзургæ, 
Цæмæн фæкæнынц зæрдиаг цин нæ хъæу?.. 
Цы чындæуа, нæу кад фæлгъаугæ, кургæ, 
Æвæццæгæн, лæгдæрæй зонынц дæу. 

Цгш æмæ сагъæс 
261 
* * * 
Мæй ацауындзæг бур гæдыйау бæрзыл, 
Цыдæр мæ зæрдæ ’нахуыр æхцон дуды, 
Цыма зæххыл цы уарзты муртæ баззад, 
Æрбамбырд ысты ацы ’хсæв мæ уды. 
Ехх, ахæм æхсæв чи ’рфынæй уа хъуамæ! 
Гъей, рацæут-ма — хъустыл уайы зарын! 
Кæцæй æрхауди урс æхсæв нæ хъæумæ? — 
О, уый уæлæрвтæй рухс мæ удыл уары! 
О, уый мæ удыл сау цæстыты урс рухс 
Æрвгæлæн систа, уары æмæ уары. 
Цъæх дидинджытæ, ма ут, ма, æмыр хъус, 
Сымахау мемæ чи базондзæн зарын! 
Æрбаиу кæнæм, цæй, нæ урс зæрдæтæ, 
Цъæх быдыры цъæх дидинджытæ, зарæм. 
Кæй уд нæ зоны уарзын, уыцы ’взæрты 
Æрыхъал кæнæм, урс диссаг сыл уара. 

262 
Хостыхъоты Зинæ 
* * * 
Цард йæхи фынæй арсау ныууыгъта, 
Рабыры йæ хуыккомæй, æнхъæлдæн, 
Чи ма ’ууæнды йе ’нæниз, йæ тыхтыл, — 
Сты фылдæр йæ дзæбæхтæй йæ хъæнтæ. 
Фæлæ иугæр адæмы хуыздæртæ — 
Номы лæгтæ — райдыдтой уынаффæ, 
Дзыллæйы рыст агайы сæ зæрдæ, 
Уæд нæ уыдзæн афтæ бынтон, афтæ... 

Цин æмæ сагъæс 
263 
РЫНЧЫН МДД 
Ныффæлмæцыдтæ, зонын, Дзыцца, цардæй, 
Дæ фыдæбæттæ де ’нцойæ фылдæр, 
Хъæрзгæ дæ ныр, цард адджын нæу хъыгдардæй, 
Фæзæгъыс хатт, — тæхуды ’мæ ныммæл. 
Дæу айрох вæййы уæд дæ низы сарæй, — 
Хъæбултæн дæ фыдыуæзæджы зынг. 
Куынæ уай ды, уæд цал ыстæм, гъе уалæй 
Кæмæ хæсдзыстæм мах нæ цин, нæ хъыг? 
Кæм агурдзыстæм уæд зæххыл кæрæдзи? 
Кæй къонамæ хæсдзыстæм-иу æдзух 
Æмхуызонæй нæ фембæлды нæргæ цин? 
Кæй хъарм зæрдæ ныл узæлдзæн, кæй къух? 
Кæй пецы фæздæг агайдзæн уæлæрвтæ 
Дæ зæнæджы æрцыды цинæй уæд? 
Дæ фарн, дæ цардæн ма уæд, Дзыцца, рафтæн, 
Дзыцца цæрæд, хъæрзгæйæ дæр цæрæд. 

264 
Хостыхъоты Зипсе 
ДОНЫ КЪАБАЗ 
Æрцыд нæ уынгмæ хæхтæй доны къæбаз, 
Хæдзары цур хæрисы бынты тахт. 
Æрвыл изæр-иу ам гуыппхъазт æрцараз, 
Æмбисæхсæвтæм ацайдагъ-иу кафт. 
Нæ уынджы рыг-иу ахъазыд нæ сæрты, 
Æхсæвон æрдз нын дардта цыма ронг, 
О, ахæм диссаг, ахæм хъарм изæрты 
Уыд дун-дуне дæр махимæ æвзонг. 
Хæрис-иу немæ не ’мчызгау ыслæууыд, 
Цыма-иу раст йæ бæллицты нындзыг, 
Цыма йæ ’ртæккæ хорз курæг куы фæуид, 
Уæд азгъорид нæ разæй дæр чындзы. 
Уæздан мæй дæр-иу афтæ сцæрдæг, афтæ! 
Уæлæрвтæй нæм-иу райдыдта тæхын, 
Æмæ-иу доны хæфсытимæ кафты 
Биттыры хъазау аскъæрдта йæхи. 
Нæ уыцы донæн ныр йæ кой дæр нал ис, 
Æфхæрд монцау кæдæм фæлыгъд тæргай? 
Кæнæ цы фæци пæлæхсар цъæх хæрис, 
Кæй цыргъ фæрæт æй бакодта фæркгай?! 
Уыдис æвдисæн а хæрис мæ удæн, 
Куы мыл бафтыдтой сау цæстытæ зынг, 
Фæсхъазт дæр ма-иу цал хатты æз уымæн 
Фæхъарм кодтон мæ уадултæй йæ зæнг. 

Цин семæ сагъæс 
265 
Цы мæм æрбахур дæ, мæрдты хурау, 
æрæджиау, 
Æрфæны даргь фæдыл уыди цыма дæ 
фæндаг, 
Дæуæн мæ не Сфæлдисæг бакодта 
нæфæтчиаг, 
Йæхæдæг рафтыдта мæ удхарæй йæ 
дæндаг. 
Уæддæр æууæндыди дæ фæзындыл мæ 
зæрдæ 
Æмæ зæххон цардæн цы хъалонтæ 
фæфыста!.. 
Æниу, цæуыл дзурын, дæхæдæг дæр 
æвзæр дæ, 
Æндæра арæмудз уæларвы конд 
рæхыстæ. 

266 
Хостыхъоты Зинæ 
АРВЫ ДУАР 
Цы хъалæй бахызтæн дæ къæсæрыл 
фыццаг хатт, 
Фæлæ æвиппайды мæ хъалы бон 
ныссывтон, 
Дæ бахудт — хурты хур мыл уарзты 
дуагау рахатт, 
Æмæ мын аргъуаны буд уый мæ уды 
ссыгъта. 
Цыма уæд арвы дуар мæ разы ’нæнхъæл 
байгом. 
Ды та — бæрзонд Чырысти, рухс бадæны 
бадтæ, 
Лæууын фырадæргæй, мæ уæраг цыма 
бадон, 
Ыскуывтон хинымæр, табу, зæгъын, 
цы зæд дæ. 
Æнахуыр диссаг тых — дæ ныхас мын 
мæ зæрдæ 
Сыгъзæрин фатдзæфау дæ къæхты цурмæ 
’ппæрста, 
Кæй фæдыл рафтыдысты цардбонты мæ 
сæнттæ, 
Ды дæ, æвæццæгæн, æндæр цы ныррухс 
бæстæ? 

Ции æмæ сагъæс 
267 
Ныррухс, ныццæхæр калдта, дуне сси 
æрвнæрын, 
Æрвнæрын фестади мæ Чырыстимæ 
фæндаг, 
Æз къахдзæф къæхдзæфыл тæрсгæ-ризгæ 
æвæрын, — 
Фæцæуын — иухатты æвддæсаздзыд 
нæуæндаг. 

268 
Хостыхъоты Зинæ 
* * * 
Рудзынджы къуырцц ауади мæ 
хъустыл, — 
Зæгъын, æй нæма ферох йæ хин ми, — 
Дуры къæртт та рудзынгыл ныххуырста... 
Рох кæсæнмæ бакастæн мæхимæ. 
Уадултæ æваст сырх арт ысуагътой, 
Донзоныгау нал арæхстæн къахдзæф... 
Уый та кæд быдта зæрватыкк ахстон 
Уæлрудзынг, йæ базыр авгыл андзæвд. 
Ехх, æз та... Мæ зæрдийæ ма, чи у... 
Зæгъын, мыл ныртæккæ цин 
ныууардзæн... 
Атæппал у, — ралгъыстон ма цъиуы, 
Уый та мын: «Чызг, уалдзæг æрцыд, 
уалдзæг!» 

Ции семæ сагъæс 
269 
УАЛДЗЫГОН ИВÆНТÆ ЗÆРДÆЙÆ 
I 
Уалдзæг, фаг дын у фынæйæн, 
Ма нын адаргь кæ дæ фын, 
Ацы саузæрдæ дунейы 
Цъæх вæййы æрмæст дæ тын. 
'Рмæст ды баззадтæ æвзонгæй 
Ацы урсдзыкку зæххыл... 
’Рмæст дæ Сатанайы ронгæй 
Уд ысфæлгъауы тæхын! 
Уалдзæг, райдай та-ма сирын, 
Нал æмбарыс, цы, ныхас? 
Æви зымæджы къæдзилыл 
Бурæмæдзæй дæ ныхæст? 
Уалдзæг, удыхос дæумæ и, 
Ауадз къуылдымты дæ бæх! 
Ацы саузæрдæ дунейы 
Иу дæ цæстытæ сты цъæх. 
II 
Байтыгътай та авд дуары мæ риуы, 
Гъæйтт-мардзæ, дæ сæрыл систай бæстæ, 
Афтæ дæ фæнды, цæмæй та иумæ 
Раздæрау дзыкъы-мыкъытæ фестæм. 

270 
Хостыхьоты Зинæ 
Де ’ртахтмæ-иу, зоныс æй, æнхъæлмæ 
Зæрватыччы даргъ базыртыл кастæн. 
Уымæн та мæ фæрсаджы хæд сæрмæ 
Ацарæзтай талф-тулфы ды ахстон. 
Нал мæ уадзыс иунæг уысм цæлæнцой, 
Рудзынгыл сæуæхсиды тын фестыс. 
Хорз зоныс, сæуæхсиды-иу ме ’нцой 
Асырдта нæ сыхæгты æнæнтыст. 
Уый-иу, уый куы стынг кодта сæ кæрты 
Райсомраджы фатхъæд суг сæттынтæ, 
Акæсон æм æз нæ кауы сæрты, 
Уый тыххæй-иу асырдта мæ фынтæ... 
Фестыс мигъы сау къуымбилтæ арвыл, 
Рауадзыс сыг къæвдатæ мæ сæрыл, 
Хорз зоныс, цы къæвдатæ мыл уарыд, 
Фенынмæ куы уадтæн уыцы ’взæры... 
Нæй та фын. О, мацы дæ уа, мацы! 
Раст цыма ныббырыдтæ мæ базы, 
Хорз зоныс, цы ’хсæвтæ мыл-иу ацыд, 
Зулцæст мæм куы уыдис-иу мæ уарзон. 
Цал хатты нæ дыууæ бæласы ’хсæн 
Бандоныл нæ Милаимæ бадтæн, 
Цыма-иу уæлæуыл баззад æхсæв, — 
Бон дæр ын йæ цæрæнбонтæ радта... 

Цип æмæ сагъæс 
271 
Бастъæлай, цы мæ андæгътай хурыл! — 
Скодтай мæ кæддæры бонты койтыл, 
Раздæхæн цæмæн нæй, ууыл дзурын, 
Афтæ ма фæрæйынц мигъмæ куыйтæ. 
Уалдзæг, мах æрзæронд ыстæм иумæ, 
Ныр ды дæр уæды уалдзæджы сих дæ, 
Æмæ ма цы ’рбацъил дæ мæ риумæ? 
Нæй æндидзæн зæрдæйы кæрдихтæн. 
Мауал мæ сай, ма, нæ сонты бæстæм, 
Иухатты дзыкъы-мыкъытæ фесты. 
Нал дын ис мæнæй æмцег, æрмæст ма 
Ратт мæ удæн исты æнцой, исты. 

272 
Хостыхъоты Зиисе 
ХÆФС 
Мæ рудзынджы бын уагæры цы ссардтай? 
Гъер ацу ’мæ дæ хъæр-мароймæ ’рцъынд кæ, 
Дæ хорзæхæй, цы сар дæ и, цы катай? 
Фæдзурынтыл дæ ацы ’хсæв дæ зынтæ. 
Цы бæллæх æрцыд, уагæр дæ цы хъæуы, 
Æви Хуыцауыл де дылытæ хъарыс? 
Цы ныууагътай дæ цъыфдзæстытæ хъæуы? 
Тæвд асфальтыл дæхи фыдбонæй марыс. 
Цы хорз агур фæцыдтæ ардæм уагæр? 
Кæд афтæ ’нхъæлдтай, горæты лæвар у? 
Æви нæ зыдтай ацы ран нæ уавæр? — 
Æрвылбон ныл сæгдзыд къæвда кæй уары. 
Лæджы зонды нæргæ къæвда ныл уары, 
Куы нæ бабыхсид мах царды уæйыг дæр. 
Куыд фæрæдыдтæ? Ау, бындз дæр куы ’мбары, 
Цæрынмæ горæт хъæуæн нæу йæ рыг дæр. 
Гъе, уымæн фæлыгьд булæмæргъ дæр махæй 
Йæ хъæдбæстæмæ, ма рафта йæ хъæлæс, 
Уæд ма дæуыл та чи батыхсдзæн, оххай! 
Дæ зарджытимæ а зæххыл кæй хъæуыс?! 
Цы мæ фæрсыс? Цæуыл тоныс дæ фæрстæ? 
Æвæццæгæн мын тынг зондджын æнхъæл дæ?! 
Нæу горæт, хъырру, æз æмæ дæу бæстæ, 
Æмæ фæстæмæ афардæг уæм хъæумæ. 

Цин семсе сагъсес 
273 
Æниу-ма уым дæр, гьæйда-гъа, ыссарай 
Цъымарабынтæ, раздæрау кæм цæрай... 
Æнхъæлдæн, ис ма кæлддзагæй нæ сара, 
Уым бабырдзынæ пецы бын кæддæрау, 
Фæлæ та-иу куы радарай дæ цъæх сæр, — 
Тæрсдзынæн дæ нæ кадавар кæрдзынæн, 
Æмæ та дæ, Дзыццайы фæстæ ’мбæхсгæ, 
Æз каухалæнæй мидæмæ тæрдзынæн. 
Ды та-иу уæд фæцæйлидздзынæ, мардзæ, 
Тæдзынæгтæдзæн къанаумæ фыртыхстæй, 
Æмæ дыл арвæй ирд æртæхтæ хаудзæн, 
Дæ уазал рагъ дын тæдзынæг æрыхсдзæн. 
Мæ хæлар хъырру, махæн горæт сау у 
Æмæ ныццæвæм сабион бæстæмæ! 
Æрмæст та-иу кæддæр æхсæвтау самон 
Дæ иугæндзон æхцон зарæг фæстæмæ. 

274 
Хостыхъоты Зинæ 
ИДЕАЛ 
Нырма мæн усгуртæ нæма фиппайдтой 
хъазты, 
Нырма чындздзон чызгæн йæ дымгæ дæр нæ 
уыд. 
Нырма бæгъæмвадæй цæуын мæ сæрмæ 
хастон... 
Фæлæ мæ зæрдæйы æнахуыр бæллиц 
гуырд. 
Мæ удæй нал куымдта æнахуыр бæллиц 
хицæн, 
Æхсæрдзæн фестади, æрфæллад ын нæ 
уыд... 
Цыдæр ысгæллады гæбæзтæй æз 
мæхицæн 
Фыццаг хатт бахуыдтон хæцъил 
дзабыртæ уæд. 
Мæ уыцы «басмахъыты» дидинджытæ 
тонгæ 
Фæцæуын... Дидинæгæй сыстади æваст 
Дæ хуыз. Æрлæууыдтæн. Лæууыс ды — 
ме ’нæзонгæ, 
Дадайы аргъæутты лæппуйау уыд дæ 
дзаст. 

Цин æмсе сагъсес 
275 
Дæ худгæ цæстыты сæууон хуртæ цыма 
ссыгъд, 
Æмæ дзы хуртæ та куы ссудзид, куы, 
мæ уынд! 
Фæткуылтæ нал уыдтæн! Дзерассæ 
’мæ Дзерассæ! 
Цыма мæ разы та нæртон лæппу лæууыд. 
Уæларв цъæх бæстæйæ æгæрон даргъ 
бæндæныл 
Цыма æрбырыдтæ нæ цъæх быдырмæ 
уæд... 
Цыма фæзынд, зæгьгæ, тæссагдæр сырд, 
уæддæр ын 
Ды ам — мæ къæхты раз — æрæвæрис йæ 
мард. 
Цыма куы ’рбазыниккой гуннты ’фсæдтæ 
дардæй, 
Дæ цирыхъ фелвасис, цæхæрцæст гуырд, 
æвзыгъд, 
Дæ цæфтæй быдырты лæууиккой сухты 
цагъдæй, 
Уæгъдидон тарст бæхтæ та самаиккой 
лыгъд... 
Цыма дæ къабæзтæ хъаруйы ’хсон арт 
уагътой, 
Уыдис Хуыцæутты тых дæ тыхы раз 
дзылы, 

276 
Хостыхъоты Зинæ 
Цыма мын исчи къуыдипп мур æфхæрæн 
загъта, 
Гъе уæд ды нал равзарис раст æмæ 
зылын. 
Цыма зæххон чызджыты рæсугъдты 
рæсугъдтæ 
Ныртæккæ д’алыварс куы ’рзилæнтæ 
кæной, 
Куы дын æрхæссиккой сæ урс къухты 
сæ удтæ, 
Уæддæр нæ фæфæливис де ’нгас ды 
мæнæй. 
Цыма мыл бакодтай налхъуыт-налмас 
фæрдгуытæ, 
Æнусмæ иузæрдион, фидыды нысан. 
Цыма цъæхбарц денджызы ауагътай 
æнгуыртæ, 
Мæнæн дзы раластай сыгъдæг зæрин 
кæсаг. 
Дадайы аргъæуттæй уыдыстæм рагæй 
зонгæ, 
Мæ къухыл ахæцыдтæ ныр цыма 
фæрнæй. 
Мах иумæ ацыдыстæм дидинджытæ 
тонгæ, 
Æмæ нæ бамбæрстам, куыд ныл ыскасти 
мæй. 

Цин æмсе сагъæс 
277 
Нæ сæрмæ фестади фæдис-дзæнгæрæг 
иууыл, 
Нæ цурмæ уарзты зæд пæрпæргæнгæ 
æртахт, 
Æмæ ныггуыпп ласта чызджы зæрдæ 
мæ риуы, 
Дæ хуыз мæ чызгон уды ’нæнхъæлæджы 
’рцард. 
Гъе уæдæй абонмæ дæ ме ’нæрафтгæ 
сæнтты, 
Гъе уæдæй абонмæ дæр баззадтæ 
сæнттæй, 
Фæлæ мын царды хъылма ме уæнгтæ 
куы ’рсæтты, 
Мæ разы февзæрыс, мæ ныфсы рухс 
зæд, ды. 
Мæ ныфсы февзæрыс, фæлæ кæцон дæ, 
чи дæ? 
Куыннæ дыл фембæлдтæн мæ 
цардвæндагыл æз?! 
Нæ уыдтæ, ’вæццæгæн, зæххон лæппутæй 
иу дæр, 
Нæ дын уыд аргъæуттæй æрцæуыны 
фæрæз. 

278 
Хостыхъоты Зинæ 
ЗЫМÆГОН БЫВДЗ 
Цæмæ ’рбабындз дæ уайсуры мæ уатмæ? 
Цыма мæм дуар та уæд кæуылты ссардтай? 
Мæгуыр, æнхъæлыс, ам мæ уды артмæ 
Æвæлмонæй тъæпп ахаудзынæ цардæй. 
Æмдзæвгæ фыссын, ма мæ хъыгдар, о бындз! 
Цы смузыкæ дæ? Мæлæты Бетховен! 
Цы фестадтæ мæ салд рудзынгыл уадындз? 
Фæлæуу, фæлæуу, нæ къуымæлы ныххауай! 
Цы нæ дын кæнын, цы, уæддæр нæ тæрсыс, 
Цыма уæйыг дæ, тас дæ нæй æппындæр, 
Æви мæ уат дæ фыдыбæстæ ’нхъæлыс 
Æмæ нæ комыс уый тыххæй тæрын дæр... 
Нæ, нæ, æндæр у ацы уысм дæ хъомыс, — 
Кæд цард æппæтæй ауыгьд у æндахыл, 
Уæддæр, бындз, ды дæ бындзы зондæй зоныс, 
Поэт бындзы дæр н’ амардзæн нæ зæххыл. 

Цин æмæ сагъсес 
279 
ДЗЫРДЫ БАРДУАГ 
Ис алкæмæн дæр, алцæмæн йæхи бардуаг 
Уæлæрвты, фæлæ иухуызон нæу уым дæр, 
Ис уым дæр иутæн, махмæйау, фылдæр бартæ, 
Ысдзырды бон нæй иннæты, бæгуыдæр. 
Дзырды бардуагæн афтæ уыд йæ карз тæрхон 
Сæ уæлдæрæй, æппæты сæр — Хуыцауæй, 
Цæмæй йæ къах дæр ма ’рывæра а зæхмæ, 
Нæ дзырды бар нæ хъуырæй къахт æрцæуа. 
Ысуæйыг ныр йæ ныккæнды дзырды бардуаг, 
Йæ къабæзтæ хъуыддагхуызæй ныттылдта, 
Йæ рæхыстæ ныммуртæ кодта, рафардæг, 
Æмæ зæххыл дзырды вулкан ыстыдта. 
Дзырды бардуаг фæндаг айгæрста дзурынмæ, 
Сæрибар дзырд нын фенын кæнид хуртæ, 
Гъе, ’рмæстдæр ма куы нæ фыцид, тæхуды ’мæ, 
Нæ цуайнаджы хъæдурты бæсты дуртæ. 

280 
Хостыхъоты Зинсе 
ÆРТÆКÆРДЗЫНЫ 
Мæ хъæубæстсей кулъты рæстæджы 
хахуыры азарæй чи фесæфт, уыдоны 
ном арын. 
Нæ фæстаг къус ыссад æмæ нæ цыхтæй 
Æртæ кæрдзыны даргъ фынгыл лæууыд. 
Баба йæхæдæг хонæг ауад сыхмæ, 
(Уæд Лæгтыдзуары рухс кувæнбон уыд). 
Нæма схаста нæ иу дæр комдзаг дзыхмæ, 
Хæрдмондагæй тад кувинæгтыл цæст, 
Дзыцца дзырдта: «Фæлæуут, хуртæ, сыхмæ, 
Фæгæдзæ кæнут, акувой сæ ’ххæст...» 
Фæлæ фæцыд бабайы фæндаг дардыл, 
Цыма уыд авд-авд хохы ’дде нæ сых... 
Хур арвастæуæй акъул и, фæфардæг, 
Æнхъæлмæгæсгæ стонгæй састи тых. 
Фæсаууонмæ Дзыцца бабайы ’фхæрдта, 
Цы нæ йæ схуыдта уæд йæ мæтæй, цы! — 
«Гуыбындзæл та кæйдæр фынгыл æрхордта...» 
Куы-иу фæджих: «Цыдæр бæллæх æрцыд...» 
Æмæ фæцæуæг агурæг йæ фæдыл: 
«Дæ бæрæгбон хæдзари-хæдзар афт!..» 
«...О, Лæгтыдзуар æй ралгъита, кæй фæнд уыд! 
Мæ мæгуыр къæсыл чи бандзæрста арт?!» — 

Цип æмсе сагъæс 
281 
Дзыццайы хъарæг къæсæрæй æрбайхъуыст, — 
«Кæннод йæ зæгъæг сау туджы мæцæд!.. 
Уæ фыд, дам, кодта царды ныхмæ знаг куыст 
Æмæ, дам, цардæй иуварсгонд æрцыд...» 
Дзыццайы хъарæг цартæ-къултæ хаста, 
Æрбауайæг нæ гъеуæдау кæд хъуыд! 
Кæй зæрдæ лæууы сабиты цъæхахстмæ! 
Нæ, махмæ та фæдисдзæуæг нæ уыд... 
Фæурæдта уæд зæрдæйы хъæрзынтæ 
Дзыцца, цыма фæхæццæ и йæ зонд, — 
Куы дын ысхæцыд кувинаг кæрдзынтыл 
Æнæнхъæлæджы арвы ’рдæм бæрзонд: 
«Мæ хуымилагмæ ничи ’рцæудзæн сыхæй... 
О, Лæгтыдзуар, æндæр рæстад дæм нæй?! 
Дæ кæрт мæ кæртау баззайæд сылдыхæй, 
Дæ уаз бон дæр дæ фарн кæд у фынæй... 
Фæлæ табу, Бæрзондылбадæг, зæд дæ! 
Фæдзæхсын дыл мæ сабиты уæддæр! 
Табу, табу, бынтон нæ ма ’руадз сæфтмæ, 
Бындзарæй сыскъуын сау тыхы фæндтæ... 
Рæстуд лæгæн кæй æвзаг кæрды азым, 
Кæй сæры ’нхъизы иннæмæн фыдвæнд, 
Æндæрæн хорз кæй хæлæг цæст нæ уарзы, 
Дæ сыгъдæг ард йæ фæдыл æфтыд уæд!» 

282 
Хостыхъоты Зинæ 
Йæ куывдмæ мах цыдæр рæстад уырныдта, 
Бабайæн цыма ’нæрбаздæхгæ нæй... 
Дзыцца кæугæ цы табутæй фæкуывта, 
Уый Лæгтыдзуар куыд бафиддзæн фыдæй?.. 
Цы ’рцыди, уымæн цас бирæтæ ’мбæрстам, 
Фæлæ, о диссаг! — нал бакодтам зыд... 
Æртæ чъирийы даргъ фынгыл дзынæзтой, 
Æмæ сæм иу дæр бавналæг нæ уыд. 
Нæ иу дæр дзы йæ дзыхмæ мур нæ систа, 
Нæ фæстаг ныфсæй не ’ххормаг ыссыд. — 
Нæ фæстаг ныфс æртæ кæрдзыны систы — 
Йæ хуынд лæгтимæ ’рбаздæхдзæн нæ фыд... 

Цин æмæ сагъæс 
283 
МАРИНÆ ЦВЕТАЕВАЙÆН 
I 
Историйы дæрзæг риуыл — 
Маринæйы цæссыгтæ, 
Йæ фæндæгты хъæрзгæ ниуын, 
Йæ сусæг рыст, йæ хъыгтæ. 
Йæ рæстæг ын цы ныббаста?! — 
Уæзæгæй дзæгьæл, азым, 
Æндæр бæстæйæ хи бæстæм 
Тæхудытæ, дзыназын. 
Цы загъдæуа, зын уаргъ ын уыд 
Йæ дзыллæйæн нæфæтчын, 
Уæддæр, Уæрæсе, д’ аргъуан уыд 
Йæ зæрдæйы æууæнчы... 
Кæд ын фыдыус фестадтæ, 
Уæддæр дæ ныфсæй царди. 
Æмæ дæуыл, дæ фæсвæд дæр, 
Йæ зарæджы уд тади. 
Йæ зарæджы æгомыг хъис 
Ныр айзæлæд, ыстæхæд, 
Фæлæ кæй сау цасгомыл ис 
Йæ мæлæт та, йæ мæлæт?!! 

284 
Хостыхъоты Зинæ 
II 
Маринæйы æмдзæвгæтæ — 
Гыццылмур Прометейтæ, 
Зынгхæссæг гуырдтæ зæрдæтæн, 
Нæ удтыл рухсæфтæнтæ. 
Тыхы фырттæ — Хуыцауæн дæр 
Къæрттæй цъула нæ хаудтой, 
Æмæ гуымыдза сау фæндæй 
Рæхысбастæй æрдаудтой. 
Сæ игæртыл сын сагъуыди 
Уæд тугдзых уари — рæстæг, 
Бæрзонд къæдзæхыл ауыгъдæй 
Фæфæрæзтой сæ рыстæн. 
Рæстæджы рын сæ зæрдæтæй 
Нæ раскъуыдта сæ тынтæ, 
Маринæйы æмдзæвгæтæ — 
Зынгхæссæг Прометейтæ. 

Цин æмсе сагъæс 
285 
* * * 
О Евæ ’мæ Адамы цот, цы кодтам? — 
Иу иннæуыл йæ хæцæнгарз ныххуыфы, 
Нæ Зæхх — нæ Мадæй Нарты гадза скодтам 
Æмæ рæйæм къæбылатау йæ хуылфы. 
Нæ кæрæдзиуыл нал уадзæм хъуын-æрду, 
Нæ кæрæдзиуыл сагьуыдыстæм, оххай, 
Хуыцауæй зæхх æнæуæрстæй лæвæрд у, 
Нæ дзылы зондæй махæй уый ныррох и. 
Æмæ йæ фаркгай алырдæм рæмудзæм, 
Кæй фылдæр фæуа, уый ысси нæ сагъæс, 
Кæрæфы монц ысхæйрæг и нæ гуырдзы, 
Ныййарæг Зæхх æрра зæнæджы ахæст. 
Нырма нын бары не ’рратæ, нæ мад у, 
Фæлæ нæм уый куы смæсты уа, куы смæсты, 
Уæд ма дзы райсдзæн н’алчи дæр нымадæй 
Йæ дæргь æмæ йæ уæрхы фаг æрмæстдæр. 

286 
Хостыхъоты Зинæ 
БÆЛЛИЦТÆ 
Æхсæвæр дын æрцæттæ кæнын хинымæр, 
Ыссудзын уаты де ’рцыдмæ дыдзы рухс. 
Æрвхуыз къаба ыскæнын, фестын хины маргь, 
Тæккæ дуаргæрон алæууын дæ уæлхъус. 
Мæ фæлмæн къухтæ авæрын дæ уадултыл, 
Мæ цæстытæй дæм ракæсы зæрæхсид. 
Мæ дзыккутæ — цыма æхсыры цады тылд, 
Зæузæугæнгæ æрзæй кæнынц дæ уæхскыл. 
Мæ зæрдæ фесты цин æмæ цъыбар-цъыбур, 
О, амонд дзы куыд ыскæны æрвнæрæн! 
Цæй цыбыр вæййы а диссаг уысм, ацы хур!.. 
Уæддæр, бæллицтæ, ма уын уæд ныммæлæн... 

Цин æмæ сагъæс 
287 
КАВКАЗЫ ПОЭТТÆМ 
Хъæдгомау риссын, ме ’ппæт буарæй дудын, 
Мæ тугдадзинтæй хъуысы мæм кæуын, — 
Ныддæлгом уый нæ хъæрзгæ зæхх мæ удыл 
Æмæ нынниуы, сау марой кæны. 
Йæ фæрныг бындур рафæлдæхт Кавказæн, 
Ныссаумылазон, сæнæбон йæ цард, 
Цы бæстæйы уыд табуйаг лæгуарзон, 
Æппæлды хъуыддаг фестад уым лæгмард. 
Туг — ам, туг — уым, туг алырæтты уары, 
Фæндагамонæг нын ысси цыргъ кард, 
Цы бæстæ зыдта уарзын æмæ барын, 
Уым бастъæлди, ныссыхырна и фарн. 
Цы фынгтыл уагътам амонды рæгъытæ, 
Цы фынгтыл нæ уыд арфæтæн кæрон, 
Ныр уыдоныл... сæ кæрæдзи нæмгуытæй 
Бынбауæг фырттæн рухсæгтæ кæнæм. 
Нæ цардфидæн нæхи къухæй ныгæнæм! 
Кæмæн хъуыст дард сæдæ ’взагыл йæ зард, 
Сæдæ ’взагыл ныр хъарджытæ куы кæны 
Нæ хæххон бæстæ — дудгæзæрдæ мад. 
Мæлы Кавказ, о дзыллæйы поэттæ! 
Нæ бон ын баххуыс ницыуал у, ау?! 
Кæд ын нæй не ’хсæн иу Чырысти гуырд дæр, 
Цæмæ нæ радта Зæххæн уæд Хуыцау! 

288 
Хостыхьоты Зипсе 
ЦЫРТ 
Ирыстонсей Афганистаны чи бабын, 
уыдонæн цырт сæвæрдтой мæ рудзгуы- 
ты акомкоммсе. 
Рудзынг бакæ райсомраджы, хæхтæ 
Калдтой-иу цъæх арвæнгæс тæмæн, 
Чи бакодта ныр уæдæ пырхæнтæ 
Хуры цырагъ бæрзæндтыл, цæмæн? 
Атъыстæуыд хуры цæсты ’хсидав, 
Сауыгъдæуыд хæхтæй ме ’хсæн сау, 
Рухсы зæрдæ аныхъуырдта чидæр, 
Йе ’нæуд буар тоны йын сынтау... 
Рудзынг бакæ райсом боныцъæхтыл, 
Рог уддзæф æрбахæссы кæуын, — 
Афтидингæн цырты размæ ’ртæхы 
Мадымайрæм, хъарджытæ кæны... 

Цин æмæ сагъсес 
289 
МАБАДЗУР 
О сау халон, кæдæм тæхыс нæ сæрты?! 
Фыд хабар ма скъæф райгуырæн бæстæм. 
Нæ мадæлтæ сты катайдзæф зæрдæтæ 
Ныр уал азы æцæгæлон хæстæй. 
Ныр уал азы сæ мæт, сæ сагъæс иу у, 
Æмæ сæм ды куы бауасай æваст, 
Нæма зондзысты, царæфтыд сæ чи у, 
Фæлæ сæ марой иу уыдзæн, сæ маст. 
Сæ хъарæгæй та дон кæндзæни дур дæр, 
Фæлтау сæм бадзур, ма, зæгъ, тæрсут, ма, 
Зындзысты уæм сæрæгасæй уæ хуртæ, 
Зæгъ, хæстæн ам йæ кой дæр нæй цыма. 
Афгайнаг бæстæ нæу, зæгъ, тугæрхæмттæ, 
Уæ хъæбултæ, зæгъ, удæнцой ысты, 
О, ма схъæр кæ, мыййаг, нæ тохы ’мбæлттæй 
Кæй нал æрцæудзæн бирæтæ хæстæй. 
Цы ма цæрой, уый кувой, уадз, нæ цардæн, 
Æууæндой, уадз, æрцæудзыстæм кæддæр, 
Æнхъæлмæ кæсын ничи зоны мадау 
Йæ хъæбулы æрыздæхтмæ мæрдтæй. 
10 Хостыхъоты Зинæ 

290 
Хостыхъоты Зинсе 
Рацыдис дæ зæрдæ мемæ хæстмæ, 
Мады зæрдæ бауромæн нæй, — 
Де скъоладзау уайдзæни дæ цæстыл 
Ацы дард æцæгæлон зæххæй. 
Цал хатты дæм афтæ-иу фæкæсдзæн, 
Хауын цыма уацары кæмдæр, 
Æмæ дæм мæ хъæлæс цыма хъуысдзæн, — 
Оуу, ныййарæг, фезмæл-ма, кæм дæ!.. 
Арæх уайдзæн ныр дæ хъустыл, арæх, 
Нæмгуыты ’хситт, удхары хъæрзын... 
Згъоры цыма дард фæндагыл сау бæх, 
Чидæр цыма сау хабар хæссы. 
Чи зоны та ауайын тæппудæй 
Æз дæ цæстыл, о сæрыстыр мад!.. 
Ма фæтæрс, дæ милрихи лæппу дæм 
Ацы артæй не ’рхæсдзæн æгад. 

Цин æмæ сагъæс 
291 
КУЫДЗ 
Куыд ныззæронд дæ, о мæ гыццыл къæбыс, 
Ныр мын цымæ кæй кæртгæс дæ, кæй дæ? 
Куыдзы цæстæй мæм, уайых уай, цы кæсыс? 
Æфсымæртау куы уыдыстæм кæддæр. 
Ау, ферох дæ? Уæлæсыхæй дæ ’рхастон, 
Зæгъын, мæ бæсты хуртуангæс уыдзæн, 
Дæ мукъу-иу мæ уадултыл куы ’рхастай... 
Дæхи ’нæзонæг ц’акодтай ныр, цæй?! 
Кæддæр уыдыстæм аргъуыды хæлæрттау, 
Уæд-иу нæм мур «дæу у, мæн у» нæ уыд, 
Æхсыры сæндæг иу тæбæгъæй хордтам, 
Нæ иуы дæр ыстырдæр цин нæ хъуыд. 
Гъе стæй ыскуыдз дæ, родыйас мæм кастæ, 
Дзыцца та дæ гæрæбоцкæ хуыдта. 
Нæ уагътай кæртмæ цъиутæхæг æввахс дæр, 
Дæ тызмæг дын æппæт хъæу дæр зыдта. 
Æддагон фосæн — уагæвæрæг уынджы, 
Куыд сыл-иу систай уайтæккæ гъæйтт-гъæйтт! 
Ныр бампылдтæ дзæгъæлдзуйæ дæ хъузджы, 
Зыр-зыр кæныс, мæгуыр, уæлих-уæлмит. 
Æмæ ма у куыдзæн ыстæг дæ сагъæс... 
Дæ мæгуыры тыххæй мæм дæ хæрам? 
О куыдз, æрмæст мæм уазал цæстæй ма кæс, 
Æмæ... Фæлтау та иу къусæй хæрæм. 

292 
Хостыхъоты Зинæ 
ХÆДТÆХÆГ 
Æфсæйнаг маргъ, хæрз чысыл ма æрлæуу, 
Дæ базыр ма тындз хуры цæстæй ме ’хсæн, 
Цы сфæлдыста, æнæзæрдæ маргъ, дæу? 
Дæ хъæрахстæй бынтон уынгæджы фестæм. 
Нындзыг у, рæстæг! — курын, фæлæ нæй, 
Цыма дæ хъæрæй бакъуырма Хуыцау дæр, 
Ды ку’ аскъæфай мæ дыдзы цин мæнæй, 
Уæд фест зæххон дзылы мæргътæн сæ цауддæр. 
Кæдæм тындзыс, о саугуырм маргъ, кæдæм?! 
Æз иунæгæй куыд аззайдзынæн ихыл? 
Нæ дын радта дæ фæлдисæг зæрдæ? 
Уæд айс мæ уды судзгæ тæгтæй иу хал. 

Цин æмæ сагъсес 
293 
ныв 
Ныббур и сыфтæр бæласыл, æртæхдзæст, 
Йæ цард æрцыбыртæ æмæ кæуы. 
Йæ хъал бæрзæндæй ма кæны фæстаг каст, 
Цы ма йын баззад? — Сау зæхмæ цæуын... 
Фæлæ ысхылди хур фæззыгон арвыл 
Æмæ йæ хъарм тын сыфтæртыл ныттыхст, 
Сыгъзæринау нырттывта сыфтæр дардыл, 
Йæ рынчын уд ысхъæлдзæг и, ныррухс. 
Уый царды уддзæф ацыдис йæ уæнгты 
Æмæ æнхъæлы, нал ын ис фæуæн. 
Йæ цины худтæй худтис суанг ма уынг дæр, 
О Хурзæрин, зæххы табу дæуæн! 

294 
Хостыхъоты Зинæ 
БЛОКАДÆ 
Иры зæххыл æнæбауырнгæ диссаг, — 
Нæ хæлар нæм æрбауырдыг хæрамæй, 
Æнæуый дæр хæстдзагьд-куынæг нæ риссаг, 
Ыссардæуыд нæ афтæмæй нæ раны. 
Нæ Иры зæрдæ — бирæ зынтæ фенæг, 
Нырау сагъæсы никуы бахауд царды, 
Тыхы фæдыл дзы чи цы айсид, фенид, 
Нæу а фыдæх лыггæнгæ, зоны, кардæй. 
Нæ фæтарст, никуы, карз хæстыты арты, 
Йæ сæрмæ ныр бæзджын мигъау — æрхæндæг, 
Цы ’рцыди уагæр, цавæр масты бафтыд?! 
Агуыры ’фсад куы нæ ’рбацыд тыхгæнæг. 
Хæлары хæрам афтæ дуды, афтæ! 
Ызнагимæ та сарæхсид бæгуыдæр. 
Хæстон Ирыстон — бирæ тохты рафтæг, 
Ныккæрзы ныр, — мæ чысылæй мæгуыр дæн. 
1989 аз, ноябрь 

Цин семæ сагъæс 
295 
ЗВИАД ГАМСАХУРДИАМÆ 
Фыдæй-фыртмæ хæларæй, уд-æмудæй 
Куы цардыстæм, уæд ныр хæрам цы сдывæр?! 
Куырисбæттæн куыриссыгъдыл куы худа 
Гъе, уыйау у дæ ракæнд дæр «æфсымæр». 
Фæлæ куы зонис ды зæрдæйæ хъусын 
Дæ бæстæйы æгуыппæг хæхты риумæ, 
Уæд бамбарис, нæ дард гыццитæ ’нусты 
Сæ хæстдзагъд фырттыл хъарæг кодтой иумæ. 
Къæдзæхкъултыл уæ цæххæргом цъæх суæрттæ 
Иу, иннæ ран куы райдайынц лæдæрсын, 
Уæд уый аланон саударæг рæсугъдтæн 
Дæ зæххы удæй рахъары сæ цæссыг. 
Æмбаргæ лæг кау иу михыл нæ бийы, 
Куы зонис уый нæ рагдугты фыдбонæй, 
Уæд нæм, бæгуыдæр, къулбадæг лæппуйау, 
Нæ фæцъортт ласис де ’мбæхст дур дæ ронæй... 
Уæддæр... Ирон лæг маст зæрдыл кæд дардта, 
Сыхагыл-иу куы ’ндзæрстæуыд зындон арт!.. 
Сослан амæла, бахъуаджы сахат та 
Дæуæн алан куы нæ ’рлæууа æндон уарт. 

296 
Хостыхъоты Зинæ 
* * * 
Цыма рагæй дымгæмæ нæ дардтай 
Мах, фыдхъысмæт, зынæм та дæм бирæ?.. 
Цал ысуинаг лæппуйы фæмард та 
Ацы хæсты дæр, оххай, нæ Ирæй... 
Цал ысуинаг поэтæн та баззад 
Туджы ’вдылдæй йæ фæндыр дзæгъæлæй, 
Охх, цы нын ис дæ зæрды, мæстджын зæд, 
Охх, цы худыс нæ сæфтыл кæл-кæлæй?! 
Æви нал ферох кодтай, фыдæлтæ 
Тых куы кодтой уæларвон бæстæн дæр... 
О, æнхъæлдæн, нæ раг туджджын дзуæрттæ, 
Исут махæй Батрадзы мæстытæ!.. 

Цин семæ сагъæс 
297 
* * * 
О, ды фыдæй фыртмæ уыдтæ Чырысти, 
Хи циу, уый бамбар ныр, мæ Ир — Цæразон, 
Кæмæн фæцыдтæ дзаг хæрзты æнусты, 
Ныр ауындзæнмæ скодтой дæ сæ разæй. 
Ысдæлимон ысты, кæнынц дæрæнтæ. 
Дæ удмæ систы хъавæг æмæ ’взидæг. 
Мæ тых нæу Мадымайрæмау мæнæн дæр 
Сæрысæфтæй дæу бахизын, мæ иунæг. 

298 
Хостыхъоты Зинæ 
сидт 
Сæгъы сыкъайы бацыд та Ирыстон, 
Йæ сагты тугæй та йæ зæхх æлхæны, 
Йæ цыбыркъабазæй та сси уырыхсты, 
Йæ гыццыл къона та бындзарæй хæлы. 
Уæддæр, уæддæр æгады цард æгад у, 
Æрбамбырд уæм, кæрæдзимæ фæдзурæм! 
Нæ базыраууон бакæнæм нæ Мады. 
Хынджылæгæн æй ма раттæм хæддзуйæн. 

Цин æмæ сагъæс 
299 
* * * 
Цыма рагæй нæ хъарджытæ кодтай, 
Ир, дæ зынгхуыст хъæбатыр фырттыл, 
Арвмæ хъуысы дæ кæуын, дæ катай, 
Арв ныддæлгом дæ судзгæ фыдтыл. 
Зæхх та нуазы дæ туджы æрвгæлæн. 
Арт дыл бафтыдта мохейы ’фсад... 
Охх, мæ чысыл Ирыстон, цы кæнæм, 
Кæд фыдгæнæджы хал та ысхауд?! 
1991 аз, ноябрь 

300 
Хостыхъоты Зинæ 
МАКУ 
Хуссар Ирыстоны лигъдæттæй хæрз 
æвзонг чызг цæссыгкалгæйæ адæмæн 
дзырдта сæ фыдохы хабæрттæ. 
Ма ку, чызг, Хуыцау фыдæх нæ бары, 
Ехх, фæуром, урс сæгуыт, дæ хъыгтæ, 
Иры зæхх æнæуый дæр тыппыр у 
Йе ’нусты йæ чызджыты цæссыгтæй. 
Сау митæй æфсис нæ зоны сау лæг, 
У йæ бирæ знæт дзугтæй ныфсджынтæ, 
Фæлæ дуне фехъусдзæн дæ хъарæг 
Æмæ хъарæг разындзæн тыхджындæр. 
Ма ку, ма, кæд тохы бон ыскодта, 
Калм быры фыдæлты уаз къæсæрмæ, 
Уæд нæ Иры урссæр инæлæрттæ 
Не ’рхæсдзысты худинаг сæ сæрмæ. 
Иугæр та куы нал хъæуæм Хуыцауы, 
Иугæр та ныл хæсты бардуаг рахатт, 
Тохы уæд хъæбатырæй бын бауын 
Иры фырттæн нæу, мыййаг, фыццаг хатт. 
Ма ку, чызг, Хуыцау фыдæх нæ бары, 
Ехх, фæуром, урс сæгуыт, дæ хъыгтæ, 
Иры зæхх æнæуый дæр тыппыр у 
Йе ’нусты йæ чызджыты цæссыгтæй. 

Цин æмæ сагъæс 
301 
ЦÆГОЛТЫКИМÆН 
Цы зæгъон, Ирыстон, ныфсдæттæг ды уыдтæ 
Мæ ныфсæн, мæ тыхæн цы зындæр рæтты, 
Фыдыуæзæг, ракæс мæм, хæстæй æрцыдтæн 
Æцæгæлон бæстæй, мæ фæндаг дæрдтыл. 
Цы дын дзурон, Дзыцца, дæ салдаты сæрмæ 
Уым цал хатты ’рттывта мæлæты зынг цæст... 
Дæ фæлмæн къух акæн мæ нывæрзæн æмæ 
Дæ хъæбул æрулæфа иу цъус фæсхæст. 
Æрулæфа, фæлæ... Цæй фæздæг у рæгьтыл?.. 
Мæ хъустæ мæ сайынц? — Кæуы цыма зæхх?!.. 
Цы фыдæх ныггуылф и, нызмæлыд нæ хæхты?!. 
Мæ фæллад нæма ссыд, фæлæ та мын — бæх! 
Цæуын та мæ хъæуы, мæ Ирыстон, тохмæ... 
Дæ инæлар фыртæн уæд де ’хсыр хæрам, 
Зæфцы фыдæй исчи тыхгæнæджы охыл 
Дæ рæсугъд чызджытыл куы ’рхæсса йæ арм! 
Цæуын та мæ хъæуы, цард цардхуыз нæма у, 
Хæрамы фæндагыл нæма ’рзад кæрдæг. 
Цæуын, фæлæ, Рухс Ир, кæмфæнды дæр ма уон, 
Дæумæ-иу хæсдзынæн мæ фæллад зæрдæ. 
1989 аз, декабръ 

302 
Хостыхъоты Зинæ 
ГУЫЦМÆЗТЫ АЛЕШÆН 
«Пока на земле все еще есть насильствен- 
ная смерть, первыми должны умирать 
поэты». 
П. Элюар 
«Мæ риуы бæрц уæддæр бахъахъхъæн- 
дзынæн Ирыстонæй». 
Алеш. 
1 
Поэт йæ дзыллæйы цæрайæн 
Фæцыд нæмыгдзæфтæй мæрдтæм, 
Ир, де знаг йе ’нгуылдзтыл нымайæд 
Дæуау йæ хæстифтонг фыртты! 
2 
Ос-Бæгъатыр фыртты сахъдæр, 
Бустæ, уайдзæфтæ нæ зыдтай, — 
«Мемæ цомут», — дæр нæ загътай, 
Афтæмæй хæстмæ фæцыдтæ. 
Зæрдæ судзгæ маст æууилы, — 
Мах дæуау нæ зыдтам уарзын, 
Ды цы ныфс хастай дæ риуы, 
Уый нæ цауд удты нæ разынд... 

Цин æмæ сагъæс 
303 
Махмæ ’мгары намыс бастъæлд 
Ацы стырзæрдæ фыдцарды, — 
Иу нæ не ’рлæууыд дæ фарсмæ 
Æмæ ныр кæуæм дæ мардыл. 
Рухс ирон дзырды мæлæтыл 
Хауы н’ арвы риу фæрчытæ, 
Калынц сау цæссыг дæ цæфтыл 
Иры сау хъарæггæнджытæ. 
Ехх, дæ бон бакæла, уастæн, 
Хæсты кæд хæцæн нæй иуæй! 
Ау, куы йæ зыдтай, Ирыстон 
Цъус уæрæхдæр у дæ риуæй. 

304 
Хостыхъоты Зинæ 
ÆМГÆРТГÆ БАДЗУРЫНЦ 
Цомут-ма, лæппутæ, иу сыкъа бануазæм 
Æмæ Бестауæн дæр рухсаг зæгъæм. 
Нал и зæххон Рухс Лæг не ’хсæн ныр уал азы... 
(Иунæг Хуыцауæн нæй ницы зæгъæн). 
Иунæг Хуыцау у нæ раттæг, нæ айсæг дæр, — 
Уыцы æууæнкæй нæ зынтыл хъæцæм... 
Иумæ-иу кодтам Бестауимæ расыг дæр, 
Уарзтам кæрæдзи Бестауы фæрцы. 
Махæн уыд уый ныфсæй Хуссар Ирыстон дæр 
Хи уæзæг, хи къуым, æфсымæры кæрт. 
Никуы нæ зыдта фæлмæцын, æрвыста нæм: 
«Лæппутæ, ’руайут-ма, фадат и кæд. 
Рацæут, иумæ фæкæнæм нæ сагьæстæ. 
Суадзæм та ’нæцæссыг маройæ маст...» 
Иры бынбауæг хуыздæртыл — нæ къабæзтыл 
Цал хатты баумæл иумæ нæ цæст... 
Уыцы зынгхуысттимæ гъе ныр Бестауæн дæр 
Цомут-ма, лæппутæ, рухсаг зæгъæм, 
Зæрдæйыл бафтыд йæ фæсмæлæт сау æндæрг... 
(Иунæг Хуыцауæн нæй ницы зæгъæн). 

Цин семæ сагъæс 
305 
БЕСТАУТЫ ГИУÆРГИМÆ 
1 
Мардмæ цы хауы нæ Хуыцауæй арфæйæ, 
Иууыл дæу феста, нæ мæрдтыбæстаг 
æмгар: 
Алкæддæр немæ фæбадыс уынаффæйы, 
Не ’хсæн фæхъусæм æдзухдæр дæ 
дзырды ’хсар. 
Бирæ æмгæрттæй æмгæрттæн æгасдæр дæ... 
Фæлæ кæуыл бафтыд сау цин дæ 
рухсагæй, 
Чи дын фæдардта дæ цыбыр цард 
мастхæрдæй, 
Уыдон сæ цæссыг ныр асæрфынц сусæгæй. 
Чи дæ хуыдуг кодта маргхъæстæ 
ныхасæй, 
Чи кодта даутæ дæ сыгьдæг æрвон удыл, 
Д’Амыран зæрдæ дын чи ’хсыдта де 
’гасæй, 
Уыдон дæ уæлмæрды ’рлæууынц сæ 
зонгуытыл. 
Рухс кувæндонау дæ цырты раз 
балæууынц 
Абон, куы байдзаг и Хуссар Ир маройæ, 

306 
Хостыхъоты Зинæ 
Бамбæрстой, Ирæн дæу хуызæттæ ку’ 
амæлынц, 
Гъе уæд йæ сæрыл ысдзурæг дæр нал 
вæййы. 
2 
Цы урс зæххыл малусæгдзуаны цыдтæ-иу, 
Цы цъæх зæхх дын хаста-иу уалдзæджы 
цин, 
Уый артæфтыд баци, ныззаууат, 
ныддæрæн, 
Кæны йын тыхы фæрцы чидæр æфсин. 
Кæм-иу уагътай гаджидау: «Ир цæра 
’дзухдæр», 
Нæ уыцы къона нын къæрныхæй фæхаст, 
Нæ гыццыл Ирыстон ныффæллади тохты, 
«Хъæр мæрдтæм дæр хъуысы», — 
хæрдзынæ йæ маст. 
Ир сау арты судзы, туг хъары йæ риуæй, 
Йæ зæрдæ ныддæвдæг, йæ зæрдæ 
нырхуым, 
Йæ къуыбар цæссыгтæ йын бануазæм иумæ, 
Æз — ам, ды — уым. 
,1991 аз, апрель-октябрь 

Цин æмæ сагъæс 
307 
Сæгьуыссæг зæрдæ, фæсхохмæ æхсайы, 
Ма фенон, Хуыцау, Иры фыртты ’гад! 
Сау æрдиаггæнгæ мæ цæстытыл уайы 
Сау бæхы къæхты бын урсдадали мад. 
Агуыры знæт æфсæдтæ — бирæ, 
Фæлæ цы кæнæм, хæст — уæд хæст. 
Æмæ та цагъдуæлдæйтты Ирыл 
Ыскасти сау халоны цæст. 
1992 аз, январь. 
Иры куы ныддардæуыд артмæ, 
Куы сси æхсæн мысан йæ риу, 
Уæд, амæндтæдæттæг, æгайтма 
Дæн æз йæ фæдисонтæй иу. 

308 
Хостыхъоты Зинсе 
Цæргæбонты дæ хæстонтыл нæ ауæрстай, 
Ныр — сидзæргæс, дæ ударфæй хъæрзыс, 
Куы бавдæлон уай, куы, мæ бон, дæ 
Батрадз- 
тæй, 
Уæд искæйы фырты нæдæр хъæуыс. 
Дæ гыццыл уд ысуæлæнгай и, о мæ Ир, 
Кæй болат риуыл бакъул уа дæ зын?! 
Ехх, дурæй гуырд Сослан-фырттæ куы 
нал вæййы, 
Уæд мардæрцыд у хæцæнты хæцын. 
Уæд дзигло дæр дæ къæсæртыл уæйыг 
кæны, 
Уæндон кæны уæд авдсæрон сæтой, 
Йæ къæхты бын дæ уынгтæн уæд сæ 
рыг кæлы, 
Дæ дуæрттæ уæд фæныкгуыз дæр сæтты. 
1991 аз, октябрь 

Цин æмæ сагъæс 
•309 
ХУССАРЫ ХÆСТОНТÆН 
У ’хсæвæй райсоммæ нæ цард, 
Нæмыгдзæф, тугæрхæм нæ бæстæ, 
Хæрæм дæ сыгьдæг номæй ард 
Уæддæр, нæ табуйаг Ирыстон. 
Æрцыд лæгæвзарæны рад, 
Ис махæн иу нысан æрмæстдæр — 
Хæцæм, ирон лæппуты зард 
Цæмæй нæра нæ кæмтты ’нусты. 
Хæцæм, нæ кæстæртæ цæмæй 
Нæ бæстæ мах номæй дæр уарзой, 
Цæмæй Иры зæххыл цæрой 
Фæрнæй ирон байзæддаг райсом. 
Цæмæй цæра æмæ цæра 
Нæ хæхты барджынæй ирон дзырд, 
Ныры фæздæгдзыд уæзæг уа 
Нæ туджы аргьæй сомбон хурдзыд. 

310 
Хостыхъоты Зинсе 
* * * 
Нæй мур фыдæхы уаг мæ уды, зонын 
кувын 
Æмæ дæ, Лæгтыдзуар, æз зоныгуылæй 
курын, - 
Ныббадт нæ урс хæхты хæсты фæздæджы 
сау хыз, 
Мæ Ир — дæ кувæг Иры сыскъуыйынæй 
бахиз! 
ЗНÆТДÆЛИМОН 
Куы фестæм де знæтæй бындзагъды 
дугæй дугмæ, 
Уæд та цæмæн хъазыс нæ сæрмæ ныр 
дæ кардæй?! 
Кæд та ысмондаг дæ Хуыцауы цоты 
тугмæ, 
Уæд айс мæ уд æмæ ныууадз мæ Иры 
й’ адыл. 

Цин æмæ сагъæс 
311 
КУЫВД 
Хуыцау, æртæ кæрдзынæй арæм 
Дæ ном нæ тыхст æмæ уырыхсты, — 
Фыдгул нæ бæстыл арт æндзары, 
Мæлынц ирон лæппутæ хæсты. 
Нæ Иры хуссар та ныббырæгъ, 
Кæны фыдгул бырсæнтæ, къахæн... 
Нæ ацы куывд — цæрæнбоны рæгъ, 
Хуыцау, фæстаг рæгь ма скæ махæн. 
Нæ армыдзаг хæстон богæлттæ 
Уæнт де уазæг, нæ табу айс нын! 
Нæ урссæр дзуарылæг зæрæдты 
Æнæ кæстæр аходæг ма скæн! 

312 
Хостыхъоты Зинæ 
ЧЫСЫЛ ЫСТÆМ, ФÆЛÆ... 
«Гуырдзыстоны æфсады Ирыстонимæ 
хæцынц æлхæд æфсæддонтæ æндæр 
адæмтæй...» 
Газеты информацийæ. 
Чысыл ыстæм, фæлæ æнæ тых не стæм, 
Æнæныфсæй нæ бахизæд Хуыцау. 
Нырма Сослантæ сты нæ фæйнæгфæрстæ, 
Нæма курæм Батрадзтæ дæр æфстау. 
Цыбыркъабаз ирон адæм, æгайтдæр 
Дæхи сæрвæлтау амæлынæн дæ, 
Дæ хæстон фырттæ сгуыхынц та Бегатæ, 
Æфсады ныхмæ иуæй дæр цæттæ. 
Ир не ’лхæны æндæр рæтты Иссæтæ, 
Хæстон бæх нæм йæ бахъуаджы — цæттæ... 
Гъей-ей, фыдгул, фæсайдзæн дæ дæ зæрдæ — 
Фыды фарн Иры н’ацæуы мæрдтæм. 
1992 аз, июлъ 

Цин æмæ сагъæс 
313 
ФÆДИСЫХЪÆР 
Йе ’фсады минтæй нымайгæ ныббырста 
Махмæ, лæппутæ, нæ фыдгул хæстмæ, 
Хъуамæ нын байса нæ фыдæлты бæстæ, 
Сыскъуына хъуамæ нæ чысыл хъæстæ. 
Æмæ фæлæуут, цæргæсгуырдтæ, фидар, 
Гъе, мардзæ, скодта ныл бонты фыддæр, — 
Тугæй æлхæнын та бахъуыд сæрибар, 
Иры сæрибар, Бæтæйы фырттæ! 
1992 аз, июнъ 

314 
Хостыхъоты Зинæ 
* * * 
Мæ бон дын циу, цы зæрдæ дын æвæрон, 
Мæ мæгуыр мад — мæ саурæхыс Ирыстон?! 
Дæ кæцы фырттæм дын кæдæм хъæр кæнон? 
Зынгхуыстæй мын куы фæцыдтæ зынгхуыстмæ. 
Мæ бон дын циу, фæлæ дæ рыст, дæ тыхстæй 
Нæ фæлидздзынæн цардагур кæдæмдæр, 
Кæд та нæ фыдбон у Хуыцауы схуыстæй, 
Нæ мæлæт дæр, нæ цард дæр иумæ ’рмæстдæр. 
Мæ бон дын циу? Фæлæ дæ тугуарæны 
Дæу хъахъхъæнгæ дæ рæзгæ фырт цæф риуæй 
Куы ныххауа дæ табуйаг арæныл, 
Ыскувдзыстæм ын Лæгтыдзуармæ иумæ. 
Мæ бон дын циу? Дæ тых æнусты басаст, 
Фæлæ куы кайа знаг дæ зæхх, дæ донæй, 
Уæд хъарæджы ныдздзурдзыстæм нæ сау маст, 
Æмæ нæм кæд ныффæдис уаид дуне. 

Цин æмæ сагъæс 
315 
АВДÆНЫ ЗАРÆГ ИРЫСТОНЫ САУДАРÆНЫ 
Бахудыс, хъæбул, дæ фыны, — 
Уый ды ацахсыс Æрфæны, 
Йе рагъмæ дæхи нывзилыс, 
Фат, æрдынæй хъазгæ зилыс... 
Охх, мæ бон... 
Згьорыс аргъауы бæстæты 
Æмæ Арвæрдыны сæрты... 
Уæд дæ Ир, дæ Ирыстон та 
Скодта знаджы цæфтæй саутæ... 
Охх, мæ бон... 
Байгом кæ дæ рухс дзæццытæ, 
Фаг дын у лоло, цыцытæн, — 
Хъус, фыдыуæзæг куыд хъæрзы, 
Уый фыдхæстыты ныххæрзбын... 
Охх, мæ бон... 
Д’ авдæны бæттæнтæ атон! 
Ма ферох кæ мады фæндон: 
Айрæз, ахъомыл у тагъддæр, 
Басгуых Ирæн Ос-Бæгъатыр... 
Айрæз, цæй. 

316 
Хостыхъоты Зинæ 
ЧЪРЕБА 
Йæхицæй атонын нæ бакуымдта мæ 
зæрдæ 
Дæу, цал у, уал азы, о ме ’рвгъуыз къуым, 
мæ бæстæ, 
Дæ цъæх кæркуасæнтæ, дæ фæлмæн, 
хъарм изæртæ, 
Дæ хурдзыд сабыр уынгтæ, дидинæг 
уæлвæзтæ. 
Дæ хъамбул сау цæстыты ’рвон уарзты 
цæссыгтæ, 
Фыдæлты аргьуаны сæрибарæн дæ табу... 
Зæххы ’муæз рифтæгтау — дæ сагъæстæ, 
дæ хъыгтæ 
Æз мемæ рахастон фæндаггагæн 
кæддæр бон. 
Ныр дын дæ рухс аргьуан — дæ уаз 
бæллиц фыдгултæ 
Бынысыгъд бакодтой, дæу амардтой, о 
Чъреба, 
Мæ цæстыл уайы, уым мæ къахвæдты 
ыскултæ 
Цыма дæ туглæсæн... Охх... Царды 
бардуаг де ’мбал. 
1992 аз, апрелъ 

Цин æмæ сагьæс 
317 
ФÆДИСЫ КАТАЙ 
1 
Сæрра и æхсæв сармадзанты ’мбуйæ. 
Гъе ’рмæст ма кувынмæ арæхсы уд: 
О Хуыцау, саккаг кæн хорз зонд 
фыдгулæн, 
Ацы хæрам ын кæм æмбæхсты уыд?! 
Рацыд нæ зæххыл уый сау зынг 
æфтаугæ, 
Нæмгуыты ’хситтæй æрдз фестад 
цъæхахст, 
Байдзаг поэзийы ’рвгъуыз хъæлæс тугæй, 
Уарзты рухс цæстыты фæздæг ныццахст. 
О Хуыцау, бахъахъхъæн артæй нæ 
сахар, 
Ма суæд аланты фæстаг сахар, ма!.. 
Оххай, Ныфс, цавæр ыстыхстæ! Нæ 
зæххыл 
Ам ыстæм къахæгæн мах дæр нырма. 
2 
Фыдгул ныл бавзæрста йæ тыхтæ 
Хотыхты дæнг-дæнгæй, 
Лæууынц нæ лæппутæ йæ ныхмæ 
Дур æмæ лæдзæгæй. 

318 
Хостыхъоты Зинсе 
Æмæ та байдзаг Ир мæрдджынтæй, 
Саубонæй та баззад, 
Ирон инæлæртты уæхсчытыл 
Худинаг æруæззау. 
1992 аз, ноябрь 

Цин æмсе сагъæс 
319 
УÆЛМÆРДТЫ 
Нырма сты хъарм уæ нæмыгдзæф уæлмæрдтæ 
Ам, фæндаджы был, сахары кæрон, 
Уæ сыджытыл нырма нæ къухты фæдтæ, 
Кæмæн нæ бантыст дунейыл цæрын. 
Къæмдзæстыг дæн. Фыдыуæзæджы хъæрмæ 
Хъуыдис мæн фестын фарны дзуар æмæ 
Мæлæтæй уе ’хсæн бацыдаин хъуамæ, 
Фæлæ нæ разынд уыцы тых мæнмæ. 
Лæууын ныр мæнæ ам уæ цуры ’дзæмæй, 
Цы уæм ныдздзурон, о хуртæ, мæрдтæм?! 
Мæ уд уæ рыстæй цæссыгæй ныццæм и, 
Ирыстоны æнæмæлгæ фырттæ. 
1993 аз, 23 февраль 

320 
Хостыхъоты Зинæ 
КАД УЫН ИРЫ САБИТÆ 
Скодта дыл, Ир, сау бонтæ, 
Артæфтыд дæ хуссар та, 
Уым дæ хæстон сабитæ 
Систы ’мбойны урссæртæ. 
Уым дæ хæстон сабиты 
Рухс цæстыты — сау фæздæг, 
Сау мæлæтыл разы сты, 
’Рмæст Ирыстон ма хъæрзæд. 
Дæ сæ цард, сæ табу дæр, 
Ир, дæ дзылы саггуырдтæн, 
Кад уын урссæр сабитæ! 
Иры номдзыд сабитæ! 

Цин æмæ сагъсес 
321 
ИССÆ 
«Иссæ Ирыстонæн хорзæй цы фæци?» — 
зæгъджытæ дæр вæййы. *. 
Нæ, нæ, нæ хæлар, у дæ ныхас сонт, 
Нæй Иссæ, уæд дзыллæйы ныфс саст у. 
Нæ фыдгултæ æнæ Иссæтæ уæнт, 
Махæн та Иссæтæн ма уæд рафтæн. 
Иссæ ма нын æгас куы уаид ныр, 
Слæууид уæд ирон æфсады сæргъы, 
Йæ нæргæ хъæлæс айхъуысид: «Бæх мын!» 
Знаджы цæст нæ хæцид та йæ дугъыл. 
Цы фæтæн риу уыд дун-дунейæн уарт, 
Уартджын уаид нæ адæм уыцы риуæй, 
Нæ чысыл зæхмæ не ’рбауæндид арт, — 
Уары туг Иссæйæ ’вдæлон Ирыл. 
11 Хостыхъоты Зинæ 

322 
Хостыхъоты Зинсе 
ДЗЫРДДАГЗÆХХ 
Йæ хæстдзагъд хъæбулты 
Бынылзад Ирыстон, 
Тымбыл къухæй дæ дуар 
Уый чи хойы, цæй! 
Дæ хъæбулты тугæй 
Æлхæд зæхх æввонгæй 
Ныр чи кæны, акæс, 
Тыхтона дæуæй! 
Æдзард фыртты тугæй, 
Æдзард фыртты цардæй 
Æлхæд зæхх дæ уаз у, 
Лæваргæнгæ нæу. 
Дæ хъарæджы хай у, 
Дæ цæссыджы хай у, 
Æндæра дзырддаг зæхх 
Цæмæн хъæуы дæу?! 
Дæ тугæрхæм риуыл 
Дæ ордентæ бакæн, 
Дæ хæстон майдантæ, 
Дæ Кады нысан! 
Уæд фендзæни дуне, 
Зæгъдзысты уæд адæм, 
Лæг чи у, лæг чи нæу, 
Кæй цæсгом у сау. 

Цин æмæ сагъæс 
323 
ДАУЫТ-СОСЛАНЫ ТУГВÆДТÆ 
Цы нын бакодтай де ’ууæндагæй иухатт, 
Нæ кадылмард хæстон фыдæл, æркæс-ма, 
Дæ нæргæ хъару Ирыл чердæм рахатт, 
Майдан уæддæр куы ’рхастаис дæ къæсмæ. 
Дæ риуæмбæрц кæй сæраппонд фæгæрстай 
Фыдхæстыты, кæмæн уыдтæ сæрылхаст?! — 
Уæларвон лæг, кæйдæр рæсугьды уарзтæй 
Ысфæлдисынмæ хъавыдтæ зæххон уарзт. 
Æвæццæгæн дæ уымæн айрох Ир дæр, — 
Уарзт байтаудзынæн ацы хæхты, — загьтай... 
Фæлæ... дæ фæрцы даргъ-уæрæх у чидæр, 
Ыстæм ма ’рмæстдæр цагьдуæлдæйттæ мах та. 
Нæ кæрæдзи ма не ’нгуылдзтыл нымайæм, 
Дæуæн та, зæгъынц, мин-мины уыд де ’фсад, 
Сæ къæхты хъæр кæй зæххы хъустыл уайы 
Ныр дæр?.. Цытæ нын бакодтай, нæ Сослан! 
Сæрысæфтæй кæй бахызтай кæддæрты, 
Къæдзилхъилæй сæхи æлдæрттæ хонынц, — 
Дæ тугвæдтыл æрцардыстæм, уæддæр нæ 
Æдзух-æдзух æрцæуæггагæй тонынц. 

324 
Хостыхъоты Зинæ 
РАЙГУЫРÆН БÆСТÆ 
Нæ фыдæлтæ, уæ бынтæ нын кæм ысты, 
Бæстыхай нын кæм ыскодтат, цы ран?! 
Кæм æртæнæг кæддæр нæ бæзджын хъæстæ?! 
Кæм ныгæд дæ, нæргæ хæстон — алан?! 
Кæм зæххæй хъуысы де стджытæн сæ хъæрзын, 
Дæ цард кæй куыдз, кæй хæрæгæн тыдтай?! 
Йæ къæдзил даргь кæмæн ныззылд дæ фæрцы, — 
Ыскодта ныр нæ цæрæнтæ дзырддаг. 
Ысхан и уый, ныссих, ныммæлхъ йæ гуннтæй, 
Æрбацыд нæм йæ хъал калгæ хæстмæ, 
Æмæ та Иры кадавар лæппутæ 
Æлхæнынц тугæй райгуырæн бæстæ. 

Цин æмæ сагъæс 
325 
чиныджы ис 
ЧИНЫГ«СÆУУОН ÆРТÆХ» 
Адæм 5 
«Æз — сылгоймаг, цардаразæг фарн дæн...» б 
Мадæлон æвзаг 7 
Мæ зарæг 8 
«Суадæттæ нын сусæг зарæг зарынц...» 9 
Æвзонг чызг 10 
«Цæстытæ — дыууæ фарсты нысаны...» 11 
«Уалдзыгон фæзты ды бирæ фæцыдтæ...» 12 
« Зилдухгæнгæ ’рхаудзынæн сыфтæрау...» — 
«Хохы скъуыдæй уазал суар цæуы...» — 
«Æз кæуын. Мæ цæссыг, донау, уайы...» 13 
«Цыма зæхмæ стъалытæ ызгъæлди...» — 
«О, фæлтау куы ныххауид нæ быны...» 14 
«Цæттæ фæллæйттæм не ’рцыди мæ фæлтæр...» .... 15 
«Ракур мæйы ’взист сыкъатæ...» 16 
«Æз’ам цæрын бæрзонд мигъты хъæбысы...» 17 
Хъæууон лæппу 18 
Бабайы мысын 19 
Зарæг 20 
ЧИНЫГ «ÆРВГЬУЫЗ САГЪÆСТÆ» 
Цард 21 
«Арвырттывд цы сабыр мигъты ’мбæхсы...» 22 
Лæджы цард 23 
«Æртæфсти цъиуыл дысоны фыдуазал...» 24 
«Арв ныхъхъуынджын...» 25 

326 
Хостыхъоты Зинсе 
Зæхх 26 
Монолог 27 
Уæ фарн 28 
Реком 29 
Зынгхуыст æмгарæн 30 
Ног аз 31 
Поэт 32 
Урс хилтæ 33 
Венерæ 34 
Æрдзмæ курдиат 35 
Мæ зæрдæ 36 
« Ныссаудалынг, ныггомыг бæстæ...» 37 
«Уарди сыгьд, мæ зæрдæйау, дæ разы...» 38 
Дауит Сослан 39 
Æгъдау 40 
«Дæ сагъд бæласыл хур йæ тынтæ луары...» 42 
Ды нал дæ 43 
Дыргъ бæласмæ 44 
«Ды ма тыхс, гыцци, иу мур дæр мæн тыххæй...»... 45 
«Мæнгæй нæ уасыд райсомсарæй уасæг...» 46 
«Дзыцца, дзыцца, дæ дондзау чызг дæм дард и...» . 48 
«Куы зонис ныр, гыцци, куыд тынг фæллад дæн!...»49 
Нæ табуйаг 50 
«Æмбæрзы уалдзæг хуссæрттыл цъæх дари...» 51 
Гыццимæ 52 
Уæддæр-иу ма зæгъ 53 
«Æгъуыссæг уасджытæ æрбайгом кодтой рудзынг...» 54 
Хъарæг 55 
«Цом-ма иумæ ацæуæм нæ хъæумæ...» 56 
Мæ мысинаг 57 
Ды — мæ дуне 59 

Цин æмæ сагъæс 327 
« Мæ цæстытæ дын, дам-думгæнаг устытау...» 60 
« Сæуæхсид судздзæн абонау цъæх арвыл...» — 
«О, уыцы уалдзыгон къæвдатæ...» 61 
Сылгоймаг 62 
«Арв мæнау — йæ цъæх амондæй расыг...» 63 
Уазвæндаг 64 
Мадымайрæм, ацы хатт дæм дзурын...» 65 
Денджызæй рахызт 66 
Лæгтæм 67 
«Арв бындзыггай йæ урс хилтæ тондзæн...» 68 
«Цы цæргæс уыдтæ знон дæр ма, цы цæргæс!...» .... 69 
«Ныр дæр дæ цæстыл уайдзынæн æвзонгæй...» 70 
Сатанайы бæллиц 71 
Лæджы хъару 72 
Абхазаг куплеттæ 73 
Евæ 77 
Сылгоймаджы мидмонолог 78 
«Цыма дуне знон райгуырди ногæй...» 79 
Моладзан 80 
Сусæг ныхас 83 
ЧИНЫГ «УАРЗОНДЗИНАДЫ МОНОЛОГ» 
«Куы мын æрцъæл кæна зæххы фыдæх мæ зæрдæ...» 85 
«Фæзæгъын, — ехх, цæргæсау арвмæ стæх...» 86 
«Æз мæ зæрдæйы рæхыстæй...» 87 
Ныууадз мæ ам 88 
Дзыццайы писмотæ 89 
Мыййаг та 93 
«Ныхас куы ’рыфты ’мæ мын устытæ куы дзурынц...» 94 
«Дæ разæй та фæци, дзыцца, дæ хыл...» 95 
Къахвæндаг 96 
Сослан 98 
«Ехх, цы уалдзæг у, цы хуртæ! 99 

328 Хостыхъоты Зинсе 
Дæ фæстæ 100 
Мæ хъæу 101 
Сæууон нывтæ 102 
Фæндагамонд 103 
Æмгар 104 
Цæргæсымæлæт 105 
Уадз æмæ 106 
Ам каст æнхъæлмæ 107 
Къæвдайы æртах 108 
Хивæнд 109 
ЧИНЫГ «СÆУÆХСИДЫ ЗÆЛТÆ» 
Уарзондзинад 110 
Кæцæй — 
Лæгтыдзуары бон — 
Сойынцырагъ 111 
Булæмæргь 112 
Цыт 113 
Ныббар мын, уалдзæг 114 
Ды дæ нæртон 115 
Мæ бæлас 116 
Нæ амонд 117 
У арзт 118 
Æрвæрттывды уысмы 119 
Кæсын æнхъæлмæ 120 
«Искуы æртасдзынæн, ма ’нхъæлут афтæ...» 121 
Фыццаг æртах 122 
«Фæлгъауы арв сæумæрайсомæй уарын...» 123 
«Ды разындтæ æнæбон хъал мæгуыртæй...» 124 
«Æрра дæ, мæ зæрдæ? Дæ сæрæй цы рæмудзыс...»125 
Мæ хибар къуым 126 
Уалдзыгон сыфтæр 127 
Сыкъа 128 
Цъиу 129 

Цин æмæ сагъæс 
329 
Кæм 130 
Цымæ кæцæй 131 
Аххос 132 
«Критик нæм нæй чи дзуры, уыдонмæ...» 133 
Барæг 134 
Дур 135 
Кæд, мыййаг 136 
Уæд бамбардзынæн 137 
Иры ныфсæй 138 
Зæгъ-мамын искуы 139 
Уазæг 140 
Сабырдзинад 141 
Цæргæстæ 142 
Лæджы кар 143 
Æндæр 144 
Мад 145 
Мæ базыртæ 146 
Ногбон æхсæвы хъуырдухæн 147 
Хæлæг 148 
Куыдз 149 
Масты уысмы 150 
«Уазал, фыдыусау, уæрагæй риуыгъгæ...» 151 
Куыд æрæгмæ 152 
Цæмæн ма , 153 
Ныфс 154 
Рæсугъд амонд 155 
Пабло Нерудайы фæстаг бонтæ 156 
Ацæудзыстæм 157 
Сæгъы уд 158 
Æгъуыссæг æхсæв 159 
Мæ быдыр 1^0 
Амонд 162 
Нæхи сых 164 

330 
Хостыхъоты Зинсе 
Къæсæры хъарм 166 
Рыст зæрдæ 167 
Арвы нæрын 168 
Булæмæргъ кæуы 169 
ЧИНЫГ «ÆМÆ ЦАГЪТА ДЗÆНГÆРДЖЫТÆ 
УАЛДЗÆГ» 
«Рæсугъд зæрдæ нæ амæлы...» 170 
Мæ ном 171 
Фæдзæхст 173 
Æвæццæгæн 174 
Цагъары хъынцъым 175 
Фыстæг хъæумæ 176 
«Сæуæхсид судздзæн абонау цъæх арвыл...» 178 
Фæфæндараст нæ буц фæззæг, нæ дарæг...» — 
Царды фæззæгмæ 179 
Къостайæн 180 
Сабийы ныфс 181 
Дыууæ уасæджы 182 
Ногбоны æхсæв 183 
«Ехх, кæддæр дæ цы ’рра уарзтæй уарзтон!...».... 184 
Æрбалæууа та уалдзæг 185 
Раг иры чызджытæм 186 
Дæ цардмæ 187 
Дзæбидыр 188 
«Дæуимæ бамыр даргъ æхсæвты аргъау...» 189 
Уалдзæг 190 
Рæстад 191 
Рæвдыд 192 
«Цыма мын къахтай миты бынæй рагуалдзæг...» ..193 
Ногбоны сæнттæ 194 
,«Æрцыд та урс зымæг, æмæ ныффæлурс 6æстæ...»195 
«Ехх, ныр та ма цæй уалдзæгтæ вæййы...» 196 
«Æрдзы ’гъдау чи ивы, — амæлы мад...» 197 

Цин æмæ сагъæс 331 
«Дысон-бонмæ хæйрæгæн фæкуывтон...» 198 
«Цы кæнæм ныр, кæдæм лидзæм, мæ зарæг...» .... 199 
Зæххы катай 200 
Ф æ л æ у æ дд æ р 201 
Цæмæн 202 
«Цæуын, зæгъгæ, цæй æвæлмонæй загътай...» 203 
Зарæг 204 
Мæ зарджыты хуыздæр 205 
ЧИНЫГ «ÆРВНÆРЫНЫ РАЗМÆ» 
«Æз равзæрдтæн табу кæнынæн адæмæн...» 206 
«Æхсæвы ронæй рабырыд сæуæхсид...» — 
«Æрфæззæг и, ныссæлфынæг и бæстæ...» — 
«Дæуау сæркъуыр зæххыл нæма уыд, рæстæг...» . 207 
«Æнхъæлдтон, н’ауайдзынæ, никæдуал...» 208 
«Æнæ уалдзæг мæ ма фæкæ, æнæ хур бон...» 209 
«Зымæг 210 
«Евæйы хъыг 211 
«Мæ зарджытæ — 
Уынаффæ 212 
Æхсæвы хъуырдухæн 213 
Хъæды 214 
«Зарæг нал цæуы æмхиц дæр...» 215 
Æнахуыр тых 216 
«Цъæх æвзонгад, цъæх бæллицты цъæх...» 218 
«Цæй, кæм хаттæ, уарзондзинад — сау лæппу...» .219 
Цыма та 220 
Зæрыбоны фæсмон 221 
Фыдæхы бæлас 222 
Æрæджиауы хорзæх 224 
«Гъай цы диссаг у, цы сæрд у!...» 225 
Урс уалдзæг 226 
Мæ аргъуыды лæг 227 
Дауыт-Сосланы æндæрг 228 

332 
Хостыхъоты Зинæ 
Ирыстоны фырттæм 230 
Гокъонаты Кабæйæн 231 
«Цы уыд мæ сонт дуг, циу мæ кар дæр...» 232 
«Æниу ды уыдæттæн цы зыдтай...» 233 
«Цард, иу бон дыл мæ тæригъæд ныууардзæни...» 234 
«Царды ’лгьыстон, цард мын загъта: — 
Сабимæ — 
«Ысхызт та зæрдæ зымæджы ныккæндæй...» 235 
М æ ц ыр агъдар 236 
Ирон æвзаг уæйгæнджытæм 237 
Калоты Хазбийæн 238 
«Мæ уд дæр зилы хæйрæджыты ’рфæнты...» 239 
Фæстаглæвар 240 
О урс гæххæтт — æдзæрæг зæххы гæппæл...» 241 
Рухсдæр фидæн 242 
Хæлæрттæм 243 
«Мæн у, æнхъæлут, амæндты бæстæ...» 244 
«Хуыцау, æнхъæлдæн, не сæфт дæ æрфæндыд...» — 
«О мæ уд, ды иу рæстдзинад базон...» — 
«Æз иу хъуыддагыл хинымæр тыхсын...» — 
Фембæлд 245 
Кæдæм 246 
«Æнæрай ма фæуай дæ сихæй...» 247 
«Хуыцауы бæсты æз Хуыцау куы уаин...» 248 
Фантази 249 
«Сæуæхсиды тынтæ æрпырх ысты хæхтыл...» 250 
О, уарзондзинад, урсбоцъо зæронд æрра...» — 
Халон 251 
«Арвæй раивылд тыгъдызæй...» 252 
Зæххон дуне ’. 253 
Сахарæйы фæндæгтæ 254 
Уайдзæф зæххæн 255 
«Зæгъ-ма, цы дын кодтон, дунейы сæр...» 256 

Цин æмæ сагъæс 333 
«Ды — изæрон зæл мæ уды 257 
«Кæсут-ма талынг æхсæв рæгътæм...» 258 
Чызгон зæрдæ 259 
Ахмæты чызг 260 
«Мæй ацауындзæг бур гæдыйау бæрзыл...» 261 
«Цард йæхи фынæй арсау ныууыгъта...» 262 
Рынчынмад 263 
Доны къабаз 264 
«Цы мæм æрбахур дæ, мæрдты хурау...» 265 
Арвы дуар 266 
«Рудзынджы къуырцц ауади мæ...» 268 
«Уалдзыгон ивæнтæ зæрдæйæ...» 269 
Хæфс 272 
Идеал 274 
Зымæгон бындз 278 
Дзырды бардуаг 279 
Æртæ кæрдзыны 280 
Маринæ Цветаевайæн 283 
«О Евæ ’мæ Адамы цот, цы кодтам?...» 285 
Бæллицтæ 286 
Кавказы поэттæм 287 
Цырт 288 
Ма бадзур 289 
«Рацыдис дæ зæрдæ мемæ хæстмæ...» 290 
Куыдз 291 
Хæдтæхæг 292 
Ныв 293 
Блокадæ 294 
Звиад Гамсахурдиамæ 295 
«Цыма рагæй дымгæмæ нæ дардтай...» 296 
«О, ды фыдæй фыртмæ уыдтæ Чырысти...» 297 
Сидт 298 
«Цыма рагæй нæ хъарджытæ кодтай...» 299 

334 
Хостыхъоты Зинæ 
Маку 300 
Цæголты Кимæн 301 
Гуыцмæзты Алешæн 302 
Æмгæрттæ бадзурынц 304 
Бестауты Гиуæргимæ 305 
«Сæгъуыссæг зæрдæ, фæсхохмæ æхсайы...» 307 
«Агуыры знæт æфсæдтæ — бирæ...» — 
«Иры куы ныддардæуыд артмæ...» — 
«Цæргæбонты дæ хæстонтыл нæ ауæрстай...» 308 
Хуссары хæстонтæн 309 
«Нæй мур фыдæхы уаг мæ уды, зонын...» 310 
Знæт дæлимон — 
Куывд 311 
Чысылыстæм, фæлæ 312 
Фæдисы хъæр 313 
«Мæ бон дын циу, цы зæрдæ дын æвæрон...» 314 
«Авдæны зарæг Ирыстоны саударæны...» 315 
Чъреба 316 
Фæдисы катай 317 
У æлмæрдты 319 
Кад уын Иры сабитæ 320 
Иссæ 321 
Дзырддаг зæхх 322 
Дауыт-Сосланы тугвæдтæ 323 
Райгуырæн бæстæ 324 

Литературно-художественное издание 
Хостикоева Зинаида Ахметовна 
И радостъ и печаль 
Стихи 
на осетинском языке 
Редактор Л.Е. Валиев 
Художник В. С. Григорян 
Техническийредактор А5. Ядыкина 
Корректор Т.А. Казбекова 
Компьютерная верстка Дж. О. Амбаловой 

Сдано в набор 17.06.11. Подписано к печати 27.01.12. Формат 
бумаги ^ОхЮО’/зг- Бум. офс. № 1. Гарн. шрифта «Кудряшов». 
Печать офсетнля. Усл.-п.л. 13,54. Учетно-изд. л. 7,29. Тираж 
500 экз. Заказ № 1545. С 1 
Министерство культуры и массовых коммуникаций РСО—Алания 
ГУП РСО—Алания «Издательство «Ир», 362040, г. Владикав- 
каз, проспект Мира, 25. 
Отпечатано с готовых диапозитивов в ОАО «Издательско-полн- 
графическое предприятие им. В.А. Гассиева», 362011, г. Влади- 
кавказ, ул. Тельмана, 16. 

