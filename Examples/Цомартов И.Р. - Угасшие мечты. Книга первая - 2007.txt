Цомартаты Изæтбег 
РОМАН 
Фыццаг чиныг 

84 Осет 
Ц-72 
Цомартаты И. 
Ц — 72 Зынгхуыст бæллицтæ. Роман. — Дзæуджыхъæу: Ир, 
2007. 
Фыццаг чиныг. 2007 - 399 ф. 
Цомартов И.Р. 
Угасшие мечты. Роман. Кн. 1 
В первой книге романа «Угасшие мечты» показаны полные униже- 
ний и разочаровании детство и отрочество обездоленного «маленького 
человека», его мучительный поиск истины. Пройдя все круги ада, он 
сохраняет чистое сердце и способность творить добро, мечтает посвя- 
тить свою жизнь обществу, в котором исиытывает невыносимые стра- 
дания. 
84 Осет 
© ГУП «Издательство «Ир», 2007 
© Цомартов И.Р., 2007 
© Григорян В.С., оформление, 2007 
4702040000 - 3 
Ц МШ(ОЗ) - 07 ^-07 
ISBN 5-7534-0260-7 

Бирæ азты уæхскуæзæй кæуыл 
фсекуыстон, уыцы чиныг мын тынг 
зынаргъ у, æмæ йæ æхсызгонæй лæвар 
кæнын Иры уарзон хъæбул, номдзыд 
ахуыргонд, журналист, ахуыргæнæг, 
ирон адæмы хæрзгæнæг æмæ мæ 
сыгъдæгзæрдæ хеелар Мæхæмæтты 
Ахуырбегæн. 
Дыууæ урс хъазы сæ рæсугъд сæртæ бæрзонд систой æмæ сæ 
удыкъæртты хуызæн лæппынты цур къæрцхъусæй лæууынц. Сæ 
иу — стырдæр æмæ схъæлдæр, иннæ — къаддæр æмæ хæдæфсарм- 
дæр. Бакæс сæм, уæд сæхицæй уæздандæр мæргътæ нæй. Уæлар- 
вæй æртæхгæ зæдтæ раст, фæлæ дæ уый ма фæсайæд. Чысыл дæр 
дыл сæ зæрдæ куы фæхуда, уæд дæ гуырæй райгæ у. Сæ сабыр- 
дзинад цæстыфæныкъуылдмæ цыдæр æрбауыдзæн, æмæ дæ балгъи- 
тæг — афтæ. Æвиппайды фезнæт уыдзысты æмæ дыл тутдзых хъæрц- 
цыгъатау сæхи ныццæвдзысты. Цыма дæ æппындæр ницæмæ да- 
рынц, уыйау дын дæ буарæй гæбæзтæ срæдувдзысты. Цы — мад, 
цы — фыд. Ахæм рæстæджы сæ иуæй иннæ — налатдæр, сæ иуæй 
иннæ — фыдзыкъуырдæр. 
Бæлвырд æй зонын, сæ гыццыл хуртæм мæ хæстæг нæ бауадз- 
дзысты. Уый нæ, фæлæ ма мæ масты хай дæр бакæндзысты, уæд- 
дæр сæм мæхи хъавгæ фæласын. Афтæ мæм кæсы, цыма сæм мæ 
ныфс куынæ бахæссон, уæд мыл сæхинымæр фæхуддзысты. Кауы 
рæбын зæронд къæцæлтæ бæргæ и, фæлæ дзы иу дæр мæ къухмæ 
нæ исын — мæ сæрмæ йæ нæ хæссын. Уыдонмæ хæцæнгарз куы- 
нæ и, уæд мæнмæ цæмæн хъуамæ уа? 
Хуры цыма исчи цæхæрæй райста, уыйау сзынг и æмæ бæстæ 
судзы. Цы хъару йæм и, уый æз мæхиуыл хорз æнкъарын, уымæн 
æмæ мыл къахæй сæрмæ ницы и. Мæ мад мæ куыдæй ныййардта, 
афтæмæй лæууын бæстастæу. Зæхх ранæй-рæтты фыртæвдæй ас- 
къуыди. Фæндагыл бæзджын рыг фадхъултæм схæццæ и. Рæстæ- 
гæй-рæстæгмæ йыл уæзласæн машинæ куы азгъоры, уæд уыцы 
пъæрайæ хæрдмæ сысты, хъæуыл сабыргай ахæлиу вæййы, цыма 
йæ йæ чъизи хъæбысы æрбатухынмæ фæхъавы, æмæ йын дзæв- 

4 
Цомартаты Изæтбег 
гар рæстæг фæстæмæ æрбадæн нал вæййы. Сæрд йæ тæмæны 
нæма бацыди, афтæмæй кæрдæг бур-бурид адардта. Уый æдде ма 
йыл рыг дæр æнахуыр фыдынд нывтæ сарæзта, æмæ йæ уындæй 
зæрдæ, цы мæгуыр у, уымæй мæгуырдæр кæны. Сæх-къæвда йыл 
куы ’рцæуа, уæддæр ын, мæнмæ гæсгæ, йæ мард уæнгтыл схæ- 
цын нал бафæраздзæн. 
Гыццыл бур хъазы лæппынтæ сæ мадæлты алыварс сдзыгуыр 
сты æмæ сæ хæринаг курынц, фæлæ сын уыдон цы раттой, уый 
нæ зонынц. Иу дзы чысыл æддæдæр ацыди æмæ кæрдæджы мур- 
тыл зилы. Исты рыгæйдзаг мæнгуд хал куы ссары, уæд ыл йæ 
сырх бырынкъæй схæц-схæц райдайы æмæ фæстæмæ ахауы, ты- 
хамæлттæй сысты æмæ та расыгау цудтытæгæнгæ дарддæр ацæуы. 
Цыфæнды куы фæуа, уæддæр æй хъуамæ фелвасон æмæ йын фыр- 
буцæй йæ фæлмæн сæр мæ дзыхы атъыссон. Карчы цъиутæн дæр 
афтæ фæкæнын. Уый мæ тыхджын уарзты æвдисæн у. Нартхоры 
ссады змæст дæр сын рахæссин, фæлæ нæм нæй. Цы уа, уый уæд, 
зæгъгæ йæм мæхи баппæрстон, фæлæ йыл нæ фæхæст дæн. Мæ 
хъуыдыйы кæрон дæр нæ уыди, йæ лæмæгъ къæхтыл тыххæй чи 
лæууы, уыцы æнахъом цъиу йæ мадмæ афтæ цæрдæг базгъор- 
дзæн, уый. Тасдзинад ыл базыртæ ныссагъта, æмæ уадидæгæн 
иннæты ’хсæн фæмидæг и. Ахæм тæлтæг фезмæлдмæ йæм не 
’нхъæлмæ кастæн æмæ мæ бынаты сагъдауæй аззадтæн. Фырдис- 
сагæй мæ æрбайрох и, йæ ныййарджытæ йæ цæстыгагуыйау кæй 
хъахъхъæнынц æмæ мын мæ къæйных ми кæй нæ ныббардзысты, 
уый. Сæ мæстæлгъæд сыф-сыф сын куы айхъуыстон, уæд ме ’муд 
æрцыдтæн. Цæхгæр ма бæргæ фæзылдтæн, фæлæ байрæджы... 
Къахæй сæрмæ мыл иу фыды мур йеддæмæ нæй. Нæл хъаз 
мын цыма мæ тæнæг цармыл куынæ фæхæст уа, уымæй тарсти, 
уыйау йæ тыхджын бырынкъæй æфсæйнаг æлхъивæнтау ме ’рба- 
дæнты дзидзайыл æрхæцыди æмæ мæ йæ фидар базыртæй фы- 
дызнагау хойын райдыдта. Никуы мæ бауырныдтаид, зæххыл ахæм 
тыхджын маргъ ис, уый. Ныр дæр мæ нæ уырны, кæд ын йе 
’гъатыр цæфтæ мæхиуыл æвзарын, уæддæр. Афтæ мæм кæсы, 
цыма мæм цавæрдæр домбай цæрæгой хъазы хуызы æрбацыди 
æмæ мын мæ лæмæгъ буарæй мæ уд сласынмæ хъавы. Иучысыл 
дзы уæддæр куы феуæгъд уаин, уымæ мæ былыцъæрттæ хæрын, 
фæлæ мæ нæ уадзы. Знæтæй-знæтдæр кæны æмæ мæ тынгæй- 
тынгдæр хойы. Мæ буар афтæ дуды, æмæ мæм арвæй хуры цæст 
нал зыны. Мæ уд æрдуйæ нарæгдæр сси. Иугыццыл ма, æмæ мæ 
зæрдæ йæ куыстæй ныллæудзæни. Мæ риу атæвд и, æмæ бынтон 
æрлæмæгъ дæн. Хъаз мæ цыма марынмæ нæ, фæлæ æрцахуыр 
кæнынмæ хъавыди æмæ йæ хæс æххæстгондыл банымадта, уыйау 
мæ суагъта, æмæ бæстæ йе ’хсызгон «хъа-хъа»-йæ байдзаг и. Акъа- 

Зынгхуыст бæллицтæ 
5 
бæзтæ йæ кæнин, фæлæ йæм мæ ныфс нæ хæссын. Йæхи хæрдмæ 
куы сивазы, уæд мæнæй фæбæрзонддæр вæййы, æмæ йæм, ма- 
радз, бауæнд. Мæ зæнгтæ та цæмæ бадонзоныг сты, цымæ? Зæх- 
мæ куы ’рхауон, уымæй тæрсгæйæ акъаци бæласы къуындзихыл 
æрбадтæн, растдæр зæгъгæйæ, æрбадынмæ хъавыдтæн, фæлæ мæ 
цыма исчи армыдзаг судзинтæй срæхуыста, уыйау фесхъиудтон. 
Хъаз йе ’лхъивæнтæй кæм хæцыди, уырдæм тæрсгæ-ризгæйæ æв- 
налын æмæ — хуылыдз. Мæ къухмæ кæсын æмæ — туг! Мæ зæрдæ 
бауазал и. Адæргæй мæ кæуын мæ былалгъмæ схæццæ. Хъаз мæм 
æнæрвæссонхуызæй йæ чъылдым раздæхта æмæ, цыма æппын- 
дæр ницы æвзæрдзинад сарæзта, уыйау йæ лæппынтæм хъахъа- 
гæнгæйæ бацыди. Афтæ мæм кæсы, цыма мыл худгæ кæны, æмæ 
йæм мæстæй мæлын. 
— Дæ бон хорз, Ирбег, — хъуысы мæм хæрзхæстæгæй сыл- 
гоймаджы фæлмæн хъæлæс. Ме ’ргом æм аздæхтон. Хæрзконд 
бурхил чызг мæ цуры лæууы æмæ мæм йе стыр æрвхуыз цæсты- 
тæй худы. Мæлæты бæрзонд у. Уæвгæ, æз мæхæдæг гыццыл дæн, 
æмæ мæм хистæртæ се ’ппæт дæр бæрзонд кæсынц. 
— Нæ мæ зоныс? 
— Нагъ. 
— Æз дæ номæвæрæг дæн — Катя, — ноджы фæлмæндæрæй 
дзуры чызг. Йæхимæ мæ æрбалхъывта, æмæ дуне мæхи баци. Цы 
дзæбæх тæф кæны! Йæ фарсмæ лæууин æмæ лæууин. 
— Гыцци дын мæ кой нæ кодта? — фæрсы мæ дисхуызæй. 
— Куыннæма. Ном, дам, дыл уырыссаг чызг сæвæрдта. 
— О, уырыссаг дæн, — худгæйæ йæ сæр тилы Катя, æмæ йæ 
бур хæмпус дзыккутæ хуры тынтæм ферттив-ферттив кæнынц. 
— Кæд ирон нæ дæ, уæд нын не ’взаг афтæ хорз кæцæй зоныс? 
— Ам цардтæн. 
— Æмæ ныр та кæм цæрыс? 
— Горæты. 
Цæмæй ма йæ бафæрсон, уый нæ зонын æмæ хъусæй лæу- 
уын. Чызг мæ доны цурмæ бакодта, хæрдмæ мæ фелвæста æмæ 
мæ, æфсæйнаг хæтæлæй дон кæдæм кæлы, уыцы зæронд бæлæгъы 
æрæвæрдта. Йæ дæлармы йын нырма ныр бафиппайдтон чысыл 
тыхтон. Райхæлдта йæ. Урс майкæ, сау трусик æмæ бур туфлиты 
уындæй мæ зæрдæ барухс и. Кæсынæй сæм никуы бафсæдин, 
фæлæ мын Катя мæ сæр сапонæй æхсын райдыдта, æмæ мæ цæс- 
тытæ æвæндонæй æрæхгæдтон. 
— Мæгуыр йæ бон мæ гыццыл лæппуйæн, цы мæллæг у, царм 
æмæ стджытæ, — хъуысы та мæм йæ хъæлæс. Ацы хатт дзы бæл- 
вырд ахсын тæригъæддаг мыртæ, фæлæ мæ ныртæккæ мæхицæн 
тæригъæд кæнынмæ не ’вдæлы. Бæлæгъæй рæвдздæр куы асæр- 

6 
Цомартаты Изæтбег 
рæтт ласин æмæ мæ ног дзаумæттæ мæ уæлæ куы акæнин, уымæ 
бæллын, фæлæ мæ номæвæрæджы къухтæ мæлæты сындæг арха- 
йынц. Иу дзы мæ фæсонтыл сабыргай дæлæмæ æрцыди. Сины- 
сæртæм куы ’рхæццæ и, уæд фестъæлфыди. 
— Ай та дын цы кодта?! — тарстхуызæй мæ фæрсы Катя. 
— Хъаз мыл фæхæцыди. 
— Æмæ дын нæ риссы? 
Искуыдæр ма ахæм уæгъуыр хъазы хæст нæ риссы, фæлæ мæ 
лæмæгъдзинадыл куы басæттон, уæд ма цæй лæджы бындзæфхад дæн? 
— Куы мыл фæхæцыди, уæд дæр мын нæ рысти, ныр дæр 
мын нæ риссы! — сайын æй комкоммæ. 
— Хъазтæм хæстæг ма цу, мæ хур: сæ лæппынты хъахъхъæн- 
гæйæ дыл нæ бацауæрддзысты. 
— Æз сæ мурдæр ницæмæй тæрсын! — фидарæй дзурын бæгуы- 
лæгау. Катяйы ирдцъар цæсгомыл æмбаргæ мидбылхудт фæзын- 
ди. Мæ дæлæрмттыл та мын фæхæцыди, рогæй мæ фелвæста æмæ 
мæ лæгъз дурыл æрæвæрдта. Дур ахæм тæвд у, æмæ дзы мæ уд 
схауы, фæлæ ницы дзурын. Мæхи ныффидар кодтон æмæ, хуры 
тынтæм мæ хуылыдз буар кæд асур уыдзæн, уымæ æнæрхъæцæй 
æнхъæлмæ кæсын. Мæ номæвæрæг мын мæ бæзджын сæрыхъуынтæ 
сабыргай фасы. Дзаумæттæ мыл кæны. Фырцинæй мæ къæхтæ 
зæххыл нал хæцынц. Дун-дунетыл мæхицæй хъалдæр адæймаг 
нал и. Фæнды мæ азгъорын, уæларвмæ стæхын. Ехх, адæм мын 
иууылдæр мæ уæлæдарæс куы фениккой æмæ мын ыл куы бацин 
кæниккой, фæлæ бæстыл цъиуызмæлæг нæй, чысыл родтæ тутайы 
бын цы ривæд кæнынц, æндæр. 
— Де ’мбæлттæм ацу æмæ семæ ахъаз, — рæвдауæгау мæм 
дзуры Катя. Йæ хъæлæсы уагыл бæрæг у: мæнмæ йæ нал æвдæ- 
лы. Æнахуыр æнкъарæнтæ мæ сæ хъæбысы æрбатыхтой. Æрæ- 
джы дæр ма мæ номæвæрæджы нæ зыдтон, ныр мын ныййарæгау 
садджын и, æмæ дзы мæхи атонын нал фæразын. Адæймаджы 
зæрдæ балхæнынæн куыд гыццыл хъæуы, æвæдза. 
— Горæтмæ цæуыс? — фæрсын æй æнкъардæй? 
-О. 
— Æмæ мæ иннæ хатт уæхимæ ахондзынæ? 
— Æнæмæнг. 
Æргуыбыр мæм кодта æмæ мын мæ мæллæг русыл йæ сырха- 
хуырст рæсугъд былтæ авæрдта, стæй мын мæ сæр йæ риумæ ныл- 
хъывта. Йæ хæрздæф та йын æхсызгонæй ацахстон æмæ йæ зыдæй 
улæфын. Мæ цæнгтæ йæ нарæг астæуыл атыхстысты, æмæ мæ цæс- 
гомыл арт ссыгъди. Афтæ тынг цæмæ ныфсæрмы дæн, цымæ? Æвæц- 
цæг&ен, ме ’нкъарæнтæ æгæр кæй раргом кодтон, уый тыххæй. 
— Цæй, хæрзбон уал рау, мæ гыццыл лæппу, — дзуры мæм 
хатыркурæгау. Æвæндонæй йæ суагътон. Цыма йæ æппындæр ни- 

Зынгхуыст бæлпицтæ 
7 
куыуал фендзынæн, ахæм зæрдæйы уагæй йын йæ диссаджы аив 
цæсгоммæ зыдæй кæсын. Мæ уавæр мын æмбары æмæ мæм ныф- 
сæвæрæгау йæ мидбылты худы. Бæлвырд фæхъæлдзæгдæр дæн. 
Йæ фæлмæн урс къух хæрдмæ систа, æмæ йæ лыстæг даргъ æн- 
гуылдзтæ сæхимидæг базмæлыдысты. Куы райгуырдтæн, уæдæй 
нырмæ ахæм зæрдæисгæ адæймаг никуыма федтон æмæ мæ бына- 
ты кæлæнгондау лæууын. Катя мæм йæ чъылдым раздæхта æмæ 
дæргъæй-дæргъмæ уынджы уырдыгмæ араст и. Афтæ мæм кæсы, 
цыма сылгоймаг нæ, фæлæ уæларвон зæд у æмæ ныртæккæ уæл- 
дæфы атайдзæн. 
* * * 
Кæуы гыцци, хъарæг кæны, йæ судзгæ цæссыгтæй йæхи æхсы. 
Арвæй зæхмæ йæ зæрдæ ницæуылуал лæууы, æмæ йæ сæр къул- 
тыл хойы. 
— Уæуу, мæнæ куыд бабын дæн, мæнæ куыд бацарæфтыд 
дæн. Ныр ма цы кæнон, Хуыцауы хатырæй? Мæ хур мыл куы 
баталынг и, уæд ма куыд цæрон? 
Нæ фыдæй ахицæн и æмæ марой кæны, дзыназы. Мæ хистæр 
хо æмæ æфсымæр уынгмæ ацыдысты æмæ сæхицæн æнæмæтæй 
хъазынц, æз йæ цуры æнкъардæй лæууын. Фыццаг хатт æй уынын 
ахæм тæригъæддаг уавæры, æмæ мæ зæрдæ кæуындзæгæй ныт- 
тыппыр и. Истæмæй йын куы феххуыс кæнин, уый мæ фæнды, 
фæлæ мæ сæр ницы ахсы. Йæ хъарæг ме уæнгты иннæрдæм хизы. 
— О Хуыцау, мæ сывæллæттæн сæ бындур куы ныккалди, 
æнæ фыдæй куы баззадысты, уæд сæ иунæгæй куыд хæссон ацы 
зынвадат рæстæджы? Мæхи амарин, фæлæ мæ сидзæртæ кæй ба- 
хъæудзысты, йæ риумæ сæ чи ’рбалхъивдзæн, сæ гуыбынтæ сын 
чи бафсаддзæн, адæмæн бахæринаг куы ницы ис, уæд? 
Дуары хъинц фæцыди, æмæ мидæмæ æрбахызти мæ мады 
карæн сылгоймаг. Æцæг, гыцци бæрзонддæр æмæ рæсугъддæр у, 
уый та — ныллæгдæр æмæ фыдынддæр. 
— Кæуыс та, нæ?! — хъæрæй дзургæ æрбацæуы нæ цурмæ. — 
Ку, ку, афтæ дын хъæуы! Æз дын дзырдтон, Хъасболатмæ ма 
смой кæ, зæгъгæ, фæлæ мæм нæ байхъуыстай! Дæхи фæнд атард- 
тай æмæ ныр дæ бæзджын дзыккутæ тон, дæ рæсугъд уæрджытæ 
хой! Æнæхъæн мыггагæй дæ иу бакасты йаргъ не сты, афтæмæй 
дæ хынджылæг кæнынц! Æмæ мæ ходыгъд куынæ уаис, уæд къах 
— дæ роны, фæлæ дæ де ’фсымæрмæ гæсгæ бирæ уарзын, æмæ 
мын зын у дæ уавæр! 
— Мауал мæ удхарæй мар, Хади. Мæ гыццылтæ мæ куынæ 
уромиккой, уæд... уæд... 

8 
Цомартаты Изæтбег 
Гыцци зæронд тъахтинмæ бацыди, уæнгмардæй йыл ныддæл- 
гом и, æмæ йе уæхсчытæ фесхъиу-фесхъиу кæнынц. Йæ кæуын- 
мæ мæнæн дæр мæ цæстытæ доны зилынц. 
— «Мæ гыццылтæ, мæ гыццылтæ!» — мæстæймарæгау æй фæз- 
мы Хади. — Цы сæ кæныс, цымæ, дæ гыццылтæй?! Куы схъомыл 
уой, уæд дын цы фæуыдзысты?! Чызг мой скæндзæн, лæппутæ 
устытæ æрхæсдзысты æмæ дæ ныхъхъуытты уадздзысты! Кæд мæн- 
мæ хъусыс, уæд сæ уæртæ сæ фыдæн ратт æмæ дæ цæгатмæ рацу! 
Цæмæдæр гæсгæ йын йе знæт цæстытæй тæрсын æмæ мæ мид- 
бынаты ризын. 
— Цытæ дзурыс, Хади?! — йæ бынатæй фесхъиудта гыцци. — 
Уыцы карз ныхæстæ дæ дзыхæй та куыд схаудтой?! Æз мæ цоты 
ныууадзыны бæсты мæхи амардзынæн! 
Гыцци мæ йæ хъæбысы фелвæста æмæ мæ йæ риумæ æлхъи- 
вы, цыма нæ æцæгдæр исчи кæрæдзийæ куы фæхицæн кæна, уымæй 
тæрсы. Йæ буары хъарм ме уæнгты ахъардта, æмæ æрсабыр дæн. 
Ис мæм æрмæстдæр иу бæллиц, цæмæй нæ Хади нæхи бар ныу- 
уадза, фæлæ уымæн сæхимæ цæуын йæ хъуыдыйы кæрон дæр нæй. 
— Дæхи амарынмæ дæр дæ бирæ нал хъæуы. Рæхджы Хъас- 
болат йæхицæн ног ус æрхæсдзæн æмæ... 
— Цы?! — йæ цъæх цæстытæ фæхъоппæг сты мæ мадæн. — 
Нæ, нæ, уымæн уæвæн нæй! — хъуысы мæм йæ хъæрзын, æмæ 
мæ зæрдæмæ цыдæр тасдзинад фæхъуызы. 
— Ацы дунейы уæвæн цæмæн нæй, ахæмæй ницы и. Ды æн- 
хъæл дæ, дæ уарзон лæг ма дæм фæстæмæ æрбаздæхдзæн, уый та 
йæ хъус æндæрырдæм адардта. 
— Кæй куры? — фæрсы йæ гыцци. Йæ хъæлæсы уагыл бæрæг 
у, йæ зæрдæ ма цæуылдæр кæй дары, уый. Йæ цæнгтæ æрлæмæгъ 
сты, æмæ йæ хъæбысæй зæхмæ æрхызтæн. 
— Кæй куры, кæ! Дæлæ Бечмырзæйы чызджы! 
— Дунетханы? 
— О! Ды йын ам тыхтухæнтæгæнгæ йæ цоты хæссыс, уый та 
цæхæркалгæ урс кителы бадджытыл зилы! Æз дæуæй куы уаин, 
уæд ын фенын кæнин! 
Хади уыцы ныхæстæй цы зæгъынмæ хъавы, уый гыцци бам- 
бæрста æмæ йыл æнкъардæй йæ къух ауыгъта, ома царды æрцæ- 
уæн цы хъуыддагæн нæй, ууыл дзурын та цæмæ хъæуы? 
— Дæ къух мыл дзæгъæлы уигъыс! — æрбамæсты йæм Хади. 
— Дæхи æппындæр нæ уарзыс, æмæ дæ де ’фсин дæр лæдзæгæй 
уымæн надта! Æз ын дæ бынаты йæ лæдзæг йæ къухæй ратыдтаин 
æмгё йын дзы йæхи рагъ ныххостаин! Хуыцауæй дæ бауырнæд, 
Нинæ, ды иу хатт афтæ куы бакодтаис, уæд дын дæ лæг дæр æмæ 
йæ мад дæр аргъ кодтаиккой, ды та йæм лæгъстæйæ дзырдтай: 

Зынгхуыст бæллицтæ 
9 
«Уæууа, уыцы ус, дæ къух дæр нæ риссы æви?», æмæ æдзух 
тугæрхæмттæй цыдтæ! 
— Чи цы кæны, уый — йæхицæн. Хуыцау алкæй дæр уыны, — 
сабырæй дзуры гыцци. Рудзынджы ’рдæм аджих и æмæ йæ кæ- 
уынхъæлæсæй фæрсы: 
— Бафидыдтой, цымæ? 
— Гъер амæн цы загъдæуа?! Æз иуырдæм дзурын, ай та — 
иннæрдæм! Гукк, æдылы, дæ лæг ус куры, æмæ йæм мауал æн- 
хъæлмæ кæс! Йæ цоты йын ратт æмæ нæхимæ рацу! Дæ мад дæ 
мæтæй батади, мæгуыр, Хъасболаты хабар куы фехъуыста, уæд 
та бынтон æрхаудта. Мæ чызджы, дам, уыцы бирæгъæн куы лæ- 
вæрдтон, уæд, дам, мæ сæр кæм уыди? Фæлтау, дам, æй мæхи 
къухтæй мæрдтæм куы барвыстаин. 
— Раст нæу дзыцца. Æз цалдæр азы амондджын уыдтæн, тынг 
амондджын, — цыдæр адджын хъуыдытæ кæны, афтæмæй дзуры 
гыцци. Йæ цæсгомы хуызыл бæрæг у, мæ фыдмæ кæй смой кодта, 
ууыл мисхалы бæрц дæр фæсмон нæ кæны. 
— Гъе, уæууæй, гъе, мæ рæсугъд ходыгъд! Ацы мæнгард дунейы 
фынддæс æмæ ссæдз азы фæцардтæ, фæлæ дзы мурдæр ницы бам- 
бæрстай! — тæригъæдгæнæджы хъæлæсæй йын уайдзæф кæны Хади. 
— Цæмæй уыдтæ, цымæ, амондджын?! Дæ фыццаг лæппу мæйдзы- 
дæй амарди, дыккаг лæппуйы авдæны дæр нæ бабастай, афтæмæй 
йæ хистæр æфсымæры фæдыл ацыди! Де ’фсин дæ хæрдмæ скæсын 
никуы бауагъта! Ацал-ауал азы сæм дæ зæрдæйы фаг никуы бахорд- 
тай! Æхсæвæй, бонæй сын давæггаг хæрæджы хафт фæкодтай, аф- 
тæмæй дæ буар хуызæнæн дзаумайы хъæстæ никуы фæци! Цæмæй 
уыдтæ, цымæ, амондджын?! Дæ кафаг лæджы батæй?! 
— Бабын уай, гъер сывæллоны раз цытæ дзурыс? — фефсæр- 
мы гыцци æмæ мыл дуары ’рдæм ахæцыди. — Цу, мæ хæдзар, 
уынджы дæхи аирхæфс. 
Гыццийы мæ ме ’нæуынон уазæгимæ уадзын нæ фæнды. Афтæ 
мæм кæсы, цыма иумæ хæрзчысыл дæр куы аззайой, уæд нæ Хади 
нæ фыдæн раттын кæндзæн. Уыцы тасдзинад мын мæ къæхтæ 
сбаста, æмæ сæ размæ айсын нæ фæразын. 
* * * 
Фæлмæн къæвда цъæхвæлыст дуне æхсызгонæй æрæхсадта. 
Бæлæсты сыфтæртæ сатæг уддзæфмæ пæр-пæр кæнынц, цыма фыр- 
цинæй стæхынмæ хъавынц. Гыццыл цъиутæн сæ мад хæринаг 
куы ’рбахæссы, уæд ма уыдон скатай вæййынц афтæ. Нартхæрт- 
тæ се ’руад уæнгтыл схæцыдысты, æмæ сæ уындæй зæрдæ райы. 
Картофы хуым дæр цъæх-цъæхид дары. Ранæй-рæтты дзы дидин- 

10 
Цомартаты Изæтбег 
джытæ фæзынди, æмæ сæм цæст кæсынæй не ’фсæды. Мæ рæу- 
джытæн æрдзы хæрздæф куыд æхсызгон у, уый бæлвырд æнкъа- 
рын. Катя мын цы туфлитæ радта, уыдон — мæ къæхтыл, майкæ 
æмæ трусик — мæ уæлæ. Ахæм сыгъдæг нал сты, фæлæ сын ницы 
у. Гыцци бон-изæрмæ колхозы быдырты йæ уыргтæ хойы æмæ йæ 
мæ дзаумæттæ ’хсынмæ не ’вдæлы. Мæ хистæр хо Зæлинæ æмæ 
ме ’фсымæр Тугъан дæр кусынхъом фесты, æмæ сæ йемæ акодта. 
Тугъан зæххыбынтыдзæуæг у, исты хайыр дзы фена, уый мæ нæ 
уырны, фæлæ нæ гыццыл къæпи хъуыр-хъуыргæнгæ ахаста. Куыд 
кæсын, афтæмæй йæ хъул сах абадти. Къæвда йæ нартхоры хуы- 
мæй æнæ ратæргæ нæ фæуыдзæн, æмæ йæ рæхджы ардæм хъæуы. 
Цъæх фæткъуытæ бирæ уарзы, æмæ йын йе ссыдмæ уæртæ уыцы 
ныллæг бæласы къалиуæй иу-цалдæр куы ратонин. Мæхи комы- 
дæттæ дæр сæм бæргæ уайынц, фæлæ мæ фыдыфсымæрæй нæ 
уæндын. Мæнæ ацы хæдзар куы арæзтам, уæд мæм мæлæты фæл- 
мæнæй дзырдта. Самандур æм-иу хъæрзгæ-нæтгæ куы бахастон, 
уæд мæ-иу зæрдиагæй раппæлыди: «Гъеуый дын лæг!» Мæхицæй- 
иу хуымæтæджы буц ныддæн. Фырцинæй ма-иу чъырызмæсты 
бедрайыл дæр схæцыдтæн. «Нæ, нæ, нæ! Уый —" нæ! Дæ тæн 
аскъуындзæни!» — райхъуыст мæм-иу йæ аудæг хъæлæс. 
Нæ фыдæй куы ахицæн стæм, уæд ын цыма йæ сæрымагъз 
ивгæ бачындæуыди, уыйау фæиннæрдæм и. Йæ цæстæнгас нæм 
цæмæн аивта, уый не ’мбарын æмæ йыл мæхинымæр дис кæнын. 
Гъа, йæ чындзы ма уарзæд, фæлæ махмæ та цæуыл фæхæрам и? 
Æвзæрæй йын цы ракодтам? Иу дæр нæ йæм комкоммæ бакæсын 
куынæ уæнды. Цæмæн, уый нæ зонын, фæлæ дзы тæрсын. Дард- 
мæ йæ куы ауынын, уæддæр рæбинаг къуымы бамбæхсын. Ныр 
дæр мæнæ нæ хæдзары цур лæууын æмæ катай кæнын. Иуæй мæ 
фæткъуытæ æртонын фæнды, иннæмæй, мæ зыр-зыр цæуы. Уæд 
та æндæр искæй цæхæрадонмæ бахизин? Нæ, уый давд хуыйны, 
æмæ давын та мæ сæрмæ нæ хæссын. Фæхудинаг уæвыны бæсты 
сыдæй амæл. Цæй, кæд мын ницы кæнид. Цалдæр цъæх фæткъуы- 
йы тыххæй йе ’фсымæры хъæбулы куыд амардзæни? Мæ хъуы- 
дытæ мæ ныфс бауагътой æмæ колхозы правленийы къанторы ’рдæм 
аивæй акастæн. Сæйраг бухгалтерæй дзы кусы. Æдзухдæр ру- 
дзынджы цур гуыбырæй фæбады æмæ нымайæн къæбæлтæ дыу- 
уæрдæм фæракъуыр-бакъуыр кæны, фæлæ ацы хатт уым нæй. 
Уым куы бадид, уæд уыйбæрц тæссаг нæ уаид. Цалынмæ ардæм 
хæццæ кæнид, уæдмæ фæткъуытæ ратонин, скъæтмæ балидзин 
æмæ кæвдæсы бамбæхсин. Фæлæ сæхимæ куы разына æмæ мæ 
къантормæ цæугæйæ бæласы бын куы ’рцахса. Ацы хистæртæ 
диссаг сты — ссардтой, фæндаг кæуылты скæной, уый. Уæртæ 
уынджы — замманай уæрæх фæндаг. Нагъ, хъуамæ цæхæрадон 

Зынгхуыст бæллицтæ 
11 
ссæндой. Æмæ Хæмæт мæн куынæ хъыгдарид, уæд кæуылтыфæнды 
цæуæд. Ехх, цы уа, уый уæд! Фæткъуы бæласмæ сабыргай араст 
дæн. Иу къахдзæф, дыккаг, æртыккаг... Мæлæты æрæгмæ йæм 
хæццæ кæнын. «Рæвдздæр! Рæвдздæр!» — размæ схойын мæхи. 
Мæнæ — зад къалиу. Мæ къух æм сивæзтон æмæ дыууæ фæткъуы- 
йы æртыдтон. Иу дзы цы гыццыл у. Нырма дзы ницы ад уыдзæ- 
ни. Зæхмæ йæ æрæппæрстон, иннæ мæ роны атъыстон æмæ та 
мæ къух хæрдмæ сивæзтон, фæлæ йæ æваст фæстæмæ æристон, 
цыма мын тæвд къæйыл асыгъди, уыйау. 
— Ам та цы кусыс, хуыйы хъыбыл?! — мæ хъустæ амыр сты, 
арвы нæрдау кæмæй тарстæн, уыцы тыхджын хъæлæсæй. Цыма 
мæ пец æрцахста, уыйау фæкъуытты дæн. Чи зоны, куы алидзин, 
уæд мæ нæ асурид, фæлæ мæм лидзыны хъару нал и, æмæ мæ 
бынатæй фезмæлын дæр нæ фæразын. 
— Дæу нæ фæрсын?! — ноджы карздæрæй мæм дзуры мæ 
фыдыфсымæр. 
Исты дзуапп ын куы раттин, уый мæ фæнды, фæлæ мæ бон 
нæу. Йæ зæрдæйы фыдæхæй ифтыгъд цæстытæ мæм афтæ сзылд- 
та, æмæ фыртæссæй мæ ныхæстæ мæ хъуыры фæбадтысты. Мæ 
сæр æппындæр ницыуал ахсы æмæ, тæрхонмæ чи фенхъæлмæ 
кæсы, уыцы фыдгæнæгау гуыбырæй зæхмæ кæсын. Кæд дзы тынг 
тæрсын, уæддæр мæ кæронмæ нæ уырны, дыууæ цъæх фæткъуы- 
йы тыххæй мæ фæнæмдзæн, уый. Мæ сæры фахс йæ тыхджын 
цæфæй сдудыдта, æмæ иуварс атахтæн. 
— Кæмæ дзурын æз?! Ам цы кусыс?! — бынтон тызмæгæй мæ 
фæрсы Хæмæт. 
— Иу стыр гæды нартхæрттæ ссæндгæ-ссæндгæ рацыди, æмæ 
уый асырдтон, — æрбаймысыдтæн æнæнхъæлæджы. Уæвгæ, æрымы- 
сæггаг хабар нæу. Цæхæрадонмæ æцæгдæр гæдыйы фæдыл рацыд- 
тæн. Нартхæрттæ кæй ссæста, уый та ма йæм мæхицæй афтыдтон. 
— Цы загътай, цы?! Ноджы ма мæ сайгæ дæр кæныс?! — 
фæсæнтдзæф и лæг æмæ мын мæ хъус сивæзта. Фыррыстæй мæ 
уд схауы. Фæнды мæ мæ хъæлæсы дзаг ныхъхъæр кæнын, фæлæ 
мæ улæфæнтæ ахгæдтой æмæ ма, кæсаг доны былмæ куы раппа- 
рай, уыйау мæ дзых фæхæлиу-фæхæлиу кæнын. 
— Кæй сайыс ды?! Кæй сайыс, зæгъгæ, дæ нæ фæрсын?! — 
хъæр кæны мæ фыдыфсымæр æмæ мæ хойы йæ хъарутыл нæ 
ауæрдгæйæ. Фылдæр цæфтæ уайы мæ сæр æмæ мæ цæсгомыл. 
Дыууæ къухæй мын мæ хурхмæ фæлæбурдта æмæ мæ йæхимæ 
сивæзта. Сыгъд арахъхъ, хъæдындзтæ æмæ булчъыты тæф мын 
мæ хъуырысæртæ ахгæдта. Нырма йæ ныр бамбæрстон, расыг 
кæй у, уый, æмæ æрфæсмон кодтон, æвиппайды кæй нæ алыгъд- 
тæн, ууыл. 

12 
Цомартаты Изæтбег 
— Æз уын цал хатты загътон, дыргътæм цъæхæй ма ’вналут, 
зæгъгæ! Куы срæгъæд уой, уæд дзы уæ фæрстæ дæр атонæнт! — 
йæ хурхуадындзтæ ныттыппыр сты, афтæмæй мын тымбылкъу- 
хæй хойы мæ ных. Иу цæф дзы мæ цæстыл сæмбæлди, æмæ мыл 
дуне баталынг и. 
— Мæнæн никуы загътай, — мыст гæдыйы дзæмбытæй куы 
схъист-хъист кæна, уыйау æм дзурын мæнгуд хъæлæсæй, ома дæ- 
уæй уыцы ныхæстæ никуы фехъуыстон æмæ фæткъуытæ тонынмæ 
æрбацыдтæн, ныр æй зондзынæн æмæ никуыуал æрбацæудзынæн. 
Уый та мæ, æвæццæгæн, афтæ бамбæрста: «Дыргътæ цъæхæй ма 
тонут мын никуы загътай, афтæмæй ныр гæдыныхæстæ кæныс», 
æмæ бынтон сæрра и. Æрцытыл мæ систа æмæ мæ удхарæй мары. 
Ме ’ннæ ныхæстæ дæр дзы иннæрдæм куы ахизой, уый тæссæй мæ 
дзыхыл цъутта сæвæрдтон, фæлæ мæ уæддæр иу ран нæ уадзы. Мæ 
цонгыл мын фæхæцыди æмæ мæ картофы хуымы дыууæрдæм ра- 
лас-балас кæны, къахæй мæ хойы. Мæ амондæн, мæ фындзы туг 
фемæхсти, æмæ мæ æлгъаг куыдзау йæхицæй ассыдта. 
— Ам ма дæ иу хатт куы фенон, уæд дæ гуырæй райгæ у, 
куыдзы къæбыла! — айхъуыстон ма йын йæ фæстаг æртхъирæн 
æмæ картофы хуымы æрхуыссыдтæн. Афтæ мæм кæсы, цыма мæ 
цæнгтæ æмæ мæ зæнгтæ сæстытæ еты. Мæ сæр ныддур и, мæ ком 
ныххус, цæсгом дуды. Сыстыныл архайын, фæлæ мæ бон нæу. 
— Мæгуыры бонтæ, мæ бындур бакалди, ам та цы ми кæныс?! 
— æрæджиау мæм æрбайхъуысти гыццийы тарст хъæлæс. 
— Хæмæт мæ фæнадта, — тыхтæй-амæлттæй сфæрæзтон зæгъын. 
— Цæмæн? 
— Дыууæ фæткъуыйы æртыдтон... 
— Йæ хистæн бахъæуæнт дæ уды тæригъæдæй! Райсоммæ йæ 
къах дæр куыд нал атила, Хуыцау мын уый фенын кæнæд! — 
ралгъыста йæ гыцци æмæ мæ цъыфæйдзæгтæй йæ хъæбысмæ сис- 
та. Цы адджын у, æвæдза, йæ хъæбыс! Афтæ дзы хуыссин æмæ 
хуыссин. Ехх, ныр бафынæй у æмæ мауал райхъал у! Уыцы хъуы- 
ды мæм кæцæй фæзынди, нæ зонын, фæлæ дзы нæ тæрсын. 
Тæрсгæ нæ, фæлæ ма мын æхсызгон дæр у. Фыццаг хатт мæхи 
æнкъарын цыдæр æнахуыр уавæры, цæрын мæм нал цæуы. Амæ- 
лын та мæ фæнды æрмæстдæр мæ мады хъæбысы. 
— Сывæллоны афтæ фæнæм! Гъер уый хъæддаг сырд нæу?! — 
хъæрæй дзуры гыцци. Хæдзарæй урс кремы хуызæн фæлмæн са- 
пон рахаста æмæ мæ бæлæгъы найын райдыдта. Мæ цæсгом æп- 
пындæр бавналын нæ уарзы, æмæ’ мæ сæр дыууæрдæм радав- 
бада^ кæнын. Сылгоймæгтæ ныл æрæмбырд сты.' Зæлинæ æмæ 
Тугъан дæр иуварс лæууынц æмæ мæм кæуындзастæй кæсынц. 
— Уыцы къупыримæ ничи кæсы, сывæллонæн цы митæ бакод- 

Зынгхуыст бæялицтсе 
13 
та! Ныр ын йæ цæст куы сæппæрстаид, уæд та?! — йæ урс сæр 
дыууæрдæм тилы нæ сыхаг зæронд ус Госæма. 
— Тæрхондонмæ йыл бадæтт æмæ йæ ахæстоны сбадын кæн! 
Дохтырæй гæххæтт райс, мах та дын æвдисæнтæ уыдзыстæм! — 
йæ цъæхснаг хъæлæс нæры иннæ сылгоймагæн. 
— Раст дын зæгъы, Нинæ. Бахъаст ыл кæн тæрхоны лæгтæм, 
æмæ йын йæ бынат ссарой. Æрра куыдз уæгъдæй тæссаг у, — 
сабыр, фæлæ фидарæй дзуры æртыккаг. 
Æз нæ зонын, ахæстон цы у, уый, фæлæ сылгоймæгты ныхæ- 
стæм гæсгæ бæрæг у, мæ фыдыфсымæры мын хорз ран кæй нæ 
бадын кæнынц, уый. Чысыл раздæр мæ риуы цы стыр маст фых- 
ти, уымæн йæ фæд дæр нал баззади. Мæ цæстытыл ауади, Хæмæт 
ахæстоны куыд хъизæмар кæндзæн, уыцы æвирхъау ныв, æмæ 
мæ мады фæдджийыл мæхимæ рахæцыдтæн. 
— Гыцци, тæрхондонмæ йыл ма бадæтт: тæригъæд у. Æз мæ- 
хæдæг уыдтæн аххосджын. 
Мæ мад кæдæмдæр аджих и. Сылгоймæгтæ дæр сагъдауæй лæу- 
уынц. Нæ сæ уырны, уыцы ныхæстæ мæ дзыхæй схаудтой, уый. 
— Гыцци, æз фæткъуытæ давынмæ нал бацæудзынæн, нæ? Йæ 
фæткъуытæ йын куынæ давон, уæд та ма мæ цæй тыххæй нæмдзæн? 
— Мæ мæрдтыстæн, ацы сывæллон цардæй ницы фендзæн: 
æгæр фæлмæнзæрдæ у, — йæ цæстытæ йæ сæрбæттæны кæронæй 
сæрфгæ иуварс азылди Госæма. 
— Гыцци, тæрхондонмæ йыл нæ бадæтдзынæ, нæ? — мæхимæ 
ноджы тынгдæр ивазын мæ мады фæдджи. 
— Хорз, мæ хæдзар, хорз. Нæ йыл бадæтдзынæн, — æвæндонæй 
мын зæрдæ æвæры гыцци. — Хуыцау ын фæуæд тæрхонгæнæг! 
— Оммен, — йемæ сразы сты сылгоймæгтæ, æмæ мæ бæлæ- 
гъæй райста. Мæ рæсыд цæсгом ын сæрфын нæ уадзын. Мæ цъæх- 
хъулон мæллæг буарыл йе скъуыдтæ хæррæгъ цалдæр хатты арæх- 
стгай æрхаста, æмæ къахæй сæрмæ ныррызтæн. 
— Мæ фæрстæ сын айхæлой, æгæр-мæгуыр сæм хисæрфæн 
дæр нæй, — састхъæлæсæй дзуры Госæма. 
— Хъасболатæн æй Хуыцау ма ныббарæд, замманай чызджы 
фенамонд кодта! — мæ фыды мын хъæрæй æлгъиты, йæ фарсмæ 
цы фыдцъылызарæзт ныллæджытæ сылгоймаг и, уый. 
— Уагæр ма йæ цыппар азы куынæ фæкуырдтаид... 
— Йæхæдæг æй нæ ныууагътаид, йæ мад ын æй куынæ ныу- 
уадзын кодтаид, уæд. 
— Ма йæ раст кæ: лæджы хуызæн лæг йæ мадмæ нæ, фæлæ 
йæ Хуыцауыхаймæ дæр нæ байхъусдзæн. 
— Уымæй раст зæгъыс, фæлæ æвзаг дур халы, уæлдайдæр, сыл- 
гоймаджы æвзаг. Куыддæр Нинæ йæ уаты къуымы æрлæууыд, афтæ 
йын йæ фыдгой кæнын райдыдта. Хæзгул дæр ма йыл æрымысыди. 

14 
Цомартаты Изæтбег 
— Ма дзур! 
— О, о, хæзгул.Æмæ уыцы хабар нæ фехъуыстай? 
— Куынæ. 
— Хъасболат фронты куы уыди, уæд æм кæйдæр ныффыссын 
кодта, дæ ус, дам, уырыссаг салдатæй басывæрджын и. 
— Нинæйæ загъта? 
— О, о, Нинæйæ. 
— Æмæ тæригъæдæй та куыд нæ фæтарсти? 
— Цыма йæ нæ зоныс, цавæр адæймаг у, уый. Хъасболатæн Ир- 
бег йæхи халдих куынæ рауадаид, уæд йæ усы хъиладзагъдæй фæ- 
сырдтаид. Уый, йæ сæрмæ æгаддзинад чи ’рхæсса, ахæм лæг нæу. 
— Дæлдæр фæуæд, уастæн. Дæ бинойнаджы æртæ сывæллони- 
мæ афтид уаты ныууадз æмæ сын æппындæр мацæмæй æххуыс кæн. 
Гыццийæн устытæм хъусгæйæ йæ цæсгом ныттар и. Бæрæг у, 
сæ алы ныхас дæр ын карды цæфау зын кæй у, уый. 
— Ныр ма йын йе уæлæ цы скæнон? Айфыццаг ын Катя цы 
дзаумæттæ радта, уыдон ын ацы лæгсырд куы ныппырх кодта, — 
хъуысы та мæм йæ кæуынхъæлæс. 
Сылгоймæгтæ фæсыкк сты æмæ йæм тæригъæдгæнæджы каст 
кæнынц. 
— Ныр ацы тыхст рæстæджы æртæ сывæллоны цæмæй схæс- 
сынмæ хъавыс? — фæрсы йæ сæ иу. 
— Ау, сæ фыд сæм æппындæр нæ фæкæсдзæн? — дисхуызæй 
дзуры иннæ. — Саразын йеддæмæ сæ ницы хъæуы? 
— Уæдæмæ цы, уый зоныс, Нинæ? Бавдæл-ма æмæ сæ сæ фыдæн 
ратт. Уадз æмæ сæ йæхæдæг хæсса, — цыма стыр диссаджы ногдзи- 
над æрхъуыды кодта, уыйау зондджьгахуызæй дзуры æртыккаг. 
— Тынг раст дын зæгъы, Нинæ. Ацы сидзæртимæ ды бирæйы 
фаг не суыдзынæ, — фæстæрдыгæй мæм хъуысы иннæ усы хъæлæс. 
— О, райсдзæн сæ, куыннæ! Афтæ хорз йæ сæр! Æртæ къæ- 
дзилимæ ма йын Дунетханы рæсугъд бакомдзæн?! 
— Æз ын сæ бæгуыдæр раттин. Уæдæ уый йæ уды дзæбæхæн 
сылтимæ хæта, æз та йын йæ цотимæ тухæнæй мæлон? Нæ, мæ 
хæдзар, ныртæккæ æдылытæ нал и. Уый раздæр уыдыстæм æды- 
лы, æмæ нæ нæ лæгтæ цагъайрæгты бынаты æвæрдтой. 
— Ратт ын сæ, Нинæ, ратт ын сæ æмæ дæ лæджы фыддæра- 
гæн хуыздæр мой скæ, фырмæстæй йæ сау зæрдæ куыд атона! 
Сылгоймæгтæ гыцциимæ ахæм ныхас кæнынц, цыма йæ цот фос 
сты æмæ сæ рæвдздæр базармæ аласын хъæуы, науæд ын байрæджы 
уыдзæн. Иу дæр дзы махыл нæ мæт кæны. Сæ сагъæс у æрмæстдæр 
нæ м!ад. Уый йæ рæузонд лæгæй йæ маст райсæд, æндæр сæ ницы 
хъæуы. Гыцци сын се ’нæрхъуыды ныхæсты тыххæй кæд бауайдзæф 
кæндзæн, уымæ æнхъæлмæ кæсын, фæлæ уый ницы дзуры. Дойнаг- 

Зынгхуыст бæллицтæ 
15 
дурау æнцад лæууы æмæ йæ къæхты бынмæ æнкъардæй кæсы. Мæ 
буары рыстмæ ма бафтыди, кæронмæ кæй нæма ’моарын, фæлæ мæ 
зæрдæйы тæгтæй кæй æнкъарын, уыцы стыр тас... 
* * * 
Хæмæты уæрæх кæрт ныры хуызæн хæрзæфснайдæй никуы- 
ма федтон. Чызджытæ йæм хъуывгъанæй дон фæхастой,.6апырх 
æй кодтой æмæ йæ уатмæрзæн цъылынтæй биноныг марзт нык- 
кодтой. Нæ дзы рыджы мур и, нæ — гæххæтты гæбаз. Сара дæр 
кæрæй-кæронмæ —хæрзмарзт. Астæуæй дзы — даргъ стъолтæ. Сæ 
фæйнæфарс — фæхсбандæттæ. Нанайы къухы — лæдзæг, афтæ- 
мæй куы иу уаты фæмидæг вæййы, куы иннæ уаты. Йæ бæллиц 
сæххæст и — йе ’нæуынон чындзæй фервæзти æмæ абон йæ уар- 
зон фыртæн дыккаг ус хæссы. Йе ’нцъылдтæ мæллæг цæсгомæй 
мидоылхудт нал хицæн кæны. Баба кæд йе ’хсызгон æнкъарæнтæ 
æмбæхсыныл архайы, уæддæр ыл йæ сау æрттиваг цæстытæ ком- 
дзог цæуынц. Мидбылхудт йæ саулагъз хæрздаст цæсгомыл хуры 
тынау хъазы. Йæ сатæгсау сæрыхъуынтæ схæмпус сты æмæ йын 
йæ рæсугъддзинад ноджы ирддæрæй æвдисынц. Йæ хæрзконд 
уæнгтыл урс китель æмæ тарцъæх гæлифе диссаджы дзæбæх фи- 
дауынц. Чызджытæ йын йæ сау сæрак цырыхъхъытæ кремæй ныс- 
сæрфтой, æмæ айдæнау æрттивынц. 
Афтæ мæм кæсы, цыма мæ фыд нæу, фæлæ дард горæтаг 
уазæг у. Исты рæвдауæн ныхас мын куы зæгъид, уæд мæ бауыр- 
нид, мæ фыд кæй у, уый, фæлæ мæ хъуыды дæр нæ кæны. Мæ 
рæзты цалдæр хатты æрбацыди, фæлæ мæм иу хатт дæр йе ’ргом 
нæ раздæхта, цæстызулæй дæр мæм нæ ракасти, цыма уым дæр 
нæ дæн. Кæд нæ гыцциимæ ныууагъта, уæддæр æй æз бирæ уар- 
зын, фæлæ мæм йæхæдæг куыд ницы дзуры? Ау, нæ мæ уыны, 
йæ цæстытæм ын комкоммæ кæсын, уый? Кæд мæм истæуыл хæ- 
рам у? Æмæ мын æй уæд æргомæй цæуыннæ зæгъы?.. 
— Гъей, Гæратæ, уазæджы нæ уадзут?! — стыр сырхахуырст 
дуары цурæй хъæр кæны къамбецыйас лæг. 
— Уазæг — Хуыцауы уазæг, мидæмæ рацу, Дзамболат, — худ- 
гæйæ йæм дзуры нана, йæ размæ рауади æмæ йæ уатмæ фæкæны. — 
Æз дæм абондæргъы æнхъæлмæ кæсын, мæ къона. 
— Тыхсгæ-ма ма кæ, Нагъуæ. Уæллæгъи, нырма бон разæй и. 
Мах дын аизæр дæ чындзы дæ тæккæ хæдзармæ æртеу-теу кæн- 
дзыстæм, — йе ставд цонг нанайы мæллæг гуыбыр фæсонтыл æрæ- 
вæрдта, афтæмæй дзуры уазæг. 
Адæм цыма Дзамболатмæ æнхъæлмæ кастысты, уыйау иугай- 
дыгай æмбырд кæнын райдыдтой, æмæ цыбыр рæстæгмæ кæрт 
æмызмæлд сси. 

16 
Цомартаты Изæтбег 
Сывæллæтты хъæлæба хистæрты дзолгъо-молгъойæ фæтых- 
джындæр и. Фынгыл уæлибæхтæ фæзынди. Цæхæрадоны цы сту- 
ры дзидза фыхти, уый сивыры æрбахастой. Лæгтæ стъолы фæй- 
нæфарс æрлæууыдысты. Дзамболат сау бæгæны хъусджын куы- 
сийы систа æмæ кувын райдыдта: 
— Уæдæ, æмбал кæмæн нæй, уыцы кадджын домбай Хуыцау, 
ахъаз бакæ. 
Лæппутæ æмхъæлæсæй сдзырдтой: 
— Оммен, Хуыцау! 
Уыдоны хъæрмæ хистæры хъæлæс дæр нæрын райдыдта: 
— Мæнæ нæ ацы рухс дунемæ рауагътай, Хуыцау, æмæ нæ 
раст фæндагыл сараз! 
— Оммен, Хуыцау! 
— Ирон адæм армыдзаг йеддæмæ не сты, сæ фарн та бирæ у, 
æмæ æдзухдæр фæрнджын, амондджынæй куыд цæрой, Хуыцау, 
уыцы ахъаз сын бакæ! 
— Оммен, Хуыцау! 
— Лæгдзинад агурæг куыд никуыдæм цæуой! 
— Оммен, Хуыцау! — æрвнæрæгау ныннæрыдысты кæстæрты 
хъæлæстæ, цыма сæ æцæгдæр сæ лæгдзинад равдисын бахъуыди 
æмæ тохы быдырмæ цæуынц. 
— Дыууæ сывæллоны абон сæ цард баиу кæнынмæ хъавынц, 
æмæ сæ бæллиц сæ къухы бафтæд! 
— Оммен, Хуыцау! 
«Цавæр сывæллæтты кой кæны, цымæ? Мæ фыдыл æппын- 
къаддæр дыууиссæдз азмæ ’ввахс цæуы, уæдæ, куыд дзурынц, 
афтæмæй Дунетхан дæр уымæй кæстæр нæу. Æвæццæгæн, æндæр 
искæмæй зæгъы», — хъуыды кæнын мæхинымæр. 
— Дыууæ уарзоны кæрæдзи равзæрстой æмæ бирæ азты ад- 
джынæй фæцæрæнт! 
— Оммен, Хуыцау! 
— Хъасболатæн йæ фыццаг æхст нæ фæрæстмæ, фæлæ йæ 
дыккаг æхст куыд фæрæстмæ уа, Хуыцау уый зæгъæд! — хъаз- 
гæмхасæн кувы хистæр. 
— Оммен, Хуыцау! — сæ мидбылты бахудтысты кæстæртæ. 
— Хъасболат цыппар азы знаджы ныхмæ карз тох фæкодта 
æмæ йæ фыдыуæзæгмæ уæлахизæй сыздæхти! О сыгъдæг Уас- 
тырджи, нæ кæстæртæн ахæм хъизæмæрттæ мауал бавзарын кæн! 
— Оммен, Хуыцау! 
— Фосы Фæлвæра, хоры Уацилла, нæ фыдæлтæ уæм куыв- 
той, мах дæр уын не ’ртæ чъирийæ уæ ном арæм, æмæ нæ мæ- 
гуЬфдзинадæй бахизут! 
— Оммен, Хуыцау! 
— Кæстæр кæм и? Фæдзурут кæстæрмæ! 

Зынгхуыст бæллицтсе 
17 
Чидæр мын мæ цонгыл фæхæцыди æмæ мæ Дзамболаты цур- 
мæ баскъæфта. 
— Уый — нæ. Аив нæу... Хæмæты кæстæр лæппуйы...— сабы- 
рæй загъта Дзамболат, стæй йæ къух ауыгъта. — Цæй... 
Бæгæныйæ иу хуыпп скодтон, уæлибæхы былæй ацахуыстон 
æмæ иуварс алæууыдтæн. 
— Ахæм дзæбæх лæппуйы ныууадзын Хуыцауæй стыр тæ- 
ригъæд у, — хъуысы мæм кæйдæр хъæлæс. — Цы зæрдæтæ сын 
вæййы, цымæ? — Иу уæлибæхы карст мæм дзидзайы кæрдихимæ 
ралæвæрдтой, æмæ сæ аивæй хæрын. 
— Чызг, уæртæ уыцы къæбылайы фынджы цурæй адде кæн! — 
мæстыйæ дзуры Хæмæт. — Худинаггæнджытæ! 
«Фьгаджы цур къæбыла куынæ и. Æвæццæгæн, мæнæй зæгъы», — 
февзæрди мæ сæры. Адæргæй мæ хæринæгтæ зæхмæ æрхаудтой, 
æмæ удаистæй лидзын. Уынджы иучысыл фæсабыр дæн. Мæ бæгъæв- 
вад къæхтæй арф рыджы мæ фæдтæ уадзгæ нæхирдæм æвæндонæй 
æцæуын. «Адæмы хъæр кæд бамбардзынæн, цымæ? Мæ фыды- 
сымæрæн йæ цæстысындз куы дæн, уæд ыл мæхи цы ныхасын?» — 
уайдзæф кæнын мæхицæн, фæлæ йын уæддæр йæ кæртæй мæхи 
атонын нæ фæразын. Фæндыры зæрдæскъæфæн цагъд мæм дзы 
хъуысы æмæ мæ йæхимæ æнахуыр тыхæй æлвасы. Ехх, ныр иу 
кафт акæ! Ацы дунейыл кафынæй фылдæр ницы уарзын. Фæстæ- 
мæ аздæхин, фæлæ Хæмæтæй нæ уæндын. Нæ мæгуыр къæсмæ 
бацæуин, æмæ мæ уырдæм та мæ къах нæ хæссы. Гыццийы хъар- 
джытæм хъусынæй нал фæразын. Иучысыл йæ разы куы афæстиат 
вæййын, уæд мæм æппындæр цæрын нал фæцæуы. Ау, йæ лæгæй 
никуы ничи ахицæн и? Иудадзыг цавæр хъарæг у? Нæ, мидæмæ 
цæуын мæ нæ фæнды. Фæлтау мæнæ ам бæстастæу баддзынæн. 
Зæххыл мæхи æруагътон æмæ бæзджын рыгæй къуыбыртæ ара- 
зын. Æз æй мæ армытъæпæнтæй хæрдмæ хафын, уый дæлæмæ 
кæлы. Æваст бричкæйы гыбар-гыбурмæ мæ сæр фæхъил кодтон. 
Дыууæ уадсур бæхы мæнырдæм сæ тых-сæ бонæй æрбатæхынц. 
Ныртæккæ мæм æрбахæццæ уыдзысты æмæ мæ сæ быны ассæнд- 
дзысты. Уыцы тæссаг хъуыды мæ мæ къæхтыл алæууын кодта. 
Уирагдурæй амад сисмæ мæхи баппæрстон æмæ бæхтæм цымыди- 
сæй кæсын. Сæ хъоппæг цæстытæ цæхæр калынц, сæ комæй урс- 
урсид фынк кæлы, сæ фындзыхуынчъытæ ныппака сты, афтæмæй 
сæ риуæмбæрц размæ бырсынц. Афтæ мæм кæсы, цыма хуымæтæг 
бæхтæ не сты, фæлæ — аргъауы æфсургътæ. Бричкæ мæ иувæрсты 
æрбасыффытт ласта. Хæмæты хистæр фырт Руслан сæ дуармæ бози 
йæхимæ æрбалхъывта, æмæ бæхтæ дзыхълæуд фæкодтой. 
Мæ тас æвиппайды цыдæр æрбаЦИ. Маз ррмзе М& тызмæг" 
фыдыфсымæр нæ, фæлæ æнæхъæн по|жъ куы фет^йр^^йй^мæ, 
2 Цомартаты Изæтбсг 

18 
Цомартаты Изæтбег 
æвæццæгæн, нал бауромдзæн. Хъуамæ сæм хæстæг бацæуон æмæ 
сын се ’мбисонды бæрцытæм мæхи къухæй бавналон. Фæстæмæ 
аздæхтæн æмæ сæм фæтындзын. Ехх, цы диссаджы рæсугъд 
сты! Бон-изæрмæ адонмæ чи зилы, уый тæхудиаг нæу? Цымæ 
æз та кæд айрæздзынæн æмæ ахæм бæхтыл бадын кæд сахуыр 
уыдзынæн? 
Мæ зæрдæйы фаг сыл нæма ацин кодтон, афтæ мын Хæмæты 
чызг мæ цонгмæ февнæлдта æмæ мæ мидæмæ фескъæфы. Мæнæй 
дæс азы хистæр у æмæ мыл, кæй зæгъын æй хъæуы, йæ бон цæуы. 
— Фæлæуу-ма, Симæ, фæлæуу-ма, — дзурын æм лæгъстæхуы- 
зæй, фæлæ мæ уый ницæмæ дары. 
— Ирбегæн — иу кафт! Ирбегæн — иу кафт! — хъуысынц мæм 
алырдыгæй адæмы хъæлæстæ. Бирæ лæгъстæ кæнын мын нæ ба- 
хъуыди. Куыддæр фæндыры цагъд айхъуыстон, афтæ мæ къах- 
фындзтыл алæууыдтæн æмæ Симæйы фæдыл хъазты астæумæ кафгæ 
бацыдтæн. Æрбайрох мæ и мæ мады æнкъард цæсгом, нал ын 
хъусын йæ зæрдæхалæн хъарæг, нал уынын Хæмæты знæт цæс- 
тытæ дæр. Хъусын æмæ уынын æрмæстдæр фæндыры уæнгроггæ- 
нæн музыкæйы зæлтæ. 
— Æнæнтыст æрбауа, цы дзæбæх кафы! 
— Йе уæнгтæ куыд хæрзаив ист кæны! 
— Гъеуый дын сæрæнгуырд! Замманай артист дзы рауайдзæн! 
Адæмы æппæлæн ныхæстæ мыл базыртæ ныссагътой, æмæ 
мæ къахфындзтыл нал ауæрдын. Фæндырдзæгъдæг тымбыл каф- 
ты цагъд стынг кодта, бæстæ къухæмдзæгъд сси, æмæ цъил фес- 
тадтæн, Симæйы фæдыл сирын. Зæххы куы мæ иу уæраг æрса- 
дзын, куы иннæ. Æфсинтæ ма суанг цæлгæнæнæй дæр сæ хыссæ- 
йæдзаг къухтимæ рацыдысты æмæ мæм дисмæ кæсæгау кæсынц. 
— Асса! —кæрты зæлы мæ цъæхснаг хъæлæс. 
— Хъæрдæрæй! — дзуры мæм кафгæ-кафын Симæ. 
— А-сс-а-а!! 
— Хъæрдæрæй! 
— А-а-с-с-а-а-а!!! 
Симæ чызджыты цур æрлæууыди. Æз ын мæ сæрæй акуывтон 
æмæ иуварс ацыдтæн. Дзамболат мæм æрбауади æмæ мæ йæ хъæ- 
бысы фелвæста. 
— Ай уæм замманай артист куы рæзы, Нагъуæ! — хъæрæй 
дзуры нанамæ. 
— Туг, туг, мæ хæдзар. Йæ фыдыфыд дæр афтæ дæсны уыди 
кафынмæ. Уæдæ мæ хуызæн рæсугъд чызджы.куыд æгъдауæй 
æрсайдта... — худы нана. 
Дзамболат мын иу туман мæ къухы фæсагъта æмæ мæ зæхмæ 
æруагъта. 

Зынгхуыст бæлпицтæ 
19 
— Дæ нанайы фæндиаг бахъомыл у, — раарфæ мын кодта 
зæрдæбынæй æмæ фæсивæдмæ йе ’ргом аздæхта: 
— Чындзхæссæг чи цæуы, уыдон иууылдæр бричкæйы сбадæнт! 
Лæппутæ æмæ чызджытæ уынгмæ атындзыдтой. Æз исдугмæ сæ 
фæдыл дызæрдыггæнгæйæ фæкастæн, стæй сæм мæхи баппæрстон. 
Бæхты мондагмæ мæ фæнды бричкæмæ схизын, фæлæ дзы, иуæй, 
бынат нал и, иннæмæй мæ чызджытæ сæ цурмæ нæ уадзынц. Кæ- 
рæдзийæн сусæгæй цыдæртæ дзурынц, фæлæ сæ æз нæ хъусын. 
Ныртæккæ араст уыдзысты, æмæ ам лæугæйæ баззайдзынæн. 
— Цу æмæ Нинæйæ дæхи ракур. Куы дæ агура, мыййаг, — 
дзуры мæм Симæ. 
Æз цæхгæр фæзылдтæн æмæ цæхæрадæтты нæхимæ ныййарц 
дæн. Бричкæ куы араст уа, уæддæр ма йæ кæй баййафдзынæн, 
ууыл мæ зæрдæ дарын. Хæдзары лæф-лæфгæнгæйæ фæмидæг дæн. 
Уаты афтид къуымтыл зыдæй мæ цæст ахастон, зæронд шифанер- 
мæ дæр ма бакастæн. Никуы æмæ ницы. Бæстыл цъиуызмæлæг 
нæй. Дуар мæ сæрыл ахастон, уынджы дыууæрдæм ракæс-бакæс 
кæнын. Цæй гыцци æмæ цæй цыдæр. 
Мæ хъус фæндыры цагъд ацахста, лæппутæй чидæр цъæхс- 
наг хъæлæсæй ныззарыди, фæсивæд æм бахъырныдтой. «Бричкæ 
араст и!» — уыцы тасæфтауæг хъуыдыйæ мæ мидкатай фæтых- 
джындæр и. Цалдæр гæппæн цæхæрадоны балæууыдтæн. Бæлæс- 
ты бынмæ æдзынæг кæсын. Нæй, гыцци зынæг нæй. Хуыцау æй 
йæхимæ фæхаста. Ехх! Æнкъардæй фæстæмæ æрбаздæхтæн æмæ 
мæ фыртыхстæй кæрты астæу лæууын. Бричкæ нæ рæзты æрба- 
цæуы. Фæндыры цагъд æмæ мын лæппуты зард мæ хъустæ ара- 
уынц. Уыдонæй фылдæр ницы уарзын, афтæмæй мын ныр масты 
хос сты. Уæд та азгъорин æмæ чызджытæн зæгъин, гыцци мæ 
рауагъта, зæгъгæ? Нæ, уый сайд у, сайын та æгад хъуыддаг у. 
Хъомдонæй мæм цыдæр къæрцц райхъуысти, æмæ фæгæмæл 
дæн. «Скъæты уаид æмæ ацафон уым цы кусы?» — фæрсын та мæхи. 
Атындзыдтон æм, дуар фегом кодтон, æмæ мæ зæрдæ бауазал и. 
Гыцци табуреткæйыл лæууы æмæ бæндæны кæронæй йæхицæн ауын- 
дзæн цæг аразы. Йæ кæуьгадзаст цæстытæ — рæсыд, бурдзалыг хъуым- 
был дзыккутæ — пыхцыл. Цæсгом — мæрдон фæлурс. Къæсæргæрон 
мæ куы ауыдта, уæд фестъæлфыди. Исчи йæ фендзæн, уый æнхъæл 
нæ уыди, æмæ мын цы зæгъа, уый нæ зоны. Æрæджиау йе ’муд 
æРЦыди, æмæ мæм йæ фæлмæн хъæлæс райхъуысти: 
— Цу, мæ къона, хъазтмæ æмæ иу кафт акæ, кафын бирæ куы 
Уарзыс Цу, мæ хæдзар. 
Æз æм базгъордтон æмæ йын йæ зæнгтыл атыхстæн. 
— Мæн кафын нæ фæнды, гыцци. Æз сæм цæугæ дæр нал 
акæндзынæн. Нана дæр мæ нæ уарзы, Хæмæт дæр, баба дæр... 

20 
Цомартаты Изæтбег 
— Уыдон мæн нæ уарзынц æмæ дæм тарæрфыгæй уымæн кæ- 
сынц, æдылы. Æз куы нал уон, уæд та дæм сæ цæстæнгас аивдзысты. 
— Ды дæхи ауындзыс, гыцци? — фæрсын æй ныфссастæй. Мæ 
мадæн йæ дзыхæй хъыпп-сыпп нæ хауы. Цыртау æнæзмæлгæйæ 
лæууы, æмæ йе ставд цæссыгтæ мæ сæрмæ згъæлынц. Хæрдмæ йæм 
скастæн, æмæ йæ мæлдзой цæстæнгасæй ме уæнгтæ барызтысты. 
— Дæхи куы ’рцауындзай, уæд мах цы фæуыдзыстæм, гыцци? 
— Ма тæрс, мæ хæдзар, мæхи нæ ауындзын. Хорз æмæ æрба- 
цыдтæ, æндæр стыр рæдыд æруагътаин. Иу адæймаг дæр уый 
аккаг нæу, цæмæй дæ къух дæхимæ сисай, — фидарæй загъта 
гыцци æмæ табуреткæйæ зæхмæ æрхызти, иуварсырдæм фæцу- 
дыдта æмæ дуарыл фæхæцыди. Кæртмæ куы ацыдыстæм, уæд йæ 
цæсгом чысыл фæрухсдæр. Йæ цæстæнгасыл фæбæрæг и — цы 
æвирхъау фæнд æм уыди, уый æцæгдæр аивта. Хуры цæст уары- 
ны мигътæй æнæнхъæлæджы куы ракæса, уыйау мæм зына-нæ- 
зына йæ мидбылты дæр ма бахудти. 
* * * 
Дзæвгар рæстæг мæ дзыхмæ ницы схастон, æмæ мæ ахсæн мæ 
фæрсчытыл баныхæсти. Цыма дзы нурытæ ныччындæуыди, уыйау 
судзгæ рыст кæны. Рæстæгæй-рæстæгмæ мæ риу атæвд вæййы, зæрдæ 
схæссы, мæ хъуырмæ цавæрдæр хъарм къуыбылой стулы, исдугмæ 
уым афæстиат вæййы, стæй сабыргай атайы. Ацы æнæбайрайгæйы 
хуыссæг та мæ æппын нал уадзы — йæ быны мæ скодта. Мæ цæсты 
уæлтъыфæлттæ сасмæй сæрстау кæрæдзиуыл нынныхæсынц æмæ 
сæ дзæвгар рæстæг байгом кæнын нал фæфæразын. Иуафон бын- 
тон æрлæмæгъ дæн, æмæ мæ сæр стъолмæ æрхæццæ и. 
— Ирбег, ацу æмæ схуысс, — тæригъæдгæнæджы хъæлæсæй 
мæм дзуры Зæлинæ. Йæхицæн дæр æххормаг у æмæ, ахæм уавæ- 
ры адæймаджы хуыссын кæй нæ фæнды, уый хорз æмбары. 
— Стонджы мын у. 
—Гыцци куы ’рбацæуа, уæд кас сфыцдзæн, æмæ дæ æз рай- 
хъал кæндзынæн. 
— Фæсайдзынæ та мæ... 
— Нал дæ фæсайдзынæн, — зæрдæ мын æвæры мæ хо, фæлæ 
йыл æз не ’ууæндын æмæ мæ тых-мæ бонæй архайын мæ хуыссæг 
фæсурыныл. 
— Кæд гыцци быдыры æхсæвæддæ баззади, уæд та? — фæр- 
с,ын æй тыхстхуызæй. 
«Ма тæрс, уым нæ баззайдзæн. Тагъд æй ардæм хъæуы», — 
фæнды мæ уыцы дзуапп фехъусын, фæлæ Зæлинæ ницы дзуры. 
— Зæли-и, дæхæдæг-ма сфыц кас. 

Зынгхуыст бæлпицтæ 
21 
— Никуы сфыхтон. 
— Æмæ ныр бафæлвар. Зæли, цæй-ма, сфыц. 
— Ссад нæм хæрзгыццыл йеддæмæ нал и, æмæ ма уый дæр 
куы Аесæфа, уæд цы фæуыдзыстæм? 
Йæ ныхæстæ мæм ныры хуызæн никуы бахъардтой, æмæ ныхъ- 
хъус дæн. Æнхъæлмæ кæсын гыццимæ, фæлæ уый никуыцæй зыны. 
— Цырагъ-ма уæддæр ссудз. Талынджы бадын мæ нæ фæнды. 
— Фæтæген дзы нæй. 
— Æмæ цæуыннæ балхæдтай? 
— Цæмæй? 
Иуы дзыхæй дæр нæ хъыпп-сыпп нал хауы. Бæстæ бамыр и, 
ныттар. Афтæ мæм кæсы, цыма рухсы цъыртт никуыуал фендзы- 
нæн. Ме ’рхæндæг хъуыдытæй куы фервæзин, уый мæ фæнды, 
фæлæ мæхиуыл мæ бон нæ цæуы æмæ тыхсын. Ацы талынджы ма 
фылдæр куы фæбадон, уæд мæ сæрызонд фæцæудзæн. Мæхиуыл 
схæцыдтæн æмæ Зæлинæйæн лæгъстæ кæнын: 
— Æддæмæ-ма цом. 
— Цом, — разæнгардæй дзуры мæ хо æмæ мæм стъолы сæрты 
йæ къух дары. — Дæхи мацæуыл скъуыр. 
Цæуыл дзы хъуамæ скъуырон мæхи? Рудзынгæй цы мынæг 
рухс кæлы, уымæй сын се ’ндæргтæ уынын. Уæртæ дуары рахиз 
фарс — цæнгæт пец, йæ ныхмæ иннæ къулы рæбын — зæронд 
тъахтин, рæбинаг къуымы — уымæй зæронддæр шифанер, мæнæ 
мæ цуры — чысыл стъол æмæ æртæ ныллæг табуреткæйы. Мæ 
цæстытæ мын сау хæцъилæй куы бабæттай, уæддæр дзы мæхи 
ницæуыл скъуырдзынæн. 
Кæрæдзи къухтыл хæцгæ зæппадзы хуызæн къуындæг тыргъ- 
мæ хъавгæ ахызтыстæм. Нæ бакомкоммæ — нæ фыды уат. Раздæр 
йæ дуар ацырдыгæй уыди, фæлæ нæм Дунетхан куы ’рцыди, уæд 
æй фалæрдæм аивтой. Цæмæй нæ къаддæр уыной, уый тыххæй, 
æвæццæгæн. 
«Баба дæр махау сыдæй мæлы, цымæ?» — фæрсын тар æхсæвы. 
^ — Хорз бахордтой æмæ æнæмæтæй хуыссынц, мæрдхуыст бакæ- 
ной.^ — цыма мæ хъуыдытæ ацахста, уыйау мæ фарстæн карз æлгъы- 
стæй дзуапп дæтты Зæлинæ. Уыцы ’лгъыст кæцæй зоны, ууыл нæ дис 
кæнын. Бон-изæрмæ нæ мад æмæ йæ файнусты дзыхæй цынæхуызон 
гслгъыст схаудзæн, ахæм нæй, цыма сæрмагонд скъола каст фесты. 
Кæртмæ нæ арæхстгайдæр хизын бахъæудзæни. Хизæнты бæ- 
сты дзы дыууæ дуры кæрæдзиуыл æвæрд и, æмæ тæссаг у дæлæмæ 
ахауынæй. Зæлинæ хистæр куыд у, уымæ гæсгæ мын фæндаг амо- 
"Ь1. Цæуылдæр йæхи скъуырдта æмæ фæлæууыди. 
— Дæ къæхты бынмæ хуыздæр кæс, хæлиудзых! — хъуысы 
мæм Тугъаны рæхуыст ныхас. Æвæццæгæн, уæллаг дурыл бады 

22 
Цомартаты Изæтбег 
æмæ йæ Зæлинæ нæ уыны. Ме ’фсымæр æнæуи зæрдæхæлар у, 
фæлæ йæ æххормагæй ма бахъыгдарай. Лæдзæгæй дæр дыл нæ 
оацауæрддзæн. Айфыццаг та нæ талынг уаты гыццимæ куы ’нхъæл- 
мæ кастыстæм, уæд æм зæрдаивæй сдзырдтон: «Тугъан, цом-ма, 
уынджы тутатæ бахæрæм». «Ацафон бæлæстæм хизæн нæй: зин- 
тæ сыл бадынц», — куырыхон лæгау мын дзуапп радта æнæды- 
зæрдыгæй. Æз ын йе ’нæрхъуыды ныхæстыл бахудтæн æмæ афтæ 
бакодтон: «Æдылы, хистæртæ нæ æхсæвыгон бæлæстæм хизын нæ 
уадзынц, уымæн æмæ нын рахауынæй тæрсынц, æндæр дзы цæй 
зинтæ бады». Тугъанæн цы фæхъыг и, Хуыцау — йæ зонæг. Æвæц- 
цæгæн ын йæ кæстæр æфсымæр йæ зондыл кæй нæ барвæссыди, 
уый. Цæнгæт пецы бынæй суджы фастаг фелвæста æмæ мын дзы 
мæ сæр ныххафт ласта. Мæнæн мæ цæстытæй урс-урсид стъалы- 
тæ атахти, æмæ уæлгоммæ ахаудтæн. Иуæй-иу хатт мæ ранæмы, 
фæлæ йæ уæддæр бирæ уарзын. Зæлинæ йæ фыдзонд хоны. Чи 
зоны, раст у, фæлæ æз йемæ бынтон разы нæ дæн. Тугъан йæ 
хорз зæрдæйыл куы фæуа, уæд дын йæ уд дæр нæ бавгъау кæн- 
дзæн, ахæм уавæры та арæх вæййы. Цыфæнды мæстджынæй дæр 
йæ маст бирæ нæ хæссы. Мæнæ ныр дæр йæ хыл иу хъæрæи 
ахицæн и, æмæ æнæдзургæйæ нæ фæдыл рараст и. Кæрты дуар- 
мæ цы даргъ бандон и, ууыл кæрæдзи фарсмæ æрбадтыстæм æмæ 
нæ мадмæ æнхъæлмæ кæсæм. Иу сыбыртт никуыцæй хъуысы. 
Рæстæг ныддаргъ и. Иуафон колхозы дзулфыцæнæй ногфых дзу- 
лы тæф ракалди æмæ уæлдæфы ахæлиу и. Мæ ахсæны æдде ма 
мæ комыкъултæ дæр срыстысты. Ехх, ныр уыцы дзултæй адджын 
комдзæгтæ ныккæ! Мæ бæллиц куыд зын сæххæстгæнæн у, уый 
æмбарын æмæ мæстæй мæлын. Мæхи уромын нал фæразын æмæ 
хъæр кæнын мæ тых-мæ бонæй: 
— Гыцци-и-и-и! 
Кæйдæр куыдз фæсусхъæлæсæй срæйдта, стæй та бæстæ баса- 
быр и. 
— Гыцци-и-и-и! — ноджы хъæрдæрæй сиды нæ мадмæ Ту- 
гъан. Куыдз та срæйдта. Æвæццæгæн, тæрсгæ кæны, æндæр æй 
ацафон хуыссын цы нæ уадзы? 
— Гыцци-и-и-и! — мæ хъусты зæлы Зæлинæйы цъæхснаг хъæ- 
лæс. Никуы æмæ ницы. Æрмæст цалдæр куыдзы рæйын райдыд- 
той. Иуы ма дзы хуыфæг дæр ацахста. Цавæрдæр æндæрг нæ 
цæхæрадонæй рахызти æмæ махырдæм æрбацæуы. Фыртæссæй 
мæ сæрыхъуынтæ арц абадтысты, æмæ Зæлинæмæ мæхи ныл- 
хъывтон. Мæ буар æнахуыр дыз-дыз кæны. Адæргæй мæ ахсæны 
ры,ст цыдæр æрбаци. Фæнды мæ кæртмæ балидзын, фæлæ мæ 
тæппуддзинад равдисын мæ сæрмæ нæ хæссын. Æндæрг тутайы 
бын æрлæууыд æмæ нæм тызмæгæй дзуры: 
— Ацæут æмæ схуыссут, гадзайы къæбылатæ! 

Зынгхуыст бæллицтæ 
23 
Баба! Æрмæстдæр уый зоны æлхъывд æмæ мæстæлгъæд ны- 
хас кæнын. Цыма нæ зилгæдымгæ фелвæста, уыйау æртæйæ дæр 
æрбайсæфтыстæм. Уаты дуар мæ сæрыл бахастон æмæ нæ быз- 
гъуыртæ хъæццулы бын мæхи æрнорстон. 
— Гъы, хъæртæ ныл кæны! Уый бæсты нын хæринаг куы 
’рбахæссид! — мæстыйæ дзуры Тугъан. — Мæнæ сдынджыр уон, 
стæй йын æз фенын кæндзынæн! 
Зæлинæ мæ фарсмæ схуыссыди, æмæ та йæм мæхи нылхъывтон. 
— Гадзайы къæбыла та циу? — фæрсын æй цымыдисæй. 
— Йæхи йын бафæрс, — цыбыр дзуапп мын дæтты мæ хо. Йæ 
хъæлæсы уагыл бæрæг у: бабамæ Тугъанæй къаддæр мæсты нæу. 
Хуыссæны иучысыл арафт-бафт кодтон, стæй бафынæй дæн. Æры- 
гон хæрзаив сылгоймаг мæм æрбацыди æмæ мæм дзаджджын уæли- 
бæхы карст æрбадардта. Æз æм дыууæ къухæй фæлæбурдтон æмæ 
йæ зыдæй хæрын. Цыдæр мæ тыхсын кæны, фæлæ цы у, уый нæ 
хатын. Цавæрдæр æнахуыр дæргъвæтин ныхæстæ ихы къæртты- 
тау мæ хъустыл уайынц æмæ мæ удхарæй марынц. Мæ хиды 
мæцгæ райхъал дæн. 
— Ныр мæ сывæллæтты цæмæй схæссон, бæстыл хоры гага 
куынæ и, уæд? О Хуыцау, афтæ тынг мæ цæмæ фенамонд код- 
тай? Дæ разы куы ницæмæй дæн аххосджын, — хъуысы мæм 
гыццийы хъарæг. Талынг уаты цыдæр рухсытæ ферттив-ферттив 
кæнынц æмæ мæ дисы æфтауынц. А-а, цæнгæт пецы арт судзы, 
æмæ йæ дуары зыхъхъыртæй рухс кæлы. Хуыздæр сæ уынин, 
фæлæ гыцци ацырдыгæй бады æмæ сæ йæхицæй æхгæны. Мынæг 
рухсытæ уаты къултыл куыд гæппытæ кæнынц, уымæ цымыдисæй 
кæсын. Пецы сæр кас фыцы æмæ мæм йæ сур пæлхъ-пæлхъ æх- 
сызгон æнкъарæнтæ хæссы. «Тагъд сфыцдзæн, æмæ мæм гыцци 
фæдзурдзæн!» — зæрдæтæ æвæрын мæхицæн. 
Зæлинæ райхъал и, йæ къæхтæ зæхмæ æруагъта, табуреткæ 
пецы цурмæ бахаста æмæ йыл æнæдзургæйæ æрбадти. Тугъан дæр 
базмæлыди, сыстади æмæ иннæ табуреткæ пецы фарсмæ æрæвæрд- 
та. Гыцци басабыр и. Зæлинæ æмæ Тугъан дæр ницы дзурынц. 
Сыстин æмæ сæ размæ бацæуин, фæлæ цæмæндæр мæхиуыл ных- 
хæцыдтæн. Абондæргъы мæ мадмæ кæй фенхъæлмæ кастæн æмæ 
кæй нæ зынди, уый тыххæй тæргай дæн æви мæ мæхи сæрыстырæй 
равдисын фæнды? Нæ зонын. Цыфæндыйæ дæр мæ гыцци хуысгæ 
кæй нæ ныууадздзæни, ууыл мæ зæрдæ дарын, æндæр сыдæй куы 
мæлын. Хæрдджынæй-иу куы схуыссыдыстæм, уæд дæр ма нын-иу 
нæ нывæрзæн къæбæртæ куы тъыста, кæд, мыййаг, нæ бафсæстыс- 
тæм, зæгъгæ, уæд мæ ныр æххормагæй куыд ныууадздзæн? 
Сугтæн пецæй сæ хъæлдзæг къæрцц-къæрцц цæуы. Кас уæларт 
йæ тых-йæ бонæй фыцы. Æз æм мæ комыдæттæ ныхъуыргæйæ 

24 
Цомартаты Изæтбег 
æнхъæлмæ кæсын. Мæ цæсты уæлтъыфæлттæ та здыйы къæртты- 
тæ фестадысты. 
— Уыцы лæппуйы дæр рабадын кæниккам? — йæхиимæ ныхас- 
гæнæгау фæрсы мæ мад æмæ йæ фарстæн йæхæдæг дзуапп дæтты: 
— Нæ, тæригъæд у. Йæ хай йын райсоммæ ныууадздзыстæм. 
Хъал кæй дæн æмæ йæ кæй хъусын, уый зæгъын мæ фæнды, 
фæлæ ме ’взаг мæ коммæ нал кæсы. Æрдæгæхгæдцæстæй ма тыхкаст 
кæнын мæ алфамбылай. Арт сабыргай æрмынæг и, æмæ рухсы тæп- 
пытæ къултыл нал кафынц. Кас ма рæстæгæй-рæстæгмæ æвæндон 
пæртт скæны, цыма йæ зæрдæйы тыппыртæ суадзы. Кæйдæр ныхас 
ма мæм дардæй хъуысы, фæлæ йын йæ хъуыды нал æмбарын. Фын 
æмæ æцæгдзинад хъуырдухæны бацыдысты. Куыдфæстæмæ фын 
фæуæлахиз и æмæ мæ зæххон бæллицтæй атыдта. 
* * * 
Боны рухс дзир-дзур кæнын райдыдта. Сæууон уддзæф мын 
мæ сæрыхъуынтæ фасы. Тыргъы царæй мæм зæрватыччыты цъы- 
бар-цъыбур хъуысы æмæ мæ æнкъард хъуыдытыл æфтауы. Уыдо- 
нæн сæ бон бирæ у. Базыртæ сыл и, æмæ сæ кæдæм фæнда, 
уырдæм атæхдзысты. Алы аз дæр бæстæтæ уынынц, сæрибарæй 
цæрынц, сæ рæстæг амондджынæй æрвитынц, æз та?.. Æвæрæ- 
зæй райгуырдтæн æмæ æвæрæзæй амæлдзынæн. Ехх, ныр дыл 
базыртæ ма уæд æмæ искуыдæм ма атæх! 
— Цалынмæ хур не скасти, уæдмæ цомут, мæ хæдзæрттæ. 
Адæм куы ныххæррæтт кæной, уæд нæ ницыуал фæуыдзæни. 
Уый гыццийы хъæлæс у. Зæлинæ æмæ Тугъаны хъал кæны. 
Мæнæн куыддæр мæ цæстытæ байгом сты, афтæ хуыссæнæй ра- 
гæпп ластон, мæ касы хай ахордтон æмæ кæртмæ рацыдтæн. Гыц- 
цыл къусырдæг мæ хъуыртты дæр нæ фæзынди, æмæ æвæстиатæй 
хъуамæ тута бæласмæ схизон. 
— Ды дæр дæ туфлитæ акæ æмæ цом, — дзуры мæм гыцци. 
— Кæдæм? 
— Быдырмæ. 
Æз разы дæн, фæлæ цы куыстæн бæззын? Æхсæз азы дæр 
мыл куы нæма сæххæст и. 
— Рауай, рауай, мæ къона: ныр стыр лæппу дæ æмæ дын 
æгуыстæй бадын нал æмбæлы. 
Мæнæн «мæ къона» зæгъ, æндæр дын хохы цъупмæ дæр схиз- 
дзынæн. Уаты фæмидæг дæн, мæ къæхтæ мæ туфлиты фæцавтон 
æмæ та фæстæмæ кæрты балæууыдтæн. Уæдмæ Зæлинæ æмæ Тугъан 
дæр сыстадысты. Кæдæм цæуынц, уымæй гыццийы фæрсгæ дæр 
нæ кæнынц. Æрмæст сæ цæсгæмттыл бæлвырд зыны, сæ балц сын 
æвæндон хъуыддаг кæй у, уый. 

Зынгхуыст бæлпицтæ 
25 
— Кæдæм цæуæм, кæдæм? — цымыдисæй фæрсын Тугъаны. 
— Мæнæуы æфсиртæ уидзынмæ, — тыхстхуызæй мын дзуапп 
дæтты ме ’фсымæр. 
— Æмæ уый цы зын у? 
— Фендзынæ йæ... 
Йæ ныхасы йын сусæг æртхъирæн ацахстон, фæлæ йæм ницы 
хъус æрдардтон. Исты уæззау куыст куы уаид, уæд ма — гъа, 
фæлæ рог æфсиртæ уидз æмæ сæ дæ дзæкъулмæ кал. Уымæй ма 
æнцондæр цы уа! 
— Цу, скъæтæй хъуджы рауадз æмæ йæ уынгмæ атæр, — дзу- 
ры та мæм гыцци. Хъомдоны дуар хъыррыстгæнгæ байтыгътон. 
Нæ хъуг мæм йæ хъоппæг цæстытæй ракасти, сыстади æмæ мæ 
фæдыл рараст и. Арвæй зæхмæ нæм ацы хæзна и. Не ’нхъæлцау 
дæр уый у, нæ ныфсы мæсыг дæр. Хæринаг ын йæ фаг уæд, 
уыййеддæмæ æхсыр хорз кæны. Куы ныззайы, уæд царв æмæ 
цыхт хъуаг нæ вæййæм, фæлæ ацы хатт мæлæты æрæгмæ зайы. 
Куыддæр уынгмæ ахæццæ стæм, афтæ нæ гыцци, Зæлинæ æмæ 
Тугъан дæр раййæфтой. Гыццийы къухы — æрмæфтау, йæ хуыл- 
фы цыдæр и, фæлæ цы у, уый нæ зонын. Дзæкъултæ, æвæццæ- 
гæн. Хъугыл дæлæмæ ахъæр кодта, йæхæдæг хъæды ’рдæм араст 
и. Мах — йæ фæдыл. 
Хуры фыццаг тынтæ цъитисæр хохы цъуппыл сæмбæлдысты, 
æмæ бæстæ ныррухс и. Уадымс мын мæ гом буар æхсызгон хъы- 
дзы кæны. Бæрзонд къуыбырты сæрмæ хъæды рагъ цъæх-цъæхид 
дары æмæ мын мæ зæрдæмæ циндзинад хæссы. Хæхты цъуппытæ 
цыма æвзист донæй æрæхсадæуыди, уыйау тæмæнтæ калынц. Афтæ 
мæм кæсы, цыма тынг хæстæг сты æмæ сæм къухæй бавналæн и. 
Рæстæгæй-рæстæгмæ сæм куы ныджджих вæййын, уæд фæстейы 
аззайын æмæ мæ хистæрты аййафын бахъæуы. Згъорынæй бæр- 
гæ нæ тыхсин, фæлæ фæндæгтæ æгæр гуыргъахъхъ сты. Зылын- 
тæ-мылынтæ, къуыппытæ-дзыхъхъытæ... Сæх-къæвда куы рацæуы, 
уæд дзы абухгæ лакъон дон арф къанæуттæ саразы. Мæ хуызæн 
гыццыл адæймагæн уыдоны сæрты хизын æнцон нæу, фæлæ мæ 
мæ мад фæстæмæ куы аздаха, уый тæссæй йæ фæдыл уайын. 
Хъæу фæсте аззади. Фæндаг цæхгæр фæхæрдмæ и. Уæрдæттæ 
йыл сыдзылбæттæнтæ фæластой, æмæ ардуанæй хафтау слæгъз и. 
Къæхтæ йыл нæ хæцынц. Хурсыгъд нæумæ ахызтæн, мæ къухтæ мæ 
уæрджытæм аразын, афтæмæй размæ тындзын, фæлæ уæддæр гыц- 
цийы не ’ййафын. Хъаст кæнын та мæ бон нæу. Ехх, ныр ам иучы- 
сыл абад! Цæй бадт æмæ цæй цыдæр. Размæ цæуын хъæуы. Мæ 
ныхыл фыццаг хиды къуыбæрттæ фæзынди, мæ дæлæрмттæ бауымæл 
сты. Нырма ныр бамбæрстон, Тугъан йæхи балцмæ афтæ æвæндонæй 
цæмæ цæттæ кодта, уый. Гыцци нæм ракасти æмæ нæ фæрсы: 

26 
Цомартаты Изæтбег 
— Бафæлладыстут? 
Æз ницы дзурын. Мæ лæмæгъдзинад раргом кæнын мæ нæ 
фæнды. 
— Бæгуыдæр, бафæлладыстæм. Мæнæ-ма ам æрбадæм,— тыхст- 
хуызæй йын дзуапп дæтты Тугъан. 
— Уæлæ уыцы фæзилæнмæ куы схæццæ уæм, уæд æрбаддзыс- 
тæм æмæ нæ фæллад суадздзыстæм, — зæрдæтæ нын æвæры нæ 
мад. Йæ ныхасæй нын не уæнгты ног хъарутæ бауагъта, æмæ нæ 
къахайст фæтагъддæр кодтам. 
Хур арвыл дзæвгар суади. Йæ тынтæ мæ судзын райдыдтой, 
æмæ мæм рог уддзæфы фæлмæн узæлд раздæрау нал хъары. Мæ- 
химидæг тыхсын, фæлæ мæ уавæр никæмæн хъæр кæнын. Зæлинæ 
чызг куы у, уæд æз уыйас нæ бафæраздзынæн? Бафæраздзынæн! 
Тугъан мæнæй дыууæ азы хистæр у, фæлæ хъуамæ æз уымæй тых- 
джындæр разынон! Мæ лыстæг зæнгтæ риссынц, хъару сæ бынтон- 
дæр нал и. Афтæ мæм кæсы, цыма ныртæккæ былæй ахаудзынæн. 
Фæнды мæ гыццийы бауромын, фæлæ мæхиуыл ныххæцыдтæн. 
Уадз æмæ йæ кæстæр хъæбулыл йæ зæрдæ дара, царды йын стыр 
ныфс кæй уыдзынæн, уадз æмæ уый зона. Мæнæ, цы фæзилæнмæ 
амыдта, уый. Нæ цыппарæн дæр дзы æрбадæн и, фæлæ нæ мадæн 
æрлæууын йæ фæсонæрхæджы дæр нæй. Чысыл фæгуыбыр и, аф- 
тæмæй ауæдзы галау хæрдмæ тындзы. Йæ фæсонтæ схид сты, æмæ 
сыл йæ дæрдджын хуызивд къаба баныхæсти. 
— Афтæ нæ загътай, фæзилæны нæ фæллад суадздзыстæм, 
зæгъгæ? — уайдзæфгæнæгау æй фæрсы Тугъан. 
— Ам-ма иучысыл абадæм, — лæгъстæхуызæй йæм дзуры Зæ- 
линæ. 
Гыцци нæм йе ’ргом раздæхта. Йæ фæлмæст хидæвдылд цæс- 
гомыл бæрæг у, йæхæдæг дæр тынг кæй бастади æмæ ма йæхи 
размæ тыххæй кæй тæры, уый. 
— Æххæст ма уæлæ уыцы лæнкаумæ ссæуæм. Уым диссаджы 
уазал суадон и æмæ дзы нæ зæрдæйы фаг баназæм. Дон уæ нæ 
хъæуы? — цыбæл нæ кæны нæ мад. Дон та нæ куыд нæ хъæуы 
ацы тæвды, фæлæ ма уырдæм ссæуыны фаг хъару кæмæ и? Нæ 
къæхтæ нæ быны куы нал цæуынц. 
— Цомут, мæ хуртæ, цомут. Ам куы сбадæм, уæд не уæнгтæ 
бынтондæр амæлдзысты, æмæ ма нын мæнæуы æфсиртæ чи æрæм- 
бырд кæндзæн? 
Диссаг у, æвæдза, адæймаг. Цыфæнды фæлладæй дæр йæ размæ 
исты нысан куы сæвæры, уæд æм, æнхъæл дæр кæмæн нæ вæййы, 
ахæм тыхтæ разыны. Суадоны коймæ та мыл базыртæ базади. 
Цыбыр рæстæгмæ Зæлинæ æмæ Тугъан мæ фæстæ аззадысты. 
Мæхицæй хуымæтæджы хъал ныддæн. Куы мæм æрбамæсты вæй- 

Зынгхуыст бæллицтæ 
27 
йынц, уæд мыл хафт-хафтæй ралæууынц. Ныр мын мæ къæбутмæ 
хорз куы кæсынц! 
Дзиго-цъиу арвы астæумæ стахти æмæ уым йæ мидбынаты 
зæрдæйау тæлфы, йæ уды быцъынæг скъуыны. Тыхджын дымгæ 
бæласы сыфтæртæ йæ тых-йæ бонæй куы тила, уыйау цæгъды йæ 
базыртæ. Йе ’хсызгон цъыбар-цъыбурæй быдыр байдзаг и. Мæ 
цæстытæ дзы тыххæй атыдтон æмæ мæ райгуырæн хъæумæ фæ- 
комкоммæ дæн. Нæхимæ куы вæййын, уæд мæм бирæ стырдæр 
фæкæсы. Ныр мæм къуыбырты хъæбысы мæлæты гыццылæй зыны. 
Къуыбыртæ дæр цыма бæрзонддæр вæййынц. 
Мæ ных суадонмæ сарæзтон. Мæ зæнгты хæцъæфтæ риссынц, 
туфлитæ мын мæ къæхтæ хъыгдарын райдыдтой. Мæ ахсæн саф- 
тид и, мæ ком ныххус. Хуры тынтæ æгъатырæй-æгъатырдæр кæ- 
нынц. Хъæуы мæ æнæсæрфат разгъор-базгъоргæнгæйæ афтæ тынг 
нæ фæсудзынц. Уым рæстæгæй-рæстæгмæ аууоны ауазал вæййын, 
ам та аууонæн йæ кой дæр нæй. Уæлæ мæм лæнкауæй иу акъаци 
бæлас зыны, æмæ йæм мæ бæттæнтæ тонын. 
Мæ сæрмæ егъау цæргæс йæ базыртæ айтыгъта æмæ цъæх 
арвы тыгъдады сабыргай зилы. Афтæ мæм кæсы, цыма зæххыл 
уымæй сæрыстырдæр æмæ амондджындæр цæрæгой нæ равзæр- 
ди. Уый цур мæм мæ цард уаллоны цардæй уæлдай нал кæсы. 
Фæнды мæ цæргæс фестын æмæ хæхты сæрмæ æрзилын. Цымæ 
хæстæгмæ цы хуызæн сты? 
— Гыцци, мæнæн стонджы у, — мæ хъуыдытæ мын фескъуыдта 
Тугъаны æнкъард хъæлæс. Бакастæн æм æмæ йын зæрдиагæй фæ- 
тæригъæд кодтон. Йæ цæстытæ — кæуындзаст, йæ хус скъуыд былтæ 
зыр-зыр кæнынц. Йæ цæсгомы дзыгъуыр цъар ын цыма йе стджы- 
тыл ныхасгæ бачындæуыди. Йæ къубал — лыстæг. Йе схъæл фын- 
дзы кæрон схид и. Гыццийы фæсонтæм æнхъæлмæгæсæджы каст 
кæны, фæлæ уый ницы дзуры. Размæ цæуы æмæ цæуы. Суадонмæ 
схæццæ и, æмæ нæм уырдыгæй йæ фæлмæн хъæлæс æрыхъуысти: 
— Рауайут, мæ хæдзæрттæ, рауайут. 
Нæ фæстаг тыхтæ æрæмбырд кодтам æмæ йæм сызгъордтам. 
Æз суадоныл ныддæлгом дæн, фæлæ мæ гыцци нуазын нæ уадзы. 
— Уазал у, æмæ дæ хъуыр фæрисдзæн, дæхи уал дзы ныхс. 
Мæхиуыл дон скæлдтытæ кодтон æмæ акъацийы бын æрхуыс- 
сыдтæн. Чысыл фæстæдæр сыстадтæн, суадоныл та ныддæлгом 
дæн æмæ дзы мæхи атонын нал фæразын. Дон афтæ адджын у, 
уый мæ никуы бауырныдтаид. 
— Мæнæн стонджы у, — хъуысы та мæм Тугъаны хъæлæс. 
Ацы хатт дзы кæуыны мыртæ фæзынди. 
Гыцци дывыдон арты бахаудта, куы махмæ æрбакæсы, куы 
йе ’рмæфтаумæ æркæсы. Æрæджиау йæ къух ауыгъта, цы уа, 
уый уæд, зæгъгæ, æмæ дзы кæрдзын æмæ цыхт систа. 

28 
Цомартаты Изæтбег 
— Кæм дын уыдысты, кæм, гыцци? — фæрсы йæ Зæлинæ. Йæ 
хъæлæсы баиу сты цин æмæ дис. 
— Дысон куысты фæстæ мæ цæгатмæ бауадтæн æмæ сын сæ 
фæстаг къæбæр рахастон, — дæлиауæй ныуулæфыди нæ мад. Кæр- 
дзын æмæ нын цыхтæй фæйнæ гыццыл муры радта, иннæтæ фæ- 
стæмæ йæ хызыны нывæрдта. 
— Дæхæдæг дзы цæуыннæ хæрыс? — фæрсы та йæ Зæлинæ. 
— Мæныл ма тыхсут, уæхæдæг ахæрут: æз æххормаг нæ дæн, 
— комкоммæ нæ сайы гыцци. Æртæлитруат авджы дон систа, йæ 
сæр ын сæхгæдта æмæ сабыргай араст и: 
— Мæнæуы хуым уæлæ уым хæстæг у. Уæ фæллад куы ссæуа, 
уæд-иу рацæут. 
Зæлинæ сыстади æмæ мын аивæй мæ цонгмæ бавнæлдта. 
— Цом, Ирбег, гыцци тæригъæд у. 
Мæ зæнгтæ тынг фæллад сты, фæлæ мæ бынатæй цырд фæ- 
гæпп ластон. 
— Гъеуый дын лæппу! — раппæлыди мæ мæ хо. Тугъан дæр 
æвæндонæй йæхиуыл схæцыди, æмæ нæ мады фæдыл араст стæм. 
Гыцци нæм ракасти æмæ йæ мидбылты бахудти. Ардæм цæугæйæ 
афтæ æнхъæл уыдтæн, мæнæуы хуымы ма бирæ æфсиртæ базза- 
ди, фæлæ хурсыгъд афтид зæхх куы федтон, уæд ме уæнгтæ æрыз- 
гъæлдысты. 
— Гыцци, æмæ ам куы ницы и. 
Цæмæдæр гæсгæ ма мæ зæрдæ дардтон æндæр хуымыл, фæлæ 
фæфыдæнхъæл дæн. 
— Цы дзы и, уыдон уидз, мæ къона. 
— Æмæ ацы иугай æфсиртæй чи бафсæддзæн? 
— Ныхас æфсæдыныл нæ цæуы. Хуыцау ныл йе стыр бæллæх 
сæвæрдта, æмæ, цæмæй ма амæлæм, ууыл бацархайæм. Нæхæдæг 
нæхи куынæ фервæзын кæнæм, уæд нын ничи ницы фæуыдзæн. 
Цард æгъатыр у, мæ хæдзар, адæм та уымæй æгъатырдæр сты... 
Мæнæуы карст хуымы мæ цæст Госæмайы ацахста æмæ мæ 
зæрдæ барухс и. Йæ фæйнæфарс сылгоймæгтæ, нæлгоймæгтæ, сы- 
вæллæттæ зæхмæ ныгтуыбыр сты æмæ уæртджын хæфсытау сын- 
дæггай змæлынц. Афтæ зыны, цыма дзындзытæ агурынц. Искуы иу 
хатт дзы æфсирыл чи фæхæст вæййы, уый йæ йæ дзæкъулы ныппа- 
ры æмæ та дарддæр ацæуы. Йæхиуыл хæрдмæ дæр не схæцы. Æз 
дæр зилын, агурын, уидзын. Цалдæр æфсиры иумæ куы ссарын, 
уæд мæ риу цинæй айдзаг вæййы. Карст мæнæуы зæнгтæ судзинтау 
ныццыргъ сты æмæ мæ хъыгдарынц, æндæр цæрдæг згъорин. 
| Хур арвы астæумæ сфардæг и æмæ зæхмæ йæ зынг æхсидæв- 
тæ згъалы. Мæ буар мын æнахуыр æлхыскъ сыгъд кæны. Къахæй 
сæрмæ мæ хиды мæцын. Цыма мыл къæвда уары, уыйау ставд 

Зынгхуыст бæллицтæ 
29 
цæппузыртæ мæ ныхæй уырдыгмæ згъорынц. Мæ къухы чъылды- 
мæй сæ асæрф-асæрф кæнын, фæлæ сыл мæ бон нæ цæуы. Цæс- 
тытæ дудынц æмæ дудынц. Мæ ахсæн та риссын райдыдта. Гыц- 
цийы хызынмæ бауайын, дон аназын, фæлæ уæддæр йæ рыст не 
’нцайы, къæбæр ракурын та мæ цæсгом нæ хъæцы. Рæстæгæй- 
рæстæгмæ мæ дзæкъулмæ æркæсын, æмæ дзы мæ зæрдæ бамæ- 
гуыр вæййы. Мæллæг мард уырыйау тæбæккæй лæууы. Цымæ 
Зæлинæ æмæ Тугъан та цас æрæмбырд кодтой? Мæ сæрыл схæ- 
цыдтæн æмæ рæсугъд цъæх бæхыл нæ сыхаг Сæрæбийы ауыдтон. 
Бæх йæ быны сиргæ махырдæм æрбацæуы. Барæджы саулагъз 
хæрзхуыз цæсгомыл мидбылхудт хъазы. Бæх дæр æмæ йæ хицау 
дæр сæ цардæй разы кæй сты, уый сыл дардмæ дæр зыны. Цæ- 
мæн, уый нæ зонын, фæлæ Сæрæбийы нæ уарзын. Æгæр арæх 
нæм згъоры. Хъæуа-нæхъæуа, махмæ æрбалæууы. Мæ мадмæ цы- 
^æр æнахуыр кæстытæ фæкæны, æмæ гыцци ныфсæрмы вæййы. 
Иæ ныхас та мæ зæрдæмæ æппындæр нæ цæуы. Иуæй — лæгъс- 
тæхуыз, иннæмæй — сæрбæрзонд. 
— Дæ бон хорз, Нинæ, — хъуысы мæм йæ бæзджын хъæлæс. 
— Æгас цу, — хæрдмæ дæр æм нæ кæсы, афтæмæй йын йæ 
саламæн æвæндонæй дзуапп дæтты гыцци. 
Мæ бынаты нындзыг дæн æмæ сæм аивæй мæ хъус дарын. 
Уæвгæ сæм хæстæг куы бацæуин, уæддæр мæ ницæмæ æрдарик- 
кой: æгæр гыццыл дæн. 
— Æз ацы даргъ фæндагыл дæу тыххæй фæцыдтæн, ды та 
мæм де ’ргом дæр не здахыс. Уый хорз нæу, Нинæ, — лæгъзæй 
йын уайдзæф кæны Сæрæби. Мæн дисы æфтауы, мæ мады ном 
куыд фæлмæнæй дзуры, уый. Йæ бинойнагимæ куы фæхыл кæны, 
уæд йæ хъæр махмæ фæхъуысы, гыцциимæ дзургæйæ та йæ дæр- 
зæг хъæлæс сойæ сæрсты хуызæн свæййы. Йæ бæхæй æрхызти 
æмæ мæ мадмæ хæстæгдæр балæууыди. 
— Кæд ыл махау фистæгæй нæ цыдтæ, — былысчъилæй йæм 
лзуры гыцци, йæ астæу сраст кодта, æмæ йæм кæсыныл фæдæн. 
Йе стыр æрвхуыз цæстытæ æнахуыр рæсугъд æрттывд кæнынц. 
Бæзджын бур дзыккутæ разæй схæмпус сты æмæ йæ лæгъз ных- 
мæ æрхаудтой. 
— Арвы кæронмæ дæм фистæгæй дæр фæцæуин, Нинæ... Хъас- 
болатæн æй Хуыцау ма ныббарæд: мæ фындзы бынæй мын мæ 
хæзна фæцъипп ласта. 
— Цы ’рцыди, ууыл ма цы дзурæм? 
— Зæрдæ коммæ нæ кæсы, Нинæ. Фæзæгъын, хæстæг дæм 
нал бацæудзынæн, фæлæ та мæ мæ къæхтæ дæумæ æрбахæссынц. 
— Нæлгоймагæн домбайдæр уæвын æмбæлы... 
— Бæргæ, бæргæ... Иннæтимæ мæ зæрдæ мæхиуыл нæ худы, 

30 
Цомартаты Изæтбег 
фæлæ дæуимæ... Нинæ, тæхуды, зæрдæйæ зæрдæмæ ныккæсæн 
куы уаид. 
— Дæ фæндтæ бамбарынæн зæрдæйæ зæрдæмæ кæсын нæ 
хъæуы. Æз дæ æнæуи дæр хорз æмбарын. Мæнырдыгæй чысыл 
æфхæрд баййæфтай, æмæ дын ныр дæ маст райсынæн замманай 
фадат фæци. Дæ бонæй у. 
— Афтæ ма дзур, Нинæ, фæхæрам дæм уыдзынæн. Хуыцау, 
зæхх — æвдисæн, дæуæй зынаргъдæр мын ничи уыди, æмæ мæ 
тынг бафхæрдтай, фæлæ мæ маст ссыди. Рæстæг мын мæ хъæдгом 
байгас кодта. 
Гыцци йæм йæ чъылдым раздæхта æмæ мæнæуы æфсиртæ 
уидзын райдыдта. 
— Уыдон ныууадз, Нинæ. Ахæм æдзæллаг уавæры дæ кæй 
уынын, уый мын зын у. Цагъайраг дунейы дæр афтæ ничи царди. 
— Мæ хъысмæт мæхицæй аразгæ нæу. 
— У, Нинæ, у. Куы дæ бафæнда, уæд дæ цард зынгæ фæхуыз- 
дæр уыдзæн, — æнæдызæрдыгæй йын зæрдæ æвæры Сæрæби. — 
Æнæхъæн хъæу мæ къухты кæй ис, уый дæ рох ма уæд. 
Госæма нæм мæнæуы æфсиртæ уидзгæ гуыбыр-гуыбыр æрба- 
цæуы. Сæрæби йæм æлхынцъæрфыгæй кæсы æмæ йæхимидæг 
тыхсы. Йæ цæсгомы хуызыл бæлвырд зыны: адæмы æфсарм æй 
куынæ уромид, уæд æй хъиладзагъдæй фæсурид, фæлæ йæ уавæр 
æмбары æмæ йæхиуыл хæцы. 
— Æз цæуын, Нинæ. Кæд дæ, дæ сывæллæттæ сыдæй амæлой, 
уый нæ фæнды, уæд мæ ныхæстыл бæстон ахъуыды кæ. Дæхæдæг 
æй уыныс. Къæвдатæ нæй, æмæ та ацы аз дæр тыллæг не ’рзай- 
дзæн... — Уыцы ныхæстимæ йе ’ргом Госæмамæ аздæхта, æмæ 
йын цыма йæ уынд тынг æхсызгон у, уыйау хъæлдзæгæй дзуры: 
— Дæ бон хорз, мæ уарзон сыхаг! 
— Кæй бон у, уый хорзæх дæ уæд. 
— Мæнæ ацырдыгæй уыдтæн æмæ уæ, зæгъын, абæрæг кæнон. 
— Æмбæлы, æмбæлы. Кæрæдзийæн æвзæрæй куы ницы са- 
рæзтам... 
— Тæрхондоны дæ фырты ныхмæ кæй радзырдтон, уый тых- 
хæй мæ æфхæрыс? Дзæгъæлы. Уæддæр æй æрцахстаиккой. 
— Ирон хæсмæ тындзæн нæй. Хуыцаумæ ницы сæфы. Мæ 
иунæг лæппуйæн зындзинад чи сарæзта, уыдон сæ хъæбулты ци- 
нæй нæ баЛсæддзысты... — æлгъитæгау карзæй дзуры Госæма. 
Сæрæби йæ бæхыл абадти, æмæ йæ мæ цæсты кæронæй дæр 
нал ауыдтон. Æфсиртæ та уидзын, мæ дзæкъулмæ сæ æппарын, 
фæ^æ дзы æнæбын ооцкъайау æппындæр никуыцæй зынынц, æмæ 
мæ зæрдæ уынгæгæй-уынгæгдæр кæны. 
— Нæ хъæуыхицау ам цы агуырдта? — хъуысы мæм Госæ- 
майы хъæлæс. 

Зынгхуыст бæллицтæ 
31 
— Ницы. 
Сылгоймаг мæ мадмæ йæхи уый тыххæй нæ байста, цæмæй 
ахæм цыбыр дзуаппимæ аздæха. 
— Сæрæби æдзæсгом лæг у, дæхимæ йæ хæстæг ма уадз, фæ- 
худинаг дæ кæндзæн. 
— Ма мын тæрс, Госæма. Æз æй рагæй зонын. 
— Фехъуыстон æй, фехъуыстон. Лæппуйæ дæр дæ фæдыл зыл- 
ди, фæлæ йын ком нæ радтай. 
— Æмæ дзы цы рамбылдтон? — æнкъардæй дзуры гыцци. 
— Хъасболат хъæуы йаргъ лæппу уыди, бæргæ, фæлæ йыл йæ 
Хуыцау рахатти. Хæстæй куы сыздæхти, уæд ыл цыдæр æрцыди. 
— Уый размæ дæр дзы ницы хуртæ федтон. Йæ мадимæ мын 
мæ зындоны хæс уæлæуыл бафидын кодтой. 
— Сæрæбиимæ та бынтон æвзæр цардаис. Йæ усмæ йын нæ 
кæсыс? Мæрдтæйдзæуæджы хуызæн сси. 
— Уый мæтæй мæлын. Куы мæ хъуыдаид, уæд мæ цуры нæ 
уыди? — йæ къух ыл ауыгъта гыцци, ома Сæрæби йæ койы аргъ 
дæр нæу, æмæ йæ ныууадзæм. 
— Хьæуæн дзы ахæм хицау куынæ уа. Сидзæргæсæн æххуыс 
нæ кæны, фæлæ ма йын йæ мæгуырдзинадæй дæр спайда кæнын- 
мæ хъавы. 
— Иу хъæуы æвзæр хицауæн бæргæ бабыхсиккам, иннæ хи- 
цæуттæ хуыздæр куы уаиккой, уæд. Æнæхъæн бæстæйы адæмæн 
бахæринаг мацы уæд, — мæстыйæ дзуры гыцци. 
— Уыдоны кой ма кæ, науæд дæ сидзæртæ бынтон æвæгæсæ- 
гæй баззайдзысты. Хуыцæуттæ æмæ хицæуттæ æмдых сты. 
— Афæдзы дæргъы колхозы быдырты дæ уыргтæ фæхой æмæ 
ма дзы дæхæдæг хæсджынæй баззай. Æз хуымæтæг зæхкусæг йед- 
дæмæ ницы дæн, Госæма, ахуыр мæм нæй æмæ бирæ хъуыддæгтæ 
фаг не ’мбарын, фæлæ фæллойгæнæгæн йæ сывæллæттæ сыдæй 
кæм мæлой, уыцы бæстæйæн хорзæй тас нæу. Кæнæ йæ царда- 
рæзт нæ бæззы, кæнæ — йæ хицæуттæ. 
— С-с, мæ хæдзар. Дæ дзыхыл хæц, науæд дæ ахæстоны ба- 
кæндзысты, — йæ цонгмæ йын фæлæбурдта Госæма. 
— Æмæ ныр ахæстоны нæ дæн? — комкоммæ йæ фæрсы гыц- 
ци. — Мæ мард фен, Госæма, нæ цард ахæстонæй æвзæрдæр у. 
Уым ма дын кæрдзыны къæбæр уæддæр бахæрын кæндзысты, ам 
та дæ куыдзы хъуыдыгæнæг дæр нæй. 
Госæма йæм дисхуызæй кæсы. Нæ йæ уырны, уыцы ныхæстæ 
гыццийы дзыхæй схаудтой, уый. Йæ дыууæ къухы йе ’нцъылдтæ 
мæллæг уадултыл авæрдта æмæ тарстхуызæй сдзырдта: 
— Нинæ! 
— Зæхкусæгæн зæххæй зæрдæ бавæрдтой æмæ йын цы рад- 
той? Мурдæр ницы. Йæ хид ыл уый калы, йæ фæллой та йын 

32 
Цомартаты Изæтбег 
иннæтæ хæрынц. Иу цъулбертæ иннæты баивтой. Æмæ, дам, сæ- 
рибар стут. Мæ куыдз ын фæлдыст фæуæд ахæм сæрибарæн! 
— Дæуæй афтæ, æз мæ цардæй тынг разы дæн, фæлæ дзурæн 
ницы и. Дæ дзыхыл хæц æмæ дзидза хæрай. 
— Ды йыл хæцыс æмæ дзидзайæ тынг æфсæст дæ?..— былыс- 
чъилæй йæ фæрсы гыцци. 
— Уастæн, сæ фыдтæ фæхæрæнт! — фæкъæртт и Госæма дæр. — 
Мæ къах асасти æмæ нæ хæдзары рынчынæй хуыссыдтæн. Мæ дзы- 
хы цы акодтаин, уый нæм нæ уыди. Мæ иунæг лæппу мын мæ 
хъизæмæрттæм кæсын нал фæрæзта æмæ иуæхсæв быдырæй цалдæр 
нартхоры рахаста. Цы йын бакуыстой, уый дæхæдæг зоныс. Аст азы 
йын радтой, стæй нын нæ сарайы æмбæрзæн дуртæ систой. Нæ 
колхозы сæрдар та йæ хæзгултæн сырх мæнæуы бричкæтæ æрвиты, 
æмæ йын «ма кæ» зæгъæг нæй. Гъеуый дын сæ рæстдзинад. 
— Хуыцау сын нæ тæригъæд нæ ныббардзæни, — дзуры гыц- 
ци, фæлæ йæ ныхæстыл йæхæдæг дæр не ’ууæнды. 
— Нæ номæй ард хæрынц æмæ нæ æнæ кардæй æргæвдынц. 
Тугъан махырдæм дардæй фæкасти, стæй нæм æрбацыди æмæ 
гыццийы фæдджи райвæзта. 
— Мæнæн æххормаг у. Уыцы кæрдзын-ма бахæрæм. 
— Мæгуыр сæ бон. Ныр адон хорз ма бафсад. Цымæ Хуыцау 
ахæм уавæр куыд быхсы? — йæ урс сæр дыууæрдæм тилы Госæ- 
ма. Фæйнæ цъæх фæткъуыйы нын æроахаста æмæ Тугъаны сæр 
йæ къухæй æрсæрсрта: 
— Сымах æнæ фыдæй чи ныууагъта, уымæн цы загъдæуа? 
Нагъуæ мæ хæлар у, фæлæ... 
— Æз дæр, æвæццæгæн, æнаххос нæ уыдтæн, æндæр мæ йе 
сæфт куыд федтаид. 
— Ма зæгъ, Нинæ, ма зæгъ. Мæнмæ дæ хуызæн сабыр чындз 
куы ’рхауид. 
— Мæнæй дæм хуыздæр чындз æрхаудзæни, — зæрдæ йын 
æвæры гыцци. 
— Цæмæй тæрсын, уый зоныс, Нинæ? Куы амæлон æмæ мæ 
иунæг хъæбулы куы нал фенон. 
Мæ риуы та цыдæр хъарм къуыбылой фæзынди æмæ сабыр- 
гай хæрдмæ стылди. Мæ сæр разылди. Зæрдæ схæццæ. Фæнды 
мæ истæуыл фæхæцын, фæлæ мæ бон нæу. Ме уæнгтæ æрлæмæгъ 
сты, æмæ мæхи нал баурæдтон. 
— Мæ хæдзар байхæлди! — айхъуыстон ма гыццийы æрдиаг 
æмæ ницыуал бамбæрстон. Æрчъицыдтон акъаци бæласы бын. Мæ 
алфамбылай адæм æрæмбырд сты æмæ мын алыхуызон дзаумæттæй 
дымгæ кæнынц, мæ риу æмæ мын мæ цæсгомыл уазал доны ’ртæхтæ 
калынц. Гыцци æмæ Зæлинæ кæуынц. Тугъан ныффæлурс и. 
— Мæ хъæбул райгас и! Мæ хъæбул райгас и! — æхсызгонæй 

Зынгхуыст бæллицтæ 
33 
дзуры гыцци æмæ мæ фырцинæй йæ риумæ æлхъивы. Зæлинæйы 
цæстытæ бахудызмæл сты. 
— Ныр ын мауал тæрс, Нинæ. Хуыцауæн — табу: фервæзти. 
Æз ын хъуамæ йæ чындзæхсæвы мæ къахфындзтыл скафон. Уæдæ 
уый йеддæмæ къахфындзтыл кафын ничи зоны? — худæнбылæй 
дзуры Госæма. 
— Кафынæй уын зæрдæ не ’вæрын, фæлæ мыдыкъусæй ад- 
джын комдзæгтæ кæй ныккæндзынæн, уый уæ бауырнæд, — хъуы- 
сы мæм сылгоймæгтæй кæйдæр хъазæн ныхас. Гыцци мын дон 
бадардта, æмæ мæхиуыл схæцыдтæн, фæлæ мæ стын нæ уадзы. 
— Æнцад хуысс. Мæнæ дæм Тугъан фæкæсдзæн, мах та Зæ- 
линæимæ æфсиртæ рауидздзыстæм. 
— Нинæ, рынчын сывæллон ам даргæ нал у, уæхимæ ацæут, 
— йæ ныхмæ фæлæууæн кæмæн нæй, ахæм хъæлæсы уагæй дзуры 
Госæма. Йе ’фсиртæ мах голладжы ныккалдта. Иннæтæ дæр нын 
се ’фсиртæ хæссын райдыдтой. 
— Цæмæн хъуыди?.. Нæ хъуыди... Уæхицæн бахæринаг куы 
ницы и, — сфæрæзта ма зæгъын гыцци, мæ цурæй фестади æмæ 
сæ бауромынмæ хъавыди, фæлæ йын Госæма йæ цонгмæ аивæй 
бавнæлдта. 
— Уадз сæ æмæ дæм фæкæсой, мæ хæдзар.Адæм кæрæдзи 
ныфсæй цæрынц. Иу нæ иннæмæн куы нал æххуыс кæна, уæд ма 
нæ цард циу? 7 
— Бузныг, стыр бузныг, — ныфсæрмы и гыцци. 
Иу галуæрдон нæ размæ æрбатылди. Дыууæ фидар къухы мæ 
хæрдмæ фелвæстой æмæ мæ хъæмпыл æрæвæрдтой. Мæхи дзы 
уæлгоммæ ауагътон. 
— Сбадут сымах дæр æмæ рæвдздæр цомут, — гыццимæ дзуры 
уæрдоны хицау — рæстæмбис кары мызыхъхъарæзт лæппулæг. 
Гыцци, Зæлинæ æмæ Тугъанмæ бирæ æнхъæлмæ кæсын нæ 
бахъуыди. Кæрæдзи фæдыл схызтысты, æмæ галуæрдон зылын- 
мылын фæндагыл хъыррыстытæгæнгæ уырдыгмæ араст и. Уæр- 
доны цалх дурыл йæхи куы скъуыры, уæд фесхъиуы, æмæ мæ 
буар къахæй сæрмæ сриссы, фæлæ та куыдфæстæмæ йæ рыст æр- 
сабыр вæййы. Мæ цæсты уæлтъыфæлттæ æрæхгæдтон, æмæ мæм 
дунейы зæрдæскъæфæн мыртæй ницыуал хъуысы. Уацары сæ рай- 
ста уæрдоны хъыррыст-мыррыст. Тухæнæй мæ мары, фæлæ цы 
мæ бон у? Быхсын. Фæндаг бынтондæр сгуыргъахъхъ и, æмæ 
дыууæрдæм рахау-бахау кæнын. Нæ, афтæ хорз нæу. Фæлтау 
цыфæнды зынæй дæр баддзынæн. Мæхиуыл схæцыдтæн æмæ ху- 
рæвдылд быдырмæ куыдфæндыйæ кæсын. Дзиго-цъиутæй куы иу 
ныззары, куы иннæ, фæлæ мæм сæ зарджытæ æппындæр нæ хъа- 
рынц. Къуыбыры цъуппæй мæм уæлмæрдты цыртытæ сзындыс- 
ты. Куыд сæм хæстæгдæр кæнын, афтæ мæм тынгæй-тынгдæр 
3 Цомартаты Изæтбсг 

34 
Цомартаты Изæтбег 
хъуысы кæйдæр зæрдæхалæн хъарæг. Мæ сæрыхъуынтæ арц сбад- 
тысты. Кæд ын йæ ныхæстæ не ’мбарын, уæддæр ме уæнгты ин- 
нæрдæм хизы. «Чи у, цымæ?» — мæ цæстæнгасæй фæрсын Зæли- 
нæйы, фæлæ мын уый ницы дзуапп дæтты. Йæ цæстытæ ныхъ- 
хъоппæг сты æмæ уæлмæрдтæм тарстхуызæй кæсы. 
— Уый Уæздинцæ у, мæгуырæг... Айфыццаг йæ дыууæ чыз- 
джы сыдæй амардысты... Абон сæ дыууиссæдзæм бон у, — æнкъар- 
дæй дзуры гыцци. 
— Махæй ма æвзæрдæр исчи цæры, уæдæ? — фæрсын æй 
дисгæнгæйæ. 
— Бирæтæ. 
Æмæ ахæм уавæры адæм тыхтухæнтæгæнгæ цы ’фсиртæ 
æрæмбырд кодтой, уыдон махæн радтой. «Нæ, гыцци, ды раст нæ 
дæ. Адæм æгъатыр не сты, адæм зæрдæхæлар сты, цæстуарзон. 
Сæ ницæйаг уавæртæ сæ куынæ дæрзæг кæниккой, уæд тынг фæл- 
мæн уаиккой», — мæхинымæр дзурын мæ мæгуыр уарзон мадмæ. 
* * * 
Нартхор мæхицæй æртæ хатты фæбæрзонддæр и. Йæ коцорайæ 
мыл бурбын рыг кæлы, уæддæр дзы нæ тыхсын. Дзыкку рафтыдта, 
æмæ йæ хæрздæфæй нал æфсæдын. Цыма мын кæлæнтæ счындæуы- 
ди, уыйау æнæзмæлгæйæ лæууын. Тугъан æмæ Тамбиимæ «знæгтæй» 
кæй хъазын, æмæ мæ фæдыл кæй зилынц, уый дæр мæ ферох и. 
— Уæртæ и, уæртæ и! — хъуысы мæм Тамбийы цъæхснаг 
хъæлæс. Алидзынмæ хъавын, фæлæ байрæджы и. Тугъанимæ мæ 
уæлхъус алæууыдысты. Сæ къухты — æхсынæнты хæтæлтæй арæзт 
топпытæ, сæ уæхсчытыл — гæдидымæг æмæ бур дидинджытæй 
конд пъагæттæ. Сæ сæртыл — салдæтты зæронд тюбетейкæтæ. 
— Гæрах! Гæрах! — йæ хъæлæс цы кæрды, уымæй хъæр кæны 
Тамби, йæ мæнгвæдæджы къæпп-къæпп цæуы, фæлæ йæм æз ницы 
хъус дарын. 
— Амæл! Амæл, дын зæгъын! Ды немыцаг салдат дæ, æмæ дæ 
æз амардтон! 
— Иугæр мард æрцыдтæ, уæд зæхмæ æрхау, — дзуры мæм 
Тугъан дæр. Кæй мыл сæмварс сты, уый мæ зæрдæмæ нæ цæуы 
æмæ сæм тæргайхуызæй кæсын. 
— Æз афтæмæй нæ хъазын. Мæнæн фашисттæ гыццийы ’фсы- 
мæры амардтой, æмæ сæ ме сæфт уынын. Мæ бæсты уæртæ Там- 
би уæд немыцаг. Уый уæддæр фрицы хуызæн у. 
1 Тамбийæн фырмæстæй иæ тыппыр цæсгом туджы лалымау 
асырх и, æмæ мыл йæхи ныццавта. 
— Чи у фрицы хуызæн?! Чи у фрицы хуызæн?! Афтæ дын дæ 
хæмхудтæ топпæй куы ныццæвон, уæд бæр-бæр кæндзынæ! 

Зынгхуыст бæллицтæ 
35 
Мæнæн мæ фæсонæрхæджы дæр нæ уыди, мæ ныхасыл афтæ 
тынг смæсты уыдзæн, уый. Хатыр дзы ракурин æмæ та хъазын 
райдаиккам, фæлæ мæм «хæмхудтæ» æмæ «бæр-бæр»-æй кæй дзу- 
ры, уый мæ зæрдæмæ нæ цæуы. 
— Бавзар-ма уæдæ! 
— Æмæ куы бавзарон, уæд мæ цæмæй тæрсын кæныс?! Дæ 
хæффындзхор æфсымæрæй?! 
Æз æцæгдæр мæ ныфс Тугъанæй хæссын, æндæр мæхицæй 
хистæрмæ дзурын дæр нæ бауæндин. Мæ ныхас хылмæ расайдзæ- 
ни, уый дæр мæ нæ уырны, фæлæ нæ ныхмæ мæлæты хъæдды- 
хæй æрлæууыди, æмæ ме уæнджы тас бацыди. Мах дыууæйæ дæр 
— царм æмæ стджытæ, уый та — хæрзхуыз къабазджын лæппу. 
Иуæй мæ мæ лæмæгъдзинад равдисын нæ фæнды, иннæмæй — 
хыл кæнын, æмæ дывыдон арты судзын. Кæй дзы тæрсын, уый 
мæхицæн ныббарын мæ бон нæу æмæ ноджы карздæрæй дзурын: 
— Кæд цæвынмæ афтæ дæсны дæ, уæд дæ дезертир фыды 
ныццæв! 
Фидис кæнын мæ зæрды нæ уыди, фæлæ нæм уæле дæлæмæ 
æгæр сæрыстырæй кæсы, æмæ йын йæ ных истæмæй бакъуырын 
хъæуы. Уый къæмдзæстыг нæ фæци, фæлæ ма мын мæ хурхмæ 
дæр фæлæбурдта. 
— Чи у дезертир?! Чи у дезертир?! 
— Цы мæ баййардтай?! Дæ фыд — Сæрæби! 
— Кæцæй йæ зоныс?! 
— Тугъан æй йæхи дыууæ цæстæй федта! Гыцци уæм æй сы- 
лымæ куы сæрвыста, уæд! Сылгоймаджы къабайы бадти! 
— Сайгæ кæныс! 
— Нæ сайын. Бæгуыдæр æй федтон, — сабырæй дзуры Тугъан. 
— Уæдæ-ма басомы кæ! — фæзылд æм Тамби. 
— Хъуыраныстæн. 
— Гъæ, гæды рувас, куыд сайы, куыд! — æндæр цы зæгъа, 
уый нæ зоны Тамби. 
— Дæхæдæг — гæды рувас, дæ фыд та — дезертир, — мæстæйма- 
рæгау ноджы сабырдæрæй бафиппайдтон æз æмæ йæм мæ чъылдым 
раздæхтон, ома ахæм ницæйаг фыдæн йæ фырт дæр йæхицæй хуыз- 
дæр нæу, æмæ йемæ дзурын мæ сæрмæ нæ хæссын. Тамби мыл 
йæхи ныццавта. Йæ быны куыд февзæрдтæн, уый æмбаргæ дæр нæ 
бакодтон. Цыма барабан хойы, уыйау мын мæ сæрыл хафт-хафтæй 
ралæууыди. Тугъан ын йæ цæсгом къахæй сцавта, æмæ зыгуымы 
голлагау иуварс атахти. Дыккаг цæф сæмбæлди йæ фарсыл. Уæдмæ 
æз дæр фæгæпп ластон æмæ ме ’фсымæры цур алæууыдтæн. 
— Уым цы кусут, уым?! Тугъан! Ирбег! Афтæ-ма дзы фæлæу- 
ут, афтæ! — тутайы бынæй нæм хъуысы гыццийы хъæлæс. 

36 
Цомартаты Изæтбег 
— Æз уын хицæнтæй фенын кæндзынæн! — йæ къух нæм 
æртхъирæнгæнæгау батылдта Тамби æмæ нартхоры ’рбайсæфти. 
— Кæд дæ бон ницы у, уæд дæ чи хылгæнæг кæны? — уайдзæф- 
æмхиц хъæлæсæй мæм дзуры Тугъан, фæлæ йæ цæсгомы хуызыл 
бæлвырд зыны: мæхицæй домбайдæр лæппуйæ кæй нæ фæтарстæн, 
уый тыххæй мæ сæрыстыр у. 
— Тамби дынджыр хъæлу-бæла у. Мæнæ æз дæр байрæзон... 
— Гъы, мæлæты хабедзен. 
— Ды йын хорз фæдæ, — мæ цæст æм æрныкъуылдтон æмæ 
тутайы бынмæ бацыдтæн. 
— Уыцы лæппуйы цæмæ хъыгдарут? — фæрсы мæ гыцци. 
— Уæдæ, йæ фыд дезертир кæй уыди, ууыл цæуыннæ сæтты? 
— Мах уыдонимæ ницы хъуыддаг и. Сæрæби хæстæй кæй 
ралыгъди, уый адæм иууылдæр зонынц, фæлæ сæ дзыхтыл хæ- 
цынц. Ды дæр мацы дзур, науæд нæ ардыгæй фæсурдзæн. 
— Дзурдзынæн, дзурдзынæн. Æз дзы мурдæр ницæмæй тæр- 
сын. Сæрæби дезертир уыди, де ’фсымæр та хъæбатырæй фæмар- 
ди, — гæппытæгæнгæ хъæлдзæгæй дзурын æз. 
— Бецау, æмæ дзы цы рамбылдта? — фенкъард и гыцци. — 
Сæрæбийы хуызæттæ сæхи бамбæхстой æмæ абон цардæй къæртт 
æппарынц, мæ мæгуыр æфсымæрæн та йæ ингæн дæр не сбæрæг 
и. Фондз æнахъом сывæллоны сидзæрæй ныууагъта æмæ дзы æртæ 
сыдæй амарди. Йæ зæронд рынчын мад хуыссæнæй нал сты, æмæ 
йæм иу фæкæсæг нæй. Мæрдты авд дæлдзæхы ныххауæд, хæст 
ныл чи бандзæрста, уый. Уæвгæ ма йын нæ цæст хуыздæр цы 
фена, йæхи сæр дзы басыгъди. 
Гыцци ма иучысыл йæ хъуыдытимæ афæстиат, стæй хæдзары 
’рдæм араст и. Хъарæг та кæндзæни, уый зонын, æмæ мæ мидæмæ 
цæуын нæ фæнды. Тугъан искуыцæй куы фæзынид, уæд «знæгтæй» 
ахъазиккам. Æнхъæлмæ йæм кæсын, фæлæ нæй æмæ нæй. Зæххы 
скъуыды ныххаудта. Изæрдалынгтæ æрбахъуызыдысты. Уахъæз 
нартхæрттæ базмæлын кодта, æмæ сæхимидæг цыдæртæ дзурынц. 
Сæ хурвых базырты та сатæджы уд бацыди, æмæ сабыргай сæхиуыл 
схæцыдысты. Иуæй-иу хатт сыл рог уддзæф йæхи асæрфы, æмæ се 
’нæмæт чыр-чыр райхъуысы. Дæллаг сыхы кæйдæр хъуг йæ родмæ 
уасы. Уынджы гыццыл къæбыла бричкæйы фæдыл згъоры æмæ йыл 
йæ тых-йæ бонæй рæйы. Чидæр суг сæтты. 
«Афонмæ нæ хъуг æрбацыди. Цæуон æмæ йæ скъæтмæ батæ- 
рон», — дзурын мæхинымæр. Æвæндонæй араст дæн, фæлæ нарт- 
хæртты сыф-сыфмæ мæ зæрдæ фехсайдта æмæ æрлæууыдтæн. Цы- 
даёр къæрцц мæм æрбайхъуысти. Стур нартхормæ куы баирвæзы, 
уæд ма уый дæр ахæм къæрццытæ фæкæны. «Кæд нæ Тамби йæ 
маст исы?» — февзæрди мæ сæры æмæ тутайы фæстæ æрæмбæх- 

Зынгхуыст бæллицтæ 
37 
стæн. Нартхæртты сыф-сыф фæтыхджындæр и. «Нæ, уый Тамби 
нæу. Тамби нын нæ нартхор афтæ æгъатырæй нæ бассæнддзæн». 
Мæ зæрдæйы гуыпп-гуыпп цæуы. Фæнды мæ алидзын, фæлæ 
йæ мæ сæрмæ нæ хæссын. Уæд, та стур у... Æнхъæлмæ кæсын. Мæ 
цурмæ æрбахызти Сæрæби. Йе ’ккойы — голладжырдæг. Цыма, 
дарддæр цы кæна, уый нæ зоны, уыйау рохстæй лæууы. Æрæ- 
джиау йæ голлаг зæххыл æрæвæрдта. Урс рыг дзы скалди, æмæ 
ма мын æй цы базонын хъæуы, дзуллаг кæй у, уый. Йæ тарбын 
галифейы дзыппæй къухмæрзæн систа æмæ дзы йæ хидæйдзаг 
цæсгом сæрфы. Йе ссадæй мын мæ мады зæрдæ балхæнынмæ кæй 
хъавы, уый æмбарын æмæ йæм мæстæй мæлын. Мæ бон ыл куы 
цæуид, уæд æй ныххоин, фæлæ нырма æгæр гыццыл дæн. 
Сæрæби йæ голлагмæ æркасти, цæуылдæр ахъуыды кодта æмæ 
йæ нартхормæ байста, йæ дзаумæттæ асæрфта æмæ нæ хæдзары 
’рдæм къæрныхау гуыбырæй ахъуызыди. Æз мæ бынаты сагъдауæй 
лæууын. Цы фыдбылыз ын саразон, уый нæ зонын æмæ тыхсын. 
Хæдзары чъылдыммæ мæхи байстон. Куыд в^еййы, цы вæййы, мый- 
йаг, гыццийы мæ сæр куы бахъæуа, уæд йæ цуры куыд уон. Уын- 
джы Тугъаны ауыдтон æмæ йæм сусæгвæндгæнæгау мæхимæ сидын. 
Уый цалдæр гæппæн мæ разы æрбалæууыди. Йæ къухы — хиконд 
фат æмæ æрдын. Фат ахæм цыргъ у, æмæ хъæды дæр бахиздзæн. 
— Цы мæ кæныс? 
Æз мæ амонæн æнгуылдз мæ былтыл авæрдтон. 
— С-с, Сæрæби махмæ и. 
— Æмæ нæм цæмæ ’рбацыди?! — мæстыйæ мæ фæрсы ме 
’фсымæр. — Ныртæккæ ма-иу йæхимæ фæкæсæд! 
— Йæ дзуллаг уæртæ уым и, — амонын ын нартхормæ. 
— Цом-ма, фенæм æй. 
Голладжы цурмæ бацыдыстæм. Тугъан æй йæ фарсыл æр- 
фæлдæхта æмæ йæ къухæй зæхмæ хафы. Сæрæби нын нæ мады 
йæ къæхты бынмæ кæй æппары, уымæ гæсгæ нæ иу дæр нæ хъуы- 
ды кæны, ахæм æххормаг заман урс-урсид дзуллаг дзæгъæл сæф- 
тæн æвгъау кæй у, ууыл. Ссад зæххы хай баци, æмæ мæм ме 
’фсымæр тызмæгæй дзуры: 
— Цу, ныр хъуджы скъæтмæ батæр, æмæ дæ ам куыд нал 
фенон, афтæ! — йæхæдæг тутайы фæстæ æрæмбæхсти. Йæ нысту- 
ан ын сæххæст кодтон æмæ æнхъæлмæ кæсын, дарддæр цы ’рцæу- 
дзæни, уымæ. Сæрæби цыма абанайы уыди, уыйау сенæйæ сырх- 
сырхидæй рагæпп ласта. 
— Уымæй хуыздæр ныхас дæ нæ фехъусдзынæн уæдæ?! — йæ 
маст тыххæй уромы, афтæмæй фæрсы гыццийы. 
— Мауал нæм цу, Сæрæби, æз мæ сывæллæтты цæсгом фæ- 
чъизи кæныны бæсты мæхи амарыныл сразы уыдзынæн. 

38 
Цомартаты Изæтбег 
— Афтæ зæгъыс?! 
-О. 
— Уæдæ мын мæ мады æхсыр хæрам фæуæд, æз дæ дæ уæр- 
джытыл куынæ æрбабырын кæнон! 
Уыцы карз æртхъирæны фæстæ уынджы ’рдæм араст и, стæй 
йæ дзуллаг йæ зæрдыл æрбалæууыд, цæхгæр фæзылди æмæ цæ- 
хæрадонмæ йæхи аппæрста. Цалдæр минуты фæстæ мæм голла- 
джы цурæй йе ’рдиаг райхъуысти: 
— Æллæх, амардта мæ! 
— Мæ арт бауазал, цы кодта уыцы лæг?! — тарстхуызæй мæ 
фæрсы гыцци. Æз, цыма æппындæр ницы зонын, уыйау мæхи- 
цæй æдылы сарæзтон, мæ бынаты æнцад лæууын æмæ ме уæхсчы- 
тыл схæц-схæц кæнын, ома дæ цуры куы дæн, уæд ын дæуæй 
уæлдай цы зонын? 
— Ды та дзы мацыгæнæг уай, уый мæ нæ уырны. Æдзухдæр 
хылкъахæг ды вæййыс. 
Æз уæддæр мæ цæсгомы хуыз нæ ивын. Цæхæрадонмæ аивæй 
мæ хъус дарын æмæ æнхъæлмæ кæсын. Сæрæби цæф арсау богъ- 
тæгæнгæ кæртмæ æрбахызти. Ныггуыбыр и. Галиу къухæй йæ 
уадулыл хæцы, æмæ йе ’нгуылдзты æхсæнæй туг кæлы. «Фат йæ 
цæсгомыл сæмбæлди, æвæццæгæн», — хъуыды кæнын мæхины- 
мæр. Диссаг, тæригъæдæн мæ зæрдæйы йæ кой дæр нæй, æрмæст 
Тугъанæн тæрсын. 
— Кæм и уыцы сырды лæппын?! — Сæрæби мæстæлгъæдæй 
фæрсы гыццийы. 
— Кæмæй зæгъыс, кæ? 
— Тугъанæй, æндæр кæмæй! Мæнæ йыл æрхæст уон, стæй 
йæм бæрæг уыдзæн! Дзæгъæлзад къæбыла! 
— Дзæгъæлзад та йæ цæмæ хоныс? 
— Уымæн æмæ родтæмдзогæй гуырд у! 
— Афтæ кæй хъуыды кæныс, мæ фæдыл дæр уымæн зилыс 
уæдæ? 
— Зилын, о! Æндæр мæт мæ нæй! Сымахмæ сабырæй чи дзу- 
ры, уый та — сымахæй æвзæрдæр! Сырдтимæ сырдты æвзагæй 
дзурын хъæуы! — йæ цæстытæ туджы разылдта, афтæмæй йæ ны- 
хас балхынцъ кодта Сæрæби æмæ кæрты дуар йæ сæрыл ахаста. 
— Нæ фыдфынтæ — дæ хай! — ралгъыста йæ гыцци æмæ та 
мæнмæ æроакасти. — Уыцы лæппу, æвæццæгæн, исты фыдбылыз 
сарæзта. Цу-ма, рацагур æй. 
• * * * 
Тамбийæн йæ бæллиц сæххæст и. Иунæгæй мæ æрцахста. Гыц- 
ци — быдыры, Зæлинæ æмæ Тугъан — скъолайы, æз — хæдзаргæс. 

Зынгхуыст бæллицтсе 
39 
Хъахъхъæнинаг дзы ницы и, фæлæ... Уынджы мæ буар ныссау и, 
хуры тынтæ мæ уыйбæрц нал хъыгдарынц æмæ æнцад мæхицæн 
хъазын. Цæй хъазт æмæ цæй цыдæр. Æнæ ’мбалæй цæй хъазын 
цæуы адæймагмæ? Уый æдде ма æххормагæй. Рыджы бадын æмæ 
дзы фæныкгуызау къуыбыртæ аразын. Мæ зонд фылдæр нæ ахсы. 
Æмæ ахсгæ дæр куыд хъуамæ кæна? Мæ хъуыдытæ æдзухдæр мæ 
афтид ахсæнимæ сты — райсомæй дæр, сихорæй дæр, изæрæй дæр. 
Мæ фынты дæр æрмæст хæринæгтæ уынын. Афтæ мæм.кæсы, цыма 
царды уымæй сагъæссагдæр хъуыддаг нæй, цыма, зæххы цъарыл 
цы адæмтæ цæрынц, уыдон æндæр ницæуыл мæт кæнынц. 
— Лæппу, исты хæринаг-ма мын ратт, — дзуры мæм чидæр 
уырыссагау. «Ацы Хуыцауылгъыст къуыммæ уырыссаг кæцæй 
æрбафтыди, цымæ?» — фæрсын мæхи æмæ йæм цымыдисæй кæ- 
сын. Æрыгон сылгоймагæн йæ хъæбысы дзидзидай сывæллон, 
афтæмæй мæм йæ къух дары. Сæ дыууæ дæр цыма сæ райгуыры- 
нæй нырмæ æхсад никуы æрцыдысты, уыйау — чъизи. Саби — 
мадард бæгънæг, мадыл — саубыны æмбыд хъулон къаба. Йæ сау 
къæоæлдзыг дзыккутыл, æвæццæгæн, сæрвасæн никуы андзæвы- 
ди, æмæ ныффист сты. Сывæллон схъынцъым кодта, мад ын йæ 
дзыхы дзидзи атъыста æмæ та мæм йæ къух æрбадардта. 
«Мæгуыргур нæм куы ’рбацæуа, уæд ын-цу афтæ зæгъ: «Мæ мад 
нæхимæ нæй», — мæ зæрдыл æрбалæууыди Зæлинæйы ныхас. Ци- 
гайнагæн æй загътон, фæлæ уый йæ бынатæй змæлгæ дæр нæ кæны. 
— Иу сом æри, æмæ дын къамæй бафæрсон. 
Дзырдтæ кæд се ’ппæт не ’мбарын, уæддæр сын иумæйагæй 
сæ хъуыды ахсын æмæ мæ сæр, æхца нæй, зæгъгæ, тилын. 
— Уæд та мын исты хæррæгъ ратт. 
Уыцы ныхас нæхимæ арæх хъусын, æмæ йæ хорз æмбарын. 
Хæррæгътæй фылдæр нæм ницы и. Нæ гобан дæр хæррæгъ у, нæ 
хъæццул дæр, цы хæцъилæй сæ æмбæрзæм, уый дæр, цырагъ куы 
ссудзæм, уæд рудзынгыл кæй байтауæм, уый дæр. Адæммæ кæй 
равдисай, ахæм дзаума нæм нæй. Цыдæриддæр нæм и, уыдон 
иууылдæр — хæррæгътæ, фæлæ йын дзы искæцы куы рахæссон, 
уæд ма нæхæдæг та цы фæуыдзыстæм? Сылгоймагæн мæ хъуыды 
куыд бамбарын кæнон, уый нæ зонын æмæ мæ мæллæг уæхсчы- 
тыл схæц-схæц кæнын. Йæ къух мыл ауыгъта æмæ бæзджын ры- 
джы йæ сау къæхты фæдтæ уадзгæ ацыди. 
«Махмæ чи ’рхаудта, уый йæ цард цæмæ хъæуы, цымæ?» — 
хъуыды кæнын мæхинымæр. Афтæ мæм кæсы, цыма дæллаг сыхмæ 
дæр нал ныххæццæ уыдзысты, цыма ныртæккæ рыджы æрфæлдæх- 
дзысты æмæ дыууæйæ дæр сæ удтæ сисдзысты. Ехх, Тугъан уыцы 
дзуллаг калгæ нæ, фæлæ æмбæхсгæ куы бакодтаид, уæд æй æз ныр 
ацы мæгуыргурæн раттин! Тæригъæд æмæ фæсмон мæ зæрдæйы 

40 
Цомартаты Изæтбег 
схъуырдухæн сты. Фæнды мæ цигайнаджы фæстæмæ раздахын, фæлæ 
йын цы раттон, уый нæ зонын æмæ мæхимидæг тыхсын. 
— А-а„ мæ лымæнлæггаг, гъер дæ не ’рцахстон?! — цинхуы- 
зæй мæм дзуры Тамби. Кæд мæнæй домбайдæр у, уæддæр ын 
йæхицæй нæ тæрсын, фæлæ, йæ фарсмæ цы сæрхъæн лæппу и, 
уымæй. Тамби йын рæстæгæй-рæстæгмæ исты хæринаг авæры, 
æмæ йæ коммæ тынг кæсы. 
— Æндæр хатт мæ фæнæмдзынæ... 
— Ныр та мæ хуыздæр куыст цы у? — мæ ныхас мын æрдæгыл 
фескъуыдта Тамби æмæ мæм былысчъилæй худы. 
— Дæлæ уыцы цигайнаг сыдæй мæлы, æмæ йын уæхицæй 
исты къæбæр рахæсс. 
— Æмæ æз ам æххормаггуыбынты æфсадæг дæн?! — йæ тып- 
пыр къухтæ мыл сцагъта Тамби æмæ йе ’мбалмæ азылди. — Хæн- 
дыг, ацы хæффындзхоры æвæстиатæй нæмæм æви йын йæ над 
æндæр хатмæ æргъæвæм? 
Йæ ном Израил хуыйны, фæлæ йæ мады хæндыгмæ сусæгæй 
кæй фæныхилы, уый тыххæй йыл лæппутæ «Хæндыг» сæвæрд- 
той. Кæд Тамбийы ныхæстæм тынг зæрдиагæй хъусы, уæддæр 
сын сæ хъуыды не ’мбары æмæ йæм йæ зылын цæстытæй уæле 
дæлæмæ æнахуыр кæстытæ кæны. 
— Кæй фæрсын æз?! — мæстыйæ йæм дзуры Тамби. Хæнды- 
джы æнæдаст цæсгомыл æдылы мидбылхудт нындзыг и. Йе ’мбал 
æм æцæгæй смæсты и æви дзы хъазгæ кæны, уый дзæвгар рæстæг 
йæ сæр нæ ахста æмæ сагъдауæй лæууыди, стæй йæм бауади æмæ 
йæ йæ хъæбысы фелвæста. 
— Ды ме сымæр дæ, ме сымæр, Таби. Æз дæ бирæ уазын. 
— Æз дæр дæ бирæ уарзын æмæ дын пух дзул уымæн рæхæссын. 
— Рахæсдзынæ та? 
— О, фæлæ дæ Ирбег æдылы хоны æмæ йæ фæнæмын хъæуы. 
Хæндыг Тамбийы зæхмæ æруагъта, йе ’взаг æхситгæнæгау 
хæрдмæ фæкъæдз кодта, йæ дæндæгтæй йæ æрæлхъывта æмæ мæ 
къахæй сцавта. 
— Дæ хъæбысмæ йæ сис, — бардзырд ын дæтты йе ’мбал. 
Хæндыг мæ бумбулийау фелвæста æмæ йын йе ’ннæ бардзырд- 
мæ æнхъæлмæ кæсы. Æз мæ къæхтæ тилын, фæлæ мæ хъуыды- 
гæнæг нæй. 
— Рыгыл йæ сæры фæд куыд баззайа, афтæ йæ æрæппар. 
Хæндыг мæ феуæгъд кодта, æмæ зæхмæ æрхаудтæн. 
— Сис æй фæстæмæ. 
1 Хæндыг та мæ фелвæста. Ацы хатт Тамбийы бардзырдмæ дæр 
нал банхъæлмæ касти. Зæххыл мæ ныццавта, æмæ мæ цæстытæ 
атартæ сты. Ме уæхск цыма сæтгæ акодта, уыйау срысти. 

Зынгхуыст бæллицтæ 
41 
Тамби мæм хæстæг æрбацыди æмæ мæ фæуæлахизуæвæджы 
хъæлæсæй фæрсы: 
— Мæ фыды ма мын дезертир рахондзынæ? 
— Рахондзынæн. Адæм æй иууылдæр зонынц, хæстæй кæй 
ралыгъди, уый. 
— Афтæ у?! 
— О, — æнæдызæрдыгæй йын дзуапп дæттын йе ’ртхъирæн- 
æнгæс фарстæн. 
— Хæндыг, сис та йæ дæ хъæбысмæ! 
— Уæдæ-ма мæм хæстæг æрбацу, æз дæ кардæй сæргæвдон! — 
фæтæрсын кæнынмæ хъавын ме ’дылы сыхаджы. Мæ рахиз къух 
мæ синтыл авæрдтон æмæ мæхи афтæ дарын, цыма мæм æцæгдæр 
кард и. Мæ ныхæстæ йæм кæй бахъардтой, уый йæ цæсгомыл 
фæбæрæг и. Йæ бынаты фæлæууыди æмæ Тамбимæ фæрсæгау 
кæсы, ома, дæ бардзырд дын куыд сæххæст кæнон, кардæй мæ 
куы æргæвды, уæд? 
— Сæрхъæн, цæй кард æм и?! Трусик йеддæмæ йыл куы ницы 
и, уæд дзы цæмæй тæрсыс?! Цæв æй! Ма йыл ауæрд! 
Хæндыг та йе ’взаг йæ дæндæгты æхсæн нылхъывта æмæ мын 
мæ сæрыл йæ тых-йæ бонæй ралæууыди, хæрдмæ мæ систа æмæ 
мæ зæххыл ныццавта. Ныггуыбыр дæн æмæ æнхъæлмæ кæсын, 
кæд мæ суадздзæни, уымæ, фæлæ уымæн йæ фæсонæрхæджы дæр 
мæн уадзын нæй. Йæ уæззау риссаг къухтæй мæ хойы æмæ хойы. 
Хæндыг зондцух у, æмæ йыл мæ зæрдæ нæ худы. Дисы мæ æф- 
тауы Тамби. Мæнæй гыццыл хистæр йеддæмæ куынæ у, фыдцæрд- 
тытæ куынæ бавзæрста, уæд йæ риуы уыйбæрц æгъатырдзинад 
кæцæй æрæмбырд и? Тæригъæд цæуыннæ зоны? Йæ фыды йын 
дезертир рахуыдтон, æмæ цы? Уый тыххæй мæ марын хъæуы? 
— Æ-æ, хуыйы мыггаг, суадз æй! — хъуысы мæм зонгæ хъæ- 
лæс. Хæрдмæ скастæн, æмæ мæ зæрдæ барухс и. Хæмæты хистæр 
фырт Руслан æнæсаргъ бæхыл бады æмæ Хæндыгмæ æлхынцъ- 
æрфыгæй кæсы. Йæ рахиз къухы — дæргъæй-дæргъмæ гæрз ехс. 
— Цæмæ нæмыс уыцы лæппуйы?! Цы дын кодта?! 
— Ницы, — тарстхуызæй дзуры Хæндыг, æрбауади мæм æмæ 
мæ йæ хъæбысы фелвæста. — Ды ме сымæр дæ, ме сымæр. Æз дæ 
бирæ уазын. 
— Цæмæ йæ нæмыс, зæгъгæ, дæ нæ фæрсын?! — йæ цæстытæ 
фырмæстæй судзынц Русланæн. Йæ ехс æвзидæгау фæхъил код- 
та, бæхы фæрстæ йæ къæхтæй бацавта æмæ йæ Хæндыгмæ фæца- 
рæзта. Хæндыг фæгуыбыр и, йæ къухтæ йæ сæрыл авæрдта æмæ 
йæм удисæджы хъæлæсæй дзуры: 
— Æз нæ уыдтæн! Æз нæ уыдтæн! 
Руслан æй цыма æхсаргардæй æрцавта, уыйау йæ къух æр- 
рæцыгъта, æмæ ехсы къæрцц уынджы азæлыди. 

42 
Цомартаты Изæтбег 
— Уæдæ чи уыди?! — тызмæгæй фæрсы Хæндыджы. 
— Таби! Таби! Уый загъта... нæмын æй хъæуы. 
— Æмæ йæм цæмæ хъусыс?! Ды дæр уый хуызæн æрра дæ?! 
Хæндыг сагъдауæй аззади. Йæ фарст ын дзæбæх не ’мбары 
æмæ йын цы дзуапп радта, уый нæ зоны. Йæ сæр ахсы æрмæст- 
дæр иу хъуыддаг: Руслан Тамбийæ тыхджындæр у æмæ йын йæ 
зæрдæ истæмæй балхæнын хъæуы, науæд æй фæнæмдзæн. Йæ 
хицауы раз чи фæаххосджын и, ахæм куыдзау йæ цурмæ бацыди 
æмæ йæм лæгъстæхуызæй хæрдмæ дзуры: 
— Ды ме сымæр дæ, ме сымæр. Æз дæ бирæ уазын. 
— Куы мæ уарзис, уæд мын ме ’рвады нæ нæмис! 
— Уæртæ уый у, уый! — æваст йæ зылын цæстытæ цæхæр 
акалдтой, йе ’взаг та æхситгæнæгау хæрдмæ фæкъæдз кодта, йæ 
дæндæгтæй йæ æрæлхъывта æмæ Тамбийы къахæй сцавта, стæй 
йын тымбылкъухæй йæ сæрыл ралæууыди. 
— Ирбеджы цæмæ нæмут?! — бæхы рагъæй сæ фæрсы Руслан. 
— Бабайы дезертир рахуыдта, — йæ фындзы футт-футт ссыди, 
афтæмæй йын мæнгуд хъæлæсæй дзуапп дæтты Тамби. 
— Уæдæ йæ хъуамæ цы рахона?! Дезертир уыди æмæ йæ 
дезертир хоны! — мæстыйæ дзуры Руслан æмæ Хæндыгмæ ехсæй 
æвзиды. — Дæ куыст цæмæ ныууагътай?! Йæ сæр ын ныххой, 
æмæ уый дæр дæу хуызæн зондджын суа! 
Хæндыджы дæргъæлвæс мæллæг цæсгом бæлвырд фæрухс- 
дæр и. Тамбийы куы фæнæма, уæд ын Руслан йæхимæ кæй нæ 
бавналдзæни, уый бамбæрста æмæ йæ хъарутыл нал ауæрды. Йе 
’мбалы хæрдмæ сисы, зæххыл æй ныццæвы, нартхоры куырисау 
æй йæ быны æрæфсæры æмæ йыл хафт-хафтæй ралæууы. Тамби 
кæуы, фæлæ йын Хæндыг йæ цæссыгтæ ницæмæ дары. 
— Кæд ын йæ царм стигъгæ нæ кæныс, уæд æй ныууадз. 
Мæнмæ гæсгæ, дзæвгар фæзондджындæр и. Ды та куыд зæгъыс, 
мæ гыццыл æфсымæр? — хъазгæмхасæн мæ фæрсы Руслан. Фы- 
рæфсæрмæй мæ цæсгом ссыгъдй. Афтæ бузныг дзы дæн, æмæ йæ 
иу ныхасы тыххæй авд хохы сæрты ахизин. Тамби æмæ мæ Хæн- 
дыгæй кæй фервæзын кодта, æрмæст уый тыххæй нæ. Мæ сæрыл 
рахæцæг кæй ис, тынгдæр мæ уый æфтауы райдзаст хъуыдытыл. 
— Ацы бынмизтæй ма дæм исчи куы бавнала, уæд-иу æй мæ- 
нæн зæгъ, æмæ сæ æз кæрæдзи сæртыл фæхойдзынæн! — цæмæй 
йæ ме ’фхæрджытæ хъусой æмæ дзы тæрсой, уый тыххæй та хъæ- 
рæй дзурын райдыдта Руслан. Исдугмæ сæм знæтцæстæй фæкас- 
ти, стæй бæхы рохтыл йæхимæ ’рбахæцыди, йæ фæрстæ йын чы- 
сь!л фæцагайдта, æмæ аргъауы хъайтартау цæстыфæныкъуылдмæ 
уынджы кæронæй агæпп ластой. Ехх, рæвдздæр куы айрæзин æмæ 
ме ’фсымæрау бæхыл бадын куы сахуыр уаин. Афтæ мæм кæсы, 

Зынгхуыст бæллицтæ 
43 
цыма мæ уыцы æфсургъ æмбисонды рæсугъд дунемæ ахæсдзæн, 
цыма мæ оæллиц уый фæрцы сæххæст уыдзæн. 
Хæндыджы риуæй тыхст рынчыны хъæрзтау æнахуыр мыртæ 
хауы. Йæ цæсгом ныффæлурс и. Фыртæссæй йæ дзыхы ныхас 
нал бады æмæ мын гобийау Тамбимæ цыдæртæ амоны. Æвæццæ- 
гæн, афтæ æнхъæл у, йæ амæттаг мæлгæ акодта æмæ уымæн нал 
змæлы. Рыг фæндагыл æй дæлгоммæ хуысгæйæ ныууагъта æмæ 
йæ зылын цæстытæй фæйнæрдæм дзагъултæгæнгæ сæхимæ ный- 
йарц и. Сæ дуары цурæй ма мæм йæ удаист хъæр райхъуысти: 
«Æз нæ уыдтæн! Æз нæ уыдтæн!» — æмæ кæрты фæмидæг и. 
Зонгæ-зонын мæлдзыджы дæр никуы бахъыгдардтон. Æнæн- 
хъæлæджы йыл куы ’рцæйлæууын, уæд мæ къах иуварс айсын, 
афтæмæй ныр, Тамбийы зындзинад уынгæйæ, мæ зæрдæйы тæ- 
ригъæд нæ гуыры. Уый нæ, фæлæ ма мын æхсызгон дæр у. Фыц- 
цаг хатт дæн ахæм уавæры æмæ, мæхи куыд дарон, уый нæ зонын. 
Æгъатыр дæн æви фæлмæнзæрдæ? Уыцы фарст мæм дызæрдыг 
хъуыдытæ æвзæрын кæны. Фæлмæнзæрдæ куы уаин, уæд цыфæн- 
ды мæстыйæ дæр тыхст адæймагыл схæцин æмæ йын дон бадарин, 
фæлæ ахæм хъуыддаг саразын мæ фæсонæрхæджы дæр нæй. Иугæр 
афтæ у, уæд та æгъатыр дæн. Дывыдон арты судзын. Фæкæсон æм 
æви нæ? «Цæв æй! Ма йыл ауæрд!» — мæ хъустыл уайынц йæ 
ардауæн ныхæстæ æмæ мæ размæ цæуын нæ уадзынц. Иннæрды- 
гæй та мæм мæ мидхъæлæс дзуры: «Кæд дæхи æцæг адæймаг хо- 
ныс, уæд дæ масты фæдыл ма цу. Туг тугæй не ’хсадæуы». Уыцы 
æмбисонд мæ хистæртæй арæх хъусын, фæлæ сæм æгъатырдзинад 
йеддæмæ ницы уынын. Æлгъыст, фидис, хъæр, хъæлæба, тъæпп, 
рæхуыст, фыдгой... Адæймаг, дам, æгъатырдзинад йæ мады гуыбы- 
нæй нæ рахæссы. Уыцы хъуыдыимæ æххæстæй разы нæ дæн, уымæн 
æмæ Тамбийæн æгъатыр суæвынæн ницы æфсон уыди. Æгъатыр 
зæрдæ йæ мады гуыбынæй кæй рахаста, ууыл æппындæр гуырысхо 
нæ кæнын. Фæлæ уæддæр мæ зонд тынгдæр здæхы, сывæллон сыгъ- 
дæгзæрдæйæ кæй райгуыры æмæ йæ царды уавæртæ сæхæдæг кæй 
сдæрзæг кæнынц, уыцы хъуыдымæ. 
Тамби мæ тынг бафхæрдта. Ныр дæр ма мæ буар къахæй 
сæрмæ дыз-дыз кæны, мæ хъусты гуыв-гуыв нал æмæ нал æнцайы. 
Афтæ мæм кæсы, цыма мæ зæнгтæ сæстытæ сты, æмæ сæ мæ зæр- 
дæйы ф’æндиаг никуыуал айсдзынæн, фæлæ йæм уæддæр йæ зыны 
сахат фæкæсын хъæуы. Диссаг, хæрам æм дæн, фæлæ мæ риуы 
æнæуынондзинад нæй. Йæхиуыл дæр над кæй æрцыди, уымæ гæс- 
гæ йын йе ’гъатыр ми барын. Цыфæндыйæ дæр æм дон бадæттын 
хъæуы, науæд нæ дыууæ дæр æмхуызон ницæйæгтæ уыдзыстæм. 
Цæмæн, уый нæ зонын, фæлæ мæ Тамбийы хуызæн уæвын нæ 
фæнды æмæ мæ къæхтæ тыхистгæнгæйæ сабыргай нæхимæ фæцæ- 

44 
Цомартаты Изæтбег 
уын. Тыргъы царæй мæм зæрватыччыты цъыбар-цъыбур хъуысы. 
Кæд мын ме ’дылыдзинадыл худынц, мыййаг? Фæхты хост дæ чи 
ныккæнын кодта, уымæн дон хæсс, уымæй ма æнæрхъуыдыдæр ми 
цы уа? Нæ йын ахæсдзынæн! Уадз æмæ уым рыджы ныммæла! Нæ 
хъæуы уынгты æнæхъæн сахат ничи фæзыны, æмæ йыл, æцæгдæр, 
исты куы ’рцæуа, уæд цæргæбонты мæ цæсгом чъизийæ баззай- 
дзæн. Фæлтау мæ сæрыстырдзинады сæрты ахиздзынæн. Уыцы хъуы- 
ды мын мæ къæхты баст райхæлдта. Арвæй зæхмæ нæм иу кружкæ 
ис æрмæст, райстон æй æмæ бæлæгъмæ атындзыдтон. Уæдмæ Там- 
би йæ бынаты базмæлыди. Æнхъæл уыдтæн, дон æм куы бадæттон, 
уæд мæ фæбузныг уыдзæн, фæлæ фæрæдыдтæн. Æнæуынон цæс- 
тæй мæм скасти æмæ фидарæй загъта: 
— Æз дæуæн ацы над никуы ныббардзынæн! 
Мæхи дзы иуварс айстон, фæндаджы астæу та сбадтæн æмæ 
рыгæй къуыбыртæ аразын. Цыфæнды зылын адæймаг дæр йæхи- 
уыл къæм абадын куыд нæ уадзы, уый диссаг у. Мæ хъуыдытæ 
кæдæмдæр адзæгъæл сты, æмæ мæм Тамби фæстæты куыд æрба- 
цыди, уый нæ базыдтон — æваст мæ размæ февзæрди. Фестынмæ 
ма хъавыдтæн, фæлæ байрæджы и. Мæ цæстытæ рыгæй айдзаг 
сты. Афтæ мæм кæсы, цыма ныртæккæ сæ хъæппытæ рахаудзыс- 
ты. Мæ тых-мæ бонæй сæ æууæрдын, фæлæ сæ дудгæ рыст нæ 
сабыр кæны. Гуыбыр-гуыбыр бæлæгъмæ бауадтæн æмæ йыл мæхи 
скъуырдтон, фæлæ уыцы рыст ницæмæ дарын. Мæ сæр доны фæ- 
тъыстон æмæ мæхи тагъд-тагъд æхсын. Æрæджиау мæ цæсты уæл- 
тъыфæлттыл схæцыдтæн, мæ алфамбылай тыхкаст кæнын, фæлæ 
дзы никæй уынын. 
* * * 
Сау мигътæ арв сæхгæдтой, æмæ бæстæ ныттар и. Уазал сæл- 
фынæг тыннывæндæгау лыстæг æндæхтæй зæхмæ згъоры. Рæстæ- 
гæй-рæстæгмæ фæхъус вæййы, стæй та сабыргай йæхи дæлæмæ 
æруадзы. Стæм хатт дымгæ æрбадымы æмæ мын мæ цæсгомыл 
ихы къæрттыты хуызæн æртæхтæ æрбакалы. Мæ сæрыхъуынтæ 
ныххуылыдз сты. Мæ тæнæг хуызивд хæдон æмæ скъуыдтæ хæла- 
фыл иунæг хус æндах дæр нал и. Мæ мæллæг буарыл бæласы 
сыфтæртау нынныхæстысты, æмæ ихæнриз кæнын. Уый æдде ма 
фадхъултæм рыг слæхъир и, æмæ бæзджын цъыфы мæ къæхтæ 
сæдзынц. Хорз, æмæ мыл дзабыртæ нæй, æндæр сæ мæ къухы 
хæссын бахъæуид. Сыбыртт дæр никуыцæй хъуысы. Афтæ зыны, 
цыйа хъæу мæрдфынæй баци. Уынджы кæрæй-кæронмæ циуыз- 
мæлæг нæй, æрмæст иу хæдзары цур хуылыдз хъуг æргъæвст 
гæдыйау ныккука и æмæ æнхъæлмæ кæсы, мидæмæ йæ кæд ба- 

Зынгхуыст бæллицтæ 
45 
уадздзысты, уымæ. Искуы иу хатт мæ сæрты халон æрбацæйтæхы, 
æнкъардæй æвæндон хъуахъхъ ныккæны æмæ дарддæр атæхы. 
Ахæм бон адæймаг йæ куыдзы дæр æддæмæ нæ рауадздзæн, 
æз та хъæуæн йæ астæуæй суанг йæ кæронмæ цæуын. Цы мæ 
схойы размæ? Цæмæ тырнын? Цы хорздзинад мæм дзы æнхъæл- 
мæ кæсы? Æмæ-гъа. Уæдæ мæ æнцад бадын цы нæ уадзы? Мæ- 
хицæн уæлдай фыдæвзарæнтæ цæмæн аразын? Нæхицæй куынæ 
рацыдаин, уæд мæм ничи хæцыдаид, иу зулдзыхыныхас дæр ни- 
кæмæй фехъуыстаин. Уый нæ, фæлæ ма мæ гыцци бузныг дæр 
фæуыдаид, хæдзар æвæгæсæгæй кæй нæ ныууагътон, уый тых- 
хæй. Ныр та? Чи зоны, маст мæм æрхауа, фæлæ цыппар къулы 
астæу бадын нал бафæрæзтон. Афтæ кæсын мæм райдыдта, цыма 
мæ къултæ алырдыгæй æлхъивынц, цыма мыл цар дæлæмæ æр- 
хауы, æмæ феддæдуар дæн. Исдугмæ сагъдауæй алæууыдтæн, стæй 
мæхи ацырдæм райстон. Кæд гыццийы мадмæ исты къæбæр уаид. 
Ау, йæ къæбиц бынтон афтид куыд уыдзæн? Мæ фыдымад мæм 
хæстæгдæр цæры, сЬæлæ уымæ мæ ныфс нæ хæссын. Хæмæт мæ 
сæхимæ куы баййафа, уæд мæ уырды над фæкæндзæн. Нæ, уый 
бæсты фæлтау арвы кæронмæ дæр ацæудзынæн кæнæ сыдæй амæл- 
дзынæн. Тæхуды, уæд та иу мард куы акæнин æмæ мæ хъизæ- 
мæрттæй куы фервæзин. Мæ дыккаг нанамæ дæр тынг разæнгар- 
дæй нæ цæуын. Хадийы бустæй мæ хъустæ фæриссынц. Йе ’фхæ- 
рæн ныхæстæ мыл æнауæрдонæй куы ныккалы, уæд мæм афтæ 
кæсын райдайы, цыма, кæй райгуырдтæн, уым аххосджын æз 
дæн, цыма, куынæ райгуырдаин, уæд гыцци йæ амонд ссарид. 
Йæ тар æрфгуытæм кæсгæйæ мæ буар бампылы, баруайы, æга- 
сæй тымбылкъухыйас ныввæййын, мæхимидæг стыхсын æмæ мæ 
æппындæр ницыуал фæхъæуы. Æрмæст ма мæм вæййы иу бæл- 
лиц, рæвдздæр алидзын, æрбайсæфын, зæххы скъуыды ныхха- 
уын. Ныр дæр сæм нæ рацыдаин, фæлæ адын хуыздæр гæнæн нæ 
уыди. Уæдæ сыдæй мæлгæйæ лæг йæхи кæмæ бакъул кæна? Чи 
йæ барæвдаудзæн? Йæ тæригъæдмæ кæсгæйæ кæй зæрдæ нык- 
кæрздзæн æмæ йын мамæлайы къæбæр чи ратдзæн? Хион æви 
æддагон? Кæй зæгъын æй хъæуы, хион. Куы ницы йæм уа, уæд- 
дæр хъуамæ исты ссара, йæ рæбынæй исты райса. 
Мæ хъуыдытæ схæццæ сты. Мæ сæры æмызмæлд кæнынц 
æмæ мæ удхарæй марынц. Адæймаг йæ гуыбыны фæдыл кæд нал 
цæудзæн? Куы йæ бафсада, уæд. Æмæ уыцы диссаджы дуг кæд 
ралæудзæн? Æвæццæгæн, никуы. 
Сæлфынæг къæвдамæ раивта, æмæ мæ ставд æртæхтæ æгъа- 
тырæй хойынц. Дымгæ мæ размæ кæсын нæ уадзы. Мæ бæгъæв- 
вад дурæфхæлд къæхтæ чысыл къуыбыргондыл фæбырыдысты, 
æмæ зæхмæ ’рхаудтæн. Къахæй сæрмæ цъыфæй самæстæн. Мæ 

46 
Цомартаты Изæтбег 
галиу къух цыдæр цыргъагмæ æрхастон, æмæ дзы мæ уд схауы. 
Мæхимæ æрбамæсты дæн æмæ дзыхълæуд фæкодтон. Фæсмоны 
арты судзын, кæй рацыдтæн, уый тыххæй. Уæд та фæстæмæ аз- 
дæхин? Хъæуы кæрон ма мæлæты дард у. Уырдæм кæд бахæццæ 
уыдзынæн? Нæ, фæстæмæ здæхынæй мæхи сайын. Уыцы хъуыды 
мæ сæры бирæ нæ бафæстиат и, уайтагъд æй мæхицæй фæсырд- 
тон. Кæдæм дзы здæхын? Нæ уазал агъуысты мæм чи æнхъæлмæ 
кæсы? Æнæхъæн бинонтæй дзы уынгæг зæппадзау фæйнæрдæм 
куы лидзæм. Цы уа, уый уæд. Цæуон мæ мадымадмæ. Кæд æм 
исты уа, уæд — хорз, кæд æм ницы уа, уæд фæстæмæ мæ мæгуыр 
къæс ссардзынæн æмæ та нæ сыст хъæццулы бын мæхи ныннорд- 
дзынæн. Цыфæнды æххормагæй дæр хъарм хуыссæн хорз у. 
Дымгæимæ тохгæнгæйæ цæуын размæ. Арвыл халæттæ дæр 
нал и. Бæстыл удгоймагæй цыдæриддæр ис, уыдон сæ хъарм бы- 
нæтты бамбæхстысты. Æрмæст æз арвæй зæххы астæу хъеллау кæ- 
нын. Мæгуыргурау мæ къухтæ размæ дарын. Уарыны ставд æр- 
тæхтæ сын сæ цъыфтæ æрæхсадтой, æмæ мæ хъæдгом разынди. 
Фыццагау нал дуды, фæлæ йæ уæззау рыст не ’нцайы. Фæндаг 
бынтондæр сбырынцъаг и. Цæмæй йыл мæ къæхтæ ма бырой, уый 
тыххæй сын се ’нгуылдзтæ зæххы садзгæ мæ нысанмæ тырнын. 
Иучысыл ма æмæ, æппынфæстаг, мæнæ, абондæргъы кæмæ цæ- 
уын, уыцы ныллæг самандур хæдзар. Цæй хæдзар æмæ цæй цыдæр. 
Æнæбон лæджы мæгуыр къæс. Йæ алыварс — зæронд хæлддзаг 
кау. Тохынайæ фæздæг кæлы æмæ мын мæ зæрдæмæ æхсызгон 
æнкъарæнтæ хæссы. Иугæр сæм арт и, уæд дзы исты фыцдзæни, 
фæлæ мæ фындзыл куы ницы тæф уайы. Æвæццæгæн, фыруаза- 
лæй ницыуал æмбары, æндæр арт дзæгъæлы куыд æндзардзысты? 
Кауæй быд зылын кулдуарыл бахæцыдтæн æмæ нарæг кæртмæ ба- 
цыдтæн. Диссаг, мæ нысанмæ мæ иу санчъех йеддæмæ куы нал 
хъæуы, уæд мæ ныфс асасти. Кæй сæм æрбацыдтæн, уый Хадийы 
зæрдæмæ куынæ фæцæуа æмæ мæ йæ хæринаг куы бамбæхса. Цæй, 
мæхи артмæ уæддæр батавдзынæн. Дызæрдыггæнгæ уаты дуар бай- 
гом кодтон æмæ сагъдауæй аззадтæн. Гыцци пецы цур лæууы æмæ 
зæрдæбынæй худы. Куы райгуырдтæн, уæдæй нырмæ йæ афтæ 
хъæлдзæгæй никуыма федтон. Йæ уадултæ ссырх сты, цæстытæ 
цæхæр калынц. Йæ мад сынтæджы хуыссы, ныггуыбыр и, йæ сæр 
зыр-зыр кæны, фæлæ уый дæр худы. Хади сын, æвæццæгæн, цы- 
дæр хъæлдзæг хабар дзырдта, æмæ æз куы бацыдтæн, уæд йæ къухтæ 
хæлиуæй аззадысты. Мæнæй дзæвгар хистæр лæппу æмæ дыууæ 
гыццыл чызджы ныллæг бандæттыл бадынц æмæ, пецы къæйыл 
цæкуытæ куыд фесхъиу-фесхъиу кæнынц, уымæ цымыдисæй кæ- 
сынц. Хадийæн ме ’рбацыд хъыг кæй нæу, уый йын йæ цæстæнга- 
сæй бамбæрстон æмæ мидæмæ бахызтæн. 

Зынгхуыст бселлицтæ 
47 
— Мæ хæдзар, æна, — сфæрæзта зæгъын гыцци, мæ дзаумæт- 
тæ мын раласта, стыр тасы мæ хъæрмуст донæй цынадтæ æмæ мæ 
йæ мады дæлфæдтæм æрхуыссын кодта, мæ хæлаф æмæ мын мæ 
хæдон ахсадта æмæ сæ пецы сæрмæ синагыл байтыдта. Уæдмæ 
цæкуытæ сфыхтысты. Хади æртыскæнæй цæхæр ракъахта æмæ 
фæнычы бынæй æрдæгсыгъд гæххæтты тыхтон райста, сабыргай 
йæ райхæлдта æмæ фых кæсаг тæбæгъы æрæвæрдта. Мæ комы- 
дæттæ йæм æруадысты. Фæнды мæ сынтæгæй агæпп кæнын æмæ 
кæсагмæ фæлæбурын, фæлæ мæхиуыл ныххæцыдтæн. Цæмæй йæ 
ма уынон æмæ йæм ма цыбæл кæнон, уый тыххæй мæ цæстытæ 
æрæхгæдтон. Иу гыццыл кæсаг авд æххормаг адæймагæн цы фаг 
у? Ницы. Уæддæр цинæй мæлын. Мæ цæстытыл уайы диссаджы 
рæсугъд ныв. Гыцци мын дзы ныртæккæ иу хай ратдзæн, æз æй 
дзæвгар рæстæг мæ къухы фæдардзынæн, мæхи дзы фæрæвдау- 
дзынæн, стæй йæ мæ дзыхы бакæндзынæн æмæ йæ æхсызгонæй 
цъирдзынæн. Афтæ мæм кæсы, цыма мыл уыцы комдзаг тынг 
сахаддзæни, цыма дзы бирæ фæтыхджындæр уыдзынæн. Рагацау 
æй æнкъарын, йæ ад мæ оуарыл куыд ахæлиу уыдзæн, уый. 
— Мæгуыр йæ бон, афынæй и, — хъуысы мæм гыццийы фæл- 
мæн хъæлæс. 
— Фынæй нæ, фæлæ дын мæлгæ куы акæниккой, уæддæр сыл 
мæ зæрдæ нæ фæриссид! — карзæй дзуры Хади. 
— Уанцон нæ дæ, чындз, тæригъæд не сты? — уайдзæф ын 
кæны нана. 
Хуымæтæджы бузныг дзы фæдæн. Йæ хъарм зæнгтæм ын 
мæхи нылхъывтон æмæ хъусæй лæууын. Йæ буар мыл кæй æн- 
дзæвы, уый дæр мын æхсызгон у. 
— Иæ хъыбылтæ йæ куынæ хъыгдариккой, уæд дæ чызг йæ 
амонд ссарид! — цыма йæ царды стырдæр нысан гыццийы моймæ 
раттын у, уыйау хъуыддагхуызæй дзуры Хади. 
Мæ мад цы кусы, уый нæ уынын, фæлæ йæ дзыхæй хъыпп- 
сыпп нæ хауы, æмæ мыл уый тас æфтауы. Йæ чындзæн цы дзу- 
апп ратдзæн, уымæ æнæрхъæцæй æнхъæлмæ кæсын. Хадиимæ 
куы фемдзаст уæм, уымæй тæрсгæйæ мæ цæстытæ байгом кæнын 
нæ уæндын. Куыд æнад мын у, уый куы зонид, уæд мæ, æвæццæ- 
гæн, йæ хæдзарæй фæсурид. 
— Уыцы æнамонд цы баци? Йæ усимæ цæры? — фæрсы сæ нана. 
— Цæры. Фыдцæрдтытæ фæкæнæд мæ уды тæригъæдæй! — 
бабайы зæрдæбынæй æлгъиты гыцци. 
— Æз дæ бынаты куы уаин, уæд ын йæ къæбылаты йæ кæртмæ 
баппарин æмæ мæ цард саразин! — зонд ын амоны Хади. Гыцци 
йæ ныхмæ ницы дзуры, æмæ мæ зæрдæйы гуыпп-гуыпп цæуы. 
Æвæццæгæн, йæ фæндыл разы у, æндæр цы ныхъхъус и? Иннæ 

48 
Цомартаты Изæтбег 
ахæм нана. Ау, уымæ дæр ахæм зонд и? Æмæ уæд æз ам цы 
агурын? Мæгуыргурау сæм хæрынмæ цы ’рбацыдтæн? Адон мæм 
фыдызнаджы зæрдæ дарынц, æз та сыл мæхи ныхасын. Цæмæн? 
— Чындз дын раст зæгъы, мæ чызг. Цалынмæ ма æрыгон дæ, 
уæдмæ дæ цардыл ахъуыды кæ. Рæстæг куыд тагъд атæхдзæн, 
уый æмбаргæ дæр нæ бакæндзынæ, — цыма мæ цъæхснаг уисæй 
нæмы, уыйау ме уæнгты иннæрдæм хизы нанайы састхъæлæс. 
Диссаг, хæрзæрæджы дæр ма мын мæ риуы стыр ныфс чи уагъта, 
уыцы буары хъармæй ныр тыхсын райдыдтон. Къулмæ мæхи ныл- 
хъывтон æмæ æнхъæлмæ кæсын, дарддæр цы дзурдзæн, уымæ. 
— Нæ зонын, нæ зонын, — дæлиауæй ныуулæфыд гыцци. 
— Ницы зонын дзы хъæуы! — фæцырд æм Хади. — Сæ фыдæн 
сæ ратт æмæ мæнæ дæ цæгатмæ рацу, науæд дæ цотимæ сыдæй 
амæлдзынæ! Æви дæ хъæбатырæй амæлын фæнды?! 
— Куыд сæ ныууадзон? Мæ туг, ме стæг куы сты... — хъæрзæ- 
гау уынгæгхъæлæсæй дзуры гыцци. Мæ зæрдæмæ тæригъæд ба- 
хъуызыди. Фæнды мæ мæ мады мæ хъæбысы æрбакæнын æмæ 
йын истæмæй зæрдæ бавæрын, фæлæ цæмæй? 
— Иунæгæй сын ницы бакæндзынæ, мæ чызг, æмæ, мæ разæй 
мæрдтæм куы бацæуай, уæд æй мæхицæн нæ ныббардзынæн. Уыцы 
æнамондæн йæ цоты ратт, æмæ зæфцы фыдæй ма фесæфой, — 
тыхулæфтгæнгæ æнкъардæй дзуры нана. 
— Тынг раст дын зæгъы, Нинæ! Мæнмæ нæ хъусыс, фæлæ 
уымæ уæддæр байхъус! Дæ мад дæ æвзæр зондыл нæ сараздзæни! — 
йæ дæрзæг ныхæстæй мын мæ сæр дзæккорæй хойæгау кæны Хади. 
Мæ зыр-зыр цæуы. Сæ хæринаг дæр мæ нал хъæуы. Фæнды мæ 
æрмæстдæр лидзын. Дарддæр, дарддæр ме ’нæуынон хæдзарæй. 
Хуыссæнæй куыд рагæпп ластон, уый мæхæдæг дæр нæ бам- 
бæрстон. Синагæй ме ’рдæгхус дзаумæттæ раскъæфтон æмæ фед- 
дæдуар дæн. 
— Фæлæуу, мæ къона, фæлæуу! — айхъуыстон ма гыццийы 
хъæлæс, фæлæ йæм фæстæмæ дæр нал фæкастæн. 
* * * 
Дæргъвæтин къæвдаты фæстæ арв мигътæй асыгъдæг и, æмæ 
хур ракасти. Уæнгмард æрдз та сабыргай йæхиуыл схæцыди. Сырд- 
донцъиутæн алырдыгæй сæ чъыртт-чъыртт цæуы. Уынгæй мæм 
сывæллæтты хъæлæба æрбайхъуысти, æмæ дуар мæ сæрыл ахас- 
тоц. Цыма уазал уæрмæй раирвæзтæн, уыйау мын фенцон и, ме 
уæнгтæ айвæзтон æмæ ме ’мбæлттæм фæтындзын. 
— Дурæхсынæй хъазæм! 
— Уый ницы хъазт у, фæлтау гудайæ ахъазæм! 

Зынгхуыст бæллицтæ 
49 
— Æ-æ, ссардтай хорз хъазт! 
— Къудибадынæй ахъазæм! 
— Гъемæ афтæ дæр фæуæд! 
— Цæмæ, цæмæ?! Æдзух Тамбийы фæндыл цæмæ цæуæм?! 
Мæн гудайæ хъазын фæнды! 
— Гъемæ ацу æмæ уæхимæ хъаз гудайæ! 
— Алыг и! лъазæм къудибадынæй! — фæйнæ-фæйнæ ныхасы 
кæнынц лæппутæ, уымæй сæ алчидæр архайы йæ фæндон хъæр- 
дæрæй зæгъыныл. Чидæр даргъ лæдзæг æрбадавта, æмæ йыл æр- 
хæцыдысты. Къухтæ сабыргай хæрдмæ фæцæуынц. Йæ уæллаг 
кæроныл ын чи ’рхæцыди, уыдон æртæйæ бæласы цур кæрæдзи 
фæстæ гуыбырæй æрлæууыдысты, цыппæрæм сæ хъахъхъæны, 
иннæтæ сæ алыварс зилынц. Иу лæппу йæхи фехста æмæ фыццаг 
«хæрæджы» рагъыл абадти. Хъахъхъæнæг æм куыд фæзылди, 
афтæ иннæ лæппу дыккаг «хæрæгмæ» йæхи баппæрста, æртыккаг 
та — кæройнаг «хæрæгмæ». 
— Нæ хъахъхъæнæг мурдæр ницæмæн бæззы, — хъæрзгæйæ 
дзуры фыццаг «хæрæг». 
— дыууæ хуынкъ капеччы аргъ дæр нæу, — дзуры дыккаг 
«хæрæг». Иннæ Тамбийы бын ныкъкъæдз и æмæ йæ оон улæфын 
дæр нал у. Æрæджиау йæ уæрджытыл æрхаудта. Тамби ма али- 
дзыныл ацархайдта, фæлæ йæ хъахъхъæнæг къахæй сцавта. 
— Хæрам цæмæ кæныс?! — тызмæгæй йæ фæрсы Тамби. 
— Чи кæны хæрам?! 
-Ды! 
— Мæнæ ам слæуу, уый дын хæрам! 
— Æз хæрæгæй нæ лæууын! Казик мæ быны куынæ æрхауда- 
ид, уæд мæ къæхтæ зæххыл нæ андзæвыдаиккой! 
— Бæгуыдæр андзæвыдаиккой. 
— Хæрæгнасау ныннæрстæ, æмæ дæ куыд хъуамæ бауромон?! 
— Чи ныннæрст хæрæгнасау?! 
— Ды, æндæр чи! 
Лæппутæн сæ хъазт хылмæ асайдта, æмæ кæрæдзи ратон-ба- 
тон кæнынц. Тамби сын ком нæ дæтты, уыдон та йæ «хæрæджы» 
бынатмæ тæрынц. Иумæ йыл фæуæлахиз сты, æмæ сæ фæндыл 
æвæндонæй сразы и. Хъазт та стынг и. Тамбимæ кæсгæйæ мæ 
зæрдæ райы. Мæ маст райсынæн мын замманай фадат фæци. Мæ 
бон ыл нæ цæуы, фæлæ йыл хъуамæ бæхбадт скæнон æмæ йын йæ 
нервытæй фæхъазон. Йæ алыварс зилын, катай кæнын. Æндæр 
исчи йæм куы фæразæй уа, уæд мæнмæ нал æрхаудзæни. Уыцы 
хъуыды мæ размæ схойы. Куыддæр хъахъхъæнæг иуварс азылди, 
афтæ мæхи Тамбийы рагъмæ фехстон. Кæй фæуæлахиз дæн, ууыл 
цинæй мæлын. Мæ сыхаджы фæрстæ мæ уæрджытæй хойын æмæ 
йæ мæстæй марын: 
4 Цомаргаты Изæтбсг 

50 
Цомартаты Изæтбег 
— Нуа, мæ хæрæг, нуа! 
Тамби мæ йе рагъæй раппарыныл архайы, фæлæ йыл æз къæм- 
дзыгау ныффидар дæн æмæ хауын нæ комын. 
— Нуа, мæ хæрæг, нуа! — дзурын æм ноджы хъæрдæрæй. Йæ 
гуыбын ын мæ зæвæттæй сцавтон. Уый æваст йæхи иуварс аппæр- 
ста, æмæ йæ фæсонтæй ратахтæн. Хъахъхъæнæджы ма æндæр цы 
хъуыди? Къахæй мæ сцавта, æмæ фæхæрд дæн. Цыфæнды куы 
дзурон, уæддæр мæм кæй ничи байхъусдзæн, уый зонын, дыууæ 
«хæрæджы» фæстæ æрлæууыдтæн æмæ цæстызулæй Тамбийы хъахъ- 
хъæнын. Йæ маст мæ кæй исдзæн, уый æмбарын æмæ къæрцхъу- 
сæй лæууын. Хъуамæ мыл ма фæуæлахиз уа. Чифæнды мыл сба- 
дæд, æцæг Тамби — нæ! Йæ цæсгом ын нæ уынын, фæлæ йын йæ 
къæхтæм аивæй кæсын. Куыд нæ мæ бафиппайа, афтæ мæхи рæс- 
тæгæй-рæстæгмæ иуварс азилын. Иуафон йæ къæхтæ зæххæй фæ- 
иртæстысты, æмæ æз чысыл раздæр балæууыдтæн. Уый хъахъхъæ- 
нæджы цæнгтыл æрхауди æмæ зæххыл йæ тъæпп фæцыд. Хъахъ- 
хъæнæг æй къахæй сцавта, æмæ Тамбийы æрдиаг райхъуысти: 
— Æз хæрæг нæ лæууын! Ирбег мын хæрам бакодта! 
— Уый дæ уынгæ дæр куынæ фæкодта, уæд ыл тугтæ цы мы- 
сыс?! — тызмæгæй йæ фæрсы хъахъхъæнæг. 
— Бæгуыдæр мæ федта! -Уæдæ размæ цæмæ бацыди?! 
— Ницы бацыди размæ! Мæнæ ам æрлæуу кæнæ дæ хæдзар- 
мæ ахъуытты у! 
— Нæ цæуын мæ хæдзармæ, стæй ам дæр нæ лæууын! 
— Лæууыс! 
— Нæ лæууын! 
— Дæ сæр дын ныххафт ласдзынæн! 
— Бавзар-ма уæдæ! 
— Æмæ куы бавзарон, уæд цы уыдзæн?! 
— Фендзынæ йæ! 
Дыууæ лæппуйы знæт уасджытау кæрæдзимæ тызмæгæй кæ- 
сынц, фæлæ сæ фыццаг цæф ныккæнын ничи уæнды. Сæ иу — 
бæрзонддæр æмæ къæсхуырдæр, иннæ — ныллæгдæр æмæ сæв- 
джындæр. Сæхимæ иуварсырдыгæй куы бакæсиккой æмæ се ’дылы 
уавæр куы бамбариккой, уæд сæхиуыл æрхудиккой æмæ æхсызго- 
нæй бафидауиккой, фæлæ сæ иуы сæрмæ дæр æвронг хъуыды нæ 
цæуы. Сæ февнæлдæй бæрæг у: хыл кæнын сæ нæ фæнды, фæлæ 
сæ алчидæр тæрсы, лæппутæ йын йæ тæппуддзинадыл куы фæху- 
дой, уымæй, æмæ йæхи хъæбатырæй равдисыныл архайы. 
| — Цæв æй! Цæмæ ма йæм кæсыс?! — хъахъхъæнæджы Там- 
бийыл ардауы йе ’мбал. Йе уæхск дæр ма йын ныфсæвæрæгау 
æркъуырдта, ма дзы тæрс, бахъуаджы заман æз дæ фарсмæ уы- 
дзынæн, зæгъгæ. Хъахъхъæнæг фæныфсджындæр и, йæ къух дард 

Зынгхуыст бæллицтæ 
51 
фæхаста æмæ Тамбийы тыппыр уадулæн — хафт. Артыл фæтæген 
куы бакалай, уыйау сцырын и лæппуты хъæлæба. Цæвæг марæ- 
джы нал æмбары. Æвæццæгæн, Тамбимæ тынг смæсты сты, æн- 
дæр æй афтæ æгъатырæй нæ хоиккой. Чи йæ къахæй цæвы, чи — 
тымбылкъухæй. Диссаг сты, æвæдза. Загъд æз ракъахтон, нæмгæ 
та æнаххос адæймаджы кæнынц. Хæрзгыццыл хиндзинад сарæз- 
тон, æмæ ме «знаг» уырды над баййæфта. Уагæр ма стыр хиндзи- 
над куы саразин, уæд йæ фæдыл цас бæллæхтæ расаид? Тамбийæ 
мæ маст кæй райстон, уый мын æхсызгон у, фæлæ хъазт фехæл- 
ди. Лæппутимæ куы фæхъазын, уæд мæ ме ’ххормаг ахсæн æр- 
байрох вæййы, иунæгæй куы аззайын, уæд та мæ зæрдыл æрба- 
лæууы æмæ мæм рухсы цъыртт никуыцæйуал фæкæлы. Ме ’нæр- 
хъуыды мийыл фæсмон кæнын, фæлæ ма ныр цы? 
Тамбийæн йæ дзаумæттæ — скъуыдтæ. Афтæ зыны, цыма йæ 
куыйтæ ныттыдтой. Иæ туфлитæ фæйнæрдæм фæтахтысты, æмæ 
сæ йæ цæссыгтæ сæрфгæйæ агуры. Нырма ныр бамбæрстон, куыд 
æрталынг и, уый. Уазал дымгæ хæхтæй дымы æмæ ме уæнгты 
иннæрдæм хизы. Лæппутæ сæ хæдзæрттæм ацыдысты. Мæн нæ- 
химæ мæ къах нæ хæссы æмæ бæстастæу джихтæ кæнын. Зæлинæ 
æмæ Тугъан хъуамæ ныртæккæ скъолайæ æрбацæуой. Гыцци бы- 
дыры фылдæр бафæстиат уыдзæн. Райсомæй мæ фынæйæ ныу- 
уадзы, фæсахсæвæрты мæ фынæйæ æрбаййафы, афтæмæй нæ хæ- 
дзары къæбæры мур нæй. Уый цард у? Æхсæвæй, бонæй быдыры 
хæрæджы хафт кæн æмæ дæ цоты бафсадын ма фæраз. 
— Дæ фæлмæн буармæ цы къухтæй бавнæлдтой,уыдон сын 
бахуыскъ уæнт! Сæ хæдзæрттыл мауал сæмбæлæнт! Сæ зæрдæтæ 
сæ риуты барæсийæнт! — хъуысы мæм Тамбийы кæртæй карз æл- 
гъыстытæ. Йæ мад фыдцъылыз сылгоймаг у, æмæ мæ ам куы 
раййафа, уæд мыл йæ маст акалдзæн. Мæ къæхтæй мæ ныфс 
хæссын, фæлæ цас раздæр ацæуон, уыйас — хуыздæр. Сабыргай 
кæртмæ мæхи байстон, хъуджы скъæты бакодтон æмæ Зæлинæмæ 
æнхъæлмæ кæсын. Раст куы зæгъон, уæд Тугъаны æрбацыдмæ 
уыйас нæ бæллын. Цыдæр æнахуыр у. Æппындæр ницы азым- 
джын уыдзынæ, афтæмæй дæ ныдздзæхст ласдзæн, науæд дын дæ 
мады ралгъитдзæн, цыма уый мад нæу. Зæлинæмæ дæр æвзæр 
дзыхæй сдзуры, æмæ йæм смæсты вæййын. Ранæмин æй, фæлæ 
йыл мæ бон нæ цæуы. Æвæндонæй тыргъмæ схызтæн. Хъæццул 
мидæмæ бахæссон æмæ йæ быны мæхи æрнордон, кæд схъарм 
уаин. Абон æй райсомæй Зæлинæ хус кæнынмæ хъайваныл са- 
уыгъта. Цыппарæй ныл æмбæрзт вæййы æмæ куы нæ иуы хидæй 
схуылыдз вæййы, куы — иннæйы. Хæрдмæ йæм скастæн æмæ 
фырдиссагæй цавддурау фæдæн. Хъайваныл ницы и. Хъазынмæ 
куы фæцæйзгъордтон, уæддæр ма уым куы уыди, уæд цы ’рбаци? 

52 
Цомартаты Изæтбег 
Хуыцау æй йæхимæ фæхаста? Кæд Зæлинæ ам уыди æмæ... Нæ, 
нæ! Уый ацафон никуы æрбацæуы. 
Мæ зæрдæ барызти. Арвæй зæхмæ нæм иунæг хъæццул и. 
Æгæр-мæгуыр ыл цъар дæр нæй, фæлæ нæ уæддæр уазалæй ир- 
вæзын кæны. Куы фесæфа, уæд цы фæуыдзыстæм? Уыцы тасæф- 
тауæг хъуыды мæ уатмæ баскъæфта. Кæд, мыййаг, уым и, кæд, 
мыййаг... Нæй. Тъахтиныл хъæмпын тæнæг гобан сидзæрхуызæй 
лæууы. Мæ зæрдæ бауазал и. Адæргæй ма шифанермæ дæр бака- 
стæн. Никуы æмæ ницы. Феддæдуар дæн. Цæхæрадонмæ азгъорд- 
тон. Цæмæ? Æмæ-гъа. Кæд, мыййаг, уым и, кæд, мыййаг... Скъæт- 
мæ бакастæн. Нæй. Йæ дзалайæ æмбæрзт сæрмæ йын скастæн. 
Уым дæр — ницы. Бæрзонд тута бæласы бæгънæг цæнгтæ сæхи- 
мидæг æвæндонæй змæлынц. Сæ иуыл халон бады æмæ мæм мæс- 
тæймарæгау хъуахъхъ-хъуахъхъ кæны. 
Зæлинæ æд хызын кæртмæ æрбахызти. Ницы дзуры, афтæ- 
мæй мæ иувæрсты мидæмæ фæцæуы. Æрхуымæй йæ фæдыл ба- 
раст дæн. Афтæ мæм кæсы, цыма ныртæккæ йæ мидбылты бæхуд- 
дзæн æмæ зæгъдзæни: «Ма тыхс, хъæццул æз бамбæхстон». Рæс- 
тæг мыл ныддаргъ и. Æнæрхъæцæй æнхъæлмæ кæсын, фæлæ 
уымæн йæ цæсгомы хуыз нæ ивы. Æрфгуытæ къуырмæлхынцъы- 
тæй лæууынц. Чингуытæ стъолмæ баппæрста æмæ цæнгæт пецмæ 
бацыди, афтид кастрункæмæ ныджджих и. 
— Æххормаг кæд нал уыдзыстæм, цымæ? Хæринаг нæ зæр- 
дæйы фаг кæд бахæрдзыстæм? Сыдæй мæлынмæ райгуырдыстæм, 
æмæ нæ быхсын хъæуы. Кæдмæ, уый адæймаг уæддæр куы зонид, 
уæд ын йæ мæгуыры бонтæ æрвитын æнцондæр уаид, — дзуры 
кæуынхъæлæсæй. Цырагъ ссыгъта, æмæ йæ цъæх фæздæг хæрдмæ 
кæлы. Авг уайтагъд асау и. Фæтæгены бæсты дзы соляркæ кæй ис, 
уый тыххæй афтæ кæны. Цыбыр рæстæгмæ уымæл уат фæздæгæй 
байдзаг и æмæ мын мæ цæстытæ къахы. Ехх, ныр нæм хъæццул 
куы уаид, уæд йæ быны мæхи ныннордин! Афтæ мæм кæсы, цыма 
нæ исты удгоймаг фесæфти, æмæ мæ зæрдæ риссы. Зæлинæйæн æй 
ныр зæгъон æви фæстæдæр? Цыппар азы хистæр йеддæмæ мæ 
нæу, фæлæ йыл æууæндын. Цæмæдæр гæсгæ мæ уырны: бахъуа- 
джы сахат мæ цыфæнды бæллæхæй дæр бахиздзæн, алы хъуыддаг 
саразын дæр йæ бон бауыдзæн. Чи зоны, хъæццул дæр ссара. Зæ- 
линæ афтид тъахтинмæ йе ’ргом аздæхта æмæ тыргъы ’рдæм араст 
и. Цыма, хъæццул уым кæй нал и, уый йæхи цæстæй куы фена, 
уæд мæм тынгдæр хæцдзæни, уыйау срæцыгътон: 
I — Ма йæм цу: уым нал и. 
— Ома куыд нал и? — фæрсы мæ дисхуызæй. 
— Чидæр æй адавта, — дзуапп ын дæттын æз æмæ йæм азым- 
джынæй кæсын. 

Зынгхуыст бæллицтæ 
53 
— Æмæ уæд ды кæм уыдтæ? 
— Лæппутимæ иучысыл ахъазыдтæн, æмæ ме ’рбацыдмæ уым 
нал уыди. 
— Ау, нæ зæронд хъæццулмæ чи ’рхаудта? 
— Нæ зонын. 
— Дæ зонгуытыл дæ абырын кæ раст, уый дын — нæ зонын! 
Мæ сæр æруагътон æмæ æнхъæлмæ кæсын, дарддæр цы зæгъ- 
дзæни, уымæ, фæлæ Зæлинæ ницы дзуры. Тыргъæй мæм дуары 
хъинц æрбайхъуысти. «Тугъан у, æвæццæгæн», — февзæрди мæ 
сæры. фæлæ фæрæдыдтæн. Мидæмæ æрбахызт гыцци. Йæ зæ- 
ронд тæнæг къурткæ раласта æмæ йæ зæгæлыл фæсдуар æрца- 
уыгъта. Фæстæрдыгæй йæ къабайы цæппæртæ рафтыдта, йæ ро- 
нæй урс дзæкъул райста æмæ йæ стъолыл æрæвæрдта. 
— Цæут, мæ къонатæ, тыргъæй æрмгуырой радавут, нартхор 
æрыссут, æмæ уын æз кæрдзын скæнон, — дзуры нæм, йæ къа- 
байы æгънæджытæ æвæргæйæ. — Мæ амонд уыди, æмæ мæм хъа- 
лагъур нæ баджигул кодта... 
Æз мæ бынатæй не змæлын. Зæлинæ дæр æбæрæг ранмæ ныдж- 
джих и. Гыцци нæм дискаст кæны. 
— Цы уыл æрцыди, Хуыцауы хатырæй? Хæринаг уæ нæ 
хъæуы? 
— Нæ хъæццул фесæфти, — æнкъардæй дзуры Зæлинæ. 
— Мæ хæдзар байхæлд! — фæтарсти гыцци. Йæ цæсгом ныф- 
фæлурс и. Йæ зæнгты хъару асасти æмæ табуреткæйыл уæнгмар- 
дæй йæхи æруагъта. Фыртыхстæй йæ сæр йæ уæрджытæм æр- 
хæццæ и, æмæ йæ цоппайгæнæгау дыууæрдæм тилы. 
— О Хуыцау, де стыр бæллæх мыл цæмæ сæвæрдтай?! Дæ 
разы цæмæй фæзылынджын дæн? Зæгъ-ма мын, дæ хорзæхæй, 
ныр ма зымæджы къæсæрыл мæ бæгънæг сабиты цæмæй бамбæрз- 
дзынæн, цæмæй сæ бахъарм кæндзынæн, иу къуымбилы тæпп дæр 
мæм куынæ и, уæд?— удхарæй мæ мары йæ уынгæг, кæуындзаст 
хъæлæс. Фæлтау лæдзæг куы райсид æмæ мын дзы ме рагъ куы 
ныххоид. Йæ хъарæг мыл куыд ахады, афтæ ницы. Мæ буары 
дыз-дыз дзæвгар рæстæг нал фенцайы, мæ ныфс бынтондæр асæт- 
ты, æмæ мæ зæрдæ ницæуылуал фæЛæууы. Кæд басабыр уыдзæн, 
уымæ æнхъæлмæ кæсын, фæлæ гыцци не ’нцайы. 
— О Хуыцау, дарддæр мæ куыд цæрын кæныс, уый мын уæд 
та зæгъ! Ай мæ уд у, æмæ нал фæразын! 
Тыргъы дуары хъинц фæцыди, æмæ гыцци фæхъус и. Тугъан 
кæй æрбахиздзæн, уый зонæм, фæлæ уæддæр уаты дуармæ цымы- 
дисæй кæсæм. Уæлдай цымыдисдæр стæм нæ дыууæ Зæлинæ. Нæ 
мæгуыр мад нын йæ роны цы нартхоры гагатæ радавта, уыдон нæ 
æрыссын кæй хъæуы, уый дæр нæ ферох и. 

54 
Цомартаты Изæтбег 
Тугъан æнкъардæй æрбацыди æмæ фæсдуар æрлæууыд. Йæ 
цæсгом — чъизи, йæ хæдон — пырхытæ. 
— Дæ хæдон дын чи ныппырх кодта?! — тызмæгæй йæ фæрсы 
гыцци. 
— Ничи... Мæнæн æххормаг у... 
— Гуыбынниз бахæр, уый дын — æххормаг! 
— Дæхæдæг бахæр гуыбынниз. 
— Цы?! — æрбамæсты гыцци æмæ йæ бынатæй фестади. Ту- 
гъан, цыма уаты дæр нæ уыди, уыйау æрбайсæфти. Гыцци та 
фæстæмæ табуреткæйыл æрбадти æмæ ныггуыбыр и, йæ армы- 
тъæпæнтæй йæ цæсгом бамбæрзта æмæ кæуы. Æрæджиау йæхи- 
уыл схæцыди æмæ йæ цæссыгтæ ныссæрфта. 
— Æвæццæгæн уæ уæ фыдæн раттын бахъæудзæн, — дзуры хъуы- 
дыдзастæй. Йæ ныхæстæ мæ нæ тæрсын кæнынц. Мад йе ’ртæ сы- 
вæллоны ныууадза, уый мæ никуы бауырндзæн, уæлдайдæр, гыц- 
цийы хуызæн фæлмæн мад. Гъе, фæлæ уæддæр ацы мидкатай... Са- 
быргай та мæ зæрдæмæ фæхъуызы æмæ мын ме уæнгты тых сæтты. 
* * * 
Бурбын рæсугъд карк æвæндонæй къуыртт-къуыртгæнгæ кæрты 
рауай-бауай кæны, йæ цъиутæй йæхи кæм бамбæхса, уый агуры, 
фæлæ уыдон йæ фæдыл зилынц æмæ йæ сæхицæй иуварс цæуын 
нæ уадзынц. Карк сын сæ уынгæг цъипп-цъипп ницæмæ дары. 
Йæ цыргъ бырынкъæй дзы куы иуы сæр æрцæвы, куы иннæйы. 
Сæхи йæм цас хæстæгдæр ласынц, уыйас знæтдæр кæны. Йæ 
зæрдæйы уагыл бæрæг у, кæй сæ сфæлмæцыди æмæ сæ цыфæн- 
дыйæ дæр ныууадзынмæ кæй хъавы, уый. Цъйутæ йæ бамбæр- 
стой, иу ран æрлæууыдысты æмæ йæ фæстæ æнкъардæй кæсынц... 
Сидзæртæм кæсгæйæ мæ цæстытыл уайы, æрæджы дæр ма 
сыл сæ мад куыд æнувыд уыди, уыцы ныв. Бон-изæрмæ йæ фидар 
дзæмбытæй зæхх къахта æмæ къахта. Зулчъытæ æмæ сын уаллæт- 
тæ агуырдта. Исты-иу куы ссардта, уæд-иу ыл цъиутæ цингæн- 
гæйæ сæхи ныццавтой æмæ-иу æй кæрæдзи дзыхæй аскъæфтой. 
Мад сын хоры гагатæ лæвæрдта. Хæстæг сæм никæй уагъта. Цæс- 
тыгагуыйау сæ хъахъхъæдта. Йæ зæрдиаг къуыртт-къуырттæй 
уысмы бæрц дæр не ’нцади. Йæ быны сæ-иу куы бакодта, уæд-иу 
фæхъус и æрмæст. Цъиутæй-иу исчи иуварс куы ацыди, уæд-иу 
йæхицæн бынат нал ардта, йæ базыртæ-иу ныххæлиу кодта æмæ- 
иу катайгæнгæйæ бæстæ йæ сæрыл систа. 
■ Кæсын æм æмæ дис кæнын. Цы йыл æрцыди, цымæ, ныр? 
Ау, уыцы карк нал у? Йæ риуы уыцы уарзæгой зæрдæ нал и? 
Кæд ма дзы искуы иу хатт иу мынæг къуыртт æвæндонæй сирвæ- 
зы, уæд хорз, уый дæр — йæ хæс æххæстгæнæгау, рохстзæрдæйæ. 

Зынгхуыст бæллицтæ 
55 
Æгæр-мæгуыр, фæстæмæ дæр нæ ракæсы. Йæхи афтæ дары, цыма 
йын цъиутæ дæр никуы уыди. Æдзух йæ хъарм хъæбысы кæй 
дардта, уыцы адджын хъæбулты куыд тагъд ферох кодта, цымæ, 
æппындæр сæ куыд нал зоны? 
Гыццийы мæ уыцы æнæрхъуыды маргъимæ барын нæ фæнды, 
фæлæ сæм иумæйагæй цыдæр и. Мæ мæгуыр цардæфхæрд мад æрæ- 
гæй нырмæ къæссавæлдæхт фæци, йæ зонд аивта, бæлвырд фæтыз- 
мæгдæр и. Гыццыл хъуыддаджы тыххæй дæр цæттæ сынкъау фæ- 
къæртт вæййы æмæ нæ куы иуы ныццæвы, куы иннæйы. Æлгъитынмæ 
та номылус басгуыхти. Цыма йе знæгтæ стæм, æмæ нын нæ мæлæт- 
мæ бæллы, уыйау ныл йæ карз æлгъыстытæ ныккалы. Кæд ныл тынг 
æнувыд нал у, уæддæр æй æз бирæ уарзын æмæ йæм нæ мæсты 
кæнын. Куыддæр йæ кусæн дзаумæттæ раивы, афтæ йæ уæлхъус 
алæууын æмæ йын хъуырыцъарæй лæгъстæ кæнын райдайын: 
— Гыцци, æз дæр демæ цæуын, нæ? Гыцци... 
Раздæр мын-иу мидбылхудгæйæ афтæ бакодта: 
— Цом, цом, мæ къона. 
Фæлæ ныр ницы дзуры. Йæхи афтæ дары, цыма мæ хъусгæ 
дæр нæ кæны. Æлхынцъæрфыгæй зæхмæ кæсы æмæ сабыргай йæ 
цæгаты ’рдæм фæцæуы. Куыд мæ дарддæр кæны, афтæ мæхими- 
дæг тынгæй-тынгдæр тыхсын. Хæдзары та иунæгæй куы базза- 
йон, уый тæссæй мæхицæн бынат нал арын. Йæ фæдыл иу къах- 
дзæф акодтон, дыккаг, æртыккаг. Нæ мæ уыны, уый зонын, фæлæ 
уæддæр мæхицæн зæрдæтæ ’вæрын: «Иугæр мæ нæ уромы, уæд 
мæ, æвæццæгæн, йемæ уадзы». Дзæвгар фæныфсджындæр дæн 
æмæ йæ фæдыл фезгъорын. 
— Гыцци, мæн дæр демæ цæуын фæнды! Гыцци!.. — уынджы 
зæлы мæ цъæхснаг хъæлæс. Мæ мад фисынмæ бахæццæ и æмæ 
æрлæууыди. Æз дæр æрлæууыдтæн æмæ йæм фæрсæгау кæсын. 
Йемæ мæ куынæ ауадза, уымæй тæрсын, фæлæ дзæгъæлы.Гыц- 
цийы цæсгом бахудызмæл и. 
— Рауай, мæ къона, рауай. 
Афтæ фæлмæнæй мæм никуыуал сдзырдта, æмæ уайтагъд йæ 
цуры февзæрдтæн. Æнхъæл уыдтæн, раздæрау та мын мæ къухыл 
ахæцдзæн, æмæ амондджынæй иумæ араст уыдзыстæм, фæлæ 
фæрæдыдтæн. Куыддæр йæ цурмæ’ бахæццæ дæн, афтæ зæххæй 
лæдзæг фелвæста æмæ мын дзы ме рагъыл æрцыди. Фыццаг мæм 
йæ ми хъазæгау фæкасти, æмæ ма мæ зæрды схудын дæр уыди, 
фæлæ мæ фæсонтæ куы сдудыдтой, уæд мæ сæр мæ кой сси. Фæс- 
тæмæ сæргуыбыр, уæнтæхъилæй раздæхтæн. 
Карчы цъиутæн сæ къаддæр æмæ сæ мæгуырдæр уазалæй ныкку- 
ка и. Мæ къухтæм æй систон æмæ йæ мæ комытæфæй хъарм кæнын. 
— Мæн та чи батавдзæн, дзиба, чи мæ барæвдаудзæн, мæ мад 
мæ куы ныууадза, уæд? — фæрсын æй састхъæлæсæй. Мæ зæрдæ 

56 
Цомартаты Изæтбег 
та æнахуыр æнкъарæнтæй байдзаг и. Куы райгуырдтæн, уæдæй 
нырмæ дыккаг хатт дæн ахæм уавæры. Цæрын мæ нал фæнды. 
Гыцци мæ кæй фæнадта, уый тыххæй нæ. Йæ ныййарæг иу æмæ 
дыууæйы фæнæмы, æмæ се ’ппæт дæр сæхи фæмарынц? Мæнæн 
мæ оæллæх стырдæр у. Мæ мад æмæ мæ фыдæй никæй хъæуын. 
Уымæй æгаддæр ма цы уа? Тугъан ахæм хъуыддæгтыл нæ хъуы- 
ды кæны æмæ йæхицæн æнæмæтæй цæры. Йе стырдæр сагъæс — 
хæринаг. Йæ гуыбын ын бафсад, æмæ хъаздзæн, худдзæн, æз та 
алцыдæр мæ зæрдæмæ хæстæг исын, æмæ ныридæгæн мæ цæсты- 
тæ ныссагъæсхуыз сты. Афтæ мæм кæсы, цыма ацы зæххыл тынг 
раджы райгуырдтæн æмæ дзы бирæ фыдуайæнты ауадтæн. Дард- 
дæр дæр мæ цард кæй нæ фæхуыздæр уыдзæн, уый æмбарын, 
æппындæр æм ницæмæ æнхъæлмæ кæсын, æмæ мæм дуне сатæг- 
сауæй зыны. Мæ хъустыл уайы мæ фыдымады хъæлæс: 
— Ай не ’ппæты кæстæр у, нæ хъазæнхъул. Хæсты рæстæджы 
нын, гыццыл ма бахъæуа, ма бацарæфтыд уа. Хуыцау æй нæ 
мардта, æндæр ма искуы ахæм амондджын ирвæзт акæнгæ уыди. 
Немыцæгтæ нæ дзæвгар рæстæг нæ бахъыгдардтой, æмæ æрсабыр 
стæм. Æнæхъæн бинонтæй кæрты цыдæртæ архайдтам. Уалынмæ 
знæгты «Рамæ» нæ сæрмæ февзæрди. Фыртæссæй нæ чи кæдæм 
лыгъди, уый дæр нал æвзæрстам. Иутæ цæхæрадоны бамбæхсты- 
сты, иннæтæ ныккæндмæ ныллыгъдысты. Бæстæ гыбар-гыбур сси. 
Фашист нæ бафиппайдта æмæ ныл бомбæтæ калын райдыдта. Зæхх 
æмызмæлд кодта. Мæхицæн загътон, удæгасæй ныгæд æрцæудзы- 
стæм, фæлæ нæ зæдтæ бахъахъхъæдтой, табу сæхицæн. Ме ’муд 
куы ’рцыдтæн, уæд кæсын, æмæ — Ирбег нæй. Зæгъын, кæм и 
уыцы сывæллон? Уæлейы, дам, авдæны баззади. Гъæ, Хуыцау 
уын æй, зæгъын, ма ныббара, уæхи сæртæ, зæгъын, кæй бафс- 
найдтат. Загъдгæнгæ мæ уд мæ къухты схастон. Уырнгæ дæр мæ 
нал кодта, мæ гыццыл хуры ма удæгасæй фендзынæн, уый. Бом- 
бæ авдæны фарсмæ æрхаудта æмæ дзы дынджыр дзыхъхъ скъах- 
та, курага оæласы къалиу дæр ма æрсаста, фæлæ сывæллонæн 
мисхалы бæрц дæр ницы уыди. Уыцы бон Хуыцаумæ чи куывта, 
уый — нæ сабийæн... 
Мæн та уыцы ныхæстæ сагъæстыл бафтыдтой. Гыцци мæ куы 
ныууадза, уæд мæ хъал фыд æмæ йæ рæсугъд усимæ цы хуртæ уын- 
дзынæн? Чи зоны мæ ма ныууадза. Чи зоны... Нæ, уыцы хъуыддагыл 
æууæндæн нæй. Йæ хъæбулы бомбæты бын чи ныууагъта æмæ йæхи 
сæр ныккæнды чи бафснайдта, ууыл зæрдæ дарæн куыд и? 
, * * * 
«Нæ лæугæ хох, нæ цæугæ мæсыг», — афтæ хуыдтам нæ уар- 
зон хъуджы. Нæ хæдзар нын уый дардта. Нæ зæрдæтæ ууыл лæу- 

Зынгхуыст бæллицтæ 
57 
уыдысты. Нæ ныфс уый фæрцы нæ састи. Фырбуцæй йыл цы ном 
нæ сæвæрдтам, ахæм нал баззади. Алчидæр æй хицæнæй рæвдыд- 
та, алчидæр ыл хицæнæй аудыдта. Хизæнæй-иу куы ’рбацыди, 
уæд та-иу ыл иумæ æрæмбырд стæм. Чи йын йæ хъуыр сæрфта, 
чи йын йæ сыкъаты ’хсæн ныхта, чи йын йæ буар сынтъутæй 
сыгъдæг кодта. Кæд нæхæдæг æххормаг уыдыстæм, уæддæр æй 
нæ комы-комдзæгтæй хастам. Гыцци йын-иу аивæй йæ фæздон 
басгæрста æмæ нын-иу зæрдæтæ бавæрдта: 
— Иучысыл ма бабыхсут, мæ хуртæ, тагъд хъуымызæй уæхи 
бафсаддзыстут. 
Æнхъæл уыдыстæм, уалдзæджы къæсæрыл ныззайдзæн æмæ 
нæ сыдæй мæлын нæ бауадздзæн, фæлæ фæфыдæнхъæл стæм. 
Кæйдæр цæст нын уыцы хорз нæ бауарзта, кæмæндæр йæ чъизи 
къух нæ мæгуыр бинонтæм батасыди, йæ сау зæрдæ фыддзинад 
саразын бакуымдта æмæ нын нæ иунæг хæзна адавта. Дысон æй 
скъæтмæ куыд батардтон æмæ йыл дуар куыд бахгæдтон, уый мæ 
дыууæ къухы хуызæн зонын, фæлæ гыццийы мæ рæстдзинад нæ 
уырны æмæ йæ сæр тымбылкъухæй хойы. 
— Кæд знон быдыры баззади, æмæ йæ бирæгътæ бахордтой! О 
Хуыцау, уыцы бæллæхæй нæ бахиз, мæ сывæллæтты мын цæрдудæй 
ингæнмæ ма батæр! Ныр ма цы фæуыдзыстæм, нæ дарæг куы нал и, 
уæд?! О Хуыцау, цы дын кодтам, цæмæ нæ удхарæй марыс?! 
Йæ зæрдæхалæн хъарæгмæ хъусыны бæсты цæуылфæнды дæр 
разы дæн. Гыцци мын цыма мæ уавæр бамбæрста, уыйау фæхъус 
и, исдугмæ сагъдауæй аззади, стæй, йæ ныхмæ фæлæууæн кæмæн 
нæй, ахæм хъæлæсы уагæй загъта: 
— Ацæут æмæ йæ ссарут! Куынæ йæ ссарат, уæд бабын уы- 
дзыстæм! 
Раздæр нæм афтæ тызмæгæй никуы дзырдта, ныр дзы карз 
ныхæстæ схауы. Нæмгæ дæр нæ ракæны,фæлæ йæм нæ зæрдæйы 
уаг нæ ивæм. Æрмæст æй Тугъан искуы иу хатт сфæзмы, фæлæ 
ацы хатт уый дæр ницы дзуры.Æнæ хъугæй цæрын кæй нæ бафæ- 
раздзыстæм, уый æмбары æмæ уынджы ’рдæм æрхæндæгæй фæ- 
цæуы. Зæлинæ — йæ фæдыл. Æз æй зонын, хъуг æддейы нæ 
баззади, æмæ мæ семæ цæуын нæ фæнды. Бирæгъ уæтæрмæ куы 
фæцалх уа, уыйау ныл чидæр сагъуыди. Айфыццаг нын нæ хъæц- 
цул адавта, ныр та — нæ хъуджы. Цæмæдæр гæсгæ мæ хъустыл 
уайы Сæрæбийы æртхъирæн: «Уæдæ мын мæ мады ’хсыр хæрам 
фæуæд, æз дæ дæ уæрджытыл куынæ æрбабырын кæнон!» Фида- 
рæй мæ нæ уырны, фæлæ мæм афтæ кæсы, цыма нæм уый ныхи- 
лы. Сæрæби ахæм лæг нæу, йæ маст æнцонæй чи аныхъуыра. Чи 
зоны, рæдийын, фæлæ мæм мæ зæрдæ афтæ дзуры, уый та мæ 
сайгæ никуы фæкæны. Мæ дзых ныххуыдтон æмæ быдырмæ фæ- 

58 
Цомартаты Изæтбег 
цæуын. Уæлдæф ахсынмæ кæй цæуын, уый зонын, фæлæ Зæли- 
нæйы зæрдæхудты куыд бацæуон? Тугъаны нæ уарзы æмæ йемæ 
никуыдæм фæкомы. Цалынмæ йын æз сразы вæййын, уæдмæ 
къæрттæй цъула нæ аппары. Ныр дæр йæ зæрдæ мæныл дары, 
æндæр никуыдæм ацæуид. 
Арв зæхмæ тарæрфыгæй кæсы. Дзæвгар рæстæг æм фæхъуыз- 
фæхъуыз фæкодта, ныр ыл митхæццæ къæвда рауагъта, æмæ 
бæстæ ныддонласт и. Уыйæдде ма æнæбайрайгæйы уазал дымгæ 
мæстæймарæгау куы иуырдæм æрбасиры, куы иннæрдæм, æмæ 
ме уæнгтæ баруадысты, сæ зыр-зыр цæуы. Мæ зæрдæ мын цыдæр 
æлхъивы. Къахæй сæрмæ мыл ихæнриз бахæцыди. Зæлинæ æмæ 
Тугъан дæр хуыздæр уавæры не сты, фæлæ сæ фæстæмæ здæхы- 
ны зонд никæмæ и. Уыдонмæ кæсгæйæ мæн дæр дызæрдыг хъуы- 
дытæ сæ уацары райстой. Кæд, мыййаг, рæдийгæ кæнын. Кæд 
дысон нæ хъуджы скъæтмæ нæ батардтон. Нæ, нæ, батардтон æй. 
Уæдæ цы фæци? Ау, Сæрæби ахæм æгад ми бакодтаид? Æвæц- 
цæгæн, скъæты дуар хорз нæ сæхгæдтон, æмæ хъуг æддæмæ ра- 
цыди.Нæ хæдзардарæг давд кæй не ’рцыди, ууыл сабыргай мæхи 
æууæндын кæнын, æмæ мæ фæлгæнæны алыхуызон ныфсæвæрæн 
нывтæ кæрæдзи ивынц. Афтæ мæм кæсы, цыма йæ агурын дæр 
нæ бахъæудзæн. Ехх, ныр æй æцæгдæр куы ссариккам! 
Нæ къæхтæ хуылыдз зæххыл цъæпп-цъæпп кæнынц, афтæ- 
мæй æнæдзургæйæ размæ цæуæм. Мæнæ — хъæуы кæрон, уæртæ 
— хъугом. Иу стур дæр дзы нæй. Æгæр-мæгуыр дзы халон дæр 
нæ зыны. Мæ зæрдæ чысыл фæтарсти. Цымæ Тугъан та цы уавæ- 
ры и? Аивæй йæм кæсын. Йæ цæсгом ныцъцъæх и, æмæ йе ставд 
дзыгъуыртæ бынтон ныссау сты. Афтæ мæм кæсы, цыма йæхиуыл 
хæцын бирæ нæ бафæраздзæн, цыма ныртæккæ фæстæмæ фез- 
дæхдзæн æмæ нæхимæ ныййарц уыдзæн. Уыйбæрц кæй бафæ- 
рæзта, ууыл дæр дис кæнын. Зæлинæ йæ мæгуыры бон зоны æмæ 
æрхæндæгæй размæ цæуы. 
— Кæм æй агурæм? — фæрсы йæ Тугъан. 
— Иу-цалдæр хъомгæсмæ йæ фенæм. 
— Цы?! Æмæ ацы къæвдайы утæппæт быдыртыл зилдзыстæм?! 
— Цыхт æмæ царв бирæ куы уарзыс, уæд хъуджы агурынмæ 
зивæг кæныс? 
— Мæнæн уазал у! 
— Æмæ мах Ирбегимæ æнтæфæй мæлæм? Цом, цом, дзæгъæл 
лæуд ма кæ. 
— Æз никæдæм цæуын! 
* — Æ-æ, бабын уай, бабын. Цымæ афтæ æвзæрæй кæдмæ цæр- 
дзынæ? 
— Цалынмæ ды схорз уай, уæдмæ. 

Зынгхуыст бæллицтæ 
59 
Мæ хо æмæ ме ’фсымæр кæрæдзи кæй æфхæрынц, уый мын 
хъыг у, фæлæ сын цы мæ оон у? Мæ хистæртæ сты. Цыфæнды 
зондджын ныхæстæ сын куы ракæнон, уæддæр мæм кæй нæ бай- 
хъусдзысты, уый æмбарын æмæ мæ дзыхыл хæцын. Уæвгæ та 
зæрдæйæ Зæлинæйы фарс дæн. Иуæй, чызг у, иннæмæй, раст 
дзуры. Тугъанмæ йе ’дзæсгом миты тыххæй мæсты кæнын, йæ 
ныхмæ æрлæууин, фæлæ йæм нæ уæндын. Йæ къухы цы бафта, 
уымæй мыл нæ бацауæрддзæн. Стæй йæ, раст зæгъгæйæ, Зæлинæ 
цæмæ уромы, уый дæр нæ зонын. Хъуг агурынмæ нæ цæмæ хъæуы? 
Æнæ уымæй ма нын хъæлдзæгдæр уыдзæни. Дыууæйæ куы вæй- 
йæм, уæд кæрæдзи хуыздæр фембарæм, Тугъанимæ та æдзухдæр — 
хыл, тъæпп, рæхуыст, загъд, замана. Адæймагæн йæ цард бын- 
тон сæнад кæны. Рæвдздæр куы ацæуид æмæ нæ нæхи бар куы 
ныууадзид, уæд мын бæлвырд фенцондæр уаид, фæлæ йæ бына- 
тæй змæлгæ дæр нæ кæны. Зæлинæмæ мæстæлгъæдæй кæсы. Иу 
æлхыскъ ныхас ма дзы куы фехъусид, уæд фемæхсид, фæлæ Зæ- 
линæ æмбаргæдæр у æмæ йæ нæ къахы. 
Тугъан ма иучысыл алæууыди, стæй цæхгæр фæзылди æмæ 
хъæуы ’рдæм араст и. Фæстæмæ дæр нæм нал фæкасти, йæ хо æмæ 
йе ’фсымæры къæвдайы бын кæй уадзы æмæ йыл сæ разы цыдæр 
хæс æвæрд кæй и, ууыл дæр нæ хъуыды кæны. Кæй дзы æрбайрох 
стæм, уый мæ уырны, æмæ мæ йæ уазал ахастæй дисы æфтауы. 
— Ницæмæн нæ хъæуы. Цом нæхæдæг, — хъуысы мæм Зæли- 
нæйы хъæлæс. 
— Цом, — цыбыр дзуапп ын дæттын æз. Бирæ цыдæртæ мæ 
зæгъын фæнды: Сæрæбийы тыххæй, йе ’ртхъирæны тыххæй, нæ 
хъæццулы тыххæй, фæлæ цас нæ дзурай, уыйас — хуыздæр. 
Къуыбыртæ митæй урс-урсид адардтой. Уазал дымгæ фæтых- 
джындæр и. Ныггуыбыр стæм, афтæмæй цæуæм къуыппыты, дзыхъ- 
хъыты, хæрды, уырдыджы. Хъомты рæгъау куы фенæм, уæд æм 
атындзæм, нæ хъуджы дзы фæцагурæм, фæлæ йæ не ссарæм æмæ 
та дарддæр нæ фæндаг адарæм. Цас фылдæр зилæм, уыйас тын- 
гæй-тынгдæр сæтты нæ ныфс, куынæгæй-куынæгдæр кæнынц нæ 
хъарутæ. Мæ хъуыдытæ та Сæрæбимæ раздæхтысты. Кæд ма чы- 
сыл раздæр гуырысхо кодтон, уæ(д мæ ныр фидарæй уырны, йæ 
чъизи къух нæм кæй æрбахæццæ и, уый. Ехх, æвæдза, мæ бон ыл 
куы цæуид, уæд æй уыргæфтыд фæкæнин. Сидзæртæн сæ иунæг 
хъуджы адав æмæ сæ æнæ дарæгæй ныууадз. Цавæр зæрдæ йын 
и, цымæ? Цы цæсгомæй ма кæсы адæммæ? Хъæуыхицау — да- 
вæг. Уыцы дыууæ дзырды мæ сæрымагъзы кæрæдзи фарсмæ æвæ- 
рыи нæ комынц. Адæмæй хъæуыхицау фос куы дава, уæд ма сæ 
хъахъхъæнгæ та чи бакæндзæн? Сæ хъаст ма кæмæ бахæсдзысты 
æмæ сæ чи бамбардзæн? 

60 
\омартаты Изæтбег 
Алыхуызон змæст хъуыдытæ мæ сæры сæмтъеры сты æмæ мæ 
тухæнæй марынц. Размæ цæуын мæ нæ уадзынц, æмæ Зæлинæмæ 
лæгъстæхуызæй дзурын: 
— Цом нæхимæ, нал æй ссардзыстæм. 
— Æххæст ма уæлæ уыцы уæлмæрдты цурмæ ссæуæм. Кæд 
уым дæр нæ разына, уæд фæстæмæ раздæхдзыстæм. 
— Хорз, — сразы дæн йемæ æмæ та бырынцъаг фæндагыл 
фæкæл-фæкæлгæнгæ йæ фæдыл араст дæн. Къахæй сæрмæ бар- 
гъæвстæн, æмæ ме уæнгтæ мæ коммæ нал кæсынц, мæ къахайст 
мæхи бар нал у. Тыхтæй-амæлттæй уæлвæзмæ схызтыстæм. Кæ- 
сæм, æмæ — ницы. Иу хайуан дæр нæм никуыцæй зыны. Æрмæст 
нæ акомкоммæ дур-цыртытæ æдзæмæй лæууынц. Се ’ппæтæн дæр 
сæ цæсгæмттæ — махырдæм арæзт. Ингæнтæй мæм цыдæр сусæг- 
дзинад ивылы æмæ мæ сагъæстыл æфтауы. Кæй хъуыди, цымæ, 
мæ цард? Цæй тыххæй равзæрдтæн ацы зæххыл? Удхар кæнын- 
мæ? Хуыцау мын цы цæрæнбон радта, уый тухæнтæгæнгæйæ ар- 
витдзынæн, стæй мæнæ ам, иннæ мæрдты ’хсæн, фæлладæй æрæн- 
цайдзынæн. Гъе, уæууæй, гъе, мæгуыр адæймаг! Ме ’ргом Зæли- 
нæмæ аздæхтон æмæ йæм æнкъардæй дзурын: 
— Æз, æвæццæгæн, бирæ нал фæцæрдзынæн. 
— Цæмæ дæм афтæ кæсы? 
— Æмæ-гъа. Цæрын мæ нал фæнды. 
— Дæуæй афтæ, мæн тынг фæнды? Æз дæр дæуæй хуыздæр 
уавæры нæ дæи, фæлæ цы гæнæн и? Фæразын хъæуы. 
— Гыцци нæ куы ныууадза, уæд æз мæхи амардзынæн. 
— Нæ нæ ныууадздзæн. 
— Æцæг зæгъыс? 
-О. 
— Цæмæй йæ зоныс? 
— Мæ зæрдæ мæм афтæ дзуры. 
Мæнмæ та мæ зæрдæ æндæрхуызон дзуры, æмæ йæ, марадз, 
ды базон, кæй зæрдæ нæ растдæр у, уый. Æз æппындæр дызæр- 
дыг нæ кæнын, æнæ мадæй цæргæ мын кæй æрцæудзæн, ууыл, 
æмæ рагацау мæхимидæг тыхсын. Афтæ мæм кæсы, цыма, гыцци 
йæ цæгатмæ куы ацæуа, уæд хур нал ракæсдзæни, цыма æрдз хус 
сыфтæрау бампылдзæн, æмæ цард йæ мидбынаты бамыр уыдзæн. 
— Дæ зæрдæ дæ сайгæ кæны, — дзурын æм хъуыдыдзастæй. 
— Цæмæн? 
— Æгæр тынг ныл сыстырзæрдæ и. 
• Зæлинæ мæм фæрсæгау æрбакасти, ома уыцы ныхæстæй цы 
зæгъынмæ хъавыс? 
— Фыццагау ма ныл æнувыд куы уаид, уæд нæ ахæм уазал 
бон æддæмæ нæ рауагътаид. 

Зынгхуыст бæллицтæ 
61 
— Хъуджы тыххæй, æндæр... — нæ мады сраст кæнынмæ хъавы 
Зæлинæ, фæлæ йæ ныхæстыл йæхæдæг дæр не ’ууæнды. Æнæдзур- 
гæйæ фæстæмæ раздæхтыстæм æмæ уæззаузæрдæйæ нæхимæ тын- 
дзæм. Искуы ма хъарм уатмæ бахиздзынæн, уый мæ нал уырны. 
Мæ буар къахæй сæрмæ зыр-зыр кæны. Фæнды мæ къардиуæй 
мæхи аппарын, фæлæ мæ цыдæр нæ уадзы. Кæд цард фæхуыздæр 
уаид. Ау, æдзух афтæ æвзæр куыд уыдзæн? Уыцы ныфсы хал мæ 
размæ схойы, къардиуы ’рдæм кæсын мæ нæ уадзы. Зæлинæ мын 
цыма мæ хъуыдытæ æмбары, уыйау мæм хъæлдзæгæй дзуры: 
— Сагъæстæ дæ зæрдæйæ фæсур, мæ гыццыл æфсымæр. Куы 
сдынджыр уай, уæд æгæр хорз дæр ма цæрдзынæ. 
Ныр та йæм æз кæсын фæрсæгау. Кæнæ фыруазалæй йæ сæ- 
рызонд фæлыгъди, кæнæ сæнттæ цæгъды. 
— Æз кафынмæ дæу хуызæн дæсны куы уаин... 
— Уæд цы бакæнис? 
— Кафджытæм бацæуин æмæ артист суаин. 
Мæ къух ыл ауыгътон. Мæнæй афтæ, исты зæгъдзæни. 
— Де уæнгтыл кафын тынг дзæбæх фидауы. Куы фæкафыс, 
уæд дæумæ кæсынæй нал фефсæдын, — æхсызгонæй дзуры Зæли- 
нæ. Йæ цæстытæ дæр ма сæрттывтой. 
— Æцæг зæгъыс æви? 
— Уæдæ дæ сайгæ кæнын? Куы дæ фæнда, уæд дæ стыр ар- 
тист рауайдзæн. 
— О, рауайдзæн. 
— Уæдæ-ма-иу кæс, цымæ бæстæтыл не ’рзилис. 
Чысыл раздæр мæ тухæнæй цы сагъæстæ мардтой, уыдонæн 
мæ риуы сæ фæд дæр нал баззади. Мæ цæстытыл уайын райдыд- 
той алыхуызон зæрдæскъæфæн нывтæ. Афтæ мæм кæсы, цыма 
æцæгдæр мæ къæхтæ зæххыл нал хæцынц. Фæнды мæ ме уæнгтæ 
айвазын æмæ уæларвмæ стæхын. Митхæццæ дон мыл кæй уары, 
уый дæр нал æнкъарын. Мæ буар къахæй сæрмæ схъарм и. 
Адæймаг куыд диссаг у! Зæлинæ мын дыууæ фæлмæн ныхасы 
загъта, æмæ зæххыл мæхицæй амондджындæр нал и. Æнæ хъу- 
гæй кæй баззадыстæм æмæ нæ уавæр бынтон кæуинаг кæй сси, 
уый дæр мæ ферох и, æмæ разйæ згъорын. Мæ цин цас ахæс- 
дзæн, цымæ? Мæ рæсугъд бæллицтæ мæ фæлмæст зæрдæйы цас 
бафæстиат уыдзысты? 
— Уæртæ нæ хъуг! — тарстхъæлæсæй мæм дзуры Зæлинæ. 
— Кæм? — фæрсын æй дисхуызæй, уымæн æмæ мæ алыварс 
ницы уынын. 
— Уæртæ дзыхъхъы, — йæ къухæй мын амоны лæнкаумæ. 
Стуры стæгдарæн йæ къæхтæ хæрдмæ арæзт, афтæмæй йæ 
фæсонтыл хуыссы. Тæрсгæ-ризгæйæ йæм араст стæм. 

62 
Цомартаты Изæтбег 
— Бирæгътæ йæ бахордтой, æвæццæгæЪц. — хъуысы мæм Зæ- 
линæйы хъæлæс. 
— Кæд мах нæу, уæд та? 
— Мах у. Уæртæ йæ нæ уыныс? 
Йæ уæлхъус тæфæрфæсгæнæгау æрлæууыдыстæм. Тугдзых 
сырд ын фидар ссыртæй йæ хурх куыд адзæнгæл ласта, уый бæл- 
вырд зыны. Афтæ мæм кæсы, цыма уыцы æлгъаг къуыбырхъус 
мах куы федта, уæд алыгъди æмæ нæм искуыцæй йæ цæст дары. 
Ныртæккæ нæм фæстæты æрбахъуыздзæн æмæ ныл йæхи ныц- 
цæвдзæн. Хъæды ’рдæм сырддзастæй кæсын. Диссаг, мæлын дæр 
мæ фæнды, бирæгъæй дæр тæрсын. Иугæр ме уæнджы тас и, уæд 
мæ, æвæццæгæн, цыфæнды æвзæр цардæй дæр цæрын фæнды. 
— Мах нæу. Амæн йæ сыкъатæ даргъдæр сты, — куыдфæн- 
дыйæ дзуры Зæлинæ. Ахæм зæрдæйы уаг ын цæмæн и, уый хорз 
æмбарын. Уæддæр нæ хъуджы нал ссардзыстæм, æмæ цы уæлдай 
у? Фæнды йæ бирæгъ бахæрæд, фæнды саузæрдæ лæг. Мæхины- 
мæр Сæрæбийы тугдзых сырдимæ барын. Мæ цæстытыл уайы, 
нæ хъуджы фыдæй нын адджын комдзæгтæ куыд кæны, уый. Цымæ 
дзы мæ маст кæд райсдзынæн? Ехх, ныр стыр лæппу фест! 
Мит фæлдзæгъдæн кæнын райдыдта. Урс-урсид уæззау тъы- 
фылтæ мæ цæстыты бырынц æмæ мæ размæ кæсын нæ уадзынц. 
Мæ къухтæ баргъæвстысты æмæ ницыуал æмбарынц, цыма мæхи 
дæр нал сты. 
— Цом рæвдздæр, — дзуры мæм Зæлинæ. Гуыбырæй йæ фæдыл 
уайын. Мæ размæ ницы уынын. Рæстæгæй-рæстæгмæ мæ иу цæст 
фегом кæнын, мæ хойы къæхтæ дзы тыхамæлттæй ацахсын æмæ та 
йæ æваст æрæхгæнын. Цы фæндæгтыл цæуæм, уыдонмæ гæсгæ йæ 
æмбарын, нæхимæ куыд фæхæццæ кæнæм, уый. Мæнæ нæ кæрты 
дуар. Сарамæ бахызтæн æмæ мæ цæсты дзаг ракастæн. Миты гæлæ- 
бутæ суанг ардæм дæр тæхынц, фæлæ мæ нал хъыгдарынц. Ме 
’ргом скъæты ’рдæм аздæхтон. Йæ дуар гомæй лæууы, дымгæйæ 
змæлы æмæ хъыррыст-мыррыст кæны, цыма хъуджы сæфтыл кæуы. 
Быдыртыл зилгæйæ ма мæ цыдæр ныфс æрдæгхуыст цæхæрау тав- 
та, фæлæ ныр уый дæр ахуыссыди, æмæ мыл дуне рафæлдæхти. Мæ 
зæрдæ ноджы стырдæр бæллæхмæ æнхъæлмæ кæсы... 
Цыма, нæ хъуджы кæй не ссардтам, уым исты аххосджын 
стæм, уыйау къæмдзæстыгхуызæй мидæмæ бацыдыстæм æмæ хъæр- 
муст пецы фæйнæфарс æнæдзургæйæ æрлæууыдыстæм. Гыцци нæ 
ницæмæй фæрсы. Тугъан стъолы цур бады, æмæ йæ дзыгъуыр 
цæсгомыл хинхудт хъазы, цыма афтæ зæгъынмæ хъавы: «Хорз 
уык куы фæдæн». Мæ къухтæ-иу ихы къæрттытæ куы фестадыс- 
ты, уæд мын сæ-иу мæ мад йæ роны батавта, фæлæ мæ ныр хъуы- 
ды дæр нæ кæны. 

Зынгхуыст бæллицтсе 
63 
— Æнахъом сабитæ нал стут æмæ мæм дзæбæх æрбайхъусут, 
— дзуры нæм шифанеры цурæй. — Æнæ хъугæй уæ мæ бон фæда- 
рын нæ бауыдзæн. Хуыцау, зæхх — æвдисæн, сымах ныууадзыны 
бæсты мæхи амарыныл разы дæн, фæлæ уымæй уæ уавæр нæ 
фæхуыздæр уыдзæн. Иумæ цæргæйæ не ’ппæт дæр сыдæй амæлд- 
зыстæм, хицæнтæй та, гæнæн ис, æмæ фервæзæм. Куы сдынджыр 
уат, уæд мын мæ рæстдзинад бамбардзыстут... 
— Гыцци, æмæ нæ куы ныууадзай, уæд ма сдынджыр уыдзыс- 
тæм? — фæрсын æй æз æнкъардæй. 
— О, мæ хæдзар, о. Уæ фыд уæ схæсдзæн. 
— Æмæ йæ ус дæр афтæ зæгъы? 
— Уый дæр уæ йæхи хъæбултау бауарздзæн. 
— Нæхи мад нæ уадзгæ куы кæны, уæд нæ æцæгæлон сылгой- 
маг куыд бауарздзæн? 
Гыццийæн йæ цæстытæ доны разылдысты, æмæ йæ роцъо ба- 
зыр-зыр кодта. 
— Хуыцауæй уæ бауырнæд, ай мæ уд у, æмæ нал фæразын. 
Ницыхуызы уæ ныууадзин, фæлæ зын цæрдтытæй мæ хъару баса- 
сти, — дзуры кæуынхъæлæсæй. 
— Уадзгæ нæ куы кæнай, уæд ма нын-иу фæйнæ кæрдзыны 
скæ, — цыма ныхас сыхæгтæм уазæгуаты бауайыныл цæуы, уыйау 
æнæмæтæй дзуры Тугъан. 
— Хорз, мæ къона, хорз. Быдырæй нартхор схæсдзынæн æмæ 
уын фæйнæ кæрдзыны скæндзынæн, — зæрдæ йын æвæры гыцци. 
— Мæн нæ хъæуы кæрдзын. Сыдæй амæлыныл дæр разы дæн, 
æцæг ды макуыдæм ацу, — дзурын æм лæгъстæхуызæй, фæлæ 
уымæн йæ фæнд конд у, æмæ къæрттæй цъула не ’ппары: 
— Мæ зæрдæ мын мауал риссын кæнут. Æнæуи дæр лыстæг 
халыл хæцы. Хуыцау ын æй ма ныббарæд, мах ахæм уавæрмæ чи 
’ртардта, уымæн! — æлгъиты гыцци нæ фыды, хæкъуырццæй кæуы, 
æмæ ставд цæссыгтæ йæ уадултыл уырдыгмæ згъорынц. 
* * * 
— Гыцци кæрдзынтæ фыцы! ГЬщци кæрдзынтæ фыцы!— цин кæны 
Тугъан. Йæ цæсгом хурау худы, цæстытæ цæхæр калынц. Æддæмæ 
азгъоры, æмæ кæртæй йæ цьæхснаг хъæлæс æрбайхъуысы: 
— Гыцци кæрдзынтæ фыцы! Гыцци кæрдзынтæ фыцы! 
Афтæ йæ фæнды, цæмæй дыууæизæрастæу адæм се ’ппæт дæр 
фехъусой, кæдæй-уæдæй йæхи кæй бафсаддзæни, уый, фæлæ йæ 
зæрдæ нал фæлæууы, æмæ уайтагъд фæстæмæ æрбаздæхы. 
Йæ ныййарæг мад æй рæхджы кæй ныууадздзæн, æмæ си- 
дзæрæй кæй баззайдзæн, уый йæ фæсонæрхæджы дæр нæй. Фæн- 

64 
Цомартаты Изæтбег 
ды йæ æрмæстдæр йæ фаг бахæрын. Уый у йе стыр бæллиц, йæ 
катай, йæ мæт. Дун-дунетыл æй æндæр ницы хъæуы. Бирæ æх- 
хормаг бонты фæстæ йæ ком кæй суадздзæн, уый йыл базыртæ 
ныссагъта, æмæ дыууæрдæм ратæх-батæх кæны. Дарддæр цы уы- 
дзæн, ууыл сагъæс кæнынмæ йæ не ’вдæлы. Афтæ мæм кæсы, 
цыма йæ цæсгомы ставд дзыгъуыртæ дæр фесæфтысты, цыма ныры 
хуызæн рæсугъд никуы уыди. 
Бынтон æндæр зæрдæйы уаг и Зæлинæмæ. Тагъд ыл цы стыр 
бæллæх æрцæудзæн, уый æмбары æмæ ныллæг табуреткæйыл æнкъар- 
дæй бады. Афтæ зыны, цыма йын карз тæрхон рахастой, æмæ йæ 
мæлæтмæ æнхъæлмæ кæсы. Цæсгом — фæлурс, цæстытæ — тарстхуыз. 
Гыцци пецимæ архайы, æмæ йæ цæсгом сырх-сырхид афæл- 
дæхти. Кæрдзынтæ дæр фæсырхбын сты. Цæй кæрдзынтæ æмæ 
цæй цыдæр. Дыууæ армыдзаг гуылы. Тугъанæн зæрдæ æртæ кæр- 
дзынæй бавæрдта, фæлæ йе ссад не сфаг и. Уыйбæрц кæй рауади, 
уый тыххæй дæр — Хуыцауæй разы. Гыццимæ æдзынæг кæсын, 
æмæ мæ цæстытыл уайы, дысон æмбисæхсæв нæхимæ цыхуызæ- 
нæй æрбацыди, уыцы зæрдæсæттæн ныв. Йæ цæсгомы хуызы цъыртт 
нал уыди. Мæрдонфæлурс ныцци. Былтæ ныцъцъæх сты. Йæ къух- 
тæ цыма ихы къæрттытæ уыдысты, уыйау ныхъхъандзал сты æмæ 
йæ коммæ нал кастысты. Йæ зæронд тæнæг къурткæйы цæппæртæ 
куыд рафтыдтаид, уый нæ зыдта æмæ Зæлинæмæ фæдзырдта: 
— Марадз-ма, фæкæс мæм. 
Зæлинæ йæм бауади æмæ йын йæ цæппæртæ рафтыдта. Гыц- 
ци къурткæ фæсдуар æрцауындзынмæ хъавыди, фæлæ йæ ныфс 
нæ бахаста æмæ йæ зæхмæ æрæппæрста. Йæ кофтæйы æгънæ- 
джытæм æвналы, фæлæ сæм нæ арæхсы. Зылын бырынчъытæ 
кæмæн вæййы, уыцы карчы цъиу дæр ма нартхоры гага раст 
афтæ фæахсы. Зæлинæйы æххуысæй йæ хуылыдз кофтæ раласта 
æмæ йæ тъахтиныл æрæвæрдта. Йæ риу æмæ йæ фæсонтыл кæ- 
рæй-кæронмæ урс дзæкъул баст. Уыцы иухуызон æмвæтæнæгæй 
дзы згъæлд нартхор конд. Йæ бæттæнтæм ын бавнæлдта, фæлæ 
сæм йæ къухтæ нæ оаххæссыдысты, æмæ та Зæлинæмæ фæдзырд- 
та, ацы хатт бустæхуызæй: 
— Фынæй бадæ æви?! 
Цы дзы домы, уый Зæлинæ фембæрста, йæ бæттæнтæ йын 
райхæлдта, æмæ дзæкъул æд нартхор гыццийы къухтæм æрхаудта. 
— Гъа, тебæйы йæ ныккал, æмæ райсоммæ бахус уа. 
— Хуылыдз та цæмæн у, гыцци? — фæрсын æй цымыдисæй. 
— Их ыл ныхъхъæбæр и, æмæ уый тыххæй. 
’, — Æмæ дæ риуæн уазал нæ уыди? 
— Уыди, фæлæ цы гæнæн и? Давын æнцон нæу, мæ хæдзар. 
Уæддæр ма хорз, æмæ хъалагъурæй мæхи бамбæхстон. Иннæтæн 
сæ нартхоры муртæ акалдта. 

Зынгхуыст бæллицтæ 
65 
— Кæрдзынтæ нын райсом кæндзынæ? 
-О. 
— Цы хорз у! Мæнæн-иу æнæхъæн кæрдзын ратт, — æхсызго- 
нæй дзуры Тугъан. 
— Ратдзынæн, ратдзынæн, — йæ къухтæ пецмæ тавы, афтæ- 
мæй йын зæрдæ æвæры гыцци. 
— Æмæ нæ уадзгæ дæр райсом ныккæндзынæ? — фæрсын æй 
æнкъардæй. Гыцци фæуыргъуыйау и. Ахæм фарстмæ мæм не ’нхъæл- 
мæ касти, æмæ мын цы дзуапп ратта, уый нæ зоны, кæнæ йæ ком- 
коммæ мæ фарстæн дзуапп раттын нæ фæнды æмæ ницы дзуры. 
— О... райсом... — æрæджиау дзы тыхтæй-амæлттæй схаудта 
дыууæ дзырды. Йæ цæсгом фæтар и, цæстытæ нырхæндæг сты. 
Не ’ппæт дæр басабыр стæм. Цырагъы фæтæген сыгъд фæци, 
æмæ фæздæгкалгæйæ сабыргай æрхуыссыди. 
— Иумæ куы баззайæм, уæддæр уын бирæйы фаг не суыдзы- 
нæн. Æз лæмæгъ сылгоймаг дæн æмæ уайтагъд æрбамæлдзынæн, 
мæ фæстæ та — сымах. Цæмæй ныл уыцы бæллæх ма ’рцæуа, уый 
тыххæй рагацау ахицæн уæм. Кæд уæ уæ фыд мæлын нæ бауа- 
дзид, — хъуысы мæм гыццийы хъæлæс. — Кæсут, æгæр-мæгуыр 
фæтæген балхæнынæн дæр нæ дæн. Афтæмæй цæрæн куыд и? 
— Кæрдзынтæ сфыхтысты! Кæрдзынтæ сфыхтысты! — мæ хъуы- 
дытæ мын фескъуыдта Тугъаны цардбæллон райдзаст хъæлæс. Гыц- 
ци дыууæ гуылы цæхæрæй райста æмæ сæ стъолыл æрæвæрдта, 
къусты курæггаг сылы æркодта æмæ нæм фæсидти: 
— Рацæут, мæ хæдзæрттæ, æмæ уæхи бафсадут. 
— Иу дзы мæн у! — фидарæй дзуры Тугъан. 
— Хорз, хорз, мæ къона, айс æй, æцæг, зыд ма кæ, — йæ 
сæрмæ йын бавнæлдта гыцци. Тугъан æрсабыр и, стъолы фарсмæ 
æрбадти, сылыйы йæ гуылы æрдæг бассæста, уидыг райста æмæ 
адджын хæрд кæны. Зæлинæ йæ кæрдзыны хай джихтæгæнгæйæ 
сабыргай къусмæ ссæнды. Æз дæр табуреткæйыл мæхи æруагъ- 
тон, фæлæ хæрын мæ бон нæу. Мæ хъуырмæ та цыдæр хъарм 
къуыбылой стылди æмæ мын мæ зæрдæ æлхъивы. Фæнды мæ 
кæуын, фæлæ мæм цæссыг нæй. 
— Ахæр, мæ къона, ахæр, — фæлмæнхъæлæсæй мæм дзуры 
гыцци. — Ахæр æмæ тагъддæр адынджыр уай. 
Фæстаг рæстæджы мæм афтæ лæгъзæй никуыуал сдзырдта, 
æмæ мæ зæрдæ суынгæг и. 
— Мæн цæрын нæ фæнды, гыцци, — дзурын æм тæргайхуызæй. 
— Уæдæ дæ цы фæнды? 
— Мæлын. 
— Уый цытæ дзурыс? Уыцы хъуыды дæ сæрæй аппар. Дæуæн 
нырма дæ цард разæй и. Иннæ аз скъоламæ бацæудзынæ æмæ 
5 Цомаргаты Изæтбсг 

66 
Цомартаты Изæтбег 
ахуыр кæнын райдайдзынæ. Хъуамæ стыр лæг суæвынмæ бæл- 
лай, ды та ингæнмæ тырныс. 
Мæ цæсгом мын йæ дæрзæг къухæй æрсæрфта, æмæ мæ цæс- 
сыгтæ фемæхстысты. Хæрдмæ куыд фæгæпп ластон æмæ куыд 
феддæдуар дæн, уый дæр нал бамбæрстон. Сарайы къуыммæ баз- 
гъордтон, ныггуыбыр дæн æмæ мæ зæрдæйы тыппыртæ уадзын. 
Зæлинæ рацыди, мæ цуры æрлæууыди æмæ уый дæр кæуы. 
— Æз дын нæ загътон, уадзгæ нæ кæндзæн, зæгъгæ. Дæу та 
нæ уырныдта, — дзурын æм уайдзæфгæнæгау, цыма мæ разы ис- 
тæмæй фæазымджын и. 
Тугъан йæ гуылы дыккаг æрдæг йæ къухы рахаста æмæ уынгмæ 
хæргæ рацыди. Цыбыр рæстæгмæ хъæу нытталынг и. Иу сыбыртт 
никуыцæй хъуысы. Раст ма уæлмæрдтæ вæййынц афтæ сабыр. 
— Цом мидæмæ, — лæгъстæгæнæгау мæм дзуры Зæлинæ, фæлæ 
æз мæ бынатæй змæлгæ дæр нæ кæнын. Афтæ мæм кæсы, цыма 
уатмæ куы бацæуон, уæд гыццийы уым нæ баййафдзынæн. Нæ, 
фæлтау ам, уазал сарайы лæудзынæн. 
Дуары зонгæ къæрцц мæм райхъуысти, æмæ æваст мæ зæр- 
дæйы цæлхъ-цæлхъ ссыди. 
— Зæлинæ, Ирбег, кæм стут? — тыргъы дур-асинтæй мæм 
хъуысы гыццийы хъæлæс. Мæ сæрыл схæцыдтæн æмæ йæм ме 
’ргом аздæхтон. Куынæ йæ ауадзин, уый мæ фæнды, фæлæ мæ 
лæмæгъдзинад æмбарын æмæ мæхиуыл хæцын. Ехх, æвæрæз адæй- 
маг, куыд мæгуыр дæ, куыд! 
— Мæнæ стæм, — дзуры йæм Зæлинæ. Гыцци зæхмæ æрхызти 
æмæ нæ цурмæ æрбацыди. Æвæццæгæн, йæ ныхас цæмæй рай- 
дайа, уый нæ зоны æмæ сагъдауæй лæууы. 
Тæхуды, ныр афтæ куы зæгъид: «Цы зæрдæ мæм дарут, уый 
базонын мæ фæндыди æмæ уæ уымæн тухæнæй мардтон. Ме ’гъа- 
тыр ми мын ныббарут, уæ хорзæхæй. Мæнæн сымах ныууадзын мæ 
хъуыдыйы кæрон дæр никуы уыди. Цомут мидæмæ æмæ уæхи бата- 
вут». Уыцы ныхæстæ фехъусыны тыххæй цæуылфæнды дæр сразы 
уаин, ныртæккæ мæнæ ам мæ цард раттин, фæлæ гыцци ницы дзу- 
ры. Æрæджиау та дзы хъæрзæгау цалдæр ныхасы схаудта: 
— Цæут уæ фыдмæ... æз уын æвзæр мад уыдтæн, уый уын хорз 
фыд уыдзæни... 
— Ма ацу, гыцци, ма нæ ныууадз, — дзурын æм лæгъстæ- 
хуызæй, фæлæ мæм уый нæ хъусы. 
— Мыййаг, зындзинæдтæ куы ’взарат, уæд мæ-иу ма æлгъи- 
тут. Æз æнæуи дæр æлгъыст дæн Хуыцауæй... 
Йæ чъылдым нæм раздæхта æмæ сабыргай уынджы ’рдæм 
араст и. Мæ зæрдæ мæ риуæй ратоны. Мæ хурхуадындзтæ кæ- 
уындзæгæй ныттыппыр сты. Фæнды мæ йæ фæдыл азгъорын, фæлæ 

Зынгхуыст бæллицтæ 
67 
мæ бон нæу. Æнауæрдон тых мын ме уæнгтæ сбаста æмæ мæ 
фезмæлын нæ уадзы. Гыцци æрлæууыди, цæхгæр фæзылди, æр- 
бауади мæм æмæ мæ йæ хъæбысы фелвæста, батæ мын кæны. Йæ 
цæссыгтæ мын мæ цæсгом ссыгътой, æмæ мæ сæр разылди. Йæ 
хъуырыл атыхстæн. Æнхъæл уыдтæн, нал æй суадздзынæн, фæлæ 
мæ цæнгтæ æгæр лæмæгъ разындысты... Гыцци мæ зæхмæ æр- 
уагъта æмæ æхсæвы тары атади... 
— Гыцци-и! Гыцци-и-и! — хъæр кæнын мæ тых-мæ бонæй, 
фæлæ мæ хъæлæс мæхицæй дарддæр никæмæ хъуысы. 
Бæстæ афтæ талынг у, æмæ, цæсты къух куы фæтъыссай, уæд 
æй нæ фендзынæ. Сым дæр никуыцæй хъуысы, æрмæст хъомдо- 
ны сæрмæ тутайы дыууæ къалиуы дымгæмæ сæхи кæрæдзиуыл 
хафынц æмæ сæ мæсты къæс-къæс цæуы. Мæ зæрдæ сафтид и, 
уæнгтæ слæмæгъ сты. 
— Мауал ку, мæ гыццыл æфсымæр. Кæуынæй ницы пайда и. 
Фæлтау нæ фыдмæ цом, — хъуысы мæм Зæлинæйы фæлмæн хъæ- 
лæс. Афтæ мæм кæсы, цыма дард кæцæйдæр дзуры, цыма уый мæ 
хойы хъæлæс дæр нæу, фæлæ æддагон адæймаджы хъæлæс у. Мæ 
сæр зилы æмæ мæ хъуыды кæнын нæ уадзы. Ме ’муд æрцæуыныл 
архайын, фæлæ мæ алфамбылай цы ’гъатыр æцæгдзинад и, уый 
æххæстæй бамбарын нæ фæразын. Куы райгуырдтæн, уæдæй ныр- 
мæ ахæм æвзæр уавæры никуыма уыдтæн. Фынæй дæн æви хъал, 
уый мæ зонд нæ ахсы. Чидæр мын мæ къухмæ æвналы. Æвæццæ- 
гæн, Зæлинæ у. Уæдæ æндæр чи хъуамæ уа? Ацы уазал æмæ 
талынг сарайы кæй цы хъуыддаг и? 
— Цом нæ фыдмæ, — хъæрдæрæй мæм дзуры мæ хо. — Уый 
дæр ницæмæн хъæуæм, фæлæ нын хуыздæр гæнæн нæй... 
Мæ къухыл мын ахæцыди, æмæ йæ фæдыл æнæбары араст 
дæн. Уынгмæ хъавгæ ахызтыстæм. Ам зына-нæзына рухсдæр у, 
дымгæ та — карздæр. Мæ буар мын æлхысчъытæ кæны, цæстыты 
сыг згъæлы. 
— Тугъан цы фæци, цымæ? — фæрсын Зæлинæйы, цыма йын 
уый мæнæй уæлдай исты зоны. Мæ цуры куы уаид, уæд мæ уæззау 
уаргъ æнцондæрæй хæссин. Цыфæнды фыдзондæй дæр ме ’фсы- 
мæр у, мæ ныфс. Бахъуаджы сахат мæм уымæй хæстæгдæр ничи 
’рбалæудзæн, мæ тыхст мын уымæй хуыздæр ничи бамбардзæн. 
Мæ къухы чъылдымæй мæ цæссыгтæ сæрфын æмæ Зæлинæйы 
фарсмæ уайын. Фисынмæ ныххæццæ стæм. Цыма кæрæдзи бам- 
бæрстам, уыйау æнæдзургæйæ æрлæууыдыстæм. Мах рахизыр- 
дæм азилын хъæуы, гыцци та хъуамæ галиуырдæм ацыдаид. Кæд, 
мыййаг, ам искуы лæууы æмæ нæм æнхъæлмæ кæсы. Æнæ мадæй 
кæй баззадтæн, уый мæм бынтон нæма хъары. Афтæ мæм кæсы, 
цыма гыцци йе ’нæрхъуыды мийыл æрфæсмон кæндзæн, цыма 

68 
Цомартаты Иэæтбег 
æнæ мах цæрын нæ бафæраздзæн æмæ нæм фæстæмæ æрбаздæх- 
дзæн. Æнæмæнг нæм æроаздæхдзæн, уымæн æмæ раст нæу, кæй 
ацыди, уый. Хъуамæ ма ацыдаид, хъуамæ йæ хъæбулты æвæгæ- 
сæгæй ма ныууагътаид. Фæстæмæ нæм кæй æрбаздæхдзæн, уый 
мæ уырны, уымæн æмæ йын йæ фæлмæн тæригъæдгæнаг зæр- 
дæйыл æууæндын. 
— Зæли, бынтондæр нæ ныууагъта, цымæ, гыцци? — фæрсын 
мæ хойы. Фæнды мæ ныфсæвæрæн дзуапп райсын æмæ мæхи 
æрсабыр кæнын, фæлæ уый ницы дзуры. Сабыргай цæуы уираг- 
дурæй амад сисы æмбуар. Хæмæты хæдзармæ куыд хæстæгдæр 
кæнæм, афтæ тынгæй-тынгдæр тыхсын. Цæхæрадоны мæ куыд 
ныххоста, уый та мæ зæрдыл æрлæууыди. Уæвгæ мæ рох та кæд 
фæци? Ахæм æгъатыр надæн ферохгæнæн куыд и? Æвæццæгæн, 
мæ амæлæты бонмæ мæ цæстыты раз лæудзæни. Хæфс калмы дзых- 
мæ æрдиаггæнгæ куы цæуа, уыйау катайгæнгæ фæхизын мæ фы- 
дыфсымæры къæсæрæй. Баба æхсæвиуат фаллаг уаты куы кæны, 
уæд бонæй ам цæмæ вæййы? Уыцы фарстæн дзуапп раттын нæ 
фæразæм нæдæр Зæлинæ, нæдæр æз, Тугъаны та хъæугæ нæ кæны. 
Чифæнды кæмфæнды цæрæд, æрмæст уый æфсæст уæд æмæ йæ 
мачи хъыгдарæд. Гыццийы ацыд дæр æм нæ бахъардта. Мæнæ 
ацы хæдзармæ дæр æнцонæй æрбацæудзæн, æз та йæм мæ уд мæ 
къухты фæхæссын. Ома нæмынæй нæ тæрсын. Æвзæр цæстæй 
нæм куы ракæсой. Не ’рбацыд сын хъыг куы уа. Æххормаг би- 
нонтыл ма æртæйæ куы бафтæм, уæд сын æхсызгон нæ уыдзæн, 
ай-гъай, фæлæ цы бакæнæм? Хуыздæр кæдæм ацæуæм? Арвæй 
зæхмæ нын адон йеддæмæ куы ничи ис... 
Ныллæгцар хъарм уаты дæс адæймаджы йеддæмæ нæй, нæ 
дыууæ Зæлинæимæ — дыууадæс, фæлæ фæтæгены цырагъ йæ алы- 
варсмæ дыдзы рухс кæй æппары, уымæ гæсгæ афтæ зыны, цыма 
дзы адæмæй къух бакæнæн нæй. Нана фаллаг къулы рæбын хуыс- 
сæнæй йæ мæллæг фæлурс къæхтæ ламаздыхъмæ æруагъта, ныг- 
гуыбыр и æмæ йæ тых-йæ бонæй хуыфы. Рæстæгæй-рæстæгмæ 
хъæццулы фæсте банкæ райсы, нытту дзы кæны, йæ бынаты йæ 
сæвæры æмæ та йæ хæс æххæстгæнæгау хуыфын райдайы. Йæ 
гыццыл æнцъылдтæ мæрдонхуыз цæсгомыл бæрæг у, уæззау ни- 
зæй кæй сæйы, уый. Хæмæт æмæ баба рахизырдыгæй дыууæ на- 
рæг рудзынджы астæу бадынц даргъ стъолы фарсмæ. Сæ разы — 
лыстæгхъуыр æртæлитруат авг, цыхт æмæ цыдæр хус къæбæртæ. 
Стыр агуывзæтæй арахъхъ нуазынц, æмæ сæ цæсгæмттæ туджы 
лауæнтау ссырх сты. Сæ устытæ пецы цур хъуыддагхуызæй ра- 
уай-бауай кæнынц. Хистæр чындз Аминæт цæхæрæй тымбыл рæ- 
сугъд кæрдзын райста, йæ фарс ын рахиз къухы æнгуылдзтæй 
бакъуырцц-къуырцц кодта, фых у æви нæ, уый базоныны тыххæй 

Зынгхуыст бæллицтæ 
69 
æмæ йæ фæстæмæ цæхæры сæр æртыскæныл æрæвæрдта. Хæмæ- 
ты дыууæ фырты æмæ æртæ чызджы алы рæтты лæууынц æмæ 
хæринаджы сцæттæмæ æнхъæлмæ кæсынц. Мах Зæлинæимæ фæс- 
дуар аххосджынхуызæй лæууæм, цыма исты фыдбылыз сарæзтам 
æмæ тæрхоны лæгты уынаффæмæ æнхъæлмæ кæсæм. 
— Гыцци нæ ныууагъта, — æнкъардæй дзуры Зæлинæ. 
— Уæ, Хуыцау дзы бузныг фæуа! Йæ цард-цæрæнбонты иу 
хорз хъуыддаг сарæзта! — йæ бынатæй фестади Хæмæт æмæ мæ 
йæ хъæбысмæ фелвæста. — Цин кæнут, æгайтма нæ сывæллæттæ 
фæстæмæ нæ къухы бафтыдысты! 
Бабайæн йе уæны мигъ бады, æлхынцъæрфыгæй нæм кæсы 
æмæ афтид агуывзæ йæ къухты æхсæн æууæрды. Дунетханы урс- 
цъар аив цæсгом фырмæстæй ныггæлиртæ. Иуцасдæр йæхиуыл 
фæхæцыди, стæй уатæй йæхи аппæрста æмæ дуар мæстæлгъæдæй 
йæ фæдыл æрбассыдта. 
— Дæ бæрзæй асæттæд, нæ хæдзар нын куынæ ’ркалай! — 
зæрдæбынæй йæ ралгъыста нана. — Мæ фыртмæ куы мой кодтай, 
уæд æй нæ зыдтай, цот ын и, уый?! 
Хæмæт мæ зæхмæ æруагъта æмæ Русланмæ фæдзырдта: 
— Лæппу, балалайкæйæ ацæгъд, æмæ Ирбег акафа. 
Фырдисæй мæ дзых бахæлиу и. Нæ мæ уырнынц мæ карз 
фыдыфсымæры ныхæстæ. Афтæ мæм кæсы, цыма мæ хынджылæг 
кæны, цыма мыл ныртæккæ нытътъæлланг ласдзæн, æмæ мысты 
хуынкъ туманæй агурдзынæн. Хъуысы мæм Кимæйы цагъд æмæ 
чызджыты къухæмдзæгъд. Уыцы цагъд бирæ уарзын. Куыддæр 
æй айхъусын, афтæ мæ зæрдæ мæ риуы уæрыккау скафы, æмæ 
мæ къæхтæ уромын нал фæфæразын, фæлæ ацы хатт мæлæты 
къуырма у. Æппындæр æм ницы хъары — нæдæр Хæмæты цин- 
тæ, нæдæр музыкæйы зæлтæ. Куынæ скафон, уæд мæ фыдыфсы- 
мæрæн хъыг уыдзæн, уый æмбарын, фæлæ мæ къах айсын нæ 
фæразын, мæ бынатæй фезмæлыны хъару мæм нæй. Гыццийы 
æнкъард сурæт мæ цæстыты раз лæууы æмæ мын ме уæнгтæ æнæ- 
уынгæ рæхыстæй бæтты. 
— Ныууадз æй йæ мæгуырыл. Йæ мад æй куыдзы къæбылайы 
уагъд ныккодта, ды та йæ кафын кæныс. Бæх æнæ равгæй дугъы 
нæ уайы, — йæ фыртмæ уайдзæфгæнæджы хъæлæсæй дзуры нана. 
— Ахæм мад сагъæсы аккаг нæу, — йæ къух ыл ауыгъта Хæмæт. 
— Æвзæр мад дæр хорз у, мæ хæдзар. Æз мæнæ куы ныххæр- 
рæгъ дæн, мæ иу къахæй ингæны куы лæууын æмæ ма дæ афтæ- 
мæй дæр куы хъæуын... 
— Дæуæн æрмæст дæ аууон дæр лæджы йаргъ у, нана, иннæ- 
тимæ дын абарæн нæй, — æнæдызæрдыгæй дзуры Хæмæт. 
— Уæдæ-ма мæ чындзыты бафæрс... 

70 
Цомартаты Изæтбег 
— Æз никæй фæрсын! Ды махæн дæ нæ мад дæр, нæ фыд дæр, 
нæ зæдыхай дæр, нæ Хуыцау дæр, æмæ дæм ацы хæдзары фæстæмæ 
чи сдзура, уый уыдзæни мæ цыфыддæр знаг! — фидарæй загъта Хæ- 
мæт, стъол тымбылкъухæй æрцавта æмæ бинонтыл йæ тызмæг цæс- 
тæнгас ахаста, стæй бабамæ фæлмæндæр хъæлæсы уагæй сдзырдта: 
— Фæйнæ арахъхъы-ма рауадз, æмæ нæ мады тыххæй баназæм. 
Нана мæ кафын кæй нæ бауагъта, уый тыххæй дзы хуымæ- 
тæджы бузныг дæн. Мæхи йæм байстон æмæ йын йе ’нцъылдтæ 
мæллæг къух рæвдауæгау сæрфын. Цыдæр хъарм мæм дзы цæуы 
æмæ мæ буарыл сабыргай хæлиу кæны. Æрдæгмард кæрдæджы 
хал фæлмæн къæвдамæ йæхиуыл куы схæца, уыйау та мæ мидæг 
уд бацыди. Нана йæ базы бынæй къафетт райста, мæ армы мын 
æй нывæрдта æмæ мæм сусæгæй дзуры: 
— Дæ дзых дзы аадджын кæ. Исты бахордтай? 
-О. 
— Уæдæ дæ дзаумæттæ ралас æмæ мæ фарсмæ схуысс. Æп- 
пындæр мацæмæй тæрс. Цалынмæ æз æгас уон, уæдмæ дæ æфхæ- 
рын никæмæн бауадздзынæн. 
* * * 
Хæцæнгарзæй ме сæфт уынын. Уæлдай æнаддæр та мын ба- 
байы дыууæхстон у. Афтæ мæм кæсы, цыма къулыл ауыгъдæй 
дæр фæгæрах кæндзæн æмæ нæ æнæнхъæлæджы искæй амард- 
зæн. Айфыццаг ын æй Сæрæби йе стыр хъугæй ивта, фæлæ баба 
къæрттæй цъула нæ аппæрста. Æз ын æй лæвар дæр раттин. Баба 
иуæй-иу хатт цуаны ацæуы æмæ цалдæр тæрхъусы марды æрба- 
хæссы, фæлæ мæ уæддæр нæ хъæуы. Ныр дæр та йæ тыргъмæ 
рахаста æмæ йæ комкоммæ мæ цæсгоммæ сарæзта. Мæ зыр-зыр 
цæуы, фæлæ мæ бынатæй змæлгæ дæр нæ кæнын. Дунетхан йæ 
уатæй рауади, æмæ фыртæссæй йæ цæстытæ ахъоппæг сты. 
— Мæ хæдзар куыд уыди! Марыс дæ лæппуйы! — райхъуыст 
мæм йæ удаист хъæр. Кæй мыл батыхсти, уый мын æхсызгон у æмæ 
йæм уарзон цæстæй кæсын. Баба æнæмæтæй йæ мидбылты худы. 
— Куыд æдылы стут, сылгоймæгтæ, куыд. Йæ хæтæлтæ гом 
куы сты, уæд дзы цæмæй тæрсыс? 
Дунетхан æрсабыр и æмæ йыл йæ къух ауыгъта. 
— Хуыцау дын ма уæд. Мæ удæй мæ хуылфы ницыуал аззади. 
— Ахæм тæппудæй дæ нæ зыдтон. 
( — Фарон мæ хъустыл иу хабар æрцыди æмæ уæдæй фæстæмæ 
хæцæнгарзы уындæй мæ зæрдæ риссы. 
— Уагæр цы хабар уыди? — йæ дыууæхстонимæ архайгæйæ 
йæ фæрсы баба. 

Зынгхуыст бæллицтæ 
71 
— Иу лæг йæ фырты амардта. Тынг фыдуаг лæппу йæ хуыд- 
той, фæлæ уæддæр... 
— Æмæ йæ цæй тыххæй амардта? 
— Тæрсын æй кодта. 
— Гъæйдæ-гъа. 
— Уыйфæстæ, дам, уымæ бакæсынæй диссагдæр ницы уыди. 
Йæ сæр, дам-иу, къулыл куы ныххоста, топп цæмæ балхæдтон, 
зæгъгæ. 
— Махæн уымæй тас нæу, Ирбег, и? — йæ цæст мæм æрныкъ- 
уылдта баба, æмæ дуне мæхи баци. Ныртæккæ мын исты ныстуан 
куы раттид, уæд ын æй æвæстиатæй сæххæст кæнин. Цæмæдæр 
гæсгæ ныфсæрмы дæн æмæ мæ сæр зына-нæзына банкъуыстон. 
— Мæ бинонтæй искæй бафхæрыны бæсты æз мæхи ныхыл 
топп ныццæвдзынæн. Цавæр зæрдæ хъуамæ уа адæймагæн, цæ- 
мæй йæ фырты амара? Уыцы бæллæхæй нæ Хуыцау бахизæд, — 
хъуыдыдзастæй дзуры баба. 
— Ныссыгъдæг æй кæнон? — фæрсын æй цыбæлхуызæй. 
— Фæнды дæ? 
— О. 
— Марадз, уæдæ, сарайæ сыгъдæггæнæнтæ радав. 
Цы зæд ыл атахти, цымæ? Афтæ зæрдæхæлар куы никуы 
вæййы. Дистæгæнгæ сарайæ ставд тел, хæцъилы гæоаз æмæ литр- 
уат банкæйы фæтæген æрбаскъæфтон. Баба телы кæроныл хæ- 
цъил бабаста, фæтæгены йæ нытътъыста æмæ дзы топпы хæтæлтæ 
сыгъдæг кæны. Рæстæгæй-рæстæгмæ сæм хуры ’рдæм акæсы, стæй 
та сæ сæрфын райдайы. Йæ цуры цæттæйæ лæууын æмæ йæм 
æнхъæлмæ кæсын. Мæ хъуыды мын бамбæрста æмæ мæм сæ рад- 
та, йæхæдæг лыстæг цыппæрдигъон зды къæцæлтæ сæрмагонд 
хæсгардæй лыгтæ кæны цæхгæрмæ. 
— Сабантъы цы у, уый зоныс? — фæрсы мæ дæ зæрдæ-мæ 
зæрдæйæ. 
— Зонын. Топпыхосы фæстæ гилдзы кæй ныннæмыс, уыцы 
тымбыл здыйы къæрттытæ. г 
— Уæдæ мæнæ адонæй сабантъы сараздзынæ? 
— Бæгуыдæр. Цы сын хъæуы. Уæртæ сæ уыцы æфсæйнагыл 
æркал æмæ сыл уæззау иту æрзил. Куы стымбыл уой, уæд сæ райс 
æмæ та дзы иннæтæ æркал. 
— Ай Тугъаны хуызæн æнæмбаргæ нæу, амонын ын ницы 
хъæуы, — æппæлы мæ Дунетханæн, æмæ цинæй мæлын. Фæнды 
мæ исты стыр хъуыддаг саразын, цæмæй мæ тынгдæр фæбузныг 
уа. Баба йæ куыст фæци æмæ мидæмæ бахызти. 
— Кæддæр рæстхъав цуанон уыдтæн, бæргæ. Фондз æмæ ссæдз 
метрмæ карды ком нæ ивгъуыдтон. Мæ дыууæхстонæй иу сырд 

72 
Цомартаты Изæтбег 
дæр никуы аирвæзти, фæлæ ныр мæ хъарутæ фæкуынæг сты. 
Никуы мæ бауырныдтаид, афтæ слæмæгъ уыдзынæн, уый. Æнæ- 
хайыры низ мæ бадомдта. Дæлдзæх фæуæд Гитлер! Хæст бандза- 
рынæй хуыздæр зонд дæм ма ’рцæуæд, — хъуысы мæм уатæй йæ 
тыхстхуыз хъæлæс. 
— Дæхимæ хъусыныл та ма фæу. Тарнизæн хæринаг æмæ 
сыгъдæг уæлдæф æвдадзы хосæй уæлдай не сты. Æз дæм фæкæс- 
дзынæн, æмæ цы уыдтæ, уымæй авд ахæмы хуыздæр фестдзынæ. 
Мæ мард фен, дохтырты æххуыс дæр дæ нал бахъæудзæн, — зæр- 
дæтæ йын æвæры Дунетхан. 
— Куыд цардаин, цымæ, æнæ дæу? Хуыцау мæм уæларвæй 
касти æмæ загъта: «Ацы мæгуыр лæгæн баххуыс кæнын хъæуы», 
æмæ мын цардæмбалæн диссаджы зæд радта. 
— Æгæр мæ ма ’ппæл? Мæхиуыл фервæсдзынæн æмæ дæуæй 
дзæбæхдæр лæгтæм кæсын райдайдзынæн, — худы Дунетхан. 
— Уымæй дын бæргæ нæ тæрсын. 
— Сылгоймæгты нæ зоныс... 
— Уыйбæрц сæ зонын. 
— Раст зæгъ, дæ фыццаг усæн дæр ахæм рæсугъд ныхæстæ 
кодтай? 
Гыццийы коймæ фæуыргъуыйау дæн. Мæ улæфт баурæдтон 
æмæ къахæй сæрмæ хъустæ фестадтæн. Мæ мад мæ фыдмæ цы 
зæрдæ дардта, уый хорз зонын. Ай та йæм цавæр цæстæй касти, 
цымæ? Æрхъæцмæ йыл куынæ хъæцыдаид, уæд æй йæ цотимæ 
æвæгæсæгæй нæ ныууагътаид, фæлæ йæ кæд æцæгдæр нана фæ- 
рæдийын кодта. 
— Ард дын хæрын, де ’рдæджы бæрц дæр æй нæ уарзтон. Йæ 
фарсмæ-иу куы хуыссыдтæн, уæд та йæ æппындæр нал быхстон, — 
мæ хъустæ мын судзынц йæ уазал ныхæстæ. Мæ мады мын кæйдæр 
сылгоймагæй дæлдæр кæй æвæры, уый мæ мæ астæуыл дыууæ дихы 
кæны, фæлæ йын цы мæ бон у? Гыцци хъомдоны йæхи куыд ауыгъ- 
та, уыцы ныв мæ цæстытыл ауади, æмæ мæ зæрдæ суынгæг и. 
— С-с. Дæ фырт дæ хъусы, æмæ худинаг у, — мынæгхъæлæ- 
сæй дзуры Дунетхан. 
— Уый нырма гыццыл у. Ахæм хъуыддæгтæн ницыма ’мбары. 
— Ма зæгъ... 
— Гъæ-æ, — цыдæр æбæрæг мыртæ райхъуысти бабайæ. 
— Мæ фарсмæ куы вæййыс, уæд та? — къахы йæ Дунетхан. 
— Цы мыл æрцыди, уый мæхæдæг дæр нæ зонын. Афтæ мæм 
карсы, цыма диссаджы фьш уынын. Тæрсын, куы райхъал уон 
æмæ дæ куы нал ссарон. 
— Ма тæрс. Мæ амæлæты бонмæ дæ фарсмæ уыдзынæн. Æр- 
мæст нæ мæлæт фæхицæн кæндзæн кæрæдзийæ. 

Зынгхуыст бæллицтæ 
73 
— Уырны мæ. Бузныг. Рынчын дæн, уый зыдтай, фæлæ мæ 
нæ фæтарстæ. Уымæй ма ныфсджындæр ми цы уа? Дæ хорздзи- 
над дын никуы ферох кæндзынæн. 
— Зæрдæ рохгæнаг у. Уæлдайдæр, бинонтæм искæй дзых куы 
хæццæ кæна, уæд. Æппæт хорздзинæдтæ дæр дон хиды бынты аласы. 
— Æз искæй ныхæстæм нæ хъусын. 
— Дæ мады ныхæстæм дæр? 
— О. Мæ мады ныхæстæм дæр. Ды мæ зæрдæмæ афтæ арф 
бахызтæ, æмæ дæ уырдыгæй никæйуал бон бауыдзæни скъахын. 
— Цы гæды стут, нæлгоймæгтæ, цы гæды, — æхсызгонæй дзу- 
ры Дунетхан æмæ зæрдæбынæй худы. 
* * * 
Арахъхъ йæ кæнæгæн дæр нæ бары. Хæмæтæн та кæйдæр 
нозт нæ батади, æмæ абухы, нæты. Знæт богъ йæ дарæнæй куы 
раирвæза æмæ, йæ размæ цы фæуа, уыдон сыкъайæ куы фæлда- 
ха, уыйау футтытæ кæны, кусæн дзаумæттæ — чыргъæдæй, рувæ- 
нæй, æхсырфæй — алырдæм рæдзæгъды. Кæд цыфæнды расыг у, 
уæддæр йе ’нахъинон миты тыххæй æфхæрд кæй нæ баййаф- 
дзæн, уый æмбары æмæ ницæуыл ауæрды: чъизи дзыхæй дзуры, 
фосы æмæ сылгоймæгты йæхицæй æлгъиты. Уромæг æй уромын 
нæ фæразы. Уæвгæ йæ чи хъуамæ баурома? Бинонтæ се ’ппæт 
дæр уымæй лæмæгъдæр сты æмæ дзы тæппуд мыстытау алы къуым- 
ты бамбæхстысты. Йæ сау цæстыгагуытæ сæ мидбынаты æнахуыр 
зылд кæнынц æмæ мæ æгæрон тасы æфтауынц. Фыдбылызæй цас 
дарддæр уай, уыйас — хуыздæр. Дыууæ цъæх фæткъуыйы тых- 
хæй мæ маргæ чи кодта, уый мыл æнаххосæй дæр нæ бацауæрд- 
дзæн. Мæхи дзы иуварс аластон, скъæтмæ балыгъдтæн, афтид 
кæвдæсы ныххуыссыдтæн æмæ зæронд каумæ мæхи нылхъывтон. 
Афтæ мæм кæсы, цыма ныртæккæ мæ уæлхъус алæудзæн æмæ мæ 
мæ къабазæй фелвасдзæн. Йæ цæфтæ куыд риссынц, уый та мæ 
зæрдыл æрбалæууыди, æмæ адæргæй мæ зыр-зыр цæуы. Фыртæс- 
сæй ма мæ цæстытæ дæр ныхгæдтон æмæ сæ мæ тых-мæ бонæй 
æлхъивын, цыма йæ æз куынæ уынон, уæд мæ уый дæр нæ ба- 
фиппайдзæн. 
— Фæлæуу-ма дзы афтæ, хуыйы хъыбыл! — хъуысы мæм хæрз- 
хæстæгæй йæ мæстæлгъæд хъæлæс. Фæнды мæ мæ сæрыл схæ- 
цын æмæ æддæмæ акæсын, фæлæ мæ ныфс нæ хæссын. 
— Гъæ-æ, уæртæ, куыдзы тугæй æхсад! Цал хатты дын загъ- 
тон, уыцы арахъхъытæ рауадз, зæгъгæ?! Дæумæ нæ дзурын?! 
Нæлгоймæгты хæдзары хъуамæ кæддæриддæр нозт уа æмæ йæ 
искæмæй курын ма хъæуа! 

74 
Цомартаты Изæтбег 
Мæ фыдыфсымæр «хуыйы хъыбыл» кæй рахуыдта, уый нæ 
зонын, фæлæ «куыдзы тугæй æхсад» Аминæты хоны. Йæ мæгуыр 
усы царм цæрдудæй нæ бастыгъта, æндæр ын цы нæ фыддзинад 
сарæзта, ахæм нал баззад. Иугæр йæ амæттаджы æнæ кардæй 
æргæвды, уæд æй мæнмæ нал равдæлдзæн, æмæ йæ цурмæ æда- 
сæй бацæуæн и. Ме ’мбæхсæн бынатæй сыстадтæн æмæ цæхæра- 
донмæ хъавгæ ахызтæн. Мызыхъхъарæзт лæг бæлæсты бын гыц- 
цыл тæнтъихæг сылгоймаджы йæ дзыккутæй куыд æрцахста æмæ 
йæ тымбылкъухæй куыд нæмы, уымæ кæсгæйæ мæ зæрдæ фыр- 
мæстæй фæйнæрдæм рæдувы. Фæнды мæ Хæмæтмæ базгъорын 
æмæ йыл хафт-хафтæй ралæууын, фæлæ йæм чи уæнды. Афтæ 
мæм кæсы, цыма йæ алы цæф дæр мæ буарыл æмбæлы, æмæ 
мæхимидæг фестъæлф-фестъæлф кæнын. Æрвылбон дæ цæхæрмæ 
чи дары, уыцы лæгимæ цæрæн куыд и, цымæ? Аминæт Хæмæтмæ 
хорзæй цы ссардта, цæмæ йæм бабæллыди? 
— Бакæс-ма ацы хъамылы хуымæ! Уымæй уæлдай уисæн нæ 
кæны! Уыцы арахъхъытæ цæуыннæ рауагътай?! — бæлвырд фæ- 
карздæр и Хæмæты хъæлæс. 
— Нæ хæдзары иу къæцæл куынæ и, уæд дын сæ цæуыл ра- 
уадзон? — фæрсы йæ Аминæт. 
— Уæддæр ма дзурын уæнды! Ды маринаг дæ, маринаг! 
Хæмæт зæххæй дынджыр хъил фелвæста æмæ йын æй йæ 
цæстытæм бахаста. 
— Ай къæцæл нæу? Хуыйы хъусыл дур куы ныццæвай, уыйау 
цы ныхъхъус дæ?! Дæу нæ фæрсын?! 
— Дæлдæр фæуай, цы лæг дæ. Хъæдæй суг æрласыны бæсты 
дæ пырх мæныл калыс. 
— Цы?! Коммæ кæй нæ кæсыс, уый дын фаг нæу, фæлæ ма 
мæ æфхæргæ дæр кæныс?! 
Хæмæт æй къахæй сцавта, æмæ сылгоймаг цъыф зæхмæ ахаудта. 
— Марг баназ, марг, чи дæ амара, уый! Цы цæсгомæй мын 
уадзын кæныс арахъхъ, дæ бинонтæ сыдæй куы мæлынц, уæд?! 
Хæмæтæн йæ хъуыдыйы кæрон дæр нæ уыди, йе ссæст ус æм 
афтæ къæйных ныхæстæ суæнддзæни, уый, исдугмæ фæджих и, 
стæй йæ хъилæй хойын райдыдта. Аминæт хъæрзы, фæлæ хæрд- 
мæ ницы дзуры. Баба кæцæйдæр фæзынди æмæ йæ хылмондаг 
æфсымæры къухмæ фæлæбурдта. 
— Цы кусыс уый?! Дæ сæрмæ цытæ хæссыс?! 
— Ды та мын чи дæ?! Фесæф мæ цæстыты разæй! — нытъ- 
тъæлланг ыл ласта Хæмæт. 
1 — Ныууадз æй йæ мæгуырыл, тæригъæд у. 
— Ацу æмæ дæ хæдзары уынаффæ кæ! Ам дæ ницы хъуыддаг и! 
Баба цыма йе ’ккоймæ уæззау уаргъ систа, уыйау ныггуыбыр 
и, дзæвгар рæстæг æнцад фæлæууыди, стæй йæ сæр нынкъуыста 

Зынгхуыст бæллицтæ 
75 
æмæ нæхирдæм тæргайхуызæй араст и. Уынгæй мæм æрбайхъуы- 
сти бæхы къæхты хъæр, æмæ сцыбæл дæн. Руслан колхозы сырх 
æфсургъыл кауы сæрты æрбатахти æмæ йын бæлæсты бын йæ 
рохтæ æрбалхъывта, зæхмæ æргæпп кодта æмæ Хæмæты къухæй 
хъил ратыдта. 
— Цы?! Дæ фыдмæ дæ къух исыс?! — цæхгæр æм фæзылди 
Хæмæт. 
— Ды фыд нæ дæ, фæлæ лæджыфыдхор! Иу хатт.ма мын мæ 
мады куы ныццæвай, уæд мæ-иу ма рахъаст кæ! 
Хæмæтæн фырмæстæй йæ цæстытæ туджы разылдысты. Афтæ 
мæм кæсы, цыма ныртæккæ Русланыл йæхи ныццæвдзæн æмæ йæ 
акъабæзтæ кæндзæн. 
— Лæппу, бæстæ та дæ сæрыл цы систай?! Ам нæ ды ’рцæрын 
кодтай?! — фаллаг кæртæй мæм хъуысы нанайы тызмæг хъæлæс. 
Никуы мæ бауырныдтаид, æвиппайды афтæ æрлæмæгъ уæвæн ис, 
уый, Хæмæты мæхи цæстæй куынæ уынин, уæд. Йæ цæсгомы 
хуыз бынтондæр аивта æмæ йæ мадмæ сæргуыбырæй атындзыдта. 
— Цы та дыл æрцыди?! Хæлуарæг дыл фæхæцыди?! — фæрсы 
йæ нана. 
— Æз куы ницы... Мæнæ, зæгъын... — ныкъкъæзæнæг и Хæмæт. 
— Ацу æмæ дæ хуыссæны ныссæй! 
Нана йын йæ фæтæн фæсонтыл лæдзæгæй æрцыди, æмæ, чы- 
сыл раздæр арв нæрын кæмæй нæ уæндыди, уыцы карз лæг ах- 
хосджын сывæллонау йæ уаты смидæг и. Аминæт бæлæсты бын 
йæ чызджытимæ лæууы æмæ хæкъуырццæй кæуы. Чызджытæ дæр 
аивæй сæ цæстытæ сæрфынц. 
Цæхæрадоны цымыдисагæй ницыуал и, æмæ нæхимæ араст 
дæн. Ницы куыст мын и, æмæ кулдуары саст æвдузæнимæ цыдæр- 
тæ архайын. 
— Де ’рра æфсымæрæн зæгъ æмæ мæм æвзæр дзыхæй ма 
дзура! — тыргъы зæлы мæ фыдыусы мæстæлгъæд хъæлæс. 
— Афтæ йæ ма хон, мæ хистæр у, — аивæй йын уайдзæф 
кæны баба. 
— Уый хистæр нæу, фæлæ бинонты æгадгæнæг! 
— С-с. Фехъусдзысты дæ... 
— Æмæ мæ фехъусæнт! Æз сæ ницæмæй тæрсын! Алы бон 
дæр ын нозт куы дарин, уый йæ фæнды! Атъæпп мын уа, уастæн, 
йе ’дылы сæр! Æз мæ фыды хæдзары дæр арахъхъ нæ уагътон! 
Фæздæгæй мæ цæстытæ риссынц! 
— Аминæты цæстытæн та æвдадзы хос у? — йæ ныхас ын 
хъазынырдæм здахы баба, фæлæ Дунетханæн йæ хъуыдыйы кæ- 
рон дæр хъазын нæй. 
— Уый мæнмæ нæ хауы! Йæ дæлæмæдзыд усы кæд бæласыл 
ауындзы, уæддæр бар — йæхи, фæлæ мæнмæ ма уæндæд, науæд 

76 
Цомартаты Изæтбег 
æй тæрхоны лæгты раз æрлæууын кæндзынæн! Ничи йæм кæсы! 
Дæ чындзмæ ахæм чъизи дзыхæй сдзур! Йæ хабæрттæ йын адæ- 
мæн куы радзурин, уæд æй фæндырты сцæгъдиккой! 
— Никæмæн сæ хъæуы дзурын. 
— Уæдæ сæм амæй фæстæмæ дæ къах дæр мауал бавæр! 
— Хорз, хорз. Мидæмæ ацу. 
— Æз дæ цурæй никуыдæм цæуын! Цалынмæ нæ уаты дуар 
тыргъы ’рдæм саразай — уæдмæ ам лæудзынæн! 
— Мæхи зæрды дæр æй ардæм раивын ис. Иугæр мын ме 
’фсымæр мæ ныхас нал æмбары, уæд æй йæхи бар ныууадзын 
хъæуы, — ныфссастæй дзуры баба. 
* * * 
Нæ фæрæт мæхицæй бирæ къаддæр нæу, фæлæ йæ уæддæр 
исын фæразын. Мæ сæрмæ йæ бæрзонд фæхæссын æмæ йæ мæ 
тых-мæ бонæй дынджыр архджын къодахыл æруадзын. Куы дзы 
ныссæдзы, уæд мын стонын нал фæкомы æмæ мæ дзæвгар рæстæг 
тухæнæй фæмары. Куы йæ фæивгъуыйын, уæд та мæ фæрæт иуварс 
ахæссы. Искуы иу хатт къодахæй чысыл схъис раппарын, æмæ 
мæ цинæн кæрон нал вæййы. Мæ фыдыусы ныстуан æххæст кæ- 
нын. Хъуамæ йын сугтæ ныссæттон æмæ йын сæ мидæмæ бахæс- 
сон. Йæ уат абанайы хуызæн тæвд у, уæддæр ма цæнгæт пецы арт 
æндзары, мах лæгæтмæ та фыруазалæй бацæуæн дæр нæй. Адæй- 
магæн дзы уайтагъд йæ дæндæгты къæрцц-къæрцц ссæуы. Мæ 
фыд æмæ йæ рæсугъд ус агъуыстытæ цæмæ баивтой, уый нæ зо- 
нын. Уæвгæ дзы мæнæн уæлдай нæй, æрмæст нын пецы арт кæ- 
нын уадзæнт. 
— Уæ фыд тарнизæй сæйы, æмæ йæ уат æдзухдæр хъуамæ 
тæвд уа, сугтæ та нæм дыууæ пецы фаг нæй! — айфыццаг нын 
фидарæй загъта Дунетхан. Уæдæй нырмæ ихæнæй мæлæм, фæлæ 
дзурын ницы уæндæм. Сдзур æмæ дæ хæдзар сарæзтай. 
— Куы бафынæй дæ! Цырддæр змæл! — тыргъæй мæм хъуысы 
мæ фыдыусы барджын хъæлæс. Цыма мæ исты цыргъагæй фæрæ- 
хуыста, уыйау фестъæлфыдтæн æмæ йын йæ бардзырд æххæст 
кæнынмæ фæдæн. Йæ зæрдæ йын куы балхæнин, æмæ мæм хуыз- 
дæр цæстæй куы кæсид, уый мæ бæргæ фæнды, фæлæ мæ къухы 
не ’фты. Цас тынгдæр архайын, уыйас йæ урс цæсгом тарæй- 
тардæр кæны. Искуы иу хатт бабаимæ ныхас кæнгæйæ йе ’рфгуы- 
ты æлхынцъ райхæлы, йæ цæстытæ зына-нæзына бахудынц, æмæ 
мкл хур ракæсы. Иудадзыг афтæ куы худид, уæд ын мæ уд дæр 
нæ бавгъау кæнин. Мæ хъарутыл нæ бацауæрдин. Сугтæ йын 
разæнгардæй сæттин æмæ сæттин. Уæвгæ, ныр дæр мæхиуыл нæ 

Зынгхуыст бæллицтæ 
77 
ауæрдын. Куыд мæ бон у, афтæ мæ удæй арт цæгъдын, æмæ мæ 
хид мæ къæхты бынæй кæлы. Мæ цæнгтæ ныууæззау сты, къухтæ 
фæрæты хъæд нал уарзынц, фæлæ уæддæр мæ куыст нæ уадзын. 
Кæрты дуар æрбайгом и, æмæ мидæмæ æрбацыди Симæ. Йæ мид- 
былты мæм худы. 
— Хъасболат уæхимæ и? — фæрсы мæ райдзастхуызæй. 
— О. Карчы цурæн бахордта æмæ йæ хъарм хуыссæны схуыс- 
сыди, æз та сыдæй мæлын. 
— Мах нæ дыууæ фысæй иу аргæвстам, æмæ дæ æз абон 
бафсаддзынæн. 
— Цы хорз у! Æмæ йæ цæмæн аргæвстат? 
*- Нæ йæ зоныс? 
— Нагъ. 
— Руслан æфсадмæ цæуы. Уæвгæ йæ кæцæй хъуамæ зонай. 
Йæхицæн дæр ын æй нырма дысон загътой. 
— Ехх, уый бæсты мæн куы акæниккой æфсадмæ! Стыр лæг 
дзы суаин æмæ бирæ хорзæхтимæ ссæуин. Хæрзаг мæм лæппутæ 
фырхæлæгæй сæ былыцъæрттæ хæриккой. 
Симæ мидæмæ бацыд æмæ уайтагъд фæстæмæ фездæхти. 
— Бирæ куыстытæ мын и, æндæр дæм фæкæсин, — сдзырдта 
ма талф-тулфæй æмæ феддæдуар и. Мæ зæрдæ мын йемæ ахаста. 
Кæд мæ къодах ам и, уæддæр мæ хъуыдытæ цуайнаджы уæлхъус 
сты. Афонмæ дзы фыс пæлхъ-пæлхъæй фыцы. Куыддæр сцæттæ 
уа, афтæ йæ лæгтæ ахæрдзысты æмæ дзы мæнæн ницыуал ныу- 
уадздзысты. Нæ, нæ! Уый бæсты мæ куыст фæстæдæрмæ аргъæв- 
дзынæн. Уадз æмæ мæм Дунетхан хæцæд, уадз æмæ мæ баба 
фæнæмæд. Цæйнæфæлтау æххормагæй баззайон, фæлтау цыфæн- 
ды æфхæрдæн дæр бабыхсдзынæн, цыфæнды маст дæр аны- 
хъуырдзынæн. Сугтæ тагъд-тагъд рауыгътон æмæ сæ мидæмæ ба- 
хастон. Баба сынтæджы уæлгоммæ хуыссы æмæ газеты кæсы, Ду- 
нетхан стъолы уæлхъус цай цымы. Йæ цуры — карчы стджытæ 
æмæ дзулы лыггæгтæ. Пецыл — кастрункæ, йæ сæр — гом, æмæ 
цурæны хæрзад тæф мæ фындзыл уайы. Ехх, ныр уымæй дæ 
мондæгтæ суадз! Фырцыбæлæй ме ’фсæртæ срыстысты, æмæ дзы 
мæ цæстытæ тыххæй атыдтон. 
— Цон, æз ме ’рвадæлтæм бакæсон, — сабырæй дзуры баба. 
Сынтæджы рабадти æмæ йæ къæхтæ ламаздыхъмæ æриста. 
— Уæдæ-ма бавзар! — æртхъирæн æм кæны Дунетхан. 
— Ауадз мæ, нæ ус, худинаг у, — хъазгæмхасæн дзы йæхи 
куры баоа. 
— Ницы у худинаг! Йæ сæр сæрмæ чи нæ хæссы, ахæм лæг- 
тæй ме сæфт уыдтон, æмæ дзы иу мæ хай фæци! 
— Цæмæн зæгъыс?.. 
— Уымæн æмæ афтæ у! 

78 
Цомартаты Изæтбег 
— Кæм хъæуы, уым... 
— Дæхи мауал рæстытæ кæ! Мæн дæр ма де ’фсымæры цæсты 
æвæрын нæ базыдтай, æмæ ныл йæ чъизи къæхтæ сæрфы! Æп- 
пындæр нæ ницæмæ дары! Куыддæриддæр æй фæнды, афтæ нæ 
æфхæры, тутæ ныл кæны! 
Бабайыл цыма хохы цъуппæй зæй ракалди, уыйау йæ сæр йе 
уæнты æхсæн атъыста æмæ йæ усмæ тарстхуызæй кæсы. Цалдæр 
уысмы фæстæ дзы хатыркурæгау схаудта: 
— Мæхи дæр тынг нæ фæнды, фæлæ... — æмæ басабыр и... 
Афтæ мæм кæсы, цыма алцæуыл дæр разы у, æрмæст æй Дунет- 
ханы цъæхснаг хъæлæс мауал тыхсын кæнæд. 
— Фæлæ цы?! — тызмæгæй йæ фæрсы йæ бинойнаг. 
— Абон сæм æнæ цæугæ нæй, — ныхкъуырдæй йын дзуапп 
дæтты баба. 
— Ис! — карды цæфау мæ иннæрдæм хизы сылгоймаджы знæт 
хъæр. Мæ фыд цас йæхи лæмæгъдæрæй æвдисы, уыйас карздæр 
кæны Дунетхан. Нæ сыхæгты тæппуд куыдзæй хъазгæйæ куы фæ- 
цæйлидзын, уæд ма уый дæр афтæ схъæхъхъаг вæййы. Йæхимæ, 
цы у, уымæй домбайдæр кæсын райдайы æмæ кау дæндагæй бах- 
сыны. Мæ цæстæнгасæй фефсæрмы æви йæ усы уавæр бамбæр- 
ста, нæ зонын, фæлæ бабайы хъæлæс дзæвгар фæтыхджындæр и: 
— Нæй, зæгъын æз. 
— Æз та, ис, зæгъын! 
Баба йæхи хæдзары хицауæй равдисыныл архайы, фæлæ йын 
дзы ницы уайы. Йæ мидхъуырдухæн йæ цæсгомыл бæлвырд зыны. 
Иуæй йæ йе ’фсымæры хæдзармæ цæуын хъæуы, иннæмæй йæ 
усы зæрдæхудтæй тæрсы. Дунетхан йæ коммæ куы бакæсид, уæд 
дзы галы бузныг фæуаид, фæлæ уый къæрттæй цъула не ’ппары. 
— Мæ фыды ингæнæй дын ард хæрын, ды уыцы бæттинаг 
æррамæ куы бацæуай, уæд мæ ам нал æрбаййафдзынæ! 
«Ацу, баба, ацу нанатæм, æмæ Дунетхан сæхимæ алидза», — 
мæхинымæр лæгъстæ кæнын мæ фыдæн, фæлæ уый сынтæджы 
æнцад бады æмæ рудзынджы ’рдæм сагъæсхуызæй кæсы. Куы 
мæм байхъусид, уæд цы хорз уаид, æвæдза! Нæ, мæ мидхъæлæс 
æм нæ хъуысы. Бакъуырма и бынтондæр. Йæ рæсугъд ус йеддæ- 
мæ йæ ничиуал хъæуы — нæдæр йæ мад, нæдæр йе ’фсымæр, 
нæдæр йæ цот. Дунейыл æй æппындæр ницыуал æндавы. 
— Лæппу, цæугæ нанамæ æмæ йын афтæ зæгъ... — æвæндонæй 
дзуры мæнмæ. Кæдæмдæр аджих и. Цы ’фсон æрбаймыса, уый 
нæ зоны æмæ йæхимидæг тыхсы. Мæнæн та мæ зæрдæ мæ риуы 
фырцинæй кафы. Мæхи курынмæ сæм æрбацыдтæн, æмæ мæ куынæ 
ауадзой, уый тæссæй мæ ныхас райдайын нæ уæндыдтæн. 
Æнæнхъæлæджы мæ хъул сах абадти, æмæ мæ мидбылхудт бам- 

Зынгхуыст бæллицтæ 
79 
бæхсын нæ фæразын. Баба рæвдздæр исты куы ’рхъуыды кæнид, 
уæд дуар мæ сæрыл ахæссин, фæлæ мæлæты мæстыхуыз у. Йæ 
фæнд ма аивæд æмæ та мæ суг сæттынмæ ма арвитæд, уыййеддæ- 
мæ цæуылфæнды дæр разы дæн. Мæ зæрдæйы гуыпп-гуыпп цæуы, 
афтæмæй æнхъæлмæ кæсын. 
— Æнæфæразгæ, зæгъ, у æмæ хуысгæ кæны, — куыдфæндыйы 
хъæлæсæй мæм дзуры Дунетхан. Мæ фыды сау къæлæт æрфгуы- 
тæ фелхынцъ сты. Йæ усæй разы кæй нæу, уый æмбарын, фæлæ 
мæ ахæм лыстæг хъуыддæгтæм нал æвдæлы. Цæхгæр фæзылдтæн 
æмæ цæстыфæныкъуылдмæ кæрты февзæрдтæн. Цæхæрадонмæ 
агæпп ластон æмæ цъыфы нанатæм ныййарц дæн. Фæстæмæ мæ 
ничиуал аздахдзæн, уый æмбарын æмæ мæ къахдзæфтæ ныма- 
йын. Нымæцтæ се ’ппæт нæма зонын, фæлæ мæ уый ницы хъыг- 
дары. Ме ’ргом мын дзидзайы тæф йæхимæ здахы. Лæг-æфсин 
стыр аджы раз лæууы, фыдисæй дзидзатæ исы æмæ сæ сивыры 
æвæры, æрыгон лæппу та сыл ставд цæхх кæны. Мæхи сæ иуварс 
куы айсин, уый мæ фæнды, фæлæ мæ бон нæу. Аг мæ йæхимæ 
магнитау æлвасы æмæ æлвасы. Цæстытæ та мæ коммæ нал кæ- 
сынц. Дзидзайыл андæгъдысты, æмæ сæ атонын нал фæразын. 
Мæ ахсæны къултæ мын цыдæр фæхæры. Кæстæр æфсин мын мæ 
цæстæнгас ацахста æмæ хистæрмæ дзуры: 
— Æххормаг у, æвæццæгæн. Иучысыл-ма йын авæр. 
— Фæстæдæр бахæрдзæн. Нæма сæ скуывтой. 
Мæ цæсгомыл арт ссыгъди, æмæ мидæмæ балыгъдтæн. Нана 
сылгоймæгты æхсæн уаты къуымы бады æмæ тыхулæфт кæны. 
— Баба не ’рбацæудзæн, рынчын у, — дзурын æм æз талф- 
тулфæй. 
— Æмæ цы кæны?! — тыхстхуызæй мæ фæрсы нана. Адæргæй 
ма йæ бынатæй дæр фестади. 
— Йæ ус æй нæ рауагъта, æндæр цæй рынчын у, — йæ къухмæ 
йын сабыргæнæгау æвналы Госæма. — Æз æй абон тынг дзæбæхæй 
федтон. Дæ сызгъæрин чындзы иблисæй баивтай æмæ йын быхс. 
— Цыфæнды зын уавæрты дæр йæ сывæллæтты уынджы къæ- 
йыл чи уадзы, уымæн сызг^æринæй тас нæу. Мæ замманай лæппу 
фенамонд и, æмæ йын мæ бон баххуыс кæнын ницæмæй у, — 
сагъæсхуызæй дзуры нана. 
Сылгоймæгтæн сæ ныхас адаргъ и. Кæмæн йæ чындз нæ бæз- 
зы, кæмæн — йе ’фсин, кæмæн — йæ лæг, кæмæн — йæ ус. 
— Иуы аххосæй хæдзар нæ хæлы, — йæ ныхас балхынцъ 
кодта Госæма. Ома дæ фыццаг чындз тард кæй æрцыди, уым ды 
дæр æназым нæ дæ, æмæ дæ рæдыдыл басæтт. 
Устытæ дзурынц. Нæлгоймæгтæ фынгтыл бадынц æмæ нуа- 
зынц, хæрынц. Стонг адæмæн иу фыс цас ахæринаг у? Фæстæмæ 

80 
Цомартаты Изæтбег 
фæкастмæ дæр дзы ницыуал фæуагътой. Бæркад загътой æмæ сæ 
хæдзæрттæм ацыдысты. Мах цалдхър сывæллонæй сæ уæлдæйттыл 
зилæм. Уæлибæхы къæристæм лæбурæм. Исчи нæ стæджы схъи- 
сыл фыды мур куы ссары, уæд æй зыдæй ахæры æмæ та дарддæр 
агурын райдайы. Мамæлайы къæбæртæй нæ ахсæнтæ фæсайдтам 
æмæ æмбæхсынтæй хъазын райдыдтам. Хæмæты кæстæр фырт 
Алан йæ цæстытыл хæцы æмæ хъæрæй нымайы: 
— Иу, дыууæ, æртæ, цыппар, фондз!.. 
Цалынмæ ссæдзы онг нымайа, уæдмæ хъуамæ хордоны фæс- 
тæ бамбæхсон. Нæ, хордон афтид у. Йæ зыхъхъыртæй рухс кæлы, 
æмæ мæ фендзæни. Фæлтау хæдзары чъылдыммæ балидзон. 
— Æвддæс, æстдæс, нудæс, ссæдз! — хъæрæй нымайы Алан. 
Мæхи размæ аппæрстон, фæлæ бырынцъаг къуыбыргондыл мæ 
къах фæбырыди, æмæ цъыфы ’рхаудтæн. 
— Федтон дæ, Ирбег! Фæхæрд дæ æмæ ардæм рацу! — хъæ- 
рæй мæм дзуры Алан. Цы гæнæн ма мын и? Сабыргай йæм фæ- 
цæуын. Не ’мбæлттæ дæр се ’мбæхсæн бынæттæй рацыдысты æмæ 
æнхъæлмæ кæсынц, мæ цæстытæ кæд бацъынд кæндзынæн, уымæ. 
Тугъан кæртмæ тарæрфыгæй æрбахызти. 
— Цу, ды дæр бамбæхс, — дзурын æм зæрдæлхæнæн хъæлæсы 
уагæй. 
— О! Мæ тæккæ хъазгæйæ дæн гъер! Мæнæ сыдæй мæлын! — 
мæстыйæ мын дзуапп дæтты ме ’фсымæр. Æнæфснайд фынгыл 
зилы, уырзæй йæ сгары, фæлæ дзы, йæ дзыхы цы акæна, уый нæ 
ары. Мидæмæ йæхи байста. Æз мæ цæстытæ бахгæдтон æмæ хъæ- 
рæй нымайын: 
— Иу, дыууæ, æртæ!.. 
Ссæдзы онг банымадтон æмæ ракастæн. 
— Фыд дзы ахæм куынæ уа, карчы дзидзайæ йæхи бафсæста 
æмæ уæлгоммæ схуыссыди, æз та йын хъуамæ æххормагæй хæрæ- 
джы хафт кæнон! Куы фестырдæр уон, уæд æй маргæ кæндзынæн! — 
сарайæ мæм хъуысы Тугъаны мæсты хъæлæс. Йæ ныхас кæй нæ 
фæсайдзæн, уый мæ фидарæй уырны, æмæ рагацау цæмæйдæр тæр- 
сын. Мæ фыдæн — нæ, ме ’фсымæрæн. Йæ зæрдæ йын истæмæй 
куы барухс кæнин, уый мæ фæнды, фæлæ мæ сæр ницы ахсы. 
— Шарик! Шарик! — къæсæрæй дзуры Симæ. Дынджыр цъæх 
куыдз цæхæрадонæй йæ къæдзил тилгæ æрбазгъордта. Симæ йын 
стæг аппæрста æмæ фæстæмæ уатмæ бахызти. Куыдз стæг йæ дзых- 
мæ систа æмæ хордоны 4>дæм сабыргай араст и. Тугъан йæ фæ- 
дыл æнкъардæй кæсы. Йæ зæрдæ цæмæ фехсайдта, нæ зонын, 
фæлæ зæххæй дур фелвæста æмæ куыдзыл нытътъæлланг ласта: 
1 — Шарик, æрæвæр æй йæ бынаты! 
Куыдз æрлæууыди, Тугъанмæ йæ цæстытæ сзылдта æмæ æрт- 
хъирæнгæнæгау, гъ-гъ-гъ, зæгъгæ, бакодта. 

Зынгхуыст бæмицтæ 
81 
— Æрæвæр æй, науæд дын дæ сæр сæттын! — йæ къух бæр- 
зонддæр фелвæста Тугъан. 
— Гъ-гъ-гъ! — ноджы хъæрдæрæй мæм хъуысы куыдзы æрт- 
хъирæн. Тугъан ыл дур фехста, фæлæ Шарик йе стæг не ’ппары. 
Тугъан хъил райста æмæ йæм сабыргай фæцæуы. Куыдз æм йе 
’ргом раздæхта æмæ æнхъæлмæ кæсы. Хъуамæ йыл йæхи ныццæ- 
ва æмæ се ’хсæн карз тох бацайдагъ уа. Адæргæй мæ мидбынаты 
нындзыг дæн. Ме ’фсымæр ахæм ныфсхаст у, уый мæ никуы 6а- 
уырныдтаид. Иуæй йын тæригъæд кæнын, иннæмæй мæ дисы æф- 
тауы. Йæ дзыгъуыр цæсгом ныффæлурс и. Бынтон æдас нæу, фæлæ 
уæддæр йæ фæнд нæ ивы. Цыма йæ удхос уыцы стæджы и, уыйау 
æм сабыргай фæцæуы. Цыфæндыйæ дæр æй хъуамæ байса. Хи- 
вæнд у Шарик дæр. Стæг æнцонæй раттынмæ нæ хъавы. Зæххыл 
æй æрæвæрдта æмæ йæ цыргъ дæндæгтæ зыхъхъырæй дары. 
— Гъ-гъы-гъы. Гъæу! — йæ бæзджын хъæлæсæй тæрсын кæны 
Тугъаны. Тугъан æрлæууыди. Куыдз йæ коммæ кæй нæ бакæсдзæн, 
уый æмбары æмæ цæстытигъæй цыдæр агуры. Хордоны бын агуы- 
ридуры æрдæг ауыдта, цырд æм бауади æмæ йæ Шариккыл ныццав- 
та, хъилæй хордоны фарс ныххоста, стæй йыл уый дæр фехста. 
Куыдз дзы йæхи фæсайдта фæлæ уæддæр йæ фæстаг къахыл ауади 
æмæ хъиу-хъиугæнгæ иуварс алыгъди. Тугъан стæгмæ бацыди, сис- 
та йæ æмæ йæм æдзынæг кæсы. Æрæджиау йæ къух дард фæхаста 
æмæ йæ цæхæрадонмæ ныззыввытт ласта. Мæ зæрдæ цавæрдæр 
уæззау æлхъивæнæй феуæгъд и, фæлæ дзы хæрамдзинад баззад. 
Ныртæккæ мæ фыдыл исты бæллæх куы ’рцæуид, уæд мын хъыг нæ 
уаид. Хорз æнкъарæн нæу, фæлæ йæ ныхмæ æрлæууын нæ фæра- 
зын, стæй мæ, раст зæгъгæйæ, фæндгæ дæр нæ кæны. 
* * * 
Мæ буар аууоны тихалæгау царм æмæ стджытæй конд у æр- 
мæст. Царм — хæрзтæнæг, стджытæ — бынтон лыстæг. Афтæ лыс- 
тæг сты, æмæ сæм фырхæрогæй бавналæн дæр нæй. Айфыццаг 
Тамбиимæ кæрæдзи сурынтæй хъазыдыстæм, æмæ мын мæ цонг 
куыд æрбасаста, уый æмбаргæ дæр нæ бакодтон. Уæвгæ, цæмæй 
хъуамæ сыставд уой ме стджытæ, цæмæй хъуамæ сбæзджын уа 
мæ царм, бо’н-изæрмæ сыдæй куы мæлын, уæд. 
Æххормаг мыст хæрзмарзт къутуйы хоры гага тыхстхуызæй 
куы агура, уыйау æрхуымæй зилын ме ’нæуынон уымæлы тæфгæ- 
наг уаты, скъаппы дуæрттæ байтындзын, йæ хуылфмæ йын бæс- 
тон фæракæс-бакæс кæнын, фæлæ дзы, зæрдæ цæуыл фæлæууа, 
ахæмæй ницы ссарын æмæ духовкæмæ бауайын, пецы сæр цы 
зылын-мылын кастрункæ и, уымæ февналын, стæй та ме ’ргом 
6 Цомартаты Изæтбсг 

82 
Цомартаты Изæтбег 
скъапмæ аздахын, мæ цæстТ^у хус къæбæрыл уæддæр куы ’рхæ- 
цид, нæ фыдыус нын рæстæгæй-рæстæгмæ цы хъуына кæрдзыны 
муртæ æрбакалы, уыдонæй иуыл уæддæр куы фæхæст уаин. Иу 
къæбæр æрмæст! О Хуыцау, кæм дæ?! Дæ мæгуыр хъæбулы мæ- 
лæтæй фервæзын кæ, æмæ дæ фæбузныг уа, куыд никуыма ничи 
никæмæй фæбузныг и, афтæ! Никуы æмæ ницы. Бæстæ сафтид и 
бынтондæр, цыма æнæнхъæлæджы тыхджын зилгæдымгæ æрба- 
цыди æмæ æппæт хæринæгтæ дæр йемæ ахаста. 
— Бирæ-иу ма бафæстиат у, нæ лæг. Ме ’нхъæлмæгаст мын ма 
фæдзæгъæл кæ. Ахсæв дæ хъуамæ мæ мæстытæ сисон... — тыргъæй 
мæм хъуысы Дунетханы рæвдаугæ фæлмæн сусу-бусу ныхас. 
— Хорз, хорз. Ацу мидæмæ, суазал уыдзынæ, — узæлгæйæ 
йын разыйы дзуапп дæтты мæ фыд. 
«Махмæ та цы дзыхы уагæй фæдзурынц. Ехх, тагъддæр куы 
адынджыр уаин æмæ сæ куы фервæзин!» — хъуыды кæнын мæхи- 
нымæр. Куыд ничи мæ бафиппайа, афтæ рудзынджы цурмæ хъавгæ 
бацыдтæн æмæ мæ цæст аивæй æддæмæ дарын. Баба сенæйæ кæрт- 
мæ ахызти, дур-асинтæй цалдæр къахдзæфы акодта, стæй йæ усмæ 
разылди, æмæ йæ хæрздаст тымбыл цæсгом амондджын мидбыл- 
худтæй айдзаг и. 
Æрвонгæй куы фæхуды, уæд цы рæсугъд вæййы, расыг æмæ 
мæстыйæ та — хъæддаг сырд. Иу буары дыууæ уды хæссæн куыд 
и, цымæ? Джихæй лæууын æмæ сын сæ дуары хъинцмæ æнхъæл- 
мæ кæсын. Ныртæккæ тынг тыхст дæн æмæ мæ мæ фыдыусы уынын 
æппындæр нæ фæнды. Ам дæн, уый куы бамбара, уæд та мæ исты 
куыстыл оафтаудзæн. Мæ гуыбын мын не ’фсады, афтæмæй мæ 
цумайы лæдзæг аразы, цыма, иучысыл æгуыстæй куы аззайон, 
уæд йæ уд схаудзæни. Цæуон æмæ мæхицæн исты къæбæр самал 
кæнон? Агургæ цы куыдз кæны, стæг дæр уый ары. Нæ, фæлæу- 
уон уал, кæд искуыдæм ахъуытты уаид. 
Æрæджиау Дунетхан йæ лæджы фæдыл уынджы ’рдæм араст 
и. Калм, дам, битъынайæ тарсти, æмæ йæ хуынчъы был æрзади. 
Цалынмæ йæхи мидæмæ байса, уæдмæ ам сыдæй мæлгæйæ джиу. 
Уæвгæ... Чи зоны, кæй ацыди, уый хуыздæр у. Йæ уаты мацы 
хæринаг уа, уымæн уæвæн нæй. Цæстыфæныкъуылдмæ Дунетха- 
ны агъуысты фæмидæг дæн. Стъолыл — уæлибæхтæ æмæ дзидза- 
тæ. Иу карст дзы фелвæстон, тæбæгъæй карчы сгуы раскъæфтон 
æмæ фæстæмæ цæхгæр фæзылдтæн. Фæнды мæ æрбайсæфын æмæ 
сæ фæсвæд ран æдæрсгæйæ бахæрын, фæлæ мæ бон алидзын нæу. 
«Рæвдздæр кæ, науæд дын байрæджы уыдзæн!» — дзуры мæм 
мре мидхъæлæс, цæхæрадоны ’рдæм мæ схойы, фæлæ мæ къæхтæ 
мæ коммæ нæ кæсынц. Гæдыйы лæппынау пецы рæбын нымбæх- 
стæн, хæринæгтæ мæ къухты æлхъивын æмæ фыртæссæй ризын. 
Мæ комыдæттæ сæм уайынц, фæлæ сæ мæ дзыхмæ схæссын нæ 

Зынгхуыст бæлпицтсе 
83 
уæндын. Мæ лæмæгъ æнгуылдзтæ сæ зыр-зырæй не ’нцайынц. 
Ме ’нæрхъуыды мийыл фæсмон кæнын, фæлæ ма ныр цы? Дунет- 
хан къæсæрæй æрбахызти æмæ мæ тызмæгæй фæрсы: 
— Мæ уатмæ æнæ фæрсгæйæ цæмæ бацыдтæ?! Дæумæ нæ 
дзурын, куыдзы къæбыла?! Дæ чъизи къухтæй мын мæ сыгъдæг 
фынгмæ цæмæ бавнæлдтай?! 
— Стонджы мын у... Мæ ахсæн мын цыдæр фæхæры. 
— Сыдæй амæлут уе ’ппæт дæр, иу дæр уæ куыд нал баззайа, 
афтæ! Хуытæ! 
— Цæмæн? — фæрсын æй, мæхимæ дæр тыххæй чи хъуысы, 
ахæм мынæг хъæлæсæй. 
— Кæс-ма, Хуыцауы хатырæй! Ацы гæвзыкк дзурын дæр куы 
зоны! Уæ фидиссаг мад уæ дунемæ кæй рауагъта, уымæн! Уыцы 
ницæйаг мын йе ’ртæ смаггæнаг бæркъайы ме ’ккойы сæвæрдзæн, 
æз уый куы зыдтаин, уæд рынчын лæгмæ дыккаг усæн цыдтæн! 
Æниу мыл æнæлæджы зарджытæ куы скодтаиккой! Уæ фаджыс 
йеддæмæ мын бахæринаг мацы уæд, æз уæ цæрдудæй ингæнмæ 
куынæ батæрон! Ссардтой æдылы! — хъæр кæны Дунетхан æмæ 
мæ къахæй нæмы, цыма йæ мæстытæ иууылдæр мæнæй исы. Æвип- 
пайды фæсонт и æмæ мын хæринæгтæ мæ къухтæй акъахта. 
— Æри-ма сæ ардæм, æлгъаг къæрных! Дæ бæсты сæ дзæгъæл 
куыйтæ бахæрæнт! 
Рудзынгæй сæ цæхæрадонмæ арæцыгъта æмæ мыл къахæй 
ралæууыди. 
— Ме ’вастæй ма мын искуы мæ фынгмæ бавналдзынæ?! Дæу 
нæ фæрсын?! Мæ фынгмæ ма мын искуы бавналдзынæ?! 
— Нагъ, — фидар дзуапп ын дæттын æз, фæлæ йæм уый æрса- 
быр уæвыны фаг нæ кæсы. Уæвгæ йæ мæ дзуапп хъæугæ дæр нæ 
кæны, стæй йæм æрсабыр уæвыны зонд дæр нæй, æфсонæн мæ 
фæрсы. Мæ удæй хъазгæйæ йæ маст кæй цæуы, мæ буары судзгæ 
рыстæй стыр æхсызгондзинад кæй исы, уый йæ цæсгомыл ирдæй 
зыны æмæ мæ дисы æфтауы. Цавæр зæрдæ хъуамæ тæлфа, чысыл 
раздæр уарзон ныхæстæ кæмæн кодта, уымæн йе ’ххормаг лæп- 
пуйы ахæм чысыл хъуыддаджы тыххæй ингæнмæ чи тæры, уыцы 
сылгоймаджы риуы? Мæнмæ гæсгæ, уый зæрдæ нæу, фæлæ ихы 
къæртт у, цыфæнды судзгæ хурæн дæр батайын чи нæ бакомдзæн, 
ахæм дæвдæг миты хъæпæн. Стæй йæ риуы тæлфгæ дæр нæ кæны, 
фæлæ дзы мардæй лæууы. Зæхх иннæрдæм куы сфæлдæха, уæд- 
дæр æм ницы бахъардзæн. Мæнмæ та райдианы афтæ фæкасти, 
цыма йæ удыхъæд дæр йæ лæгъз аив цæсгомы хуызæн рæсугъд у, 
йæ зæрдæ та — йæ мидбылхудты хуызæн фæлмæн. Йæ къуырфæ- 
вæрд морæ цæстытæ калмы цæстытау уазал кæй сты, йæ цæсго- 
мыл сусæг фыдæх йеддæмæ бакæсæн кæй ницы ис, уый хъуыды 

84 
Цомартаты Иэæтбег 
дæр не ’ркодтон æмæ фæрæдыдтæн. Мæ буары рыстæн бабыхсин. 
Уæззау цæфтæ мыл иу æмæ дыууæ хатты не ’рцыди, фæлæ мæ 
риуы цы стыр тас æрæнцади, уый мæ буары рыстæй тыхджындæр 
у æмæ мæ сабыр кæнын нæ уадзы. Ацы дыдзæсгом усбирæгъыл 
нæ рынчын фыд æрхъæцмæ дæр куынæ хъæцы, уæд йемæ цы 
хуртæ уындзыстæм? Нæ кæрон кæй æрцыди, уый æмбарын, фæлæ 
дзы куыд æгъдауæй фервæзон, уый нæ зонын æмæ адæргæй арв- 
мæ асинтæ æвæрын. 
— Æз ма дæ мæ уатмæ дæ къах бавæргæ дæр фенон, лæппуту- 
сы хъыбыл! — йæ чъизи ныхæстæ мыл æлгъгæнгæйæ ныккалдта 
Дунетхан æмæ мын мæ фæрсчытæ йæ бæзджынуафс туфлийы 
фындзæй фыдызнаджы цæф ныккодта. Иу дзы кæй асаста, уый йе 
’лхыскъ рыстæй банкъардтон æмæ ныхъхъæрзыдтон, фæлæ мæм 
уæддæр йæ фидис уымæй тынгдæр бахъардта æмæ йæ аныхъуы- 
рын нæ бафæрæзтон. 
— Мæнæн мæ мад лæппутус нæу. 
— Уæдæ циу! 
— Хорз сылгоймаг. 
— Куыдзау ма мæм рæйын дæр уæндыс?! 
— Æз куыдз нæ дæн. 
— Афтæ-ма дзы фæлæуу уæдæ! — мæ фыдыус йæ цæстытæ 
сзылдта, мæ цонгыл мын фæхæцыди æмæ мæ кæртмæ йæ фæдыл 
ахæр-хæр кодта, афтид куыдздоны цурмæ мæ баскъæфта æмæ мæ 
кауы михыл фидар бабаста. 
— Æз уын куыдзы бæлæгъæй дон баназын кæндзынæн, фæлæу- 
ут! Сымах уæхи кæимæ сбастат, уый нæма зонут! Уæ мад фæсмо- 
ны арты куыд басудза, æз уын ахæм митæ бакæндзынæн! — загъта 
Дунетхан æмæ ацыди. 
Рæстæг мыл адаргъ и æмæ гæртт-гæртт кæнын райдыдтон. 
Шарик мын цæхæрадоны мæ хæринæгтæ хæры, æз æм хæлæг- 
гæнгæйæ кæсын. Дыууæизæрастæу баба къуымæлдзæфæй фæзын- 
ди æмæ мæ цымыдисæй фæрсы: 
— Ам та цы ми кæныс? 
— Дунетхан мæ бабаста. 
— Цæй тыххæй? 
— Йæхи дарын кæй нæ зоны, уый тыххæй! Йæ къухтыл йæхимæ 
кæй нæ хæцы, уый тыххæй! Йæ дзых мæм кæй суагъта, уый тыххæй! 
— гом рудзынгæй йын мæ бæсты цыбыр дзуæппытæ дæтты йæ ус. 
«Мæнæн мæ фырт куыдз нæу, æмæ ма йæ мæнæ ам иу хатт 
куы бабæттай, уæд дæ мæ хæдзарæй фæсурдзынæн!» — мæ хъус- 
тыл уайынц йæ тызмæг ныхæстæ. Куы сæ зæгъид, уæд мæ ме 
’ппæт зынтæ дæр ферох уаиккой, мæ фарсы дудгæ рыст дæр æвип- 
пайды æрбайсæфид, фæлæ сæ нæ зæгъы, халгæ дæр мæ нæ кæны. 

Зынгхуыст бæллицтсе 
85 
— Уæдæ дын уæд афтæ хъуыди, — дзуры куыдфæндыйы хъæ- 
лæсæй æмæ сæргуыбырæй фæцæуы Дунетханы ’рдæм. Кæд æй 
мæхи цæстæй уынын, уæддæр мæ нæ уырны. Ау, йæ туг-йе стæг 
куы дæн, йæ хъæбул, уæд мæ куыдзы бынаты куыд æвæры, йæ 
усы мæнæй уæлдæр куыд кæны? Дур-асинтыл сенæмæ схызти, 
дуары хъинц мæм райхъуысти, стæй бæстæ басабыр, æрмæст ма 
Шариччы цыргъ дæндæгты ’хсæн стæджы къæрцц-къæрцц цæуы. 
* * * 
Нæ сыхы рæстæгæй-рæстæгмæ фæзыны иу хæрзхуызтæ сырх- 
уадул лæг. Æппындæр æй нæ уарзын, уымæн æмæ йе ’рбацыды 
фæстæ адæм бæлвырд фæтыхстдæр вæййынц, сæхимæ ныхъхъу- 
сынц, æмæ нæ сыхæн йæ хъæлдзæгдзинад фесæфы. Йæ фарсыл 
цы морæ сæрак хызын ауыгъд и, уый дæр мын йæхицæй адджын- 
дæр нæу. Афтæ мæм кæсы, цыма дзы, махæн знаггад чи хæссы, 
ахæм гæххæттытæ и. Мæхи зонынхъом куы фæдæн, уæдæй ныр- 
мæ йæ уынын, æмæ йын йæ фæтæн гуырымыхъхъ цæсгомыл мид- 
былхудт никуыма раиртæстон, уыцы хъуынтъызæй фæзилы хæ- 
дзæрттыл. Сылгоймæгтæ йæ сусæг-æргомæй æлгъитынц, фæлæ сæ 
ницæмæ дары. Йæ цæсгомы хуыз дæр нæ ивы. 
— Рæхджы дæ хъалон куынæ бафидай, уæд мæ-иу ма рахъаст 
кæ! — фæзæгъы уазал хъæлæсы уагæй, цыма фæйнæджы згæ зæ- 
гæл ныххойы, уыйау, æмæ ацæуы. Гыцциимæ ма куы цардыстæм, 
уæд дæр нæм арæх цыди. Хъалон нын цæуыл нæ сæвæрдта, ахæ- 
мæй нæм ницыуал баззади. Мæ мад мæстæй марди, фæлæ закъоны 
ныхмæ йæ бон цы уыди? Ницы. Кæуын зыдта æмæ куыдта. Æлгъи- 
тын зыдта æмæ æлгъыста. Иурæстæджы нæ афæдздзыд род цæхæ- 
радонмæ баирвæзти, хъуыдыды нартхорæй æгæр бахордта æмæ 
мæлыны къахыл ныллæууыди. Хъалонисæджы Хуыцау кæцæй æр- 
бахаста, нæ зонын, фæлæ стур уымæн æргæвдгæ æрцыди. 
— Йæ иу агъд мын раттут, æмæ уын уæ хъалон фæкъаддæр 
кæндзынæн, — зæрдæ нын бавæрдта фидарæй æмæ дзидза ахаста. 
Фырдисæй мæ дзых бахæлиу и. «Иугæр закъон фехалын йæ бон 
у, уæд Ирыдзыхъхъы йæхицæй стырдæр лæг нæй, æвæццæгæн», — 
хъуыды кодтон мæхинымæр æмæ йæм Хуыцаумæ кæсæгау кас- 
тæн. Æнæхъæн бинонтæй дæр ыл баууæндыдыстæм, уымæн æмæ 
нæ хъустыл æрцыди, кæимæ нуазы, стæй кæимæ хæты, уыдоныл, 
дам, хъалон не ’вæры. Не ’ууæнк ыл бæргæ бафтыдтам, фæлæ нæ 
цæхджын сайд фæкодта, æмæ дзы бынтондæр ме сæфт федтон. 
Мæ цæст ыл уынджы куы ’рхæцы, уæд дзы мæхи иуварс айсын. 
Ныр та Госæмайы кæртæй рахызти. 
— Рæхджы дæ хъалон куынæ бафидай, уæд мæ-иу ма рахъаст 
кæ! — хъуысы та мæм йæ уазал хъæлæс. 

86 
Цомартаты Иэæтбег 
— Ме ’нæуынон фæут хицауæй, хъалонисæгæй! — йæ фæдыл 
хъæрæй дзуры Госæма. — Æз мæ мадæн чызгæн нæ райгуырдтæн, 
сымахæн ма абонæй фæстæмæ иу галаган дæр исты куы раттон! 
Хъалонисæг æй цыма æппындæр нæ хъусы, уыйау сабыргай 
иннæ хæдзармæ фæцæуы. 
— Ирбег, рауай-ма, — йæ къух мæм тилы Госæма. Цалдæр 
гæппæн иæ цуры балæууыдтæн. 
— Алан æмæ-ма мын Тугъанмæ фæдзур. 
Мæ бынатæй феккуырстæн æмæ нæхимæ стырындз дæн. Кæс- 
тæриуæг кæнынмæ мæ разæй никæй ауадздзынæн. Куыддæр мын 
исчи исты фæзæгъы, афтæ згъорынмæ фæвæййын. «Цы хорз лæп- 
пу дæ» мын зæгъ, уыййеддæмæ дын хохы сæрты дæр ахиздзы- 
нæн. Нанаты кæрты фæмидæг дæн æмæ Аланмæ дзурын: 
— Госæма уæ Тугъанимæ агуры. 
— Хорз. Фæцæуын. 
— Алан, Тугъанмæ-ма дæхæдæг бауай. Дунетханы цæст мыл 
куы ’рхæца, уæд та мæ исты куыстыл бафтаудзæн. 
— Уæхимæ цæуын æм нæ хъæуы. 
— Кæм и уæдæ? 
— Уæртæ пецы цур бады æмæ хæринагмæ æнхъæлмæ кæсы. 
Ехх, цымæ мæгуыргур кæд нал зилдзыстæм?! Æз абонсарæй кол- 
хозы дзулфыцæджы цæстытæм кæсын, ме’фсымæр та — Аминæты. 
Тугъан нын нæ ныхас фехъуыста æмæ нæ цурмæ рацыди. 
— Гъы, фæныкгуыз, цы зæгъыс? Госæмамæ цæуæм? — хын- 
джылæггæнгæ йæ фæрсы Алан. 
— Цом, — куыдфæндыйы хъæлæсæй йын дзуапп дæтты Тугъан. 
— Хæрынмæ нæ нæ хоны. Æвæццæгæн та йæм исты куыст и. 
— Зонын æй. 
— Цæмæй? 
— Мæхи пайдайæн мæм никуыма ничи бадзырдта. Алкæй дæр 
кусынмæ хъæуын. 
— Кæс-ма, цыдæртæ æмбары. Бынтон æдылы нæу, — æцæгхуы- 
зæй мæм дзуры Алан, фæлæ йыл йæхинымæр худгæ кæй кæны, 
уый йæ цæстæнгасыл зыны. Иу дзы мæ мадызæнæг у, иннæ — мæ 
фыдыфсымæры лæппу, фæлæ мын сæ дыууæйæ хъауджыдæр нæй. 
Æмхуызон бирæ сæ уарзын. Æрмæст Алан Тугъанмæ уæле дæлæ- 
мæ кæй кæсы, æдзух æй æлхысчъытæ кæй кæны, уый мæ зæрдæ- 
мæ нæ цæуы. Махæй хистæр кæй у, уый тыххæй нæ. Зондджын- 
дæр мæм кæсы, фæлæ мын уæддæр хъыг у, йе ’фсымæрыл уæлæ- 
хох кæй кæны, уый. 
1 Госæмамæ æнæдзургæйæ араст стæм. Сæ кæрты йæ агурæм 
æмæ — нæй. Хæдзары дæр нæ зыны. Цæхæрадонмæ йæм акас- 
тæн, æмæ мæ зæрдæ бауазал и. Зæронд ус йæ бæрзонд рæсугъд 
кæрдо бæласы зæнгæн хъæбыстæ кæны æмæ кæуы. 

Зынгхуыст бæллицтæ 
87 
— Мæргътæ æмæ дыргъбæлæстыл хъалон сæвæр. Æ-æ, бын 
бауат, бын. Ног цард аразджытæ... — дзуры хъарæггæнæгау. Æнæн- 
хъæлæджы мæ ауыдта æмæ йæ зæронд куатæйы фæдджийæ йæ 
цæстытæ сæрфынмæ фæци. 
— Рауайут, мæ хæдзæрттæ, рауайут, — дзуры нæм æнкъардæй. 
Йæ уæлхъус æрлæууыдыстæм, æмæ ма йæ ныхасмæ бафтыдта: 
— Мæнæ ацы бæлас акалут. 
— Цæмæн? — дисхуызæй йæ фæрсы Алан. 
— Нал мæ хъæуы. 
— Æвгъау у. Æнæхъæн хъæуы ахæм хæрзад кæрдо куы никæмæ и. 
— Акалут æй. Мæн ацы джауыртæн хъалон фидын нал фæн- 
ды. Мæ хъæбулы мын ахæстоны бантъæрдтой, мæ сарайы сæр 
мын систой, мæ хæдзар абон нæ, райсом æркæлдзæн. Цы ма кæ- 
нын мæ дыргътæй? Акалут сæ иууылдæр — фæткъуыйæ, чылауи- 
йæ, кæрдойæ... 
Йæ зæрдæйы тугтæ сыл кæлынц, фæлæ йæ фæнд нæ ивы. 
Уый нæ, фæлæ ма мæстыйæ-мæстыдæр кæны. 
— Мæ кæрчыты дæр мын аргæвдут! Уыцы æнæфсис хуытæн 
раттыны бæсты сæ сымах бахæрут! 
Нæ дыууæ Тугъан æм хæстæгдæр лæуд фестæм, æмæ нын нæ 
фæсонтыл йæ лæмæгъ цæнгтæ æрæвæрдта. 
— Мæ ныгæнджытæ. Куы амæлон, уæд-иу мын мæ ингæн 
æнæзивæг скъахут. 
— Цытæ дзурыс, Госæма? Цæй ингæны кой кæныс? — уай- 
дзæфгæнæгау æй фæрсы Алан. 
— Иунæгæй куы баззадтæн, уæд ма мæ цард циу? 
— Иунæг нæ дæ, Госæма. Цалынмæ дæм Бесæ фæстæмæ здæ- 
ха, уæдмæ мах дæ фарсмæ уыдзыстæм. 
— Бузныг, мæ хæдзæрттæ, бузныг. Сымахыл мæ зæрдæ бæргæ 
дарын, фæлæ ма мæ лæппуйы фендзынæн, уый æнхъæл нал дæн. 
Чи йæ банымыгъта, уымæн æй Хуыцау ма ныббарæд! — зæрдæбы- 
нæй ралгъыста Госæма æмæ хæдзары ’рдæм къуылых-къуылых араст 
и. Тыргъмæ куы схызти, уæд нæм йе ’ргом раздæхта. 
— Алан, Тугъан, фæрæт уæртæ сугсæттæнæй райсут æмæ се 
’ппæт дæр акалут, Ирбег, ды та кæрчыты æрцахс. 
— Хуыздæр гæнæн нæй. Йæ ныстуан ын æххæст кæнын хъæуы, 
— цыма дзы Госæма стыр фыдраконддзинад домы, уыйау йæ сæр 
дыууæрдæм тилы Алан. Фæрæт æрбахаста æмæ бæласы зæнг рæв- 
дауæгау сæрфы. — Уæд та исты сахъат куы уаид. Ахæм æнæниз 
бæлас калын тæригъæд у. Мæ зæрдæ йæ нæ комы. Гъа-ма, ды йæ 
акал, — тыхстхуызæй дзуры Тугъанмæ. 
— Æмæ мæнæн æнцондæр у? Алы бон йæ цъуппыл æз куы 
бадтæн. 

88 
Цомартаты Изæтбег 
— Ехх, цы уа, уый уæд! — сдзырдта Алан, фæрæт фелвæста 
æмæ йæ бæласыл æруагъта. Иу хатт, дыууæ хатты, æртæ хатты... 
Сыгъдæг æхсныфтæ чъизи зæхмæ хауынц æмæ мын мæ зæрдæ 
риссын кæнынц. Кæрдотæн сæ ад куынæ зонин, уæд мын афтæ зын 
нæ уаид. Куыддæр сæ-иу мæ дзыхмæ схастон, афтæ-иу сæхæдæг 
атадысты. Сæ дон-иу мæ комарынджы æвдадзы хосау ахъардта, 
æмæ йæ ныр хъуамæ Госæма йæ цæссыг калгæйæ пецы басудза. 
Уæззаузæрдæйæ дзы мæ цæстытæ атыдтон æмæ иуварс ацыдтæн. 
* * * 
Ацы фыдзыкъуыр æнæгъдау сæгътæ нæм кæцæй æрбафтыды- 
сты, уымæн ницы зонын, фæлæ сæ мæ уды бон нал у. Мæ туг мын 
банызтой. Сæумæцъæхæй суанг изæрдалынгтæм сæ фæдыл згъор- 
гæйæ мæ сæр разилы. Цæлхдуртæ сын иу ран дæр нæй. Кæдæм- 
дæриддæр сæ фæнды, уырдæм хæрзæнцонæй цæуынц: хæхтæм, 
къардиутæм, æрхытæм, цæхæрадæттæм... Æмæ кæм нæ балæууынц 
цæстыфæныкъуылдмæ. Цалынмæ сæ хизынмæ фæтæрын, уæдмæ 
сын иу ран дæр æнæсгæрстæй нал баззайы. Æвæццæгæн, се уæн- 
джы тас никуы бацæудзæн. Уайтагъд гæппытæгæнгæ къæдзæхы 
сæрмæ сызгъорынц æмæ мæм уырдыгæй мæстæймарæгау æркæ- 
сынц. Мæ лæдзæг мын æппындæр ницæмæ дарынц. Куы сыл æй 
ныззыввытт ласын, уæд сæ гыццыл къæдзилтæ батилынц æмæ уыцы 
сæрыстырхуызæй дарддæр ацæуынц. Дойнагдуртæй уæлдай сæм 
мæ ныхас нæ хъары. Ныхъхъуытты сæ уадзин, фæлæ мæ баба 
уыргæфтыд фæкæндзæн. Айфыццаг дзы иу кæмæдæр бадзæгъæл 
и, æмæ мæ маргæ кодта. Афтæ мæм кæсы, цыма йæ цоты иу 
сæгъыл баивид. Райсомæй Тугъан мемæ бæргæ рацæуы, фæлæ мæ 
æваст æрбафæливы æмæ цыдæр æрбавæййы. Раст куы зæгъон, 
уæд мæ хъæугæ дæр нæ кæны. Нæ зонд кæрæдзиуыл нæ бады, 
æмæ мæ цас дарддæр уа, уыйас — хуыздæр. Ме ’дзæсгом сæгътæ 
æмæ ме ’нæуаг æфсымæры митæн истыхуызы быхсин, фæлæ Там- 
би æмæ Хæндыгæн та цы кæнон? Куыддæр мæ фæллад уадзынмæ 
æрбадын, афтæ мæм сæхи æрбайсынц æмæ мæ тухæнæй амарынц. 
Руслан æфсадмæ ацыди, æмæ никæмæйуал тæрсынц. 
— Хæндыг, ацы гыццыл хæххон дзигло махыл не ’рвæссы. 
Нæ дыууæйы дæр æдылы хоны, — хъуыдыдзастæй фæзæгъы Там- 
би, æмæ мыл Хæндыг йæхи ныццæвы. Хæрдмæ мæ фелвасы æмæ 
мæ зæхмæ æрæппары. Къахæй мыл ралæууы. Афтæ мæм кæсы, 
цыма мæ буцхаст сыхаг йæ размæ мæн ингæнмæ батæрыны хæс 
сарвæрдта. Ам, рыджы, мæ туджы мæцгæйæ куы ныммæлин, уæд- 
дæр мын нæ батæригъæд кæнид. 
— Дугъы ауайæм æмæ, фæстейы чи баззайа, уымæн — фондз 
ныхкъуырццы, — хынджылæггæнгæйæ дзуры Тамби. Хæндыг æй 

Зынгхуыст бæллицтæ 
89 
дзæбæх не ’мбары æмæ йæ зылын цæстытæй куы уымæ бакæсы, 
куы мæнмæ. Мæн дугъы уайын дæр нæ фæнды, Тамбийы ных 
къуырын дæр æмæ хъусæй лæууын. 
— Хæндыг, кæсыс, нæ уæнды. 
— Фæнæмон æй?! 
— Æнæмæнг афтæ. Уадз æмæ фæныфсджындæр уа. 
Хæндыг мæм иæхи æрбаппæрста, хæрдмæ мæ фелвæста, зæх- 
хыл мæ ныццавта æмæ мæ бынмæ хойы. Мæ цæсгом дзы хъахъ- 
хъæнын, фæлæ йыл рæстæгæй-рæстæгмæ ахъаззаг цæфтæ сæмбæлы. 
— Кæд йæ фæнд аивта, уæд æй суадз, — дзуры йæм Тамби. 
— Дæ фæд ивыс?! — «фæнд» æмæ «фæд» схæццæ кодта Хæн- 
дыг. «О», зæгъгæ, мæ сæр батылдтон, æмæ мæ суагъта. 
! Æгъатырдзинад æмæ та æдылыдзинад баиу сты. Сæ дыууæ 
дæр куыд тæссаг сты, æвæдза. Ехх, ныр адоныл фæуæлахиз у! 
Мæхимæ нырæй æвæрæздæр никуы кæсын. Исты фыдбылыз сын 
куы саразин, уый мæ фæнды, фæлæ мæ сæр ницы ахсы. 
— Хæндыг, Ирбег дæ йе сæфт уыны. Дæ хъæбысмæ йæ сис, 
æмæ дæ йæ мадызæнæгау бауарза, — комкоммæ мыл худы Тамби. 
Йæ бон мыл цæуы æмæ мæ хынджылæг кæны. Хæндыг та мæ 
рогæй фелвæста æмæ мæ йæ фидар цæнгтæй æлхъивы. 
— Ба дæр ын акæ, ба. Уæд дæ уæлдай фылдæр бауарздзæн. 
Хæндыг мын мæ былтæ йæ былтæй æрцахсыныл архайы, фæлæ 
йæ æз нæ уадзын. 
— Ды ме сымæр дæ, ме сымæр, — дзуры мæм фæлмæнхъæлæсæй. 
— Кæсыс, æппындæр дæ нæ уарзы, — ардауы йæ Тамби. — 
Гъер дæумæ æвзæр зæрдæ чи дары, уый уарзондзинадæн цы ’мба- 
ры? Мурдæр ницы. 
— Фæнæмон æй? — фæрсы йæ Хæндыг. Рагацау йæ дæндæг- 
тæй йе ’взагыл æрхæцыди æмæ йæ тымбылкъух цæттæйæ дары. 
Куыддæр ын йæ хæлар нæмыны бар ратта, афтæ та мыл æгъаты- 
рæй æрцæудзæни. Уæлдай йын нæу. Цы — нæмгæ, цы — хъæбыс, 
цы — оа. Тамби йын цыфæнды дæр зæгъæд, уайтагъд æй æххæст 
кæнынмæ фæуыдзæн. Æнæ уæлдай ныхасæй, æнæ рахъуыды- 
бахъуыдыйæ. 
— Ныууадз æй. Кæд дугъы мæ фæстæ баззайа, уæд ын йæ 
ных срæгъæд кæндзынæ. 
Тамби ахæм хъæлæсы уагæй дзуры, цыма разæй уый фæуы- 
дзæни, æмæ мæ ных цæвын мæнæн бахъæудзæни. Кæрæдзи фар- 
смæ гуыбырæй æрлæууыдыстæм, æмæ йæм æнхъæлмæ кæсын. Физ- 
культурæйы урочы цы уырыссаг ныхæстæ базыдта, уыдон хъæ- 
рæй дзуры: 
— На старт! Внимание! 
Фæгæпп ласта æмæ уæртæ фезгъоры. Æз ын йæ нард фæсон- 
тæм дисхуызæй кæсын. 

90 
Цомартаты Изæтбег 
— Марш! — хъуысы мæм йæ хъæлæс. «Цыфæнды хинæй мыл 
куы рацæуай, уæддæр дæ мæ разæй нæ ауадздзынæн!» — скарстон 
мæхимидæг æмæ йæ асырдтон. Мæ тых-мæ бонæй згъорын. Куыд 
æм хæстæгдæр кæнын, афтæ мæм арæхæй-арæхдæр кæсы фæстæ- 
мæ. Æз иуырдæм куы фæвæййын, уæд та уый дæр йæхи уыцыр- 
дæм баппары. Иуафон æгæр фæкъул и æмæ иуварс атахти. 
-Нæ. нæ, нæ* Ды мын мæ къах бакъуырдтай! — дзуры мæм 
мæстæлгъæдæй. — Ногæй азгъорæм! 
— Цасфæнды куы згъорæм, уæддæр мыл нæ фæуæлахиз уы- 
дзынæ, — зæгъын ын фидарæй æмæ мæ сæгъты ’рдæм фæцæуын. 
— Хæндыг, баййаф æй æмæ йæ ныххой! 
Зæххæй дур фелвæстон æмæ йæм æлхынцъæрфыгæй æртхъи- 
рæн кæнын: 
— Уæдæ-ма бавзар! 
Хæндыг йæ бынаты æрлæууыди æмæ Тамбимæ фæрсæгау кæсы. 
— Къах — йæ роны. Ауадз æй æмæ цæуа. Иннæ хатт ын 
фырнадæй йæ уд сласдзыстæм. 
— Ды ме сымæр дæ, ме сымæр. 
Мæ чъылдым сæм раздæхтон æмæ мæ сæгътæ агурынмæ ацыд- 
тæн. Лæнкаумæ куы схæццæ дæн, уæд мæ дыууæ æдылыйы æр- 
байрох сты. Мæ цæстытæ андæгъдысты сырх-сырхид зырзыраг 
дидинджытыл. Цъæх нæууæй сæ хъал сæртæ сдардтой æмæ ху- 
рæфсæст дунемæ сæ мидбылты худынц. Æрвдидинджытæ сæм 
æргуыбыр кодтой æмæ сын сæ хъусты цыдæртæ дзурынц. Рæстæ- 
гæй-рæстæгмæ сыл уахъæз йæхи асæрфы, æмæ сæ фæлурс-цъæх 
дзæнгæрджытæ цадæггай базмæлынц. Афтæ мæм кæсы, цыма сæ 
зæрдæскъæфæн зæлтæ сыгъдæг уæлдæфы ахæлиу сты, æмæ сæм 
æдзæмæй хъусын. Тæрсын, куы фезмæлон, æмæ мæ æнæнхъæ- 
лæджы йæ уæлныхты цы уæнгроггæнæн музыкæ систа, уый куы 
’рбайсæфа. Мæ цæсгом хуры зæлдаг тынтæм сарæзтон æмæ сæ 
æхсызгонæй ахсын. Æрдз куыд рæсугъд у, æвæдза! Ехх, йæ ад- 
джын хъæбысы цæрынæй бафсæд! Зæххыл ма хæрамдзинад кæй 
ис, уый мæ ферох и. Мæ бынатæй фенкъуысыдтæн æмæ размæ 
згъорын. Фæнды мæ мæ къабæзтæ сисын æмæ æгæрон цъæх арв- 
мæ стæхын. Дидинджытæй ахызтæн, уæрджытæм кæрдæгмæ ба- 
цыдтæн æмæ сагъдауæй баззадтæн. Мæ къæхты бын, дунемæ чи 
никуы ’рцыди, ахæм зад æрыскъæф. Цыма сæ исчи садзгæ нык- 
кодта æмæ сæм хæдзардзинæй базылди, уыйау ставд пуцæлттæ 
рæгъæдæй зæхмæ æрзæбул сты æмæ сæ тонæгмæ æнхъæлмæ кæ- 
сщнц. Диссаг мæм кæсы, нырмæ сæм куыд никуы æрбафтыдтæн, 
уый. Бузныг мæ налат сæгътæн. Уыдоны фæдыл куынæ æрбацыда- 
ин, уæд сæ нæ базыдтаин. Дзуццæджы æрбадтæн æмæ сæ тонын. 
Мæ зæрдæ куы нал фæлæууы, уæд та дзы армыдзаг мæ дзыхы 

Зынгхуыст бæллицтæ 
91 
бакалын. Хур куыд æрныгуылди, уый фырцинæй æмбаргæ дæр нæ 
бакодтон. Къуыбыры цъупмæ сызгъордтон æмæ хъæуы ’рдæм тых- 
стхуызæй кæсын. Мæ сæгътæ кæрæдзи фæдыл сыкъайæ хæцгæ 
фæцæуынц. Ныртæккæ хъæумæ бахæццæ уыдзысты, æмæ та искæй 
цæхæрадонмæ куы бахизой, уæд мæ над — цæттæ. Уырдыгмæ мæхи 
рауагътон. Мæ бæгъæввад къæхтæ лыстæг дуртыл хойын, афтæ- 
мæй згъорын. Тагъддæр, тагъддæр, науæд байрæджы уыдзæн! Цæй 
æрыскъæфтæ мæ хъуыди, цымæ?! Мæ ницæйаг ахсæн та мыл фæ- 
тых и. Уæвгæ, дзæгъæлы тæрсын. Хъуамæ сæ баййафон. Мæ къæхты 
туг дзæгъæлы акалди? Диссаг, мæ сæгътæ хъæуы кæрон æрлæууы- 
дысты æмæ дарддæр нал цæуынц. Цы сыл æрцыди? Мæ уавæр 
мын бамбæрстой? Куыннæ стæй. Æвæццæгæн сæ куыйтæ нæ уа- 
дзынц. Нæ, куыйтæ не сты, адæм сты. Сылгоймæгты удаист цъæ- 
хахстæй мæ буары зыр-зыр ссыди. Мæ уæрджытæ æрлæмæгъ сты 
æмæ мæ размæ нал хæссынц. Адæргæй мæ сæры цъар срысти. 
Устыты богъ-богъ ме уæнгты иннæрдæм хизы. Лæгтæ бæрзонд ту- 
тайы бын æнæсæрфат рауай-бауай кæнынц. Сæ цæсгæмттæ — фæ- 
лурс, цæстытæ — тарстхуыз. Хæстæгдæр сæм бацыдтæн. 
— Ирбеджы-ма йæм бауадзут, мæгуыр. Уарзон хæлæрттæ куы 
уыдысты, — хъуысы мæм кæйдæр кæуынхъæлæс. — Бауай йæм, 
мæ хæдзар, фен æй æмæ йæ цуры дæ зæрдæйы тыппыртæ суадз. 
Хуыцау ахæм дзæбæх лæппуты йæхимæ куыд исы, цымæ? 
Адæм иучысыл фæстæдæр алæууыдысты, æмæ тутайы бын 
уæлгоммæ хуысгæйæ ауыдтон Тамбийы. Йæ мæрдон цæсгоммæ 
кæсгæйæ мæ зæрдæ мæ риуы æрбампылди, æмæ мæ цæссыгтæ мæ 
уадултыл æрызгъордтой. Никуы мæ бауырныдтаид, искуы Там- 
бийыл афтæ зæрдиагæй кæудзынæн, уый. Æрæджы дæр ма йын 
йæ мæлæтмæ куы бæллыдтæн, уæд мæм судзгæ цæссыгтæ кæцæй 
фæзынди? Диссаджы зæрдæ мын и, æвæдза. Æвзæрдзинад мын 
чи саразы, уымæн дæр тæригъæд фæкæнын. 
— Мæгуыр йæ бон. Фæлтау тутайы хъæстæ куы никуы фæуы- 
даид. Куыддæр мæнæ ардæм æрбахæццæ дæн, афтæ бæласæй æр- 
хаудта æмæ дзыхъмард фæци. 
— Гъеуый дын Хуыцауы рæстдзинад. Зæрæдтæ цæргæйæ баз- 
задысты, фыры хъулы хуызæн лæппу та сау ингæны хай баци. 
Нæй, нæй, не сфæлдисæгмæ дæр рæстдзинад нæй, — дзурынц 
сылгоймæгтæ. 
«Æцæг æм нæй, æцæг. Мæхи зонынхъом куы фæдæн, уæдæй 
фæстæмæ мæлынмæ бæллын, æмæ мын мæ ницæйаг цард нæ исы, 
Тамби та цæрынмондагæй цъæх арт уагъта, æмæ нал и», — хъуы- 
ды кæнын мæхинымæр. 
Адæм базмæлыдысты. Се ’нкъард цæсгæмттæ хъæусоветы 
’рдæм аздæхтой. Сылгоймæгты богъ-богъ фæтыхджындæр. Хæрз- 

92 
Цомартаты Изæтбег 
хаст цъæх бæх бидаркæ æрыскъæфы. Афтæ зыны, цыма йæ цæл- 
хытæ зæххыл не ’ндзæвынц, фæлæ уæлдæфы тæхынц. Нæ цурмæ 
куы ’рхæццæ и, уæд дзыхълæуд фæкодта, æмæ дзы Сæрæби тар- 
стхуызæй рагæпп ласта. Йæ къæхтсв’йæ нал баурæдтой æмæ йæ 
уæрджытыл æрхаудта. Йæ сæр зæххыл хойы, афтæмæй йæ фырт- 
мæ кæугæйæ æрбацæуы. Уый йæхи мары, мæнмæ та дард кæцæй- 
дæр Госæмайы хъæлæс хъуысы: «Ирон хæсмæ тындзæн нæй. Хуы- 
цаумæ ницы сæфы. Мæ иунæг лæппуйæн зындзинад чи сарæзта, 
уыдон сæ хъæбулты цинæй нæ бафсæддзысты...». 
* * * 
Скъолайы кæрт мæлдзыджыты губаккау адæмæй æмызмæлд 
сси. Арвæй дур куы ’рхауид, уæд зæхмæ не ’рхæццæ уаид. Ахуыр- 
дзаутæ бæстæ сæ сæрыл систой, алырдæм разгъор-базгъор кæ- 
нынц. Сæ цъæхснаг хъæлæстæ хæрзæфснайд уæрæх кæрты зæ- 
лынц. Сæ цæсгæмттæ — райдзастхуыз, цæстытæ —худæнбыл. Хæр- 
зарæзт не сты, фæлæ сыл цы дзаумæттæ ис, уыдон — сыгъдæг, 
итувæрд. Ногдзаутыл — сырх галстуктæ. 
Абон фыццаг хатт æрбацыдтæн ардæм. Дуарæй кæртмæ бæр- 
гæ бахызтæн, фæлæ мидæгдæр цæуын нал уæндын. Тугъан мæнæй 
бирæ ныфсхастдæр у. Кæмфæнды дæр æнæ фæрсгæйæ скуыси вæййы 
æмæ ма мæн дæр йемæ баласы. Дыууæ азы фæд-фæдыл цæттæгæ- 
нæн къласы фæбадти, фæлæ ницы сæнтыдта. Иу аз йæ сæрыл гæ- 
бæр схæцыди, æмæ йæ ахуырæй фæхаудта, иннæ аз та уроктæй 
лыгъди, æмæ ныр хъуамæ мæ фарсмæ сбада. Раст куы зæгъон, уæд 
мæ тынг нæ фæнды. Уарзгæ йæ кæнын, фæлæ йæ зондахаст хын- 
джылæджырдæм арæзт у, æмæ тæрсын, йæхи æдде ма мæн дæр 
адæмы цæсты куы ’фтауа. Сывæллæтты цæхæрадоны мæ фæхуди- 
наг кодта, æмæ йыл уæдæй фæстæмæ æппындæр нал æууæндын. 
Сæ аджы сын гаршоччы бæсты наббадти, æмæ нæ дыууæйы дæр 
хъиладзагъдæй фæсырдтой. Уый азар ма мæн дæр басыгъта. Цæ- 
мæн — нæ зонын. Æвæццæгæн, иннæ агæн та мæнæй фæтарстыс- 
ты. Мæнмæ гæсгæ, уыдон дæр Тугъанæй зондджындæр нæ уыдыс- 
ты, æндæр ма исчи æнаххос адæймаджы Хуыцауы дзæгъæлы æф- 
хæры. Сывæллæтты цæхæрадонмæ ма мæ былыцъæрттæ бæргæ 
хордтон, фæлæ йæ мæ цæсты кæронæй дæр нал федтон. 
Ныр мæнæ къæсæргæрон сагъдауæй лæууын æмæ цæмæйдæр 
тæрсын. Ахуырдзаутæ сæхицæн æнæмæтæй хъазынц, æз та тых- 
стхуызæй мæ къæхты бынмæ кæсын. Тугъан мын мæ къух скъо- 
лайы ’рдæм ивазы, фæлæ йын нæ комын. 
— Цом, мæ къона, цом, — хъуысы мæм фæстæрдыгæй сылгой- 
маджы фæлмæн хъæлæс. Ме ’ргом æм аздæхтон æмæ ныфсæрмы 

Зынгхуыст бæллицтæ 
93 
дæн — сæрды лæппутимæ уынджы мæ тæккæ хъазгæйæ куы уыд- 
тæн, уæд мæ йæ тетрады чи ныффыста, уыцы мыдхуыз рæсугъд 
чызг. Йæ урсцъар тымбыл цæсгом æмæ мæм йе ’рвхуыз цæстытæ 
худынц. Афтæ мæм кæсы, цыма йæ хæмпус дзыккутæ дæр худгæ 
кæнынц. Йæ фарсмæ — йæхицæй чысыл бæрзонддæр ацæргæ сыл- 
гоймаг. Чысыл мын фенцон и, æмæ сæ фæдыл араст дæн. 
— Ахуыр кæнын дæ фæнды? — фæрсы мæ худæнбылæй чызг. 
— Фæнды. 
— Цом уæдæ мемæ, ахуыр кæн, æмæ дæ стыр лæг рауайа. 
— Хорз. 
Дыууæ сылгоймаджы кæрæдзимæ бакастысты æмæ бахудтысты. 
— Ацы дзæбæх дзаумæттæ дын чи бахуыдта? — фæрсы та мæ чызг. 
Æз мæ фæныкхуыз хæлаф æмæ хæдоныл мæ цæст æрхастон 
æмæ йын сæрыстырæй дзуапп радтон: 
— Нана. 
— Дзабыртæ дæр? 
-О. 
— Бирæ уарзыс дæ нанайы? 
— Тынг бирæ. 
— Æвæццæгæн, ацы зæххыл сывæллоны зæрдæйæ сыгъдæг- 
дæр ницы ис. Йæ мады йын Нагъуæ кæй атардта, уый куыннæ 
æрыхъуыстаид, уæддæр æй, кæсыс, уарзы, — дзуры чызг йæ хæ- 
лармæ. Сылгоймаг дæр йæ сæр разыйы тылд кæны. 
— Раст зæгъыс. Сæ зæрдæты иучысыл дæр хæрамдзинад куы 
уаид, уæд семæ чи бакусид? 
Дзæнгæрæг ныййазæлыд. Сывæллæттæ сæ хъазт фæуагътой 
æмæ скъолайы бæстыхаймæ бацæуæны цур хицæн къордтæй æр- 
лæууыдысты. Мах, æппæты къаддæр сабитæ, дыгæйттæ-дыгæйт- 
тæй кæрæдзи къухтыл æрхæцыдыстæм æмæ æнхъæлмæ кæсæм, 
дарддæр цы уыдзæн, уымæ. Нæ размæ иу рæстæмбискар лæг æр- 
лæууыди, æмæ уæрæх кæрты йæ хъæлæс анæрыди. Уырыссагау 
кæй дзуры, уымæ гæсгæ йын йе ’ппæт ныхæстæ не ’мбарын. Иууыл- 
дæр ирæттæ куы стæм, уæд æй уырыссаг æвзаджы сæр цæмæ 
бахъуыди, уымæн дæр ницы зонын. Æвæццæгæн, афтæ æмбæлы. 
Мæхимæ гæсгæ иу хъуыддаг хорз æмбарын. Ныртæккæ ацы кæр- 
ты цы ахуыргæнджытæ æрæмбырд и, уыдонæй зондджындæр æмæ 
хæрзæгъдаудæр адæм нæй. Афтæ мæм кæсы, цыма сæ комулæфт 
дæр иннæ адæмы комулæфтæй хицæн кæны, цыма æвзæрдзинад 
саразын сæ фæсонæрхæджы дæр никуы æрцæудзæн. 
Нæлгоймаг йæ ныхас фæци, дзæнгæрæг та ныййазæлыд, æмæ 
сывæллæттæ тыргъмæ бакалдысты. Дуарыл ныссагъдысты æмæ ми- 
дæмæ тыхбырд кæнынц. Цыма, уадидæгæн сæ кълæстыл куынæ 
сæмбæлой, уæд æнæ ахуырæй баззайдзысты, уыйау кæрæдзи сæр- 

94 
Цомартаты Иэæтбег 
тыл хауынц. Сæ хъæлæбайыл ма ноджы ахуыргæнджыты хъæртæ 
бафтыдысты, æмæ бæстæ сдзолгъо-молгъо и. Æрæджиау бацæуæн 
суæгъд и, æмæ нæ мæ зонгæ мыдхуыз чызг йæ къласмæ бахуыдта. 
Партæтыл куы сбадтыстæм, уæд нын йæхи бацамыдта: 
— Мæ гыццыл хуртæ, абонæй фæстæмæ уæ ахуыргæнæг уы- 
дзынæн æз — Азæ Борисовнæ."^" 
Мæ фыццаг урок райдыдта... 
* * * 
Йæхиуыл ма тыххæй чи хæцы, ахæм зæронд галуæрдон сугтæй 
йæ тæккæ дзаг, афтæмæй хъыррыстытæгæнгæ сабыргай тулы дур- 
джын фæндагыл. Мæ цурмæ куы ’рбахæццæ и, уæд йæ цæлхытæ арф 
дзыхъхъы ныххаудтой, æмæ йæ мидбынаты бамыр и. Æфхæлдбæр- 
зæй фæллад гал йе ’взаг раппæрста, йæ фынк йæ дзыхæй кæлы, 
тыхулæфтæй йæ тæнтæ кæрæдзиуыл æндзæвынц, фæлæ уæддæр æн- 
цад нæ лæууы. Хъæбæр зæххы йæ хъамбул уæрджытæ ныссагъта 
æмæ йæ тых-йæ бонæй размæ хæцы. Йæ уд æрдуйæ нарæгдхър сси. 
Æвæццæгæн, дзурын куы зонид, уæд йе сфæлдисæджы зæрдæбынæй 
ралгъитид, утæхсæйнаг цард ын кæй радта, уый тыххæй, фæлæ 
æгомыг хайуан у æмæ дзурын нæ зоны. Йæ бæттæнтæ размæ тоны, 
йæ уды быцъынæг скъуыны. Никуы æмæ ницы. Уæрдон ын фезмæ- 
лын дæр нæ комы. Афтæ мæм кæсы, цыма ныртæккæ йæ зæнгты 
хæцъæфтæ атондзысты, æмæ йæ фарсыл æрфæлдæхдзæн. Истæмæй 
йын куы феххуыс кæнин, уый мæ фæнды, фæлæ мæ хъаруйыл мæ 
зæрдæ нæ дарын æмæ йæм æвæрæз сабийы цæстæй кæсын. 
— Гæбæр бирæгъы амæттаг фæу, дзыхъмæ дæхи куынæ сара- 
зай! — хъуыр-хъуыргæнгæ йæм бацыди нæ сыхаг лæппу. Уый 
дæр йæ галы хуызæн — нуарджын, фидæрттæарæзт. Уæрдоныл 
хæрдмæ схæцыди, сисыныл æй архайы, фæлæ йыл йæ бон нæ 
цæуы æмæ удхар кæны. 
Мæ цæстытæ сæ атонын нæ фæразын. Цыдæр æнахуыр та- 
сæфтауæг уавæры бахаудтæн, æмæ дзы куыд æгъдауæй фервæ- 
зон, уый нæ зонын. Ацы зæрдæсæттæн ныв мæм, цæмæдæр гæс- 
гæ, нæ царды хуызæн кæсы. Фæнды мæ лидзын, фæлæ ме уæнгтæ 
нындзыг сты, æмæ мæ бынатæй фезмæлын нæ фæразын. 
Лæппу бастади, йæ уæзæгджын стыр къухы чъылдымæй йæ 
ныхы хид ныссæрфта æмæ гæрчъыздухæн халынмæ æвæндонæй 
бавнæлдта. Гал æй цыма йæхицæн æфхæрдыл банымадта, уыйау 
та, йæ уæрджытæ зæхмæ фæцарæзта, йæ фæстаг тыхтæ æрбам- 
бырд кодта æмæ уæрдон дзыхъхъæй къæс-къæсгæнгæ сласта. Лæп- 
пуйæн йæ хурсыгъд дымгæдзагъд цæсгом бахудызмæл и. Йæ цæст 
мæм æрныкъуылдта æмæ мæ ныфсæвæрæн хъæлæсæй фæрсы: 

Зынгхуыст бæллицтæ 
95 
— Куыд дæ, мæ гыццыл æфсымæр? Ома дæ цард хорз нæу, 
уый зонын, фæлæ бабыхс, тагъд адынджыр уыдзынæ æмæ дæ 
хъизæмæрттæй фервæздзынæ. — Йæ зæрдæйы уаг ын æмбарын 
æмæ мын æхсызгон у. Мæ фыдыус мын хæринаг кæй нæ дæтты, 
æмæ æдзух сыдæй кæй мæлын, уый йын зæгъин, фæлæ мын цы 
баххуыс кæндзæн? Ницы. Уæвгæ мæм дзуапмæ æнхъæлмæ дæр 
нæ кæсы. Йæ галы фæстæ уæззау къахдзæфтæгæнгæ фæцæуы. 
Афтæ зыны, цыма æнæхъæн дуне йæ фидар уæхсчытыл фæхæс- 
сы. Гуыргъахъхъ фæндагыл хъæуы ’рдæм оазылдысты æмæ ныл- 
лæг самандур хæдзæртты аууон фесты. Нал сæ уынын, фæлæ ма 
мæ хъустыл уайы уæрдоны хъæрзын æмæ мæ ме ’нахъинон уавæ- 
рæй фервæзын нæ уадзы. 
— Рæвдздæр рацу, Ирбег, не знæгтæ ныл уæлахиз кæнынц! — 
хъугомæй мæм сиды кæйдæр цъæхснаг хъæлæс. «Не знæгтæ» 
уæлæсыхы лæппутæ сты. Стырæй, чысылæй ме ’мбæлтты аком- 
коммæ лæууынц æмæ сыл дуртæ æхсынц. Се ’нæрхъуыды митæй 
мæ дисы æфтауынц. Кæрæдзимæ зулцæстæй никуы ракастысты, 
кæрæдзимæ æвзæр дзыхæй никуы сдзырдтой, иу сæ иннæйы ни- 
куы бафхæрдта, афтæмæй ныр мæнæ хъæуы кæрон кæрæдзимæ 
топпы кæсæнæй кæсынц, уымæн æмæ сæ хъазт хылмæ расайдта 
æмæ сæ фылдæрыл ахъаззаг цæфтæ æрцыди. Сæ маст цæджджи- 
нагау фыцы, æмæ кæрæдзимæ фыдызнæгтау лæбурынц. Хъæрæй 
бæстæ сæ сæрыл систой. 
Нæ цард куыд æгъатыр у, нæхæдæг дæр — афтæ, æндæр ма 
искуы ахæм æнауæрдон хъазт æрхъуыдычындæуыди. Цæргæбон- 
ты дæ мисхалы бæрц дæр чи нæ бахъыгдардта, уый дæ ныхмæ 
æрлæууын кæ æмæ йыл дынджыр дуртæ æхс. Кæм ын суайдзыс- 
ты, уый дæ хъуыддаг нæу, æрмæст сæ æхсгæ фæкæн. Бацæуон 
сæм æви нæ? Бацæуин сæм, фæлæ мæ, мæхицæй æнæмбаргæдæр 
чи у, уымæн мысан уæвын нæ фæнды. Куынæ сæм бацæуон, уæд 
та — ноджы æвзæрдæр. Тæппуд мæ рахондзысты æмæ мыл худ- 
дзысты. Нæ, фæлтау мын мæ сæр асæттæнт. Ме ’ргом сæм аздæх- 
тон. Хъуамæ хæстмондагæй се ’хсæн фæмидæг уон æмæ нæ сыхы 
«намыс» бахъахъхъæнон. Æдылы ми кæй кæнын, уый æмбарын, 
фæлæ «тохы фæзмæ» фæцæуын. 
— Ура-а-а! — хъуысы мæм уæлæсыхы лæппуты хъæр. Дуртæ 
мæнырдæм тæхынц æмæ мын мæ ныфс сæттынц, фæлæ мæ фæнд 
нæ ивын. Мæ хæлæрттæн раздæр сæ фæсонтæ уыдтон, ныр та сын 
сæ тарстхуыз цæсгæмттæ уынын. Уæнтæхъил, сæргуыбырæй æрба- 
лидзынц, мысты хуынкъ туманæй агурынц. Æрбахæстæг мæм сты. 
— Ура-а-а! — ноджы хъæрдæрæй сидынц кæрæдзимæ «не знæг- 
тæ». Мæ чъылдым сæм раздæхтон. Цæстыфæньпсьуылдмæ ме ’мбæлт- 
ты фæстæ аззадтæн. Фæнды мæ сæ фæдыл алидзын, фæлæ мæ 
цæсгом нæ хъæцы. Цалдæр лыстæг дуры мыл куы суади, уæд мæ 

96 
Цомартаты Изæтбег 
бынатæй фенкъуысыдтæн. Мæхи ма размæ бæргæ аппæрстон, фæлæ 
байрæджы. Стыр уирагдур мæ тæккæ сæрыл сæмбæлди, мæ зæнг- 
тæ бадон сты, æмæ зæххыл дæДгоммæ ахаудтæн. Мæ цæф рисгæ 
уыйбæрц нæ кæны, фæлæ мæ мæ къæхтыл слæууын нæ уадзы. Ме 
уæнгтæ слæмæгъ сты. Тарсырх туг мæ сæрæй хъары æмæ мæ 
хъусы иувæрсты дæлæмæ згъоры. Æдзынæг æм кæсын æмæ дис 
кæнын, мæлынæй куыд нæ тæрсын, ууыл. Мæ зæрдæйы æппын- 
дæр маст нæй. Хъазт хъазт у, æмæ дзы хъуамæ исчи фæхæрд уа. 
Мысан уæвын мæ куынæ фæндыди, уæд сæм цы басхъæл дæн? 
Дæхи иуварс айс æмæ, æдылытæ кæрæдзиуыл дуртæ куыд æх- 
сынц, уымæ кæс. Нагъ, хъуамæ мæхæдæг æдылыйы бынаты баз- 
задаин. Мæ хъысмæт ахæм у, æвæццæгæн. Æдзухдæр цæф мæ- 
ныл æрцæуы. Лæппутæй мæсты никæмæ дæн, æрмæст мын иучы- 
сыл хъыг у, хæстæг мæм кæй нæ цæуынц, уый. Куыд ахаудтæн, 
уый федтой, фæлæ сæ хъазт нæ ныууагътой. Цымæ уыдонæй исчи 
куы ахауид æмæ йæ туджы куы мæцид, уæд æм æз дæр ахæм 
уазал цæстæй кæсин? Æнхъæл нæ дæн. Лæг ма йæ цыфыддæр 
знагæн дæр куы баххуыс кæны, ау, уæд цавæр хабар у. Мæ туг 
иууылдæр куы ракæлид, уый мæ фæнды, фæлæ мæ фыддæрагæн 
йæ цыдæй ныллæууыди. Мæ зæнгтæн сæ зыр-зыр банцади. Мæ 
сæр раздæрау нал зилы. Сабыргай сыстадтæн, зылынзæнг пæлæх- 
сар дурвæткъуымæ цудтытæгæнгæ бацыдтæн æмæ йæ быны лæгъз 
хъæды лыггаг-бандоныл æрбадтæн. 
Хур хæхты фæстæ æрæмбæхсти. Изæрмилтæ хъæуыл сæхи 
æруагътой. Фос кæрæдзи фæдыл хъæумæ ныххал сты, æмæ сæ 
рыг сæ сæрыл сбадти. Цъырцъырæгтæ сæ «хъисфæндыртæ» рай- 
стой æмæ сæ иугæндзон æнкъард цагъд кæнынц. Чи — хъæрдæ- 
рæй, чи — мынæгдæрæй. Кæд уыдонæн хъæлдзæг цагъд у, уæд- 
дæр мæнмæ тынг æнкъардæй хъуысы. Æвæццæгæн, мæ равгмæ 
гæсгæ. Хæдзармæ батагъд кæнын хъæуы, науæд та мæм мæ фы- 
дыус хæцдзæни. Ам мæ уд куы сисин, уæддæр ын хъыг нæ уаид, 
иу цæссыг дæр мыл не ’руадзид. Кæй мæ фервæзти, уый тыххæй 
ма æртæ чъирийæ Хуыцауы ном дæр ссарид, фæлæ мыл бабайы 
цæстмæ йæхи тыхсæг скæны. Фæнда мæ, нæ — хæдзармæ мын 
æнæ цæугæ нæй, фæлæ мæ мæ къах нæ хæссы. Кæдæмфæнды 
ацæуыныл дæр разы дæн, æрмæст нæхимæ — нæ. 
Сывæллæтты хъæлæба мæм нал хъуысы. «Цы сыл æрцыди, 
цымæ? Æвиппайды цæмæ фæхъус сты?» — фæрсын мæхи. Ме 
’ргом сæм аздæхтон. Сæ цæсгæмттæ — райдзастхуыз, афтæмæй 
фæндаджы ’рдæм ныййарц сты. Сылгоймæгтæ куыстæй æрцæ- 
уынц, æмæ сæм лæппутæ фезгъорынц. Цæмæн, уый нæ зонын, 
фæлæ мæ мæ къæхтæ систой æмæ мæ сæ фæдыл фæхæссынц. Ме 
’мбæлтты ныййарджытæм кæсгæйæ мæ зæрдæйы къуымы кæмдæр 

Зынгхуыст бæллицтæ 
97 
иу ныфсы хал фæфидар и. Кæд, мыййаг, гыцци дæр семæ и, кæд, 
мыййаг, æххормаг кæй дæн, уый зоны æмæ мæнмæ тындзы. Адæр- 
гæй мæ буар бауымæл и. Мæ бæллиц æцæгдзинадмæ цас дард у, 
уый æмбарын, фæлæ уæддæр цæуын размæ, цыдæр æбæрæг ны- 
санмæ, æмæ мæхинымæр Хуыцаумæ кувын, мæ былтæ зыр-зыр 
кæнынц, афтæмæй дзы хъуырыцъарæй курын, цæмæй мын мæ 
мад исты хæринаг æрбахæсса, фæлæ гыцци никуыцæй зыны. 
Сылгоймæгтæ сæ афтид чыргъæдтæй кæрдзыны муртæ систой 
æмæ сæ сæ сывæллæттæн дæттынц. Сæ боны хардз сæхицæн сæ 
цæст нæ бауарзта. Цæмæй сæ цот сыдæй ма амæлой, уый тыххæй 
саб сæ арфдæр æвæрæнты бафснайдтой. Ныр сæм æз æнхъæлмæ 
кæсын. Хорз нæ кæнын, фæлæ мæхиуыл фæуæлахиз уæвын нæ 
фæразын. Иучысыл кæй ацъирон, ахæм къæбæр мын куынæ рат- 
той, уæд та мæ ахсæны рыстæй ныкъкъæдз уыдзынæн. Сывæл- 
лæттæ сæ кæрдзыны хæйттæ цингæнгæйæ куыд хæрынц, уымæ 
кæсын æмæ мæ комыдæттæ зыдæй ныхъуырын. 
— Мæгуыр йæ бон, куы ницы нæм и, уæд ын цы раттæм? 
— Мæ роны цы нартхоры гагатæ рацæйхастон, уыдон мын 
акалдтой, æндæр æй нæхимæ ахонин æмæ йæ къæлуайæ бафсадин. 
— Дунетханæн Хуыцау ма ныббарæд ацы мæгуыр сидзæрты 
тæригъæд! 
— Хъасболатæн цы загъдæуа. Дæ усы коммæ афтæ кæс, — 
фæйнæ-фæйнæ ныхасы кæнынц сылгоймæгтæ. Сабыргай сæ цо- 
тимæ хъæумæ араст сты. Цыма мæ ахæстоны ныууагътой, уыйау 
сæ фæдыл æрхуымæй кæсын. Хæдзæртты аууон куы фесты, уæд 
быдыры ’рдæм ме ’ргом аздæхтон. Цæмæдæр гæсгæ мæ уырны, 
гыцци йæ кæрдзыны хай мæнæн кæй ныууагъта æмæ мын æй 
ныртæккæ ардæм кæй æрбахæсдзæн, уый. Дурвæткъуыйы бынмæ 
та бацыдтæн, бандоныл мæхи æруагътон æмæ мæ мадмæ æнхъæл- 
мæ кæсын. 
Скæсæнырдыгæй сырх-сырхид егъау мæй арвы хъæбысмæ 
стылди. Куыд уæлдæр цæуы, афтæ йæ тымбыл цæсгом рухсæй- 
рухсдæр кæны. Уадымс æрбадымдта æмæ мæ сæрмæ дурвæткъуы- 
йы къалиутæ æвæндонæй базмæлыдысты. Афтæ мæм кæсы, цыма, 
æз кæй нæ зонын, ахæм цæрæгой у æмæ йæ даргъ дзæмбытæ 
мæнмæ ивазы. Хъæды рагъæй мæм хъуысы стонг бирæгъы тæ- 
ригъæддаг ниуын. Кæцæйдæр фæзынди мæллæг фыдхъуын къæ- 
была æмæ къæмдзæстыгхуызæй мæ цурмæ йæхи ’рбайста. Æвæц- 
цæгæн, бирæгъæй фæтарсти, æндæр мæм уый размæ цæуыннæ 
цыди. Йæ хуызыл бæлвырд зыны, сидзæр кæй у, уый. Чъизи, 
æххормаг, æнæрæвдыд. Йæ буарыл ранæй-рæтты гæбæр схæцы- 
ди, æмæ йæ хъуын згъæлы. Йæ цæстытæ — тыхст рынчыны цæс- 
тытæй æнкъарддæр. Йæ лыстæг каухалæнты хуызæн къæхтыл тых- 
хæй лæууы. Афтæ зыны, цыма сæ бынатæй куы фезмæлой, уæд 
7 Цомартаты Изæтбег 

98 
Цомартаты Изæтбег 
æрбасæтдзысты. Хæринагмæ мæм æнхъæлмæ кæсы, фæлæ йын 
цы раттон? Ницы мæм и зæрдæйы хъармæй уæлдай. 
— Рауай, Тузик, рауай, — сидын æм фæлмæн хъæлæсæй. Къæ- 
былайæн «Тузик» æцæгдæр йæ ном у, уый нæ зонын, фæлæ йæ 
гыццыл лæгуын къæдзил батылдта, æхсызгонæй мæм æрбауади æмæ 
мæ къæхты бын йе рагъыл атылди. Мæ уырзтæй йын йæ гуыбын 
хъыдзы кæнын. Хъарм кæй у, уый мæ дисы æфтауы. Царм æмæ 
дзы стджытæ йеддæмæ куы ницы и, уæд йæ туг кæм змæлы? 
— Тузик, æнæ мадæй зын цæрæн у, нæ? Æз дæ хорз æмба- 
рын, уымæн æмæ дæ уавæры дæн. Нæ дыууæ дæр никæй хъæ- 
уæм. Æгæр-мæгуыр нын мамæлайы къæбæр чи радта, уый дæр 
нæй. Не сфæлдисæг кæдæм кæсы, цымæ? Ау, нæ тыхст уавæр 
нын нæ уыны? Бæгуыдæр æй уыны, фæлæ нæ ницæмæ дары. Нæ 
ныййарджытæ нæ лидзгæ куы акодтой, уæд ныл уый хъуамæ цæмæ 
тыхса? Æгъатыр у, Тузик, нæ цард, тынг æгъатыр. 
Къæбыла мæм æдзынæг фæкасти, зæрдиагæй мæм фæхъуыс- 
та, фæлæ йын хус ныхæстæй уæлдай куы ницы радтон, уæд зæх- 
хыл схуыссыди. Цыма тæссаг фын уыны, уыйау фесхъиу-фесхъиу 
кæны. Рæстæгæй-рæстæгмæ йæхимидæг батыхсы, сыстыныл ацар- 
хайы, стæй та тынгдæр батымбыл вæййы. 
— Афынæй кæ, Тузик, афынæй. Дæуæн уæддæр мæнæй хуыз- 
дæр цард и. Ды дæ кæуинаг уавæр не ’мбарыс, æмæ дын æнцон- 
дæр цæрæн у, æз та йæ æмбарын, æмæ иудадзыг сагъæс кæнын. 
Ды сæрибар дæ, æмæ дæ хъыгдарæг нæй, æз та мæ хæдзарыл 
баст дæн, æмæ мæ баба йæ рæсугъд усимæ хъизæмарæй марынц, 
— дзурын æм сабырæй, цыма мæ исчи куы фехъуса, уымæй тæр- 
сын. Ме ’нæуынон адæмы коймæ мæ зæрдыл æрбалæууыди, нæ- 
химæ цæуын мæ кæй хъæуы, уый. Уæвгæ мæ рох та кæд фæци? 
Æдзухдæр баба æмæ Дунетханы тызмæг цæсгæмттæ мæ цæстытыл 
уайынц. Иучысыл искуы куы афæстиат вæййын, уæд нæмынæй 
тæрсгæйæ нæхимæ батагъд кæнын. 
Æвæндонæй мæхиуыл схæцыдтæн æмæ сагъдауæй лæууын. 
Гыцци мын кæй ницы æрхæсдзæн, уый æмбарын, фæлæ уæддæр 
мæ ахсæн æнхъæлмæ кæсы. Быдырмæ нымдзаст дæн. Къæбыла 
дæр сыстади æмæ йæ мæнгæфсон къæхтæ зæхмæ ныххæбæцц код- 
та. «Цæй, афтæмæй дарддæр куыд цæрдзыстæм?» — фæрсынц мæ 
йæ кæуындзаст цæстытæ... 
* * * 
| Хæмæт царды куыд карз æмæ æгъатыр уыди, йæ мæлæт дæр 
афтæ карз æмæ æгъатыр рауади. Колхозы сырх æфсургъыл сыхаг 
хъæуæй æмбисæхсæв æрбацæйцыди. Бæх цæмæйдæр фæтарсти æмæ 
йæ ахаста. Хæмæт йе рагъæй рахаудта, фæлæ йæ къах æгъдæн- 

Зынгхуыст бæллицтæ 
99 
цойæ не суæгъд и, æмæ йæ сæр дуртыл фæхоста. Уыцы æвирхъау 
хабар адæм кæрæдзийæн дзурынц, æндæр сын æз цы зонын. Нана 
йæ рустæ ныттыдта, æмæ æппындæр йæхи хуызæн нал у. Мæнмæ 
гæсгæ, йæ зæрдæйы рыстæй йæ алыварс уынгæ дæр ницы кæны. 
— О мæ фæлмæн хъæбул, уæлæуыл мæ хъизæмаргæнгæ цæмæ 
ныууагътай? Хъуамæ уал дæ зæронд мады баныгæдтаис, ды та 
мыл гадзрахатæй рацыдтæ, — хъарæг кæны фæсусхъæлæсæй, æмæ 
устытæ кæуынц. Хæмæты мæлæтмæ Дунетханæй тынгдæр ничи 
бæллыди, фæлæ уый дæр адæмы цæстмæ йæ цæссыг калы. Хæ- 
мæт, æвæццæгæн, йæ ус æмæ йæ чызджытæй фылдæр маст никæй 
бауагъта, афтæмæй йыл ныр сæхи марынц. Уромæг сæ уромын 
нал фæразы. 
— Акæут, мæ хуртæ, акæут уе ’намонд фыдыл. Цæрынхъуа- 
гæй бацарæфтыд и, æмæ йыл акæут, — йæ фырты цотмæ хъарæг- 
гæнгæ дзуры нана. Хæмæт кæрты астæу сынтыл урс хъуымацы 
тыхтæй хуыссы æмæ мæм дзы цыдæр тасдзинад ивылы. Мард у, 
уый мæ кæронмæ нæ уырны. Знон æй æфсургъыл бадгæ куынæ 
федтаин, уæд ма мæ, чи зоны, бауырнид, фæлæ хъал бæх йæ 
быны куыд кафыди, уый мæ цæстытæй нæ хицæн кæны. Адæй- 
маджы цардæй диссагдæр ницы ис. Хорздзинæдты (Ъаг нæу, аф- 
тæмæй ма дзы хылтæн дæр стыр бынæттæ агуры. Йæ ацæуыны 
размæ дæр ма Хæмæт бæхы рагъæй йæ бинойнаджы къахæй арæ- 
хуыста. Цымæ йæ мæлæт куы зыдтаид, уæд дæр афтæ бакодтаид? 
Æвæццæгæн, нæ. Цæмæй йæ Аминæт бирæ азты дæргъы зынаргъ 
хæзнайау йæ зæрдæйы фæхæсса, ууыл бацархайдтаид. 
Рæстæг сихорафонмæ куыд хæстæгдæр кæны, афтæ мæрддзы- 
гой адæмыл фылдæрæй-фылдæр æфты. Нæлгоймæгтæ кæртмæ хъæ- 
рæй кæугæ бацæуынц, зианы уæлхъус иучысыл алæууынц, стæй 
уайтагъд фæхъус вæййынц æмæ сæ цæстытæ сæрфгæ уынгмæ сæхи 
айсынц. Сылгоймæгтæ сæ кæуынæй æппындæр не ’нцайынц. Хæ- 
мæтæн йæ хотæ дæр æрбацыдысты æмæ сæ уæрджытæ хойынц. 
Сæ цъæхахст уæнгты иннæрдæм хизы. 
— Рæстæг иу ран нæ лæууы, мæ хæдзæрттæ. Цалынмæ хур нæ 
аныгуылди, уæдмæ зиан бафснайын хъæуы, — дзуры урсзачъе 
зæронд лæг. 
— Бинонты сæ лæппумæ банхъæлмæ кæсын фæнды. Æфсадмæ 
йæм тел ныццавтой, æмæ хъуамæ тагъд фæзына, — дзуры иннæ лæг. 
— Бон цыбыр у, æмæ куы байрæджы уа. Адæм алы хъæутæй 
æрæмбырд сты, æмæ уыдоныл дæр хъуыды кæнын хъæуы. 
— Иучысыл-ма йæм бакæсæм. 
Дзыллæтæ цæуынц æмæ цæуынц машинæтæй, бричкæтæй, 
уæрдæттæй, фистæгæй. Кæрты æмæ уынджы базмæлæн нал и адæ- 
мæй. Сылгоймæгтæ дзыназынц, лæгтæ сæхимидæг тыхсынц. 

100 
Цомартаты Иэæтбег 
— Афон у, — йæ ныхмæ фæлæууæн кæмæн нæй, ахæм хъæлæ- 
сы уагæй дзуры урсзачъе зæронд лæг. Хæмæтмæ бацыди æмæ йыл 
йæхинымæр дуа кæнын райдыдта. Иуцасдæр хъуыдыдзастæй фæ- 
лæууыди, стæй арвмæ скасти, йæ къухтæ йæ зачъетыл æрхаста, 
æмæ мæм адæмы æхсæнæй йæ бæзджын хъæлæс райхъуысти: 
— Атъегъа... 
Уыцы дзырд цы амоны, уый нæ зонын, фæлæ ме ’мбæлттимæ 
уынджы куы фæхъазын, æмæ дзы исчи зæххыл куы ’рфæлдæхы, 
уæд лæппутæй исчи хъуамæ «атъегъа» зæгъа, ома амарди. 
Лæгтæ сынт систой æмæ йæ фæхæссынц уæлмæрдтæм. Сыл- 
гоймæгтæ ма иучысыл акуыдтой, стæй басабыр сты, æмæ кæстæр- 
тæ фынгтæ æвæрынмæ бавнæлдтой. Цæй фынгтæ æмæ цæй цы- 
дæр. Мамæлайы къæбæртæ. Хæмæты ном ссарыны тыххæй хæ- 
дзар йæ бынæй рухс суагъта. Утæппæт адæмæн хæринæгтæ сæ 
хъуыртты дæр нæ фæзындысты. Хистæртæ куы сыстадысты, уæд 
ма сывæллæттæ фынгтыл тагъд-тагъд бæргæ азылдысты, фæлæ 
дзы ницыуал ссардтой. Дзыллæтæ сæ хæдзæрттæм ацыдысты. 
Кæрты ма баззадысты зонгæтæ, хионтæ æмæ сыхæгтæ. 
— Джена, цин æмæ хъыг æфсымæртæ сты, фæзæгъынц. Хæ- 
мæтыл нæ цæссыг фæкалдтам, ныр та исты ныхæстæ акæнæм. Амы- 
рычы дæр куы уыдтæ. Ау, æппындæр дзы ницы хабар схастай? — 
хъуысы мæм нæлгоймæгты æхсæнæй кæйдæр хъазæн ныхас. Хис- 
тæртæм хъусын бирæ уарзын æмæ сæм хæстæгдæр бацыдтæн. 
— Уæллæй, нæ зонын, цы уын радзурон, — йæ хæрздаст мæл- 
лæг цæсгомыл хинхудт фæзынди, астæуæй чи бады, уыцы зæронд 
гуыбыр лæгæн. Йæ иу цæстыгагуы хауд у, иннæйæ та æвзæр 
уыны æмæ йæ алыварс сæркъулæй æнахуыр кæстытæ кæны. — 
Адæм Амырыкмæ цардагур куы цыдысты, уæд дын сæм æз дæр 
куы бацыбæл уаин æмæ дард фæндагыл куы араст уаин. Хуыцауы 
номæй уын ард хæрын, уым дæр мæгуыр лæг мах хуызæн гæбæр 
цард кæй кæны, æз уый куы зыдтаин, уæд мæ сыфцæй дæр ничи 
аластаид, фæлæ цæмæй хæйрæг уыдтæн. Мæнæй афтæ дзы уæлар- 
вæй доны бæсты сызгъæрин æхцатæ уары. Нæ, мæ хуртæ, алы 
ран дæр мæгуыр лæгæн йæ къухтæ цыбыр сты. Йæ хид къоппæй 
куынæ акала, уæд йæ ахсæны хъуыр-хъуырмæ хъусдзæни. Уым 
дæр æмæ ам дæр бонджынтæ æнæбон адæмы туг цъирынц, куыд- 
дæриддæр сæ фæнды, афтæ. 
— Джена, æвæццæгæн, сæрибар цардæй сфæлмæцыдтæ... — 
дзуры йæм Сæрæби. 
1 — Цæмæн зæгъыс? 
— Уымæн æмæ нæм æвддæсæм азæй фæстæмæ тугцъиртæ æмæ 
мæгуыртæ нал и, ды та... 
— Афтæ хорз дæ сæр, — йæ ныхас ын æрдæгыл фескъуыдта 

Зынгхуыст бæллицтæ 
101 
Джена. — Уæдæ нæ колхозы сæрдар цы у? Партийы райкомы 
секретарь цы у? Уæлæ... 
— Дæ Хуыцауы хатырæй, уæлдæр мауал æвнал, науæд ма дæу 
æдде мах дæр бафхæрдзысты. 
— Дæу хуызæн тæппудтæ нæм бирæ куынæ уаид, уæд нæ ничи 
бафхæрид, бæргæ, — фелхыскъ æй кодта Джена æмæ йæ ныхас 
иннæрдæм аздæхта: 
— Уыцы гæныстон Амырычы мæ бон æххормагæй цæрын 
куынæуал уыди, уæд бавдæлдтæн æмæ хæринæгты дукани адав- 
тон. Утæппæт фæллæйттæ адавыны хъару кæмæ и, фæлæ дзы 
цыдæр муртæ рахастон. Абон дæр æй нæ зонын, давгæйæ мын мæ 
къам чи систа, уый. Уайтагъд мæ тæрхъусы лæппынау рацъипп 
ластой. Кæм цы хæлиудзых и, уыдон мыл иу сыхы куыйтау æрæм- 
бырд сты æмæ мæ марынмæ фæкæнынц. Цы уавæры уыдаин, 
ууыл уæхæдæг ахъуыды кæнут. Мæ цардæн хæрзбон загътон, æмæ 
мæ къæхтæ фæдыдагъ сты. Лæппутæ мæ фелвæстой æмæ мæ хъæ- 
лæбагæнгæ сæ къухты фескъæфынц. 
— Кæдæм ма йæ хæссæм?! Уæртæ йæ уыцы бæласыл цыллæ 
синагæй æрцауындзæм! 
— Уый йын æгæр фæлмæн тæрхон у! 
— Йæ хъуырыл ын дур бабæттæм æмæ йæ донмæ баппарæм! 
— Йæ быны йын арт оандзарæм æмæ йæ басудзæм! 
— Ахæм æлгъаг фыдгæнæгæн уый дæр фаг нæу! — мæ хъус- 
тыл уайынц сæ хъæртæ, æмæ фесхъиу-фесхъиу кæнын. Хуыца- 
уæй уæ бауырнæд, æгасæй уылынджыйас дæр нал уыдтæн. Фыр- 
тæссæй цæстыфæныкъуылдмæ сойын цырагъау атадтæн. Мæ сæ- 
рыхъуынтæ урс-урсид афæлдæхтысты. Афтæ мæм кæсы, цыма мæ 
бын дæр ныххуылыдз и, фæлæ мын уыцы джаууыртæ мæ уавæр 
ницæмæ дарынц. Куыд мæ амарой, ууыл тæрхæттæ кæнынц. Æрæ- 
джиаудзы чидæр цингæнгæйæ сдзырдта: 
— Йæ сæры йын хъайваны зæгæл ныххойæм! 
Йæ ныхасыл ын дыууæ нал загътой. Дæргъæй-дæргъмæ ставд 
зæгæл æмæ дынджыр дзæккор æрбахастой. Уайтагъд мæ мæ лæ- 
мæгъ къæхтыл авæрдтой æмæ мыл цалдæрæй фидар хæцынц. Иу 
мын зæгæл мæ сæрмæ дары, иннæ дзæккор дард фæхаста æмæ йæ 
тых- йæ бонæй — хафт! 
— Фæлæуу-ма, фæлæуу, æмæ дын ницы уыди? — фæрсы йæ, 
кæронæй чи лæууы, уыцы æрыгон лæппу. 
— Куыд уыныс, афтæ. 
— Æмæ зæгæл цы фæци? 
— Зæгæл йæхæдæг цы фæци, уый нæ зонын, фæлæ йæ кæрон 
дæлæ бынæй зыны, — йæ бичъы бынмæ амоны Джена. 
Лæгтæ фырхудæгæй гуыбындихтæ кæнынц. Джена сын цыма 
фæндаг радта, уыйау фæкъæртт сты. Иуæй иннæ хъæлдзæгдæр 

102 
Цомартаты Изæтбег 
хабæрттæ мысынц æмæ худынц. Зианджынтæм кæй сты, уый сæ 
ферох и. Кæрты астæу худынц сылроймæгтæ дæр. 
— Руслан æрбацыди. 
Уыцы дыууæ дзырды кæйдæр дзыхæй схаудтой, æмæ адæм 
æддæг-мидæг ауадысты. Лæгтæ фенкъард сты. Сæ цæнгтæ сæ фæр- 
стыл æруагътой æмæ сæркъулæй лæууынц. Сылгоймæгтæ зæрдæ- 
бынæй кæуынц, Русланæн радыгай хъæбыстæ кæнынц. Цыма сæ 
удтæ Хæмæтыл лæууыдысты, уыйау сæхи марынц. Чи йæ уæр- 
джытæ хойы, чи йæ дзыккутæм лæбуры. Руслан мидæмæ бацыди, 
æмæ та мæм адæмы худын райхъуысти. 
«Гъер адон артисттæ не сты. Мардыл дæ зæрдæ æппындæр ма 
риссæд, афтæмæй дæ хус цæстытæй цæссыг лæмар», — мæхины- 
мæр уайдзæф кæнын мæ дыдзæсгом хистæртæн. 
* * * 
Мæ къæхтæ мæ цыфыддæр знæгтæ сты, æндæр мæ ардæм 
цæмæн æрбахæссынц? Æппындæр дзы куы никæй хъæуын, дыууæ 
сылгоймагæн дæр сæ цæстысындз куы дæн, уæд сæм мæ цæсгом 
цы ’рбатæрын, цымæ? Мæ ахсæн ме ’фсармыл кæй фæуæлахиз 
вæййы, уый хорз нæу, фæлæ цы бакæнон? Мæ фындзыл ногфых 
дзулы адджын тæф куы сæмбæлы, уæд мæ комыдæттæ æруайынц, 
æмæ мæхицæн бынат нал фæарын. Мæ къæхтæ цыма мæхицæй 
дæр не сты, уыйау мæ коммæ нал фæкæсынц, æмæ та ацырдæм 
зæрдæрисгæйæ рараст вæййын. Диссаджы æнкъарæнтæ мæм фæ- 
зыны. Иуæй мæ сылгоймæгты уынын нæ фæфæнды, иннæмæй сæ 
дзулфыцæны куынæ баййафон, уымæй фæтæрсын. Цымæ кæдмæ 
хъизæмар кæндзынæн афтæ? Фыдбон æмæ, дам, фыдлæг бирæ 
нæ хæссынц. Уæдæ мæнæн цæй даргъ ныйисты мæ фыдбонтæ? 
Сæ кæрон кæд æрхæццæ уыдзæн? Æвæццæгæн, никуы. Ехх!.. 
Рæстæгæй-рæстæгмæ арф ныуулæфын æмæ та дзултæм ноджы цы- 
бæлдæрæй ныккæсын. Уыдонæй мæм кæй ницы æрхаудзæн, уый 
æмбарын æмæ дзы мæхицæн зæрдæ дæр не ’вæрын. Сау тасмачъи 
тебæты зыхъхъыртæй хыссæ рахъары æмæ тæвд пецы ныдздзæ- 
гæрæг вæййы. Кæд мæм уыцы æрдæгсыгъд къæбæртæй исты ран- 
тыса, уæд фырцинæй мæ зæронд морæ вельвет къепкæ хæрдмæ 
æппардзынæн. Фæлæ дыууæ сылгоймаджы дæр ацы хатт мæлæты 
мæстыхуыз сты. Цыма мæ уынгæ дæр нæ кæнынц, сæхи афтæ 
дарынц. Иу мæм дзы æрæджиау йæ хидæвдылд сырх цæсгом ра- 
зылдта æмæ мæ æлхыскъгæнæгау фæрсы: 
’ — Дæ мад чындзы куы цæуы, уæд ам цы агурыс? 
Йæ хъæлæсы уагыл бæрæг у, цы зæгъынмæ хъавы, уый. Ома 
дæ мады куы ницæмæн хъæуыс, уæд махмæ цы ’рбасхъæл вæййыс? 

Зынгхуыст бæллицтæ 
103 
Æваст мыл арвæй дур æрхауди, æмæ мæ адæргæй ме ’ххор- 
маг ахсæн æрбайрох и. Цæмæн, уый нæ зонын, фæлæ цæхгæр 
фæзылдтæн æмæ хъæуы кæронмæ ныййарц дæн. Нанатæм куыд 
хæстæгдæр кæнын, афтæ мæ хъустыл тынгæй-тынгдæр уайынц 
фæндыры цагъд æмæ адæмы къæрццæмдзæгъд. Мæ зæрдæ фыр- 
тыхстæй æддæмæ ратоны. Нæ ныййарæг мад нæ уæдæ кæйдæр 
лæгыл баивта? Æз та æнхъæлдтон, зын цæрдтытæй сфæлмæцыди 
æмæ, чысыл йæхимæ куы ’рцæуа, уæд нæм фæстæмæ раздæх- 
дзæн. Кæд хъазты уынæр хъусын, уæддæр мæ кæронмæ нæ уыр- 
ны,,гыцци ныл йæ къух бынтондæр систа, уый. Ау, уæдæ ныр нæ 
амæлæты бонмæ кæрæдзийæ фæхицæн уыдзыстæм? Нæ, нæ! Мæн 
баба æмæ Дунетханимæ цæрын нæ фæнды! Дарддæр мæ бон цæ- 
уын нал у. Фæндыры зæлтæ мæ удхарæй марынц. Уыдонæй фыл- 
дæр куы ницы уарзтон, базыртæ мыл-иу куы нассагътой, уæд мын 
ныр топпы гæрæхтау мæ хъустæ цæмæн æмыр кæнынц? Мæ уд- 
хæссæг цæмæ фестадысты? Мæ сæр расыгау зилы æмæ мын мæ 
цæстытæ æхгæны. Æдзухдæр мæ тыхст уавæры хуыссæг æрцах- 
сы. Ныр дæр мæ зæхмæ æлхъивы, фæлæ йæ коммæ нæ кæсын. 
Кæмдæр ма мæ мидзæрдæйы иу хъуыддагыл æууæндын. Гыцци 
мæ куы фена, уæд, чи зоны, йæ фæнд аива. Адæмы æхсæн æм 
бацæудзынæн æмæ йын зæгъдзынæн: «Цом нæхимæ æмæ иумæ 
цæрæм. Мах кæйдæр лæг нæ хъæуы». Ау, уыцы ныхæсты фæстæ 
ма йæ зæрдæ мой скæнын бакомдзæн? 
Тыхтæй-амæлттæй кæртмæ бацыдтæн. Адæм дзы мыдыбын- 
дзытау гуыв-гуыв кæнынц. Æдзынæг сæм кæсын, фæлæ дзы чи цы 
архайæг у, уый бæлвырд нæ уынын. Се ’ппæт дæр мæм мигъы 
фæлмæй зынынц. Уæртæ мын иу лæг æмæ ус мæ мады чындзы 
дарæсы ракæнынц. Мæ хъуырысæртæ кæуындзæгæй ныттыппыр 
сты. Фæнды мæ хъæрæй ныккæуын, фæлæ мæ цæсгом нæ хъæцы. 
Фæнды мæ гыццимæ базгъорын, фæлæ йæм мæ ныфс нæ хæссын. 
Цавæрдæр æнауæрдон тых мын ме уæнгтæ сбаста æмæ мæ фезмæ- 
лын нæ уадзы. 
Фæндыр чызджы хъæбысы йæ уды быцъынæг скъуыны. Лæп- 
путæ зарынц. Дисы мæ æфтауы адæмы хъæлдзæгдзинад. Хъуамæ 
иууылдæр кæугæ кæниккой. О, о, кæугæ! Мæ цард бынтондæр 
кæй фехæлди, æмæ мæ зæрдæйы тугтæ кæй кæлынц, уый тыххæй. 
Уыдон та сæ мидбылты худынц, уыдон та кафгæ æмæ заргæ кæ- 
нынц. Иу дæр дзы мæнырдæм нæ кæсы, иу дæр дзы мæ кæуын- 
дзаст цæстытæ нæ уыны. Уæвгæ сæ æз цæмæ хъæуын? Зæххæй 
хæрдмæ дæр чи нæ зыны, уыцы сидзæр къæбылайы æнæрай хъыс- 
мæтыл цæмæ хъуамæ тыхсой? Чи сын дæн æз? Ничи. Мæ мад 
дæр мæныл кæ кæуы, фæлæ йæхиуыл. Мæ фыдæй æнæхай кæй 
фæци, уый тыххæй ауыгъта йæхи. Ныр дæр уый тыххæй дзына- 

104 
Цомартаты Изсетбег 
зы цингæнæг адæмы ’хсæн. Алчидæр йæхиуыл мæт кæны, æрмæст- 
дæр йæхиуыл. Ацы дзыллæтæ мæ уавæры куы уаиккой, уæд сæ 
худынмæ нæ равдæлид. Мæ хуызæн сæ хурхуадындзтæ кæуын- 
дзæгæй ныррæсииккой æмæ мæ бамб^риккой. Фæлæ сæм ныр мæ 
рис нæ хъары. 
Гыццийы фынджы цурмæ бакодтой. Хистæр сыстади æмæ йын 
хъæрæй кувы, Хуыцауыл æй фæдзæхсы. Уыцы иу былалгъ ныхæс- 
тæ, уыцы иу джиппыуагъд арфæтæ. Ацы зæрæдтæ дæр диссаг сты. 
Цыма се ’ппæт дæр иу æмдзæвгæ сахуыр кодтой. Æндæр хагг æм 
зæрдиагдæрæй хъусин, фæлæ мæ ныр уымæ не ’вдæлы. Гыццийæ 
цыма исчи амарди, уыйау хæкъуырццæй кæуы. Йæ фарсмæ цы 
сылгоймаг и, уый йæ сабыртæ кæны, фæлæ йыл йæ бон нæ цæуы. 
— Æппындæр æй нæ фæнды, мæгуыр, — хъуысы мæм хæрз- 
хæстæгæй кæйдæр хъæлæс. 
— Æмæ йæ уæд исчи артмæ дары? — бустæхуызæй йæ фæрсы 
иннæ хъæлæс. 
— Хади йæ гæркъайы хуынчъы аласта, æмæ дзы йæ сæр æм- 
бæхсы. 
— Йæ цоты дæр Хадийы тыххæй ныууагъта? 
— О, Хади æмæ уый хуызæтты тыххæй. Йæ мæгуыр сæр ын 
разилын кодтой. Нинæ æвзæр сылгоймаг нæу, фæлæ тынг лæ- 
мæгъ у æмæ алкæмæ дæр хъусы. Айфыццаг мæ цуры ставд цæс- 
сыгæй фæкуыдта. Мæ сывæллæтты, дам, зыбыты дзæгъæлы ныу- 
уагътон. Фæлтау, дам, се ’хсæн куы амардаин. 
— Æмæ сæм цæуыннæ æрбаздæхти уæдæ? 
— Алы бон Нагъуæ æмæ Хъасболаты уыныны бæсты мæлы- 
ныл дæр разы у. Уыйбæрц æвзæрдзинæдтæ дын чи сараза, уыдо- 
ны фарсмæ цæрын тынг зын у. 
— Йæхицæй дыууæ хатты хистæр чи у, уыцы зæронд лæгимæ 
цæрын та йын æнцон уыдзæн? 
— Хуыцауы бæллæх æвæрд ыл ис, æмæ йæ зындон уæлæуыл 
фиды. Кæс-ма йæм, кæс, кæугæйæ дæр цы рæсугъд у. Ахæм сыл- 
гоймаджы мацы амонд фæуæд. Хуыцауæн цы загъдæуа? 
Фæндыры цагъд æмæ сын къæрццæмдзæгъдæй сæ ныхас нал 
хъусын. Гыццийы мæ иувæрсты ’рбакæнынц. Фæнды мæ йæ къух- 
мæ бавналын, фæлæ йæм нæ уæндын. Афтæ мæм кæсы, цыма 
мын æцæгæлон у. Ехх, иу каст мæм уæддæр куы ’рбакæнид! Чи 
зоны, йæ зæрдæ фæтасид æмæ йæ фæнд аивид. Цы хорз уаид, 
æвæдза! Иумæ та цæриккам. Йæ хъарæгæй дæр ын нал тыхсин. 
Йæ ныстуантæ йын æнæзивæгæй æххæст кæнин. Нæ, мæнырдæм 
нæ кæсы. Зæронд усау ныггуыбыр и æмæ кæуы. 
Зæлинæ æмæ Тугъан мæ фæйнæфарс æрбалæууыдысты. Уыдон 
дæр мæнæй хуыздæр уавæры не сты. Зæлинæйы цæстытæ фыр- 

Зынгхуыст бæллицтæ 
105 
куыдæй ссырх сты, Тугъаны дзыгъуыр цæсгом та цикъæйау 
ныффæлурс и. 
— Гыцци чындзы цæуы, уый дын чи загъта? — фæрсы мæ 
Зæлинæ. — Мах дын æй барæй куынæ схъæр кодтам, зын дын 
куы уа, зæгъгæ. — Дзуапмæ мæм не ’нхъæлмæ кæсы. Куы мæм 
æнхъæлмæ кæсид, уæддæр ын ницы зæгъин. Ныртæккæ мæ дзу- 
рын нæ, фæлæ цæрын дæр нæ фæнды. Мæ къухы мын уæлибæхы 
карст авæрдта. Сыдæй мæлын, афтæмæй мæм æй хæрын нæ цæуы. 
Æдзынæг æм кæсын. Цыма уæлибæх дæр нæу, фæлæ хъæды гæ- 
баз у. Нæ, мæ хъуыры нæ ныццæудзæн. Фынджы кæрон æй иннæ 
къæбæртимæ æрæвæрдтон æмæ бричкæйы фæдыл араст дæн. Мæ 
мадй мын æндæр хъæумæ фæласы, уæддæр мæ нæма уырны, кæ- 
рæдзийæ бынтондæр хицæн кæнæм, уый. Бричкæ адард и, лæп- 
путы зард æмæ фæндыры цагъд бамынæг сты, уæддæр ма мах 
æртæйæ уынджы астæу æнæзмæлгæйæ лæууæм æмæ гыццийы 
фæдыл æнкъардæй кæсæм. 
* * * 
Иу хорздзинад саразынмæ хъавын, фæлæ йæ мæ хо æмæ ме 
’фсымæрæн нæма хъæр кæнын. Куыд ыл бацин кæндзысты, уый 
æмбарын æмæ йыл рагацау мæхимидæг райын. Кæмдæр иу афтид 
литруат банкæ ссардтон, уынджы йын хæцъил æмæ змисы фæрцы 
лакъон доны йæ таводы хъæстæ сау чъизитæ ныхсадтон, иудзæв- 
гар æй æдде-мидæгæй биноныг фæсæрфтон, мæ дæларм æй бакод- 
тон æмæ быдырмæ разæнгардæй фæуайын. Афтæ мæм кæсы, цыма, 
стонг адæймаджы бафсадынæн æз цы ахъаззаджы мадзал ссард- 
тон, ахæм мæн йеддæмæ ничиуал æрхъуыды кæндзæн. Рæстæгæй- 
рæстæгмæ мæ зæрдæ цæмæйдæр барухс вæййы, ме уæнгтæ бумбу- 
лийы уæз дæр нал фæкæнынц, æмæ цардæфсæст байрагау мæхи 
размæ аппарын. Хъæуы кæрон цы хъугом ис, ууыл цæхгæрмæ 
ахызтæн, стæй ме ’нæуынон астыммæ ныззылдтæн. Мæ бæгъæв- 
вад къæхты сындзытæ уайын райдыдтой, æмæ сæ æгæлæнтæгæн- 
гæ радыгай фелвас-фелвас кæнын. Æнæхайыры æмбæхст сындз 
дыдынбындзы фатау сусæгæй мæ дæлфады куы сныхсы, уæд йæ 
дудгæ рыстæй мæ уд сцæйхауы, фæлæ мæхи ныхъхъæддых кæ- 
нын, маройгæнгæ йæ стонын æмæ тæрсгæ-ризгæйæ къуылых-къуы- 
лых дарддæр ацæуын. Йæ рыст иучысыл куы фенцайы, уæд фæ- 
ныфсджындæр вæййын, фæлæ та мæ уайтагъд мæ къах фелвасын 
бахъæуы. 
Дардæй мæм хъуысы тракторы мынæг уынæр æмæ мæм æх- 
сызгон æнкъарæнтæ хæссы. Ныры хуызæн ыл никуы цин кæнын, 
уымæн æмæ мæ бæллиц уыимæ баст у. 

106 
Цомартаты Иэæтбег 
«Иугæр æфсæн бæх уым и, уæд мæ фæнд мæ къухы бафт- 
дзæн», — скарстон мæхинымæр æмæ йæм мæ ных сарæзтон, фæлæ 
йæм куыд хæстæгдæр кæнын, афтæ мæ дызæрдыг хъуыдытæ сæ 
быны тынгæй-тынгдæр ссæндынц. Тауæг мæ куы бахъыгдара, уæд 
та? Мæ цыд фæдзæгъæл уыдзæн, æндæр цы. Æмæ та æхсæв- 
бонмæ дæ гуыбыны хъуыр-хъуырмæ хъус. Уæвгæ мæ цæмæн хъуа- 
мæ бахъыгдара? Цы дзы давын? Трактор нартхор таугæйæ хуы- 
мы кæрон куы æрзилы, уæд хъæбæр фæндагмæ цы гагатæ æрыз- 
гъæлынц, уыдон уидзынмæ цæуын. Æз сæ куынæ æруидзон, уæд- 
дæр сæ мæргътæ бахæрдзысты. Знон сæ трактор йæ цæлхытæй 
куыд ныссæста, уый федтон, æмæ сыл мæ зæрдæйы тугтæ ныккал- 
дысты. Уæд та тракторист æмæ тауæгмæ æргомæй бацæуин æмæ 
сын хъуыддаг бамбарын кæнин? Нæ, æнæ нартхорæй мын нæхи- 
мæ цæуæн нæй, уыдонæн та сæ сæры цы фæкуыси уыдзæн, Хуы- 
цау — йæ зонæг. Фæлтау сæ æнæфæрсгæйæ уидздзынæн. Кæд 
мыл саргъауой, уæд мæхицæй æдылы сараздзынæн æмæ сын сæ 
сæ асыччы ныккæндзынæн, сымахæн сæ уыгътон, зæгъгæ. 
Уыцы хъуыдыимæ хус къанаумæ бахъуызыдтæн æмæ мæн- 
тæджыты æхсæн æрныгъуылдтæн. Трактор къæр-къæргæнгæ мæ 
размæ куы сцæйхæццæ кæны, уæд мæ зæрдæйы гуыпп-гуыпп 
ссæуы, йæ чъылдым мæм куы раздахы, уæд æрсабыр вæййын, ме 
’мбæхсæн бынатæй рахизын, нартхоры гагатæ рауидзын æмæ та 
къанаумæ бацæуын. Тракторист æмæ тауæгмæ мæхи куы равди- 
син, уæд мын, чи зоны, мæ банкæ нартхорæй байдзаг кæниккой 
æмæ мæ нæхимæ арвитиккой, фæлæ сæм мæ ныфс нæ хæссын. 
Нæ хъæуы лæгтæ иууылдæр мæлæты тызмæг сты, цыма æппын- 
дæр худын нæ зонынц. 
Мæ ахсæн сафтид и æмæ риссын райдыдта, фæлæ йæ ницæмæ 
дарын. Мæ банкæмæ урс гагатæ иугай-дыгай куыд хауынц, афтæ 
рухс кæны мæ зæрдæ. Мæ цæстытыл уайынц Зæлинæ æмæ Тугъа- 
ны цæсгæмттæ. Æнæнхъæлæджы сын иу литр нартхор куы схæс- 
сон, уæд цинæй амæлдзысты. Æрмгуыройы йæ æрысдзысты, Зæли- 
нæ йæ дыууæ дихы акæндзæн, абон æмæ дзы райсом кас сфыц- 
дзæн, æмæ дзы нæхи хорз фендзыстæм. Кæрдзыны гуылтæ дзы 
куы скæна, уæд та — уæлдай хуыздæр. Нæ налат сæгъты æрдуц- 
дзыстæм, æмæ сæ æхсыримæ бахæрдзыстæм. Мæхицæй хуымæтæ- 
джы бузныг дæн. Дæ къухвæллойæ дæ хистæрты бафсад — уымæй 
ма хуыздæр цы уа! Цыфæнды зынæй дæр хъуамæ мæ банкæ бай- 
дзаг кæнон. Цалынмæ нартхоры гагатæ мæ цæстæй уынон, уæдмæ 
1^æ мæ къах сæ цурæй нæ ахæсдзæн. Трактор фæндагмæ куы рахи- 
зы, уæд асыккæй мæлæты гыццыл æрхауы, ноджы ма сыл халæттæ 
сæхи ныццæвынц, æмæ дзы мæ къухы армыдзаг дæр нал бафты, 
фæлæ уæддæр быхсын æмæ хуымы кæрæтты зилын. 

Зынгхуыст бæллицтæ 
107 
Хур ныгуылæнырдæм йæхи куыд айста, уый мæ фыркатайæ 
æмбаргæ дæр нæ бакодтон. Ардыгæй хъæумæ æнæхъæн сахаты 
цыд у, æмæ мыл куы ’рталынг уа, уæд нæхимæ нал ауæнддзы- 
нæн. Лæгтæ дæр мæ цыма мæстæй марынц, уыйау сæхимæ афар- 
дæг сты æмæ мæ тыгъд быдыры иунæгæй ныууагътой. Уыйхыгъд 
никæмæйуал тæрсын æмæ нартхоры нæмгуытæм лæбурын. Мæ 
банкæ дзагхъуаг у, æмæ хъæуы ’рдæм тыхстхуызæй акæс-акæс 
кæнын. Иуæй мæ ацæуын фæнды, иннæмæй — нартхæрттæ уи- 
дзын. Ахæм фадат мын кæй нал уыдзæн, уый æмбарын æмæ бы- 
дыры мæхи тыххæй уромын. Фæндаджы был ссæст гагатæ куы 
ссарын, уæд сæ хус сыджытæй ракъахын æмæ дарддæр азгъорын. 
Æппынфæстаг, мæ бæллиц сæххæст и. Мæ банкæмæ кæсынæй не 
’фсæдын, мæ риумæ йæ æлхъивын æмæ нæхимæ згъорын. 
Цыма хæхты цъуппытæ судзгæ бачындæуыди, уыйау пиллон 
арт уадзынц. Æрæджы дæр ма арвы риуыл урс-урсидæй чи зын- 
ди, уыцы æврæгътæ сырхзынг къуымбилтау цæхæр калынц æмæ 
мæ сæ рæсугъддзинадæй дисы æфтауынц. Сатæг уддзæф мыл æх- 
сызгонæй узæлы æмæ мын ме уæнгты фæллад сафы. Хур хæхты 
цъассы арфæй-арфдæр куыд лæсы, афтæ арв тарæй-тардæр кæны, 
æмæ æврæгътæ сæ райдзаст хуыз ивынц. Бидаркæйæ мæ чидæр 
сæййафы, æмæ мæхинымæр цин кæнын. Ацафон, ай-гъайдæр, 
хъæумæ цæудзæн, æмæ мæ, чи зоны, нæхимæ сласа. Рухсæй куы 
схæццæ уаин, уæд ма кас сфыцын дæр нæ къухы бафтид, æмæ 
æфсæстæй схуыссиккам. Кæд мæ Хуыцау нæ фæливы, уæд, би- 
даркæйы чи бады, уый Сауных у. Дардмæ йæ куы фенын, уæд- 
дæр мæ буар æрбампылы. Хъæуы цæрджытæ хъус-хъус фæдзу- 
рынц, цæмæй йæ хæстмæ ма акæной, уый тыххæй, дам, хос кæрд- 
гæйæ йæ рахиз къухы нуæрттæ цæвæгæй ахауын ласта. Сæрдар 
æй быдырыкуыстгæнджытæн хицауæй сæвæрдта, æмæ мæгуыр 
адæм сæ дыууæйæ тынгдæр кæй æлгъитынц, уый зын равзарæн у. 
Æмæ ма Солæманмæ бакæсæн и, фæлæ амæн йæ цæсгом згæхæрд 
тасмачъийы хуызæн у. 
— Уый та дын циу?! — фæрсы мæ тызмæгæй. 
— Абонсарæй дæлæ уым фæндагыл нартхоры гагатæ иугай 
фембырд кодтон æмæ сæ нæхимæ хæссын. 
— Æмæ дын ахæм бар чи радта?! 
— Ничи. Цы бахæрæм, уый нын нæй æмæ, зæгъын, нæхи иу 
хатт уæддæр бафсадæм. 
— Æри-ма сæ ардæм, уый дын бафсадæм! Не ’ппæт дæр иумæ- 
йаг исбон литргай куы давæм, уæд ма дзы паддзахадæн та цы 
баззайдзæн?! 
— Ма-ма мын сæ айс, Сауных, сыдæй амæлдзыстæм, — дзу- 
рын æм лæгъстæхуызæй, фæлæ мæ уый мурдæр ницæмæ дары. 

108 
Цомартаты Изæтбег 
Бидаркæ мæм хæстæг æрбатардта, банкæ мын мæ къухтæй стыдта 
æмæ нартхор хуымгонд зæххыл апырх кодта, йæхæдæг йæ бæхы 
рагъ бозийæ æрцавта æмæ мæ иувæрсты хъæумæ араст и. 
Æз цавддурау фæдæн æмæ цы кæнон, уый нæ зонын. Афтæ 
мæм кæсы, цыма ме ’ппæт бæллæхты дæр ацы æлгъаг дезертир у 
аххосджын. 
* * * 
Скъолайы дыууæ азы йеддæмæ нæма ахуыр кæнын, фæлæ 
мæм афтæ кæсы, цыма дзæвгар фæхистæр дæн, цыма бирæ цы- 
дæртæ бамбæрстон нæ гакъон-макъон царды. Мæхицæй стыр буз- 
ныг дæн, чингуытæй фылдæр кæй ницы уарзын, уый тыххæй. 
Цыфæнды чиныг дæр мæ къухы куы бафты, уæд æй кæрæй-кæ- 
ронмæ уыцы зæрдиагæй бакæсын. Йæ алы ныхасыл дæр ын бау- 
уæндын, æмæ мæ æрфæнды уацмысы хъайтарты бафæзмын, адæ- 
мæн исты хорздзинад саразын, стыр хъæбатырдзинад равдисын. 
Нæ къласы нæ дыууæ Хатуйæ хуыздæр ахуырдзаутæ нæй. Нæ 
ахуыргæнæг æдзухдæр махæй феппæлы. Куы уый фæразæй вæййы, 
куы — æз. Цы йæ æмбæхсон. Тынг æхсызгон мын нæу, фæлæ, 
æмткæй райсгæйæ, уымæн йæ бæрæггæнæнтæ зæрдæрайгæдæр сты. 
Азæ Борисовнæ мын мæ уавæр æмбары æмæ алы хатт дæр ме 
’мбæлтты раз афтæ фæзæгъы: «Ирбег тынг зæрдæргъæвд лæппу у. 
Ахуыры фадæттæ йын куы уаид, уæд æнæхъæн скъолайы дæр йæ 
разæй никæй ауадзид». Уыцы ныхæсты фæстæ дзы хуымæтæджы 
бузныг фæвæййын. Æрфæнды мæ ноджы хуыздæр ахуыр кæнын, 
фæлæ мæ Дунетхан чингуытæм хæстæг нæ уадзы. Хорз у, æмæ 
нын ахуыргæнæг урокты кæй радзуры, уыдон мæ зæрдыл бадарын. 
Хатуимæ кæрæдзийæн ницы хъæр кæнæм, фæлæ не ’хсæн 
сусæг ерыс цæуы. Бадгæ дæр — иумæ, хъазгæ дæр — иумæ. Цæ- 
мæн, уый нæ зонын, фæлæ йæ иннæтæй фылдæр уарзын. Æвæц- 
цæгæн, сидзæр кæй у, уый тыххæй. Йæ фыд хæсты фæмард и, 
йæ мад та рынчынтæгæнаг у. Кæд нæ дыууæйæн дæр нæ авна- 
лæнтæ цыбыр сты, уæддæр Хату мæ хуызæн сыдæй нæ мæлы, 
стæй йæ хъыгдарæг дæр нæй, æмæ æдзух йæ уроктыл бады. 
Мæхимæ иу æвзæрдзинад раиртæстон, æмæ мæ зæрдæ мæхи- 
уыл худы. Уæвгæ, æвзæрдзинад дæр цас у, нæ зонын. Исчи мæ 
разæй куы цæуа, уæд не ’рсабыр уыдзынæн, цалынмæ йæ мæ 
фæстæ ныууадзон, уæдмæ. Чидæр хъуамæ мæнæй хуыздæр цæ- 
мæн ахуыр кæна? Мæнæн мæ бон у, æмæ хъуамæ æз разæй уон. 
Кадылмард дæн, æвæццæгæн, æндæр Хату мæ хæлар куы у. Уадз 
æмæ къласы фыццаг ахуырдзау уæд. Уымæй мæныл цы цæуы? 

Зынгхуыст бæллицтæ 
109 
Нæ, мæхицæн дыккаг бынат нæ барын æмæ мæ тых-мæ бонæй 
архайын йæ разæй фæуыныл. Иу урокæй иннæ урочы æхсæн 
сывæллæттæ скъолайы кæрты сæхицæн æнæмæтæй фæхъазынц, 
æз та мæ фыссинæгтæ фæфыссын, мæ хынцинæгтæ фæхынцын. 
Фылдæр хатт мæ къухы ницы бафты, æмæ та æвзæр бæрæггæнæн 
рахафын. Уыйфæстæ ма йæ «фондз»-æй сраст кæнын, фæлæ сæ 
иумæйаг нымæц Хатуйы бæрæггæнæнæй фæкъаддæр вæййы. 
Ацы хатт ыл фæуæлахиз дæн, æмæ нын Азæ Борисовнæ нæ 
табельтæ кæд ратдзæн, уымæ æнхъæлмæ кæсын. Нæхимæ йæ куыд 
аскъæфдзынæн æмæ йæ бабамæ куыд ратдзынæн, уый мæ цæсты- 
тыл уайы, æмæ цинæй мæлын. Базыртæ мыл базади. Фæнды мæ 
ме уаёнгтæ хæрдмæ сисын æмæ къахфындзтыл скафын, фæлæ куыд 
æнæрхъуыды ми уаид, уый æмбарын æмæ мæхиуыл хæцын. Ахуыр- 
гæнæг табельтæ йæ къухмæ райста æмæ сыстади. Цæмæдæр гæсгæ 
мæ зæрдæйы гуыпп-гуыпп ссыди. 
— Фыццаг кълас иттæг хорз бæрæггæнæнтимæ каст фæци Гæ- 
раты Ирбег, — хъуысы мæм ахуыргæнæджы зæлланггæнæг хъæ- 
лæс. — Кæд йæ уавæртæ тынг æвзæр уыдысты, уæддæр йæхи 
дæлæмæ не ’руагъта. Мæн фидарæй уырны, амæй фæстæмæ дæр 
советон скъоладзауы кадджын ном бæрзонд кæй хæсдзæн æмæ 
иннæтæн фæзминаг кæй уыдзæн, уый. 
Мæ цæсгомыл мын цыма исчи арт бандзæрста, уыйау судзы. 
Фырæфсæрмæй ныггуыбыр дæн. Ахуыргæнæг мæм йæхимæ сиды, 
фæлæ йæ æз адæргæй нæ хъусын, æмæ мыл ме ’мбæлттæ хъæрæй 
худынц. Æрæджиау æй фембæрстон æмæ мæ бынатæй фестадтæн, 
бауадтæн æм æмæ йын йæ къухæй табель райстон. Цыдæр æхсыз- 
гондзинад дзы мæ буармæ хизы. 
— Ма худут, мæ хæдзæрттæ. Ацы зæххыл хæдæфсармдзинадæй 
зынаргъдæр ницы и. Цæсгом сырх куы нал кæна, уæд уый стыр 
бæллæх у. 
Нæ ахуыргæнæгæн йæ алы ныхас дæр мæ зæрдæмæ тынг 
хъары. Йе ’рвгъуыз цæстытæ мæм куы фæкомкоммæ вæййынц, 
уæд та мæхицæн бынат нал фæарын. Афтæ мæм фæкæсы, цыма 
мын мæ мидхъуыдытæ иууылдæр ахсы, цыма, мæ урок куынæ 
фæзонын, уæд мæ æнæ фæрсгæйæ дæр бамбары. «Мæн фидарæй 
уырны, амæй фæстæмæ дæр советон скъоладзауы кадджын ном 
бæрзонд кæй хæсдзæн æмæ иннæтæн фæзминаг кæй уыдзæн, уый», — 
зæлынц мæ хъусты йе ’ппæлæн ныхæстæ æмæ мын ме уæнгты ног 
тыхтæ уадзынц. Ныртæккæ мæм советон скъолайæ хуыздæр ницы 
кæсы. Йæ кад иннæ бæстæты скъолаты кадæй бирæ бæрзонддæр 
кæй у, ууыл æууæндын. Иугæр ахуыргæнæг афтæ зæгъы, уæд 
æцæгдæр афтæ у. 
Уроктæ фесты, æмæ нæ хæдзармæ атындзыдтон. Ехх, ныр 

110 
Цомартаты Изæтбег 
мыл базыртæ куы разаид æмæ рæвдздæр куы атæхин! Сæпп-уадæй 
уайын, фæлæ мын размæ ницы ’нтысы. Куыддæр баба æмæ Ду- 
нетханы ауынон, афтæ сын мæхицæй раппæлдзынæн. Мæ ахуыр- 
гæнæджы ныхæстæ сын рафæзмдзынæн, æмæ сын æхсызгон уы- 
дзæн. Афтæ мæм кæсы, цыма нæхимæ никуы бахæццæ уыдзынæн, 
æмæ згъорын райдыдтон. Нæ фисыныл галиуырдæм базылдтæн 
æмæ кæрты фæмидæг дæн. Дунетханы æлхынцъ æрфгуытæ куы 
ауыдтон, уæд мæхиуыл фæхæцыдтæн. Цы та кæны, цымæ? Тæху- 
ды, искуы йæ хъæлдзæгæй фен. Йæ иувæрсты сабыргай мидæмæ 
фæцæуын. Ардæм цæй тыххæй тагъд кодтон, уый мæ æрбайрох. 
Мæ бæрæггæнæнты мæт дæр мæ нал и. Истыхуызы ма мæ уатмæ 
æнæмастæй куы баирвæзин. Куыннæ стæй. Дунетханы цæст мын 
ахæм хорздзинад уарзы? 
— Дæ цард дæ зæрдæмæ цæмæй нæ цæуы?! — хъуысы мæм йæ 
тызмæг ныхас. 
«Тъæпп-рæхуыстæй мæ дарыс. Хæринаг мын нæ дæттыс. Да- 
рæс мын не ’лхæныс. Мæ уроктæ кæнын мæ нæ уадзыс. Хæдзары 
куыстытыл мæ æфтауыс æмæ мæ удхарæй марыс. Цæмæй хъуамæ 
цæуа мæ зæрдæмæ?» — фæрсын æй мæхинымæр. Ехх, ныр ын 
уыдон йæхи хъæлæсы уагæй зæгъ! Йæ хъустæ куыд амыр уой! 
Хорз уаид, бæргæ, фæлæ йæм нæ уæндын. Йæ лæджы мыл сардау- 
дзæн, æмæ та мæ над — цæттæ. Нæ, фæлтау быхсдзынæн, фæлтау 
мæ дзыхыл цъутта сæвæрдзынæн. 
— Дæумæ нæ дзурын?! Дæ цард дæ зæрдæмæ цæмæй нæ цæуы?! 
Мæ уæхсчытыл схæцыдтæн æмæ йæм фæрсæгау кæсын. Ома 
уыцы ныхæстæй цы зæгъынмæ хъавыс? Куынæ дæ ’мбарын. 
— Нæ фыдыус нæ сыдæй мары, зæгъгæ, цæмæ загътай ахуыр- 
гæнæгæн?! 
— Æз ын ницы загътон. 
— Уæдæ чи уыди?! 
— Ничи, — сайын æй комкоммæ. Айфыццаг къласы мæ зæрдæ 
бахъарм и, æмæ ахуыргæнджытæ фæфæдис сты. Фырæххорма- 
гæй ахаудтæн, уый куы базыдтой, уæд мæстæлгъæдæй дзурын 
райдыдтой: 
«Уый сылгоймаг нæу, фæлæ усбирæгъ у!» 
«Тæрхондонмæ йыл бахъаст кæнæм, æмæ йæ æрцахсой, на- 
уæд сывæллæтты ингæнмæ батæрдзæн!» ч 
«Сæ фыд та кæдæм кæсы, цымæ?! Ардæм æм фæсидæм æмæ 
йыл иумæ хорз абырæм!» 
! «Дыууæйæ дæр ахæстоны кæнинаг сты! Æдзæсгæмттæ!». 
Сæ уатмæ Зæлинæйы бахуыдтой, æмæ сын нæ хабæрттæ фæ- 
дзырдта. Скъолайы цы уынаффæ рахастой, уый нæ зонын, фæлæ 
уал фыццаг цæф мæныл æрцыди. 

Зынгхуыст бæялицтæ 
111 
— Ды никæмæн ницы загътай?! — фæрсы мæ Дунетхан тыз- 
мæгæй. 
— Нагъ. 
— Уæдæ уæд нæ бардак уыди! Фæлæууæд, мæнæ æрбацæуа! 
Нæ фыдыус афтæ Зæлинæйы хоны. Уый дæр былысчъилæй, 
æнæрвæссонæй, цыма æлгъаг цæрæгоймæ æвналы. Фарон йæ хорз 
ахуыры тыххæй Ленин æмæ Сталины сурæттимæ кады гæххæтт 
куы райста, уæд дæр æм арфæты бæсты уыцы номæй бадзырдта. 
Зæлинæйы фыркуыдæй уромæг уромын нал фæрæзта. Иу къуы- 
рийы бæрц та йе ’муд не ’рцыди. 
Дунетхан мыл баууæндыди, æмæ йæ хъæлæс бæлвырд фæ- 
фæлмæндæр и: 
— Цу æмæ исты бахæр. 
Мидæмæ бацыдтæн, мæ хызын стъолмæ баппæрстон æмæ пец- 
мæ ме ’ргом аздæхтон. Стыр тебæ уазал къæйыл афтидæй лæууы. 
Кæрдзын дзы куынæ и, уæд мын цы хæрын кæны, цымæ? Нартхо- 
ры ссад æнæлуæрстæй, æрдæгызмæстытæй иу тебæйы сфыцы æмæ 
йыл иннæ тебæ ныффæлдахы. Тæвд уæлдæф хæрдмæ фæцæуы, 
уазал тебæйыл сдон вæййы æмæ ставд æртæхтæй дæлæмæ фæхауы. 
Цалынмæ мах скъолайæ фæцæуæм, уæдмæ кæрдзын хæрынæн нал 
фæбæззы. Кæд нын ацы хатт дзул сфыхта! О Хуыцау! Кæм дæ? 
Духовкæйы мæ къух фæцавтон. Ницы. Зæронд скъаппы дуæрттæ 
фегом кодтон. Иуырдыгæй дзы — урс-урсид хъæдындзтæ, иннæр- 
дыгæй та — цæхæрыл фых кæрдзыны ’рдæг. Йæ цъæх хъуына 
мæм зыны, æмæ йæм мæ зæрдæ æвналын нæ комы. Цы гæнæн и? 
Фæнда мæ, нæ, хæргæ дзы æрцæудзæн. Асастон æй æмæ мæ къух- 
тæ фæйнæрдæм ахастон. Хъуынайы æндæхтæм æдзынæг кæсын. 
— Гъæ, уæртæ, бардак чи у, уый! Ды ахуыргæнджыты мæныл 
куы ардауай, уæд дын æз дæ комыкъултæ афаддзынæн! — кæртæй 
мæм хъуысы Дунетханы мæсты хъæлæс. 
— Чи дыл сæ ардауы? — фæрсы йæ Зæлинæ. 
— Ды, æндæр чи! 
— Æз дыл никæй ардауын. 
— Уæдæ нын нæ хабæрттæ кæцæй зонынц?! 
— Ау, куырм сты? Цы уавæры стæм, уый нæ уынынц? 
Дуар æрбайгом и, æмæ Зæлинæ уатмæ номылусау æлгъитгæ 
æрбахызти: 
— Дæу нын цы Хуыцау бавзарын кодта, уый дæлæмæ æрхауæд! 
— Мæнæ-ма кæс, хъуына цас ивæзы, — дзурын æм дисгæн- 
гæйæ. 
— Чидæр ын цыдæртæ радзырдта æмæ нын кæрдзын дæр нал 
дæтты. Кæд Хуыцауы фæнда, уæд тагъд нæ хъизæмæрттæ фæуы- 
дзысты... — дзуры Зæлинæ. Йæ ныхасы йын сусæг æртхъирæн ахсын, 
фæлæ йæ ницæмæй фæрсын. Адæймаг мæстыйæ цы нæ зæгъдзæн. 

112 
Цомартаты Изæтбег 
* * * 
Хатуйæн цы хорз мад и, æвæдза! Æрмæст йæ дзыхы ныхас 
дæр бирæйы аргъ у. Цæхæры нын уайтагъд кæрдзын афыхта, 
мисыны йæ æрыссæста, æмæ дзы нæхи бафсæстам. Уынгмæ зæр- 
дæрайгæйæ рацыдыстæм æмæ гудайæ хъазæм. Куы Хату сбады 
ме ’ккой, куы æз — уый æккой. Кæрæдзи радыгай хæссæм æмæ 
хынджылæг кæнæм. Ацы хатты хуызæн æнæмæт никуы дæн. Даргъ 
лæдзæгæй гуда ныкъкъуырын æмæ та мæ бæгъæввад къæхтæй ме 
’мбалы фæрстæ бахойын. 
— Нуа, мæ бæх, нуа! Гуда дæлæ уырдæм ныххаудта! — амо- 
нын ын арф дзыхъмæ. — Дуртыл ма фæкæл, гормойнаг! Ома дæ 
къах фæрисдзæн, ууыл нæ тыхсын. Хъæуы йаргъ лæппу къарди- 
уæй куы асхъиуа, уымæй тæрсын! 
— Кæй хоныс хъæуы йаргъ лæппу? — тыхулæфтгæнгæ мæ 
фæрсы Хату. 
— Мæхи. 
— Кæм и, кæм, уыцы гуда?! Хæйрæг æй йæхимæ фæхаста! 
— Ды мæнæн цы ’нхъæл дæ, цы? 
— Ницы. 
— Афтæ йæ мæ тых-мæ бонæй куы ныффохъи ластон, уæд 
уæлдæфы атади. Домбай лæг-иу домбай цæфтæ кæны. 
— Дзур, дзур. Ныртæккæ та дын æз дæ лыстæг къæбутыл куы 
сбадон, уæд та рынчын фысау дæ сым-сым ссæудзæн, — æртхъи- 
рæн мæм кæны Хату. 
— Уæдмæ уал дæ мæ гуда ссарын хъæуы. Уæллæй, бæх дæ 
дзæгъæлы рахуыдтон. Ды бæх нæ дæ, фæлæ хæрæг. Гъей, мæ 
хæрæг, размæ! — мæстæй йæ марын æз. Хъалонисæг Бечырыл мæ 
цæст æрхæцыд, æмæ фæсыкк дæн. Сæрæби æмæ Мæхæмæтимæ 
кæдæм цæуынц, цымæ? Хорз хъуыддаг кæй нæ аразынц, уый 
бæлвырд у. Мæхимидæг сцымыдис дæн. 
— Уæртæ уыдон лæгæвзæрстæй кæдæм рараст сты, уый нæ 
зоныс? — хъазгæйæ фæрсын Хатуйы. 
— Кæцæй нал раздæхой, уырдæм, — æнæдызæрдыгæй мын 
дзуапп дæтты Хату. — Адæмы фос та исдзысты. 
— Бакæсæм-ма сæм. 
— Бакæсæм. Фæлæ ныл цæмæй ма фегуырысхо уой, уый тых- 
хæй нæ хъазты кой кæнæм. 
Йемæ сразы дæн, æмæ сæ фæдыл араст стæм. Куыд нæ нæ 
бафиппайой, афтæ сæм аивæй нæ цæст дарæм. Сæ сырх цæсгæмт- 
т^æ æмæ зылын къахайстыл бæрæг у, сæхимæ арахъхъæй кæй 
фæкастысты, уый. 
— Адæмæн сæхи бар уадзæн нæй. Сæ фос сын байсæм, æмæ 

Зынгхуыст бæллицтæ 
113 
нæм фæстæмæ дзурын ма уæндой, — йæ амонæн æнгуылдз æрт- 
хъирæнгæнæгау тилы Сæрæби. 
— Цъиуæн йæ пакъуы куы ныттонай, уæд йæ буары мæт кæны 
æрмæст, — худы Мæхæмæт. 
— Семæ карзæй дзурын хъæуы, науæд нын ницы ратдзысты, 
æмæ хицауады цæсты бафтдзыстæм, — йæ къæдзилыстæг ныхы 
Бечыр. 
— Тынг раст зæгъыс. Мах хъæуæн йæ хицæуттæ стæм, æмæ 
нæ хъуамæ нæ дæлбар адæм æмризæджы ризой, — йæ сæр сусæ- 
ны бæхау тилы Сæрæби. 
— Æз сын сæ рохтыл фидар куынæ хæцин, уæд йæ хъалон 
ничи бафидид. Адæймагæн йæ уд æрдуйæ нарæгдæр скæнын, æмæ 
ма хъалон нæ, фæлæ йæ цард раттыныл дæр сразы вæййы. Мæ- 
нæн хицауы ныхас закъон у. Афтæ мын куы зæгъа, ацу æмæ дæ 
мады амар, уæддæр æй амардзынæн. 
— Гъеуый дын лæг! — æппæлы дзы Мæхæмæт. 
Дзургæ-дзурын иу кæлддзаг къæсы цур æрлæууыдысты æмæ 
зыхъхъыртæ зæронд кау хойынц, фæлæ сæм æддæмæ ничи кæсы. 
— Уæвгæ нæ хæдзары хицау йæхæдæг цæмæ хъæуы? Цом 
æмæ йын йæ хъуджы скъæтæй раласæм, — йе ’мбæлттæм ныфс- 
джынæй дзуры хъалонисæг. 
— Бынтон бæгънæгæй куыд аззайа, — æнæуаг чыр-чыр кæны 
Мæхæмæт. 
— Нæ, йæхимæ уал ын банхъæлмæ кæсæм. Кæд нæ фæзына, 
уæд ма нын цы гæнæн уыдзæн? — уромы сæ хъæуыхицау. 
Кау та ногæй хойынц, фæлæ — никуы æмæ ницы. Лæгтæ 
мæнгæфсон фæйнæг дуарыл бахæцыдысты æмæ кæрæдзи фæдыл 
кæртмæ бахызтысты. 
— Гъе, хæдзаронтæ, уазджыты нæ уадзут?! — уынджы зæлы 
Сæрæбийы бæзджын хъæлæс. Æвæццæгæн сæ хæдзары хицау ру- 
дзынгæй хъахъхъæдта. Æнхъæл уыди, куынæ сæм ракæса, уæд 
сæ цæсгом мидæмæ цæуын нæ бахъæцдзæн, фæлæ фæрæдыди æмæ 
къæмдзæстыгхуызæй тыргъмæ рахызти. Асæй — ныллæг, йæ чы- 
сыл хурсыгъд цæсгом сау нымæтхуды бынæй зынгæ дæр нæ кæны. 
Мæллæг уæхсчытæ — нарæг. Стæгдарыл зæронд хæррæгъ куы 
баппарай, уыйау ыл йæ хуызивд хæдон ауыгъдæй лæууы. Афтæ 
зыны, цыма, кæй райгуырди, уый тыххæй дæр æфсæрмы кæны. 
— Еблагъуæ, еблагъуæ. Уазджытæ — Хуыцауы уазджытæ, — 
дзуры сæм мæнгуд хъæлæсæй. Уаты ’рдæм сын къухæй амоны, 
фæлæ йæ цæстæнгасыл бæлвырд зыны, се ’рбацыд ын æхсызгон 
кæй нæу, уый. Цыма уым дæр нæй, уыйау йæ иувæрсты хъомдон- 
мæ кæсынц. 
— Хъуамæ дын дæ хъуджы аласæм, Забе, — дзуры йæм Сæрæби. 
8 Цомартаты Ияаггбсг 

114 
Цомартаты Изæтбег 
— Цæмæн? 
— Хицауадæй нæм ахæм дзырд и. 
— Æмæ ма уæд мæ сывæллæтты цæмæй дардзынæн? 
— Лæг амалæн конд у, Забе. Тæрсгæ ма кæ. Мах дын сæ 
мæлын нæ бауадздзыстæм. 
— Сымахыл мæ зæрдæ куы дарон, уæд æнæ цотæй баззайдзынæн... 
— Цы, дам, цы?! 
— Ницы, ницы. Арвæй зæхмæ мæм иу хъуджы къæдзил и 
æмæ уæ фæхъхъау фæуæд, — цыма сæ йæ сæр хъахъхъæны, уыйау 
йæ цыбыр цæнгтæ тилы Забе. Йæ цæстæнгас бынтондæр ныммæ- 
гуырхуыз и. 
Бечыр скъæтмæ бацыд æмæ дзы Забейæн йæхи хуызæн гыц- 
цыл хъуг раласта. 
— Уæууа, уæууа. Раст бæргæ нæу ацы хъуыддаг, фæлæ цы 
мæ бон у? Уæууа, уæууа, — æнкъардæй дзуры Забе. 
Лæгтæ хъæлдзæгæй ахызтысты æмæ уынджы хæрдмæ фæцæ- 
уынц. Забейы тæригъæдмæ кæсгæйæ мæ фæнды Сæрæбийы сæ- 
рыл мæнæ ацы даргъ лæдзæгæй ралæууын, фæлæ йæм мæ ныфс 
нæ хæссын. Кæд сдынджыр уыдзынæн, цымæ?! Кæд нал уадздзы- 
нæн æфхæрын Забейы хуызæн мæгуыр ссæст адæмы? Ехх, рæвдз- 
дæр куы ’рцæуид уыцы рæстæг! 
Цæй хъазт æмæ ма цæй цыдæр. Хатуимæ гудайæ кæй хъа- 
зыдтæн, уый мæ рох дæр ма фæци. Лæгты фæдыл цæуын æмæ 
сæм цымыдисæй кæсын. Хадзымырзæйы кæрты дуары раз æрлæу- 
уыдысты æмæ тæрхæттæ кæнынц. Бæрæг у, мидæмæ кæй нæ уæн- 
дынц, уый. Дисы мæ ’фтауы сæ тæппуддзинад. Цыма мын Сæрæ- 
би мæ хъуыдытæ бамоæрста, уыйау йæхиуыл схæцыди, йæ къа- 
бæзтæ айвæзта, æмæ мæм йæ хъæлæс райхъуысти: 
— Æрра куыдз у, æмæ дзы хи хъахъхъæнын хъæуы. 
— О, тынг суцца у. Айфыццаг дæлæ Бекайы маргæ кодта. Дæ 
дзыхæн, дам, уаг куынæ зонай, уæд, дам, дын æз гомхъуыр кар- 
чы цъиуау де ’дылы сæр срæдувдзынæн æмæ, дам, æй мæ кауы 
михыл куысыфтæджы оæсты ныссадздзынæн. Хуыцауæй уæ ба- 
уырнæд, къæдзæхыйас лæджы дзыхæй сым дæр нал схаудта, — 
тарстхуызæй дзуры Бечыр. 
— Ау, æртæ лæгæй иу сæрхъæны фаг не суыдзыстæм? — йæхи 
хъæбатырæй равдисыныл архайы Мæхæмæт. 
— Не суыдзыстæм, нæ, мæ лымæн. Исты йын куы фæхъыг уа, 
уæд ныл топпæй нæ бацауæрддзæн. 
— Æз ахæм æнæдомд хæрджытæ бирæ æртасын кодтон, — йæ 
къух ыл ауыгъта Мæхæмæт æмæ дуар оахоста. 
— Сабыр æм-иу дзур, науæд нын исты фыдбылыз сараздзæн. 
— Чи дзы тæрсы, уый дзы тæрсæд, æз дзы ницæмæй тæрсын, 
— йæ дамбацайыл æрхæцыди Мæхæмæт. , 

Зынгхуыст бæлпицтæ 
115 
Хæдзары хицаумæ бирæ æнхъæлмæ кæсын нæ бахъуыди. Дуар 
байгом и, æмæ дзы йæ сæр радардта рæстæмбискар къабазджын лæг. 
— Дæ изæр хорз, Хадзымырзæ, — салам ын дæтты Сæрæби. 
— Æгас цæут, æгас. Мидæмæ... Цæхх, кæрдзын... 
— Хуыцау уын бирæ раттæд. 
— Æцæг уын зæгъын, æцæг. Мидæмæ рацæут. 
— Бадынмæ нæ не ’вдæлы. Цалынмæ нæма ’рталынг и, уæд- 
мæ ма нæ иннæ хæдзæрттыл дæр азилын хъæуы. 
Хадзымырзæ сæм фæрсæгау кæсы. Мæхæмæт катай кæны. 
Цыма йæ йæхи хъуыдыйы ауайын фæнды, уыйау ныггуыбыр и 
æмæ дыууæ къухæй йæ гуыбыныл хæцы. Æппындæр кæй ницы 
дзуры, уый йæм аив нæ кæсы. 
— Дæ бинонтæ куыд сты? — фæрсы хæдзары хицауы. 
— Ницы сын у. Хуыцауæй разы. 
— Мах дæумæ æрбацыдыстæм, Хадзымырзæ, — хъуысы мæм 
Сæрæбийы фæлмæн хъæлæс. 
— Искуыдæм мæ хонут? — йæ мидбылты худы фысым, фæлæ 
йæ цæстытæ уыцы уазалæй лæууынц. 
— Хъуамæ дын дæ къамбец аласæм. Дæу хуызæн лæджы хъыг- 
дарын нæ нæ фæнды, фæлæ... Раст нæ бамбар... 
— Æз уæ хорз æмбарын, Сæрæби. Табуафси. Уæртæ скъæты 
ис, æмæ уæ лæгдæр чи у, уый йæ ракæнæд, — сабырæй сæм дзуры 
Хадзымырзæ. Мидæмæ бацыди, дыууæхстон рахаста, тыргъы бан- 
доныл æрбадти æмæ топп йæ уæрджытыл æрæвæрдта. 
Лæгтæ кæрæдзимæ ракæс-бакæс кæнынц. Иу дæр сæ къæсæ- 
рæй бахизын нæ уæнды. Æрæджиау фысыммæ сæ чъылдым раз- 
дæхтой æмæ Забейы мæллæг хъугыл æнæдзургæйæ ахæцыдысты. 
— Гъы, бакæс-ма уыцы хуыйы мыггагмæ! Цыма бæсты бикъ 
комы дæгъæл у! Хъæуыхицауы раз йæхи куыд дары!— Сæрæбийы 
йыл ардауы Мæхæмæт. 
— Нæ зонын, ды дæр милиционер бæргæ дæ. Дæ фарсыл на- 
ган дарыс, фæлæ дын æй йæ уæлбæдæнмæ дæр ничи дары. 
— Уымæн æмæ афтид у, гилдзытæ дзы нæй. 
— Дæхæдæг дæр афтид дæ? Гæдыбæласæй даргъдæр куы фæдæ 
æмæ дæм ныфсы мур куынæ и. 
— Куыннæ мæм и ныфсы мур?! Уæллæй, æз куы смæсты уон, 
уæд Хадзымырзæйæн хæффындзхор Бекайы хуызæн нæ фæуы- 
дзынæн! Йæ дыууæхстон ын йæ фæстаджы батъысдзынæн! 
— Дæ быны фæмиздзынæ... 
— Стыр хъалон ыл сæвæрæм, йæ уд æрдуйæ нарæгдæр куыд 
суа, — зонд сын амоны Бечыр. — Цы налат у, гауыримассыдз. 
Хуыцауыстæн, мæхи йæм тыххæй баурæдтон. Æргом уын æй зæ- 
гъын, иннæ хатт мæ æвыдæй нал аирвæздзæн. 
Лæгтæ ныхасгæнгæ иу гом дуарыл кæртмæ бараст сты. 

116 
Цомартаты Изæтбег 
— Гъей, Бæтæхъойы фырт, кæм дæ?! — зæлын та райдыдта 
Сæрæбийы барджын хъæлæс. 
— Мæнæ дæн, мæнæ, Саулæджы фырт. Цы хорздзинад мын 
фæуын и дæ зæрды? — пграйы рæбинаг къуымæй йæ хъазгæмха- 
сæн фæрсы урсзачъе мызыхъхъарæзт зæронд лæг. Йæ уæлæ — сау 
хæлаф, морæ куырæт æмæ сау сæрак цырыхъхъытæ. Иæ астæуыл 
— нарæг рон æмæ цыбыр хъама. Ныллæг бандонæй фестади æмæ 
сæ размæ цæрдæг рауади. 
— Дæ изæр хорз. 
— Кæй изæр у, уый хорзæхтæй бафсæдут, мæ хуртæ, æмæ 
нæм алы бон æгас цæут. Куыд кæсын, афтæмæй мын хъуг æрба- 
ластат. Мæ фыдыстæн, уый тыххæй фæйнæ баназын æмбæлы. Не 
’фсин, замманай уазджытæ нæм æрбацыди, æмæ сын истытæ фен! 
— хъазæн ныхас кæны фысым. 
— Дæуæн æй не ’рбаластам, Бæтæхъойы фырт. Хъæусоветмæ 
йæ ласæм. 
— Æмæ хъæусовет уæртæ фалæрдыгæй куы и... 
— Дæ гал дæр ласын и нæ зæрды. 
— О, гормæттæ, æмæ ма уын æз бирæйы фаг дæн? Куы амæ- 
лон, уæд æй уæхæдæг куы хæрдзыстут. 
— Ды нырма бирæ фæцæрдзынæ. Цу, ракæн æй, мах не ’вдæлы. 
— Дæ Хуыцаумæ скæс, Саулæджы фырт, цытæ дзурыс? Адæм мæ 
зианы уæлхъус куы ’рлæууой, уæд мын рухсаг цæмæй зæгъдзысты? 
— Мæн дæ зианы мæт нæй, Бæтæхъойы фырт! 
— Дæ райгуырд дын абоны хуызæн куы зонын, уæд мæм цы 
дзыхы уагæй дзурыс? Ау, ирон мад дæ нæ ныййардта? 
— Ацы зæронд хæрæгмæ цы хъусыс?! Мæхæмæт, ацу æмæ 
йын йæ гал скъæтæй ракæ! — бардзырд дæтты Сæрæби милицио- 
нерæн. Куыддæр уый йæ бынатæй фезмæлыди, афтæ фысым хъæ- 
уыхицауыл йæхи ныццавта, цæстыфæныкъуылдмæ йæ йе уæнтыл 
авæрдта æмæ йын хъамайæ йæ агъд барæхуыста. 
— Рæбындæр ма йæ тъыссон, Саулæджы фырт?! — фæрсы йæ 
тызмæгæй. 
— Амардта мæ! Амардта мæ! — йæ туджы мæцгæйæ æрдиаг 
кæны Сæрæби. Адæм фæфæдис сты æмæ сæ баиргъæвтой. Хъæуы- 
хицауы рынчындонмæ аластой, зæронд лæджы та — ахæстонмæ. 
— Ныр цы дæ мады кас æвгæныс? Цæй фос исыны мæт дæ и? 
Мæгуыр лæг дæ æмæ æнцад быдыры кус. Хорз, æмæ Бæтæхъойы 
фырт Сæрæбийы ’рдæм фæци... — йæхицæн æнкъардæй дзуры Бечыр. 
* * * 
Хъарæггæнæг устытау кæуындзастæй бадæм нæ зæхбын аф- 
тид уаты. Зæлинæ — тъахтиныл, æз — стъолы уæлхъус. Тугъан — 

Зынгхуыст бæллицтæ 
117 
пецы фарсмæ. Фыртыхстæй ныггуыбыр стæм æмæ нæ къæхты 
бынмæ æдзынæг кæсæм. Иумæ дæр нæ дзурын нæ цæуы, иуы дæр 
нæ цæрын нæ фæнды. Нæ уавæртæ заууатмæ куы ’рцæуынц, уæд 
мæ ныфс бынтондæр асæтты, æмæ адæргæй мæхицæн бынат нал 
фæарын. Зæлинæ дæр рынчын карчы цъиуау ныммæгуырхуыз 
вæййы, æмæ йын фыртæригъæдæй мæ фæрстæ фæцæйтонынц. 
Тугъан ма йæ зæрдæ цæуылдæр фæдары æмæ йæхиуыл фæхæцы, 
фæлæ ацы хатт уый дæр мæлæты уæнгмард у. Йæ цæсгомы хуы- 
зыл бæлвырд зыны: къæбæргур кæдæм ацæуа, уый нæ зоны. 
Зæххыл, мах кæй хъæуæм, ахæм адæймаг нæй. Суанг ма ныл 
не сфæлдисæг Хуыцау дæр рахатти, æмæ удхарæй мæлæм. Æртæ 
сыгъдæг уды зæфцы фыдæй сæфынц æмæ сæ ирвæзынгæнæгмæ 
æнхъæлмæ кæсынц. Уысмы бæрц сæм куы фæзынид æмæ сын иу 
зæрдæвæрæн ныхас куы зæгъид, уæд та рæстæгмæ сæхиуыл схæ- 
циккой, цæрынмæ та сразæнгард уаиккой, фæлæ сæм ничи цæуы, 
ничи сын ницы зæгъы. Цæмæй мæ ме ’ххормаг ахсæны рыст 
иучысыл æрбайрох уа, уый тыххæй чиныг райстон æмæ йын йæ 
фыстытыл сабыргай мæ цæст хæссын. Æмдзæвгæйы кæронмæ куы 
бахæццæ вæййын, уæд æй бамбарын, йæ хъуыды мæ цъырыхс- 
нæг кæсагау кæй алидзы, уый, æмæ йын йæ райдайæнмæ фæстæ- 
мæ раздæхын. Уæнггай йæ бакæсын. Тар æхсæвы арв куы ферт- 
тива, уыйау дзы, парти æмæ нæ фæтæджы фæрцы куыд амонд- 
джын цард кæнæм, уыцы ныхæстæ ацахсын æмæ та уайтагъд кæ- 
дæмдæр адзæгъæл вæййын. Сфæлмæцыдтæн дзы, мæхицæй йæ 
иуварс ассыдтон æмæ мæ цæстытæ пецы æхгæд духовкæмæ аз- 
дæхтон. Уым сты мæ сæйраг хъуыдытæ, мæ зæрдæйы æппæт тæг- 
тæй дæр уырдæм тырнын, уымæн æмæ мæ царддæттæг тых уым 
и. Ме ’ргом кæдæмфæнды куы аразон, уæддæр мын духовкæйы 
згæхæрд тасмачъи дуармæ здæхы. Ехх, ныр уый фегом кæн æмæ!.. 
Тугъан мæнæй æдзæстхиздæр разынди. Духовкæйы цурмæ ба- 
цыди æмæ сагъæс кæны. Йæ дуар ын байгом кæна æви нæ? Иуæй 
йæ дзулмæ кæсын фæнды, иннæмæй бабайæ тæрсы. Дзул райста, 
уый Дунетхан куы базона, уæд ыл йæ лæджы сардаудзæн, дунемæ 
чи никуы ’рцыди, ахæм хъуыддæгтæ йыл æрымысдзæн, æмæ та 
йæ над — цæттæ. Нæ, фæлтау быхсдзæн. 
— Ма йæм бавнал: Дунетхан нæ масты хай бакæндзæни, — 
тарстхуызæй йæм дзуры Зæлинæ. Йæ цæстæнгасыл бæрæг у, йæхи 
дæр дзулмæ бакæсын кæй фæнды, уый. Кæсид æмæ йæм кæсид. 
Цæстæй дзы йæ мондæгтæ уæддæр суадзид, фæлæ йæ ныфс нæ 
хæссы æмæ ма йæм йæхи æдде Тагъаны дæр æвналын нæ уадзы, 
уымæн æМæ йæ хорз зоны, иугæр Дунетхан куы смæсты уа, уæд 
йæ пырх æрмæст аххосджыныл нæ акалдзæни. Йæ марг та не 
’ппæты фаг дæр суыдзæн. 

118 
Цомартаты Изæтбег 
— Æз дзы æппындæр нæ тæрсын, — йæхи хъæбатырæй равди- 
сыныл архайы Тугъан, фæлæ йыл йæ тыхстхуыз хъæлæс комдзог 
цæуы. Йæ къух духовкæйы дуармæ къæрныхау байвазы, иучы- 
сыл æй уым фæдары, стæй йæ æвæндонæй райсы. 
— Уырдыгæй рацу! — бардзырд дæттæгау ын зæгъы Зæлинæ. 
— Нагъ! 
Чи зоны, Тугъан йæхи æгъдауæй духовкæмæ æвналын нæ 
бауæндыдаид, фæлæ йæ хъыгдарæг кæм фæци, уым ныр йæ фæнд 
æнæ атæргæ нæ фæуыдзæн. Зæлинæ йын йæ размæ цы цæлхдур 
сæвæрдта, уый сæрты хъуамæ ахиза, стæй нын хъуамæ, мах хуы- 
зæн тæппуд кæй нæу, уый бамбарын кæна. Духовкæйы дуармæ 
февнæлдта æмæ йæ уæрæх байтыгъта, дзул дзы райста æмæ йын 
йæ сыгъд къæбæртæ схъауы. Йæ дзыхы сæ куыд бакалдта, афтæ 
бабайы дуары къæрцц фæцыди, æмæ мæ зæрдæ йæ куыстæй ныл- 
лæууыди. Фыртæссæй мæ хид мæ къæхты бынæй акалди. Афтæ 
мæм кæсы, цыма ныртæккæ стыр бæллæхтæ æрцæудзæн. Фæнды 
мæ судзин фестын æмæ зæххы скъуыды ныллæсын. Зæлинæ дæр 
мæнæй хуыздæр уавæры нæй. Бынтондæр ныггуыбыр и æмæ хæрд- 
мæ скæсын нал уæнды. Фæлæ уæддæр мах тарст ницы у Тугъаны 
тарсты цур. Йæ цæсгом ныффæлурс и. Йæ цæстытæ сæ къуырфы- 
тæй рабырыдысты. Дзул йæ бынаты авæрынмæ хъавы, фæлæ йæм 
нал арæхсы.Йæ къухтæ йæ фæсайдтой, æмæ дзул зæхмæ æрхауд- 
та. Цырд æм фæлæбурдта, духовкæмæ йæ баппæрста æмæ йын йæ 
дуар ахгæдта, йæхæдæг пецыл ныддæлгом и, цыма йæхи тавы. 
Дунетхан мидбылхудгæ æрбацыди. Æвæццæгæн, бабаимæ хъæл- 
дзæг ныхас кодта æмæ йæ цæстытæй райдзаст æнгас нæма фæхи- 
цæн и. Тугъаны пецы цур куы ауыдта, уæд йæ зæрдæ цæмæдæр 
фехсайдта, æмæ йе ’рфгуытæ æрбалхынцъ сты. 
— Ацу иуварс! Æндæр кæм схуыссай, уый дын нæй?! — дзуры 
йæм былысчъилæй. Нæ фыдыус нын йæ дзыхы ныхасæй, йæ бав- 
нæлдæй, йæ цæстæнгасæи, йæ алы фæзылдæй дæр æмбарын кæны, 
уынджы гæбæр кæуыл схæцыди, ахæм дзæгъæл куыдзы къæбыла- 
тæй уæлдай ныл кæй не ’рвæссы, уый. 
— Мæнæн уазал у, — йæ фындзы бын хъуыр-хъуыр кæны 
Тугъан. 
— Их дыл æруарæд! — æлгъиты йæ Дунетхан. Дзул райста 
æмæ йæ нарæг астæу мæстæймарæгау ратас-батасгæнгæ ацыди. 
Фæстæмæ дæр нæм нал фæкасти. Иу зæрдæвæрæн ныхас дæр 
нын нæ загъта. Дзæвгар рæстæг нæ мидхъуыдыты нæхи кæмæй 
фæрæвдыдтам, уыцы дзулæй нын иу комдзаг дæр нæ радта. 
— Гуыбынниз бахæрут! — æлгъиты сæ Зæлинæ. Фырæххормаг 
æмæ фырæнæбонæй йæ цæстытæ доны зилынц. — Ам та ма йæ цы 
сфыцы?! Сæхи уаты пец скæнæнт æмæ ма дзы сæ сæртæ дæр 
сфыцæнт! 

Зынгхуыст бселлицтсе 
119 
— Мæнæ æз сдынджыр уон, стæй йæ фендзысты! — æртхъи- 
рæн сæм кæны Тугъан. Уымæн дæр йæ цæстытæ бауымæл сты, 
æмæ сæ йæ къухы чъылдымæй сæрфы. 
— Сæ фарсы тæнæгæй фæуæд мах тæригъæдæй! — ноджы 
хъæрдæрæй дзуры Зæлинæ. Дуары къæрцц та нæм æрбайхъуыс- 
ти, æмæ фæхъус стæм. Кæрæдзимæ тарстхуызæй кæсæм. Баба 
тыргъмæ худгæ рахызти. Иугæр худгæ кæны, уæд нæм не ’рба- 
цæудзæн. Махмæ йæ æрмæст йæ масты къах æрбахæссы. Æрса- 
быр стæм, фæлæ йæм уæддæр аивæй нæ хъус дарæм. Баба мидæ- 
мæ бацыди, æмæ та Зæлинæ фæкъæртт и: 
— Дæ худындзаг аскъуынæд! Дæ цот сыдæй мæлæнт, æмæ сын иу 
къæбæр ма бадæтт! Ныр уый фыд у?! Фыд нæ, фæлæ хъæддаг сырд! 
— Хъæддаг сырды ма ’фхæр. Уый йæ лæппынты æххормагæй 
нæ ныууадздзæн, — дзурын æм æнкъардæй. 
— Рæвдздæр куы айрæзин, уæд сын æз бацамонин, бæргæ! — 
йæ тымбылкъух сæм æртхъирæнгæнæгау тилы Тугъан. 
Нæ дзуринæгтæ дзырд фестæм æмæ басабыр стæм. Не ’ргом 
рудзынджы ’рдæм аздæхтам. Не ’ртæйы дæр фæнды æддæмæ ацæ- 
уын. Агъуысты нæ дзул урæдта. Кæд æй кæрæдзийæ æмбæхстам, 
уæддæр Дунетханмæ æнхъæлмæ кастыстæм.Фæйнæ къæбæры нын 
кæй ратдзæн, ууыл иучысыл нæ зæрдæ дардтам æмæ æнцад бад- 
тыстæм. Ныр нæ алчидæр йæ мæгуыры бон зоны æмæ, къæбæр- 
гур кæдæм ацæуа, ууыл сæгъæс кæны. 
Бæстæ сиренхуыз адардта. Уынгæй бричкæйы гыбар-гыбур 
хъуысы. Куыйтæ сыдæй мæлынц æмæ уынгæг хъæлæсæй ниуынц, 
цыма Хуыцаумæ сæ хъаст хæссынц. Гом рудзынгæй мæм ногфых 
дзулы тæф æрбакалди, æмæ мæ комыдæттæ æруадысты. Ме уæнг- 
ты цыдæр ныфс бацыди. Ныртæккæ та дзулфыцæнмæ мæхи байс- 
дзынæн. Дзул сæ нæ рантысдзæн, фæлæ мын кæд исты къæрис 
авæриккой. Зæрдæфæлæууынæн уый дæр хорз у. Æцæг, сыхы лæп- 
путæй мачи фæразæй уæд. Мæ хъуыдыйæ фæтарстæн æмæ мæ 
къæхтыл алæууыдтæн, фæлæ уайтагъд фæстæмæ мæ бынаты æр- 
бадтæн. Баба мæ куы базона, уæд та? Амардзæн мæ, æндæр цы. 
Колхозы парторгæн йæ фырт дзулфыцæны дуармæ мæгуыргуры 
лæуд кæнæд, уымæй ма æгаддæр цы уа! Иуæй мæ цæуын фæнды, 
иннæмæй, тæрсгæ кæнын. Мæ ахсæн мæ размæ тæры, мæ зæрдæ 
та мыл фæстæмæ хæцы. Кæй фарс сæ фæуон, нæ зонын. 
Тугъанмæ иу æнахуыр миниуæг и. Ничи йæ бафиппайы, аф- 
тæмæй æнæдзургæйæ фæтары вæййы. Уыйфæстæ йæ цасфæнды 
агур — нал æй ссардзынæ. Ныр дæр та дыууæизæрастæу цыдæр 
æрбаци. Гогыз сæрды тæмæны йæ лæппынты куы ныууадзы æмæ 
кæрдæджы сусæгæй æйчытæ æфтауын куы райдайы, уæд ма цæ- 

120 
Цомартаты Изæтбег 
хæрадоны уый дæр афтæ æрбайсæфы. Уаты ма дыууæйæ базза- 
дыстæм — Зæлинæ æмæ æз. Мæ хойæн йæ уагыл бæрæг у — бирæ 
нæ бафæстиат уыдзæн мæ цуры. Сындзытыл бадæгау бады. Йæ 
цæстытæ рудзынгæй нал æмæ нал исы. Йæхимидæг хъуырдухæн 
кæны. Сыстади, дуары цурмæ бацыди, йæ хъус æддæмæ дары. 
Куынæ ацæуид, уый мæ фæнды, фæлæ йæ нæ бауромдзынæн, 
уый æмбарын æмæ мæ дзыхыл хæцын. Стæй йæ уромгæ дæр цы 
кæнын? Уадз æмæ ацæуа. Алчидæр нæ къæбæр йæхицæн куы 
агура, уæд, чи зоны, йæ къухы исты бафта. Иумæ ницы ссардзы- 
стæм, уымæн æмæ не ’ртæйы фаг никæмæ разындзæн. Адæм сæ 
къухтæм дæр ма æмхасæнтæ куы кæнынц. 
Зæлинæйыл йæ ахсæн фæуæлахиз. Йæ бæттæнтæ атыдта æмæ 
феддæдуар и. Мæ зæрдæйы катай фæтыхджыдæр. Æххормагæй 
схуыссин, фæлæ та мæ ахсæв-бонмæ хуыссæг не ’рцахсдзæн. Мæ 
ахсæн фæсайыны тыххæй иу-дыууæ комдзаджы уæддæр куы скæ- 
нин. Ныр кæдæм ацæуон? Мæхи кæмæ бакъул кæнон? Ме ’ххор- 
маг гуыбын та колхозы дзулфыцæнмæ бахæссон, æндæр гæнæн 
нæй. Баба мæ куы базона, уæддæр цы? Фæнæмæд мæ-иу. Маргæ 
мæ куы акæна, уæд та — уæлдай хуыздæр. Ахæм царды бæсты 
ингæнмæ дæхи къахæй ныххиз. Мæ фæнд конд у, фæлæ ма уæд- 
дæр фæстиæттæ кæнын. Кæд мын Зæлинæ æмæ Тугъан исты æр- 
бахæссиккой. Ау, ничи сын ницы ратдзæн? Ме ’фсымæрыл мæ 
зæрдæ уыйбæрц нæ дарын, фæлæ мæ хомæ иу комдзаг искуыцæй 
куы ’рбахауа, уæд ын йе ’рдæг мæнæн æрбахæсдзæн. Æнæмæнг 
æй æрбахæсдзæн, фæлæ йын куы ничи ницы ратта. Нæ, фæлтау 
мæхæдæг ацæуон. Дуарыл хъавгæ ахæцыдтæн. Йæ хъыррыст фæ- 
цыди, æмæ мæ зæрдæ ныссæххæтт ласта. Фыртæссæй мæ улæфт 
баурæдтон. Къахæй сæрмæ хъустæ фестадтæн. Бабайы уаты дуар 
зыхъхъыр у, уый куы базыдтон, уæд та бынтон старстæн. Ацафон 
кæдæм цæуыс, зæгъгæ, мæ куы бафæрса, уæд ын цы дзуапп рат- 
дзынæн? Сайын куы зонин, уæд исты æрбаймысин, фæлæ та мæ 
ме ’ргом зæрдæ æдылыйы бынаты куы сæвæра. Уатæй мæм мы- 
нæг уынæр райхъуысти, æмæ дуар фæстæмæ æрбахгæдтон. Цы- 
рагъ ссудзин, фæлæ нæм, иуæй, фæтæген нæй, иннæмæй мæ йе 
ссудзын нæ фæнды. Нæ фыдмæ куы цыдыстæм, уæд æнхъæлдтам, 
рухс дæр нæм уыдзæн, хæринаг дæр, фæлæ тæдзынæгæй цыхцы- 
рæгмæ бахаудтам. Кæд ма-иу нæ мадмæ рæстæгæй-рæстæгмæ исты 
бахордтам, уæд ныр æххормагæй рæсийæм. Гыццийæн ма-иу нæ 
хъаст уæддæр ракодтам, æмæ нын-иу чысыл фенцондæр и, баба- 
мæ та хъаст бахæссæн дæр нæй, æмæ мæстæй мæлæм. Цы гыццыл 
фыды муртæ ныл уыди, уыдон нын стонг æмæ маст бахсыдтой. 
Иу ран лæууынæй сфæлмæцыдтæн æмæ рудзынгмæ бацыд- 
тæн, талынг кæртмæ кæсын. Мæ зæрдæ дзы æппындæр ницæмæй 

Зынгхуыст бæллицтæ 
121 
рухс кæны. Адæймагæн йæ райгуырæн бынатмæ цыдæр уарзон- 
дзинад вæййы, мæнæн та уæнгæлæй æнаддæр у. Хæдзар дæр, скъæт 
дæр, кæрты дуар дæр — исчи сæ куы басудзид, уæд мын хъыг нæ 
уаид. Рудзынгмæ схызтæн æмæ мæ къæхтæ æддæмæ айстон, мæ- 
хæдæг фæйнæгыл ныззæгæл дæн. Æрæджиау мæ къухтæ феуæгъд 
кодтон æмæ зæххыл уæлгоммæ ахаудтæн. Мæ къæдзилыстæг сры- 
сти. Сыстадтæн æмæ къуылых-къуылых уынджы ’рдæм араст дæн. 
Хæдзармæ ме ’ргом раздахын нæ уæндын. Афтæ мæм кæсы, цыма 
мæ уæд баба æмæ Дунетхан фендзысты. Лидзгæ, лидзгæ ардыгæй! 
Нæ, цыфæнды куы фæуа, уæддæр æй хъуамæ базонон, мæ фыд 
æмæ йæ рæсугъд ус цы кусынц, уый. Дуары цур æрлæууыдтæн 
æмæ сын сæ рудзынгмæ цымыдисæй кæсын. 
Баба йæ мидæггаг урс хæдоны стъолы уæлхъус бады. Дунет- 
хан дзул æркæрстытæ кодта æмæ йын сæ йæ разы æрæвæрдта, 
стæй цæнгæт пецæй тæбæгъы дзаг хъæрмхуыпп æрбахаста. Йæ 
тæвд уæлдæф бабайæ рудзынджы æхсæн хæрдмæ куыд згъоры, 
уый уынын, æмæ фырцыбæлæй мæ комыкъултæ риссынц. Дунет- 
хан йæ лæгмæ фæстæты бацыди, æрбахъæбыс æй кодта æмæ йын 
йæ рйу сæрфы. Баба йæ мидбылты худы. 
Мæстæйдзагæй уынгмæ ахызтæн æмæ колхозы дзулфыцæнмæ 
мæ ных сарæзтон. Цы дыууæ сылгоймаджы дзы кусы, уыдонæн мæ- 
хинымæр лæгъстæ кæнын, цæмæй мын иучысыл дзулы къæбæр авæ- 
рой æмæ мæ мæлын ма бауадзой. Сæ дуар гом куы разынид, уæд мæ 
фениккой, æмæ мæ талынг кæрты бирæ æнхъæлмæ кæсын нæ бахъæ- 
уид. Æхгæдæй йæ куы баййафын, уæд мæ зæрдæ мæ риуы бампы- 
лы. Æппæт дуæрттæ дæр ме ’нæуынон фестынц. Мæ бар сыл куы 
цæуид, уæд сæ æнæиухъуагæй ныппырх кæнин æмæ сæ бындзарæй 
басудзин. Æвæццæгæн, уыйфæстæ дæр мæ маст кæронмæ не ссæуид. 
Сагъæсгæнгæ æвæндонæй цæуын мæ нысанмæ. Нысан нæ, 
фæлæ адæймаджы сыгъдæг цæсгом чъизигæнæн бынат. Мæ уавæр 
хорз æмбарын. Дзулфыцæнмæ цæуын мын кæй не ’мбæлы, уый 
дæр зонын æмæ мæхиуыл худын. Лæмæгъ кæй дæн, уый тыххæй 
мæхи æфхæрын, фæлæ фæстæмæ раздæхын мæ бон нæу. Хъуамæ 
мæ дзыхы иу комдзаг уæддæр акæнон. Иу комдзаг æрмæст. О 
Хуыцау, бирæ хæрзтæ дæ куынæ курын, уæд кæм дæ?! Цæуыннæ 
мæм æркæсыс?! 
Уæртæ — кæрты дуар. Мæхи йæм байстон æмæ йыл тæрсгæ- 
ризгæйæ бахæцыдтæн. Фыртыхст æмæ фырæфсæрмæй мæ къухты 
зыр-зыр цæуы. Ехх, ныр дæм фæстæмæ аздæхыны хъару ма уæд! 
Дæлдæр ныххау, мæ ницæйаг гуыбын, кæд мын æнаххосæй цы 
хъизæмæрттæ æвзарын кæныс! Уæрæх кæртмæ бахызтæн æмæ мæ 
цæстытæ дзулфыцæны дуармæ ныццавтон. Гом у! Фæтæгены цы- 
рагъы рухс дзы кæлы. Хъæуы мидæг ахæм хæдзар кæй ис, æрмæст 

122 
Цомартаты Иэæтбег 
уый дæр мæ зæрдæйæн æхцон у, иу къæбæр мæм дзы куы ’рба- 
хауы, уæд та дуне мæхи бавæййы. Ахæм хорздзинад мыл арæх не 
’рцæуы, фæлæ уæддæр, нанайы загъдау, Хуыцауæн — табу. 
Цыма арвы дуар гомæй федтон, уыйау мæхинымæр кувын 
æмæ размæ цæуын. Ау, дыууæ сылгоймагæй мын иу дæр нæ ба- 
тæригъæд кæндзæн? Зæрдæ фыды мур йеддæмæ куы ницы у. Мæ 
къахайст фæрæвдздæр и. Кæсын æмæ адæргæй мæ цæстытыл не 
’ууæндын. Биноныг сæ ныссæрфын, дуармæ æдзынæг ныккæсын 
æмæ та мæ бынаты æрлæууын. А-а, уæдæ Тугъан ардæм ратын- 
дзыдта, ардæм? Цы мæгуыр лæуд кæны. Нырма ницыма рацард- 
тæн, фæлæ мæм афтæ кæсы, цыма курынæй æвзæрдæр ницы и. 
Ме ’фсымæрмæ мæ чъылдым раздæхтон æмæ лидзæг фæдæн. 
— Нæ бон уæ нал у, Хъасболаты фырттæ, æмæ нæ иу ран 
ныууадзут! — хъуысы мæм дзулгæнæджы цъæхснаг хъæлæс. 
«Мæлгæ куы кæнон, уæддæр сæм нал æрбацæудзынæн!» — 
скарстон мæхинымæр æмæ уынджы хæрдмæ ныццавтон. Кæдæм 
цæуын, уый мæхæдæг дæр нæ зонын. Мæ размæ ницы нысан и, 
фæлæ кæдæмфæнды ацæуыныл дæр разы дæн, æрмæст нæхимæ — 
нæ. Мæйдар æхсæв бæх зонгæ фæндагыл йæ хæдзармæ куы тын- 
дза, уыйау мæ мæ къæхтæ нанамæ фæхæссынц. Æвæрд хæзнайы 
хуызæн мын у. Мæ сæр кæм фæцæвон, уый куы нал вæййы, уæд 
та мæ тъæпп ууыл фæцæуы. Йæ фырты фæстæ йæ къæбиц сафтид 
и, фæлæ бинонтæ куыддæртæй ирвæзынц. Цалынмæ нæ банафон 
и, уæдмæ сæм бацæуын хъæуы. Æдзухдæр фæтæгенхъуаг æййа- 
фынц æмæ уайтагъд хуыссынмæ фæвæййынц. Кæрчытæ ма æфту- 
анхъæдтыл абадынц афтæ тагъд. Сæ рудзынгæй рухс куынæ кæла, 
уæд мын æххормагæй хуысгæ æрцæудзæн. Мæ размæ ницы уынын, 
афтæмæй гуыргъахъхъ фæндагыл фæкæл-фæкæлгæнгæ згъорын. 
Æваст мæ тæккæ цур куыдз срæйдта, æмæ мæ удæй мæ хуылфы 
ницыуал аззади. Мæ буар сисбын абадти, цыма мын исчи мæ 
сæры цъар стигъгæ кæны, уыйау риссы. Куыдз та, æвæццæгæн, 
мæнæй фæтарсти æмæ алыгъди. Сабыргай ме ’муд æрцыдтæн. 
Мæ алфамбылай æдзынæг кæсын, фæлæ мæм иу рухсы цъыртт 
никуыцæй кæлы, иу сыбыртт мæм никуыцæй хъуысы. Талынг дуне 
ингæн фестади æмæ мæ алырдыгæй æлхъивы, тæрсын мæ кæны 
йе ’гомыг сабырдзинадæй. Арвæй мæм иу стъалы уæд та куы ферт- 
тивид. Нæдæр мæм стъалы зыны, нæдæр мæй. Рухс кæмæй кæлы, 
уыдон иууылдæр бамбæхстысты... 
Нанайы кæрты дуар байгом кодтон. Рæбыноз кæцæйдæр мæм 
чысыл рудзынджы зыхъхъырæй фæтæгены цырагъы сырхбын рухс 
разынди. Цыма мæ ирвæзынгæнæг у, уыйау ыл мæхи бафæдзæх- 
стон æмæ йæм цингæнгæйæ згъорын. Тыргъмæ схызтæн, иуцъус 
алæууыдтæн, стæй мидæмæ бацыдтæн. Нана тъахтиныл гуыбырæй 

Зынгхуыст бæллицтæ- 
123 
бады æмæ тыхулæфт кæны. Симæ пецы цур ныллæг бандоныл 
къуымбил пиры. Алан стъолыл йæ хынцинаг хынцы. Зæлинæ чи- 
ныгмæ кæсы: фæлæ йæ цæстæнгасыл бæрæг у: йæ хъуыдытæ уым 
не сты. Цæсгом — тар, æрфгуытæ — куырмæлхынцъытæ. 
— Цæмæ ’рбацыдтæ?! — фæрсы мæ тызмæгæй. Ныры хуызæн 
мæстыйæ йæ никуыма федтон æмæ сагъдауæй аззадтæн. Нанайы 
хæдзары йæхи рæбинаг кæй акодта, уый мын фæхъыг и, æмæ 
йыл æз дæр мæхи сцагътон: 
— Æмæ ды цæмæ ’рбацыдтæ?! 
— Ацу нæхимæ! 
— Дæхæдæг ацу! 
Кæрæдзийæн знæгтæ фестадыстæм. Æз æй куынæ бахъыг- 
дардтаин, уæд æм, чи зоны, мамæлайы къæбæр æрхаудаид, фæлæ 
йын ныр мæ цуры куы ницыуал раттой, уымæй тæрсгæйæ мæм 
мæстæй мæлы. Æз та йæм, мæ разæй кæй фæци, уый тыххæй 
мæсты кæнын. Иу нæ иннæуыл нæ бацауæрдид, фæлæ нæ дыу- 
уæйы дæр æфсарм уромы.Не ’хсæн цы уарзондзинад уыди, уымæн 
нæ фæлмæст зæрдæты йæ фæд дæр нал баззади. Зæлинæ мæм 
иудзæвгар æнæуынон цæстæи фæкасти, стæй та йе ’ргом чиныгмæ 
аздæхта. Рæстæгæй-рæстæгмæ дзы йæ цæстытæ атоны, цыбæл гæ- 
дыйау зæронд скъапмæ бакæсы, æмæ та, йæ быны цы бандон и, 
уый хъыс-хъыс ссæуы. 
.■> — Цом нæхимæ, — дзуры мæм фæлмæндæрæй. Йæ хъæлæсы 
уагæй йæ хорз æмбарын. Нæ хæдзармæ цæуын йæ фæсонæрхæджы 
дæр нæй. Уыцы ныхæстæ мæнæн нæ кæны, фæлæ фысымтæн. Ома 
нæ зæрды ацæуын и, æмæ уæм кæд хæринаг и, уæд нын æй раттут. 
— Æз никуыдæм цæуын! Нæ афтид лæгæты мæ цард мысын?! 
— Симæ, мæ къона, исты сын фен: тæригъæд сты, — ныфсса- 
стæй дзуры нана. 
— Быдырæй мæ роны цы нартхоры гагатæ схастон, уыдонæй иу 
гуыл скодтон, æмæ иæ цывзыдзæхдонимæ бахордтам. Кæд ма нæм 
иу галаган дæр и, уæд мæ хистæн бахъæуæд, — уайдзæфгæнæджы 
хъæлæсæй йын дзуапп дæтты Симæ. Ома куы ницы нæм и, уæд мыл 
мæ хо æмæ ме ’фсымæры цæмæн ардауыс, цыма сын къæбæр рат- 
тын мæ цæст нæ уарзы. Уыцы ныхæстæм хъусгæйæ ме уæнгтæ æрыз- 
гъæлдысты. Фæнды мæ скæуын, фæлæ æфсæрмæй мæхиуыл хæ- 
цын. Мæ цыд кæй фæдзæгъæл и, уый тыххæй фæсмоны арты су- 
дзын. Фæлтау æндæр искуыдæм куы ацыдаин, уæд истæй хъæстæ 
фæуыдаин, фæлæ ма ныр цы? Рæстæг аивгъуыдта, адæм схуыссы- 
дысты, æмæ ма кæй дуар бахойон? Фæнда мæ, нæ — æххормагæй 
хуысгæ мын æрцæудзæн. Зæлинæ дæр æрæнкъард и æмæ йæ хъус 
æддæмæ адардта, фæлæ иугæр ницы хъæстæ фæци, уæд ма йæхи 
цæсты цæмæн бафтауа. Йе ’рбацыд æй истыхуызы сраст кæнын кæй 
хъæуы, уый æмбары æмæ аразгæ хъæлæсæй дзуры: 

124 
Цомартаты Изæтбег 
— Æз хæрынмæ не ’рбацыдтæн. 
Йæ гæдыныхасмæ йын йæ хъус ничи ’рдардта, æмæ уæлдæ- 
фы æбæрæгæй атади. 
— Нæ хæдзарæй цыппар адæймаджы колхозы быдырты æхсæ- 
вæй, бонæй сæ уыргтæ хойынц. Ныр дæр чындз æмæ дыууæ хис- 
тæр чызджы æхсæвæддæ сты, афтæмæй нæ арынджы, мыст йæ 
къæдзилæй цы асæрфа, уый нæй. Нæ дурынтæ царвæй сæ тæккæ 
дзаг куы уыдысты, уæд уый æнхъæл чи уыди... — хъуысы мæм 
нанайы хъæлæс. 
Бацыдтæн æм, ныллæг бандоныл æрбадтæн æмæ йæм мæхи 
бакъул кодтон. Нана мын йæ мæллæг къухæй мæ сæрыхъуынтæ 
сæрфы æмæ хатыркурæгау дзуры: 
— Ацы хатт мæм къафетт дæр куынæ и, уæд дын цы раттон? 
Къафетт куы ацъирин, уæд мæ ахсæны рыст фенцаид, бæргæ, 
фæлæ... Сабыргай кæдæмдæр фæхауын. Сыстыныл архайын, фæлæ 
мæхиуыл мæ бон нæ цæуы. 
— Сымах тæригъæдæй мæрдты дыккаг мард кæндзынæн... Æнæ 
мадæй мæн тыххæй баззадыстут... — дард кæцæйдæр мæм хъуысы 
нанайы мæнгуд хъæлæс. Æцæг дунейы дæн æви фыны, уый не 
’мбарын. Гыцци мæм мидбылхудгæ æрбацæуы. Йæ къухты — æртæ 
чъирийы. Фынгыл сæ æрæвæрдта æмæ мæм дзы иу карст дæтты. 
— Ахæр, мæ хур, ахæр. Ахæр æмæ айрæзай. 
Йæ къухтæй йын уæлибæхы карст райстон æмæ йæ мæ дзых- 
мæ схастон. Хъуамæ йæ æвæстиатæй хæрын райдайон, фæлæ уый 
циу? Мæ фарс цæмæн срысти? Мæ хъустæ мын кæй хъæр арауы? 
— Ам цы схуыссыдтæ?! Сыст æмæ нæхимæ цом! 
Мæ цæстытæ фегом сты, æмæ фырмæстæй ссыгъдтæн. Мæ 
цуры уынын мæ фыдгæнæджы. Уый мæ ныццавта, æвæццæгæн. 
Хъæр дæр мыл уый ныккодтаид, æндæр чи. Афтæ мæм кæсы, 
цыма ме ’ппæт бæллæхты дæр уый у аххосджын, цыма æххормаг 
дæр уый тыххæй дæн, бæгънæг дæр, цыма æнæ мадæй дæр уый 
тыххæй баззадтæн. О, о, уый тыххæй! Гыццийæн иунæг сывæл- 
лон куы уыдаин, уæд мæ ницыхуызы ныууагътаид. Зæлинæ æмæ 
Тугъанæй алыгъди мæ мæгуыр мад, æмæ ма уыдоны азар мæн 
дæр басыгъта. Æгæрон маст мын мæ хъуырысæртæ ахгæдта æмæ 
мæ рæстырдæм хъуыды кæнын нал уадзы. Раст мæм зылын кæ- 
сын райдыдта, зылын та — раст. Æваст мæ къæхтыл алæууыдтæн 
æмæ йæ мæ тых-мæ бонæй ныррæхуыстон. 
— Кæс-ма ацы къулбадæгмæ! Адæмы хуыссын нæ уадзы, стæй 
ма хыл дæр кæны! — мæстыйæ дзуры Зæлинæ æмæ мын мæ фæ- 
сбнтæ тымбылкъухæй хойы. Æз дæр мæхи æфхæрын нæ уадзын. 
Æрхауын, фестын æмæ та йæ ныццæвын, æрхауын, фестын æмæ 
та йæ ныццæвын. Иу нæ иннæуыл нæ ауæрды, иу нæ иннæмæн 
нæ хатыр кæны. Ацал-ауал азы нæ зæрдæты цы маст æрæмбырд 

Зынгхуыст бæллицтæ 
125 
и, уый кæрæдзиуыл калæм, нæмæм, хойæм кæрæдзи. Чи кæй тых- 
джындæр ныццæва,ууыл йæ уды быцъынæг скъуыны. Алчидæр 
нæ йæ разы уыны йе знаджы æмæ йыл архайы фæуæлахиз уæвы- 
ныл. Зæлинæ мыл фæтых и. Пъолмæ мæ аппæрста, мæ фæсонтæ 
ма мын иу цæф ныккодта æмæ феддæдуар и. Йæ фæдыл ма бæргæ 
рауадтæн, фæлæ йæ талынджы нал ссардтон. Тыргъæй кæртмæ 
хъавгæ æрхызтæн æмæ уынджы ’рдæм куырмæджы фæцæуын. 
Æвиппайды мæ къах цæуылдæр скъуырдтон æмæ размæ бахауд- 
тæн. Цыдæр тых мæ хæрдмæ систа, æмæ кæдæмдæр атахтæн. 
«Зæлинæ! — арвæрттывдау февзæрди мæ сæры. Фæнды мæ 
мæ хойы акъабазтæ кæнын. Мæ къухтæ атымбыл сты, мæхи раз- 
мæ аппæрстон, фæлæ ницæуыл фæхæст дæн. Талынджы мæ хъус- 
тыл цы уынæр ауади, уымæй бамбæрстон, йе рагъыл мæ хъуг кæй 
систа, уый, æмæ мæхиуыл æрхудтæн. Мæ зæрдæ æрфæлмæн и, 
мæ маст мæ риуы атади. Зæлинæ мæ кæй нæ аппæрста, уый мын 
æхсызгон у. Ме ’нæуаг мийы тыххæй мæм фæсмон æрхъардта, 
æмæ мæ æрфæндыди мæ хойæ хатыр ракурын. Дуары цур мæ 
баурæдта Зæлинæйы хъæлдзæг чыр-чыр. 
— Хъугыл дæхи кæй скъуырдзынæ, уый æз зыдтон æмæ дын 
барæй ницы загътон. Уадз æмæ йæ зонай, хистæр хомæ къух 
исын куыд хъæуы, уый. 
— Бахатыр кæн. Фæрæдыдтæн. Фыццаг æмæ фæстаг хатт 
фæуæд. 
) Кæрæдзи къухтыл фæхæцыдыстæм æмæ сабыргай нæхимæ 
араст стæм. 
* * * 
Тугъанимæ хъæддаг гæдытау фæхъуызæм кæрæдзи фæдыл. 
Талынджы йæ дзæбæх нæ уынын æмæ мæхимидæг тыхсын. Стæм 
хатт мын æрбайсæфы, æмæ мæ зæрдæйы гуыпп-гуыпп ссæуы 
фыртæссæй, йæ сау æндæрг ын куы ацахсын, уæд та æрсабыр 
вæййын. Мæ зæрдæ ныртæккæ уымæй фидардæр никæмæй у. Афтæ 
мæм кæсы, цыма йемæ цыфæнды тæссаг ранмæ дæр бацæуин, 
цыма хохы сæрты дæр ахизин. Рæстæгæй-рæстæгмæ йæ хъус исты 
уынæр куы ацахсы, уæд зæххыл æрхуыссы æмæ иучысыл бан- 
хъæлмæ кæсы, стæй та йæхиуыл хъавгæ схæцы æмæ дарддæр араст 
вæййы. Дисы мæ æфтауы йæ арæхстдзинад. Йæ цæргæбонты су- 
дзины быныйас дæр куы ницы радавта, уæд йæхи афтæ дарын кæм 
базыдта? Цыма фæдысгарджыты скъола каст фæци, уыйау йæ 
нысанмæ ныгъуылдтытæгæнгæ тындзы. Нырма йæ ничима бафиппайд- 
та æмæ æнæкъуылымпыйæ цæуы размæ, æз та йæ фæстæ уайын. 
— Фæлæуу-ма дзы афтæ, фæлæуу, гауыримассыдз! — хæрзхæс- 
тæгæй мæм хъуысы нæлгоймаджы хæрхæргæнаг хъæлæс. Фæнды мæ 

126 
Цомартаты Изæтбег 
цæхгæр фæзилын æмæ нæхимæ алидзын, фæлæ мæ Тугъан нæ уадзы. 
Зæххыл та фæтъæпæн и æмæ мын къухæй йæ цурмæ амоны. 
Куыд ныфсджын у, æвæдза. Æз та афтæ уæндон кæд суыдзынæн, 
цымæ? Алы сыбырттæй кæд нал тæрсдзынæн? Йæ фарсмæ мæхи 
’руагътон æмæ зыр-зыр кæнын. Бæстæ басабыр, ныхъхъус. Хъæу 
оафынæй. Куыйтæ дæр нал рæйынц. 
— Цом, мацæмæй тæрс, — мынæгхъæлæсæй мæм дзуры Тугъан. 
— Куы нæ ’рцахса, уæд та? 
— Нæ нæ ’рцахсдзæн, — фидарæй мын зæрдæ æвæры ме ’фсы- 
мæр. Йемæ цæуын мæ бæргæ нæ фæнды, фæлæ мын хуыздæр 
гæнæн нæй. Сыдæй амæлыны бæсты мæ хъалагъур æрцахсæд. Цы- 
фæндыйæ дæр хъуамæ ахсæв цæкуытæ скæнæм. Мæ цæстытыл уайы 
Зæлинæйы æнкъард цæсгом. Къæбæргур кæмæ ацæуа, уый нæ зоны 
æмæ йæ цæссыгтæй йæхи ’хсы. Нартхор давыныл дæр уый тых- 
хæй сразы дæн. Хъуамæ йын иу кæрддзæм уæддæр æрбахæссон. 
Тугъан сыстади, цом. зæгъгæ мын къухæй ацамыдта æмæ гуы- 
быр-гуыбыр азгъордта. Йæ фæдыл та тæрсгæ-ризгæйæ араст дæн. 
Къутутæм бахæццæ стæм æмæ нæ алыварс хъалагъуры агурæм. 
Никуы æмæ ницы. Зæрдæ йæ цæлхъ-цæлхъæй фенцади. 
— Ды мидæмæ бахиздзынæ æмæ нартхæрттæ дæлæмæ æппар- 
дзынæ, — мæ хъусы мын дзуры Тугъан. 
— Æз нæ уæндын. 
— Ма тæрс. Æхсæвгæс куы фæзына, уæд-иу нартхоры сæр 
æнцад бад, æз та къутуйы бын бабырдзынæн, æмæ нæ нæ фендзæн. 
— Дæхæдæг-ма схиз. 
— Хуынкъ æгæр нарæг у, уистæн та сæттæн нæй. Хъалагъур 
уайтагъд ам æрбалæудзæн. 
Кæй кой кæнай — къæсæрмæ. Цыма нын хъахъхъæнæг нæ 
ныхас фехъуыста, уыйау йæ хъæлæсы дзаг нытътъæлланг ласта: 
— Фæлæуу-ма дзы, афтæ, фæлæуу, гауыримассыдз! 
Мæ удæй мæ хуылфы ницыуал аззади. Мæ зæнгтæ адон сты, æмæ 
зæххыл фæтьæпæн дæн. Тугъан мæ къутуйы бынмæ баласта, æмæ 
æнхъæлмæ кæсæм. Цы ’рцæудзæни дарддæр? Фендзæн нæ æви нæ? 
Уæззау цырыхъхъытæ нæм сабыргай æрбацæуынц. Ныртæк- 
кæ нæ мысты лæппынтау сæ быны ныцъцъист кæндзысты. Мæ 
акомкоммæ æрлæууыдысты. Цæмæй мæ æнæнхъæлæджы мацы 
хъист сирвæза, уый тыххæй мæ дзыхыл ныххæцыдтæн æмæ ме 
сфæлдисæгмæ кувын, мæхи æмæ йыл ме ’фсымæры фæдзæхсын. 
Æвæццæгæн, йæ зæрдæ истæмæ фехсайдта. Нæ кæрон кæй æр- 
хæццæ, ууыл гуырысхо нал кæнын. О Хуыцау, бахиз нæ! Дæ 
сидзæр хъæбултæ куы стæм. Ардæм ницыхуызы æрбацыдаиккам, 
фæлæ нæ не ’ххормаг гуыбынтæ æрбатардтой. О Хуыцау... Фыр- 
тæссæй мæ улæфт баурæдтон æмæ мæ цæстытæ ныхгæдтон. Цы- 

Зынгхуыст бæллицтæ 
127 
дæр сыф-сыф мæм æрбайхъуысти, стæй цырыхъхъытæ сæ бына- 
тæй фезмæлыдысты. Сæ уынæр адард и, æмæ мæ зæрдæ æгъатыр 
æлхъивæнтæй феуæгъд и. 
— Йæ фындз мах цур куынæ ныссæрфтаид, уæд ын хаугæ 
акодтаид?! — мæстыйæ дзуры Тугъан. Къутуйы бынæй абырыди 
æмæ мын мæ къухыл ахæцыди. 
— Ныр дзы мауал тæрс. Цалынмæ мах ам уæм, уæдмæ нæм 
нал æрбацæудзæн. 
Ме ’фсымæры æууæнк ме уæнгты ахъардта, æмæ ставд уисæй 
быд кауыл хæрдмæ фæхилын. Мæнæ æмбæрзæны тæккæ цур — иу 
чысыл хуынкъ. Уымæ кæсгæйæ мæ ныфс асасти. Ацы зыхъхъы- 
ры Тугъан нæ, фæлæ æз дæр нæ бацæудзынæн. Ау, нæ тухæнтæ 
фæдзæгъæлы сты уæдæ? Хъуамæ фæстæмæ афтидармæй аздæхæм? 
Нæ, нæ! Фæлтау мæ хъалагъур ам æрбаййасрæд. Ставд уисы кæ- 
роныл мæ тых-мæ бонæй æрхæцыдтæн æмæ йæ асастон. Мæ сæр 
дзы батьыстон æмæ ме уæхсчытæ мидæмæ æфсæрын. Тыхтæ-амæлт- 
тæй бахызтæн, нартхорыл бадын æмæ цинæй мæлын. Ехх, ныр 
адон иууылдæр мах куы уаиккой! 
— Ирбег, кæм дæ? Рæвдздæр! — тыхстхуызæй мæм дзуры 
Тугъан. 
Стыр æфсиртæ уырзæй æвзарын æмæ йæм сæ æппарын. 
— Фæлæуу-ма дзы афтæ, фæлæуу!— дардæй мæм хъуысы хъа- 
лагъуры хъæлæс. Йæ хиндзинад ын бамбæрстон. Рæстæгæй-рæс- 
тæгмæ тæрсын кæныны тыххæй срæцугъы уыцы ныхæстæ. Бын- 
тондæр æрсабыр дæн æмæ нартхæрттæ зæхмæ калын. 
— Æгъгъæд у, рахиз, — дзуры та мæм Тугъан, фæлæ æз мæ 
куыст нæ уадзын. 
— Æгъгъæд у! Рæвдздæр рахиз! — бæлвырд фæтыхстхуыздæр 
и йæ хъæлæс. Мæхиуыл ныххæцыдтæн æмæ зæхмæ нæ тагъд кæ- 
нын. Мæ цæст утæппæт фæллоймæ кæсынæй не ’фсæды. Алырды- 
гæй мæм хъуысы мыстыты хыртт-хыртт, æмæ сæм мæстæй мæ- 
лын. Уыцы ’лгъаг цæрæгойтæ æфсæстæй тъæпп хауынц, æхсæ- 
вæй, бонæй быдырты йæ уыргтæ чи хойы, уыдон та сæ хъиутæ 
хæрынц. Кæм и Хуыцауы рæстдзинад? Раст бæргæ нæ кæны, 
фæлæ йын цы мæ бон у? Æвæндонæй æрхызтæн, нартхæрттæ мæ 
роны бавгæдтон æмæ Тугъаны фæдыл нæхимæ араст дæн. 
— Æ, уæртæ гауыримассыдзтæ! — цыма уыцы ныхас йеддæмæ 
ницы зоны, уыйау хъæр кæны æхсæвгæс. Мæ къух феуæгъд и, 
æмæ нартхæрттæ зæххы хай баисты. 
— Хæц-ма сыл! Хæц-ма сыл! — хъуысы мæм йæ тызмæг хъæ- 
лæс, æмæ, мæ хъарутæ цы кæрдынц, уымæй размæ лидзын. Лæф- 
лæфгæнгæ нæ кæрты смидæг дæн. 
— Дæ нартхæрттæ цы фесты? — тыхстхуызæй мæ фæрсы Тугъан. 

128 
Цомартаты Изæтбег 
— Зæхмæ мын æркалдысты. 
— Хæлиудзых! 
Аххосджын дæн æмæ ницы дзурын. 
— Фæстæдæр сæм куы ацæуæм, уæд ма сæ ссардзынæ? 
— О, — дзуапп ын дæттын æнæдызæрдыгæй. Йæ нартхæрттæ 
кæй бахъахъхъæдта, уый тыххæй дзы хуымæтæджы бузныг дæн. 
Мæ хъæбысы йæ акæнин раст. Къласы та йæм мæстæй фæмæлын. 
Фæстаг партæйыл бады æмæ ахуыргæнæджы æппындæр кусын 
нæ уадзы. Йæ дзæгъæлдзырдæй йын банцайæн нал вæййы. Иуда- 
дзыг мæм йæ чыр-чыр хъуысы. Мæ цæсгом фырæфсæрмæй артау 
фæсудзы. Афтæ мæм фæкæсы, цыма не ’мбæлттæ уый æдде мæ- 
ныл дæр фæхудынц. Исты йын куы фæзæгъын, уæд мæ ныххафт 
ласы æмæ иуварс ацæуы. Ахæм рæстæг æй æппындгер нал фæ- 
уарзын, фæлæ та мын ныр мæлæты тынг садджын и. Йæ фæдыл 
уатмæ цингæнгæ бацыдтæн æмæ Зæлинæйæн нæ хабæрттæ дзу- 
рын, фæлæ уый мæ хус ныхæстæ ницæмæн хъæуынц. Нартхæрт- 
тæ тагъд-тагъд згъалы æмæ сæ тæвд къæйыл æвæры. Æртæйæ 
дæр схъæлдзæг стæм. Искуы ма нын карз фыд æмæ æгъатыр фы- 
дыус и, уый нæ хъуыдыйы кæрон дæр нал и, фæлæ бабайæ нæ 
ферох стæм. Æддæмæ цæмæ рацыди, нæ зонын. Æвæццæгæн нын 
нæ ныхас фехъуыста æмæ нæм зæрдаивæй æрбакасти. Талынджы 
кæй бадæм, уый та йæ бынтон дисы бафтыдта æмæ нæ фæрсы: 
— Цы кусут? 
Зæлинæ æмæ Тугъан ныхъхъус сты. Æз сæ куы иумæ бакæ- 
сын, куы — иннæмæ. 
— Цы кусут, зæгъгæ, уæ нæ фæрсын?! 
Фыртæссæй не ’взæгтæ аныхъуырдтам æмæ нæ иуы дзыхæй 
дæр хъыпп-сыпп нал хауы. Уат ныссабыр и, æрмæст цæкуыты 
къæрцц-къæрцц цæуы. Мæ комыдæттæ сæм уайынц, фæлæ змæ- 
лын нæ уæндын. Сабырдзинад æгæр ныддæргъвæтин и, æмæ, баба 
истæуыл куы фæгуырысхо уа, уымæй тæрсгæйæ æз мæнгуд хъæ- 
лæсæй сдзырдтон: 
— Æххормаг стæм æмæ цæкуытæ кæнæм. 
— Æмæ уын нартхор кæм уыди? 
Ахæм фарстмæ йæм æнхъæлмæ нæ кастæн æмæ ныхъхъус дæн. 
— Цырагъ-ма ссудзут! 
Афтæ карзæй нæм куы сдзуры, уæд дзы æвыдæй нал аирвæ- 
зæм. Ау, ацы æххормагæй ма нæ нæмгæ дæр кæндзæн? Цы зæр- 
дæйæ? Мæнæ нæ къæхтыл тыххæй куы лæууæм. 
( — Фæтæген дзы нæй, — ныхкъуырдæй йæм дзуры Зæлинæ. 
* Баба ацыди æмæ уайтагъд фæстæмæ фездæхти. Йæ галиу къухы 
— фæтæгены цырагъ, рахиз къухы та — ме сæфт кæмæй уынын, 
уыцы лыстæг цым лæдзæг. Йæ сау цæстытæ знæт æрттывд кæ- 

Зынгхуыст бæллицтæ 
129 
нынц. Диссаджы адæймаг у. Иуæй, æххормаг стæм, иннæмæй 
нæм фæтæген нæй, уый та нын лæдзæг æрбахаста. Афтæ хæрам 
нæм цæуыл у, цымæ? Цæуыннæ нæ уарзы? 
— Нартхор уын кæм уыди?! 
— Нана нын радта, — йæ ныхæстыл йæхæдæг дæр не ’ууæн- 
ды, афтæмæй зæхмæ кæсгæйæ дзуры Тугъан. 
— Цы загътай, цы?! Сайгæ дæр ма мæ кæныс?! — нытътъæл- 
ланг ыл ласта баба æмæ йын лæдзæгæй йе рагъыл æрцыди. Тугъа- 
ны æрдиаг ссыди, æмæ се ’хсæн алæууыдтæн. 
— Уый ма нæм: æз сæ радавтон къутутæй. 
-Ды?! 
— О. Уыцы гыццыл хуынчъы Тугъан нæ бацыдаид... 
— Худинаггæнджытæ! — хъæр кæны баба æмæ нæ хойы. Тугъан 
рудзынгыл агæпп ласта, æз та дуар мæ сæрыл ахастон. Мæ буар 
афтæ тынг дуды, æмæ дзы улæфын нал фæразын. Тыхтæй-амæлт- 
тæй скъæтмæ бацыдтæн æмæ сæгъты ’хсæн ныббырыдтæн. 
— Ирбег, Ирбег, — хъуысы мæм кæртæй Зæлинæйы сабыр 
хъæлæс, фæлæ йæм ницы дзурын. Ныртæккæ мæ æппындæр ничи 
хъæуы. Фæнды мæ æрмæстдæр бафынæй уæвын æмæ амæлын. 
Хуыцауæй æндæр ницы хорздзинад курын, фæлæ мын уый дæр 
йæ цæст нæ уарзы. 
* * * 
Хъуынтъыз арв цыма фырмæстæй зæхх аныхъуырынмæ хъа- 
вы, уыйау æм æлхынцъæрфыгæй кæсы. Стæм хатт ыл уазал æр- 
тæхтæ ныккалй, æмæ йæ тар цæсгом зына-нæзына фæрухс вæййы, 
стæй та йыл пъæззыйау ныффæлдæхы æмæ йæ иудзæвгар йæ дзæм- 
бытæй нал суадзы. Тыгъд быдыры цъæпп-цъæпгæнгæ цæуæм дыу- 
уæйæ, ме ’фсымæр æмæ æз, цæуæм тыхст æмæ уырыдæй. Разæй 
нæм æппындæр ницы зыны, уымæн æмæ фæндаг æхгæд у фæздæг- 
хуыз пъæра мигъæй. Афтæ мæм кæсы, цыма дзы цыдæр тæссаг 
цæрæгойтæ змæлы, æмæ йæ уындæй мæ зæрдæ риссы, уынгæг 
хъуыдытыл мæ æфтауы. Мæ мæгуыр мады хал ахордтон, æвæц- 
цæгæн. Йæ хъарджытæй тынгдæр ницæмæй фæлмæцыдтæн. Мæ 
уд-иу æрдуйæ нарæгдæр сси, цæрын мæ-иу нал фæндыди, æмæ 
сæ ныр мæхицæн хъыгзæрдæйæ фæлхат кæнын. Мæ сæрымагъзы 
ныффидар сты, æмæ сæ куы фервæзин, уымæ бæллын, фæлæ сыл 
мæ бон нæ цæуы. Мæ царды уавæртæ бынтон куы ныззаууат вæй- 
йынц, уæд мæм кæцæйдæр рахъуызынц æмæ мæ хъусты зæлын 
райдайынц. Ныр дæр мын ахæм рæстæг у, æмæ тыхстæй мæлын. 
Баба нын хæринаг куынæ дæтты, стæй нын колхозы нартхорæй 
давын куынæ уадзы, уæд цы фæуæм? Нæ хъаст кæмæ бахæссæм? 
9 Цомартаты Изæтбсг 

130 
Цомартаты Изæтбег 
Хуыцаумæ? Æмæ йæм кæдæм фæцæуæм? Адæммæ? Æмæ сæ сæхи 
мæтæй махмæ æвдæлы? Уæдæ кæмæ? — фæрсын мæхи, фæлæ мæ 
фарстæн дзуапп раттын нæ фæразын. Иу (Ьæрæз ма нын баззади, 
æмæ йæм сабыргай цæуæм. Сæрды нæ футæг ирвæзын кæны, 
фæззæджы та — хуыскъæл. Футæгæн бæстыл йæ кой дæр нал и, 
фæлæ ма кæд искуы хуыскъæлы муртæ ссарйккам. Ау, хъысмæт 
нæм бынтон æгъатыр куыд разындзæн? 
Тугъан зæронд лæгау ныггуыбыр и. Йæ афтид ахсæн æй раз- 
мæ куынæ тæрид, уæд æй хæдзыкъайæ дæр нæ бауромин. Цæхгæр 
фæзилид æмæ хъæуы ’рдæм ныййарц уаид, фæлæ йын абон хи- 
вæнд митæ кæнæн нæй. Арвæй зæххы астæу хуыскъæл йеддæмæ 
йæ зæрдæ ницæуылуал лæууы, æмæ быхсы. Æвæндонæй мæ фарс- 
мæ цæуы æмæ йæ фындзы бын тыхстхуызæй хъуыр-хъуыр кæны: 
— Дзæгъæлы рацыдыстæм. Ацафон ма дын уым исчи махæн 
хуыскъæл уадзы. 
Йæ ныхæстыл æууæндын мæ нæ фæнды. Куы сыл баууæндон, 
уæд мæ ныфс бынтондæр асæтдзæн, æмæ та мæм мæхи марыны 
зонд æрцæудзæн. Нæ, фæлтау мæнæ ацы гуыргъахъхъ фæндагыл 
куырмæджы лæгæрд, æмæ дæ зæрдæ истæуыл лæууа. Æнæхъæн 
быдыры иу хуыскъæл дæр мауал уа, уымæн уæвæн нæй. Бæх кæм 
атулы, уым дæр ма æрду куы аззайы. Куы ницы дзы ссарæм, уæд 
цы фæуыдзыстæм, уый нæ зонын, фæлæ мæ рагацау ууыл сагъæс 
кæнын нæ фæнды æмæ мæхи æндæр хъуыдытыл æфтауын. Куын- 
нæ стæй. Иу рухс хъуыды дæр мæм хæстæг нæ цæуы. 
Мæ зæнгтæн сæ хъару асасти, æмæ мæ коммæ нал кæсынц. Мæ 
уд ма æрмæстдæр иу мæнг халыл хæцы. Ныртæккæ уый дæр аскъу- 
ындзæни, æмæ цъыфы дæлгоммæ ахаудзынæн. Мæлæтæй нæ тæр- 
сын, фæлæ мæ æгады мардæй мæлын нæ фæнды — чъизи быдыры, 
куыдзы къæбылайы хуызæн. Æмæ цæуын тыхтухæнтæгæнгæ, хуыз- 
дæр цардмæ æнхъæлмæ кæсгæйæ. Диссаг у зæрдæ, тынг диссаг... 
Иу сыбыртт никуыцæй хъуысы. Æрмæст хуылыдз фæндагыл 
нæ фæллад къæхты цъæпп-цъæпп цæуы. Афтæ зыны, цыма ду- 
нейы сабырдзинадмæ уыцы æмыр цъæпп-цъæпп куынæ ныхилид, 
уæд бынтондæр багоби уаид. Нарæг къанаумæ ныххæццæ стæм 
æмæ йæ уæлхъус тæфæрфæсгæнæгау лæууæм. Ламихуыз дон дзы 
рахизырдæм ивылы, фæлæ мах уымæ нæ кæсæм. Тасы нæ æф- 
тауы, йæ фæйнæфарс хуымгонды хуызæн кæй у, уый. Хъæды 
рагъыл ма хуытæ картофы хуым сфæйлауынц афтæ. Иу гæбаз 
дæр дзы æнæкъахтæй нал ныууадзынц. 
— Æз дын нæ загътон! Дзæгъæлы рацыдыстæм! — цыма, адæм 
Эсуыскъæл кæй скъахтой, уым аххосджын æз дæн, уыйау мæм 
рæхуыстæй дзуры Тугъан. Йæ кæстæр æфсымæрæн ныфсытæ не 
• вæры, фæлæ ма йын йæ зæрдæ сæтты. Ахæм æнæмбаргæ адæй- 

Зынгхуыст бæллицтæ 
131 
маг дзы никуыма федтон. Цыма мын мæ мидуайдзæф бамбæрста, 
уыйау мæм фæлмæндæрæй дзуры: 
— Иу ран ма зонын хуыскъæлджын бынат, æмæ йæ æххæст 
бабæрæг кæнæм. Æцæг, дард у, æмæ куынæ бафæразай... 
Фæрсæгау мæм кæсы. Æз ныртæккæ авд хохы сæрты ахизы- 
ныл дæр разы дæн, æрмæст дзы хуыскъæл разынæд. 
— Цом. Бафæраздзынæн, — дзуапп ын дæттын фидарæй. 
Æнæдзургæйæ та араст и. Зæхмæ мæ цæст дарын, афтæмæй йæ 
фæдыл цæуын. Адæм дзы иу хуыскъæл дæр куыд нал ныууагътой, 
ууыл дис кæнын. Фæндагæй ахызтыстæм, æмæ мын бæзджын цъы- 
фы цæуын бæлвырд фæзындæр и. Адæймагæн йæ бон куыд бирæ 
у, æвæдза. Кæцæй мæм æвзæрынц, цымæ, уыйбæрц хъарутæ? 
Цалдæр суткæйы мæ ахсæны рыстæй куы мæлын, уæд ма мæхи 
хæссын куыд фæразын? 
Адагыл галиуырдæм базылдыстæм æмæ хъæдмæ нæ ных са- 
рæзтам. Мæ къæхтæ куы цъыхырыйы ныссуйтæ вæййынц, куы — 
бæрзонд уымæл фæсалыл. Размæ бахауын, тыхтæй-амæлттæй сы- 
стын æмæ та Тугъаны фæдыл атындзын. Мигъæй мæм иу ныллæг 
дурын цырт разынди. Хæмпæлы бын фæци æмæ æнкъардæй лæууы. 
— Ацы ран иунæгæй чи хуыссы, цымæ? Йæ зиан хъæуæй 
афтæ дард чи рахаста? — фæрсын Тугъаны. 
— Революционер уыди. Урсгвардионтимæ тох кæнгæйæ ам 
хъæбатырæй фæмард. 
— Мæгуыр йæ бон. 
— Мæгуыр уый бон нæу, фæлæ — мах. 
— Цæ^æн? 
— Уый иу мард акодта æмæ фæци, мах та алы бон мæлæм. 
— Айфыццаг ды уроктæй куы ралыгъдтæ, уæд нын нæ ахуыр- 
гæнæг диссаджы хабæрттæ радзырдта. 
— Уагæр уын цы радзырдта? — былысчъилæй мæ фæрсы Тугъан. 
— Революционертæ, дам, сæ туг мах тыххæй ныккалдтой. 
— Ахæм æдылы ныхæстæ кæй фæкæны, æз дæр дзы уый тых- 
хæй алидзын. 
Мæ дзых бахæлиу и, æмæ йæм дисмæ кæсæгау кæсын. 
— Цы мæм ныдздзагъыр дæ? Нæ мæ ’мбарыс? 
— Æмбарын дæ, фæлæ... Азæ Борисовнæ æдылы нæу... 
— Бæгуыдæр у. 
— Нгеу. 
— Сывæллæтты зылын фæндагыл чи аразы, уый цы схонæн и 
уæдæ? 
— Кæм нæ аразы зылын фæндагыл? 
— Ацы революционер йæ туг калыны бæсты йæ цард куы ба- 
хъахъхъæдтаид æмæ нын ныр фæйнæ къæбæры куы раттид, уæд 

132 
Цомартаты Изæтбег 
сыдæй нæ мæликкам, — йæ къух мыл ауыгъта Тугъан æмæ дарддæр 
араст и. Афтæ мæм кæсы, цыма ме ’фсымæр йæ цъыф къæхтæй 
дзуарыл бацыди, цыма йæ ныртæккæ арв æрцæвдзæн, æмæ сау 
æвзалы фестдзæн. Йемæ мæ цæуын дæр нал фæнды, фæлæ мын 
хуыздæр гæнæн нæй, æмæ æнæбары къахдзæфтæ кæнын. Иугæр 
ахæм сыгъдæгзæрдæ адæмы ныхмæ сдзырдта, уæд æппындæр хуыс- 
къæлтæ нал ссардзæн. Мæ фæлладыл ма маст æмæ тас бафтыдысты 
æмæ мæ удхарæй марынц. Мигъ бынтондæр ныббæзджын и. Уазал 
дымгæ йæ уигъы æмæ йæ мæныл æгъатырæй рæцугъы. 
— Ам-ма иучысыл нæ фæллад суадзæм, — дзурын Тугъанмæ, 
фæлæ мæ уый мурдæр ницæмæ дары. Рæстæгæй-рæстæгмæ мигъы 
аууон фæвæййы, стæй та мæм йе ’ндæрг разыны. Уæртæ зæхмæ 
æргуыбыр и æмæ дзы йæ гыццыл белæй цыдæртæ къахы. Йæ 
къух йæ дзыхмæ схаста. «Хуыскъæл у, æвæццæгæн!» — цины 
уылæн анхъæвзта мæ риуы, æмæ йæм мæхи баппæрстон. Иу чъи- 
зи хуыскъæл зæххæй фелвæстон æмæ йæ зыдæй хæрын. Цы ад- 
джын у, æвæдза! Ме ’фсымæрæй ныры хуызæн никуыма фæбуз- 
ныг дæн. Мæ хъæбысы йæ акæнин раст, фæлæ мæ ацы æххорма- 
гæй буц митæм не ’вдæлы. Мæ бел зæххы фæсагътон æмæ къа- 
хын. Хуыскъæлтæй мæм рæсугъддæр чи фæкæсы, уый ахæрын 
æмæ та дарддæр ацæуын. Мæ ахсæны рыст фæсабыр и. Цард 
мæм бынтон æвзæрæй нал зыны. Мæ мады хъарджытæ дæр мæ 
хъусты нал зæлынц. Афтæ мæм кæсы, цыма арв мигъæй асыгъ- 
дæг и, æмæ мæ хур йæ хъарм тынтæй батавта. Ацы хуыскъæлтæ 
ма адæмæй куыд аирвæзтысты, цымæ? Æвæццæгæн, мах амон- 
дæн. Къахын æмæ сæ мæ дзæкъулы æвгæнын. 
— Фæлæуу-ма, цыдæр къæрцц фæцыди, — тарстхуызæй мæм 
дзуры Тугъан. 
Цæмæй тæрсы, цымæ? Исчи куы ’рбацæуа, уæд дзы уый фаг 
дæр разындзæн. Фæнды мæ мæ хъуыды зæгъын, фæлæ мæ бон 
нæу. Бирæгъы уындæй ме ’фсæртæ нындзыг сты. Мæ сæры цъар 
мын цыма исчи стигъгæ кæны, уыйау риссы. Мæ буар сисбын 
абадти æмæ йæ зыр-зыр цæуы. 
— А-а-а! — мæ хъусты иннæрдæм хизы ме ’фсымæры удаист 
æрдиаг. Сырд нæм йе знæт цæстытæй комкоммæ кæсы æмæ ныл 
тас æфтауы. Йæхи ныл куы ныццæвид, уæд нæ акъабæзтæ кæнид, 
фæлæ нæм, цæмæдæр гæсгæ, не ’вналы. Йæ чъылдым нæм раз- 
дæхта æмæ мигъы æрбайсæфти. Фæнды мæ мæхиуыл схæцын, 
фæлæ мæ зæнгты æппындæр хъару нæй. 
■ — Цом рæвдздæр, науæд нæ бахæрдзæн, — тыхстхуызæй дзу- 
ры Тугъан. Йæ дзыгъуыр цæсгом цикъæйау ныффæлурс и. Цæс- 
тытæ фыртæссæй ныхъхъоппæг сты. 
Мæ бынатæй змæлын нæ уæндын. Афтæ мæм кæсы, цыма 

Зынгхуыст бæллицтæ 
133 
бирæгъ дард нæ ацыди. Ацы æнæхайыры мигъ йæхи искуыдæм 
куы айсид, уæд æй уыниккам, æмæ нын æнцондæр лидзæн уаид. 
Цæй, донласт хуылыдзæй нæ тæрсы. Цы ныл æрцæуинаг уа, уый 
ныл ам дæр æрцæудзæн. Тыхтæй-амæлттæй сыстадтæн æмæ фæс- 
тæмæ фæкæс-фæкæсгæнгæ хъæуы ’рдæм ныййарц дæн. Тугъаны 
куы фæндид, уæд мæ разæй фæуаид, фæлæ мæ бирæгъæй хъахъ- 
хъæны, æмæ дзы хуымæтæджы бузныг дæн. 
* * * 
Уазал мæм ныры хуызæн никуыма бахъардта. Ирдгæ гом 
сарайы дыууæрдæм дымы æмæ мæ буары иннæрдæм хизы. Æмæ 
дзы хизгæ дæр куыд нæ кæна. Тæнæг морæ вельвет къепкæ, зæ- 
ронд тæнæг хæдон æмæ хæлаф, скъуыд цъындатæ æмæ сыдзыл- 
бырд хæцъил дзабыртæ адæймагæн хъуамæ зымæджы хъызты цы 
тавс раттой? Цыма уынджы бæрæгастæу мадард бæгънæгæй лæу- 
уын, уыйау ихæнæй мæлын. Мæ къухтæ æмæ мæ къæхтæ ницы- 
уал æмбарынц, хъустæ риссынц. Цъенгæ уæлдæф куы сулæфын, 
уæд мæ фындзы фæрстæ кæрæдзиуыл аныхæсынц. 
Мæ хо æмæ ме ’фсымæр дæр мæнæй хуыздæр уавæры не сты. 
Кæд Тугъаныл махæй уæлдай пырхытæ къурткæ ис, уæддæр йæ 
цæсгом цъæх-цъæхид дары, былтæ ныссау сты. Кæуындзаст цæс- 
тытæн сæ цæссыг мæнæ-мæнæ фемæхсдзæн. Мæ къухтæ мæ ком- 
мæ нæ кæсынц, фæлæ уæддæр ихы къæртты хуызæн уазал хæ- 
цæнмæ фæлæбурын æмæ згæхæрд хырхыл мæхимæ рахæцын. Фа- 
лæрдыгай та йыл Зæлинæ хæцы. Тугъан йæ къæхтæ зæххыл хойы 
æмæ хойы. Рæстæгæй-рæстæгмæ дзы рынчын куыдзы къæбылайы 
хъыс-хъысау цыдæр æнахуыр мыртæ схауы. Суджы лыггæгтæ 
фæрæтæй æрсæтты æмæ та гæппытæ кæнын райдайы. 
— Мæ къухтæ мæхицæй нал сты, Зæли. Цом-ма мидæмæ. 
Нæхи батавдзыстæм æмæ уайтагъд фæстæмæ фездæхдзыстæм. Цом- 
ма, Зæли-и, — лæгъстæхуызæй дзурын ме ’ргъæвст хомæ. 
— Иугыццыл-ма бафæраз, науæд та ныл уыцы иблис бабайы 
сардаудзæн, — Дунетханы рудзынджы ’рдæм мын сæрæй амоны 
Зæлинæ. Æрбауади мæм æмæ мын мæ къухтæ æууæрды, йæ ко- 
мытæфæй мын сæ хъарм кæны. — Стæй нæ уат амæй хъармдæр 
у? Нæ сугтæ нын нæ рынчын фыдæн ауæрды. Науæд зындоны 
арты басудзæд, кæд мах фыдыл нæ тыхсы! Ахæм саузæрдæ адæй- 
маг искæуыл батыхса, уый мæ никуы бауырндзæн. 
— Уæдæ мæ къæхтæ кæм стæфсын кæнон? Куы фæхауынц... 
— Дæуæй афтæ, мæнæн нæ сийынц? Мæ цъындатæ бынтон 
бызгъуыр мæнæн куы сты. Уадз æмæ амæлæм. Кæд нæ нæ би- 
рæгътæ фервæзиккой. Уæддæр нæ сæ мæрдты удхæссæг уынынц. 

134 
Цомартаты Изæтбег 
— Мæн мæлын нæ фæнды! — мæстыйæ дзуры Тугъан. — Адон 
куыд ныхъхъæмп уыдзысты, уый хъуамæ мæхи дыууæ цæстæй 
фенон! 
— С-с! Фехъусдзæн дæ, — йæ къух æм тилы Зæлинæ. 
— Æмæ мæ фехъусæд! Æз дзы æппындæр ницæмæй тæрсын! 
— Зæли, цом-ма мидæмæ. Уыйфæстæ нæ-иу баба фæнæмæд, — 
лæгъстæ кæнын мæ хойæн, фæлæ уый къæрттæй цъула не ’ппары. 
— Къухæй куы нæмид, уæд бæргæ, фæлæ лæдзæгæй нæмы, 
йæхи дзы амара! 
— Иу хатт ма мæм лæдзæг куы сиса, уæд мын мæ дымгæ дæр 
нал ссардзæн! Мæ къæдзил аздухдзынæн æмæ афардæг уыдзы- 
нæн! — сæрыстырæй дзуры Тугъан. 
— Кæдæм? — цымыдисæй йæ фæрсын æз. 
— Горæтмæ, æндæр кæдæм. 
— Мæн дæр демæ акæндзынæ? 
— Кусын куы райдайон, уæд. Нæхицæн хæдзар сараздзыстæм 
æмæ дзы æнæмæтæй цæрдзыстæм. Ехх, ардыгæй ма истыхуызы 
куы аирвæзин! 
— Нæ фыдыусы дæр уый хъæуы. Цæмæй дзы альгрæттæм 
фæлидзæм, — рудзынгмæ æнкъардæй кæсы Зæлинæ. — Иæ мард 
ын куынæ фенон, афтæмæй куы амæлон. Сæхицæн та уæлибæхтæ 
фыцы. Хуыцау æй уым цавддур куы фестын кæнид, уæд нæхи 
бафсадиккам. 
— Хуыцау куы уаид, уæд йæ цотмæ ахæм хъулон цæстæй нæ 
кæсид! Иутæн фыртæвдæй сæ хид кæлы, иннæтæ та ихæнæй мæ- 
лынц, иутæ цардæй къæртт æппарынц, иннæтæн та фырхæлæгæй 
сæ цæсты фиутæ тайынц! Хуыцауы кой мын мачи кæнæд! 
Ме ’фсымæр цас раст у, уый нæ зонын, фæлæ æдзух мæ сæры 
дæр ахæм хъуыдытæ æвзæры. Мæхицæй сæ (Ьæсурын, фæлæ та 
мæм ногæй æрбаздæхынц, æмæ мæ тухæнæй фæмарынц. 
— Тæхуды, ныр цæрвджын уæлибæх ахæр! — хъуысы мæм 
Зæлинæйы хъæлæс. Фæнды мæ мæхи бауромын, фæлæ мæм уый- 
бæрц хъару нæй. Хъуамæ мæ фыдыусы уаты фæмидæг уон æмæ 
дзы иу карст ракурон. Ау, йæ къæрис дæр мын нæ ратдзæн? 
— Ма йæм цу, Ирбег. Дæхи ма йæ цæсты цы бафтауай, æн- 
дæр дзы ницы хайыр фендзынæ, — айхъуыстон ма Зæлинæйы 
фæдзæхст, фæлæ йæ ницæмæуал æрдардтон. Цæстыфæныкъуылд- 
мæ цæнгæт пецы раз февзæрдтæн. Мæхи йæм тавын, стъолы сæр 
насджынтæм зыдæй кæсын æмæ мæ комыдæттæ ныхъуырын. 
• — Цæмæ ’рбацыдтæ?! — тызмæгæй мæ фæрсы мæ фыдыус. 
— Суазал дæн æмæ мæхи батавон. 
Дунетхан мын мæ цонгыл фæхæцыди, тыргъмæ мæ радавта 
æмæ мæ къæсæрæй рассыдта. 

Зынгхуыст бæллицтæ 
135 
— Акуыйты у ардыгæй, дзæгъæлзад къæбыла! Дæ сыстытæ мæ 
бабырдзысты! 
— Дæхæдæг дзæгъæлзад къæбыла! — йæхи хъæлæсы уагæй 
йæм дзуры Тугъан. 
— Нæ дын загътон, ма йæм цу, зæгъгæ?! Дæхи та ма йæ 
цæсты цы бафтыдтай?! — уайдзæф мын кæны Зæлинæ. Кæд йе 
’ргом мæнырдæм арæзт у, уæддæр Дунетханы æфхæры. Сылгой- 
маг ын йæ дæлгоммæ ныхас æмбары æмæ мæстæй мæлы. 
— Дзæгъæл рæйды бæсты сугтæ ныссæттут! Абондæргъы дыууæ 
къæцæлыл æрсын-бырсын кæнут! Æз уæ ардæм кафынмæ рарвы- 
стон?! Рог чъыллиппытыл цы систут? Мæ тæригъæдæй авд дæл- 
дзæхмæ ныххауат! 
— Дæхæдæг ныххау авд дæлдзæхмæ! — дзуры та йæм Тугъан. 
— Бын бау, бын! 
— Дæ уды мæрдæй! 
— Фæлæуу, мæнæ та дæ фыд æрбацæуа! 
Тугъан фæрæт фелвæста æмæ дзы йæ тых-йæ бонæй суг æрцавта. 
— Сымах дыууæйæ дæр æргæвдинаг стут, бæргæ! — мæстыйæ 
дзуры йæ фындзы бын. Дунетхан æй фехъуыста, мидæмæ бацыди 
æмæ дуар йæ фæдыл ныггуыпп ласта. 
— Нанамæ ацу, науæд та дæ баба фæнæмдзæн. 
— Ма тæрс. Æз ын мæхи нæмын нал бауадздзынæн. Йæ къух 
мæм сисæд, стæй йæ фендзæн. Нырмæ дæр ын æгæр фæбарстон. 
Æгъгъæд у тæрсгæ-ризгæйæ цæрын. 
— Мацыма сæм дзур. Тагъд нæ царды цыдæр ивддзинæдтæ 
æрцæудзæн. 
— Цы ивддзинæдтæ дзы æрцæудзæн? Иу ран мæ куынæ ныу- 
уадзой, уæд сæ сæхи дыууæхстонæй амардзынæн. 
— Ахæм ныхас цæуы, цыма, колхозы чи нæ кусы, уыдон ахс- 
гæ кæндзысты. 
— Цытæ дзурыс, цытæ? Парторг йæ уарзон усы ахсын уадзы? 
— Бауадздзæн æй. Уæле стырдæр хицæуттæ бады. 
— Кыс, кь?с, — мæ хъустыл уайы кæйдæр хъæлæс. Цæхæрадо- 
ны ’рдæм фæкастæн, æмæ Госæмайы уындæй мæ зæрдæ барухс. 
Рауай-ма, зæгъгæ, мæм йæ къух тилы. Бацыдтæн æм, æмæ мын 
гæххæтты тыхтæй цыдæр радта. Цы хъарм у. Æвæццæгæн дзы 
исты хæринаг и. Фырцинæй йæм мæ мидбылты худын. 
— Уæ нана уын æртæ гуылы æрбарвыста. Уе 4рра фыдыус 
уын сæ ма фенæд — уæ фарсæй уын сæ фæкæндзæн. Мæ къона- 
йыл, дæ цæсгом бынтондæр куы ныцъцъæх и. 
Мæ хъ^сты кæрæттæ æмæ мын мæ рустæ йæ армытъæпæнтæй 
сæрфы. 
— Мæгуырæг, дæ къæхтæ нæ фæхауынц? 

136 
Цомартаты Изæтбег 
— М-гъы. 
— Æмæ мидæмæ цæуыннæ цæуыс? 
— Бацыдтæн, æмæ мæ Дунетхан ратардта. 
— Уæ тæригъæд ын Хуыцау ма ныббарæд. 
Зæлинæ нæ цурмæ æрбацыд, æмæ йæм тыхтон дæттын. 
— Цалынмæ тæвд сты, уæдмæ сæ ахæрут, мæ къонатæ. Мацæ- 
мæй тæрсут, уæ сæрылхаст фæуон. Сидзæрмæ дыууæ амонды кæсы. 
— Кæннод цы зæгъон уыцы æмбисонд æрхъуыдыгæнæгæн. Дæ 
цоты сидзæрæй ныууадзынмæ куы хъавай, уæд сæ фæлтау дæхи 
къухтæй амар, æмæ цæргæбонты удхар ма кæной. Дæлдæр ныхха- 
уæд, фыццаг хатт йæ сывæллæтты фыдыусы къухтæм чи радта, уый! 
Зæлинæмæ комкоммæ кæсын, фæлæ мæ нæ уырны, уыцы ас сыл- 
гоймаджы ныхæстæ мæ хойы дзыхæй схаудтой, уый. Чысыл раздæр 
та мæ Тугъан бафтыдта дисы, Хуыцауы ныхмæ куы сдзырдта, уæд. 
— Афтæ ма дзур, мæ къона. Ды хистæр дæ æмæ хъуамæ дæ 
кæстæртæн зæрдæтæ ’вæрай, ды та... Сагъæстæй ницы пайда и. 
Уайтагъддæр айрæздзыстут, æмæ уæ уæ хъизæмæрттæ ферох уы- 
дзысты, — рæвдауæнхъæлæсæй дзуры нæ уарзон сыхаг. 
— Нæ, Госæма, мах цы хъизæмæрттæ æвзарæм, уыдонæн фе- 
рохгæнæн нæй: æгæр арф хизынц зæрдæмæ. Чи ма сæ скъахдзæ- 
ни уырдыгæй? 
— Зынтæн фæразын хъæуы, уæ рынтæ бахæрон. Æз ацæуон, 
науæд мæ Дунетхан фендзæн, æмæ мæ йемæ хыл кæнын нæ фæнды. 
Госæма ацыди. Зæлинæ нын фæйнæ кæрдзыны гуылы радта, 
æмæ сæ сарайы адджынæн хæрæм. Кæрты дуар æрбайгом, æмæ 
бабайы уындæй мæ зæрдæ бауазал и. Арахъхъы хъæстæ кæй фæци, 
уый йыл бæлвырд зыны. Не ’рдæгхæрд гуылтæ амбæхстам æмæ 
йæм тарстхуызæй кæсæм. Баба сабыргай нæ иувæрсты æрбацæуы. 
Цыма нæ ныр бафиппайдта, уыйау нæм йе ’ргом раздæхта æмæ 
йæ сæр банкъуыста. 
— Акусут, акусут... Уый хорз у... Æцæг, къулбадæг митæ нæ-æ- 
æ, — йæ амонæн æнгуылдз нæм æртхъирæнгæнæгау батылдта æмæ 
мидæмæ бацыди. Дунетхан йæ размæ алæууыди æмæ йын æлхын- 
цъæрфыгæй цыдæртæ дзуры. 
— Лидзгæ, Тугъан! Кæсыс, Дунетхан æй дæуыл ардауы! Лидз- 
гæ нанатæм, æмæ-иу ахсæв ма ’рбацу! Райсоммæ кæд йæ маст 
ацæуид! — йæ фыртыхстæй хъæр кæны Зæлинæ. Тугъан фæрæты 
хъæдыл фидар ныххæцыди æмæ йæ сугæй стыдта. 
— Æз никуыдæм лидзын! Кæнæ — мæлгæ, кæнæ — цæргæ! 
; — Тугъан, дæ хорзæхæй, мауал фæстиат кæ, расыгæй куыд у, 
уый нæ зоныс?! Амардзæн дæ! 
— Уадз æмæ мæ амара! 
Баба æд лæдзæг тыргъмæ рахызти æмæ йæм тызмæгæй дзуры: 

Зынгхуыст бæллицтæ 
137 
— Гъей, лæппу, ардæм-ма рауай! 
— Æз никуыдæм цæуын. 
— Цы?! Ардæм рацу, науæд дæ куыдзы мард акæндзынæн! 
— Цæй тыххæй мæ марыс, баба? Стонг æмæ дын æргъæвстæй 
дæ уат кæй хъарм кæнын, уый тыххæй? 
— Ды кæй рахуыдтай дзæгъæлзад къæбыла?! 
— Æдзух дæ усмæ цæй тынг хъусыс? Иу хатт ма махмæ дæр 
байхъус. Мах дæр дын исчи куынæ стæм. Дунетхан раздæр Ир- 
беджы рахуыдта дзæгъæлзад къæбыла. Цæмæн? Йæхи тавын æй 
цæуыннæ уадзы йæ фыды хæдзары? Арт æндзарынмæ йын сугтæ 
цæуыннæ дæтты? Сыдæй йæ цæмæ мары? Дзаумæттæ йын цæуыннæ 
’лхæны? 
— Уæддæр ма дзурын уæнды, хæрæг! — сдзырдта баба æмæ 
йыл къæсæрæй йæхи рауагъта. 
— Баба! Дæ нæдтытæн кæрон скæ, науæд дыл нæ бацауæрд- 
дзынæн! — æнахуыр фæсус хъæлæсæй сдзырдта Тугъан æмæ йæм 
фæрæт батылдта. Бабайæн фырдисæй йæ цæстыты туг фæбадти, 
æмæ кæрты астæу сагъдауæй баззад. Исдугмæ йæм знæтæй фæка- 
сти, стæй цæхгæр фæзылд æмæ мидæмæ базгъордта. 
--- Тугъан, лидзгæ! Топп æм и! — скуыдта Зæлинæ. 
Тугъан цæхæрадонмæ йæхи аппæрста. Куыддæр скъæты чъыл- 
дыммæ багæпп ласта, афтæ мæм къæсæрæй дыууæ гæрахы рай- 
хъуысти. 
— Алыгъди! — мæ хъусы мын цинхуызæй дзуры Зæлинæ. 
Баба дуары цур æд хæцæнгарз лæууы æмæ цæхæрадоны ’рдæм 
тарæрфыгæй кæсы. 
«Цавæр зæрдæ хъуамæ уа адæймагæн, цæмæй йæ фырты ама- 
ра...» — дард кæцæйдæр мæм хъуысы йæ хъæлæс. Кæд рæдийгæ 
фæкодтон, мыййаг? Кæд уыцы ныхæстæ мæ фыды дзыхæй не 
схаудтой айфыццаг? 
* * * 
Дунетханæн йæ зæрдæйы хъулæттæ йæ цæсгомыл куы ’рзадаик- 
кой, уæд дзы калм йæ хуынкъмæ лыгъдаид. Æрæгæй нырмæ кæрæ- 
дзийæн кард æмæ фыд фестадыстæм, æмæ нæм цыфыддæр знаджы 
цæстæй кæсын райдыдта. Раздæр ма фæдфæливæнтæгæнгæ йæ лæ- 
джы цæстмæ йæхи æмбæхста, æмæ йын кæронмæ бамбарæн нæ 
уыди. Ныр цыма егъау дон йæ ауæзт атыдта æмæ бæстæ йæ хъæлæ- 
сы ахаста, уыйау уыцы дыууæ гæрахы фæстæ йæ рохтæ феуæгъд 
сты, йæ сау цæсгом сыхæлдта æмæ нæ къуымых кардæй æргæвды. 
«Уæ фь& уæ топпæй куы мары, уæд уыл æз цы ауæрдон?» — 
ставд дамгъæтæй фыст и йæ морæбын знæт цæстыты. Маст мын 

138 
Цомартаты Изæтбег 
мæ зæрдæ æууилы, фæлæ цы мæ бон у? Исты сдзур æмæ дæхи 
сарæзтай. Æдзухдæр ифтыгъдæй лæууы. Хæрзчысыл æй фæца- 
гай, уыййеддæмæ йæ дзыхæй цынæ хъылма скалдзæн, ахæм нæй. 
Зæххæй сисынмæ дæр нал сбæздзынæ. Уымæ гæсгæ мæ алы дзырд 
дæр мæ цæссыгтæй æхсын. Лæгъстæхуызæй сæ куы фæзæгъын, 
уæддæр ын йæ тъæнгтæ ацæгъдынц. Йæ зæрдæйы фыдæхæй иф- 
тыгъд цæстытæ мæм афтæ сзилы, æмæ фыртæссæй мæ зæгъинæг- 
тæ мæ хъуыры фæбадынц. Фыдрынау дзы мæхи хъахъхъæнын. 
Дуары хъæр æм куыд нæ байхъуыса, афтæ йыл хъавгæ ахæ- 
цыдтæн, тыргъмæ мæ къахфындзтыл ахызтæн æмæ ныгъуылдты- 
тæгæнгæ уынджы балæууыдтæн. Кæд мæ хæцъил дзабыртæ æмæ 
тæнæг цъындатæ хуылыдз сты, уæддæр сæ ницæмæ дарын. Сæй- 
рагдæр у, мæ фыд æмæ йæ усæй рæстæгмæ кæй фервæзтæн, уый. 
Мæ дæларм — иу зæронд чиныг æмæ æртæ тетрады, афтæмæй 
æрдæгсалд бырынцъаг фæндагыл цъыгъгъуыттытæгæнгæ æххор- 
магæй згъорын. Хæдзары дыл дæ фыдыусы цæст куы ’рхæца, уæд 
— иу бæллæх, скъоламæ куы байрæджы кæнай, æмæ дыл директор 
хæрхæмбæлд куы фæуа, уæд та — дыккаг бæллæх. Мæ сæр ма сæ 
кæм фæцæвон, нæ зонын. Рæвдздæр куы адынджыр уаин æмæ сæ 
куы фервæзин. Уыдонæй куы фервæзон, уæддæр бабайы дыууæх- 
стоны гæрæхтæй нал фервæздзынæн — мæ хъусты зæлынц æмæ 
мыл се ’нахъинон нæрдæй тас æфтауынц. Сындзы æрхъистæ фыды 
куы нынныхсой, уыйау мæ сæрымагъзы ныффидар сты æмæ ду- 
дынц. Дуне мæм æнæуи дæр саумылазонæй зынди, ныр та ма йыл 
тас дæр бафтыди. Зæрдæ æппындæр ницæуылуал хæцы. Суанг ма 
ме ’моæлтты циндзинад дæр нал исы йæхимæ. Æниу æй куыд 
хъуамæ иса? Цыма сыл стыр хорздзинад æрцыд æмæ мæн мæс- 
тæй марынц, уыйау худгæйæ къласы дыууæрдæм ратæх-батæх кæ- 
нынц, партæтæ хойынц æмæ хъæр кæнынц. Сæ бонæй уæнт. 
Æфсæст адæймаджы зæрдæ æдзухдæр хъазын агуры. Мæнæн та 
фыррыстæй мæ риуы ныррæсыди. Æмæ ма æрмæст мæхи мæтæй 
куы рæсиид. Ме ’фсымæры тыхст æм мæхи сагъæстæй тынгдæр 
хъары æмæ фырмæстæй цъæх арт уадзы. Куынæ йæ фæуынын, 
уæд иучысыл æрсабыр вæййын, мæхицæй йæ мæгуырдæрæй куы 
фенын, уæд та мын кæуындзæг мæ хъуырысæртæ ахгæны. Ацы 
хатт дæр мæлæты æруадхуыз у. Ингæнæй сисæгау дзы хуызы 
цъыртт нæй. Афтид стджытæ ма дзы баззади, æмæ мæ дисы æф- 
тауы, йæ къæхтыл куыд лæууы, уый. Къласмæ тыхстхуызæй æр- 
бахызти æмæ фæстаг партæмæ сабыргай фæцæуы. Йæ фæлурс- 
цъæх цæсгомыл бæлвырд зыны, стонг æмæ æргъæвст кæй у, уый. 
Йсты хорздзинад ын куы фæуин, уымæ бæллын, фæлæ мæ лæ- 
мæгъдзинад æмбарын æмæ йæм тæригъæдгæнæджы цæстæй кæ- 
сын. Мæ къæхтæ фыруазалæй фæхауынц, æмæ дзы мæ быны куы 

Зынгхуыст бæллицтæ 
139 
иу атъыссын, куы — иннæ. Ме ’рбадæнтæ дæр уыдонæй бирæ 
хъармдæр не сты, фæлæ сæ уæддæр цыбыр рæстæгмæ уд бауа- 
дзынц, æмæ мын чысыл (фенцондæр вæййы. 
— Тугъан, цы кæныс, цы? — хъуысы мæм чызджытæй кæй- 
дæр мæтæйдзаг хъæлæс. 
— Ницы, — куыдфæндыйы хъæлæсæй йын дзуапп дæтты Ту- 
гъан. Ахæм уавæры йæ никуыма федтон, æмæ мæ зæрдæмæ катай 
бахъуызыди. 
— Нæ, цыдæр кæныс. Кæд рынчын дæ, уæд æй зæгъ, æмæ 
дын дохтырмæ фæдзурæм. 
— Æртæ боны доны хъæстæ дæр нæ фæдæн, æмæ мæ сæр 
зилы, стæй мæ къæхтæ ныйих сты æмæ ницыуал æмбарынц. 
Лæппутæ уайтагъд кæцæйдæр сугтæ æрбадавтой æмæ пецы арт 
бандзæрстой. Чызджытæ йын йе ’ргъæвст къæхтæ æууæрдынц, йæ 
хуылыдз цъындатæ йын пецы дзыхмæ дарынц. Цы тынг скъуыдтæ 
сты! Хорз, æмæ мæнонтæ нæ уынынц. Сæ бахуыйын зын бæргæ 
нæу, фæлæ нын Дунетхан судзин æмæ æндах нæ дæтты. 
Нæ ахуыргæнæг æрбацыди. Чызджытæ йыл амбырд сты æмæ 
йын талф-тулфæй нæ хабæрттæ кæнынц. Уый æнкъардæй куы 
мæнмæ æрбакæсы, куы — ме ’фсымæрмæ. 
— Дæ хъусы кæрон та цы кодта? — тыхсхуызæй фæрсы Тугъаны. 
— Бæх мын æй хъæмпы ’фсон баууылдта. 
— Ома куыд баууылдта? 
— Æртæ ’хсæвы колхозы бæхдоны хуыссын. Ихæнæй фæмæ- 
лын æмæ хъæмпы ныббырын. Хорз, æмæ афоныл фехъал дæн... — 
йæ мидбылты æнкъардæй худы Тугъан. Чидæр ын йе ’ргъæвст 
къухы кæрдзыны къæбæр фæсагъта, æмæ йæ зыд хæрд кæны. 
Ахуыргæнæгæн йæ цæстытæ доны разылдысты, рудзынгмæ бацы- 
ди æмæ сæ аивæй сæрфы. 
* * * 
Миты гæлæбутæн цыма сæ зонд фæцыди, уыйау æнæсæрфат 
ратæх-батæх^кæнынц кæрты къуымты. Дымгæ сæ куы хæрдмæ 
фелвасы, куы сæ зæххыл ныццæвы. Куыддæриддæр æй фæнды, 
афтæ сæ йæхицæн æнæмæтæй хъазы. Махæй дæр цард афтæ хын- 
джылæг кæны. Цас ма йын бафæраздзыстæм, Хуыцау — йæ зо- 
нæг. Стъолы уæлхъус мæ уроктыл бадын, фæлæ дзы мæ сæрмæ 
æппындæр ницы цæуы. Мæ хъуыдытæ уайтагъд адзæгъæл вæй- 
йынц, æмæ куы нанатæм балæууын, куы — Госæмамæ. 
— Мæнæн уазал у, Зæли. Арт-ма скæнæм, — æнкъардæй дзу- 
рын мæ хомæ. 
— Иучысыл ма бафæраз. Куы ’рталынг уа, уæд исты къæцæл- 
тæ ’рбахæсдзыстæм, науæд та нæм нæ усбирæгъ æрбалæбурдзæн. 

140 
Цомартаты Изæтбег 
— Хæргæ та цы бакæндзыстæм, Зæли? Мæнæн мæ ахсæн риссы. 
— Нанатæм мæ цæсгом нал хъæцы. Сæхæдæг нын исты куы 
’рбахæссиккой. Æвæццæгæн, уыдонмæ дæр ницы и. Тæхуды, чи 
амæлы. Дæ хуылыдз дзабыртæ æмæ цъындатæ кæм бахус кæнай, 
уый дæр дын ма уæд. Афтæмæй нæ сара сугæй йедзаг у. 
— Æрталынг и. Цон, æз сугтæ радавон, ды та ссад рахæсс, 
æмæ нæхицæн кæрдзын скæнæм! 
— С-с, хъæрæй ма дзур. Дунетхан дæ фехъусдзæн. Ссад йæ 
уаты цары и. Цæмæй дзы мах ма райсæм, уый тыххæй йæ уым 
сæвæрдта, йæ хистæн бахъæуа! 
— Æз ма ардыгæй райсоммæ æххормагæй куы баззайон, уæд 
мæ хистæн бахъæудзæн. Цон, уæдæмæ, бабайæн зæгъон, кæд нын 
иу къæбæр раттид. Ау, куыд нæ нын ратдзæн? 
— Куыд нæ вæййы, афтæ. Нæ йæ зоныс? Цы ма йæм цæуыс? 
— Мæ ахсæны къултæ мын цыдæр фæхæры, Зæли, цу-ма... 
Дарддæр зæгъын мæ бон ницыуал баци. Мæ сæр разылди, 
æмæ стъолыл ныддæлгом дæн. Зæлинæ фæтарсти æмæ йæ бына- 
тæй фестади. Цы мын акæна, уый нæ зоны æмæ мæ алыварс 
катай кæны. Фæнды мæ мæхиуыл схæцын, фæлæ мæ бон нæу. 
— Ма тыхс, мæ гыццыл æфсымæр, æз дын ныртæккæ Амыр- 
ханæй иу къæбæр ракурдзынæн, — сдзырдта Зæлинæ æмæ феддæ- 
дуар и. 
Æрæджиау ме ’муд æрцыдтæн æмæ цудтытæгæнгæ кæртмæ ахыз- 
тæн. Бабайы рудзгуытæм аивæй кæсын. Ничи дзы зыны, æрмæст 
стъолыл фæтæгены цырагъ судзы. Сарамæ хъавгæ мæхи байстон, 
цалдæр суджы састаджы фелвæстон æмæ мидæмæ атындзыдтон. 
— Цал хатты дын загътон, сугтæм ма ’внал, зæгъгæ?! — скъæ- 
ты дуарæй мæм хъуысы Дунетханы мæсты хъæр.— Фæстæмæ сæ, 
кæм уыдысты, уырдæм ахæсс! 
— Æмæ уæд мæ хуылыдз цъындатæ æмæ дзабыртæ кæм бахус 
кæндзынæн? 
Дунетхан тыргъмæ суади æмæ бæстæ йæ сæрыл систа: 
— Уæртæ лæг, дæ къæбылатæй мæ бон нал у! Ай мæ уд у, 
æмæ сæ нал фæразын! Мæ хъару мын басастой! Коммæ бакæсы- 
ны бæсты сæ æрцауындз! Арв сæ æрцæва мæ тæригъæдæй! 
Баба дуарæй ракасти æмæ мæ фæрсы: 
— Лæппу, коммæ цæуыннæ кæсыс? Æви дæ хистæр æфсымæ- 
ры фæзмыс? Дæуыл ма мæ зæрдæ дардтон, æмæ ды дæр куы 
фехæлдтæ. 
— Æз куы ницы... Мæнæ цалдæр суджы састаджы систон æмæ... 
’Мæ хуылыдз цъындатæ... 
— Зæххæй хæрдмæ нæ зыны, афтæмæй куыд æдзæсгом у! — 
мæ ныхас мын æрдæгыл фескъуыдта Дунетхан. — Абондæргъы сæ 

Зынгхуыст бæлдицтæ 
141 
пецы арт сыгъди, фæлæ æддæмæ-мидæмæ хъомроро фæкодтой, 
æмæ сæ уат чсуазал и! Æз сын дзырдтон, фæлæ мын мæ ныхæстæ 
ницæмæ æрдардтой! 
Йæ лæджы комкоммæ куыд сайы, уый мæ дисы æфтауы. Йæ 
ныхмæ сдзурин, фæлæ мæхæдæг фæаххосджын уыдзынæн. 
— Сугтæ сарамæ ахæсс, æмæ ма дæ æз искуы къулбадæг митæ 
кæнгæ фенон! 
Уыцы ныхæстæ мæ фыды дзыхæй схаудтой, ууыл æууæндын 
мæ нæ фæнды. Ау, мæ дзабыртæ æмæ мæ цъындатæ хуылыдз кæй 
сты, уый хорз куы уыны, уæд мын ахæм бардзырд цы зæрдæйæ 
дæтты? Мæ цæстытæ доны разылдысты, мæ роцъо базыр-зыр код- 
та, æмæ сарайы ’рдæм сабыргай араст дæн. 
— Йæ цъаммар хо кæм и, уымæй-ма йæ бафæрс! Бафæрс-ма 
йæ, бафæрс, цымæ дын цы дзуапп раттид! — бабайы мыл ардауы 
Дунетхан. 
Хынджылæджы хуызы цæмæн дзуры, цымæ? Зæлинæ кæдæм 
ацыди, уый зоны? Æвæццæгæн, тыргъы лæууыди. Цыфæнды куы 
фæуа, уæддæр ын нæ басæтдзынæн. 
— Кæм и дæ хо?! — хъуысы та мæм мæ фыды хъæлæс. Ацы 
хатт дзы дæрзæг мыртæ фæзынди, æмæ мæхимидæг батыхстæн. 
— Дæу нæ фæрсын?! Кæм и дæ хо?! — ноджы карздæрæй мæ 
фæрсы баба. Йæ къухмæ цым лæдзæг райста, æмæ фыртæссæй 
барызтæн. 
— Амырханмæ ацыди... Мæнæн æххормаг у...— дзуапп ын дæт- 
тын кæуынхъæлæсæй. 
— Сырх гуыбынниз бахæрут, худинаггæнджытæ! Æнæхъæн 
хъæуыл мæ фæндырты цæгъдинаг фæкодтой! Нырма хæрзæрæ- 
джы бахордтой, афтæмæй хæдзари-хæдзар къæбæргур зилынц! 
Хæрæджы тъæнгтæ хæргæ фæцæут мæ сыгъдæг уды тæригъæ- 
дæй! — æлгъиты нæ Дунетхан æмæ хæкъуырццæй кæуы. Æрæ- 
джиау йæ цæссыгтæ ныссæрфта æмæ йæ лæгмæ йе ’ргом аздæхта. — 
Цымæ фыдыусæй мæгуырдæр Хуыцау зæххыл искæй сфæлдыстй? 
Дæуæн цы раттын, адонæн дæр уый. Кæд уæ искуы искæй бахъу- 
лон кодтон, уæд мæ саухъулæттæй ингæны бавæрут. Уæдæмæ, 
уыцы бардакк къæбæры ’фсон лæгтыл зилы, худинаг та дзы æз 
фæуыдзынæн! Дзæгъæлы нæ дзурынц, Амырханимæ кæрдзынты 
скълады сæхиуыл дуæрттæ сæхгæнынц, зæгъгæ! 
— Дæзцæсгом бахордтай æви?! Цытæ дзурыс уый?! — мæс- 
тыйæ йæ фæрсы баба. 
— Уæдæ, уæдæ! Афтæ мын хъæуы! Мæ дзыхыл цæуыннæ 
хæцын?! Хъ^ебул усæй адджындæр у! Хи туг, хи стæг! Æз та дын 
чи дæн?! Ничи! Куы мæ атæрай, уæд та ног ус æрдавдзынæ! 
Мæнæй æрыгондæр æмæ рæсугъддæр! 

142 
Цомартаты Изæтбег 
— Ныхъхъус у дын зæгъын! 
— Мæн басаоыр кæнын зын нæу, фæлæ адæмы дзыхтыл та 
куыд ныххæцдзынæ? Алы бон дæр æй скъладæй рацæугæ куы 
фенынц. 
— Нæ, нæ! Уымæн уæвæн нæй! — фыртыхстæй йæ къухтæ 
æууæрды баба. — Тугтæ йыл мысыс! 
— Гъæ-æ, дæлдæр фæуат, кæд сымах цæрынмæ бæзгæ адæм не 
стут! Фæлитой дæр ма йын æз дæн! — былысчъилæй дзуры Дунетхан. 
— Чи дын радзырдта уыцы æвирхъау хабар?! Чи йæ федта 
Амырханимæ?! 
— Скъладгæсы дæр марыс? Дæ хъахбай чызг у маринаг! Дæ 
сæр дын уый худинаг кæны! — йæ фарстæн ын дзуапп нæ дæтты, 
фæлæ ма йæ ноджы тынгдæр ардауы Дунетхан. 
— Сайгæ дæ кæны, баба. Ма йæм хъус. Æдзухдæр дæ сайгæ 
фæкæны, — лæгъстæхуызæй дзурын мæ фьщмæ, фæлæ уый хъу- 
сынæн нал у. Бынтондæр сæрра и. Æдзынæг æм кæсын, æмæ мæ 
цæстытыл уайы йæ хистæр æфсымæр Хæмæт. Иу халдих куыд 
рауадысты, уый диссаг у. Сæ дыууæ дæр æдде — зæды къалиутæ, 
мидæгæй — тугдзых сырдтæ. Сæ мады туг рахастой, æвæццæгæн, 
æмæ йæ ныхмæ хæцын нæ фæразынц. 
— Ныртæккæ-ма-иу сæхимæ фæкæсæнт! — æртхъирæнтæгæн- 
гæ цæхгæр фæзылди баба æмæ мидæмæ базгъордта. Дунетхан йæ 
фæдыл бауад, æмæ уатæй сæ хъæлæба райхъуыст. Рудзынгмæ ме 
’ргом аздæхтон æмæ фыртæссæй мæ бынаты нындзыг дæн. Баба 
дыууæхстонимæ æддæмæ бырсы, фæлæ йæ Дунетхан нæ уадзы, 
æмæ знæт уасджытау кæрæдзи тонынц. 
Зæлинæ кæрдзыны цыппæрæм хаимæ кæртмæ æрбахызти, ру- 
дзынгмæ скасти æмæ мæ тарстхуызæй фæрсы: 
— Цы кæнынц, цы? 
— Дунетхан æй дæуыл сардыдта, æмæ фæсонт и. 
— Цы мæгуыр стæм, ахæм фыд кæмæн и. 
— Лидзгæ, Зæли, науæд дæ амардзæн. 
— Цæй тыххæй мæ мары? 
— Амырханимæ, дам, хæтыс. 
-Чи?! Æз?! 
-О- 
— Æмæ йæ цæсгом куыд бахъæцыди? 
— Уымæн йæ цæсгом алцыдæр бахъæцдзæн. Лидзгæ, Зæли. 
Кæрдзын мын мæ къухы фæсагъта æмæ феддæдуар и. Сарайы 
къуымы дурын цыртау æндзыгæй лæууын. Кæдæм ацæуон, уый нæ 
Зонын. Мæ хъусты цыма исты цæрæгойтæ бабырыди, уыйау сæ 
уæззау гуыв-гуыв цæуы. Куыдфæстæмæ æлхыскъ рыст кæнын рай- 
дыдтой. Ехх, ныр сæ хъарм пецмæ батав, кæд сæ рыст иучысыл 

Зынгхуыст бæллицтæ 
143 
фæсабыр уаид. Мæ алыварс сабыргай мæ цæст хæссын, фæлæ мæм 
миты фæлдзæгъдæнæй ницы зыны. Армытьæпæныйас тъыфылтæ 
афтæ сбирæ сты, æмæ мæ тæккæ цур бабайы уаты рудзгуытæ бам- 
бæрзтой. /Енæрай хъуыдытæ мæ удхарæй марынц. Бирæ цыдæртæ 
нæма ’мбарын, фæлæ ацы æгъатыр дунемæ дзæгъæлы кæй рантыс- 
тæн æмæ йæ рагацау ныууадзын кæй хъæуы, уый бæлвырд у. 
* * * 
Цымæ афтæ хæлиудзых кæдмæ уыдзынæн? Гъер мæ цы гуы- 
бынниз тылдта, Дунетхан дæ æдзухдæр сайгæ фæкæны, зæгъгæ, 
мæ сæнтдзæф фыдæн куы дзырдтон, уæд? Мæ разæй йæ цæст- 
фæлдахæг усыл кæй баууæнддзæн, уый хорз куы зыдтон, уæд ме 
’дылы сæр барвæндæй цæхæры цы батъыстон? Мæ былтæ ма бæр- 
гæ хойын, фæлæ хъуыддагæн срастгæнæн нал и. Æмæ ма æрмæст 
ууыл куы уаин. Æхсæв-бонмæ мæ хъусты рыстæй мæ цæстытæ не 
’рцъынд кодтон. Куыддæр къæсæрмæ рахызтæн, афтæ мыл мæ 
фыдыус хæрхæмбæлд фæци æмæ мæм йæ амонæн æнгуылдзæй 
бартхъирæн кодта : 
— Æз дын дæ гыццыл уд сласдзынæн, фæлæуу! 
Афтæ мæм кæсы, цыма йæ ныхас æххæст кæнынмæ зæххыл 
Дунетханæй сæрæндæр адæймаг нæй. Гæркъайы хуынчъы мæ ала- 
ста. Кæд ма-иу рæстæгæй-рæстæгмæ къæбæры хъæстæ фæдæн, 
уæд ныр бон-изæрмæ мæ ахсæны хъуыр-хъуырмæ хъусын. Скъо- 
лайæ æрбацæуын, мæ уазал уаты джихæй фæбадын, стæй нана- 
тæм ацæуын. Нана йæ сæр батилы æмæ фæсмонгæнæджы хъæлæ- 
сæй фæзæгъы: 
— Мæн аххос уыди... Уæ тæригъæд мын Хуыцау нæ ныббардзæн... 
Мæ цæсгом сæм бацæуын нал хъæцы. Фыййаг райстон æмæ 
кæрты митæй обæуттæ аразын. Мæ цъындатæ æмæ мæ дзабыртæ 
ныххуылыдз сты, фæлæ сæ ницæмæуал дарын. Мæ дысæй мæ 
фындз асæрфын æмæ та фыййагыл размæ ахæцын. Куы йæ си- 
сын, уæд мæ тъæнгтæ фæйнæрдæм фæцæйтонынц. Цæмæй йæ æз 
хъусон, уый тыххæй Дунетхан бабайæн тыргъы хъæрæй дзуры: 
— Уыцы бардаккæн зæгъ æмæ йæ пъирийыл хæца, науæд ын 
æй æз йæ хъустæм афаддзынæн! 
— Цы та дын кодта?! — истæмæй тынг куы стыхсай, уыйау йæ 
цæсгом ныггæлиртæ и, афтæмæй йæ фæрсы баба. 
— Ахуыргæнджыты мыл ардауы! Нæ фыдыус, дам, нын хæ- 
ринаг нæ дæтты, нæ гæрстæ, дам, нын не ’хсы! Уæд сын куыд нæ 
дæттын хæринаг?! Бон-изæрмæ арынджы цурæй куы никæдæм 
цæуын! Æххæст ма уыцы дынджыр хъугæн йе ’мбыд дзаумæттæ 
дæр куы æхсин! Атъæпп мын уа, уастæн, йе ’дылы сæр! 

144 
Цомартаты Изæтбег 
— Мæнæй ма дæ цы хъæуы, нæ зонын! Мæ лæппу уынджы 
дæр фæстæмæ никуы никæмæ сдзырдта, ныр дæумæ йæ дзых суа- 
гъта, æмæ йæ топпæй фæцæймардтон! Скъолайы æдзухдæр мæ 
чызджы æгъдауæй æппæлыдысты, дæуæн родтæмдзогæй агæпп 
ласта, æмæ нæ хæдзармæ нал уæнды! Æнтъæргæ се’ппæты дæр! 
Рæвдздæр куы амæлин, æмæ мæ куы фервæзиккат! 
— Цæй, ма та райдай, — бæлвырд фæфæлмæндæр и Дунетха- 
ны нæргæ хъæлæс. — Куы амæлин, куы амæлин... Дæ дзыхæй иу 
амондджын ныхас нæ хауы. Дæ ус йеддæмæ дыл чи фæрисдзæн? 
Дæ мады куы хъæуис, уæд дыл дæ цоты нæ ардауид. Уæдæ дæ 
цоты дæр ницæмæн хъæуыс. Дæ сынты фæстæ цингæнгæ цæудзы- 
сты. Æрмæст æз бабын уыдзынæн. 
Дуар æрбахостæуыд, æмæ кæртмæ æрбахызтысты не скъо- 
лайы зæронддæр ахуыргæнæг, хъæуыхицау æмæ милиционер. 
— Гъей, Гæратæ, мидæмæ нæ уадзут?! — хъæрæй дзуры Сæ- 
рæби æмæ къуылых-къуылых æрбацæуы. 
— Уадзæм, уадзæм. Еблагъуæ, — сæ къухтæ сын исы баба. 
Уатмæ бацыдысты. Кæрты ма иучысыл афæстиат дæн, стæй 
сугтæ фелвæстон æмæ сæ фæдыл бацыдтæн. Дунетхан мæм тарæр- 
фыгæй кæсы, фæлæ йæ цыма нæ уынын, мæхи афтæ дарын, æр- 
гомæй та мæ тæрын нæ уæнды. Милиционер аивæй цыдæр агуры. 
— Уыцы топп кæм и, Хъасболат? — фæрсы бабайы. 
— Цавæр топп? 
— Дæ фырты кæмæй мардтай, уый. 
— Уæллæй, Мæхæмæт, чи дæм байхъуса, уый зæгъдзæни: 
«Хъасболат йæ фырты æцæгæй мардта». 
— Дæ зæрды цы уыди, уый æз нæ зонын, фæлæ йæ дыууæ 
æхсты кæй фæкодтай, уый бæлвырд у. 
— Тæрсæн гæрæхтæ уыдысты, мæ хæлар, тæрсæн гæрæхтæ. 
Æгæр сфыдуаг и æмæ... Йæхи бар æй куы ауадзон, уæд дзы цы 
рауайдзæн? Къæрных? Фыдгæнæг? Æхсæнадæн дæр зиан хæс- 
дзæн æмæ бинонтæн дæр. 
— Цыбырдзырдæй, цæмæй адæймаг æхсæнадæн исты пайда æр- 
хæсса, уый тыххæй йæ æнæмæнг топпы дзыхмæ дарын хъæуы, нæ? 
— Уый дæхи æрымысгæ методикæ у? — сæ ныхас сын айста ахуыр- 
гæнæг, æмæ йæ тымбыл аив цæсгом зына-нæзына бахудызмæл и. 
— Кæстæр хистæрæй тæрсгæ куынæ кæна, уæд йæ коммæ ни- 
куы бакæсдзæн. Нæ фыдæлтæ дзæгъæлы нæ загътой: «Сывæллон- 
мæ дæ дæндæгтæ зыхъхъырæй куы дарай, уæд сæ дзыкки хоны». 
— Гъе, Хъасболат, тас адæймагæн йæ сæры зонд куы уадзид, 
уæд не’ппæт дæр нæ цоты хъæдмæ тугдзых сырдтæм арвитиккам, 
æ^æ нæм фæстæмæ куырыхон лæгтæй æрыздæхиккой. 
— Ууыл нæ дзурдзыстæм, Бадзи. Кæд ды скъолайы кусыс, 
уæддæр хъомыладон фарстатæ мах дæуæй æвзæрдæр нæ зонæм, 

Зынгхуыст бæллицтæ 
145 
— цæхгæр æм ныллæууыд баба. — Дæ зæрдыл æй бадар, мæ хæ- 
дзары æгъдау æз æвæрын. 
— Хи хæдзар хорз у, фæлæ цы æхсæнады цæрæм, уый дæр 
рохгæнгæ нæу, Хъасболат. Дæ сывæллæттæ мах скъоладзаутæ сты, 
æмæ сæм цы цæстæнгас дарыс, уый нæ царды уагæвæрды, нæ адæ- 
мы зондахасты ныхмæ арæзт у, æмæ дын æй нæ ныббардзысты. 
Скъолайы дæ цотæй æвзæрдæр уавæры ничи ис. Æрæджы ахуыр- 
гæнджытæ директоримæ ныхас кодтой, исты дзаумæттæ, дам, сын 
балхæнæм. Цалдæрæй дзы дæуæй æфсæрмыгæнгæйæ не сразы сты. 
Йæхимæ, дам, уал ын бакæсæм. Ды та никæмæй æфсæрмы кæныс. 
Дæ бинойнаг сын хæринаг нæ дæтты. Сæ пецы сын арт æндзарын 
нæ уадзы. Ахæм уавæрты сывæллон ахуырыл нæ хъуыды кæны, 
фæлæ йæ мæгуырдзинадыл, йæ царды фыдхъизæмæрттыл. 
— Чи сын нæ дæтты хæринаг?! Æз?! Ныр уыдонæн сæ марг 
æвзæгтæ ма стон! — йæ къухтæ стылдта Дунетхан æмæ сæм хыл- 
гæнæг уасæгау хæстæгдæр балæууыд. 
— Хатыр бакæ, дæ хорзæхæй. Мæн ахуыргæнджытæ ардæм 
дæ хъæртæм хъусынмæ не ’рбарвыстой. Алы бон мæхи цæстытæй 
цы уынын æмæ адæмæй цы хъусын, уый дзурын. Уыцы мæгуыр 
сывæллæттæм уæ цæстæнгас куынæ аиват, уæд уæ хъуыддаг тæр- 
хондонмæ бацæудзæн, — сабырæй дзуры Бадзи. 
— Уæуу, мæнæ диссаг. Фыдызнæгтæ куынæ стæм. Кæд кæрæ- 
дзи бамбариккам, — йемæ сразы и баба, æмæ мæ зæрдæ барухс и. 
— Не ’мбарут, нæ, Хъасболат, æмæ замана дæр уый мидæг и. 
Дæ хистæр фырт кæм и, уый зоныс? 
— Нæ зонын, стæй мæ хъæугæ дæр нæ кæны! — Тугъаны 
коймæ æрбафыхти баба. 
— Кæд дæ дæ фырт нæ хъæуы, уæд дæ чи хъæуы, цымæ? Дæ ус? 
— О, мæ ус! Истæмæй ма мæ фæрсыс?! 
— Нал. Алцыдæр мын æмбæрстгонд у. 
— Ницы дын у æмбæрстгонд. Искæй фæзылынджын кæнынæй 
æнцондæр ницы и, фæлæ уæ адæймаджы бамбарынмæ ничи тыр- 
ны, уымæн æмæ уæ нæ хъæуы. Зæрдæйæ йыл куы тыхсиккат, 
уæд уæ хъæуид, фæлæ йыл зæрдæйæ нæ тыхсут. Ардæм дæр уæхи 
зондæй не ’рбацыдыстут, фæлæ уæ закъон æрбатардта. Мах тых- 
хæй уæм ныхас куы ’рхауа, уымæй тæрсут, æндæр уæ мæ цæсты 
кæронæй дæр нæ федтаин. 
— Цæмæн зæгъыс?.. 
— Уымæн æмæ афтæ у. Иу иннæйы зындзинад не ’мбары, иу 
иннæуыл нæ тыхсы. Æрмæст кæрæдзи рæхойæм. 
— Дæ зындзинад дын куыд бамбарон, дæ сывæллæтты заууаты 
бынатмæ куы ’ртардтай, уæд? Бирæгъ дæр ма йæ лæппынты куы 
уарзы, гормон, уæд дæуæн цавæр зæрдæ и? 
10 Цомартаты Изæтбсг 

146 
Цомартаты Изæтбег 
— Мæнæн зæрдæ нал и, Бадзи. Мæ низ мын æй бахус кодта. 
Тагъд мæ баныгæндзыстут. Мæ хъысмæт ахæм у. Хуыцау лæгæн 
йæ ныхыл цы ныффысса, уымæй йын аирвæзæн нæй. 
— Раст нæ дæ, Хъасболат. Хъысмæт адæймагæн йæхицæй араз- 
гæ у. 
— Гъе, Бадзи, уыцы ныхæстæ дæ ахуырдзаутæн кæ, æз æгæр 
фæзæронд дæн, — йæ къух ыл ауыгъта баоа. 
— Фæуæд афтæ дæр, фæлæ иугæр ды мæлыс, уæд хъуамæ дæ 
цоты ингæнмæ дæ разæй батæрай? Адæймаг рæсугъд йæ фæдон- 
тæй куы у. Уыцы сывæллæттæм фæкæс, æмæ зæфцы фыдæй ма 
фесæфой. 
— Æз сæ ницы хъыгдарын. Мæнæ сын хæдзар, æмæ цæрæнт. 
— Цæй, хæрзæхсæв. Мæн нал æвдæлы. 
— Афтæмæй куыд цæуыс? Фæйнæ арахъхъы... 
— Нæ, нæ! Хуыцау уын бирæ раттæд, — талф-тулфæй сдзырд- 
та Бадзи, цыма йæ исчи куы баурома, уымæй фæтарсти, уыйау 
лидзæг фæци. 
— Уыцы топп ма дæ къухтæм куы райсай, уæд дын æй байс- 
дзынæн! Мæнмæ хыртт-мыртт нæй! — фидарæи загъта милицио- 
нер æмæ ахуыргæнæджы фæдыл кæртмæ ахызти. 
— Æз искæй цард змæнтын нæ уарзын, Хъасболат. Алчидæр 
йæ бинонты хъуыддаг йæхæдæг хуыздæр зоны, — ардауæджы хъæ- 
лæсæй дзуры Сæрæби. 
— Уый афтæ у æнæмæнг, — йæ сæр разыйы тылд кæны баба. 
— Гъы, мæлæты хабедзен! Тыхтæй-амæлттæй сахуыргæнæг и 
æмæ нын кæстæрæй хистæрмæ зонд амоны, цыма йын йæ авна- 
лæнтæ нæ зонæм. Мах зонд нæ хъæуы, фæлæ — царды фæрæз. 
— Не ’фсин, арахъхъ-ма нын æрæвæр, мах Сæрæбиимæ фæй- 
нæ баназæм, — Дунетханмæ курæджы цæстæй кæсы баба. 
— Æндæр хатт, Хъасболат, æндæр хатт. Ме ’мбæлтты баййа- 
фон, науæд аив нæ уыдзæн. Иу хабар мæ хъустыл æрцыди, æмæ 
дын æй æххæст зæгъон. Колхозы чи нæ кусы, уыдонæн, дам, 
тæрхон кæндзысты. Дунетхан дæр цыма сæ номхыгъды и... 
— Кæд æй уæхимæ ныффыстат, уæддæр æй уæ бон æрцахсын 
нæ бауыдзæн. 
— Цæуыннæ? 
— Æз рынчын дæн, æмæ мæнмæ кæсы. 
— Дæхæдæг кусгæ куы кæныс, уæд суды лæгтæ та ахæм æнæм- 
баргæ сты? — былысчъилæй йыл худы Сæрæби. Бабайæн хъæуы- 
хицауы ныхæстæ кæй фæхъыг сты, уый йæ цæсгомыл фæбæрæг и. 
1 — Фæлæуу-ма, фæлæуу, æмæ уæд дæхи усæн нæ тæрсыс? 
Уый дæр бон-изæрмæ æнцад куы бады. 
— Уымæ дохтырæй гæххæтт и. Хурмæ йæ сæр рисгæ кæны. 
— Дохтырæй гæххæтт райсын уыйбæрц зын нæу, уæлдайдæр, 

Зынгхуыст бæллицтæ 
147 
хъæуыхицауæн... Стæй колхозы сæрдар кæмæн йæ хæзгул у, кæ- 
мæн та æдзух йæ фынгыл бады... 
— Дæ дæлгоммæ ныхæстæ ныууадз. 
— Кæд дæ фæнды, уæд сæ уæлгоммæ дæр сфæлдахдзынæн, фæлæ 
сæ дæ зæрдæ куынæ барухс уа. Дæ хъуыддæгтæ дын хорз зонын. 
— Мæнмæ ницы хъуыддæгтæ и! 
— Ис, мæ хур, ис. Æз хæсты быдырты мæ туг куы калдтон, 
уæд ды та уæрмы дæ усы къабайы бадтæ. Ныр де ’мсиахсы фæр- 
цы бынат æрцахстай æмæ адæмыл дæ сæт калыс. 
— Хæлæг мæм кæныс, нæ? 
— Æз? Хæлæг? Ха-ха-ха, — ныххудти баба. — Нæ, мæ буц 
сыхаг, нæ. Æз хæлæг никæмæ кæнын, уæлдайдæр та — фыдыбæс- 
тæ уæйгæнæгмæ. 
— Уæ хорзæхæй, цъиутау иу хъæлæсæй цы уасут?! Фыдыбæ- 
стæ, фыдыбæстæ! Кæм уын и фыдыбæстæ?! Мæгуьго карчы цъиу- 
тау мæнгæфсон æфтуанхъæдыл зыр-зыргæнгæйæ оадут æмæ уд- 
харæй мæлут! Иу ныхасы бар уæ никæмæ хауы! Домбайы куы 
бафæнда, уæд уæ цыфæнды рæстæг дæр тæрхъусы лæппынтау йæ 
чъизи фæстаг ныссæрфдзæн æмæ уæ бырæттæм аппардзæн, сы- 
мах та æдылытау уæ риутæ хойут: «Нæ туг ныккалдтам! Нæ туг 
ныккалдтам!» Кæй тыххæй ныккалдтат уæ туг? 
— Адæмы тыххæй, адæмы. 
— Адæм та чи сты? — былысчъилæй йæ фæрсы Сæрæби. Ды 
цы адæмы кой кæныс, уыдон мæ пысунæйы дуары хæцæны аргъ 
дæр не сты. Йæхицæй хынджылæг кæнын чи уадзы, уый лæджы 
ном хæссыны аккаг нæу, йæ туг нæ, фæлæ цыфæнды куы ныкка- 
ла, уæд дæр. 
— Уый ды мæнæй зæгъыс, æвæццæгæн? — фæрсæгау æм кæсы 
баба. 
— Дæуæй æмæ дæу хуызæн æнæрхъуыды патриоттæй. Сымах 
куынæ уыдаиккат, уæд афонмæ Европæйы зондджын адæмтимæ 
хъаны цард кæниккам. 
— Уый советон цардаразæг у, гъе! Хъæуыхицау дзы ахæм 
куынæ уа! 
— Фæмиз-ма дæ хъæуыхицауы бынатыл! — мæстыйæ сдзырдта 
Сæрæби æмæ Дунетханмæ къæмдзæстыгхуызæй бакасти. — Хатыр. 
Дæ сæрхъæн лæджы цур адæймаджы дзыхæй цынæ схаудзæн. 
— Цардмæ иу боны цæстæй ма кæс, мæ сыхаг. Абон зындзи- 
нæдтæ æвзарæм, фæлæ райсом нæ уавæр бынтондæр аивдзæн. 
— О-гъо-гъо, райдыдта къæмунистон демагоги, — йæ ныхас 
ын æрдæгыл фескъуыдта Сæрæби. — Раздæр фæскомцæдисонты 
’хсæн цагътай дзæнгæда, ныр та — партионты æхсæн, фæлæ дын 
дæ иу ныхасыл дæр ничи æууæнды. Мæнмæ та æппындæр нæ 
хъарынц. Мæ зæрдæ сæ хæццæ кæны. 

148 
Цомартаты Изæтбег 
— Нæ дæм хъарынц, уый зонын, фæлæ мæ ныхас бахæссы- 
нæй та куыд нæ тæрсыс? 
— Уымæн æмæ дыл фæуæлахиз уыдзынæн. 
— Де ’мсиахсы фæрцы? 
— О! — фидарæй загъта Сæрæби æмæ дуары ’рдæм араст и. 
Къæсæргæрон æрлæууыди, бабамæ йе ’ргом раздæхта æмæ ма йæ 
ныхасмæ былысчъилæй бафтыдта: 
— Сымах цард йе ’рдзон уагыл нæ уадзут, фæлæ йын тых 
кæнут, æмæ дзы цы рамбулат, уый кæстæртæ фендзысты... 
* * * 
Зæронд бур къамоды сæр фæтæгены цырагъ бынтондæр æр- 
мынæг и. Нана йæ цуры бады æмæ къуымбил æлвисы. Йе стæг- 
дар къухтæм ын æдзынæг кæсын, æмæ мæ дисы æфтауы, кусын 
нæ, фæлæ ма змæлын дæр куыд фæразынц, уый. Йæ цард æдзух- 
дæр хуыссæны æрвиты. Уымæ гæсгæ йæ сынтæг æфснайд никуы 
вæййы, фæлæ фæстаг рæстæджы йæхиуыл фæхæцыди æмæ ба- 
байæн къуымбил цъындатæ кæнынмæ бавнæлдта. 
— Дæ фырт дæм куы нал цæуы, уæд ыл цы стыхстæ? — фæрсы 
йæ Симæ. 
— Мæнæ чындзы куы ацæуай æмæ сывæллоны ад куы бамба- 
рай, уæд мæм ахæм æнæрхъуыды фæрстытæ нал дæтдзынæ. 
— Уый никуы уыдзæн, нана, — æрæнкъард и Симæ. 
— Цæуыннæ? Кæмæй æвзæрдæр дæ? 
— Æвзæрдæрæн нæ зонын, фæлæ... ахæм низимæ кæй хъæуын? 
— Бæргæ дын дзырдтон, уазал нартхæрттæ дæ роны ма хæсс, 
зæгъгæ, фæлæ мæм нæ байхъуыстай. 
— Хуыздæр гæнæн мын нæ уыди... — Симæ йæ цæстытæ доны 
разылдта æмæ иуварс азылди. — Астмæйæ тынгдæр ницæмæй тар- 
стæн, æмæ йæ мæ сæр баййæфта. 
— Ма дзы тæрс, мæ хæдзар: ахæм тæссаг низ нæу. 
— Тæссаг низыл та ма-иу сыкъатæ вæййы? Мæ хъуырысæртæ 
мын куы ахгæны, уæд мæлыны къахыл ныллæууын. 
— Чи дæ уарза, уый дæ афтæмæй дæр ракурдзæн, — сабыртæ 
йæ кæны нана. 
Дуар æрбайгом и, æмæ уатмæ æрбахызти Госæма. 
— Дæ хæрзæггурæггаг — мæн! — цинхуызæй дзуры нанамæ. 
— Цы хорз мыл æрцыди, цымæ? — йе ’ргом æм не здахы, 
афтæмæй йæ куыдфæндыйы хъæлæсæй фæрсы нана. Йæ цæсгомы 
хуызыл бæлвырд зыны, æхсызгон хабар фехъусыныл йæ зæрдæ 
кæй нæ дары, уый. 
— Уæ усбирæгъæн рæхджы тæрхон кæндзысты. Хъуамæ, дам, ын 
аст азæй къаддæр ма раттой. Дзыццайы ингæныстæн, фырцинæй кæм 

Зынгхуыст бæллицтæ 
149 
дæн, уый мæхæдæг дæр нæ зонын. Ацы мæгуыр сывæллæттæ дзы кæй 
фервæздзысты, уый тыххæй уæ Хуыцаумæ скувын бахъæудзæн. 
— Æмæ йын цæй тыххæй тæрхон кæнынц? 
— Быдырмæ кæй нæ цæуы, уый тыххæй. 
— Æрмæстдæр? 
— Æмæ дæм уый гыццыл хъуыддаг кæсы? 
— Гыццыл хъуыддаг мæм нæ кæсы, фæлæ... 
— О, ахуыргæнджытæ дæр, дам, тæрхондонмæ сæ хъаст ба- 
хастой. Сывæллæтты, дам, æнæ кардæй æргæвды. Сæ цæрæнбон 
бирæ, æгайтма сыл тыхсынц. Зæлинæ, уæ царды хабæрттæй дæ 
куы фæрсой, уæд-иу ыл ма бацауæрд. Уадз æмæ йæ Сыбырмæ 
ахæссой. 
— Æгонгæй, мæ хæдзар. Туг тугæй не ’хсадæуы. Сымахæн 
цыфæнды дæр фæуæд, йæ лæгæн хорз у. Кæд ма мæ рынчын 
лæппу йемæ исты цард фенид. 
— Сымах дæр нæ фæнды, уæ фыдыусы уын Сыбырмæ ахæс- 
сой, уый? — фæрсы нæ Госæма. 
— Æмæ-гъа. Раздæр æй амарыныл дæр сразы уыдаин, фæлæ 
ныр... Нæ зонын, — æбæрæг дзуапп ын дæтты Зæлинæ. — Истыхуы- 
зы дзы куы фервæзиккам, уæд мын æхсызгон уаид, фæлæ йын мæ 
зæрдæ ахæстоны бадын нæ зæгъы. Мах ма хъыгдарæд, æндæр æй 
цы фæнды, уый кæнæд. 
— Мæн бæгуыдæр фæнды! Уадз æмæ Сыбыры басийа! Æх- 
хормагæй йæ куы фæмариккой, уæд нын нæ зындзинæдтæ бамба- 
рид! Стæй йын йæ лæджы дæр йемæ куы ахæссиккой! — мæстыйæ 
дзуры Тугъан. 
— Лæппу, дæ фыдæй цытæ дзурыс? Худинаг нæу? — уайдзæф 
ын кæны нана. 
— Мæ фыд! Цæй фыд и мæнæн та?! Мæныл йæ усы ардыдæй 
топп чи цæвы, уый мæ фыдыл никуы банымайдзынæн! 
— Уый дæ тæрсæн гæрах фæкодта, мæ хæдзар, йæ зæрды дæ 
марын куы уыдаид, уæд дæ нæ фæивгъуыдтаид. Дæуæй афтæ, æз 
мæ цоты никуы фæнадтон? Мæ мард фен, туг-иу сомдтой. Сæ 
фыд ма сæ-иу мæ бынæй тыххæйты скъахта. Сывæллонмæ сабы- 
рæй куы дзурай, уæд коммæ кæсы? Куыннæ стæй. Дæ удæй дын 
схъаздзæни. Ацу, мæ къона, æмæ дзы хатыр ракур. Фæрæдыд- 
тæн, зæгъ. Фæстæмæ дæм, зæгъ, никуыуал сдзурдзынæн. 
— Уанцон нæ дæ, Нагъуæ. Кæдæм æй æрвитыс? Куы йæ ама- 
ра, уæд та? — уайдзæф ын кæны Госæма. 
— Нæ йæ амардзæн. Æз мæ фæлмæн лæппуйы зонын. Уый 
мæлдзыджы дæр æнаххосæй никуы бафхæрдта. Йæхицæй зæрдæ- 
хæлардæр сывæллон нæ уыди. Æнæхин, коммæгæс, барон. 
— Уæдæ йыл ныр цы ’рцыди? Йæ усы дзыхæй йæ мæгуыр 
цоты цæмæ мары? 

150 
Цомартаты Изæтбег 
— Æвзаг дур халы, мæ хæдзар. Сылгоймаджы æвзаг та кар- 
дæй цыргъдæр у. Дæ цардæмбал куынæ фæбæзза... 
— Уæд æй атæр, — йæ ныхас ын дарддæр ахæццæ кодта Зæ- 
линæ. — Нæ мадыл нын куынæ бацауæрста. 
— Се ’ппæты куыд атæрдзынæ? — Нана дæлиауæй ныуулæфы- 
ди æмæ ныл æнкъардæй йæ цæст ахаста, стæй Госæмамæ хъуы- 
дыдзастæй бакасти. — Цæуыл фæсмон кæнын, уый зоныс? 
— Зонын, — йæхи хъæлæсы уагæй йын дзуапп дæтты Госæма. 
— Цыфæндыйæ дæр сын сæ мады бахъахъхъæнын хъуыди... 
— Раст зæгъыс, фæлæ ма ныр цы дæ бон у? Айчы хъузг куы 
асæтта, уæд ныхасын нал комы... 
— Мæ мард фен, Госæма, ацы сидзæрты мæгуырдзинад куы 
фенын, уæд мæм иу бæллиц вæййы æрмæст, ацу æмæ дæ уæр- 
джытыл йæ разы æрлæуу. Чындзы куынæ ацыдаид, уæд, æвæц- 
цæгæн, афтæ дæр бакодтаин... Куыд цæры, цымæ? 
— Æвзæр, æнад лæгимæ куыд хъуамæ цæра? Тыхтухæнтæ 
кæны. Дæ фырты уарзгæйæ амæлдзæн, æвæццæгæн. Алы æхсæв 
дæр, дам, æй мæ фыны уынын. 
— Зæрондæй дæр нæ сæры зонд куыд нæ бацæуы, уый диссаг 
у, — рынчыны хъæрзтау мæм хъуысы нанайы мæнгуд хъæлæс. 
* * * 
Мæхи зонынхъом куы фæдæн, уæдæй нырмæ бабайы ахæм 
æнкъардæй никуыма федтон. Цыма йыл стыр бæллæх æрцыди, 
уыйау кæрты къуымты тыхстхуызæй рацу-бацу кæны æмæ иу та- 
мако иннæйы фæдыл дымы. Ноджы сæ афтæ зæрдиагæй цъиры, 
æмæ цæстыфæныкъуылдмæ йе ’нгуылдзты æхсæн æртхутæг фес- 
тынц. Иу дзы зæххыл ныццæвы æмæ та иннæ йæ дзыхы атъыссы. 
Рæстæгæй-рæстæгмæ йæ хуыфæг ацахсы, мæстыйæ ату кæны æмæ 
та дарддæр ацæуы. 
— Лæджы амонд куынæ фæуа, уæд йæ сæрыл хъен дæр слæу- 
уæд, — хъуысы мæм йæ хъуыр-хъуыр. 
— Цæй, æрсабыр у. Йæ куыстæй никуы никæй систой, — са- 
райæ йæм бустæхуызæй дзуры Дунетхан. 
— Лæджы хуызæн лæгтæ мæ куы систаиккой, уæд мын хъыг 
нæ уаид, фæлæ мæ къах-къухы йаргъ дæр чи нæ у, хæсты быды- 
рæй чи ралыгъди, æмæ æрвæсгæ дæр кæуыл нæ кæнын, уыдон 
мыл сæмварс сты. Йæ бинойнаджы, дам, быдырмæ æрвитын чи 
нæ фæразы, уый, дам, парторгæй куыд хъуамæ куса? Афтæмæй 
наё сæрдарæн æрмæст йæ ус нæ, фæлæ ма йæ хæзгултæ дæр нæ 
цæуынц куыстмæ. Æмæ дзы мæн ссардтой. Дæуæн дæр цы загъ- 
дæуа? Искуы иу хатт-иу уæддæр куы ауадаис. 
— Сыбыры бинаг къæймæ мæ куы хæссой, уæддæр быдырмæ 

Зынгхуыст бæллицтæ 
151 
мæ къах нæ авæрдзынæн! Дæ дзæгъæлзад къæбылатæ мыл ахуыр- 
гæнджыты ардауой, æз та сын хуры къæймæ мæ удæй арт цæгъ- 
дон?! Куыннæ, куыннæ! Уæдмæ уал-иу сæ тьæнгтыл фæхæцæнт! — 
цъиуджын каркау йæхи сцагъта Дунетхан. — Стæй æз чындзы уый 
тыххæй не ’рцыдтæн, æмæ, кæм цы гæбæррагъ и, уыдонæн хæ- 
рæджы хафт кæнон! Цагъайраг дунейæн кæрон раджы æрцыди! 
— Мæнæ дæм куы фæсидой, уæд æй бамбардзынæ, цавæр ду- 
нейы цæрыс, уый, — æртхъирæнгæнæгау загъта баба æмæ мидæмæ 
бацыди. Дунетхан æбæрæг ранмæ аджих и. Сугтæ йæ хъæбысы 
дары, афтæмæй æнцад лæууы. Тугъан цæхæрадонæй кæртмæ хъав- 
гæ æрбахызти. Йæ зæронд телогрейкæ — скъуыдтæ. Йæ къепкæ йæ 
сæрыл дæлоз конд. Хæлаф дæр — скъуыд, æмæ дзы йæ рахиз уæраг 
сырх-сырхидæй зыны. Дзабыртæ æмæ цъындатæ — цъыфæйдзаг. 
Дунетхан цыма абонсарæй уымæ æнхъæлмæ касти, уыйау йæ цæнгтæ 
фæйнæрдæм аппæрста, æмæ сугтæ зæхмæ æркалдысты. 
— Æгъ-гъи! Зымæгон хур фæзынæгау та нæм кæддæр-никæд 
фæзынди нæ хæдзары хицау! Афтæ нæ-иу искуы иу хатт абæрæг 
кæ, æндæр нæ дæуæй цы хъæуы?! 
Тугъаны дзыгъуыр цæсгомыл къæмдзæстыг мидбылхудт фæ- 
зынди. Йæхи афтæ дары, цыма Дунетханы раз аххосджын у æмæ 
дзы хатыр куры. 
— Дæ нана та дæ æхсæв-бонмæ махыл фæцардыдта, нæ?! 
Аныгæнай йæ! 
— Мæн ничи сардыдта. Цæмæн æй ныгæнын кæныс? Нана 
хорз у. 
— Уæдæ йæм цы басхъæл вæййыс?! Цал хатты дын загътон, 
ма йæм цу, зæгъгæ?! Уæдæмæ дæ цæсгом хуыйы цармæй конд у! 
Ту, цъаммар! 
— Хæринаг мын куынæ дæттыс, уæд сыдæй амæлон? 
— Марг бахæр! Чи дæ амара, уый! 
Æз Тугъанмæ цæстæй амонын, баба йæ уаты и, æмæ дæ дзы- 
хыл хæц, зæгъгæ, фæлæ мæ уый не ’мбары æмæ хъуыр-хъуыр- 
гæнгæ мидæмæ фæцæуы. 
— Дæхæдæг бахæр марг. 
— Уæртæ лæг, дæ сæфт лæппумæ ракæс æмæ йын æгасцуай 
зæгъ! Бацин ыл кæ! Дысон-бонмæ кæм лекка кодта, уымæй йæ 
бафæрс! 
Тугъан бабайы коймæ фæуыргъуыйау. Йæ цæстытæ фæтарст- 
хуыз сты. Фæнды йæ алидзын, фæлæ йæ йæ сæрмæ нæ хæссьГæмæ 
къæсæргæрон сагъдауæй лæууы. Бæрæг у, дывыдон арты кæй су- 
дзы, уый. Баба асинтæм рахызти æмæ йæ тызмæгæй фæрсы: 
— Лæппу, дысон кæм баззадтæ?! 
Тугъан æм хæрдмæ нæ кæсы æмæ йын йæ лæдзæг нæ уыны, 
æз та йæм дзурын нæ уæндын. 

152 
Цомартаты Изæтбег 
— Æххормаг мын уыди æмæ нанатæм ацыдтæн. Сæ хæринаг 
æрæгмæ сфыхти, æмæ мæ нана нал рауагъта, — схæц-æрхæцгæн- 
гæ йын дзуапп дæтты йæ фарстæн. Æнæуи сæрæндæр вæййы, 
фæлæ ацы хатт мæлæты уæнгмардхуыз у. Æвæццæгæн, йæ зæрды 
йæхи уæзданæй равдисын и æмæ гуыбырæй лæууы. 
— Ау, æмæ нæ хæдзары дæу фаг хæринаг нал и?! Цæмæн мæ 
худинаг кæныс, цъаммар?! — ныббогъ ыл ласта баба æмæ йын 
лæдзæгæй йæ сæрыл æрцыди. Тугъан зæхмæ ахауди æмæ ратул- 
батул кæны, баба йын йæ сæр æмæ йæ зæнгтæ лæдзæгæй хойы. 
— Коммæ кæсдзынæ æви нæ?! 
— Кæсдзынæн! Кæсдзынæн! Уæуу, мæ сæр! Уæуу, мæ сæр! 
Мæлын! 
— Мард бафæраз мæ уды тæригъæдæй, — æлгъиты йæ Дунетхан. 
— Банцай, куыдзы хъæвдын! Банцай дын зæгъын! — бынмæ 
йæ хойы баба. Тугъан цыма тарф фынæй аци, уыйау æрлæмæгъ и 
æмæ сабыргай уæлгоммæ афæлдæхти. Йæ цæсгомы хуызæртау 
нал и, былтæ мæрдон цъæх ныйисты. 
— Дон! Дон! Рæвдздæр! Амардтон æй! Дон! — фæсæнтдзæф и 
баба. Дунетхан ратас-батасгæнгæ æнæмæтхуызæй уатмæ бацыди, æз 
ме ’фсымæрыл мæхи баппæрстон æмæ мæ цæссыгтæй мæхи æхсын. 
— Тугъан! Тугъан! Ракæс-ма мæм иугыццыл! Æз Ирбег дæн. 
Ма амæл, Тугъан, — дзурын æм лæгъстæхуызæй, фæлæ уый æнæз- 
мæлгæйæ хуыссы. Баба мæ иуварс ассыдта æмæ йын йæ дзыхы 
хъуывгъанæй дон ауагъта. Тугъан æрчъицыдта. 
* * * 
Карчы цъиутæ сæ мады дæлбазырæй хæринагмæ цингæнгæйæ 
куы ракæлой, уыйау сывæллæттæ скъолайæ уынгмæ хъæргæнгæ 
рагуылф кодтой. Талынджы сын се ’ндæргтæ йеддæмæ ницы 
уынын, фæлæ мæм сæ цъæхснаг хъæлæстæ хорз хъуысынц. Урс- 
урсид уазал хур митæйдзаг хæхты фæстæ куы ’рæмбæхсти, уæдæй 
нырмæ лæхъир зæххы уæлцъар тæнæг их сæвæрдта æмæ къæхты 
бын йæ къæрцц-къæрцц цæуы. Иуварсырдыгæй æнцад лæууын 
æмæ ахуырдзауты хъæлдзæг уынæрмæ рохстæй хъусын. Сæ цин- 
дзинад мæм нæ хъары. Æвæццæгæн сæм хæлæг кæй кæнын, уый 
тыххæй. Ныртæккæ сæ фæрнæйдзаг хæдзæртты балæудзысты, 
хъарм хæринаг бахæрдзысты æмæ сæ сыгъдæг хуыссæнты схуыс- 
дзысты, æз та уазал уатмæ бацæудзынæн. Æмæ ма уазалæн исты- 
,хуызы фæразин, фæлæ мæ зæронд хæцъил дзабыртæ æмæ скъуыд 
цъындатæ кæм хус кæнон, уый нæ зонын. Æхсæвы сæ мæ сын- 
тæджы бынмæ хуылыдзæй куыд ныппарын, райсомæй дæр сæ афтæ 
хуылыдзæй сисын, мæ къæхтыл сæ зæрдæрисгæйæ скæнын æмæ 

Зынгхуыст бæллицтæ 
153 
æвæндонæй кæртмæ ацæуын. Мидæгæй иучысыл дæр ма бафæс- 
тиат уай. Дунетхан дæм ахæм цæстæй æрбакæсдзæн, æмæ дын дæ 
цард сæнад уыдзæн. Иу минут дæр дæ чиныгмæ æркæсын нæ 
бауадздзæн. 
«Бирæ чи сахуыр кодта, уыдон дæр амардысты», — уый дын 
йæ ныхас. Хъуамæ давæггаг хæрæгау бон-изæрмæ ифтыгъдæй лæу- 
уай. Фыркуыстæй дæхи куы амарай, уæддæр дын «дæ фæллад 
суадз» нæ зæгъдзæн, хæрынмæ дæ нæ бахондзæн. Æмæ ууыл мæ 
зæрдæ уыйбæрц нæ худы. Æцæгæлон ын стæм, йæхицæн сывæл- 
лæттæ нæй, æмæ нын нæ рыст не ’мбары, фæлæ баба... баба... Иу 
фæлмæн ныхас дзы уæд та куы схауид, иу ныхас æрмæст... Йæхи 
афтæ дары, цыма йын цот дæр нæй, цыма нæ уынгæ дæр нæ кæны. 
— Ирбег куы дæ. Ам ма цæмæ лæууыс? Рæвдздæр уæхимæ 
азгъор, науæд басийдзынæ, — мæ хъуыдытæ мын фескъуыдта мæ 
ахуыргæнæджы тыхстхуыз хъæлæс. 
— Нæ уат дæр амæй хъармдæр нæу... 
— Зонын æй, зонын... Уæ хабæрттæ уын хъусын... Куыддæр 
мæ февдæла, афтæ уæм бауайдзынæн æмæ Дунетханæн бауай- 
дзæф кæндзынæн... 
— Азæ Борисовнæ, дæ хорзæхæй, ма нæм æрбацу. 
— Цæуыннæ? 
— Баба фенхъæлдзæн, мах дæ сардыдтам æмæ та нæ йæ цым 
лæдзæгæй ныххойдзæн. 
Ахуыргæнæг иудзæвгар сагъдауæй фæлæууыди, стæй арф ныу- 
улæфыд æмæ æнæдзургæйæ ацыд. Сывæллæтты дзолгъо-молгъо дæр 
бамынæг и, æмæ хъæу йæхимæ хъусыныл фæци. Æвæндонæй уын- 
джы дæлæмæ араст дæн. Кулы мæ къах куы ныххауы, уæд их донæй 
ныххуылыдз вæййы, æмæ мæ буар, цы ’ргъæвст у, уымæй тынгдæр 
ныргъæвсы. Чиныг æмæ цалдæр тетрады — мæ дæларм. Мæ къухтæ 
мæ комдæлы нытътьыстон æмæ сæ мæ гуыбыныл дарын, фæлæ сæм 
тавс нæ хъары. Уый æдде ма дымгæ бынтон сналат и æмæ мæ хъус- 
ты иннæрдæм хизы. Баба дæр диссаг у. Сæрд-сæрды дæргъы мæ нæ 
фæуыны, фæлæ зымæг йæ тæмæны куы бацæуы, уæд мын фыддæра- 
гæны хуызæн мæ замманай бæзджын сæрыхъуынтæ йæ зæронд хæлд- 
дзаг машинкæйæ æрдæгтындтытæ ныккæны. Дæхимидæг куы бахъын- 
цъым кæнай, уæд та сæрæн — хафт, æмæ йын фæбыхсын, мæхины- 
мæр мæ райгуырæн бон фелгъитын, афтæмæй. Ныр мæ сæр тæнæг 
вельвет къепкæйы тъæппытæ хауы. 
Дуканийы цурмæ ныххæццæ дæн æмæ йын йæ рудзгуытæм 
куыдфæндыйы цæстæй кæсын. Хъарм дзы никуы вæййы, фæлæ 
мын мидæмæ æнæ бацæугæ нæй. Æппын куы ницы уа, уæддæр 
цыбыр рæстæгмæ ацы æнæхайыры дымгæйæ фервæздзынæн. Дуа- 
рыл бахæцыдтæн æмæ дæргъæй-дæргъмæ уазал уатмæ бахызтæн. 

154 
Цомартаты Изæтбег 
Ничи мæ ницæмæ дары. Сылгоймæгтæ рахиз къуымы, фæтæгены 
цырагъы бын сдзыгуыр сты æмæ уæйгæнæгимæ хыл кæнынц. Сæ 
хъаугъа цæуыл у, уый базоныны тыххæй сæм мæхи байстон. Фи- 
дистæй уæлдай сæ ницы хъуысы, æмæ сæ æрбатыхстæн. Тæрхæ- 
джытыл сабыргай мæ цæст хæссын. Цырыхъхъытæ, батинкæтæ, 
къурткæтæ, хæдæттæ, хæлæфтæ. Фырцыбæлæй сæм мæ былы- 
цъæрттæ хæрын. Ехх, ныр уыдонæй дæхи сараз! Хæрзаг дзæбæх 
мыл фидауиккой!.. 
Цымæ мæ уæлæ аив дарæс кæд скæндзынæн? Æвæццæгæн, 
никуы. Уæдæ йæм цæмæ бæллын? Къухы цы нæ бафтдзæн, уымæ 
цас нæ бæллай, уыйас — хуыздæр. Мæ цæстытæ сæ тыххæйты 
атыдтон æмæ иуварс ацыдтæн. Мæ хъусты кæрæттæ æууæрдын. 
Цон нæхимæ. Ацы дзаумæттæй мын ницы пайда и, сæ уындæй ма 
мæ зæрдæ цы срисса, æндæр. Дуары ’рдæм азылдтæн. Иу къах- 
дзæф акодтон, дыккаг, æртыккаг... Нæ, нырма мæ салд буар фаг 
нæма стæфсти. Иучысыл ма афæстиат уон. Нæхимæ мæм куы ничи 
’нхъæлмæ кæсы, уæд кæдæм тагъд кæнын? Тæрхæджытæм та баз- 
дæхтæн. Фæтæгены цырагъы мынæг рухс уаты галиу къуыммæ нæ 
хæццæ кæны, æмæ дзы ницы фендзынæн, фæлæ йæм уæддæр фæ- 
цæуын. Тæрхъусдзарм худты раз æрлæууыдтæн. Иу дзы систон. 
Мæлæты фæлмæн у. Ехх, исчи мын æй куы балхæнид! Мæ амæлæ- 
ты бонмæ йын йæ хорздзинад нæ ферох кæнин. Сылгоймæгтæм ме 
’ргом аздæхтон. Худ мын чи балхæна, ахæм дзы нæй. 
«Æлхæнын æй цæмæ хъæуы?» — фæрсы мæ цавæрдæр æбæ- 
рæг хъæлæс. 
«Уæдæ?» 
«Ахæсс æй æмæ фæци». 
«Ома?» 
«Куыд æнæмбаргæ дæ, куыд? Дæ сæрыл æй ныккæ æмæ дæ 
хæдзармæ ацу». 
«Давгæ?» 
«Нæ, хæсгæ», — бæлвырд мæм хъуысы кæйдæр хъæлæс. Мæ 
алыварс сдзæгъæлгаст дæн. Никуы æмæ ницы. Сылгоймæгты дæр- 
зæг ныхас загъдмæ расайдта. Фидистæ фæкарздæр сты. 
«Рæвдздæр змæл, науæд дын байрæджы уыдзæн. Цалынмæ 
уæйгæнæг ацырдæм нæ рацыди, уæдмæ лидзгæ. Ма дзы тæрс: 
иуæй, æвзæр уыны, иннæмæй йæ дæумæ не ’вдæлы. Замманай 
фадат дын и, æмæ дзы спайда кæн». 
Хъæлæсы хицауы агурын, фæлæ йæ нæ арын. Кæд мæхи у, 
мыййаг? Мæхи у, уæдæ кæй у. Фыртæссæй мыл ризæг бахæцыди, 
æм!æ мæ хъæлæс дæр нал æмбарын. Фыццаг хатт дæн ахæм уавæ- 
ры. Давыны зонд мæм куы никуы уыди, уæд мыл ныр цы ’рцыди? 
Мæ сæр басыди, æмæ йæм æвронг хъуыды хæстæг нал цæуы. Иугæр 

Зынгхуыст бæллицтæ 
155 
давыныл сдæн, уæд ме сæфты дуг ралæууыд. Дарддæр, дарддæр 
ацы æлгъыст бынатæй! Дм лæг фæрæдийын дæр зоны. Худ стъол- 
мæ баппæрстон æмæ мæ ных дуармæ сарæзтон. Цæстыфæныкъу- 
ылдмæ федде дæн. Дымгæ, цыма йæ ихдоны сæвдылдæуыд, æмæ 
йæ размæ мæ уд сисыны хæс сæвæрдта, уыйау мын мæ цæсгом 
судзинтæй рæхойы. Мæ хъустæ та уайтагъд асалдысты. Цалынмæ 
нæхимæ згъорон, уæдмæ срисдзысты, æмæ та ахсæв-бонмæ арвмæ 
асинтæ æвæрдзынæн. Нæ, нæ! Фæлтау... Фæлтау цы? Давгæ? Нæ, 
давгæ нæ! Уæдæ цы? Дæ размæ дыууæ фæндаджы йеддæмæ нæй, 
æмæ дзы иу равзар. Ныртæккæ. Æвæстиатæй. 
Мæ хъуыдытæй сфæлмæцыдтæн. Мидæмæ бацæуин, æмæ мæ 
тасдзинад уромы, нæхимæ ацæуин, æмæ мæ худ нæ уадзы. Ныр 
цы бакæнон? Цон, иу хатт ма йæм бакæсон. Æнæ давгæ йын 
нæй? Йæ иу фенд дæр мын æхсызгон куы у, уæд дзы мæхи æнæ- 
хай цы кæнын? Бакæсдзынæн æм æмæ фæстæмæ рацæудзынæн. 
Уыдон хи сайæн хъуыдытæ кæй сты, уый æмбарын, фæлæ уæд- 
дæр мидæмæ фæцæуын. Цыдæр тых мæ дуканимæ фæхæссы, 
уымæн æмæ мæнæй домбайдæр у. Ме уæнгтæ мын фидар рæхы- 
сæй сбаста æмæ мын мæ фæстаг хъарутæ сæтты. 
Сылгоймæгтæн сæ зæрдæты æлхынцъ бынтондæр райхæлди. 
Цыма мæ фыдракæндмæ барæй тæрынц, уыйау кæрæдзи сæртыл 
хауынц. Иу сæ иннæмæ нал хъусы, иу сæ иннæйы ныхас нал 
æмбары. Йæ дзыхыл сæ æрмæст уæйгæнæг хæцыди, ныр уый 
дæр фёмæхсти. Йæ цъæхснаг хъæлæс устыты хъæлæстæн сæрæм- 
бæрзæн сси. Уæвгæ мæн уыдоны мæт нæй. Мæ хъуыдытæ иууыл- 
дæр худимæ сты. Цыфæнды куы фæуа, уæддæр æй хъуамæ ахæс- 
сон. Давын хорз нæу, фæлæ мын хуыздæр гæнæн нæй. Æнæ худæй 
мæ хъустæ фæсахъат уыдзысты. Исчи мын æй куы балæвар кæнид, 
уæд мæм давыны зонд никуы æрцæуид, фæлæ мын æй ничи балæ- 
вар кæндзæн. Комкоммæ йæм бацыдтæн æмæ йæ зыр-зыргæнгæ 
систон. Хъуамæ фæстæмæ цæхгæр фæзилон æмæ дуар мæ сæрыл 
ахæссон, фæлæ мæ бынатæй змæлгæ дæр нæ кæнын. Афтæ мæм 
кæсы, цыма уæйгæнæг æлхæнджыты ’хсæн барæй æрæмбæхсти, 
цыма семæ мæн асайыны тыххæй хъаугъа кæны. Цæмæй йæм æз 
къæрцхъусæй мауал лæууон æмæ йæ къæппæджы бахауон. Гъæ-æ, 
гæды гадздза! Мæ уавæр мын æмбары æмæ мæ аивæй хъахъхъæ- 
ны. Куыддæр æз худ фæцæйхæссон, афтæ мыл хъæрццыгъайау 
йæхи ныццæвдзæн æмæ мæ хъуымыздзых бæлонау рацъипп лас- 
дзæн. Хуыцау бахизæд, фæлæ мæ куы ’рцахса, уæд ма скъоламæ 
цы цæсгомæй бацæудзынæн, ме ’мбæлттимæ ма цы зæрдæйæ ахуыр 
кæндзынæн? Мæ фæндыл мæ къух куы сисин, уый мæ фæнды, 
фæлæ мæхиуыл мæ бон нæ цæуы æмæ сахаты дзедзыройау дыу- 
уæрдæм цоппай кæнын. Адæргæй мæ сур хид акалди. 

156 
Цомартаты Изæтбег 
«Ацы худ-ма мын балхæнут, æмæ мæ хъустæ ма бакъуырма 
уой», — мæхинымæр дзурын устытæм. Хъæрæй дæр сæм бадзу- 
рин, фæлæ мæ цæсгом нæ хъæцы. 
«Мæгуыр йæ бон: сидзæр у», — зæгъдзысты былалгъæй æмæ 
мæм сæ чъылдым раздахдзысты. Мæхи ма сæ цæсты цы бафта- 
уон, æндæр мын хорзæй ницы фæуыдзысты. Уыцы дæлдзиныггæ- 
нæн ныхæстæ фехъусыны бæсты давыныл разы дæн. Исчи мын 
куы батæригъæд кæны, уæд мæхимæ фаджысы æлгъаг зулкъæй 
уæлдай нал фæкæсын. Æрфæнды мæ дард бæстæм алидзын — æз 
куыд никæй зонон, мæн куыд ничи зона. Адæм мæ сæ тæригъæ- 
дæй кæд нал æфхæрдзысты, къæхты бынмæ мæ кæд нал æппар- 
дзысты? Мæгуыр æмæ лæмæгъ кæд нал уыдзынæн, мæхиуыл кæд 
схæцдзынæн æмæ алы сыбырттæй кæд нал тæрсдзынæн? Ехх, сæ- 
рæндзинад равдисын кæм хъæуы, ахæм хъуыддаг куы саразин! 
«Æцæг дæ фæнды ахæм хъуыддаг саразын?» 
«О». 
«Уæдæ дын нырæй хуыздæр фадат никуыуал уыдзæн. Давын 
алкæй бон нæу. Равдис дæ лæгдзинад. Рæвдздæр! Цæмæ ма кæ- 
сыс? Нæ уæндыс, нæ? Тæппуд! Дæу худ цæттæйæ хъæуы, дæ 
къух уазал доны дæр ма атул, афтæмæй», — цырын мæ кæны мæ 
мидхъæлæс. Давынмæ цæттæ дæн, фæлæ æнæнхъæлæджы мæ размæ 
февзæрди бабайы сурæт. Æлхынцъæрфыгæй мæм кæсы. Йæ амо- 
нæн æнгуылдз мæм æртхъирæнгæнæгау тилы. Баба... баба... Куыд 
мæ æрбайрох и. Фыртыхстæй мæ хъуыдыйы кæрон дæр нал æр- 
цыди. Ацы ног худ мыл куы фена, уæд мæ нæ бафæрсдзæн, кæм 
дын уыди, зæгъгæ? Бæгуырдæр мæ бафæрсдзæн. Мæ бон æй аса- 
йын нæ бауыдзæн æмæ... Фыртæссæй мæ зæнгты хъару асасти. Худ 
мæ къухæй æрхаудта. Фелвæстон æй, йæ бынаты йæ авæрдтон 
æмæ лидзæг фæдæн. Куыдзы хъуыды дæр мæ куынæ кæны, дзау- 
мæттæ мын куынæ ’лхæны, цы мыл и, уый куынæ уыны, уæд дзы 
цæмæй тæрсын? Мæ къух ыл ауыгътон, уаты бæрæгастæу æрлæу- 
уыдтæн æмæ худтæм ме ’ргом аздæхтон. Фырхæлæгæй мæ цæсты 
фиутæ тайынц. Мæ галиу хъус æлхыскъгæнæгау срысти, суагъта 
мæ, ногæй та срысти. Мæ цæстытæ доны разылдысты, æмæ сыл- 
гоймæгты нал уынын, æрмæст ма сын сæ хъæлæба хъусын. 
— Уæ хæдзæрттæм ацæут! Æз дукани æхгæнгæ кæнын! — бар- 
дзырддæттæгау сæм рæхуыстæй дзуры уæйгæнæг. Цыма мын исчи 
мæ буарыл фыцгæ дон æркалдта, уыйау ссыгъди, стæй æваст ауазал 
и. Æнхъæл уыдтæн, дуканийы цы уавæр æрбаййæфтон, уый фæ- 
сахсæвæртæм æнæивгæйæ лæудзæн. Сылгоймæгтæн сæ хыл дæргъ- 
вйетин кæй ахæсдзæн, ууыл, цæмæдæр гæсгæ, мæ зæрдæ дардтон 
æмæ никуыдæм тагъд кодтон, фæлæ ныр уавæр аивта, æмæ мыл 
ризæг бахæцыди. «Давгæ!» — уыцы тасæфтауæг дзырд мæ сæры- 

Зынгхуыст бæллицтæ 
157 
магъзы ныффидар и æмæ дзы тæрын нал комы. Фæстæмæ фæкæс- 
фæкæсгæнгæ мæхи талынг къуыммæ байстон. Цæуылфæнды дæр 
разы дæн, æрмæст сылгоймæгтæ сæ бынæттæй мама фезмæлæнт. 
«О Хуыцау, баххуыс кæ!» — мæхинымæр кувын ме сфæлди- 
сæгмæ æмæ йыл мæхи фæдзæхсын: «Ард дын хæрын, никуыуал 
ницы адавдзынæн. Мæлыны къахыл куы ныллæууон, уæддæр æва- 
стæй ницæмæуал бавналдзынæн, æцæг мæ ацы хатт бахиз. О Ху- 
ыцау, æвыдæй мæ ауадз, дæ хъæбул куы дæн...». 
Худ систон æмæ сылгоймæгты ’рдæм фæуайын. Мыййаг мæ 
уæйгæнæг куы бафиппайа, уæд мæхи сраст кæндзынæн: «Цасы 
йаргъ у, уымæ кæсын, талынджы йæ хорз нæ уынын». 
Сылгоймæгтæ хъуырдухæнгæнгæ рахæлиу сты æмæ мæ се 
’хсæн бакодтой. 
«Ничи мæ бафиппайдта!» — уыцы æхсызгон хъуыды мыл ба- 
зыртæ ныссагъта, æмæ цингæнгæйæ феддæдуар дæн. Мæ хид мæ 
дæлæрмтты уырдыгмæ згъоры, афтæмæй нæхимæ тындзын. Мæ 
карз фыдæй дæр нал тæрсын. Уазал дæр мæм нал хъары. Мæ 
цæстытыл уайы, зымæг-зымæджы дæргъы хъарм худы куыд цæу- 
дзынæн, уыцы ныв, æмæ мæ зæрдæ райы. 
— Ирбег, фæлæуу-ма! — хъуысы мæм мæ хæд фæстæ кæйдæр 
тызмæг хъæлæс. Сусæг æртхъирæн дзы ацахстон æмæ фæтар- 
стæн. Мæ тых-мæ бонæй лидзын, фæлæ мын размæ ницы æнты- 
сы. Къæхты хъæр мæм хæстæгæй-хæстæгдæр кæны. Мæ уд æр- 
дуйæ нарæгдæр сси. Фæнды мæ цæргæс фестын, уæларвмæ стæ- 
хын æмæ уæлдæфы атайын. Нæлгоймаджы фидар къух мын мæ 
цонг ацахста, æмæ къахæй сæрмæ ныррызтæн. 
— Мæнæй ма тæрс, æрсабыр у, — фæлмæн хъæлæсæй мæм 
дзуры бæрзонд лæппулæг. Йæ цæсгоммæ йын скастæн æмæ ба- 
зыдтон нæ хъæуы зындгонд давæг Бестауы. 
— Ауыстæн, давынмæ мæнæй дæсныдæр дæ, — æппæлы мæ 
худæнбылæй. — Дуканимæ куы бацыдтæн, уæдæй фæстæмæ дæу 
хъахъхъæнын æмæ дын æргомæй зæгъын: стыр курдиат дæм и. 
Уыцы курдиат зæфцы фыдæй куы фесæфа, уæд æвгъау уыдзæн. 
Йæ ныхæстæм ын ницы хъус дарын. Рæвдздæр мæ куы суа- 
дзид, уæд нæхимæ ацæуин, фæлæ мыл мæлæты хъæддых хæцы, 
цыма йын куы алидзон, уæд хæдзархæлд фæуыдзæн. Аххосджын 
дæн æмæ, мæхи куыд дарон, уый нæ зонын. Дуканийы йæ куы 
федтаин, уæд мыл ахæм æвирхъау рæдыд не ’рцыдаид, фæлæ ме 
’ргом иудадзыг дæр уæйгæнæгмæ арæзт уыди æмæ йæ адæмы 
æхсæн нæ бафиппайдтон. Цыхуызы дзы фервæзон? Алидзын мæ 
къухы нæ бафтдзæн. Ме ’ргъæвст къæхтæ мæ дард нæ ахæсдзыс- 
ты. Худ давгæ кæй нæ ракодтон, ууыл дæр нæ баууæнддзæн: йæхи 
цæстæй мæ федта. Цæй, кæд мæ нæ банымудзид. «Мæнæй ма 
тæрс» куы зæгъы. Мæхицæн зæрдæтæ æвæрын, фæлæ йыл кæ- 

158 
Цомартаты Изæтбег 
ронмæ не ’ууæндын. Йæ фæнд ын базонын хъæуы. Æбæрæг уавæ- 
ры кæдмæ уыдзынæн? 
— Уазалæй мæ хъустæ риссынц, æмæ мæ нæхимæ ауадз, — 
дзурын æм лæгъстæхуызæй. Сайгæ йæ нæ кæнын. Мæ хъустæ 
æцæгдæр риссын райдыдтой. Цыма дзы исты цæрæгойтæ и, уыйау 
сæ гуыв-гуыв цæуы. 
— Цы? Уадзгæ? Сæрхъæн фæдæ æви? Æз дæ абондæргъы цæс- 
ты гагуыйау уымæн хъахъхъæнын, цæмæй дæ уæхимæ ауадзон? 
— Уæдæ цы и дæ зæрды? — фæрсын æй ныфссастæй. 
— Махмæ уал цом, стæй хъуыддæгтæ сæхи амондзысты, — 
æмбæхст дзуапп мын дæтты Бестау æмæ мæ сагъæстыл æфтауы. 
Мæ къух мын йæ домбай дзæмбытæй нылхъывта. Цæмæй ма али- 
дзон, уый тыххæй мын мæ худ айста. 
— Кæд дæ хъæуы, уæд æй дæхицæн уадз, — фæстаг фæлварæн 
ма кæнын æвыдæй аирвæзынæн. 
— Ницæйаг хæррæгътæм нæма ’рхаудтæн. 
Ахæм сæрыстыр ныхас кæны, цыма, æппынкъаддæр, мини- 
стры фырт у. Мæллæг ^æрыччы хъргæвдынмæ куы ласай, уыйау 
мæ йæ фæдыл æнцонæи фæласы. Йæ ныхмæ фæлæууыны хъару 
мæм нæй æмæ фæсмоны арты судзын. 
— Ауадз мæ, Бестау. Æгæр куы бафæстиат уон, уæд та мæ 
баба фæнæмдзæн, — дзурын æм кæуынхъæлæсæй. Кæд мын мæ 
уавæр бамбарид æмæ мæ ауадзид. Куыннæ стæй. Худы мыл бы- 
лысчъилæй. 
— Дæ мæтæй мæлы баба. Æниу дæ хæдзармæ æппындæр куы- 
нæ бацæуис... 
Уымæй раст зæгъы, фæлæ нын нæ хабæрттæ кæцæй зоны? 
Йæ царды фылдæр бонтæ ахæстæтты куы арвыста. Мæ бæллæхæй 
цы хуызы фервæзон, ууыл сагъæс кæнын, фæлæ мæ сæр ницы 
ахсы. Исчи ныл уæд та куы ’рбамбæлид. Цыма адæм сæ хæдзæрт- 
ты мæ фыддæрагæн бамбæхстысты, уыйау цъиуызмæлæг никуы- 
цæй зыны. Уæвгæ, мæ цæст искæуыл куы ’рхæцид, уæддæр цы? 
Мæ хъаст æм куыд бахæссин? Дуканийæ худ радавтон æмæ мæ 
Бестау æрцахста, зæгъгæ? Фæлтау æй цы фæнды, уый кæнæд. 
Цы йæ фæнды, цымæ? Хæрам мæм куы ницæуыл у, уæд мæ ных- 
мæ цы срæнд кæны? Хорздзинад саразынмæ кæй нæ тырны, уый 
йæ уагыл бæрæг у. 
Егъау æнгуз бæласы цур мыл рахизырдæм ахæцыди. Ныллæг 
кауы рæбынты хус бынæттæ агургæ размæ цæуæм. Цæй хус бы- 
нæттæ æмæ цæй цыдæр. Сæйраг фæндагыл кæддæр ставд хуыр 
а^алдтой, æмæ йыл цæуæн ис, ам та фæндаг бæрæг дæр нæй, 
æмæ цъыфы мæ фадхъултæм аныгъуылдтæн. Рæстæгæй-рæстæг- 
мæ дзы мæ дзабыртæй куы иу аззайы, куы иннæ. Фæстæмæ раз- 
дæхæм, талынджы йæ иудзæвгар мæ уырзтæй фæцагурын, мæ 

Зынгхуыст бæллицтæ 
159 
цъыфæйдзаг къах дзы атъыссын, æмæ та дарддæр ацæуæм. Мæ 
къæхтæ фыруазалæй ницыуал æмбарынц. Афтæ мæм кæсы, цыма 
ныртæккæ сæ рæбынтыл ахаудзысты. Мæ хъустæ æлхыскъ рыст 
кæнын райдыдтой. 
— Мæнæн Хъасболаты хуызæн фыд куы уаид, уæд æй æз 
иусехсæв къуымых кардæй сæргæвдин! — мæстыйæ дзуры Бестау. 
«Йæ зæрдæ куы ’рфæлмæн уаид æмæ мæ куы ауадзид». «А-а, 
тæригъæд дзы домыс? Æмæ дын исчи куы батæригъæд кæны, уæд 
дæхимæ фаджысы æлгъаг зулкъæй уæлдай куы нал фæкæсыс. Дард 
бæстæм алидзын дæ куы ’рфæнды. Ныр та кæуынхъæлæсæй куы 
дзурыс. Кæмæн лæгъстæ кæныс? Адæм къухæй кæмæ амонынц, 
уыцы уæгъуыр давæгæн? Дæ сæрмæ та йæ куыд хæссыс? Лæмæгъ 
дæ, лæмæгъ». «Ницы дæн лæмæгъ! Æз дзы æппындæр нæ тæр- 
сын!» Мæ мидхъуырдухæны фæстæ мæ риуы цыдæр ныфс бацы- 
ди, æмæ ме уæнгтыл схæцыдтæн. Мæ хурхæймарæгæй раздæрау 
нал тæрсын. 
— Суадз мæ, æз нæхимæ цæуын, — дзурьга æм домгæ хъæлæсæй, 
фæлæ мæ уый ницæмæ дары, цыма мæ хъусгæ дæр нæ кæны. Гали- 
уырдæм базылдыстæм æмæ мæ иу талынг зæхбын уатмæ йæ разæй 
бауагъта. Фæтæгены цырагъ ссыгъта æмæ мын бандонмæ амоны. 
— Сбад, дæ бæрзонддзинад. 
Йæ хъæлæсы уаг мæ зæрдæмæ нæ цæуы, æмæ æнцад лæууын. 
Кæд мæнæй тыхджындæр у, уæддæр ын мæхицæй хынджылæг 
кæнын нæ бауадздзынæн. Мæ цæстæнгасæй мæ бамбæрста, æмæ 
йæ хъæлæс бæлвырд фæфæлмæндæр и. 
— Сбад, сбад. Мæнæй ма тæрс. 
— Ницæмæй дæ тæрсын. 
Бестауæн йæ бæзджын сау æрфгуытæ фырдисæй хæрдмæ стах- 
тысты, стæй хатыргæнæгау йæ мидбылты бахудти. 
— Æз уарзын къæйных лæппуты. Уыдонимæ æнцондæр кусæн у... 
Æнæфснайд стъолмæ ме ’ргом аздæхтон. Газеты гæбазыл — 
лыстæг кæсæгтæ. Кæй дзы бахордта, уыдонæн сæ сæртæ — чысыл 
æддæдæр. Сæ фарсмæ — кæрдзыны къæбæртæ. Мæ комыдæттæ 
сæм æруадысты. 
— Бахæр сæ. Æххормаг уыдзынæ. 
— Ницы дæн æххормаг. Цæмæ мæ ’рбакодтай, уый мын зæгъ. 
Æз нæхимæ цæуын. 
— Уæхимæ ацæудзынæ, æрмæстдæр мæн куы бафæнда, уæд. 
Мæн та бафæнддзæн, æрмæстдæр мемæ куы сразы уай, уæд. 
— Цæуыл хъуамæ сразы уон демæ? 
— Давыныл. Ацы зæххыл æз æндæр ницы зонын. 
Фырдисæй мæ дзых бахæлиу и. Нæ хъæуы зындгонд давæг 
мæнмæ æрхаудзæн, уый мæ фæсонæрхæджы дæр никуы æрцыда- 
ид, æмæ йæм фæрсæгау кæсын. 

160 
Цомартаты Изæтбег 
— Дæуæй афтæ, дуканийы цы агуырдтон? — хинхудт кæны 
Бестау. 
— Æмæ-гъа. 
— Ахсæв ын йæ бынæй рухс куыд суадзон, уымæ кастæн. 
Бирæ гæнæнтæ дзы ис, фæлæ æппæтæй хуыздæр у царыл æрхи- 
зын. Уыцы кæлæддзаг хæдзарæн йæ цар дæр йæхицæй фидардæр 
нæ уыдзæн. Кæм æй æрхуынкъ кæндзынæн, уый мын бæрæггонд 
у. Сахатырдæгæй мæ фылдæр нæ бахъæудзæн, æрмæст хъала- 
гъурмæ дæ цæст фæдар. Зæронд лæг у. Йæ тъахтиныл ныффæл- 
дæхы æмæ æхсæв-бонмæ æддæмæ дæр нæ ракæсы, фæлæ цы нæ 
вæййы. Уæд та йæ гуыбын срысти. 
Ахæм хъæлæсы уагæй дзуры, цыма йæ фæндыл сразы дæн 
æмæ ныртæккæ йемæ фæраст уыдзынæн. Дызæрдыг мыл кæй нæ 
кæны æмæ мæ йæхи хуызæн давæг кæй аразы, уый мæ зæрдæмæ 
нæ цæуы. Алывыд ын акалин, фæлæ йæм, иуæй, мæ ныфс нæ 
хæссын, иннæмæй дзы нымудзынæй тæрсын. 
— Иучысыл-ма абадæм, стæй ацæудзыстæм. Бирæ æнхъæлмæ 
кæсын нæ ницæмæн хъæуы. Ацы уазалы хъæуы астæу бастæй 
дæр ничи фæлæудзæн. 
— Æз демæ нæ цæуын, — дзурын æм бустæхуызæй. 
— Цæуыннæ? 
— Давæг суæвын мæ нæ фæнды. 
— Уæдæ дæ ихæнæй мæлын фæнды? Цыхуызæн дæ, уымæ-ма 
æркæс. Дæ уындæй зæрдæ куы риссы. Адæм ахæм чъизи хæр- 
рæгътæ лæгæтты дæр нæ дардтой. 
— Ахæстонмæ бацæуыны бæсты чъизи хæррæгъты цу. 
— Цы?! Æфхæргæ дæр ма мæ кæныс?! — фестьæлфыди Бестау. 
— Дæу тыххæй нæ загътон. Мæхи... мæхи...— адæргæй мæ 
дзыхы ныхас нал бады. 
Бестауæн фырмæстæй йæ цæстытæ туджы разылдысты, пыр- 
хытæ гыкъынаиау мæ мæ цонгæй фелвæста æмæ хъæр кæны: 
— Дæуæй афтæ, æз мæ фырхъалæй давын?! Чи куыд цæст- 
фæлдахæгдæр у, афтæ нæ сæрмæ уæлдæр хизы æмæ нæ йæ къæх- 
ты бын ссæнды! Нæ номæй ард хæрынц æмæ нæ удхарæй ма- 
рынц, ахæстæтты нæ æмбийын кæнынц, æнаххосæй нæ топпы 
дзыхмæ дарынц! Мæ ныййарджыты мын цæй тыххæй фесæфтой, 
уый абон дæр нæ зонын! Цыма гæдыйы лæппынтæ уыдысты, уыйау 
сæ фæд дæр нал сбæрæг и! Ацы дыдзæсгом дунейы æнæфæхæцæг, 
æнæбакæнæгæй баззадтæн æмæ хæдзари-хæдзар мæгуыргур зылд- 
тæн, фæлæ мæ хъуыдыгæнæг дæр нæ уыди! Цавæр фæндагыл 
х^уамæ ацыдаин?! Дæу нæ фæрсын?! Цы ныхъхъус дæ?! Адæм 
иууылдæр тæппуд сты! Тæппуд æмæ фæлитой! Былалгъ ныхас 
æмæ сæм цæстмæмитæ йеддæмæ ницы и, сæхи та сыгъдæгзæрдæ 
æмæ рæстдзинадыл тохгæнджытæй æвдисынц! Байхъус сæм, уæд 

Зынгхуыст бæллицтæ 
161 
— зæды къалиутæ, лæмбынæг сæм æркæс, уæд та — тугдзых сырд- 
тæ! 0,о, тугдзых сырдтæ! Се ’хсæн куы цæрай, уæд æнæлазæй 
ницыхуызы баззайдзынæ! Хуыцау, зæхх — æвдисæн, æз давыныл 
никуы хъуыды кодтон! Стыр лæг суæвынмæ бæллыдтæн, фæлæ 
мæ уавæртæ мæ бæллицтæй тыхджындæр рауадысты! Дæумæ дæр 
уыцы хъысмæт æнхъæлмæ кæсы. 
— Нæ, нæ! Æз давæг никуы суыдзынæн! — фæтарстæн ын йæ 
карз ныхæстæй. Бестауæн йæ дæргъæлвæс рæсугъд цæсгом былыс- 
чъил мидбылхудтæй фæзылын и, æнæрвæссонхуызæй мæ иуварс ас- 
сыдта, æмæ мæ сæр къулмæ бахастон. Сабыргай зæххыл æрбадтæн. 
— Мæнæ ацы аслам худмæ кæй зæрдæ бахъазыди, уымæн йæ 
къухтæ зынаргъ дзаумæттæм фæлæууой... — хъуысы мæм йæ мæс- 
тæймарæн ныхас. — Абоны бон дæ зæрдыл бадар: дæ царды стыр 
бынат æрцахсдзæн... 
Æз давыны фæндагыл никуы ацæудзынæн, фæлæ йæ мæхи- 
уыл куыд баууæндын кæнон, уый нæ зонын æмæ мæ дзыхыл хæ- 
цын. Истыхуызы йæ дзæмбытæй куы фервæзин, фæлæ куыдæй? 
— Æгъгъæд бадт у! Уæлæмæ сыст æмæ цом! — Цыма мæ йæ 
цæстытæй цæрдхуынкъ фæкæнынмæ хъавы, уыйау мæм мæстæл- 
гъæдæй кæсы. Фыртæссæй мæ зыр-зыр цæуы, фæлæ дзы мæ уавæр 
æмбæхсыныл архайын. 
— Æз никуыдæм цæуын. 
— Бар дæхи, фæлæ мæ-иу уыйфæстæ ма рахъаст кæ, — сабы- 
рæй дзуры Бестау. Йæ цæсгомы хуызыл бæлвырд зыны: йæхи 
мæм тыххæй уромы. Куынæ йын сразы уон, уæд мыл нæ баца- 
уæрддзæн. 
— Банымудздзынæ мæ? — фæрсын æй æнкъардæй. Йе ’нæфс- 
найд хуыссæны мæ худ æмæ мæ чиныг æд тетрæдтæ кæрæдзи 
фарсмæ лæууынц æмæ мын мæ лæмæгъдзинады тыххæй уайдзæф 
кæнынц. Мæ цæстытæ сæ атыдтон æмæ дуары ’рдæм æвæндонæй 
араст дæн. 
— Æнæдызæрдыгæй! — хъуысы мæм фысымы дæрзæг хъæ- 
лæс. Мæ буар дзы адæргæй сисбын абадти. Бестау стыргомау хы- 
зын йе ’фцæгыл бафтыдта. Æвæццæгæн дзы, дуканийы цар цæ- 
мæй хуынкъ кæндзæн, уыцы дзаумæттæ сты. Цырагъ æрхуыссын 
кодта, æмæ кæртмæ ахызтыстæм. Мæ хъусты рыстæй мæ уд схауы, 
афтæмæй размæ цæуын. Ногæй та — гуыргъахъхъ фæндæгтæ, 
ногæй та — тыхтухæнтæ. Афтæ мæм кæсы, цыма мæ хъизæмæрт- 
тæ никуы фæуыдзысты. Цæй тыххæй райгуырдтæн, цымæ? Кæй 
хъуыди мæ цард? Зæххы цъарыл мæн чи уарзы, ахæм адæймаг 
куынæ и, уæд мæхи цæуыннæ амарын? Цæмæ ма ’нхъæлмæ кæ- 
сый? Бестауæн йæ хызы бахаудтæн, æмæ мæ æвыдæй нал ауадз- 
дзæн. Хъуамæ мæ ахæстонмæ батæра. Нæ, нæ! Фæлтау — мæлæт! 
11 Цомартаты Изатгбсг 

162 
Цомартаты Изæтбег 
Тыхсын мæхимидæг. Цæрын дæр мæ фæнды, мæлын дæр. 
Дыууæ дæр мæ къухы сты, фæлæ дзы кæцы равзарон? Бестауимæ 
куы ацæуон, уæд мын дзы мæлæт йеддæмæ ницыуал баззайдзæн. 
Æгадæй цæрын мæ нæ бафæнддзæн æмæ мæ, абон уа, райсом — 
мæхи амарын бахъæудзæн. Иугæр афтæ у, уæд ма давынмæ та 
цæмæ цæуын? Ме ’мбæлтты цæсты та ма мæхи цы ’фтауын? Иу 
рæдыд мын æгъгъæд нæу? Дыккаг та ма цæмæ уадзын? 
— Уæртæ дуканийы тигъмæ цом æмæ хъалагъурмæ нæ цæст 
фæдарæм, — дзуры мæм Бестау. — Дымгæ къуыззитт кæнын кæй 
райдыдта, уый хорз у: мæ уынæр мын нæ фехъусдзæн. Куыд 
ныггуыбыр дæ, гормон? Дæхиуыл схæц. 
Мæ астæу сраст кæныныл архайын, фæлæ мæ бон нæу. Æр- 
гъæвст цъиуау ныккука дæн æмæ къахæй сæрмæ ризын. 
— Ауадз мæ, æз ам лæууын нæ бафæраздзынæн, — лæгъстæ 
кæнын Бестауæн, фæлæ мæм уый нæ хъусы. Æнæдзургæйæ æр- 
байсæйгги, стæй æваст фæстæмæ фездæхти. 
— Йæ тъахтиныл та ныффынæй, — худы йæ мидбылты. 
Мæ зæрдæ ма хъалагъурыл дардтон. Æнхъæл уыдтæн, уын- 
джы лæудзæн, æмæ дзы Бестау дуканй давын нæ бауæнддзæн. 
Ныр ме уæнгтæ æрызгъæлдысты. Мæ ныфс бынтондæр асасти, 
æмæ æнхъæлмæ кæсын, ме ’мбал дарддæр цы кусдзæн, уымæ. 
— Æз ныртæккæ цармæ схиздзынæн æмæ дæм уырдыгæй си- 
наджы кæрон æрдæтдзынæн. Ды хъалагъуры уатмæ кæс, æмæ, 
куыддæр дуар байгом уа, афтæ синаг дæхимæ æриваз, — хъуысы 
мæм йæ сусу-бусу. — Ме уæхск мын ныфсæвæрæгау æрхоста æмæ 
та цæстылуайгæ нывау талынджы атади. Чысыл фæстæдæр мæм 
карнизы зыхъхъырæй синаджы кæрон æруагъта, æмæ мыл рæс- 
тæг адаргъ и. «Хъæуы зындгонд давæджы хъахъхъæныс, нæ?» — 
кæцæйдæр мæм рахъуызыди мæ мидхъæлæс. 
«Уæдæ цы бакæнон?» 
«Ныхъхъуытты йæ уадз æмæ лидзгæ дæ хæдзармæ». 
«Куы мæ банымудза, уæд та?» 
«Дуканийы бынæй рухс суадзынмæ чи ’рбацыди, уый дæу 
нымудзын уæнды? Æдылы дæ æви?» 
«Куы йæ ’рцахсой, уæд йæ маст райсыны тыххæй мæн дæр 
раргом кæндзæни. Мæ худ æмæ мæ чиныг æд тетрæдтæ уымæ 
сты». 
«Ахæм æгуыдзæг хъалагъур Бестауы никуы æрцахсдзæн, фæлæ 
дзаумæттæ куы адава æмæ слестгæнæджы къухтæм куы бахауа, 
уæд дæ, чи зоны, банымудза...» 
«Уый дзы и, уый». 
«Фæлæуу. Тагъд ма кæ. Куы дæ банымудза, уæддæр дзы ницы 
рамбулдзæн. Ды слестгæнæгæн зæгъдзынæ! Цæмæй мæ давынмæ 

Зынгхуыст бæллицтæ 
163 
акæна, уый тыххæй йæхæдæг дуканийæ худ рахаста æмæ йæ мæ- 
ныл ныххуырста». 
«Йæ хæдзары та цы агуырдтон?» 
«Æххормаг уыдтæ æмæ дæ хæрыны æфсон сæхимæ басайдта». 
«Адæймаджы, дам, хъизæмарæй фæмарынц, æмæ сын сæ фыд- 
митæн куынæ бабыхсон». 
«Дæ фæдтæ бамбæрз уæдæ». 
« Куыд æгъдауæй? » 
«Бестау йæ уаты дуар гуыдырæй нæ сæхгæдта. Згъоргæ æмæ 
дæ худ исты фæкæн: фыдбылызы дæ нытътъысдзæни». 
«Æцæг зæгъыс, æцæг. Ехх, цы уа, уый уæд! Донласт хуылы- 
дзæй нæ тæрсы», — дзурын мæхинымæр. Бæлвырд мын фенцон- 
дæр и. Мæ бынатæй фенкъуысынмæ хъавын, фæлæ уый циу? 
Цавæрдæр æндæрг мæм хъуызгæ æрбацæуы. Куыд хæстæгдæр 
кæны, афтæ мæ зæрдæ мæ риуы тынгæй-тынгдæр æмпылы. 
«Чи у, цымæ? Бестау бæрзонддæр у, ай та — ныллæгдæр. 
Æвæццæгæн, хъахъхъæнæг у. Йæ уатæй куынæ рахызти, уæд ам 
кæцæй февзæрди? » 
— Гъей, кæцы дæ?! — хъуысы мæм йæ тызмæг хъæлæс. Тарст 
сычъийау мæхи размæ аппæрстон. Цыма мæ бирæгътæ сурынц, 
уыйау астымы цæхгæрмæ лидзын. 
— Æрлæуу, æрлæуу дын зæгъын! — йæ хъæлæсы дзаг хъæр 
кæны мæ фæдыл. Афтæ мæм кæсы, цыма æхсæвгæсы хуызы хæй- 
рæг бацыди æмæ мæ ныртæккæ æрбаййафдзæн. Топпы гæрахæй 
мæ хъустæ амыр сты. Цалдæр къахдзæфы ма акодтон æмæ дзыхъ- 
хъы ныххаудтæн. Фестынмæ хъавын, фæлæ мæ уæраджы рыстæй 
мæ бон фезмæлын дæр нæу. 
— А-гъа, бахаудтæ?! — æхсызгонæй мæм дзуры хъахъхъæнæг. 
Мæ сæрымагъз ныддур и æмæ хъуыды кæнын нал фæразы. 
Тасдзинад мæ æгъатырæй æлхъивы. Мæ цæстытыл уайы ахæстон. 
Никуы йæ федтон, фæлæ йæ койæ дæр æмризæджы ризын. Æх- 
сæвгæс мын цыма мæ уавæр æмбары, уыйау уыцы ныхас ссардта 
æмæ йæ иу ран нал уадзы. Мæ цонгыл ныддæвдæг и æмæ мæ йæ 
уатмæ фæласы. 
— Кæй лæппу дæ, уый зæгъ, науæд дæ ахæстонмæ батæрдзы- 
нæн! — тухæнæй мæ мары йæ нæргæ хъæлæс. Æз ницы дзурын. 
— Кæд дæ ахæстоны бадын нæ фæнды, уæд дæ ном схъæр кæ! 
— Цæй тыххæй хъуамæ сбадон ахæстоны? — фæрсын æй, 
цыма æппындæр ницы аххосджын дæн, уыйау. 
— Дукани кæй давыс, уый тыххæй! 
— Чи давы дукани? 
-Ды! 
— Ницы йæ давын. Мæ къухтæ мæхицæй куы нал сты... 

164 
Цомартаты Изæтбег 
— Уæдæ ацафон ам цы кусыс?! 
— Ме ’рдхордмæ уыдтæн æмæ нæхимæ цæуын. 
— Дуканийы чъылдымты?! 
— Бæстастæу мæ исчи куы фена, зæгъгæ, мæхи хъуыдыйы 
ардæм æрбауадтæн. 
— Лидзгæ та мæ цæмæ акодтай уæдæ?! 
— Фæтарстæн дæ. 
— Ныр кæй сайыс, куыдзы къæбыла?! — мæстыйæ дзуры хъа- 
лагъур æмæ мæ тымбылкъухæй хойы. Дисы мæ æфтауы йе ’гъа- 
тырдзинад. Маст дзы куынæ бауагътон, уæд мæ афтæ æнауæрдо- 
нæй цæмæ нæмы? Давынмæ кæй æрбацыдтæн, уый бæлвырд куы- 
нæ зоны. Стæй йæ куы зона, уæддæр лæмæгъ сывæллоны хъуамæ 
маргæ акæна? 
— Кæй хъахъхъæныс, уый зæгъ, науæд дæ марын! — хъуысы 
мæм йæ мæсты хъæлæс. 
— Æз никæй хъахъхъæнын. 
— Де ’мбал кæм и? 
— Йæ хæдзары. 
— Ныртæккæ-ма-иу дæхимæ кæс, уый дын «йæ хæдзары»! 
Æхсæвгæс мæ тохъхъылау йæ быны æрнорста, йæ дзыппæй 
кард систа æмæ мын æй мæ хурхыл сæвæрдта. 
— Æргæвдын дæ, де ’мбалы схъæр кæ! Æз æй зонын, фæлæ 
мын æй дæхæдæг зæгъ! 
Йæ гæдыныхæстæй йæхиуыл комдзог рацыди. Æнæнхъæлæ- 
джы мыл кæй æрбамбæлди, уый бамбæрстон. Бестауы куы федта- 
ид, уæд йæхи афтæ нæ дарид. Иугæр æй нæ федта, уæд та йын 
асайæн и. Уæвгæ ма йæ сайын дæр цæмæ хъæуы? Ныртæккæ 
мыл кард æрбавæрдзæн, æмæ мæ хъизæмæрттæй фервæздзынæн. 
— Цæмæ ма кæсыс? Æрбауадз æй. Уæддæр мæ цæрын нæ 
фæнды. 
Уыцы ныхæстæ мæ дзыхæй куыд схаудтой, уый æмбаргæ дæр 
нæ бакодтон. Хъалагъур дæр сæм æнхъæлмæ нæ касти æмæ фæ- 
уыргъуыйау и. Æрæджиау мыл схæцыди æмæ мæм комкоммæ кæсы. 
— Дæ фыды хатырæй, кæй лæппу дæ? Ахæм æрыгонæй цæ- 
рын кæй нал фæнды? 
Йæ хъæлæс фæсасти, æмæ мæм цыдæр ныфс фæзынди. Мæхи 
йын схъæр кæнон æви нæ? Бабайы ном ын куы зæгъон, уæд мæ 
ауадздзæн, фæлæ иу сырды дзæмбытæй иннæ сырды дзæмбытæм 
бахаудзынæн. Нæ, фæлтау быхсдзынæн. Ардыгæй райсоммæ мæ 
а^ куыд дардзæни? Мæн хъахъхъæндзæн æви дукани? Раздæрау 
мæ йæ фæдыл нал ласы. Мæ лыстæг къæбутыл мын æфсоны хæст 
кæны æмæ мæ размæ схойы. Рæстæгæй-рæстæгмæ феуæгъд вæй- 
йын, æмæ мæм æваст алидзыны хъуыды фæзыны. Йæ бынатмæ ма 

Зынгхуыст бæллицтæ 
165 
нæ цалдæр къахдзæфы хъæуы. Иугæр мидæмæ куы бацæуон, уæд 
дзы æвыдæй нал раирвæздзынæн. Абон куынæ уа, уæддæр мын 
райсом мæ хабæрттæ базондзæн, æмæ, цы æнамонд дæн, уымæй 
æнамонддæр фæуыдзынæн. Цыфæндыйæ дæр мын лидзгæ у. Мæ 
уавæры хуыздæр гæнæн нæй. Кæмдæр мæ зæрдæйы къуымы цы 
ныфсы хал уыди, уымæй мæхи рæвдыдтон, Бестаумæ æнхъæлмæ 
кастæн. Хъалагъуры къухтæй мæ кæй ратондзæн, уый мæ уыр- 
ныдта, фæлæ фæфыдæнхъæл дæн. Нымудзынæй та мæ куыд нæ 
тæрсы, цымæ? Кæнæ æдылы у, кæнæ мыл тынг æууæнды. Гъе, 
уæууæй, гъе, мæнæйуый, ахæм тæппудимæ дæхи сбæтт. 
Мæнæ хъахъхъæнæджы ныллæг къæс. Цæй къæс æмæ цæй цы- 
дæр. Куыдздон дæр ма дзæбæхдæр вæййы. Йæ чысыл рудзынгæй 
фæтæгены цырагъы дыдзы рухс йæ бæттæнтæ тоны æддæмæ, фæлæ 
йæ бон ницы у æмæ тамакойы цæхæрæй уæлдай цæсты нæ ахады. 
«Цалынмæ дын нæ байрæджы, уæдмæ æрбайсæф», — дзуры мæм мæ 
мидхъæлæс. Дзыхъхъы куы ныххаудтæн, уæд цыма мæ уæраджы 
сæр дыууæ дихы фæци, уыйау срысти, фæлæ ныр йæ рыст фенцади 
æмæ мæ змæлын уадзы. Хъуамæ мыл гадзрахатæй ма рацæуа. Уæдæ 
мæ æхсæвгæс дæр топпæй нæ фехсдзæни. Иуæхстон ын у, æмæ мыл 
йæ гилдз схардз кодта. Цалынмæ дзы ног гилдз æвæра, уæдмæ æз 
фæтары уыдзынæн. «Лидзгæ рæвдздæр!» — дзурын мæхицæн. 
Хъахъхъæнæгæй мæхи атыдтон æмæ фæндагыл уырдыгмæ 
ныййарц дæн. Уазал дымгæ мæ хъусты æхситт кæны, мæ салд 
цæсгом мын æгъатырæй хойы, фæлæ йæ адæргæй ницæмæ дарын. 
Цыма зындонæй раирвæзтæн, уыйау лидзын. Æнгуз бæласы цур 
Бестауыл хæрхæмбæлд фæдæн, æмæ мæ зæрдæ ныккæрзыдта. Фæн- 
ды мæ кауы сæрты мæхи фехсын, фæлæ мæм уыйбæрц хъару нæй. 
Кæд дзы ме сæфт уынын, уæддæр æм сабыргай фæцæуын. 
— Гъеуый дын лæг! Хорз давæг дæ кæй рауайдзæн, уый мæ 
бынтондæр бауырныдта! — дзуры мæм сæрыстырæй. 
— Мæн та, ды тæппуд кæй дæ, уый бауырныдта, — æлхыскъ- 
ныхасæй йын дзуапп дæттын æз. Иæ иувæрсты ацæуыныл арха- 
йын, фæлæ мæ нæ уадзы. 
— Фæлæуу, кæдæм тагъд кæныс? — фæрсы мæ хиуылхæцгæйæ. 
— Нæхимæ. 
— Цом, дæ худ рахæсс. 
— Дæхицæн æй уадз. 
— Хæрам мæм дæ, уый æмбарын æмæ дæм нæ мæсты кæнын. 
— Мæсты дæр ма мæм ды хъуамæ кæнай? 
— Уæдæ чи? Чысыл ма бахъæуа, дæу аххосæй ма бахауон. Нык- 
кука дæ æмæ, æхсæвгæс йæ бынатæй куыд рацыди, уый нæ федтай. 
Диссаг куыннæ у адæймаг! Цыфæнды зылынæй дæр йæхи 
раст хоны. Мæ зæгъинæгтæ йын иууылдæр зæгъин, фæлæ йæхи- 

166 
Цомартаты Изæтбег 
уыл къæм абадын нæ бауадздзæн, æмæ мын мæ ныхæстæ дон 
хиды бынты аласдзæн. Фæлтау мæ дзыхыл хæцдзынæн. Мæхины- 
мæр ыл мæ къух ауыгътон æмæ нæхирдæм азылдтæн. 
— Ауыстæн, дуканийы царæй уыцы кæлмхæрд хъалагъуры 
бæрзæй асæттынмæ æрхызтæн, фæлæ уæм куы байхъуыстон, уæд 
мæхи фæурæдтон. Ацы сæрæнгуырд, зæгъын, йæхæдæг сарæхс- 
дзæн. Æмæ нæ фæрæдыдтæн. Тынг хорз æй асайдтай. Мæнмæ 
гæсгæ дыл баууæндыди, — хъуысы мæм Бестауы хъæлæс. — Лæг- 
дзинадæй цух нæ дæ, æмæ дын мæнæ æхца. 
— Нæ мæ хъæуы. 
— Айс сæ, айс. Æфсæрмы ма кæ. Дæхицæн дзабыртæ балхæ, 
æмæ дæ къæхтæ ма фæсахъат уой. Сыгъдæгзæрдæйæ дын сæ дæтгын. 
Гъа, æмæ уæхимæ згъоргæ. Дукани нын никуыдæм аирвæздзæн. 
«А-а, æлхæнгæ мæ кæныс, уæдæ? Æз та ’нхъæлдтон...» 
— Мæн дæуæй ницы хъæуы! — загътон ын ноджы карздæрæй 
æмæ йæ фисыныл лæугæ ныууагътон, мæхæдæг кауы рæбынты 
нæхимæ араст дæн. Афтæ мæм кæсы, цыма хъахъхъæнæгæй нæма 
аирвæзтæн, цыма мæм ныртæккæ цæхæрадонæй рагæпп кæндзæн 
æмæ мæ рацахсдзæн. Мæ цыдыл бафтыдтон æмæ уайтагъд нæхи- 
мæ балæууыдтæн. Кæрты дуар тæрсгæ-ризгæйæ байгом кодтон. 
Нæ цыппар рудзынджы дæр — сатæгсау. Иу рухсы цъыртт дзы 
никуыцæй кæлы, цыма дзы цæрæг дæр нæй. Баба схуыссыди, 
æвæццæгæн. Искуы куы вæййы, уæд Дунетхан цырагъ судзгæйæ 
ныууадзы. Кæд фынæй нæма у, мыййаг. Хуыцау мæ уыцы бæл- 
лæхæй бахизæд. Кæм уыдтæ, зæгъгæ, мæ куы бафæрса, уæд ын 
цы дзуапп ратдзынæн? Мæ зæрдæйы гуыпп-гуыпп цæуы, афтæ- 
мæй мæ къахфындзтыл мидæмæ фæхъуызын. Æппæты тæссагдæр 
ран мæм æнæбайрайгæйы тыргъ кæсы. Цалынмæ къæсæрæй уат- 
мæ бахæццæ вæййын, уæдмæ мæ удæй цасдæр ахауы. Цæстыфæ- 
ныкъуылдмæ агъуысты скуыси дæн, дуар ахгæдтон æмæ бабамæ 
æнхъæлмæ кæсын. Хъал нæу, æндæр мæм афонмæ фæзындаид. 
Æрсабыр дæн æмæ пецмæ бауадтæн — уазал. Духовкæйы мæ къух 
атъыстон — афтид. Тъахтиныл æрбадтæн, æмæ мын зæххыл æп- 
пæтæй зынаргъдæр чи у, уыдоны сабыр улæфтмæ хъусын. Мæ 
дзаумæттæ раластон æмæ се’хсæн æрхуыссыдтæн. Æз Зæлинæйы 
фарсмæ фæхуыссын, Тугъан та — нæ дæлфæдтæм. Цы тæвд сты. 
Мæ буар стæфсти æмæ æнахуыр рæсугъд дунейы аныгъуылдтæн. 
Райхъал дæн мæ хъусты рыстæй. Мæ цæсты уæлтъыфæлттыл схæ- 
цыдтæн æмæ мæ алыварс акастæн. Бæстæ — талынг. Иу сыбыртт 
никуыцæй хъуысы, æрмæст мæ хъустæ къæр-къæр кæнынц. Ис- 
дугмæ сæ рыст фенцайы, цыдæр дзы базмæлы, стæй та уæззау 
гуыв-гуыв æмæ æнахъинон къæр-къæр баиу вæййынц. Зæлинæйы 
хъарм фæсонтыл дзы куы иу авæрын, куы иннæ, фæлæ сын уый 

Зынгхуыст бæллицтсе 
167 
дæр ницыуал æххуыс кæны. Къулыл сбырынмæ мæ бирæ нал 
хъæуы. Мæ рыстæн куы нал фæбыхсын, уæд сынтæджы рабадын, 
рудзынгмæ бацæуын æмæ дзæвгар рæстæг æддæмæ фæкæсын. 
Рæвдздæр куы ’рбабон уаид, уæд дохтырмæ ацæуин, фæлæ ныр- 
ма мæлæты тар у бæстæ. Тæнæг хъæццулы бын мæхи æрнордын 
æмæ та уайтагъд фæстæмæ фæгæпп ласын. Фæнды мæ Зæлинæ 
æмæ Тугъаны райхъал кæнын, фæлæ мын цы феххуыс уыдзыс- 
ты? Мæ цæссыгтæ мæ уадултыл уырдыгмæ згъорынц. Хъустæй 
цыдæр тæнгъæд рахъардта. Æвæццæгæн, туг у. Мæ хъуыдыйæ 
фæтарстæн æмæ уаты дыууæрдæм скатай дæн. Къултæ мæ нарæг 
чырыны фæрстау алырдыгæй æлхъивынц. Афтæ мæм кæсы, цыма 
ныртæккæ мæ уд сисдзынæн. 
«О Хуыцау, цы дын кодтон, цæмæ мæ тухæнæй марыс?» — 
фæрсын ме сфæлдисæджы, фæлæ мын дзуапдæттæг нæй. Хъусты 
рыст тынгæй-тынгдæр кæны. Мæ армытъæпæнтæ сыл сæвæрдтон 
æмæ сæ мæ тых-мæ бонæй æлхъивын. Кæд сæ рыст фæсабыр 
уаид, æмæ иучысыл афынæй уаин. Фынæй кæнын йеддæмæ мæ 
ницы фæнды. Фынæй, фынæй. Иу сахат æрмæст, стæй мæ цард 
раттыныл сразы уыдзынæн. Хуыссæгæн цыма йæ цыфыддæр знаг 
дæн, уыйау мæ фæлыгъди, низ та мæ йæ быны скодта. Ацы хъи- 
зæмæрттæ æвзарыны бæсты мæ фæлтау хъалагъур куы амардта- 
ид. Дамбаца мæм куы уаид, уæд мæхиуыл нæ бацауæрдин. Дæ 
хъусмæ йæ фæцараз, мæнгвæдæгыл æрбахæц, æмæ фæци. Уæвгæ 
мæ дамбаца дæр цæмæ хъæуы? Тамби тута бæласæй куы рахаудта 
æмæ цæстыфæныкъуылдмæ йæ уд куы систа. Ехх, Тамби, Тамби, 
хъуамæ дæм ахсæв бацæуон. Уæлæуыл никуы бафидыдтам, фæлæ 
нын ныр æнæ бафидаугæ нал и. Нæхи куынæ фæнда, уæддæр нæ 
сау зæхх баиу кæндзæн. Ингæнмæ мæ былыцъæрттæ нæ хæрын, 
фæлæ фыдцæрдтытæй мæ бон нал у. Йæ мад æмæ йæ фыды чи нæ 
хъæуы, уый цас нæ цæра, уыйас — хуыздæр. 
Дуарыл ахæцыдтæн æмæ кæртмæ сабыргай фæцæуын. Зæх- 
хыл æппындæр никæмæйуал тæрсын. Мæ низ дæр ницæмæуал 
дарын. Кардæй мæ исчи куы фæрæхоид, уæд мæ иу туджы æртах 
дæр нæ рахъарид. Кулдуарыл цæхæрадонмæ ахызтæн æмæ нæ 
тутамæ кæсын. Кæд дуне талынг у, уæддæр мæм йе ’ндæрг зыны. 
Мæ уарзон бæлас у. Сæумæрайсом-иу йæ цъуппыл балæууыдтæн 
æмæ-иу хæрзад гагатæ зыдæй хæрын райдыдтон. Бирæ хæрзты 
мын бацыди, мæ афтид ахсæн мын бирæ хæттыты бафсæста, æмæ 
йыл удæгас адæймагау мæ бæгънæг цæнгтæ ныттыхтон. Хъуамæ 
йæм фæстаг хатт схизон. Мæлæтæй нæ тæрсын, фæлæ мыл чи 
скæудзæн? Зæлинæ мæ бирæ уарзы, æмæ мыл уый кæудзæни. 
Тугъан мыл иу цæссыг дæр не ’рæппардзæн. Йæ дзыгъуыр цæс- 
гом ныффæлурс уыдзæн æрмæст. Фыццаг бон йæхиуыл фæхæц- 

168 
Цомартаты Изæтбег 
дзæн, стæй мæ æрбайрох кæндзæн æмæ лæппутимæ хъазыныл 
фæуыдзæн. Баба æмæ йæ рæсугъд ус сæхимидæг цинæй амæл- 
дзысты. Гыццита?.. 
Æбæрæг ранмæ аджих дæн. Мæ мады тыххæй мæ æвзæр хъуы- 
ды кæнын нæ фæнды, фæлæ ууыл дæр мæ зæрдæ нæ дарын. Куы- 
дзы къæбылайау уынджы къæйыл кæй ныууадзай, ууыл кæуæн 
куыд и? 
Бæласы зæнг их сæвæрдта æмæ сбырынцъаг и. Цъыгъгъуыт- 
тытæгæнгæ йыл хæрдмæ фæхилын. Къалиуыл куы фæхæст вæй- 
йын, уæд æм мæхи сивазын æмæ йыл бæхбадт скæнын, иучысыл мæ 
фæллад суадзын, стæй та иннæ къалиумæ сæвналын. Тыхамæлттæй 
цъупмæ схæццæ дæн. Ардыгæй фæлгæсынæй фылдæр ницы уарз- 
тон. Мæ райгуырæн хъæу мæм хуымæтæджы рæсугъдæй зынди. 
Йæ уындæй зæрдæ рухс кодта. Ныр та? Мæ алфамбылай зæрдæ- 
сæттæн талынг йеддæмæ ницы уынын. Дымгæ мæ æгъатырæй уигъы, 
бынмæ мæ æппары, фæлæ йын ком нæ дæттын. Мæ фæстаг хъару- 
тæй бæласыл ныддæвдæг дæн æмæ гæртт-гæртт кæнын. Цард æмæ 
та мæлæт хъуырдухæны бацыдысты. Ацы хатт хъуамæ мæлæт фæ- 
уæлахиз уа. Мæн афтæ фæнды æмæ уæвгæ дæр афтæ уыдзæн. Йæ 
уазал комулæфт ын мæхиуыл æнкъарын, фæлæ, диссаг. Мæ къух- 
тæ суæгъд кæнын нæ фæразын. Ау, ардæм дзæгъæлы схызтæн уæдæ? 
Ногæй та хъуамæ куыройы фыдтæ мæ сæрыл зилой? Нæ, нæ! Фæл- 
тау зындоны арты судздзынæн. Ме ’нæуынон фæуæд мæ райгуы- 
рæн бон! Мæ къухтæ феуæгъд сты, æмæ дурау зæхмæ ратахтæн. 
Мæ сæр бæласы цонгыл куыд скъуырдтон, уый ма бамбæрстон, 
стæй цыдæр æрбадæн. Æрчъицыдтон рынчындоны. Мæ буары мын 
цыма исчи судзинтæ тьыссы, уыйау дуды. Мæхи мæ иуварсырдæм 
азилын фæнды, фæлæ мæм уыйбæрц хъару нæй. Пъæззы мыл ныб- 
бадти æмæ мæ удхарæй мары. Уыйхыгъд мæ хъусты рыст банца- 
ди, фæлæ куыд сабыр у бæстæ? Ау, рынчындоны иу змæлæг дæр 
нæй? Кæд къуырма бадæн? Æмæ уæд Хуыцауы рæстдзинад кæм и? 
Уæвгæ йæм цæй рæстдзинад и? Тамби бæласæй æнæнхъæлæджы 
рахаудта æмæ уайтагъд йæ уд систа, æз та дзы мæхи раппæрстон 
æмæ æгасæй баззадтæн... 
Æрыгон сылгоймаг урс халаты æрбацыди æмæ мæм цыдæртæ 
дзуры. Йæ былты змæлд ын бæргæ уынын, фæлæ йын йæ ныхæс- 
тæ нæ хъусын. Цæмæй тарстæн, уый мыл æрцыди. Адæргæй мæ 
хид мæ къæхты бынæй акалди. Фырмæстæй æмæ фырæнæбонæй 
мæ цæстытæ доны зилынц. 
* * * ’ 
Хæрæг бæхты къæхты хъæрмæ куыд сира, уыйау тындзын адæ- 
мы фæстæ. Зæлинæ мын тыхтæй-амæлттæй бамбарын кодта, абон, 

Зынгхуыст бæлпицтæ 
169 
дам, нæ фыдыусы Сыбырмæ хæссынц, æмæ колхозы правленийы 
кæртмæ мæ ных сарæзтон. Тæрхон ын уым кæндзысты. Æрцахсой 
йæ, уый мæ фæнды, цымæ? Раздæр дывыдон арты сыгъдтæн, фæлæ 
баба уый дзыхæй Тугъаны куы фæцæймардта, уæд дызæрдыг хъуы- 
дытæн мæ сæры сæ фæд дæр нал баззади. Ахæссæнт æй! Мæ цæсты 
кæронæй дæр æй куыд никуыуал фенон, афтæ. Уадз æмæ удхарæй 
мæла, æмæ, йæ риуы зæрдæйы бæсты цы ихы къæртт и, уый стайа. 
Кæд мæ исчи бафæрса, уæд ыл нæ бацауæрддзынæн. Уый нын нæ 
зындзинад куынæ æмбæрста, уæд ын æз хъуамæ цæмæн тæригъæд 
кæнон? Нана зæгъы: «Туг тугæй не ’хсадæуы», фæлæ раст нæу, 
æмæ йæм нæ байхъусдзынæн, æрмæст мæ тæрхоны лæгтæ нæ царды 
хабæрттæй бафæрсæнт, æндæр сын æз радзурдзынæн, цы хъæуы, 
уый. Дунетханы нæ, фæлæ ма йын йæ фыдзонд лæджы дæр йемæ 
куыд ахæссой. Сæ дыууæ дæр ме ’нæуынон сты, æмæ дæлдзæх фæ- 
уæнт! Ахæм дурзæрдæ адæм хъуамæ ахæстоны бадой, æмæ сын æнах- 
хос сывæллæтты туг цъирыны фадат ма уа. 
Уæрæх кæрты адæмæй къух бакæнæн нæй. Дæргъæй-дæргъ- 
мæ фæхсбандæттыл бадынц æмæ тыхстхуызæй размæ кæсынц. Сæ 
райст-бавæрд дарæс сæ уæлæ скодтой, фæлæ сын сæ фæлмæст 
цæсгæмттæ аивдæрæй не ’вдисынц. Сæ цæстытæ — фæлладхуыз. 
Сæ удхайраг цардæй кæй сфæлмæцыдысты, уый сыл ирдæй зыны. 
Цæуыл дзурынц, уый нæ зонын, фæлæ дзы рæстæгæй-рæстæгмæ 
исчи куы бахуды, уæд йæ цæсгом нæ фæрæсугъддæр вæййы. 
Дунетхан æппындæр йæхи хуызæн нал у. Дзæвгар фæмæл- 
лæгдæр. Йæ цæсгом ныссау. Роцъо ныццыргъ и. Шестытæ ныр- 
рæсыдысты. Бæрæг у, бирæ кæй фæкуыдта, уый. Йæ фарсмæ — 
Хатуйы мад. Уый та уым цы агуры? Колхозы нæ куыста, фæлæ 
йæ уый тыххæй куыд æрцахстаиккой? Йæ иунæг хъæбулы йын 
æвæгæсæгæй куыд уадзынц? Искæй бафæрсин, фæлæ йын уæд- 
дæр йæ дзуапп нæ фехъусдзынæн. Къуырма цы мæгуыр у. Дæ 
алфамбылай цытæ цæуы, уыдон ма хъус. Цымæ цас цæрдзынæн 
афтæмæй? Мæхи амарынмæ мæ ныфс куы нал бахæссон, уæд мæ 
мæ бонтæ сахъатджынæй æрвитын бахъæудзæн. Нæ, нæ! Фæл- 
тау... Цы фæлтау? Ногæй та тута бæласмæ? Мæ фарстæн цы дзу- 
апп раттон, уый нæ зонын æмæ сагъдауæй лæууын. Ныр ам цы 
агурын? Куыдзыхъуыдыгæнæг мæ куынæ и, уæд нæхимæ цæуын- 
нæ ацæуын? Æнхъæл уыдтæн, суды лæгтæ мæ Дунетханы тыххæй 
бафæрсдзысты, æмæ сын нæ кæуинаг царды хабæрттæ фæкæн- 
дзынæн, фæлæ фæрæдыдтæн. Æгæр-мæгуыр мæм кæсгæ дæр ничи 
кæны. Зæлинæ æмæ Тугъаны дæр ницæмæй фæрсынц, æмæ мæ- 
гуыр цъиутау фæсдуар лæууынц. Ничи нæ ницæмæ дары. Æвæц- 
цæгæн сæм нæ кой уæвгæ дæр нæй. Æмæ уæд афтæмæй мæн 
цæмæ хъæуынц? Мурдæр ницæмæ! Дуары ’рдæм азылдтæн æмæ 

170 
Цомартаты Изæтбег 
адæмы фæлладхуызцæсгæмттæм кæсгæйæ уынгмæ сабыргай фæцæ-' 
уын. Дуары цур ма сæм иу хатт ме ’ргом раздæхтон, стæй æддæ- 
мæ ацыдтæн. Акъацийы бын лæууын æмæ йын йæ урс дидинджы- 
ты адджын тæфмæ смудын. Иу пуцал дзы æртыдтон, мæ дзыхмæ 
йæ схастон, фæлæ мæм æй хæрын нæ цæуы. Фæлмæн дидинты 
æхсæнмæ лæмбынæгдæр ныккастæн æмæ дзы лыстæг хилджыты 
ауыдтон. Цыма сыл стыр хорздзинад æрцыд, уыйау райдзастхуы- 
зæй змæлынц. Ацы ницæйаг цæрæгойтæ дæр ма махæй хуыздæр 
уавæрты цæрынц. Цы мæгуыр стæм, цы... 
Пуцал цъæх нæумæ аппæрстон æмæ нæ кæртмæ бацыдтæн. 
Цъиуызмæлæг дзы нæй. Афтæ зыны, цыма дзы адæм судзаггаг 
зиан ахастой, æмæ сæ хæдзæрттæм ныххæлиу сты. Дунейы уынæ- 
рæй мæм мисхалы бæрц дæр ницы хъуысы, æмæ йын йе ’гуып- 
пæгдзинадæй тæрсын. Тыргъмæ схызтæн. Дыууæ агъуысты дæр 
— гом. Амæй размæ Дунетханы уатмæ бакæсын дæр нæ уæндыд- 
тæн. Ныр бацу, æмæ дæ цы фæнды, уый кæ. Ничи дæ бахъыгдар- 
дзæн. Царæй нартхæрттæ æрис æмæ цæкуытæ скæ, фæлæ, диссаг, 
мæ ныфс нæ хæссын. Афтæ мæм кæсы, цыма мæ фыдыус бынтон- 
дæр нæ ацыди, цыма йæ уд ам баззади æмæ мæ фæдыл зилы. 
Уыцы тас мæ туджы бацыди æмæ æддæмæ тæрын нæ комы. Кæд 
дзы фервæздзынæн, цымæ? Æвæццæгæн, никуы. Æгæр арф ба- 
хызти мæ буары, æмæ йын ратæрæн нал и. Дунетханы хуызæн 
залымæй кæй фервæзтæн, уый тыххæй хъуамæ хæрдты хауин, æз 
та мæхимæ ныхъхъуыстон. Тæригъæд ын нæ кæнын ома. Уыцы 
æнкъарæн мæм æввахс дæр нæ цæуы. Уæдæ мын мæ риу цы 
’лхъивы? Мæ зæрдæ рагацау цы фыдбылыз æнкъары, афтæ æр- 
гомæй цæмæ кæрзы? Ау, ноджы мæм æгъатырдæр фыдæвзарæн- 
тæ æнхъæлмæ кæсы?.. 
Мæ сæрыл дыууæ къухæй ныххæцыдтæн æмæ уынгмæ рахыз- 
тæн, фæлæ мын ам дæр уæлдæф нæ фаг кæны. Æвæццæгæн мын 
мæ хъуырысæртæ Дунетханы къухтæ æлхъивынц. Куы сæ фервæ- 
зин, ууыл архайын, фæлæ мæ бон нæу: мæнæй тыхджындæр сты. 
Кæд мæ сæхигъдауæй суадзой, уæд сæ фервæздзынæн, кæннод 
фæхуыдуг уыдзынæн. Ахæм уавæры мын иунæгæй лæууæн нæй, 
уый æмбарын æмæ та адæммæ фæтындзын. Цыфæндыйæ дæр мын 
уыдонимæ æнцондæр у. Цыма мын мæ хъуыдытæ бамбæрстой, 
уыйау мæ размæ ракалдысты. Се ’ппæт дæр мæлæты цырынгонд 
сты. Цæуылдæр уыцы хъуыддагхуызæй быцæу кæнынц æмæ сæ 
уæзæгджын хурсыгъд къухтæ тилынц. Куыд сæ æмбарын, афтæ- 
м^ей, суды лæгтæ ахст адæмæн цы тæрхон рахастой, уый иуты 
зæрдæмæ цæуы, иннæты зæрдæмæ — нæ. Цавæр тæрхон у, цымæ? 
Уæзласæн машинæ кæртæй цалдæр адæймаджы раласта. Се 
’хсæн — Дунетхан æмæ Хатуйы мад. Дунетхан йæ уæрджытæ хойы 

Зынгхуыст бæллицтæ 
171 
æмæ йæ тых-йæ бонæй кæуы. Хатуйы мад йæ иунæг хъæбулмæ 
йæ къухтæ ивазы æмæ йын æнкъардæй цыдæртæ дзуры. Хату йæ 
цæссыгтæй йæхи æхсы. Йæ цæстæнгасыл бæлвырд зыны, йæ мады 
йын цæй тыххæй æрцахстой, уый не ’мбары. Раст зæгъгæйæ, 
мæнмæ дæр диссаг кæсы. Йæ лæг хæсты цæхæры куы басыгъди, 
уæд æй цы зæрдæйæ ласынц Сыбырмæ? Ау, йæ цард адæмы сæр- 
вæлтау чи радта, уымæн хъуамæ йæ бындар бынтон дзæгъæлæй 
баззайа æмæ йскæй фæсдуар амæла? Æмæ ма уæд адæм цæй адæм 
сты? Цавæр рæстдзинадыл ма тох кæнынц? 
Машинæ æфсæйнагæй конд у æмæ тæригъæд нæ зоны. Цæ- 
мæй дыууæ уарзон уды кæрæдзийæ фæхицæн уой, уый тыххæй 
размæ йæхи аппæрста. Хату йæ фæдыл бæгъæввадæй стырындз 
и. Машинæ ноджы тагъддæр атындзыдта горæты ’рдæм. Йæ къа- 
хайстмæ бафтыдта Хату дæр. Цæлхыты бынæй бæзджын рыг хæрд- 
мæ бырсы æмæ йæ æгъатырæй ныхъуыры, фæлæ уый уæддæр йе 
згъорын нæ уадзы, уымæн æмæ йын машинæ ацу æмæ ма ’рцуйы 
фæндагыл фæласы, дун-дунетыл ын æппæтæй зынаргъдæр чи у, 
уый — йæ ныййарæг мады... 
* * * 
Сæрд-сæрды дæргъы ме ’ргъæвст буар стæфсти, æмæ цыдæр 
æбæрæг мыртæ хъусын райдыдтон, фæлæ уыйхыгъд мæ сæрыс- 
тырдзинад лæппуты къæхты бынмæ æрхаудта. Мæ цурмæ чи ’рба- 
цæуы, уый мæ мæстæй марын райдайы: «Къуырма, къуырма!» 
Зæххыл мын уымæй æнаддæр дзырд нæй. Афтæ мæм кæсы, цыма 
дзырд дæр нæу, фæлæ удгоймаг у æмæ мæ ингæнмæ тæры. Йæ 
алы мыр дæр мын мæ хъустæ арауы, карды цыргъ бырынкъау 
мын мæ зæрдæсæр агайы. Мæ бон ыл куы цæуид, уæд æй хæм- 
пæлгæрдæгау стонин, йæ уидæгтæ хурмæ бахус уаиккой, æмæ 
фесæфид, фæлæ мæ лæмæгъдзинад æмбарын æмæ быхсын. Ме 
’фхæрджытæн хицæнтæй фаг фæвæййын, фæлæ мыл цыфыддæр 
знæгтау иумæ куы ’ртыхсынц, уæд мæ хъару асæтты, æмæ ме 
уæнгтæ æрызгъæлынц. Адæмы æгъатырдзинад мæхиуыл рагæй 
æвзарын, фæлæ йыл уæддæр сахуыр уæвын нæ фæразын. Лæппу- 
тæн æвзæрæй куы ницы сарæзтон, иуы дæр сæ куы никуы баф- 
хæрдтон, уæд мæм хæрам зæрдæ цæй тыххæй дарынц? Мæ зын- 
дзинад сæм цæуыннæ хъары? Айфыццаг мæ бирæгъ æвыдæй ауагъ- 
та, адæм та мын мæ уд сласыныл архайынц. Хистæр лæппутæ мæ 
скъолайы чъылдыммæ æрцахстой æмæ мыл кæстæрты ардауынц. 
Иууылдæр хылмондагæи цъæх арт уадзынц, мæнмæ та сæ хъæ- 
рахст мынæг дыв-дывæй хъуысы. Уый дæр мæм куынæ хъуысид, 
уæд мын бирæ æнцондæр уаид, бæргæ. Мæхи сæ иуварс ласын, 
фæлæ мæ нæ уадзынц. Æвæццæгæн, хъуыддаг æнæ хылæй нал 

172 
Цомартаты Изæтбег 
ахицæн уыдзæн. Цыхуызы сæ фервæзон, ууыл сагъæс кæнын, 
фæлæ мæ сæр ницы ахсы. 
— Цæв æй, Гæдо! Ма йыл ауæрд! 
— Ныххой йæ, æмæ бынтондæр бакъуырма уа! — дзурынц 
лæппутæ. Гæдо мæнæй афæдз хистæр йеддæмæ нæу æмæ дзы нæ 
тæрсын, фæлæ мын хъыг у, куыдзау йæхи ардауын кæй уадзы, 
уый. Уæвгæ дзы цы домын? Дыууæ азы иу къласы бады, фæлæ 
æппындæр ницы ’мбары. Искæмæй цæттæйæ исты куы сфыссы, 
уæддæр æй рæдыдтытæй байдзаг кæны. Къуымых кæй у, уый 
тыххæй йæ ахуыргæнæг «годо» хоны. Æз дæр ыл не ’рвæссын, 
æмæ мыл йæхи ныццæвы. Бæгуылæгау та мæм бæргæ æрбауади, 
фæлæ хыл ракъахын нæ уæнды, æмæ йæ йе ’мбæлттæ цырын 
кæнынц: 
— Йæ мукъутæ йын ныххой æмæ дæм сæрбæрзондæй кæсын 
ма уæнда! Мæлæты хабедзен! Йæхицæй хуымæтæджы хъал у!.. 
— Йе уæнгтæ æрдæгсæстытæ куы сты, уæд дзы цæмæй тæр- 
сыс? Цæв æй! 
— Æз — тæрсгæ?! Кæмæй? Мæнæ ацы къуырмайæ?! — мæ- 
нырдæм былысчъилæй амоны Гæдо. Йæ цæсгом ын куы ныххафт 
ласин, уый мæ фæнды, фæлæ мæхи уромын. Мæн аххосæй куы 
фæхыл уæм, уæд мæ директор йæ каоинетмæ бахондзæн æмæ мæ 
уайдзæфты бын фæкæндзæн. Чи зоны, бабамæ дæр фæсида. Нæ, 
нæ, фæлтау быхсдзынæн. Лæппутæ цыфæнды дзурæнт, куыд сæ 
фæнды, афтæ мæ æфхæрæнт, æз цас фæразон, уыйас мæхиуыл 
хæцдзынæн. Диссаг сты ацы хистæртæ. Иугæр уыдонæй фæстæ- 
дæр райгуырдтæ, уæд дæ хъуамæ сæхицæй æдылыдæр æнхъæлой 
æмæ дæ сæ къæхты бын ссæндой. Хъызылбег мæнæй бирæ хис- 
тæр у. Гæдыбæласау хæрдмæ фæцыди, æмæ йæхи афтæ дары, 
цыма Хъарсы фидар басаста. Йæ сырх сæрыхъуынтæ — лыстæг 
къæбæлдзыг. Йæ фæтæн цæсгом — дзыгъуыр. Йæ афтид цæстытæ 
— цъæх-цъæхид, хæфсы цæстытау æддæмæ рабырыдысты æмæ сæ 
’ хицауы æдылыдзинад ирдæй æвдисынц. Йæ чъизи къух мæ цæс- 
гомы цур дары æмæ Гæдомæ амидингæнæджы хъæлæсæй дзуры: 
— Мæнæ-ма мæ къухыл æрбату кæ! Ма тæрс, нæ йæ аскъæф- 
дзынæн! 
Мæн нæ уырны, Гæдо ахæм æгад ми йæ сæрмæ æрхæсдзæн, 
уый, æмæ Хъызылбеджы сау ныхбынтæм æлгъгæнгæйæ кæсын. 
Ныртæккæ мын уымæй æнаддæр адæймаг нæй. Мæ бон ыл куы 
цæуид, уæд æй ныддæрæн кæнин. Цымæ ахæм гуымирытæн хъа- 
ру цæй тыххæй дæтты æрдз? Хъуамæ уыдонæй лæмæгъдæр мачи 
уаид. Дæ кæстæртæн зонд ма бацамон, фæлæ сæ кæрæдзиуыл ар- 
дау, цæмæй кæрæдзи туг ныккалой, уый тыххæй алы чъизи ма- 
дзæлттæ агур. Уымæй ма æвзæрдæр цы уа! 
— Ай тæппуд у, æз та йын лæг æнхъæл уыдтæн, — хъуысы 

Зынгхуыст бселлицтæ 
173 
мæм йæ хъæлæс. Уыцы ныхæстæ Гæдойы иннæрдæм ахызтысты, 
æмæ йын йæ къухыл бату кодта. Хъызылбег йæ къух аскъæфта 
æмæ мæ цæсгомыл цалдæр æртахы ауади. Фырмæстæй артау 
ссыгъдтæн. Баба æмæ скъолайы директор мæ хъуыдыйы кæрон 
дæр нал æрцыдысты. Мæ сæрыстырдзинад бахъахъхъæнын сси 
мæ царды стырдæр нысан. Гæдомæ фæлæбурдтон æмæ йæ цæсты- 
фæныкъуылдмæ йе уæнтыл авæрдтон. Фæлæ, диссаг, мæ зæрдæ 
йæ нæмын нæ комы. 
— Суадз мæ! Суадз мæ, науæд дæ марын! — хъæр кæны Гæдо, 
фæлæ йæ æз нæ уадзын. 
— Кæс-ма ацы къуырмамæ, кæс! — ноджы хъæрдæрæй дзуры 
Гæдо. Ногæй та уыцы «къуырма». Кæд дзы фервæздзынæн, цымæ? 
Æвæццæгæн, мæ амæлæты бонмæ мæ фæдыл зилдзæн. Нæ, нæ, фæл- 
тау цæуылфæнды дæр разы дæн фидистæм хъусыны бæсты... Ехх, цы 
уа, уый уæд! Мæ къух дард фæхастон æмæ Гæдойы сæрæн — хафт. 
— Ды кæй ныццавтай?! Ды кæй ныццавтай, къуырма?! — 
мæстыйæ мæ фæрсы Гæдо. Йæхи суæгъд кæныныл архайы, фæлæ 
йæ бон нæу. Хъызылбег мын мæ къах сыздыхта, æмæ Гæдойы 
бын фæдæн. Йæ маст райсынмæ йын замманай фадат фæци, æмæ 
мæ йæ тых-йæ бонæй хойы. Æвæццæгæн мын йæ ныхтæй мæ 
фындзы рагъ атыдта, æндæр афтæ тынг цæмæ дуды? Иуварс æй 
оæргæ арæцугъин, фæлæ мæ Хъызылбег фезмæлын нæ уадзы. 
Гæдо æгаддзинад кæй не ’мбары, уый тыххæй йæм мæстæй мæ- 
лын æмæ йыл æз дæр нæ ауæрдын. Хату кæцæй фæзынди, нæ 
зонын. Хъызылбегыл йæхи ныццавта æмæ йын йæ фæтæн фæсон- 
тыл тымбылкъухæй ралæууыди. 
— Дæу ницы хъуыддаг и! Сæхи бар сæ уадз! — хъуысы мæм 
йæ мæсты хъæлæс. Йæ хъæбатырдзинад мæ дисы æфтауы. Бахъуа- 
джы сахат мæ сæрыл кæй рахæцдзæн, ууыл дызæрдыг нæ кодтон, 
фæлæ йæхицæй оирæ домбайдæр лæппумæ йæ къух сисдзæн, уый 
мæ фæсонæрхæджы дæр никуы уыди. Хъызылбег æй ассыдта, 
æмæ зæххыл уæлгоммæ афæлдæхти. Цæхæрцæст гæдыйау йæ къæх- 
тыл алæууыди, зæххæй дур фелвæста æмæ йæ йе ’фхæрæджы 
сæрыл ныццавта. 
— /Еллæх\ — райхъуысти мæм Хъызылбеджы æрдиаг. Мæн 
фæуагъта æмæ Хатуйы йæ разæй айста. Кæй йæ нæ баййафдзæн, 
уый зонын æмæ саоыр дæн. Мæ хъаруйыл ма ног хъарутæ бафты- 
ди, æмæ та Гæдойы йе уæнтыл авæрдтон. Йæ хæс ын дывæрæй 
фидын, фæлæ Хъызылбеджы дæр рохуаты нæ уадзын. Ме ’мба- 
лæй йæ бон куы базона, уæд фæстæмæ æрбаздæхдзæн æмæ ма 
уый маст дæр мæнæй райсдзæни. Цалынмæ нæ байрæджы и, уæд- 
мæ лидзон. Гæдойы фæуагътон æмæ мæхи иуварс айстон. 
— Куы дæ æрцахсон, уæд дæ маргæ кæндзынæн! — хъуысы 
мæм Хъызылбеджы æртхъирæн. Ме ’ргом æм аздæхтон. Йæ ту- 

174 
Цомартаты Изæтбег 
гæйдзаг къухæй йæ сæры хъæн сгары æмæ Хатуйы æвзæр дзы- 
хæй æлгъиты. Лæппутæ йыл æртыхстысты æмæ йæм тарстхуызæй 
кæсынц. Иуы дæр дзы мæнмæ нал æвдæлы. Рогæй сулæфыдтæн 
æмæ ме ’моалмæ атындзыдтон. Йæ цæргæбонты мæлдзыджы дæр 
никуы бахъыгдардта, уæд ыл ацы хатт цы ’рцыди? Мæ сæрыл 
хæцыди, фæлæ... 
Хату, цыма ’ппындæр ницы знаггад ракодта, уыйау цыппар 
фæндаджы астæу лæууы æмæ мæм йæ мидбылты худы. 
— Хорз ын нæ фæдæн? — фæрсы мæ хъæлдзæгæй. 
— Хорз ын фæдæ, фæлæ йæм куыд бауæндыдтæ? 
— Æнаккаг адæмæй ме сæфт уынын... 
— Нæ дзы тæрсыс? 
— Иумæ куы уæм, уæд нын йæ бон ницы бауыдзæн...— фида- 
рæй дзуры Хату, æмæ йын йæ ныхæстыл æууæндын. 
* * * 
Æнæ фыдыусæй цæрын куыд æнцон у, æвæдза! Цы дæ фæн- 
ды, уый кæ, кæдæм дæ фæнды, уырдæм цу, дæхицæн æнæмæтæй 
хъаз, худ, хæр, дæ хæдзармæ æдæрсгæйæ згъор. Афтæ мæм кæсы, 
цыма ахæстоны уыдтæн æмæ дзы ныр раирвæзтæн, цыма мæ улæ- 
фæнтæ æхгæд уыдысты æмæ ныр феуæгъд сты. Куыд фæрæзтон, 
цымæ, ахæм усбирæгъы дзæмбыты, куыд ын быхстон йæ фыдми- 
тæ? Хуыцау ис, æвæццæгæн. Æнæмæнг ис, æндæр мæ бирæ зын- 
дзинæдтæй куыд фервæзтæн? Æгъатыр дæлимоны дзæмбытæй мæ 
скъахта, æмæ уазал лæгæты нал хуыссын, адæмыл къæбæргур нал 
зилын. Бабайы ничиуал ардауы, æмæ къæссавæлдæхт фæци. Цыма 
йæ æвиппайды ивгæ бачындæуыди, уыйау æрфæлмæн и. Нанайы 
нæхимæ æрбакодта, æмæ цингæнгæйæ нæ бонтæ æрвитæм. Рæс- 
тæгæй-рæстæгмæ нæм исчи куы ’рбауайы, уæд уайдзæфтæ кæ- 
нынмæ фæвæййы. Ног ус куы ракурид, уый сæ мæлæты тынг 
фæнды. Нæ фыд-иу раздæр йæ мидбылты бахудти æмæ-иу йæ 
къух ауыгъта, фæлæ ныр йæ хъуыдыты арф аныгъуылы, æмæ 
дзæвгар рæстæг йæ дзыхæй ныхас нал фæхауы. Йæ зæрды цы и, 
цымæ? Гыццийæн сабыргай йæ зондахаст куыд ивта, уый мæ рох 
нæу, æмæ тæрсын, баба дæр фæстагмæ ус курыныл куы ныл- 
лæууа. Хуыцау нæ уыцы бæллæхæй бахизæд! Цыфæнды хорз 
фыдыус дæр мæ нал хъæуы. Уæвгæ дзы цæмæй тæрсын? Æна- 
хъом сывæллон нал дæн. Мæхи дуры сæрыл дæр фæдардзынæн. 
Удхарæй мæ куы мара, уæд искуыдæм афардæг уыдзынæн æмæ 
мæхицæн æнцад цæрдзынæн. Фæлæ кæд хъуыддаг уырдæм не 
’р^æуид. Хъуамæ æппæт фыдсылтæ дæр махмæ хауой? Стæй баба 
ус курынмæ куы хъавид, уæд афонмæ ницы сызмæлыдаид? Кæд 
Дунетханмæ æнхъæлмæ кæсы, мыййаг? Нæ, нæ! Уый бæсты кæй- 

Зынгхуыст бæллицтæ 
175 
фæнды дæр æрхæссæд! Ацы хъуыдытæ мæм иу æмæ дыууæ хатты 
не ’рцыдысты. Мæхи сæ стæрсын кæнын, æмæ цалдæр боны ме 
’муд нал æрцæуын, фæлæ та мæ зæрдæ суадонау асыгъдæг вæййы, 
æмæ æрсабыр вæййын. Абон та ногæй мæ сæры сæмтъеры сты 
æмæ мæ удхарæй марынц. Бесæгъуыр нæм цæмæ сагъуыди, нæ 
зонын, фæлæ нын хорзæй кæй ницы фæуыдзæн, уый мæ къæрц- 
хъус зæрдæ рагацау æнкъары. Дæргъæй-дæргъмæ лæг у. Йæ лы- 
стæг даргъ къубал хъуыргом карчы къубалау — фелхынцъæввонг. 
Йæ нарæг цæсгом дæр — даргъ, йе ’ргъиуджын фындз дæр — 
даргъ. Йæхи куыд дары, уымæ гæсгæ мæм афтæ кæсы, цыма, 
мæлыны кьахыл куы ныллæууид, уæддæр худгæ кæнид. Ахæм 
хъæлдзæг адæймаг никуыма федтон. Фынджы уæлхъус дæр иу 
ран бадын нæ фæразы. Тæлфы, катай кæны. 
— Цард куыд у, уый зоныс, Хъасболат? Цард мæнгард у, 
мæнгард, тынг мæнгард у. Ды йын хорз æнхъæл дæ, фæлæ раст 
нæ дæ. Æз бирæ уайæнты ауадтæн æмæ йæ хорз базыдтон, хорз. 
Уæллæй, Хуыцауыстæн, — цыма йæ дзыхы тæвд картоф и æмæ 
йæ куыд аныхъуыра, уый нæ зоны, уыйау талф-тулфæй дзуры 
бабайæн. Куы йын йе уæхск æркъуыры, куы мæнмæ февналы, 
куы нанамæ бауайы æмæ йæ йæ хъæбысы акæны. 
— Уæллæй, Нагъуæ, дæу хуызæн сылгоймаг дыууæ дунейы 
дæр нæй, дыууæ дунейы. Ахæм уытт-уытгæнгæ лæппутæ схъомыл 
кодтай. Уый бирæты бон нæу. Уæллæй, Хуыцауыстæн. Хæмæт 
хъæуы йаргъ лæг уыди, хъæуы йаргъ лæг. Мæ фыдыстæн. Не 
’ппæт дæр ыл тынг фæрыстыстæм. Бæргæ, мах фæндиаг куы уыда- 
ид, фæлæ цы нæ бон у? Нæхи Хуыцауимæ хæцæг не скæндзыстæм. 
Радта йæ æмæ йæ айста. Мæ хуызæн уый дæр аназын уарзта. Æмæ 
нуазын та чи нæ уарзы? Арахъхъ лæджы тыххæй конд у, лæджы. 
Уæллæй, Хуыцауыстæн. Уæдæ куыд æнхъæлдтай, куыд? Цæй-ма 
уæдæ, бавдæлæм æмæ Хæмæтæн рухсаг зæгъæм, и, Хъасболат? 
— Зæгъæм, — йемæ сразы и баба. Графинæй сын фæйнæ нуа- 
зæны рауагътон. Баба агуывзæйы былæй стъолмæ цалдæр æртахы 
æркалдта æмæ йæ æнæдзургæйæ анызта, Бесæгъуырæн йæ ныхас 
адаргъ и, æмæ дзы сфæлмæцыдтæн. Куы мæ иу къахыл слæууын, 
куы иннæуыл, графин куы мæ иу къухмæ райсын, куы иннæмæ. 
Уазæг Хæмæты хабæрттæ мысы æмæ йæ цæстытæ доны зилынц. 
— Рухсаг у, мæ зынаргъ æфсымæр, дзæнæты фæбад. Тыхсгæ 
ма кæ, мæ хур, тагъд дæм æз дæр зындзынæн, æмæ та иумæ 
нуаздзыстæм. Бирæ арахъхъ нын-иу ныххæлар кæ, Нагъуæ. 
— Уанцон нæ дæ, Бесæгъуыр. Æз дæуыл мæ зæрдæ куы дарын. 
— Гъемæ тынг раст кæныс. Æз дæ афтæ хорз баныгæндзынæн, 
афтæ хорз... Уæллæй, Хуыцауыстæн. Уæдæ куыд вæййы, куыд? 
Хъуамæ æз дæу баныгæнон, дæ фырты фырт та — мæн. Цард афтæ 

176 
Цомартаты Изæтбег 
у, цард. — Бесæгъуыр мæм ныфсæвæрæджы цæстæй æрбакасти 
æмæ мæ цыма фыццаг хатт уыны, уыйау дисгæнгæйæ дзуры: 
— Дæ фындзы рагъ та дын чи растыгъта? 
— Талынджы фæкалдтæн... 
— Талынджы дæр хъуамæ дæ къæхтыл фидар лæууай, фи- 
дар. Ды уытт-уытгæнгæ лæппу дæ æмæ кæлгæ ма кæ. Уæллæй, 
Хуыцауыстæн. Уæдæ.— Мæ цонг мын æрæлхъывта, йæ нуазæн 
анызта æмæ та нанамæ йе ’ргом аздæхта. — Уæллæй, Нагъуæ, 
цыфæнды куы дзурæм, уæддæр ныхæстæ иууылдæр иу ранмæ 
цæуынц. Дæ фырт заууаты бынаты кæдмæ уыдзæни? Æнæус лæ- 
гæн алы бон дæр йæ аргъæй суари хауы, суари, æмæ йын исты 
хъуыддаг бакæнæм. 
— Æз абон дæр цæттæ дæн, Бесæгъуыр, фæлæ йæхæдæг куы 
ницы дзуры. 
— Æмæ дын цы хъуамæ зæгъа? Йæ цæстæнгасыл бæрæг нæу, 
æнæ сылгоймаджы рæвдыдæй кæй нал фæразы, уый? 
— Гъе, гъе, гъе, дæ дзых та суагътай,— къæмдзæстыгхуызæй 
йыл йæ къух ауыгъта баба æмæ феддæдуар и. Бесæгъуыр фынгыл 
ныддæлгом и æмæ йæ хъæлæсы дзаг худы. Æрæджиау йæ сæр 
систа æмæ нанайы фæрсы: 
— Дæуæй афтæ, ам цы кусын? 
— Дæ хæларимæ бадыс æмæ... 
— Нæ-æ, — хинхудтгæнгæ йын йæ ныхас æрдæгыл фескъуыд- 
та уазæг, — æз арахъхъ нуазынмæ не ’рбацыдтæн, æз дæумæ 
’рбацыдтæн, Нагъуæ, дæумæ. Уæллæй, Хуыцауыстæн. Уæдæ куыд 
вæййы, куыд? Хæдзары хистæр ды дæ, æмæ уынаффæ хъуамæ 
ды рахæссай. 
— Зæронд къодахæй ма цæй уынаффæгæнæг и? 
— Ма зæгъ, ма зæгъ, — йæ лæгуын сæр дыууæрдæм тилы 
Бесæгъуыр æмæ къухæй йæ афтид агуывзæмæ амоны. — Дæхимæ 
кæс, лæппу. 
Арахъхъ ын дзы æркодтон æмæ йын æй йæ цуры æрæвæрд- 
тон. Уый йæ систа æмæ нанамæ æдзынæг кæсы, цыма йæ хорз нæ 
уыны, æмæ чи у, уый дзæбæх не ’взары. 
— Цæй, дæ фыртæн йæ амонд тыхджын уæд. 
— Хуыцау зæгъæд. 
— Адæмы куывдтытæ дыууæ хатты фæмæнг сты, фæлæ æр- 
тыккаг хатт куыд нал фæмæнг уой. 
— Арфæгонд у, арфæгонд, мæ хæдзар. 
: Бесæгъуыр агуывзæ йæ дзыхмæ фæфæлдæхта, кæрдзыны къæ- 
бæ|эмæ басмыста, фæстæмæ йæ фынгыл æрæвæрдта, нанамæ ба- 
цыди æмæ йæ йæ риумæ æлхъивы. Йæ тæссонд фæрсчытæ йын 
куы ныссæтта, уымæй тæрсын, фæлæ йæм дзурын нæ уæндын. 

Зынгхуыст бселлицтæ 
177 
— Дæ фырт айфыццаг махмæ уыди, махмæ, иучысыл анызта 
æмæ мæ хистæр хойы чызг йæ зæрдæмæ фæцыди. Æз æм ницы 
хъус æрдардтон, уымæн æмæ расыг лæгмæ маймули дæр рæсугъ- 
дæй зыны. Уæллæй, Хуыцауыстæн. Уæдæ. Нозтмæ диссаджы ми- 
ниуæг и. Ха-ха-ха. 
— Кæцы хойæ зæгъыс, кæ? — фæрсы йæ нана. 
— Сырх-Дыгурмæ чи смой кодта, уымæй, Залиханæй. 
Нана кæдæмдæр аджих и. Йæ дзыхæй хъыпп-сыпп нал хауы. 
Стыр сау бындз дыв-дывгæнгæ ратæх-батæх кæны. Рæстæгæй- 
рæстæгмæ рудзынджы авгыл йæ тъæпп фæцæуы, стæй та уат йæ 
дыв-дывæй байдзаг вæййы. 
— Æмæ цы кæны, цы? Дыгурон у, фæлæ уый ницы кæны. Йæ 
мад нæхицæй у, чызг та мады халдих вæййы... — йæхи сабыргæ- 
нæгау дзуры нана. Бесæгъуырæн йæ цæстытæ ферттывтой, æмæ 
йæ сæр тилынмæ фæци. 
— Раст зæгъыс, раст. Уæллæй, раст зæгъыс. Йæ мады халдих 
у, йæ мады халдих. Дзургæ дæр иронау кæны. Сыгъдæг иронау. 
Уæдæ, уæдæ. Уæллæй, Хуыцауыстæн. 
— Кæд мæ лæппуйы зæрдæмæ фæцыди, уæд хъуамæ æвзæр 
ма уа. 
Нанайæн йæ цæстæнгас хорз æвзарын, æмæ мæм афтæ кæсы, 
цыма Бесæгъуырыл тынг не ’ууæнды. 
— Нæу, Хуыцауыстæн. Уый æвзæр чызг куы уаид, уæд æй æз 
дæ къухтæм дæттин? Дæ конд къæбæр бирæ куы фæхордтон... Ау, 
уæд нæ цæрын нал хъæуы?.. Уæллæй, Иры дзыхъхъы йæхицæй 
уæздандæр адæймаг нæй. Маргæ йæ куы кæнай, уæддæр дæм 
фæстæмæ не сдзурдзæн. 
— Уый хорз миниуæг у. Иу ныхасмæ дыууæ ныхасы чи æппа- 
ры, уыцы сылгоймаг хæдзармæ уадзгæ нæу. 
— Уæллæй, афтæ. Хистæр, кæстæр чи не ’мбары, уый фос у, 
фос, хайуан. 
— Сывæллæттæм та цы зæрдæ дары, цымæ? 
— Уынджы сидзæр къæбыла куы фены, уæд æй мидæмæ ба- 
хæссы æмæ йыл баузæлы. Зæрдæхæлар у, тынг зæрдæхæлар. 
Уæллæй, Хуыцауыстæн. 
— Исты бонзонгæ куы разынид. 
— Разындзæни, Нагъуæ, разындзæни. Кæд дын чындзæн не 
сбæзза, уæд æй хъиладзагъдæй фæсур. Кæд æмæ адæмы хъæр 
æмбара, йæ сæр сæрмæ хæсса, уæд та йæ дæхимæ æрбахæстæг 
кæ, æмæ «а» æмæ «о»-йæ цæрут. Уымæй исты гæды зæгъын? 
— Нæ зæгъыс, нæ. 
— Уæдæ уæ Хуыцауы хорзæх уæд. Уæ хъуыддæгтæ уын раст 
фæндагыл саразæд. 
12 Цомартаты Изяетбсг 

178 
Цомартаты Изæтбег 
— Дæ цæрæнбон бирæ, мæ хæдзар. 
Бесæгъуыр ма цалдæр агуывзæйы банызта æмæ сæхимæ цуд- 
тытæгæнгæ ацыди, æз та мæ сагъæстимæ баззадтæн. Цæмæдæр 
гæсгæ мæм йæ ныхæстæй иу дæр нæ бахъардта. 
* * * 
Нæ ног чындз Кæлимæт хуыйны. Бакастæй тынг зæрдæмæ- 
дзæугæ нæу, фæлæ нын йæ фæлмæн дзыхы ныхасæй йæхи бауар- 
зын кодта. Æнæрæвдыдæй дзы иу адæймаг дæр нæ ирвæзы. Кæ- 
мæн къухмæрзæн авæры, кæмæн — духи, кæмæн — цъындатæ. 
Афтæ мæм кæсы, цыма мæ тарст фæдзæгъæл и. Ацы хатт мæ мæ 
зæрдæ фæсайдта, æмæ мын æхсызгон у. Æгайтма фæрæдыдтæн. 
Мæ къона, зæгъгæ, мæм куы сдзуры, уæд ын цæстыфæныкъуылд- 
мæ йæ ныстуан æххæст кæнынмæ фæвæййын. Мæ къах мæ йæ 
цурæй никуыдæм хæссы, æмæ æдзухдæр йæ фарсмæ лæууын. 
Махмæ куы ’рбацыди, уæдæй нырмæ иу адæймагмæ дæр тарæр- 
фыгæй нæма ракасти, рæхуыст ныхас дзы никуыма ничи фехъуы- 
ста. Кусынмæ та мыдыбындзæй уæлдай нæу. Бон-изæрмæ куы 
агъуыстытæ чъырæй цæгъды, куы хæдзары алфамбылай цъылы- 
нæй мæрзы, куы хæринаг кæны, куы гæрстæ æхсы. Цæмæ февна- 
лы, уый уайтагъд цæхæр скалы. Ныр дæр та уынг кæрæй-кæрон- 
мæ ныммарзта æмæ кæртмæ æрбацыди, хъуывгъан райста æмæ 
йын йæ донæй зæххыл ног мæйы чъилау рæсугъд æрдæгзылдтытæ 
аразы. Нана йæ лæдзæгыл æнцойгæнгæйæ тыргъæй рахызти æмæ 
йæм уарзæгой цæстæй кæсы. Чындз æй ауыдта, æрлæууыди æмæ 
къæмдзæстыгхуызæй йæ сæр æруагъта. 
— Амæрз, дæ рынтæ оахæрон, амæрз, — дзуры йæм нана 
фæлмæн хъæлæсы уагæй. — Амæрз, фæлæ-ма-иу хатт дæ фæллад 
дæр суадз, дæ фæллад. Боныцъæхæй фæсахсæвæртæм дæ удæй 
арт куы цæгъдыс. Афтæмæй бирæйы фаг не суыдзынæ. 
— Ницы мын у, нана. Куыстæй никуыма ничи амарди. Мæ 
фыдгулы хæдзар та ма æфснайд ма уа. 
— Йæ цæрæнбон бирæ дæ ныййарæгæн, махæн ахæм хæр- 
зæгъдау кусаг чындз чи балæвар кодта. Алы бон дæр мын йæ 
зæрдæ истæмæй æлхæнын æмбæлы, бæргæ, фæлæ адæймагæн 
иудадзыг йæ къух нæ амоны. 
— Дæхи дзæгъæлы ма тыхсын кæ, нана, уый ницы хъæуы. 
— Уæдæ-ма йæм иуизæр дыууæйæ ныууайæм, куыд ничи нæ 
базона, афтæмæй. 
— Таоуафси. 
Нанайы фыццаг хатт уынын ахæм уавæры. Йæ уайсадæг чын- 
дзы уайтагъд йæхимæ сдзурын кодта, стæй ма йын йæ цæгатмæ 
дæр цæуы. Зæрондæй йæ зондахаст куыд аивта, уый адæм куы 

Зынгхуыст бæллицтæ 
179 
базониккой, уæд ыл дисæй амæликкой. Æз ын йæ зæрдæйы уаг 
æмбарын æмæ йыл нæ дис кæнын. Йæ чындзытæй иуы дæр нæ 
бауарзта, æмæ ныр йæ мондæгтæ Кæлимæтæй исы. 
— Дæ райсом хорз, Нагъуæ, — цæхæрадонæй мæм хъуысы 
Госæмайы хъæлæс. 
— Кæй райсом у, уый хорзæх дæ уæд, — арфæ йын кæны нана. 
— Дæ чындзы цинæй куы нал æфсæдыс. 
— Мæ фыдыстæн, ацал-ауал азы ацы хъæуы цæрын æмæ дзы 
ахæм æмбисонды чындз никуыма федтон. Чындз нæ, фæлæ зæды 
къалиу. Нæ хæдзар нын сызгъæринау сæрттивын кодта. 
— Æгæр раджы дзы æппæлыс, Нагъуæ. Бакæсæм уал æм. Ног 
цъылын мæрзаг вæййы, — хъазгæмхасæн æй æлхыскъ кæны Госæма. 
— Ма зæгъ афтæ. Дæ ныхас Хуыцаумæ раст нæ фæкæсдзæн. 
Къодах йæ фыццаг цæфæй бæрæг у. Ныры чындзытæ хайыргæ- 
наг не сты, фæлæ дзы искуы иу амондджын гуырд рауайы, æмæ 
уый мæ хай фæци. 
— Æхсызгон мын у, Нагъуæ, æгайтма дын дæ фæлмæст зæрдæ 
барухс кодта. 
— Уымæй раст зæгъыс. Мæ бирæ хъизæмæртты фæстæ мын Хуы- 
цауы цæст стыр хорздзинад бауарзта. Табу — йæхицæн. Ныр мæлы- 
ныл дæр разы дæн. Сывæллæтты кæй æвджид бакæнон, уый мын ис. 
— Йскуы дзы ахæм сыгъдæгуарзаг чындз уыди. Сæумæцъæ- 
хæй нæ фысты куы ратæрын, уæд мæ цæстытæ цæхæр акалынц. 
Уынг кæрæй-кæронмæ марзтæй раййафын. Хуыцауæй дæ бауыр- 
нæд, Нагъуæ, мæ фыстæ дзы тæрын нал фæуæндын, куы йæ счъи- 
зи кæной, зæгъгæ. 
— Уагæр ма нын нæ агъуыстытæ куы фенис. Чъырæй сæ сцагъ- 
та, сæ зæххытæ сын сыджытæй байсæрста. Нæ хуыссæнтæ нын 
цæхæр скалын кодта. Рудзгуытыл ног æмбæрзæнтæ бакодта. Ацы 
дунейыл адæймаджы зæрдæ цæмæй нæ балхæндзæни, ахæм нæй. 
Кæлимæт йæ куыст фæуагъта, йæ уатæй куатæ æмæ цъында- 
тæ радавта æмæ сæ Госæмайы къухты фæсагъта. 
— Мæ хæдзар, æна, уый цытæ кусыс, уый? Алчи ма йæ къух- 
тæм дæр æмхасæнтæ куы кæны. Цардæй бафсæд, мæ хур, цардæй. 
Чи цы кæны, уый — йæхицæн. Кæй раттай, уый дæм дывæрæй 
æрбацæудзæн, кæй бамбæхсай, уый та сæфтыл банымай. Сыгъдæг 
зæрдæ дын и, æмæ дæ ног бинонты ’хсæн амондджынæй фæцæр, — 
фæлмæн хъæлæсы уагæй дзуры Госæма. — Мæ къæсæрæй та ахæм 
чындз кæд бахиздзæн, цымæ? — æнкъардæй фæрсы нанайы. 
— Ма тыхс, мæ хæдзар. Арв куыд нæры, афтæ нæ цæвы. Йæ 
сабиты дæр ма йын ауздзынæ. 
— Бæргæ, бæргæ... — дæлиауæй ныуулæфыди Госæма æмæ джих- 
тæгæнгæ скъæты аууон фæци. Бесæгъуыр ын цыма йæ ацыдмæ æн- 
хъæлмæ касти, уыйау кæрты дуары зыхъхъырæй йæ сæр æрбадардта. 

180 
Цомартаты Изæтбег 
— Дæ райсом хорз, Нагъуæ. 
— Райсомы зæдтæ дыл аудæнт, мæ хæдзар. Рацу нæм мидæ- 
мæ. Цæхх, кæрдзын, цæссыджы хуызæн арахъхъ. 
— Уæллæй, Нагъуæ, иу минут дæр мæ не ’вдæлы, иу минут. 
Цалынмæ хуры цæст нæма сзынди, уæдмæ, зæгъын, исты хосы 
муртæ ракæрдон. 
— Ау æмæ нырма карст нæма фестут? Рагæй куы архайут. 
— Карст, хъæлæкк, фестæм, фæлæ ма къуылдымты цыдæр 
тæппытæ аззади æмæ зæфцы фыдæй сæфынмæ æвгъау сты. Уæл- 
лæй, Хуыцауыстæн. 
— Уый, чи æмбæлы, ахæм хъуыддаг у, фæлæ дæ афтæмæй нæ 
ауадздзынæн. Æз дæм Хуыцаумæ кувæгау куы кувын. 
— Уæд цæй тыххæй? Мæхимæ ахæмæй куы ницы зонын, — 
хинхудт кæны Бесæгъуыр æмæ сабыргай мидæмæ фæцæуы. 
— Ды мæ хæрзгæнæг дæ æмæ хъуамæ мæ чындзы цæрæнбоны 
тыххæй иу сыкъа баназай. 
— Раст зæгъ, Нагъуæ, дæ зæрдæмæ цæуы? Истæйаг у, истæ- 
йаг? — Кæлимæты ’рдæм цæстæй амоны Бесæгъуыр. 
— Зæрдæмæ цæуын цы хоныс, зæрдæмæ цæуын? Мæ уд дзы 
баззади раст. Йæ мадæн ын мæ номæй зæрдиаг арфæтæ ракæ, дæ 
хорзæхæй. 
— Уый дын — мæ быгъдуан. 
Бесæгъуыр йæ цæвæг къæсæргæрон æрæвæрдта, тыргъмæ 
схызти æмæ нанамæ дзуры: 
— Уæдæ ма ныр æнæскувгæйæ куыд ацæуон, и? Чындз, ар- 
дæм мын иу цайцымæн радав. 
Кæлимæт уатæй фынг рахаста, цыхт, кæрдзын, цъæх хъæ- 
дындзы сыфтæ, мæймæбулчъытæ æмæ дзы цæхх æрæвæрдта. Æз 
графин мæхимæ райстон æмæ дзы агуывзæйы дзаг рауагътон. 
— Цæй, уæдæ уæ Хуыцауы хорзæх уæд, Хуыцауы хорзæх! 
Кæрæдзимæ иу схуыст ныхас дæр куыд никуы сфæразат, ахæм 
амондæй хайджын ут, хайджын, — талф-тулфæй кувы Бесæгъуыр. 
Йæ цæстæнгасыл бæрæг у, арахъмæ тыххæй кæй лæууы, уый. 
Æвæццæгæн, йæ цæсгом куы хъæцид, уæд мын графин мæ къу- 
хæй айсид æмæ йæ йæ дзыхыл сдарид, фæлæ йын ирон æгъдаумæ 
гæсгæ æнæскувгæйæ нуазæн нæй æмæ дзуры дарддæр: —Афæдз- 
мæ уæ хæдзарæй ноггуырд лæппуйы цъæхахст куыд райхъуыса, 
ахæм арфæ уын Хуыцау ракæнæд. 
; — Хæлар дын уæд дæ мады ’хсырау. 
1 Бесæгъуыр цайцымæн йæ дзыхмæ фæфæлдæхта, æмæ йæ цæс- 
гом бæлвырд фæрайдзастдæрхуыз и. Худын та райдыдта. 
— Уæллæй, Хуыцауыстæн, фервæзын мæ кодтай, Нагъуæ. Знон 
дзы æгæр анызтон, æмæ мæ сæр тъæппытæ хауы. Иу-ма дзы ра- 

Зынгхуыст бæлпицтæ 
181 
уадз, æмæ мæ гаччы сбадон. Ай арахъхъ нæу, арахъхъ, фæлæ 
æлутон у, æлутон. 
Æз ын йæ курдиат æнæ уæлдай ныхасæй æххæст кæнын, иу 
нуазæн иннæйы фæдыл уадзын æмæ уадзын. Бесæгъуыр сæ йæ 
дзыхмæ фæлдахы æмæ фæлдахы. Йе ’взаг та йæ коммæ нал кæсы, 
æмæ æнæрынцойæ дзуры. Æрæджиау тыхтæ-амæлттæй йæхиуыл 
схæцыди æмæ Кæлимæты иу къухæй æрбахъæбыс кодта, иннæйы 
дзаг цайцымæн дары. 
— Гъеуый дын хæрæфырт, хæрæфырт нæ, фæлæ лæгмар. Уæл- 
лæй, Хуыцауыстæн. Цæй, нал æй баназин, фæлæ уæ зæрдæхудты чи 
цæуы. О, хъæздыг ут, хъæздыг. Гъей, уæрæйдæ, мардзæ, гъей, — 
æнæнхъæлæджы базарыди цъæхснаг хъæлæсæй. — Гъей, гъей. Дуне 
чи скодта, уыцы кадджын домбай Хуыцау... Гъе-гъе-гъей, уæрæйдæ 
мардзæ. Цард мæнгард куы у, уæд дзы куыд цæрæм, Хуыцау, гъей? 
Æдзынæг æм кæсын æмæ дис кæнын ирон сылгоймæгтыл. Тых- 
тухæнтæгæнгæ арахъхъ цæй тыххæй уадзынц, цымæ? Цæмæй дзы 
мæнæ ахæм ницæйаг къупыритæ сæ мæгуыр зонды муртæ сафой, 
уый тыххæй? Дисы мæ æфтауы нана дæр. Расыг лæгтæй йæ мæрдты 
удхæссæг куы уыны, искæй дзы уынджы æвзæр митæгæнгæ куы 
фены, уæд ын алывыдтæ куы акалы æмæ йæ сæхимæ уæнтæхъил, 
сæргуыбырæй куы арвиты, уæд ацы хатт йæхиуыл цæй тынг хæцы? 
Цыма йæ дзыхы дон и, уыйау цæмæ ныхъхъус и? Йæ цæсгом 
фæззыгон хъуынтъыз бонау куы ныттар и, уæд хæрдмæ цæуыннæ 
исты дзуры? Æвæццæгæн, йæ хæрзæгъдау чындзы сæр хъуыды 
кæны, æндæр сабухид, æмæ Бесæгъуыр мысты хуынкъ туманæй 
агурид. Уæздандзинадæн цас аргъ и, æвæдза! Ехх, Кæлимæт нæм 
йæ цæстæнгас куынæ аивид! Фырцинæй йæ мæ уæлныхты хæс- 
син, фæлæ та мæ къæрцхъус зæрдæ рагацау йæхи къултыл куы 
хойы. Бас кæй басудзы, уый доныл дæр фу-фу кæны... 
* * * 
Симæ йæ сынтæджы æнæзмæлгæйæ хуыссы æмæ йæ мæлæт- 
мæ æнхъæлмæ кæсы. Йæ низ æй бынтондæр бахсыдта. Æрæджы 
дæр ма хæдзардарæг чызг уыди, йæ фезмæлдыл цæст нæ хæцыди, 
ныр йæ ингæны къæсæрыл тыхулæфт кæны. Сойын цырагъау ба- 
тади, æмæ дзы царм æмæ стджытæ йеддæмæ ницыуал и. Рæхджы 
йæ цардæй кæй ахицæн уыдзæни, уый æмбары æмæ уаты къул- 
тæм тарстхуызæй фæлгæсы, цыма сын хæрзбон зæгъы. Йæ сатæг- 
сау хъоппæг цæстытæм бакæсынæй диссагдæр ницы ис. Адæйма- 
джы иннæрдæм хизынц. Арвы айдæнтау ныл сабыргай зилынц æмæ 
нæ алкæй дæр æнкъардæй фæрсынц: «Хуыцауæн цы кодтон, цымæ? 
Мæ уд мын афтæ æрыгонæй цæмæн исы?» Цы дзуапп ын раттæм, 

182 
Цомартаты Изæтбег 
хъуамæ, — йæ цуры кæуындзастæй лæууæм. Фæтæгены цырагъы 
мынæг рухсмæ йæ цæсгом мæрдон фæлурсæй зыны æмæ мыл ка- 
тай æфтауы. Афтæ мæм кæсы, цыма ныртæккæ йæ цард аскъуын- 
дзæн, æмæ дуне бамыр уыдзæн, мах та дойнагдуртæ фестдзыс- 
тæм. Мæлæг адæймаджы цæстытæ фыццаг хатт уынын æмæ сæ 
мæхи кæм бамбæхсон, уый нæ зонын. Кæртмæ алидзин, фæлæ мæ 
цыдæр нæ уадзы. Куы алидзон, уæд цыма мæ хойыл гадзрахатæй 
рацæудзынæн, афтæ мæм кæсы, æмæ быхсын. Мæ хъуыдытæ та 
сæмтъеры сты æмæ мæ удхарæй марынц. Раст нæу не сфæлдисæг, 
Симæйы хуызæн сыгъдæгзæрдæ цардбæллон чызджы æдзардæй 
кæй мары, уый тыххæй, фæлæ йын цы мæ бон у? Симæйы бæсты 
йæ мæ цард куы хъæуид, уæд ын æй æвæстиатæй раттин. 
— Мæлын мæ нæ фæнды, нана, — хъуысы мæм йæ кæуынхъæлæс. 
— Ма тæрс, мæ къона, нæ амæлдзынæ. Ды мæ разæй куыд 
хъуамæ амæлай? Дæу нырма чындзы цæуын хъæуы, сывæллæттæ 
арын... Нæ, мæ хæдзар, дæ карæн чызгæн мæлæн нæй. Хуыцау 
ахæм æгъатыр нæ разындзæн, æрдзы ныхмæ нæ рацæудзæн, — 
комкоммæ йæ сайы нана, уымæн æмæ Хуыцауы æгъатырдзинад 
хорз зоны. Иуæндæс сывæллонæй фондз цæрынхъуагæй баны- 
гæдта, кæй — хæрз сабийæ, кæй — чындздзон чызгæй, кæй — 
усгур лæппуйæ. 
— Удхæссæг мæм æрбацæуы, нана, ма йæ ’рбауадз, — тарст- 
хуызæй дзуры Симæ, нанайы къухыл ныззæгæл и æмæ йæ дзых 
фæхæлиу-фæхæлиу кæны, уæлдæф ахсы, фæлæ йæ ныхъуырын 
нæ фæразы. 
— Йæ сæрыл ын схæцут — фæхуыдуг уыдзæни, — хъуысы 
мæм Госæмайы тыхстхуыз хъæлæс. Симæмæ йæ дыууæ хистæр 
хойы бауадысты æмæ йæ рабадын кодтой. Рынчын йæ цæстытæй 
кæйдæр агуры. 
— Кæд æй йæ уарзоны фенын фæнды, мæгуыр, — дзуры Госæма. 
— Æрбахонæм æй? — рынчыны фæрсы нана. — Æфсæрмы ма 
кæ, мæ къона. Семæ фидыд стæм, æмæ дыл никæй зæрдæ бахуд- 
дзæн. Кæрты и, æмæ дæ кæд фæнды, уæд æм фæдзурдзыстæм. 
Симæ йæ сæр къæмдзæстыгхуызæй разыйы тылд бакодта. Рын- 
чынфæрсджыты цæсгæмттæ фæтыхстхуыздæр сты. Иугæр Симæйы 
хуызæн фырнымд чызг адæмы æхсæн йæ мойаджы йæхимæ хоны, 
уæд йæ уавæр хорз нал у. Сылгоймæгтæ сæ къухмæрзæнтæ сæ цæс- 
тытæм схастой... Кæлимæт ауади æмæ уайтагъд фæстæмæ фездæхти. 
Йæ фæдыл сæргуыбырæй æрбахызти бæрзонд саухил лæппу. Æвæц- 
цæгæн, хистæртæ ахæмтæй фæзæгъынц «саджы фисынтыл амад». 
1 — Хуыцауæн цы загъдæуа? Ахæм дыууæ зæды иумæ цæрын 
ма бауадз, — йæ цæссыгтæ ныхъуыргæйæ дзуры Госæма. — Дæлæ- 
мæ ’рхауæд сæ тæригъæдæй. 

Зынгхуыст бæллицтæ 
183 
— Хуыцауы аххос нæу. Аххосджын нæ мæгуыр цард у. Рæзгæ 
сывæллон йæ роны салд нартхæрттæ куы хæсса, уæд ын бирæ 
хъæуы? Æхсæвыгæтты йæ быдырмæ чи уагъта, уый фæлтау йæхæ- 
дæг куы ныммæлид, — йæхи æлгъиты Аминæт. Госæма лæппуйы 
цонгмæ бавнæлдта æмæ йыл сынтæджы ’рдæм аивæй ахæцыди. 
Симæйы цæстытæн æваст сæ мæлдзой æнгас æрбайсæфти. Цыма 
сæ къулыбадæг ус нымæтын ехсæй æрцавта, уыйау цæхæр скалд- 
той. Иæ фæлурс рæсугъд цæсгом дæр бахудызмæл и. Йæ уарзонæн 
цыдæр зæгъынмæ хъавы, фæлæ йæ бон нæу. Ехх, куыд тынг мæ 
фæнды мæ цард Симæйы оæсты раттын! Афтæ æгъатыр цæмæн у, 
цымæ, Хуыцау? Хо æмæ йын æфсымæрæй цы хъауджыдæр и? 
Мæныл цæуыннæ æрвæссы æмæ мæ йæхимæ цæуыннæ акæны? 
Симæйы цæрын куы фæнды. О Хуыцау, ма-ма йæ амар! Иугыц- 
цыл ма йæ цæрын бауадз! Иугыццыл æрмæст! Йæ мойаджы тынг 
бирæ куы уарзы, уæд æй цы зæрдæйæ æрвитыс сау ингæнмæ?! Не 
сфæлдисæг бакъуырма и æмæ мын мæ лæгъстæтæ нæ хъусы. 
Симæйæн та йæ низ йæ хъуырысæртæ ахгæдта. Йæ дзыхæй 
ма уæлдæф ахсыныл архайы, фæлæ йæ бон ницыуал у. Сабыргай 
йæ цæсты уæлтъыфæлттæ æрæхгæдта æмæ йæ уарзоны къухыл 
хæцгæйæ йæ уд систа. Адæм кæуынц. Аминæт йæ рустæм лæбу- 
ры, йæ дадалитæ тоны. Нана хъарæг кæны. Æз хуыссæныл ныд- 
дæлгом дæн æмæ мæ зæрдæйы тыппыртæ уадзын. Зæгъын æй нæ 
фæразын, фæлæ дуне раст арæзт кæй нæу, уый æмбарын. 
* * * 
Дзæгъæлы нæ фæзæгъынц: «Мæгуыр — амæлæг...». Симæйы 
дыууиссæдзæм боны хист ахицæн и, æмæ та нæ цард фæстæмæ 
йæ гаччы сбадти. Æз æнхъæл уыдтæн, зæхх йæ бынатæй фæир- 
тæсдзæн, хъаймæты дуг ралæудзæн, æмæ дзыллæтæ стырæй, чы- 
сылæй байсæфдзысты, фæлæ æппындæр ницы ивддзинад æрцы- 
ди, æрмæст нæ хъæу иу адæймаг хъуаг фæци. Лæгтæ йын «рух- 
саг» загътой, æмæ уыйадыл зæды хуызæн чызг ферох и, цыма 
уæвгæ дæр нæ уыди, афтæ. Диссаджы миниуæг и рæстæгмæ. Цы- 
фæнды судзаг рис дæр æвдадзы хосау байгас кæны. Никуы мæ 
бауырныдтаид, искуы ма нанайы цæсгомыл мидбылхудт фæзын- 
дзæн, уый, фæлæ фæрæдыдтæн. Цыма йыл æппындæр ницы зиан 
æрцыди, уыйау худы, хъазы, цин кæны йæ уазджытыл, хионтыл, 
сыхæгтыл, хъæубæстыл. Йæ зæнгтæ дæр нал риссынц, хуыфæг 
дæр æй тухæнæй нал мары. Дисы мæ æфтауы йæ хъæлдзæгдзина- 
дæй. Уæвгæ йыл дис дæр цы кæнын? Кæдæй-уæдæй йæм Мæскуыйæ 
йæ кæстæр фырт ссыди. Ацал-ауал азы йæ былыцъæрттæ кæмæ 
фæхордта, æрхъæцмæ дæр кæуыл нæ хъæцыди, уыцы лæппу йæм 

184 
Цомартаты Изæтбег 
æнæнхъæлæджы схæццæ и, æмæ йæ фæлмæст зæрдæмæ хур нык- 
касти. Æвæццæгæн, зæхх куы нынкъуысид кæнæ хъæуыл дон куы 
раивылид, уæддæр æм ницы бахъарид, йæ цæсгомæй мидбылхудт 
нæ фæхицæн уаид. Рæстæгæй-рæстæгмæ фынгмæ йæхи байсы, 
йæ мæллæг уадул йæ фырты тыппыр русыл авæры, æмæ йæ цæс- 
тытæ æнахуыр рæсугъд æрттывд фæкæнынц. Йæ цæсгом куы хъæ- 
цид, уæд йæ уарзон хъæбулы йæ риумæ нылхъивид æмæ йæ нал 
суадзид, фæлæ йыл йе ’фсарм фæуæлахиз вæййы, лæгтæй хатыр 
ракуры æмæ æвæндонæй иуварс ацæуы. 
— Худинаг дын фæуæд, Азæмæт. Уал азы дæргъы дæ зæронд 
рынчын мадмæ ма ссу, — уазæгæн хъазгæмхасæн уайдзæф кæны 
колхозы сæрдар. 
— Хуыцауæй дæ бауырнæд, Солæман, куыстæй мæ мæ сæр 
схъил кæныны бон дæр нæй. Адæмы бæрны куы бацæуай, уæд 
лæджы йæхи хъуыддæгтæм нал февдæлы, — стыр лулæ зæрдæбы- 
нæй цъиры, афтæмæй дзуры мæ фыдыфсымæр. 
— Уæллæй, афтæ, Хуыцауыстæн, — йæ сæр разыйы тылд кæны 
Бесæгъуыр. 
— Сымахмæ хъусгæйæ мæ зæрдæйы тугтæ ныккæлынц. Мæ- 
гуыр адæмы сæрыл уæхи бахордтат, — Азæмæтыл комкоммæ худы 
Солæман, фæлæ йæм уый ницы хъус дары, йæ лулæ цъиры æмæ 
цъиры. Афтæ зæрдиагæй йæ цъиры, цыма йæ йæ дзыхæй куы . 
райса, уæд æнæ тамакойы тæфæй уæлдæф сулæфын нал бафæраз- 
дзæн æмæ фæхуыдуг уыдзæн. 
Баба мæм рæсугъд лæг касти, фæлæ йæ ныр йæ кæстæр æф- 
сымæримæ барын æмæ, се’хсæн цы бирæ быдыртæ ис, уый хæр- 
зæнцонæй ахсын. Бабайы къæсхуыр низæфхæрд цæсгом хурмæ 
ныссау и æмæ хъæбæр æрчъиаджы хуызæн у, Азæмæты урс-ур- 
сид хæрззылд цæсгом та ногæхсад пакъуы базау цæхæр калы. 
Бабайы цæстытæн сæ зынг ахуыссыди æмæ се сфæлдисæг дунемæ 
сагъæсхуызæй кæсынц. Азæмæты цæстытæ та налхъуыт-налмасау 
ферттив-ферттив кæнынц. Баба, цыма йæ нарæг уæхсчытæм сы- 
джыты голлаг систа æмæ йæ астæуы къæдз сраст кæнын нал фæразы, 
уыйау гуыбырæй бады, Азæмæт та цыма йæ рæсугъд лак туфлиты 
бæттæнтæм дæр никуы æрæвнæлдта, уыйау йæ фæтæн уæхсчытæ 
схъæлæй дары. Сæ дыууæйæн дæр бæзджын сæрыхъуынтæ и, 
фæлæ бабайæн урс сты, Азæмæтæн та — сатæгсау. Кæд сæ дыууæ 
дæр фаззæттау сæ мады цæрмыстыгъд бакодтой, уæддæр сæ цар- 
ды уавæртæ аивтой, æмæ ныр фынджы уæлхъус кæрæдзи фарсмæ 
бддынц дыууæ æндæрхуызон адæймаджы, афтæмæй се ’хсæн цып- 
пар азы йеддæмæ нæй. 
— Цардæгас мын уæд, стæй мæм-иу рæстæгæй-рæстæгмæ иу- 
дыууæ зæрдæвæрæн ныхасы афыссæд, æндæр мæн цы хъæуы? — 

Зынгхуыст бæллицтæ 
185 
хъуысы мæм нанайы хъæлæс. — Æз мæхицæй сæрыстыр дæн, 
æгайтма ахæм стыр лæджы схъомыл кодтон. 
— Стырæй стыр у, Нагъуæ, фæлæ æнæхæлаф сылты фæдыл 
адзæгъæл и, æмæ йæ фæстæмæ нæхимæ раздахын хъæуы. Кæр- 
цæн йе ’мпъузæн — йæхицæй, — бæзджын хъæлæсæй дзуры Со- 
лæман. Колхозы правленийы кæрты адæмимæ барджын ныхас 
кæнын сахуыр и æмæ ам дæр йæ ахуыр нæ халы. Азæмæт йæ 
мидбылты хинхудт кæны. Цыдæр зæгъын æй фæнды, фæлæ йæ 
мадæй нæ уæнды, æмæ ницы дзуры. 
— Уыцы сылтæй цыма ды дæр æнæхай нæ дæ... — Солæманы 
æлхыскъ кæны нана. Лæгтæ сæ хъæлæсы дзаг худынц. 
— Цы агуырдтай, уый ссардтай, мæ хæлар, — лулæ йæ бæз- 
джын былтæй тагъд-тагъд пъæртт-пъæртт кæны æмæ йæ дæндæг- 
ты ’хсæнæй дзырдтæ æппары Азæмæт. 
— Тугтæ мыл ма мыс, Нæгъуæ. Мæ бон мæзджытмæ бацæуын у... 
— Цъыфкъахæй æви бæгъæввадæй? 
— Ха-ха-ха! — ноджы хъæрдæрæй худынц лæгтæ, худынц 
нана æмæ Солæман сæхæдæг дæр. 
— Уæллæй, ницыуал зæгъын: фæуæлахиз мыл дæ, — йæ къух- 
тыл хæрдмæ схæцыди колхозы сæрдар. — Фæлæ уæддæр дæ фырт 
раст нæу. 
— Цæмæй? — фæрсы йæ нана. 
— Ирон ус кæй не ’рхаста, уымæй. Мах цалдæр азы иу партæ- 
йыл фæбадтыстæм, æмæ мæ нæ фæнды, йæ цот, йæ цоты цот æмæ 
уыдоны цот Ирыстонæй фæхауæггаг уой æмæ æндæр адæмы фæ- 
фылдæр кæной, уый. 
— Дæ фæхъхъау æрбауон, мæ къона, мæн дæр бæргæ нæ 
фæнды... 
— Мах диссаджы адæмыхатт стæм, диссаджы. Нæ рагфыдæл- 
тæ сæ бын æрхъарм кæныны бæсты алы рæттæм хуыздæр царда- 
гур фæлыгъдысты æмæ æндæр адæмты æхсæн уалдзыгон миты 
гæлæбутау атадысты. Сæхи сæртæ кæй фесæфтой, уый иу бæллæх 
у, мах мæгуыр æмæ гæвзыккæй кæй ныууагътой, уый та — дыккаг 
бæллæх. Армыдзагæй баззадыстæм æмæ арвæй зæхмæ æппындæр 
никæй хъæуæм. Мæ фыды ингæныстæн, куыдзы хъуыды дæр нæ 
ничи кæны. Нæхицæй ныл домбайдæр куы сæмбæлы, уæд нæ 
къуымбилы фæскъæуттау бапиры. Кæм æй бахъæуæм, уым нæ 
спайда кæны æмæ нæ æвзæр хæррæгъау аппары. Заууаты бынаты 
кæй стæм, уый зонæм, уæддæр хион æмæ æцæгæлон не ’мбарæм, 
кæрæдзиуыл нæ хæцæм, кæрцæй хæдон хæстæгдæр кæй у, ууыл 
нæ хъуыды кæнæм. Уый æдде ма нæ лæппутæ устытæ нæ курынц, 
нæ чызджытæ чындзы нæ цæуынц. Уæлдæр скъола каст чи фæ- 
вæййы, уый, дарддæр цы ран у, уым йæ сæр бафснайы æмæ 

186 
Цомартаты Изæтбег 
доныкъусы сæфт фæкæны. Афтæмæй куыд хъуамæ сбирæ уæм? 
Раст-ма зæгъ, Азæмæт, дæ сывæллæттæ иронау дзурын зонынц? 
Азæмæт йæ лулæ тагъд-тагъд дымы æмæ йæ сæр «нæ», зæгъ- 
гæ, тилы. 
— Æмæ сæ цæмæн хъæуы? — фæрсы Солæманы. 
— Уый та куыд? — дисмæ кæсæгау æм кæсы колхозы сæрдар. 
— Æцæг дæ фæрсын, æцæг. Цы дзы кæнынц? Стæй цы уæл- 
дай у, ирон уай æви хъуымыхъхъаг, гуырдзиаг уай æви сомихаг, 
дзуттаг уай æви уырыссаг? Мах коммунисттæ стæм æмæ уыцы 
фарстамæ хъуамæ коммунистон цæстæй кæсæм. Афтæ нæ ахуыр 
кæны нæ фæтæг. 
Солæман ныхъхъус и æмæ арахъхъы графинмæ тарæрфыгæй кæсы. 
— Цы бафынæй дæ, лæппу? Рауадз-ма нын фæйнæ сыкъайы, 
æмæ мах Сталины цæрæнбоны тыххæй баназæм, — æрæджиау 
мæм райхъуыст йæ тызмæг хъæлæс, æмæ йын йæ курдиат æххæст 
кæнынмæ фæдæн. 
— Цавæр лæг у, цавæр? Никуы йæ федтай? — Азæмæты цы- 
мыдисæй фæрсы Бесæгъуыр. 
— Уынгæ цæмæн. Йемæ ныхас дæр ма кодтон. 
— Æцæг зæгъыс æви?! 
— О. Замманай ирон лæг у. 
— Ирон у? 
— Уæдæ циу? 
— Æмæ нын не ’взаг дæр зоны? 
— Къуыдайрагау тынг сыгъдæг дзуры. 
— Диссæгтæ. Æз та йын гуырдзиаг æнхъæл уыдтæн. 
— Гуырдзиаг йæ мад у. 
— Æмæ йæхи уыдоныл цы ныффыста уæдæ? 
— Æрдæбон æй Солæман хорз загъта. Армыдзаг йеддæмæ не 
стæм æмæ цæсты нæ ахадæм. Гыццыл адæмы уæхсчытыл чи лæууы, 
уый та дардмæ нæ зыны, цыфæнды стыр куы уа, уæддæр... 
— Уæллæй, афтæ, Хуыцауыстæн. 
Мæ фыдыфсымæрмæ хъусын æмæ фырдисæй, кæм дæн, уый 
æмбаргæ дæр нæ кæнын. Фæнды мæ рæвдздæр Мæскуымæ ацæ- 
уын æмæ Сталины фенын, иронау куыд дзуры, уымæ байхъусын. 
— Уый, дунемæ чи никуы ’рцыди, ахæм адæймаг у. Хурты 
хурзæрин æй дзæгъæлы нæ хонынц. Кæмдæр фæсвæды райгуыр, 
хæрзæрыгонæй æцæгæлон адæммæ афт æмæ сæ сæргъы слæуу. 
Знон дæр ма иумæ хæларæй чи царди, уыцы капиталистты кæ- 
рæдзиуыл сардау æмæ Гитлеры хуызæн тугдзых сырдыл фæуæла- 
хиз у. Чифæнды дзы цыфæнды дзурæд, æз æй алæмæттаг гуырд 
хонын æмæ мæ фæнд никуы аивдзынæн, дуне иннæрдæм куы сфæл- 
дæха, уæддæр. 
— Раст зæгъыс, Азæмæт, тынг раст зæгъыс, мæ фыдыстæн, — йе 

Зынгхуыст бæллицтæ 
187 
уæхск ын æрхоста Солæман æмæ йæ бынатæй фестади. — Уæдæ, 
æмбал кæмæн нæй, уыцы кадджын домбай Хуыцау, ирон лæджы 
тугæй сæрæн гуырд равзæрын кодтай, æмæ йæ цæрæнбон бирæ уæд! 
— Оммен, Хуыцау! — ныннæрыдысты лæгты хъæлæстæ. 
— Цалынмæ хохæй дур тула, быдыры цалх зила, уæдмæ йæ 
намыс цæрæд! 
— Оммен, Хуыцау! 
— Мæгуыр адæмы сæрыл йæхи нывондæн æрхаста, æмæ кæд- 
дæриддæр йе знæгтæ йæ къæхты бын куыд уой, о Хуыцау, уыцы 
хорздзинад ын саккаг кæ! 
— Оммен, Хуыцау! 
Ирыстоны Хынцæджы мидæгæй — 
Телиты Дæргъæвс, гъей, 
Гъей, ныррухс кодтай, 
Гъей, хъæбатыр Сталин, 
Мах уарзон æндон фæтæг, 
Бирсе фæцæрай, ног дуджы хур! — базарыди Солæман, æмæ 
йын лæгтæ бахъырныдтой. Нана сæм худгæйæ кæсы, æмæ фыр- 
цинæй йæ цæстытæ цæхæр калынц. 
* * * 
Нæ кæрты цы дыууæ тута бæласы и, уыдонæй иуы къалиуыл 
бадын æмæ мæхицæн æнæмæтæй тутатæ хæрын. Ардыгæй фæлгæ- 
сын бирæ уарзын. Хъæуы цыдæриддæр цæуы, уыдон мæм диссаджы 
хорз зынынц. Мæ хъустæ сдзæбæх сты æмæ уæртæ колхозы дуармæ 
сылгоймæгтæ цы дзурынц, уый хæрзæнцонæй ахсын. Уæвгæ сын сæ 
ныхас цыфæнды къуырма дæр фехъусдзæн. Цалдæр йеддæмæ не 
сты, афтæмæй бæстæ сæ сæрыл систой. Тагъд хъуамæ кæрæдзимæ 
армæй бавналой. Хъæуæй горæты ’рдæм иу уæзласæн машинæ фæ- 
тындзы. Афтæ зыны, цыма, йæ цæлхыты бынæй хæрдмæ цы бæз- 
джын рыг бырсы, уымæй лидзы. Зад хъуццытæн сæ фæздæттæ 
ныддымстысты æмæ сæ тыххæйты æрбахæссынц. Аминæт йæ цæхæ- 
радоны астæу ныггуыбыр и æмæ нартхор рувы. Кусаг у, æвæдза. 
Иу минут дæр æй бадгæйæ нæ фендзынæ. Æдзухдæр истытæ ар- 
хайы. Фылдæр хатт та цалдæр куысты иумæ фæкæны. Раздæр кæм 
царди, уыцы хæдзар ныппырх и æмæ фыстæ дарынæн дæр нал 
бæззы. Йæ ног цæрæнуат нывылдæр у, фæлæ уымæй дæр зæрдæ нæ 
рухс кæны. Карк хъæрццыгъайæ куы фæтæрса æмæ зæххыл куы 
нытътъæпæн уа, уыйау бæлæсты ’хсæн нымбæхсти. Уæвгæ, нæхи 
къæс дæр бирæ аивдæр нæу. Нæ хъæуы рæсугъд хæдзар ис æрмæст- 
дæр Солæманæн. Адæм цас раст сты, уый нæ зонын, фæлæ афтæ 
дзурынц, колхозы фæллойæ, дам, æй сарæзта. Йæ хæзгулты дæр, 

188 
Цомартаты Изæтбег 
дам, колхозы фæллойæ дары. Симæ ма æгас куы уыди, уæд æй 
бафарстон, хæзгул та, зæгъын, циу, æмæ, дам, лæг йæ усæй фыл- 
дæр кæй уарзы, уый. Ницы йын бамбæрстон, фæлæ Солæман иумæйаг 
исбон адæмы хъуагæй кæмæ æрвиты, уыдонмæ, æвæццæгæн, æвзæр 
зæрдæ нæ дары. Кæй кой кæнай — къæсæрмæ. Колхозы сæрдар йæ 
къанторæй рацыди, æмæ, бирæгъ фысты æхсæн куы фæмидæг уа, 
уыйау сылгоймæгтæ фæйнæрдæм фæпырх сты. Солæман бидаркæйы 
сбадти æмæ сосæ фæндагыл гыбар-гыбургæнгæ кæдæмдæр афардæг 
и. Нæ сæгътæ дæр ма дзы фæтарстысты. Тугъан сæ æрбатæры æмæ 
мæстыйæ хъуыр-хъуыр кæны: 
— Уыцы хæлиудзых кæм и, цымæ?! Фæлæууæд, æз та йæм 
дзы къæдзæй бадæтдзынæн! 
«Хæлиудзых» мæн хоны. Абон дзы райсомæй мæхи бамбæх- 
стон, æмæ сæгътæ уымæн тæргæ æрцыдысты. Хæрдмæ мæм кæсы, 
фæлæ мæ сыфтæртæй нæ уыны. Сæгъты скъæты бакодта æмæ йæ 
фæллад уæнгтæ мидæмæ бахаста. 
— Ацу Барысби, ам мауал лæуу. Мæ зæрдæ фыртæссæй рато- 
ны. Исчи нæ куы фена, уæд нæ фæндырты сцæгъддзæни, — хъуы- 
сы мæм Зæлинæйы тыхстхуыз хъæлæс. Цалынмæ ме ’фсымæрмæ 
кастæн, уæдмæ мæ хо иу мыдхуыз лæппуимæ уынджы февзæрди. 
Нырма мæ ныр бауырныдта, кæй адынджыр и, уый. Барысби, 
æвæццæгæн, йæ зæрдæмæ тынг цæуы, æндæр йæ цæсгом афтæ 
нæ ныссырх уыдаид. 
— «Исчи нæ куы фена», «Рæвдздæр ацу», æндæр дæ ницы 
хъусын, — æнкъардæй дзуры лæппу. 
— Уæдæ дын цы зæгъон? 
— Хорз æй куы зоныс, уæд ма мæ цы фæрсыс? 
— Цæуон мидæмæ. Æгæр ныффæстиат дæн, — йæ алыварс 
тарст каст кæны Зæлинæ. 
— Фæлæуу-ма иугыццыл. Демæ мæ ныхас и. 
— Цæуыл? Горæты студенткæтимæ кæй фæтезгъо кæныс, æз 
та ам иунæгæй кæй баззайын, ууыл? 
— Цæмæ мæ æфхæрыс, Зæлинæ? Æдзухдæр мæ хъуыдытæ 
демæ куы вæййынц. 
— Фæхæрам мæм дæ? Хатыр. Æфхæрынмæ дæ нæ хъавыдтæн. 
— Зæлинæ, Иры чызджытæ се ’ппæт дæр мæ цуры куы уой, 
уæддæр дзы дæ разæй никæй равзардзынæн. 
— Ацу, Барысби, баба нæ æрбаййафдзæн. 
— Хорз, хорз, цæуын, фæлæ... 
— Цы? 
’ — Мæй куы скæса, уæд-ма-иу уæртæ хæлддзаг хæдзармæ рацу. 
— Нæ, нæ! Кой дæр æй мауал скæ! Баба мæ куы базона, уæд 
мæ амардзæн! 

Зынгхуыст бæялицтæ 
189 
— Дæ хорзæхæй. Бирæ дæ нæ бауромдзынæн. 
Кæлимæт сарамæ куыд рацыди, уый зонгæ дæр нæ бакодтон. 
Зæлинæ йæ ауыдта æмæ кæрты фæмидæг и. 
— Нæ сыхаг уыди... Ныр дæлæсыхы цæры... — дзуры къæмдзæс- 
тыгæй. 
— Мæнæй ма тæрс. Уарзын хорз у. Æгайтма кæрæдзи уарзут. 
Замманай дзæбæх лæппу ссардтай. 
— Цытæ дзурыс?.. Мæн... Æз... — ныкъкъæзæнæг и Зæлинæ. 
— Цы куыстыл хæст у? 
— Пединститут фæуынмæ хъавы. 
— Æмæ уæд нæхи скъоламæ æрцæудзæни? 
— М-гъы. Кæли, мамæ дæ куы хонон, уæд мæм не смæсты 
уыдзынæ? 
— Æдылы къоппа, цæмæн уæд? Мæнæн ма æхсызгон дæр 
уыдзæн, — йæ мидбылты худы Кæлимæт æмæ Зæлинæйы хъуым- 
был дзыккутæ рæвдауæгау сæрфы. 
— Мамæ, цы хорз адæймаг дæ, — хъæлдзæгæй дзуры Зæли- 
нæ. Мидбылхудгæ мидæмæ бацыди. Кæлимæт йæ фæдыл кæсы 
æмæ цæмæдæр гæсгæ йæ сæр уайдзæфгæнæгау дыууæрдæм тилы. 
Тыргъмæ хъуыдыдзастæй схызти, цæджындзæй нанайы халат 
æриста æмæ йын йæ рыгтæ цæгъды. Æнæнхъæлæджы дзы цыдæр 
æрхаудта. Кæлимæт æй систа æмæ йæ байгом кодта.Кæд мæ Хуы- 
цау нæ фæливы, уæд чыссæ у. Уæвгæ мæ, чи зоны, мæ цæстытæ 
сайынц. Ардыгæй уырдæм зын равзарæн у. Йæ алыварс аивæй 
акасти, халат фæстæмæ зæгæлыл сауыгъта æмæ йæ уатмæ бацы- 
ди. Тутатæ хæрын та райдыдтон, фæлæ мæм раздæрау адджын 
нал кæсынц. Мæ зæрдыл æрбалæууыди, Кæлимæт мæ айфыццаг 
куыд фæрæдийын кодта, уый, æмæ мæхимæ куыдзæй æгаддæр 
æркастæн. 
— Ай бæллæх нæу, Хуыцауы хатырæй. Цалдæр мæйы царвы 
хъæстæ ма фæу, — хъуыр-хъуыргæнгæ рацыди тыргъмæ æмæ мын 
мæ сæр йæ риумæ нылхъывта. — Кæд нын сыхæгтæй исчи исты 
æрбадавы, уæд хорз. Ирбег, мæ къона, хус кæрдзыны къæбæр 
хæрынæй дæ зæрдæ нæма сцъæх и? — бафарста мæ фæлмæн хъæ- 
лæсы уагæй. 
— Раздæр мын уый дæр куынæ уыди... 
— Раздæр цы уыди, уый ферох кæ, мæ хæдзар. Ныр дын æндæр 
мад и. Зæгъ-ма, дæ хорзæхæй, цæрвджын уæлибæх дæ нæ хъæуы? 
— Бæргæ мæ хъæуы, фæлæ мын кæм и? — цыбæлхуызæй йæ 
афарстон æз. 
— Мæ хыссæ цæттæ у, æмæ йæ ныртæккæ тебæйы авæрдзынæн. 
— Цы хорз у! — мæ цин нал баурæдтон æмæ уынджы ’рдæм 
ныййарц дæн. 
— Фæлæуу-ма, кæдæм лидзыс? 

190 
Цомартаты Изæтбег 
Æрлæууыдтæн æмæ йæм фæрсæгау кæсын. 
— Мæ зæрды цы ’рбафтыди, уый зоныс? 
-Цы? 
— Мæ файнусты скъаппы царвы банкæ ис, æмæ-ма йæ рахæсс. 
— Давгæ?! 
— Æдылы къоппа. Искуыдæр ма хионтæй давгæ федтай? — 
зæрдæбынæй ныххудти Кæлимæт. — Знон мын æй йæхæдæг лæ- 
вæрдта, фæлæ йæ нæ рахастон, мæ кæстæр лæппуйы йæм, зæ- 
гъын, сæрвитдзынæн. 
Æз азгъордтон, царвы банкæ Аминæты скъаппæй раскъæфтон 
æмæ уайтагъд фæстæмæ фездæхтæн. Йæ ныстуан ын кæй сæх- 
хæст кодтон, уый тыххæй хуымæтæджы хъал уыдтæн мæхицæй. 
— Исчи дæ федта? — тыхстхуызæй мæ афарста Кæлимæт. 
— Нагъ, — дзуапп ын радтон æз æмæ та уынджы ’рдæм цæх- 
гæр фæзылдтæн, фæлæ мæхи баурæдтон. Йæ цæсгомы хуыз куыд 
аивта, уымæ гæсгæ йæм мæ зæрдæ фехсайдта. 
— Дæтгæ дын æй нæ ракодта? — бафарстон æй дызæрдыггæн- 
гæйæ. 
— Мæ мард фен, мæ фæдыл ма мын æй æддæмæ дæр рахаста, 
фæлæ йæ мæ цæсгом райсын нæ бахъæцыди. Сидзæргæс у æмæ... 
Куыд дæм кæсы? Куы йын æй зæгъæм, уæд аив уыдзæни? 
— Æри-ма, æз æй фæстæмæ ахæссон. 
— Æмæ дæ исчи куы фена, уæд та? Давæг дæ нæ рахондзæн? 
Гадзрахатæй мыл кæй рацыди, уый бамбæрстон æмæ ныхъ- 
хъус дæн. Иуæй мæ йæ зæрдæ ракъахын нæ фæндыди, иннæмæй, 
бабайæ тарстæн. Хабар йæ хъустыл куы ’рцыдаид, уæд мæ разæй 
йæ усыл баууæндыдаид, уый та йæхиуыл къæм абадын нæ бауагъ- 
таид, æмæ æз аххосджынæй баззадаин. Цæмæй мæ сæрыстырдзи- 
над йæ къæхты бынмæ ма ’рхауа, уый тыххæй ма кæронбæттæны 
афтæ бакодта: 
— Ды ницы федтай, ницы зоныс. Æз ын æй мæхæдæг зæгъ- 
дзынæн, цы царв мын лæвæрдтай, уымæ мæ зæрдæ нал фæлæу- 
уыди, æмæ йæ æнæ фæрсгæйæ райстон, зæгъгæ. 
Уыйадыл мидæмæ бацыди. Иуцасдæр фæтæрхæттæ кодтон, Ами- 
нæтæй хатыр ракурон, зæгъгæ, фæлæ йæм мæ ныфс нæ бахастон. 
Ныр бæласы къалиуыл бадын æмæ мæхиуыл худын, фæлæ ма цы? 
Уадымс рæгъæд тутатыл йæхи асæрфта æмæ сæ зæхмæ æрыз- 
гъæлдта, йæхæдæг сыфтæрты æхсæн æрæмбæхсти. Бæстæ чысыл 
фæтарбын и. Фæлурс мæйæн цыма исчи æхсаргардæй йæ уадулы 
æрдæг ацъыкк ласта, уыйау æнкъардæй дунемæ фæлгæсы. Нана 
тыргъмæ рацыди æмæ цæджындзæй йæ халат райста. Йæ дзыпп 
ын сгары. Йæ алыварс ракæс-бакæс кæны. Йæ къух халаты дзып- 
пы фæцæвы æмæ та дисхуызæй йе уæхсчытыл схæцы. 

Зынгхуыст бæллицтæ 
191 
— Чындз, мæ чыссæ мын нæ федтай? — хъуысы мæм йæ хъæлæс. 
Кæлимæт йæ уатæй рауади æмæ йæ дисхуызæй фæрсы: 
— Цавæр чыссæ? 
— Мæнæ йæ ам халаты сæвæрдтон, æмæ цыдæр æрбаци. 
— Мæ мард фен, ницы федтон. 
— Тобæ, тобæ. Æнæ сомытæй дыл не ’ууæндын? Кæм æрба- 
дæлдзæх и, цымæ? Нæ лæппу мын цы дæс æмæ ссæдз туманы 
радта, уыдон дзы сæвæрдтон, æмæ йæ Хуыцау йæхимæ фæхаста. 
Æддагон нæм исчи уыди, мыййаг? 
— Никæй федтон. Æз уаты куы уыдтæн, уæд Зæлинæ тыргъы 
цыдæртæ архайдта. Кæд сæ уый искуы бафснайдта. О, хæдæгай, 
Тугъан дæр гыццыл раздæр ам уыди, фæлæ йæ ницы райсгæ фед- 
тон. Нæ зонын, кæд, æз иуварсырдæм куы азылдтæн, уæд... 
— Мæ дзыппы сызгъæринтæ куы уа, уæддæр сæм нæ сывæл- 
лæттæ нæ бавналдзысты. Уымæй сыл мæ зæрдæ дарын. Æндæр 
нæм ничи уыди? 
— Æмæ-гъа. Фæлæуу-ма, фæлæуу. Уæвгæ, уый... Цы бæрæг 
и?.. Адæмæй цæстфæлдахджытæ бирæ и... 
— Кæй кой кæныс, кæ, дæ сæрылхаст фæуон? 
— Дæлæ дуары цур Зæлинæимæ иу лæппу лæууыди. Кæд, 
мыййаг... Нæ зонын... Раст зæгъын хъæуы, ницы федтон. 
— Зæлинæ, уыцы лæппу дын чи уыди? — дзуры нана мидæмæ. 
— Цавæр лæппу, нана? — уатæй йæ фæрсы Зæлинæ. 
— Дуары цур кæимæ лæууыдтæ, уый. 
Зæлинæ тыргъмæ рауади æмæ куы нанамæ бакæсы, куы Кæ- 
лимæтмæ. Кæлимæт æм йæ чъылдым раздæхта, æмæ Зæлинæйæн 
йæ кæуын йæ былалгъмæ схæццæ и. 
— Æз никæимæ лæууыдтæн, нана, — дзуры тарстхуызæй. 
— Сайгæ куы никуы фæкæныс, уæд дыл ныр цы ’рцыди? 
Схъæр æй кæ, мæ хæдзар. Чи уыди? Кæд мын ме ’хцатæ уый 
адавта, уæд сæ райсон. 
— Нана, Барысби уынгæй мидæгдæр не ’рбацыди. Ард дын 
хæрын, уый ницы систа. 
— Ау, уæдæ цы фесты? 
— Кæд дын цæхæрадоны ахаудтой. Цом-ма, фенæм сæ. 
— Ныртæккæ мæ халат зæгæлыл куы ауыгътон, уæддæр ма 
уым уыдысты. 
Тугъан тыргъмæ рахызти æмæ сæм æнæмæтхуызæй кæсы, цыма 
сын афтæ зæгъынмæ хъавы: «Гъер уын æндæр ницы куыст и?» 
— Адæймагмæ маст кæцæй не ’рхауы! Къулбадæг, дæ хæдза- 
рæй æхца адав! — мæстыйæ дзуры Кæлимæт. 
— Кæмæй зæгъыс, кæмæй? — фæрсы йæ Тугъан. 
— Кæмæй зæгъын æнхъæл мын дæ! Ам дæу йеддæмæ чи уыди?! 

192 
Цомартаты Изæтбег 
Тугъан цавддурау фæци æмæ сагъдауæй лæууы. Фæнды мæ ме 
’фсымæры фарс рахæцын, фæлæ мæ фыдыусмæ нæ уæндын. Иугæр 
ын йæ фыдракæнд куы раргом кæнон, уæд мæ цæрын нал ныууадз- 
дзæн, æмæ та тухæнæй мæлдзынæн. Тæппуд кæй дæн, уый æмба- 
рын, фæлæ мæхиуыл мæ бон нæ цæуы. Дарддæр цы ’рцæудзæни, 
уымæ уал бакæсон, стæй хъуыддæгтæ сæхæдæг сæхи амондзысты. 
— Гормон, уый цавæр хъæлæсы уагæй дзурыс сывæллонмæ? — 
хъуысы мæм нанайы уайдзæф. 
— Æз уынгæ дæр ницы фæкодтон, нана, — йе уæхсчытыл 
схæцыди Тугъан. Ома мæ сæрæн куы ницы зонын, уæд мæ иу ран 
цæуыннæ ныууадзут? 
— Афтæ хорз де ’дылы къоппа! Адæймагæн йæ дыууæ цæсты 
астæуæй йæ фындз фелвасдзæн, æмæ йæ нæ федта! Уæдæ нæм да- 
вæг Гандзайæ ’рбацыди?! Халаты æхцатæ кæй уыди, уый чи зыдта? 
«Ды сæ æнæнхъæлæджы ссардтай æмæ сæ дæ уаты бамбæх- 
стай»,— дзурын æм мæхинымæр. Ехх, ныр ын уыцы ныхæстæ 
хъæрæй зæгъ, йæ цæсгом куыд ссудза, фæлæ кæм ссарон ахæм 
хъæбатырдзинад? 
— Дæ хорзæхæй, сывæллоныл цы хъæртæ кæныс, сабыр дзу- 
рын дæ ничи уадзы?! — карзæй йæ фæрсы нана. 
— Сабырæй сæм ды дзурыс, æмæ дын бынтондæр дæ сæрыл 
сбадтысты. Афтæмæй нын нæ хæдзар дымгæмæ сдардзысты. 
— Уанцон нæ дæ. Сдзырд дæр дæм куынæ и, — йæ хъæлæс 
бæлвырд фæфæлмæндæр и нанайæн. 
— Уый сымахмæ нæй сдзырд, æндæр ын æвзæрæй цы зæгъын? 
— Уæдæ ма дæхи сывæллон уаид, цымæ йæм уæд дæр ахæм 
дзыхæй дзурис? 
— Уæуу, мæнæ диссаг! Æниу мæ цы хъуыддаг и уе ’хцатимæ?! 
Чифæнды сæ давæд! — йæ къухтæ сцагъта Кæлимæт æмæ йæ уаты 
фæмидæг и. Зæлинæ цæхæрадонмæ ахызти, Тугъан та уынгмæ 
ацыди. Нана тыргъы гуыбырæй лæууы æмæ джихтæ кæны. Рæстæ- 
гæй-рæстæгмæ йæ сæр нынкъусы, стæй та кæдæмдæр аджих вæййы. 
Уынджы хъуыддагхуызæй дæлæмæ æруайы Бесæгъуыры ныл- 
лæджытæ мæллæг ус. Нæ дуармæ æрхæццæ и æмæ йæ цъæхснаг 
хъæлæсæй ныйилæлæй кодта: 
— Тугъан, уæ Тугъан! 
Нана-иу Кæлимæты хæстæджытæм тынг разæнгардæй рауа- 
ди, фæлæ ныр йæ цæсгом уæлдайхуызон дæр нæ кæны. 
— Мидæмæ, Заретæ, — дзуры уазæгмæ хиуылхæцгæйæ. 
— Цыдæр æнкъард дæ, Нагъуæ. Исты æвзæр хабар? 
— Куы ницы... Афтæ æнæуи... 
— Мæнæй йæ ма бамбæхс, Нагъуæ, фæлтау мын дæ зæрдæ 
байгом кæ, æмæ дын фенцондæр уа, — къæл-къæлæй худы Заретæ. 

Зынгхуыст бæллицтæ 
193 
— Ме ’хцатæ фесæфтысты, æмæ сагъæстыл фæдæн. 
— Уæууа, уыи та цавæр сæфт у?! 
— Амæй размæ дæр ма мæ дзыппæй цалдæр хатты лыстæг 
æхцатæ фелвæстæуыди, фæлæ сæм ницы хъус æрдардтон. Æмæ 
ныр... Нæ зонын, кæуыл сæ æрдау кæнон. Хионтæ йеддæмæ нæм 
ничи уыди. Сывæллæттæ та сæм æвналгæ нæ бакодтаиккой. 
— Дæ зæрдæ Кæлимæтмæ ’хсайы? — комкоммæ йæ фæрсы 
Заретæ. 
— Нæ зонын, нæ зонын, — æбæрæг дзуапп ын дæтты нана. — 
Æз нæ сывæллæттыл мæхицæй тынгдæр æууæндын. Кæд мын 
æцæгдæр цæхæрадоны ахаудтой. Цæуон, ацагурон сæ. 
Нана кулдуарæй цæхæрадонмæ ахызти æмæ хъæдындзы хуым- 
тыл гуыбырæй зилы. Тæригъæд ын кæнын, фæлæ йæм ницы дзу- 
рын. Цæмæй æхцатæ фæстæмæ сæ хицаумæ раздæхой, уый тых- 
хæй цы ’рхъуыды чындæуа? Мæ сæр ницы ахсы, æмæ мæхины- 
мæр тыхсын. Адæргæй Кæлимæты рацыд дæр нæ бафиппайдтон. 
— Æгас цу, Заретæ, — тыргъæй мæм хъуысы йæ хъæлæс. — 
Нæ ус дын цытæ дзырдта? 
Афтæ мæм кæсы, цыма æгæр хъæрæй дзуры. Нана йæ куы 
фехъуса, уæд ын алывыдтæ акалдзæн. 
— Мæ хæдзармæ, дам, чындзы æфсон давæг æрхуыдтон, — 
сабырдæрæй йын дзуапп дæтты уазæг. 
— Комкоммæ мæ давæг рахуыдта?! 
— Хæдзары сымах йеддæмæ ничи уыди, сывæллæттыл та 
æууæнды... 
— Фæлтау мæ мæхи уагыл куы уагътаис, Заретæ, цæй мой мæ 
хъуыди? Зæлинæйы бæллæхтæ мæныл куыд сæвæрдта. 
— Цавæр бæллæхтæ? — цымыдисæй йæ фæрсы уазæг. 
— Æхсæв хæдзармæ нæ цæуы. 
— Мæ судзгæ мæрдтыстæн, йæ уæнгты кондыл дæр зыны, 
лæппуты ’рдæм здæхт кæй у, уый. 
— Йæ цæсгом бынтондæр бахордта. Семæ æхсæвыгон кæй 
хæты, уый йын фаг нæу, фæлæ ма сæ боныгон дæр ардæм хоны. 
— Цытæ дзурыс? Ау, æмæ йæ фыдæй та куыд нæ тæрсы? 
— Уый фæтæрсдзæни, куыннæ. Чысыл раздæр дæлæ уым йæ 
уарзонимæ лæууыди. Барысби цыдæр æй схуыдта. 
— О, о, Дзибускайы æнæнтыст лæппу. Уый Хуыцауы налат 
куы у. Йæхион нæ ауадздзæни. Горæты дæр, дам, йæ къухы гыц- 
цылтæ не ’фты. Æмæ, æмæ? Цы баисты? 
— Студентмæ цæй æхца и? Йæ мæгуыры гæвз-гæвз цæуы, 
æмæ йын Зæлинæ нанайы чыссæ йæ дзыппы авæрдта. 
— Туг,туг, мæ хæдзар. Сындзы бынæй сындз æвзæры... Йæ 
мад дæр ахæм уыди, æндæр ма исчи йе ’ртæ сывæллоны зæронд 
13 Цомартаты Изæтбсг 

194 
Цомартаты Изæтбег 
лæгыл ивы? Дæ фæхъхъау фæуон, æмæ йæ Нагъуæйæн афтæ 
цæуыннæ радзурыс? 
— Къæм абадын сыл куынæ уадзы, уæд уый мæнмæ хъусы? 
Мæ хæдзар, æна, къæсæрыл дæ куыд ныддардтон. Мидæмæ-ма 
нæм рацу, æмæ дæм æз истæмæйты фæкæсон. 
— Хуыцау уын бирæ раттæд. Мæнæ ауылты æрцæйуадтæн 
æмæ ма, зæгъын, æххæст дæу дæр ауынон. Цæй, æз згъорон. 
Кæлимæт æмæ Заретæ уынгмæ рацыдысты, бæласы бын иучы- 
сыл афæстиат сты, стæй ныхæстæгæнгæ дарддæр араст сты. 
«Уыцы æхца рæвдздæр рахæсс, науæд байрæджы уыдзæн!» — 
дзуры мæм мæ мидхъæлæс. Æмæ мæ Кæлимæт йæ уаты куы бай- 
йафа, уæд та? «Нæ дæ баййафдзæн. Уый нырма тигъыл бирæ фæ- 
лæудзæн». Адæргæй мæ хид мæ къæхты бынæй акалди. Дывыдон 
арты судзын. Иуæй мæ рæстдзинадыл стох кæнын фæнды, иннæ- 
мæй, мæ зæрдæйы гуыпп-гуыпп цæуы. Бæласæй тагъд-тагъд æр- 
хызтæн, фæлæ мидæмæ нæ уæндын. Чыссæ кæм бамбæхста, Хуы- 
цау — йæ зонæг, æмæ мæ йæ уаты джигулгæнгæ куы баййафа, 
уæд мæ бабайыл сардаудзæн. Нæ, нæ! Фæлтау... Цы фæлтау? Ницы. 
Былæй куы хауон, уæддæр м’ын æхца æнæ рахæсгæ нæй. Æз мæ 
фыдыусæн мæ хо æмæ ме ’фсымæры æфхæрын нæ бауадздзынæн. 
Мæ бынатæй фенкъуысыдтæн æмæ цæстыфæныкъуылдмæ бабайы 
уаты смидæг дæн. Шифанеры дуар фегом.кодтон, итувæрд дзау- 
мæтты ’хсæн мæ къух фæтъыстон. Никуы æмæ ницы. Йæ лагъз 
ын раластон æмæ дзы мæ хиды мæцгæйæ чыссæ агурын. Рæстæг 
мыл ныддаргъ и, æмæ катай кæнын. Мæ къух куы иу ран фæцæ- 
вын, куы иннæ ран. Дзыппытæ сгарын. Сабыргай мæ ныфс сæт- 
ты, фæлæ мæ куыст нæ уадзын. Гобæттæ æмæ хъæццулты ’хсæн 
джшул кæнын. Нæй æмæ нæй. Зæххы скъуыды ныххаудтой, æвæц- 
цæгæн. Рæвдздæр мæ мæхи айсын хъæуы, науæд къæппæджы 
бахаудзынæн. Уæртæ ма сæ бабайы чырыны фенон æмæ лидзон. 
Гъа ныр æм мæхи баппарон, зæгъгæ, афтæ мæм кæртæй æрбай- 
хъуысти Кæлимæты хъæлæс: 
— Фæлтау мæ дунейыл дæр чындзы куы никуы ацыдаин. Мæ- 
хицæн диссаджы дзæбæх цардтæн, æмæ мæ ме ’намонды къæхтæ 
ардæм æрбахастой. 
— Цы дыл æрцыди? Абон дæ хъæлдзæгæй куы ныууагътон. 
Уый та мæ фыды хъæлæс у. Фыртæссæй къулмæ мæхи ныл- 
хъывтон æмæ зыр-зыргæнгæйæ æнхъæлмæ кæсын, дарддæр цы 
уыдзæни, уымæ. 
— Дæ мады æхцатæ фесæфтысты æмæ сæ мæныл дау кæны, — 
тæргайхуызæй дзуры Кæлимæт. 
— Ома куыд дæуыл? — дисгæнгæ йæ фæрсы баба. 
— Куыд вæййы, афтæ. Ам сывæллæттæ æмæ мæн йеддæмæ 
ничи уыди. Дæ мад уыдоныл æууæнды, мæныл та — нæ. 

Зынгхуыст бæллицтæ 
195 
— Нана дын йæхæдæг исты загъта? 
— Ницы мын загъта, фæлæ сæ мæныл кæй æххуырсы, уый 
бæрæг у. Зæлинæйы-ма ракъах, дæ хорзæхæй. Кæд сæ йæ уарзо- 
нæн ахаста, мыййаг. 
— Кæмæн?! 
— Йæ уарзонæн. 
— Цавæр уарзонæн?! 
— Студент... Барысби йæ хонынц... 
— Æрра сдæ æви?! Нырма сывæллон куы у! 
— С-с, æрсабыр у. Фæлтау ме ’взагыл дæлгоммæ сынкъ куы 
’рзадаид. 
— Зæххæй хæрдмæ куы нæма зыны, уæд йæ хæдзарæй кæй- 
дæр лæппуйæн æхцатæ давы?! 
— Бæстæ дæ сæрыл цы систай? Æз дæр æй давæг нæ хонын. 
Æрыгон чызг рæдийаг вæййы. Дæлæ кæрты дуармæ лæппуимæ 
лæууыди æмæ, зæгъын, кæд... Уарзондзинад домбай у... 
— Æрыгон чызг! Уарзондзинад! Нырма уый ахæм хъуыддæгтæн 
цы ’мбары?! 
— Гъы, уæдæ-ма уæртæ хæлддзаг хæдзармæ бакæс, цымæ йæ 
уым лæппуимæ нæ баййафис. 
— Мæ мады æхсыр мын хæрам фæуæд, æз æй уым куынæ 
сæргæвдон! — мæстæлгъæдæй дзуры баба. 
— Æрсабыр у, дæ хорзæхæй. Кæд æхцатæ уый ахаста, уæд 
ын сабырæй зæгъ, æмæ дын сæ ратта. 
— Ноджы ма йын лæгъстæ дæр кæнон?! Ныртæккæ-ма-иу йæ- 
химæ фæкæсæд! 
— Мæ мард фен, сайгæ дæ кодтон. Зæлинæ уым нæй. Æз æй 
Бесæгъуыртæм арвыстон. Раздæх мидæмæ æмæ дæ фæллад суадз. 
— Ды дæр — иуварс! Мæ риуы хъæддаг сырд бады, æмæ дыл 
нæ бацауæрддзынæн! 
— Æрлæуу, дæ мады хатырæй. 
— Нæ, æз хъуамæ мæхи цæстытæй фенон, мæ чызг ацафон 
кæйдæр лæппуимæ цæхæрадоны цы ми кæны, уый! 
— Фæлтау мæн амар дæ хъæбулы бафхæрыны бæсты. 
— Иуварс, зæгъын! 
Кулдуары хъыррыст фæцыди. Баба, æвæццæгæн, цæхæра- 
донмæ ахызти. Рæвдздæр, рæвдздæр ардыгæй, цалынмæ мæ ничи 
æрбаййæфта, уæдмæ. 
Мæ бынатæй фезмæлыдтæн, æмæ мæ къух цыдæр къуыбарыл 
андзæвыди. Мæ буары цины уылæн анхъæвзта. Къулыл — Кæли- 
мæты халат. Йæ дзыппы — нанайы чыссæ. Никуы мæ бауырныд- 
таид, давæг йе ’хцатæ афтæ уæлæнгай сæвæрдзæни, уый. Фелвæ- 
стон æй æмæ феддæдуар дæн. 
— Кæрæдзи туджы бавдылут! — хъуысы мæм кæртæй мæ фыдыу- 

196 
Цомартаты Изæтбег 
сы мæстæлгъæд хъæлæс. Цæмæ нæ æлгъиты, цымæ? Зулдзыхыныхас 
дæр нæ куы никæмæй зоны, уæд нæм ахæм фыдзæрдæ цæмæ дары? 
Æваст куыд аивта, уый диссаг у. Æхцаты давд ууыл куы баззайа, 
уымæй тæрсы æмæ нæ никæуылуал ауæрды, фæлæ нæ æлгъитгæ та 
цæмæ кæны? Мæ амонд у, æмæ мæм чъылдымырдæм лæууы, æндæр 
мын ардыгæй аирвæзæн нал уаид. Мæ къахфындзтыл нæхи уатмæ 
балыгъдтæн æмæ рудзынгæй æддæмæ кæсын. Цæхæрадонæй мæм 
хъуысы бабайы удаист хъæр æмæ Зæлинæйы цъæхахст. 
— Мæ хæдзар, æна, уый нæ чызджы кæуын куы у! Цы кæны, 
цымæ?! — Кæлимæты тарстхуызæй фæрсы нана. Цалынмæ æз 
æхцатæ агуырдтон, уæдмæ, хæдзары фæстæ цы кауын дуар и, 
ууылты уынгмæ ахызти æмæ ныр кæртмæ æрбацыди. 
— Цу, дæ хорзæхæй, æмæ дæ фырты баиргъæв, амардзæн æй, 
— фæлмæн хъæлæсы уагæй дзуры Кæлимæт. — Тагъддæр æм ауай: 
мæ коммæ нæ бакæсдзæн. 
Баба Зæлинæйы йæ дзыккутæй æрбаласта æмæ йæ тызмæгæй 
фæрсы: 
— Ацафон лæппуимæ цæхæрадоны цы кусыс?! 
— Ни...ни...ницы... Ны... ны... хас код... там æр... æр... мæстдæр, 
— хæкъуырццæй кæугæйæ йын тыхтæй-амæлттæй дзуапп дæтты 
Зæлинæ. 
— Æмæ дæ боныгон ныхас кæнын ничи уадзы, хуыйы хъыбыл?! 
Кæдæм ахастай уыцы ’хца?! Ардæм сæ æри, науæд дæ марын! 
— Æз ни ...ницы фед... тон. 
— Уæддæр ма ницы федтон зæгъы! Хъахбай! — мæстыйæ дзу- 
ры баба æмæ йæ нæмы. 
Нана се ’хсæн алæууыди æмæ йæ лæдзæг хæрдмæ систа. 
— Хъус-ма, лæппу, маргæ йæ кæныс æви?! Дзæгъæлы йæ нæмыс! 
Мæнæн мæ бинонтæи æнæ фæрсгæйæ æхца никуыма ничи райста! 
— Уæдæ дын дæ чыссæ æз адавтон? — цæхгæр æм фæзылди 
Кæлимæт. 
— Дæ кой та чи кæны? — дисхуызæй йæ фæрсы нана. 
— Æмæ-гъа. Иугæр сывæллæттыл къæм абадын нæ уадзыс, 
уæд, æвæццæгæн, мæнæй æнхъæл дæ. 
— Ме ’дзард хъæбулты фарсмæ мæ авæрæнт, кæд исты загъ- 
тон. Дзæгъæл ныхас та цæмæ хъæуы? 
— Йæ (Ьарс æгæр хæцыс, нана, — Зæлинæмæ амоны баба. — 
Афтæмæй фехæлынæн бирæ нæ хъæуы. 
— Кæд сымахæй исчи фехæлди, уæд уадз æмæ уый дæр фехæ- 
ла. Ма ку, мæ хур, мæ удæгасæй дæ нæмын никæмæнуал бауадз- 
дзынæн. Дæлдзæх фæуæд, йе ’взаг маргæйдзаг кæмæн у! 
Кæлимæт æм мæстыйæ кæсы. 
— Уыцы ’хцатæ æрбахæсс, науæд дæ сæргæвддзынæн! — Зæ- 
линæмæ йæ амонæн æнгуылдз æртхъирæнгæнæгау тилы баба. 

Зынгхуыст бæлпицтæ 
197 
— Мæнæ ацы чыссæ агуырдтай, нана? — фæрсын мæ фыдымады. 
— О. Кæм уыди, кæ? 
— Уæртæ тыргъы. 
— Мæнæн та абондæргъы уый агурынæй мæ сæр разылди. 
Мæ цæст аивæй Кæлимæтыл æрæвæрдтон. Йæ цæсгом сырх- 
хъулон афæлдæхти æмæ мæм дисмæ кæсæгау кæсы. Æвæццæгæн 
æй арв куы ’рцæвид, уæд ын æнцондæр уаид, мæ гыццыл къухы 
сау тыппыр чыссæйы уындæй. 
* * * 
Дзыллæтæ сæнкъуысыдысты æмæ стырæй, чысылæй фурды 
уылæнтау хъæуы астæумæ ивылынц. Сылгоймæгтæ кæуынц, дзы- 
назынц, сæхи хойынц, сæ дадалитæ тонынц. Хъарæггæнджытæ 
æппындæр сæхиуыл нал ауæрдынц. Буары иннæрдæм чи хизы, 
ахæм хъарджытæ кæнынц, æмæ мæ зæрдæ фæйнæрдæм фæтоны. 
Нæлгоймæгтæ хиуылхæцгæдæр сты, фæлæ уыдонæн дæр сæ судз- 
гæ цæссыгтæ сæ хурсыгъд дымгæдзагъд уадултыл уырдыгмæ згъо- 
рынц. Цыма сæ лæмæгъдзинадæй æфсæрмы кæнынц, уыйау кæ- 
рæдзи фæдыл сæргуыбырæй цæуынц. Сывæллæттæ бæлвырд фæ- 
асдæрхуыз сты. Хистæрты æгæрон хъыг сæ гыццыл зæрдæтæм 
бахъардта, æмæ се ’нæхин цæстытæ змæст дунемæ сагъæсхуызæй 
кæсынц. Афтæ зыны, цыма хъаймæты дуг ралæууыди, æмæ адæм 
рагацау сæ бынсæфтыл марой кæнынц. Мæхи зонынхъом куы 
фæдæн, уæдæй нырмæ иу зианмæ дæр уыйбæрц дзыллæ æрцæугæ 
никуыма федтон. Хистæртæ сæ куыст ныууагътой, кæстæртæ та — 
сæ ахуыр æмæ хъæусоветы кæртмæ цæуынц. Азмæлæн дæр дзы 
нал и, кæсæгтау кæрæдзиуыл баныхæстысты, уæддæр сæ бæттæн- 
тæ мидæмæ тонынц. Сегасæн дæр сæ цæстытæ сты æрхæндæг æмæ 
тарстхуыз, сегас дæр æдзæмæй фæрсынц кæрæдзи: «Куы бабын 
стæм, уæд ма цы кæнæм дарддæр?» Иу дæр сæ уыцы уæззау 
фарстæн дзуапп раттын нæ фæразы æмæ æмхъæлæсæй кæуынц. 
Арв дæр йæ зæрдæйы тыппыртæ уадзы. Йæ цæсгом ныттар и, 
ныхъхъуынтъыз и æмæ ставд цæссыгæй йæхи æхсы. 
Ныллæг самандур хæдзар цыма йе ’дзæллаг цардæй сфæлмæ- 
цыди æмæ йе ’цæг дунемæ тырны, уыйау иуварсырдæм фæкъул и 
æмæ мæнæ-мæнæ кæны. Æвæццæгæн, иу-ссæдз азы йæ буар чъы- 
ры хъæстæ нал фæци æмæ саубыны ’мбыд баци. Йе ’мбæрзæн 
дуртæ ныссастысты, æмæ тыргъы цар къæвдатæй саухъулон сси. 
Рудзынджы сæрмæ фидаргонд цы стыр сау тæбæгъ ис, уый уырыс- 
сагау æнкъардæй цыдæртæ дзуры. Йæ ныхæстæ йын се ’ппæт не 
’мбарын, фæлæ нæ цытджын фæтæг йæ цардæй кæй ахицæн и, 
æмæ, зæххы цъарыл цыдæриддæр фæллойгæнæгæй ис, уыдон 

198 
Цомартаты Изæтбег 
иууылдæр æнæ сæрхъуызойæ кæй баззадысты, уый ахсын. Радио 
фыццаг хатт уынын æмæ йæм цымыдисæй кæсын. Кæттаг тæ- 
бæгъы бон дзурын куыд у, цымæ? Фырдисæй ма мæ дзых дæр 
бахæлиу и. Мæ алыварс адæм кæй ис, уый фембæрстон æмæ йæ 
ахгæдтон. Уæвгæ, ардæм адæймаг мадард бæгънæгæй куы ’рба- 
цæуид, уæддæр æй ничи бафиппаид. Нæлгоймаджы æрхæндæг 
хъæлæсмæ афтæ зæрдиагæй хъусынц, цыма сæ иу ныхас дæр 
æнæнхъæлæджы куы аирвæза, уæд хъæуыл зæй ракæлдзæни. Дзу- 
рæгæн рæстæгæй-рæстæгмæ кæуындзæг йæ хъуырысæртæ ахгæ- 
ны, æмæ кæрт адæмы зæрдæхалæн богъ-богъæй байдзаг вæййы. 
Къæвда миты фæлдзæгъдæнмæ раивта, фæлæ йæ хъуыды дæр ничи 
кæны. Радио басабыр и, уæддæр адæм сæ кæуынæй не ’нцайынц. 
Цыма сæ зæххы садзгæ ныччындæуыди, уыйау сæ бынæтты æнæз- 
мæлгæйæ лæууынц æмæ æмбисонды хабармæ æнхъæлмæ кæсынц. 
Кæд сыл, мыййаг, сайд æрцыди, кæд сын, мыййаг, дохтыртæ сæ 
фæтæджы æгас ракодтой æмæ сын æй нæма хъæр кæнынц. Ау, 
ахæм стыр лæджы ингæнмæ куыд ауадздзысты? Сталин æмæ ин- 
гæн, ингæн æмæ Сталин. Нæ, нæ! Уыдон иумæ нæ фидауынц. 
Хъуамæ Сталин фæстæмæ райгас уа! Æрдз фæрæдыди æмæ хъуа- 
мæ æвæстиатæй йæ рæдыд сраст кæна, науæд адæмы дæр сæ цард 
ницæмæнуал хъæуы. Æнæ уæлдæфæй ма цард цæй цард у? 
— Нæ хурты-хурзæрин куы ахуыссыди, уæд ма куыд цæрдзы- 
стæм, хорз адæм?! — йæ сæр дыууæ къухæй хойы Госæма æмæ 
æрдиаг кæны. 
— Йæ лæджы йын æртын æвдæм азы амардта, йæ фырты йын 
цалдæр нартхоры кæрддзæмы тыххæй ахæстонмæ батардта, уæддæр 
ма йæ хурты-хурзæрин хоны, — былысчъилæй йыл худы Сæрæби. 
— Дæ дзыхыл хæц, науæд дæ адæм акъабæзтæ кæндзысты. 
Цы уавæры сты, уымæ нæ кæсыс? Ныртæккæ сæ фæтæджы сыгъ- 
дæг ном бахъахъхъæныны тыххæй сæхиуыл дæр нæ бацауæрд- 
дзысты, — фæдзæхсы йæ хъалонисæг. 
— Бардз, бардз... Кæд фæзондджындæр уыдзысты æмæ, сæ 
алыварс цы хабæрттæ цæуы, уыдон кæд бамбардзысты, цымæ? 
— Никуы. 
—Госæмайæн йæ лæджы куыд æрцахстой, уый нал хъуыды 
кæныс? 
— Нагъ. 
— Уæртæ уыцы уæгъд быдыры фæскомцæдисон парк арæзтам. 
Цæй парк æмæ цæй цыдæр. Астымы талатæ сагътам, æмæ Дзибок- 
кайы йе ’намонды къæхтæ уырдæм бахастой. Иуцасдæр нæм æнæ- 
дзургæйæ фæкасти, стæй йæ мидбылты бахудти æмæ дын афтæ: 
— Парк нæм бæргæ уыдзæн, фæлæ гадзаты та кæм ссардзыстæм? 
Уыйадыл доныкъусы сæфт фæкодта. 

Зынгхуыст бæллицтæ 
199 
— Уыцы æнæлаз мæгуыр лæг кæй хъыджы бацыди, цымæ? 
Чи йæ банымыгътаид? — æлхыскъгæнæгау æй фæрсы Бечыр. 
— Æмæ ныр ацы æдылы ус йæ лæджы марæгыл йæ рустæ тоны. 
Иннæ ахæм уæртæ Фаризæты сæрхъæн. Сидзæргæсæй йæ ныууагъ- 
та, уый та йыл йæхи мары. Диссаг сты хуымæтæг адæм. Тынгдæр 
сæ чи æфхæры, уымæн стырдæр аргъ кæнынц, — дзуапп раттыны 
бæсты йын йæ хъуыдытæ иннæрдæм здахы Сæрæби. Йæ цæстæн- 
гасмæ гæсгæ йæ æз æмбарын — Дзибоккайы йæхæдæг банымыгъта. 
— Цом, нæ цытджын фæтæгæн рухсаг зæгъæм, — хъуысы 
м’æм хъалонисæджы худæноыл хъæлæс. 
— Цом, — йæ сæр разыйы тылд кæны Сæрæби. Радиойæ 
ивылы уæззау музыкæ æмæ мæ æнкъард хъуыдытыл æфтауы. 
Æрæгæй фæстæмæ та мæ нæхимæ цæуын нал фæнды æмæ, адæм 
саоыргай куыд хæлиу кæнынц, уымæ кæсын. 
— Цы ’рбаци, цымæ, Сæрæби?! Хъæуыхицауы ничи федта?! 
— тыхстхуызæй фæрсы Хату æмæ адæмы ’хсæн катай кæны. 
— Хъалонисæгимæ нуазынмæ ацыди, — дзуапп ын дæттын æз. 
— Цæмæ дæ бахъуыди? 
— Светæ йæхи ’рцауыгъта. 
— Йæ чызг?! 
-О. 
— Цæй тыххæй? 
— Нæ уарзон фыд, дам, амарди æмæ, дам, мæнæн дæр цæр- 
гæйæ нал у. 
— Искуы дзы ахæм æнамонд бинонтæ уыди, Хуыцауы хаты- 
рæй? — дзуры сылгоймæгтæй чидæр. 
— Æнæнтыст æрбауай, Светæ. Дæ къух дæхимæ куыд батасы- 
ди, цымæ? — хъарæг кæны дыккаг. 
— Дæ цоты дæхи къухтæй баныгæн, уымæй ма бæллæхдæр цы 
уа? — йæ сæр маройгæнæгау дыууæрдæм тилы æртыккаг. 
Цыма мæ арв æрцавта, уыйау фæдæн æмæ мæ бынатæй фез- 
мæлын дæр нал фæразын. Нæ фæтæг Хуыцауы æмдых лæг кæй 
уыди, ууыл дызæрдыг нæ кæнын. Афтæ куынæ уаид, уæд ыл адæм 
сæхи нæ мариккой. Æз ныртæккæ Светæйы хорз æмбарын, уымæн 
æмæ мæхæдæг дæр ахæм цырынгонд уавæры дæн. Бензинæй пырх 
каухалæнтыл спичкæ куы баппарай, уыйау мын иу ныхас дæр 
ссудзынмæ æгъгъæд у. Фæнды мæ Сталины сæраппонд мæ уд 
раттын æмæ дзæнæтмæ йæ фæдыл бацæуын, фæлæ цард æмæ мæ- 
лæты æхсæн цы арæн и, уый сæрты ахизын нæ фæразын. 
* * * 
Бирæгъыл мæгуыры бон куы акæны, уæд куыдзы бын дæр 
атулы. Кæлимæт нæ мисхалы бæрц дæр ницæмæ дары. Йæ уд- 

200 
Цомартаты Изæтбег 
хæссæг нæ кæй уыны, уый хатгай йæ цæсгомыл афтæ ирдæй фæ- 
зыны, æмæ адæргæй мæ бынаты нырризын, фæлæ йæ нæ сæр куы 
бахъæуы, уæд мыстулæгау йæ хуыз аивы, йæ сырды цæсгом бам- 
бæхсы æмæ йе уæлæ фысы царм æркæны. Йæ цыргъ æвзаг кал- 
мау стасаг вæййы. Йæхи ныл гæдыйау куы иуырдæм асæрфы, 
куы иннæрдæм. Йæ зæрдæлхæнæн ныхæстæм ын байхъус, уæд 
зæххыл нæ дыууæ Тугъанæй уæздандæр æмæ зондджындæр лæп- 
путæ нал вæййы. Лæппутæ нæ, фæлæ зæды къалиутæ. Куыддæр 
ын йæ хъуыддаг саразæм, афтæ уызынау йæ судзинтæ раппары, 
йæхи атымбыл кæны æмæ йæ уатмæ батулы. Баба ма раздæрау 
йæ сæрæн куы уаид, уæд Кæлимæт махмæ не ’рхауид, фæлæ йын 
йæ рынчын гуыбыр лæгимæ хуыздæр гæнæн нæй. Хицау нал у, 
æмæ нæм тракторæй тæрс бæлæстæ ничиуал ласы. Кæд мах Ту- 
гъанимæ исты къæцæлтæ æрбахæссæм, уæд хорз. Æз коммæгæс дæн, 
æмæ мæн арвитынæн бирæ нæ хъæуы, фæлæ Тугъаны куынæ 
бафæнда, уæд къæрттæй цъула нæ аппардзæн. Баба йын йæ зонд 
базыдта æмæ йæм ницыуал дзуры. Кæлимæт дæр ыл йæ зæрдæ 
нæ дары æмæ йемæ фылдæр лæгъстæйæ архайы. Йæ хъуыры 
цъар райвазынмæ йæ бирæ нал фæхъæуы. Абон дæр та йе ’взаг 
сойæ сæрстау мæлæты лæгъз у. Йæ цæсгомыл кæнгæ мидбылхудт 
хъазы æмæ Тугъаны ’рдæм фæлмæн хъæлæсы уагæй дзуры: 
— Æз — уæ мад, уæ фыды уазæг, марадзут æмæ хъæдæй сугтæ 
æрдавут, науæд ихæнæй амæлдзыстæм. Мæнæн ихы сæрыл дæр 
тас нæу, фæлæ уæ мæгуыр фыд куыд уыдзæни? 
— Ахæм ныхас кæныс, цыма хъæдмæ сæдæ метрæй фылдæр 
нæй. Гуыргъахъхъ фæндæгтыл нæ хæрдмæ цас суайын хъæуы, 
уый зоныс? Æнæхъæн æхсæз-авд километры. 
— Ауайут, мæ хæдзæрттæ, ауайут. Æз уын уе ’рцыдмæ уæли- 
бæхтæ афыцдзынæн. 
— О, ды афыцдзынæ. Æндæр мæт дæ нæй. 
— Мæ фыды ингæныстæн, афыцдзынæн! 
Ахæм мæнгард адæймаг дзы никуыма федтон. Йæ ныййар- 
джытæй дын карз сомытæ бакæндзæн, зæдтæ æмæ дауджыты æры- 
мысдзæн, Хуыцауыл йæхи ныффæдзæхсдзæн, дуне æвдисæнтæ æр- 
хæсдзæн æмæ дыл гадзрахатæй рацæудзæн. Æппындæр ыл æууæнк 
нæй. Хæларау демæ хъаздзæн, стæй дæ капеккыл æрбауæй кæн- 
дзæн. Тугъан дæр ыл мæнæй тынгдæр не ’ууæнды æмæ йæм уай- 
дзæфгæнæгау дзуры: 
— Уый бæсты нын не стонг гуыбынтæ хъæбæр кæрдзынæй 
куы бафсадис. 
— Уæууа, мæрды рох мыл куыд бахæцыди. Æз — ныртæккæ... 
Йæ уатæй нын зæронд кæрдзын радавта æмæ йæ стъолыл 
æрæвæрдта, йæхæдæг æнхъæлмæ кæсы, кæд ацæудзыстæм, уымæ, 

Зынгхуыст бæлпицтæ 
201 
фæлæ Тугъан никуыдæм тагъд кæны. Къусы дон рахаста, кæр- 
дзыны æрдæг дзы бассæста æмæ йæ фыддæрагæн цъæм-цъæмгæн- 
гæйæ хæры. Кæлимæт æм мæстæй мæлы, фæлæ дзурын ницы 
уæнды. Сдзурæд æмæ æнæ сугæй баззайа. Тугъан хæрд фæци 
æмæ йæ былтæ ныссæрфта. 
— Бузныг, мæ сыгъдæгзæрдæ фыдыус. Раст куы зæгъон, уæд 
дæм æз уымæ дæр не ’нхъæлмæ кастæн, — загъта хынджылæггæ- 
нæгау æмæ кæртмæ ахызти. — Цом, ме ’фсымæры гæбаз, цом 
æмæ нæ уарзон фыды хæрзтæ бафидæм, науæд нæ Барастыр дзæ- 
нæтмæ нæ бауадздзæн, — хъуысы мæм йæ уазал хъæлæс. 
— Ды зондджын лæппу дæ, уымæ ма хъус, — цæмæдæр гæсгæ 
мæм сусæгвæндгæнæгау дзуры Кæлимæт. Æдзухдæр мын мæ зæр- 
дæ ахæм гæдыныхæстæй æлхæны. Раздæр мæм хорз кастысты, 
цыдæр циндзинад мын хастой, фæлæ сæ оылалгъæй кæй дзуры, 
уый бамбæрстон, æмæ мæм æппындæр нал хъарынц. Мæхины- 
мæр ыл мæ къух ауыгътон æмæ ме ’фсымæры фæдыл араст дæн. 
Уазал дымгæ мын мæ цæсгом ныццавта. 
— Уый хъарм хæдзарæй рацæугæйæ афтæ у, фæцалх ыл уы- 
дзынæ, — зæрдæтæ мын æвæры Тугъан. Нæхи конд уæрдоныл 
хъæды ’рдæм ахæцыдыстæм. Зæххыл мит ныхъхъæпæн и, æмæ 
йыл цæлхытæ хорз тулынц, æрмæст сæ гыбар-гыбур цæуы. Ахæм 
салд фæндагыл дзоныгъ æнцондæр ласæн уаид, бæргæ, фæлæ нæй. 
Ацы уæрдон дæр тыхамæлттæй сарæзтам. Йæхиуыл тыххæй хæцы, 
фæлæ дзы рæстæгæй-рæстæгмæ исты къæцæлтæ æрдавæм. 
Хъæуæй ахызтыстæм. Фæндаг цæхгæр фæхæрд и, æмæ ста- 
йын райдыдтам. Мæ хид мæ къæхты бынæй акалди. Зæнгты хæ- 
цъæфтæ срыстысты. 
— Нæ фæллад суадзæм, стæй та ахæцдзыстæм, — дзурын Ту- 
гъанмæ. 
— Зæхх куы стайа, уæд нын зындæр уыдзæн. Уый бæсты 
рагъыл суадздзыстæм нæ фæллад. 
Йæ ныхæстæ раст кæй сты, уый æмбарын, йемæ разы дæн, 
фæлæ мæ мæ къæхтæ размæ нал хæссынц. 
— Нæ уæздан фыдæн цыма йæ бирæ хæрзтыл фæкалдыстæм, 
уыйау ын хъуамæ хæрæджы хафт кæнæм! Колхозы уыйбæрц фæкус 
æмæ дæ бинонтæн дæ бон суг æрласын ма уæд! Гъер уый лæг у?! — 
былысчъилæй дзуры Тугъан. Бабамæ раздæр тынг мæсты уыдтæн. 
Йæ марды хабар ын куы фехъуыстаин, уæддæр мын хъыг нæ уыда- 
ид, фæлæ йыл низ куы стыхджын и, уыи æдде ма æндыснæгæи куы 
ныпуыбыр и, уæд ын тæригъæд кæнын райдыдтон. Тугъанмæ йæ 
мæгуырдзинад кæй нæ хъары, уый мын зын у, фæлæ хæрдмæ ницы 
дзурын. Сдзур æмæ дæхи сарæзтай. Йæ риуы цы маст æрæмбырд и, 
уый дæуыл акалдзæн. Нæ, фæлтау дæ дзыхыл хæц æмæ æнæмаст уай. 
Цæмæй тарстыстæм, уый ныл æрцыди. Хур сау мигъты æхсæ- 

202 
Цомартаты Изæтбег 
нæй йæ был нæма сдардта, афтæмæй зæхх тайынмæ фæци. Нæ 
хæцъил дзабыртæ цъыфы сæдзын райдыдтой. Уæрдон оцани бæ- 
хау ныффæрск и æмæ йæ бынатæй фезмæлын дæр нал комы. Нæ 
уæхсчытæм æй систам æмæ йæ мард стурау хæрдмæ фæхæссæм. 
— Ныр нæхи цы тухæнæй марæм? Кæлимæт нын нæ удæга- 
сæй цыртытæ сæвæрдзæн? Кæуылты нæ фервæза, ууыл куы са- 
гъæс кæны æдзух, — хъуысы мæм фæсте Тугъаны фæллад хъæ- 
лæс. Уæрдон зæхмæ æруагътам æмæ йыл соадтыстæм. Ме ’фсы- 
мæры фæлмæст цæсгоммæ æдзынæг кæсын. Æз ын мæхицæй æды- 
лыдæр æнхъæл дæн, уый та хъуыддæгтæ мæнæй хуыздæр æмба- 
ры. Уæвгæ, Кæлимæты зæрдæйы уаг бамбарынæн бирæ зонд дæр 
нæ хъæуы. Йæ дзых куы байгом кæны, уæд уайтагъд йæхиуыл 
комдзог рацæуы. Йæ хиваст митыл ын сахуыр дæн æмæ сæ бых- 
сын, фæлæ къусы йæ хæринаджы уæлдай куы ныууадзы æмæ йæ, 
йе стыр фындз схуртт-схуртгæнгæ, фæстæмæ аджы куы ныккалы, 
уæд мæ зæрдæ схæццæ вæййы, æмæ мæ артæнбынтæ сцæйкæ- 
лынц. Баба ахæм æнад сылгоймаг куыд æрхаста, цымæ? 
— Сыст, ме ’фсымæры гæбаз, хуыздæр гæнæн нæй, — тыхст- 
хуызæй ныуулæфыди Тугъан æмæ йæхиуыл æвæндонæй схæцы- 
ди. Уымæн мæнæй бирæ зындæр у: цъыфæйдзаг цæлхытæ æд 
гуыффæ уыйырдыгæй сты, фæлæ æз дæр разæй сойтæ нæ мæр- 
зын. Мæ къæхтæ фæтас-фæтасгæнгæ цæуын хæрды. Уæрдоны уæз 
мæ куы иуырдæм ахæссы, куы иннæрдæм. Мæ зæнгтæ зæхмæ 
ныххæбæцц кæнын æмæ йæ тыхтæй-амæлттæй бауромын. Афтæ 
мæм кæсы, цыма зæххы цъарыл махæй æвзæрдæр фæндæгтæ ни- 
кæмæ и, цыма нæ ингæнмæ батæрыны тыххæй арæзт æрцыдыс- 
ты. Мигътæ зæронд хъуымацау сабыргай фæйнæрдæм алæбырды- 
сты, æмæ лыстæг цыхцырджытæ хæл-хæлгæнгæ уырдыгмæ згъо- 
рынц. Ехх, ныр уыдонæй фест, æмæ дæ кæдæм фæнды, уырдæм 
уæнгрогæй атындз! Сæ фæдыл кæсын æмæ сæм фырхæлæгæй мæ 
былыцъæрттæ хæрын. Зæххы уæлцъар атади, бынæй та салд у 
нырма, æмæ йыл ранæй-рæтты къæхтæ æппындæр нал хæцынц. 
Хур ракасти, фæлæ дзы зæрдæ нæ рухс кæны. 
— Æвæццæгæн, хъæдмæ нал схæццæ уыдзыстæм. Уым куы ныф- 
фæстиат уæм, уæд нæ бирæгътæ бахæрдзысты. Фæлтау уæлæ уыцы 
тулдз къохы нæ уæрдон истæмæйты байдзаг кæнæм, — сагъæсхуы- 
зæй дзуры Тугъан. Йемæ мын цы нæ сразыгæнгæ и, фæллад галау 
ме ’взаг куы раластон, уæд? Тæрфмæ бахызтыстæм æмæ атагъамæ 
фæцæуæм. Егъау къæдзæх нын нæ фæндаг æрæхгæдта. Æнæуи дæр 
нæ зæрды уæлдæр цæуын нал и. Æнусон тулдз бæлæстæм кæсын 
æм^е мæ зæрдæйы гуыпп-гуыпмæ хъусын. Адæргæй мæ улæфт бау- 
рæдтон. Уазал тархъæдæй мæм æбæрæг тас ивылы æмæ мыл ихæн- 
риз æфтауы. Бæлæстæ иуæй дурты æхсæн æрзадысты, æмæ сæм зын 
бацæуæн у, иннæмæй се ставд зæнгтыл бæзджын их-цъар и, æмæ сæ 

Зынгхуыст бæллицтæ 
203 
сæрмæ схизæн нæй. Тугъаныл мæ зæрдæ нæ дарын. Æгæр бастади. 
Йæ къæхтыл лæууын дæр нал фæразы æмæ уæрдоныл ныффæлдæх- 
ти. Фæрæт райстон æмæ лыстæгдæр тулдзытæй иумæ тыхамæлттæй 
схызтæн. Мæ къупп-къупмæ Тугъан йæ сæрыл схæцыди. 
— Ма рахау, ме ’фсымæры гæбаз, — дзуры мæм аудæджы 
хъæлæсæй. Кæй мыл тыхсы, уый мын хуымæтæджы ’хсызгон у. 
Ныфс мæ бауагъта æмæ уæндондæрæй бавнæлдтон. Куы бафæл- 
лайын, уæд иучысыл абадын, стæй та кусын райдайын. Даргъ 
къалиу зæхмæ хъыс-хъысгæнгæ куы атæхы, уæд мæ риу цинæй 
айдзаг вæййы. Мæхимæ ныры хуызæн домбай никуы кæсын. 
— Уый дын лæг! — цырын мæ кæны Тугъан. Сыстади æмæ 
мæм хæрдмæ кæсы. Цы къалиу æм ныппарын, уый иуварс аласы 
æмæ та йæ цæстытæ хæрдмæ саразы. Мæ цæнгтæ ныууæззау сты, 
къухтæ хъæды лыггæгтау ницыуал æмбарынц, фæлæ уæддæр мæ 
удæй арт цæгъдын. Фæнды мæ ме ’фсымæры цæсты мæхи сæрæн- 
гуырдæй равдисын æмæ мæ тых-мæ бонæй архайын. 
— Хъуамæ нын адон сфаг уой, — дзуры мæм Тугъан. Фæрæт 
æм ныппæрстон, æмæ къалиутæ цыбыр кæнын райдыдта. Æз зæх- 
мæ æрхызтæн æмæ сæ уæрдоны æвгæнын. 
Хур ныгуылæнырдæм дзæвгар акъул и, æмæ уæлдæф фæуа- 
залдæр и. Уæвгæ ам, атагъайы, хъарм дæр не сси. Куы ссыдыс- 
тæм, уæдæй фæстæмæ иу минут дæр æнцад не ’рбадтæн æмæ мæм 
уазал нæ бахъардта. Тугъан фæстаг лыггæгтæ уæрдоны сæвæрд- 
та. Бæндæнæй сæ сбаста, æмæ нæхимæ араст стæм. Уæрдоны 
къæдзилыл хус рæстæг сыдзылбæттæн бабæттæм, æмæ йыл уыр- 
дыджы æз æрлæууын, фæлæ ныр зæхх тынг цъыф у, æмæ нæ кæд 
йæ сæр нæ оахъæуид. Фæстæмæ йыл хæцæм æмæ сабыргай цæ- 
уæм. Нæ фыдыус нын нæ сугтæ куы фена, уæд нæм йæ зæрдæйы 
уаг кæй аивдзæн, ууыл æууæндын, æмæ мæм æхсызгон æнкъа- 
рæнтæ гуыры. Нæ гуыбынтæ нын уæддæр бафсаддзæн. Райдианы 
нæм мæлæты хорз зылди. Раст цыма йæхи сывæллæттæ уыдыс- 
тæм. Фæлтау нæм Азæмæт куынæ ссыдаид. Уый æхцаты адавды 
фæстæ райдыдтой нæ бæллæхтæ. Уæвгæ йын уый æфсон фæци, 
æндæр афтæ æваст аивæн куыд и? Кæд цыфæнды æвзæр у, уæд- 
дæр нæм абон хорз цæстæи ма ракæса æмæ нæ ма барæвдауа, 
уымæн уæвæн нæй. Ау, утæппæт сугтæ... Нæхиуыл æппындæр нæ 
бацауæрстам, æмæ нæм цыма нæ уæрдон тынг мæсты у, уыйау 
къæс-къæс кæны. Йæ цæлхытæ цъыфы арф ныгъуылынц, æмæ 
йыл æмраст фæндагыл нæ фæстаг тыхтæй хæцын бахъæуы. Уый- 
хыгъд чысыл уырдыджы йæхæдæг азгъоры, æмæ нæ фæллад суа- 
дзæм. Уый — чысыл уырдыджы, фæлæ нын стыр къуыбыры цъуп- 
пæй дæлæмæ куы фæцæйтæхы, уæд нæ удтæ æрдуйæ нарæгдæр 
свæййынц. Нæ къæхтæ зæххы ныссадзæм æмæ йæ къахдзоныгътыл 
бырæгау тыххæй фæуромæм. Ахæм заман згъорыныл ма фæуай. 

204 
Цомартаты Изæтбег 
Дæхи дæр байсафдзынæ æмæ уæрдон дæр. Тугъан уыцы хъуыд- 
даг мæнæй æвзæрдæр нæ зоны, фæлæ йæ тых-йæ бонæй згъоры: 
Цалхыл истыхуызы куы фæхæцин, уый мæ фæнды, фæлæ йæм 
нæ уæндын. Мæ цонг мын каухалæнау æрбасæтдзæн. 
— Иуварс агæпп кæ! Иуварс агæпп кæ! — хъуысы мæм ме 
’фсымæры хъæр, фæлæ мæ нæ уырны, уæрдонæн йæхи ауадзын- 
мæ хъавы, уый. Иугæр æй куы феуæгъд кæнæм, уæд нæ фыдæ- 
бæттæ фæдзæгъæл уыдзысты. Фæлтау цæлхыты бын схуысдзы- 
нæн. Мæ амондæн, мæ къах цæуылдæр скъуырдтон æмæ иуварс 
атахтæн. Уæрдон фæлдæхтытæгæнгæ былæй ахаудта æмæ нып- 
пырх и. Сугтæ фæйнæрдæм фæтахтысты. Цъыфæйдзæгтæй сыс- 
тадтæн æмæ сæм æнкъардæй кæсын. Тугъанæн фырмæстæй йæ 
цæстытæ доны зилынц. 
— Ардæм сæ схæссæм æмæ сæ искæй уæрдоны аласæм, — 
дзурын æм ныфсæвæрæгау. 
— Нæхион былæй ахаудта, уый чи базона, уый ма нын уæр- 
дон дæтты? 
— Уæдæ нæхимæ афтидармæй цæуæм? 
— Чи нæ цас афæраза, уыйас йе ’ккойы ахæссæд. Нанайæн куы- 
нæ тæригъæд кæнин, уæд дзы иунæг къæцæлмæ дæр нæ бавналин. 
Ме ’ргом хъæуы ’рдæм аздæхтон æмæ мæхимидæг катай кæ- 
нын. Нырма нæ цыппар-фондз километры бæрц цæуын хъæуы. 
Æмæ ма фæндаг æмраст куы уаид, фæлæ — цæхгæр уырдгуытæ. 
Тухæнæй кæй амæлдзынæн, уый зонын, фæлæ цы гæнæн и? На- 
найы загъдау, лæг зынтæн конд у. Цымæ зæххыл цы адæм равзæр- 
ди, уыдон иууылдæр мах хуызæн хъизæмар кæнынц? Хъуыдытæ- 
гæнгæ сугтæм арæхстгай фæхизын. Мæ къæхтæ фæбырыдысты æмæ 
цъыфы æрбадтæн. Истæуыл куы фæхæст уаин, уый мæ фæнды, 
фæлæ бæстыл фæсалы мур дæр нал и. Мæ дæс æнгуылдзы зæххы 
ныссагътон, фæлæ мæ нæ уромынц, æмæ сабыргай дæлæмæ фæха- 
уын. Адæймаг цыфæнды тæссаг уавæры дæр йæ мæлæтыл куыд не 
’ууæнды. Сæрбихъуырæйттæгæнгæ ададжы бынмæ фæтæхын, уæд- 
дæр мæ, амæлдзынæн, уый нæ уырны. Мæ амондæн, дуртыл не 
’рхаудтæн. Мæхиуыл схæцыдтæн æмæ дисхуызæй хæрдмæ кæсын. 
Мæ зæнгтæ æмæ мæ цæнгтæ сгарын. Ахæм къардиуæй расхъиу 
æмæ дын мацы уæд. Абон Хуыцаумæ чи куывта, уый — мæнæн. 
Ууылты хизынмæ та мæ ныфс куыд бахастон, цымæ? Мæхицæй 
хуымæтæджы бузныг дæн. Цыма стыр хъæбатырдзинад равдыстон, 
уыйау сæрбæрзондæй лæууын. Цæмæй Тугъаныл мæ рæдыд ма 
’рцæуа, уый тыххæй йæхи иуварс айста æмæ хъавгæ æрхизы. 
’ — Дæхи нæ ныццавтай? — фæрсы мæ тарстхуызæй. 
— Мæ рæмбыныкъæдз фæцъæррæмыхст и, фæлæ мын нæ риссы. 
Ууыл нæ ныхас ахицæн. Лыстæгдæр къалиутæй цъæпæра са- 

Зынгхуыст бæллицтæ 
205 
рæзтон, ме ’ккоймæ йæ тыхтæй-амæлттæй систон æмæ хъæуы ’рдæм 
гуыбырæй араст дæн. Мæ цæф дудын райдыдта, фæлæ йæ ницæмæ 
дарын. Мæ хъуыдытæ иууылдæр мæ уаргъимæ сты. Ныридæгæн 
мын ме уæхск куы ’ртоны, уæд æй ардыгæй нæхимæ куыд ахæс- 
дзынæн? Куы йæ мæ иу уæхскыл сæвæрын, куы иннæуыл, куы та 
йæ мæ хъæбысмæ æрисын, фæлæ уайтагъд афæллайын æмæ йæ 
зæххыл æрæвæрын. Иуцасдæр джихæй алæууын. Мæ буары рыст 
не ссæуы, афтæмæй та йæ ме уæхскмæ сисын. Цыма йыл алы ми- 
нут дæр ног сугтæ æфты, уыйау уæззауæй-уæззаудæр кæны æмæ 
мæ удхарæй мары, фæлæ хивæнд галау мæхи ныхъхъæддых код- 
тон æмæ размæ цæуын. Мæнæ мæ райгуырæн хъæу. Фæлтау дзы 
куынæ райгуырдаин. Куыд æнæуынон мын у, уый куы зонид, уæд 
зæххы скъуыды ныххауид æмæ бынтондæр фесæфид. Уæвгæ мæ 
хъизæмæртты уый цы аххосджын у? Æппындæр ницы. Уæдæ йыл 
мæ маст цы калын? Адæймаг йæ фыртыхстæй цынæ зæгъдзæн. Мæ 
къæхтæ ма тыххæйты исын, афтæмæй сабыргай нæхирдæм гуыбы- 
рæй хилын. Мæ развæндагмæ дæр нал кæсын. Цас ма мæ цæуын 
хъæуы, уый куынæ зонон, уæд мын æнцондæр уыдзæн. Кæйдæр 
фидар къухтæ мын мæ цъæпæра систой æмæ йæ фæхæссынц. Алан. 
Ехх, æфсымæр цы хорз у уæдæ! Нæ сарамæ йæ баппæрста æмæ 
феддæдуар и. Кæлимæты æппындæр нæ уарзы æмæ нæм нæ цæуы. 
Куы нæм афæстиат уаид, уый мæ фæнды, фæлæ нæ ныллæудзæн, 
уый зонын æмæ йæ нæ уромын. Мидæмæ бацыдтæн æмæ мæхи 
ныхсадтон. Тугъан мæнæй бирæ раздæр æрхæццæ и, фæлæ йæм 
Кæлимæт кæсгæ дæр нæ ракодта, æмæ æххормагæй бады. Нана 
Госæмайы æрбахуыдта, æмæ къуымбилтимæ архайынц. 
— Мæнæн æххормаг у, нана. Абон нæ райсомæй хъæдмæ куы 
æрвыста, уæд нын уæлибæхтæй зæрдæ æвæрдта, ныр нын кæр- 
дзын дæр нал дæтты! — мæстыйæ дзуры Тугъан. Нана дуар бай- 
тыгъта æмæ фаллаг уатмæ хъæр кæны: 
— Чындз, дæ хъæдгæстæ æрхæццæ сты, æмæ сын исты хæри- 
наг фен! 
— Марг бахæрæнт! Сæ цалдæр къæцæлы тыххæй сын мæ зæрдæ 
куыд нæ сфизонæг кæндзынæн! — хъуысы нæм Кæлимæты дæр- 
зæг ныхас. 
— Дæ сæрыл нæ цы систай, Хуыцауы хатырæй?! Ныртæккæ хæри- 
наг рахæсс, науæд дын мæнæ ацы лæдзæгæй де рагъыл æрцæудзынæн! 
— Бавзар-ма уæдæ, цымæ дын дзы æз дæхи рагъыл не ’рцæуин! 
— Кæс-ма уыцы цъаммармæ, кæс! Уисæн куыд нæ кæны! 
Баба хуыфгæ æрбацыди, нанамæ æлхынцъæрфыгæй кæсы æмæ 
йæ сæр дыууæрдæм тилы. 
— Цы та уыл æрцыди?! Уæ хъæр дæлæсыхмæ куы хъуысы! 
— Уæртæ дæ усы бафæрс, дæ сывæллæттæн дын хæринаг цæ- 
уыннæ дæтты, уымæй. 

206 
Цомартаты Ижтбег 
Кæлимæт цыма уыцы ныхæстæм æнхъæлмæ касти, уыйау тæ- 
бæгъы иу чъири радавта æмæ нын æй нæ разы авæрдта. 
— Чи нæ сын дæтты? Æххæст ма, зæгъын, дзидза дæр афыца. 
Иучысыл ма йæ хъæуы, æмæ уымæ æнхъæлмæ кастæн. 
— Дæ цæсгом дыл æрлæбырæд, дыдзæсгом! — æлгъиты йæ нана. 
— Худинаг у ахæм дзыхы уагæй дзурын. Адæм нæ цы фенхъæл- 
дзысты? — уайдзæф ын кæны баба. Йæ уатмæ бацыди æмæ хуыфы. 
— Йæ фыртæн ма нымад бонтæ баззади, æмæ йыл ауæрдын 
хъæуы, ай та йæ æмгъуыдæй раздæр ингæнмæ тæры, — Госæ- 
майы ’рдæм дзуры Кæлимæт. 
— Дзыхджын — бæхджын. Гъер æз нæ фæаххосджын дæн? 
Мæ сидзæрты мын сыдæй мары, азым та дзы мæнмæ хауы. 
— Ничи сæ мары сыдæй. Абон мæ мæнæ ацы къулбадæг стыр 
маст бауагъта æмæ йæ, зæгъын, æрцахуыр кæнон, — Тугъанмæ 
амоны Кæлимæт. Йæ хъæлæсы уагæй бæрæг у: бабайы цур æй 
йæхи бирæгъæй æвдисын нæ фæнды. Се ’хсæн дæрзæг ныхас куы 
рауайа, уымæй тæрсгæйæ йæ уатмæ ацыди. 
— Кæд дæ цоты хъуагæй исты бахордтон, уæд мын хæрам 
фæуæд! — хъуысы мæм йæ хъæлæс. 
— Уæхи бафсадут, мæ къонатæ. Мæ фæрстæ уын айхæлой. Уæ 
фыдыус уæ тæригъæдæй къæбæргур фæзилæд. Искуы дзы ахæм на- 
лат уыдзæни? Сæ фыды фæллойæ сын сæ дзыхмæ къæбæр ма уадз. 
— Нæ зонын, Нагъуæ, адæймаг ма кæуыл баууæнда. Адæм 
цæстфæлдахджытæ систы, æндæр фыццаг рæстæджы йæхи куыд 
уæзданæй равдыста. 
— Уастæн, йæ хъуырысæртæ арæсийæнт, кæд уæздан нæу. 
Æнхъæл уыдтæн, мæ мæгуыр сабиты мын барæвдаудзæн. Куыд 
нæ стæй. Уайтагъд къæссавæлдæхт фæци. 
— Зæгъынмæ дын æй нæ хъавыдтæн, Нагъуæ, фæлæ дæ чындз 
йæхи афтæ æдзæсгомæй кæм равдыста, уым ма дын æй цы ’мбæх- 
сон. Уæ фæсаууон адæм æндæр кой нæ кæнынц. Хъасболат, дам, 
ын фыццаг лæг нæу. Йæ сæр лæппуты тыххæй надæй кæй бав- 
зæрста, уый, дам, газеты ныффыссынмæ бæззы. Иухатт та кæй- 
дæр фæдыл алыгъди, зæгъынц. Се ’хца сын адавта, æмæ йæ хъи- 
ладзагъдæй фæсырдтой. 
— Бесæгъуырæн æй Хуыцау ма ныббарæд. Тыххæй нын æй 
нæ быны батъыста. Фæлтау зонгæ чызг куы ’рхастаиккам. Мæ 
ыдыстæн, Госæма, мæлæтæй тæрсын райдыдтон. Æвиппайды куы 
æцъынд уон, уæд ацы сывæллæттæ цы фæуыдзысты? Мæ рахиз 
къабаз дæр мæ куынæ уаид æмæ адонæй исты куы рауаид. 
; — Хуыцау зæгъæд, Хуыцау. Сидзæрмæ, дам, дыууæ амонды 
æнхъæлмæ кæсы. Кæд сæ налат фыдыусы фæндиаг нæ фæуаиккой... 
Нана æмæ Госæма дзурынц, дзурынц, дзурынц... Уат сабыр- 
гай æрталынг и, æмæ мæ хуыссæг æрцахста. Сынтæгмæ мæ куыд 

Зынгхуыст бселлицтæ 
207 
фæхæссынц, уый æмбарын. Фæнды мæ мæхиуыл схæцын, фæлæ 
мæ бон фезмæлын дæр нæу. 
* * * 
Адæймаг цалынмæ зæххыл цæра, уæдмæ бæлццон уыдзæни. 
Афтæ мæм кæсы, цыма йе ’цæг дунемæ куы ацæуа, уæд дæр бæлц- 
цонæй баззайдзæн. Йæ буар сыджыты бамбийдзæн, йæ уд та 
уæлæрвты тæхдзæни. Тугъанимæ ацы дунейы ницыма рацардыс- 
тæм, афтæмæй æдзух фæндагыл стæм. Мæнæ та ныр дæр дыууæ 
хъæуы астæу, къуыбырты æхсæн бæгъæввадæй цоппай кæнæм. 
Кæдæм нæ хæссынц, цымæ, нæ дурæфхæлд æнæнцой къæхтæ? 
Сæхи дзæгъæлы цы тухæнæй марынц, разæй нæм куы ницы хорз- 
дзинад æнхъæлмæ кæсы, уæд? Уæвгæ, цы бæрæг и? Рæстæг цæуы 
æмæ фарн йемæ хæссы. Нæ мад нæ знон ныууагъта, абон нæм, чи 
зоны, хорз цæстæй ракæса. Æмæ нæ йæ лæгæй суазæг кæнын 
куынæ бауæнда, уæд та? Фæстæмæ раздæхдзыстæм, æндæр цы. 
Дæ ныййарæг мадыл дæ зæрдæ ма дар, уымæй ма æбуалгъдæр 
хъуыддаг цы уа? Уæддæр сæпп-уадæй уайæм. Гыццимæ цæуын 
нæ хъуыдыйы кæрон дæр не ’рæфтыдаид, нана нæ куынæ рарвы- 
стаид, уæд. Чысыл раздæр нæм фæдзырдта æмæ нын афтæ: 
— Бирæ цæрæноон мын нал баззади, мæ къонатæ. Рæхджы мæ 
Хуыцау йæхимæ ахондзæн, æмæ йæм цы цæсгомæй бацæудзынæн, 
уæ мæгуыр мадæй хатыр куынæ ракурон, уæд? Мæ зæнгтæ мæ нæ 
ахæсдзысты, æндæр æм мæхæдæг фæцæуин æмæ йæ разы мæ уæр- 
джытыл æрхауин. Ацæут æмæ дзы мæ номæй хатыр ракурут. 
— Баба нæ куы агура, уæд та? — бафарста йæ Тугъан. 
— Уымæй ма тæрсут. Уæ фыд уæ зулдзыхыныхасæй дæр ни- 
куы бафхæрид, бæргæ, фæлæ йæ йæ налат устытæ ардауынц. Хуы- 
цау сын уæ тæригъæд ма ныббарæд! 
Тутайы бын æй иунæгæй бадгæ ныууагътам æмæ сыхаг хъæу- 
мæ араст стæм. Дуртыл нæ къæхтæ хойæм, фæлæ сын сæ рыст 
ницæмæ дарæм. Сæрд-сæрды дæргъы сфæлтæрынц, æмæ сæм ни- 
цыуал фæхъары. 
Уадымс мæм йæ рог базыртыл тæхы æмæ мын мæ хурсыгъд 
буар йæ фæлмæн къухтæй рæвдауы. Мæ фæйнæфарс бæрзонд 
цъæх нартхæрттæ сыбар-сыбур кæнынц. Чысыл фалдæр æхсынæ- 
ны хуымтæ бур-бурид дарынц. Зæххыл цæст цыдæриддæр ахсы, 
уыдонæй зæрдæ райы. Рæстæгæй-рæстæгмæ уæрджытæм кæрдæ- 
гæй уæрццытæ спæррæст кæнынц æмæ фæстæмæ кæрдæджы æрæм- 
бæхсынц. Дзиго-цъиу арвы хъæбысмæ стахти æмæ дзы фырци- 
нæй йæхицæн бынат нал ары. Сыгъдæг уæлдæфы йæ хъæлдзæг 
цъыбар-цъыбур зæлы æмæ мæм æхсызгон æнкъарæнтæ хæссы. 
Фæнды мæ ме уæнгтыл схæцын æмæ йæ цурмæ стæхын. Кæд нæ 

208 
Цомартаты Изæтбег 
цард цыфæнды зын у, уæддæр дзы искуы иу хатт зæрдæ барухс 
вæййы. Уыцы амондджын минутты тыххæй дæр райгуырын æм- 
бæлы. Куыд сæрхъæн уыдтæн, æвæдза, тута бæласæй мæхи куы 
раппæрстон, уæд. Ныр ма ацы рæсугъд æрдз уынин, йæ зæрдæ- 
скъæфæн мыртæ ма йын хъусин? Иæ къух йæхимæ чи исы, уый 
раст нæ кæны. Цыфæнды зынæй дæр цæрын хъæуы. 
Скæсæнырдыгæй сырх мæй стылди æмæ дунемæ дзагцæстæй 
кæсы. Мæ акомкоммæ бæрзонд гæдыбæлæстæ кафæг чызджытау 
кæрæдзи фæдыл рарæнхъ сты. Афтæ зыны, цыма ныртæккæ, арв 
æмæ зæхх кæм баиу сты, уырдæм бахæццæ уыдзысты. Фæскъуы- 
бырæй мæм рувасы рæйын хъуысы. Уый æдде ма цъырцъырæгтæ 
цъыр-цъыр кæнын райдыдтой, æмæ ме уæнгты царддæттæг тых 
хъары, фæлмæн сабырдзинад мæ йæ хъæбысы тухы æмæ мын мæ 
хъуыдытæ сыгъдæг кæны. Гыццийæн нæ фенд æхсызгон кæй уыдзæн, 
ууыл дызæрдыг нæ кæнын æмæ йæм уæнгрогæй згъорын. Цыхуы- 
зæн сси, цымæ? Ехх, фæстæмæ нæм куы раздæхид! Нæ, нанаимæ 
цæрын æй нæ бафæнддзæн. Никуы мын ницы загъта, фæлæ йæ 
фидарæй зонын. 
Иу-цалдæр километры дæлдæр фæзы рухсытæ фæзындысты æмæ 
рахизырдæм стырындз сты. Цæлхыты гыбар-гыбур мæ хъустыл уайы. 
— Уый циу, уый? — фæрсын цымыдисæй Тугъаны. 
— Поезд. 
— Рухсæй куы ’рхæццæ уыдаиккам, уæд æй федтаин. Нырма 
ардæм кæд æрцæудзыстæм? — дзурын æм хъыгзæрдæйæ æмæ рух- 
сыты фæдыл æнкъардæй кæсын. 
— Ма тæрс, райсом ма сæ хъыг дæр суыдзынæ. Гыццийы 
тыргъæй хорз зынынц. 
— Уыдон дæр ауылты æрбацæудзысты? 
— Уæдæ сын се ’фсæнвæндаг æндæр ранмæ аивдзысты? 
Æцæг зæгъы, æцæг. Мæхи сæр æй кæй не ’рцахста, уый 
тыххæй ныфсæрмы дæн. Асфальты сæрты ахызтыстæм æмæ хъæумæ 
бацыдыстæм. Ныллæг хæдзæртты рудзгуытæй фæтæгены цырæгъты 
рухс кæлы. Рæстæгæй-рæстæгмæ асфальт фæндагæй машинæйы 
сыххуытт æрбайхъуысы, стæй та бæстæ басабыр вæййы. Тугъан 
иу чысыл къардиумæ бацыди. Йæ фарсмæ æрлæууыдтæн æмæ 
бынмæ кæсын. Мæйы рухсмæ цæугæдон æнахуыр рæсугъдæй 
зыны. Раст цыма калм у æмæ искæмæй лидзы, уыйау ферттив- 
ферттивгæнгæ æнæрынцойæ размæ згъоры. 
Мæ райгуырæн хъæуæй фыццаг хатт рафтыдтæн, æмæ мæ 
алцыдæр дисы æфтауы, алы сыбыртт дæр мæм алæмæттаг кæсы. 
Кæлæнгондау дæлвæзмæ нымдзаст дæн æмæ булæмæргъы зарæг- 
мæ æхсызгонæй хъусын. 
— Цом мидæмæ, науæд схуысдзысты, — дзуры мæм Тугъан. 

Зынгхуыст бæллицтæ 
209 
Кæрты дуар бахоста. Бæрзонд тыргъмæ уатæй чидæр рахызти 
æмæ нæ хъæрæй фæрсы: 
— Чи дæ?! 
Гыцци! Иæ хъæлæс æппындæр нæ аивта. Цæмæндæр мæ зæр- 
дæйы гуыпп-гуыпп ссыди. 
— Мах стæм. Æз æмæ Ирбег, — дзуапп ын дæтты Тугъан. 
— Мæ хæдзар, æмæ кæцæй фестут/! 
Тыргъæй асинтыл æрызгъордта æмæ нæ размæ рауади. Йæ 
хъæбысмæ мæ фелвæста. Йæ буары зонгæ тæф мæ фындзыл ауади, 
æмæ йæм мæхи нылхъывтон. 
— Ацафон уæ цы Хуыцау æрбахаста? 
— Нана нæ дæумæ рарвыста, — ацы хатт та йын æз дæттын 
дзуапп. 
— Цæмæн? 
— Йæ разы, дам, аххосджын дæн, æмæ, дам, дзы мæ номæй 
хатыр ракурут. 
Мæ ныхæстæм мын ницы хъус æрдардта. Зæхмæ мæ æруагъта 
æмæ нæ мидæмæ бахуыдта. Фыццаг хатт цы уатмæ бахауай, уым 
фæтæгены цырагъы мынæг рухсмæ цастæ фенæн и, фæлæ дзы уæд- 
дæр мæ цæст цыдæртæ ахсы. Дуары рахиз фарс бæхы марды хуы- 
зæн дынджыр пец лæууы. Йæ фæстæ — сынтæг. Сынтæджы хæдза- 
ры хицау йæ мидæггаг дарæсы бады æмæ нæм тарæрфыгæй кæсы. 
Йæ цæсгомы хуызмæ гæсгæ йыл цæудзæни дæс æмæ æртиссæдз 
азы, фæлæ йæ сатæгсау рихиты, йе ’рфгуыты æмæ йæ сæрыхъуын- 
ты иу урс æрду дæр нæ зыны. Сынтæгмæ йæ къæхтæ систа, йе 
’ргом къулмæ аздæхта, хъæццул йæ уæлæ ’рæмбæрзта, æмæ уай- 
тагъд йæ хуыр-хуыр ссыди. Галиуырдыгæй цы сынтæг и, уым та 
мæ гыццыл хо хуыссы. Гыццийæн цалдæр азы размæ чызг кæй 
райгуырди, уый фехъуыстон, фæлæ йæ уынгæ никуы фæкодтон. 
Куы йæ фенин, уый мæ фæнды, фæлæ мæ цæсгом нæ хъæцы. 
Мæхи цы фæкæнон, уый нæ зонын. къуымы цы бурбын къамод и, 
уымæ бацыдтæн æмæ йыл мæ къух сæвæрдтон. Гом рудзынгмæ 
мæхи байстон æмæ æддæмæ кæсын, фæлæ дзы ницы уынын. Дæл- 
вæзæй мæм поезды тыхджын æхситт æмæ æфсæйнаг цæлхыты гы- 
бар-гыбур сыхъуысти, стæй бæстæ басабыр и, æмæ цæугæдоны сыф- 
сыф ахсын райдыдтон. Тæхудиаг не сты, ам чи цæры, уыдон? Куы 
дæ бафæнда, уæд дæ дзаумæттæ феппар æмæ дæхи анай. Махмæ та 
иу хъуына цад и, уый дæр — хъæуæй фондз-æхсæз километры 
дарддæр. Дисы мæ æфтауы мæ мад. Йæ дзыхы цыма дон и, уыйау 
хъусæй лæууы. Мæ ахуырæй мæ кæд бафæрсдзæн, уымæ æнхъæл- 
мæ кæсын. Фæндзæм кълас иттæг хорз бæрæггæнæнтимæ каст кæй 
сЬæдæн, уымæй йын раппæлин, фæлæ мæ нæ фæрсы. Ницæмæй мæ 
фæрсы æппындæр. Уаты сабыргай змæлы, уырзæй сгарæгау хæри- 
нæгтæ æвзары æмæ сæ стъолмæ хæссы. Хъарм кæрдзын, хъæбæр 
14 Цомаргаты Изæтбсг 

210 
Цомартаты Иэæтбег 
цыхт, æйчытæ, æхсырыцъар, цъæх хъæдындзы сыфтæ. Тугъанæн 
фырцинæй йæ цæстытæ цæхæр калынц. 
— Æрбадут æмæ исты бахæрут, — дзуры нæм фæлмæн хъæлæ- 
сы уагæй. 
Мад, мад, цыфæндыйæ дæр мад! Йæ бавнæлд дæр, йæ дзыхы 
ныхас дæр æндæр сты. Фынджы уæлхъус æрбадтыстæм æмæ æх- 
сызгонæй хæрæм. 
— Уæ дыккаг фыдыус дæр фыццаджы хуызæн налат у? — 
фæрсы нæ æнкъардæй. Ме ’ргом æм аздæхтон, æмæ йæ цæстæн- 
гасæй мæ зæрдæ оауазал и. Уыцы иумæ дзы нымбæхстысты фæс- 
мон æмæ тæригъæд. Афтæ мæм кæсы, цыма ныртæккæ скæудзæн. 
— Дунетхан саузæрдæ уыди. Йе сæфт нæ кæй уыдта, уый 
æмбæхсгæ дæр нæ кодта, Кæлимæт та хин æмæ кæлæн у. Гæды- 
миты фæрцы калмау дæ роны бабырдзæн хъмæ дыл фæхæцдзæн, — 
хæргæ-хæрын ын дзуапп дæтты Тугъан. Гыцци рудзынгмæ бацы- 
ди æмæ талынг арвмæ æдзынæг кæсы. Рæстæгæй-рæстæгмæ хъæр- 
зæгау ныуулæфы. Исты зæрдæлхæнæн ныхас ын куы зæгъин, 
уый мæ фæнды, фæлæ щЗ? 
— Уæ фыдыус дæлæ уыцы станцæйы царди. Йæхицæй хæлд- 
дæр адæймаг нæ уыди... Куыд æй ракуырдта, цымæ, уæ фыд? 
«Ды ахæм зæронд лæгмæ куыд смой кодтай?» — фæрсын æй 
мæхинымæр. Кæд нырма хæрзæрыгон дæн, уæддæр иу хъуыддаг 
хорз базыдтон. Нæ бон бамбарын кæй нæу, ахæм хабæрттæ бирæ 
цæуы царды. 
Хæрд фестæм. Гыцци нын пъолыл хуыссæн бакодта, æмæ схуыс- 
сыдыстæм. Иучысыл афынæй дæн, стæй мæ цæстытæ цырагъы рухс- 
мæ фегом сты. Нæ мæгуыр мад нын не скъуыд дзаумæттæ æмпъузы, 
æмæ йæ судзгæ цæссыгтæ йæ фындзы рагъыл уырдыгмæ згъорынц. 
* * * 
Кæлимæтмæ иу æнахуыр миниуæг раиртæстон. Йæхинымæр 
хъуыды кæнын нæ фæразы. Йæ сæры цы ферттива, уый хъуамæ 
æвæстиатæй срæцугъа. Хистæртимæ йæхи куыд дары, уый нæ 
зонын, фæлæ мæнæй æппындæр ницы ’мбæхсы. Раст ма мын ба- 
байы узæлæн митæ дæр рафæзмы. Рагзаманты, дам, римаг æх- 
синтæ сæ нæлгоймаг цагъайрæгты цур сæхи бынтон бæгънæгæй 
надтой. Лæгтыл, дам, сæ нæ нымадтой. Мæ фыдыус мæн дæр 
афтæ ницæуыл нымайы. Кæнæ мын нырма гыццыл саби æнхъæл 
у, кæнæ, йæ ныхæстæ мæнæй дарддæр кæй нæ ацæудзысты, уый 
зоны, кæнæ та йæ фырæдылыйæ сæгъы къæдзилы бынау гом у. 
Æвзæр скъоладзау иу ницæйаг æмдзæвгæ тыхтæй-амæлттæй куы 
сахуыр кæна æмæ йæ хъæуа-нæхъæуа æрхæц-схæцгæнгæ куы дзура, 
уыйау мын алы хатт йæ дарддæры царды хабæрттæ фæкæны. 

Зынгхуыст бæллицтæ 
211 
Уæлдай æргомдæр та нанайы æхцаты адавды Аæстæ фæци. Иугæр 
æй нæ банымыгътон, уæд йе ’мцæдисон æмбал дæн, йе ’мдавæг 
хæлар, æмæ мын алцыдæр дзурæн и. Ноджы мæ хо æмæ ме ’фсы- 
мæры ныхмæ ахæм хъæлæсы уагæй фæдзуры, цыма мæ цыфыд- 
дæр знæгтæ сты, æмæ сæм марынмæ чи æрбацæуа, уый фарс 
фæуыдзынæн. Æмæ ма уыдоны тыххæй — гъа, фæлæ мын хатгай 
æртхъирæнтæгæнгæ мæхимæ дæр бавналы. Фырдисæй мæ цæс- 
тытæ рабырынц, айиæ йæм джихæй фæкæсын. 
Айфыццаг та нæм скъолайы директор æрбацыди æмæ бабайæн 
алывыдтæ акалдта, дæ сывæллæттæм дæ цæст нæ дарыс, зæгъгæ. 
— Зæлинæйæн йæ ахуыры тыххæй фынддæс туманы фидын 
хъæуы, уый зоныс? — бафарста йæ комкоммæ. 
— Нагъ. Мæнæн ничи ницы загъта. 
— Æмæ дын худинаг нæу? Дæ чызг дæ æхца курын ма уæндæд. 
— Куы мæм æрбауæнда, уæддæр ын ницы ратдзынæн. 
— Цæуыннæ? 
— Мæныл æй чи ардауы, уыдон ын раттæнт. 
— Æхца йын куынæ бафидай, уæд æй скъолайæ тæрын бахъæу- 
дзæн, æмæ æвгъау чызг у. Ахæм хорз ахуырдзаутæ нæм бирæ нæй... 
— Цы уæ фæнды, уый йын кæнут. 
Ууыл сæ ныхас ахицæн и. Харитон йе уæхсчытыл схæц-схæц- 
гæнгæ ацыди, баба та йæ усæй арахъхъ бацагуырдта. Уæдæй 
фæстæмæ йæ Кæлимæт йæ карз æлгъыстытæй цæхæрмæ сдардта. 
— Цалынмæ йын æз утæппæт æхцатæ фидон, уæдмæ уал-иу 
йæ тъæнгтыл фæхæцæд! Бакæс-ма уыцы цъаммармæ, Хуыцауы 
хатырæй, йæ лæхсыдз директоры мæм сминæвар кодта! Фынддæс 
туманы йæ хъæуы! Фынддæс дихы фæуæд йæ гыццыл зæрдæ! 
Кæцæй мæм æрцыди уыйбæрц æхца?! Ие стыр мызд мæм æрба- 
хаста?! Скъолайы дзæгъæл бадт кæныны бæсты кусæд, æмæ йæ 
мæгуыргур зилын ма хъæуа! 
Кæлимæтæн йæ маст æлгъыстытæй не ссыди, æмæ йæ размæ 
сæвæрдта Зæлинæйы нæ хæдзарæй фæсурыны хæс. Æз æнхъæл 
уыдтæн, йæ ныхæстæ дзы ферох уыдзысты, фæлæ фæрæдыдтæн. 
Дыууæизæрастæу нæ сæгъты скъæтмæ батардтон æмæ ме ’ргом 
уынджы ’рдæм аздæхтон. Кæд мын стонджы у, уæддæр мæ зæрдæ 
лæппутæм æхсайы. Фисынæй мæм сæ хъæлæба хъуысы æмæ мæ 
мидæмæ нæ уадзы. Хъуамæ иучысыл семæ ахъазон. Бон-изæрмæ 
сæгъты фæдыл разгъор-базгъор кæнынæй бафæлладтæн, фæлæ хъаз- 
гæйæ мæ фæллад ссæудзæн. Кæрты дуармæ æдзынæг кæсын. Ацæ- 
уон æви нæ? Куы ацæуон, уæд нæ бинонтæ æхсæвæр бахæрдзысты 
æмæ мын ницыуал ныууадздзысты, куынæ ацæуон, уæд та мæхи 
хъазтæй æнæхай кæнын. Иу дæр æвзæр æмæ иннæ дæр. Сыдæй 
куы амæлон, уæддæр мын уынгмæ æнæ цæугæ нæй. Сæ дзолгъо- 
молгъо мæ æгæр тынг æлвасы йæхимæ. Дыууæ гæппæн уынджы 

212 
Цомартаты Изæтбег 
балæууыдтæн, фæлæ колхозы правленийы дуармæ бабайы ауыдтон 
æмæ фæстæмæ фездæхтæн. Æвæндонæй мидæмæ фæцæуын. 
— Ам та цы кусыс?! — хъуысы мæм уатæй Кæлимæты тызмæг 
хъæлæс. Цымæ рæхуыст ныхас кæд нал хъусдзынæн нæ хæдза- 
ры? Æвæццæгæн, ахæм рæстæг никуы æрцæудзæн. Фæнды мæ 
цæхæрадонмæ ахизын æмæ лæппутæм алидзын, фæлæ бабайæ нæ 
уæндын. Ацафон мæ хъазгæ куы фена, уæд та мын йæ фæтæн 
ронæй мæ фæсонтыл æрцæудзæн. 
— Мæнæ... мæнæ... Нана цыдæр хуыйы æмæ йæ хæсгард хъæуы, 
— къæмдзæстыгхуызæй дзуры Зæлинæ. 
— Кæрæдзи дзы скæрдæнтæ кæнут! Фесæф мæ цурæй, род- 
тæмдзог! 
— Цæмæ мæм дзурыс ахæм дзыхы уагæй? Кæд мæ цы кæнгæ 
федтай? — фæрсы йæ Зæлинæ. 
— Адæммæ-ма байхъус, адæммæ, æмæ дæ цы дзурынц, уый 
базонай! 
— Æз ницыгæнæг дæн. Уый мыл ды æрымысыдтæ алыхуызон 
хæлд хъуыддæгтæ. 
— Мæ хæрзтæ дæ фындзыхуынчъытæй фæкал кæннод! Гъе- 
уый дын мæ хуыздæр арфæ! 
— Дæ хорзæхæй, Хамырзæйы чызг, ам нæ ды ’рцæрын код- 
тай?! Махæй дæ цы.хъæуы, уый-ма нын зæгъ æмæ нæ ныууадз! — 
тыргъмæ хъæрæй дзургæ рахызти нана. 
— Æмæ уæм цы и?! — былысчъилæй йæ фæрсы Кæлимæт. — 
Æгæр-мæгуыр дын мæрддзæгтæ дæр куынæ и, уæд мын цы дæттын- 
мæ хъавыс, цымæ?! Сымахæй мæ судзины быныйас дæр ницы хъæуы! 
Уæнгæлæй мын æнаддæр стут, æмæ мæ уатмæ æмгæрон дæр ма цæут! 
— Кæд дын афтæ æнад стæм, уæд нæ ныууадз æмæ дæ хæ- 
дзармæ ацу! 
— Цалынмæ мæн атæрат, уæдмæ уал-иу уæ тъæнгтыл фæхæ- 
цут! Æхсæвæй, бонæй ам мæ уыргтæ уый тыххæй хойын?! Уæ 
хæлддзаг хæдзар уын йæ къæхтыл уымæн слæууын кодтон, цæмæй 
уын æй ныр «гъа-ма»-йы лæварæн ныууадзон?! Æнхъæлмæ кæсут! 
— Мах Кæрдзыны станцæйæ дæу куы хастам, уæд фæлтау нæ 
хæдзар бындзарæй куы ныккалдаид! 
— Ма тæрс, бирæ уын æй нал хъæуы ныккæлынмæ дæр! Дæ 
фырт ма цасы фаг у?! 
— Кæс-ма уыцы цъаммармæ, кæс! Йæ цæсгом бынтондæр куыд 
суагъта! Мæ фыдыстæн, уæртæ пецæй æртыскæн райсдзынæн æмæ 
дын дзы дæ сæр ныххойдзынæн! 
’ — Ахæм ныфс дæм куы разынид! Æз ма дæ Нинæйы маст дæр 
райсин! 
— Дæу цы мад ныййардта, уый хæрæджы тъæнгтæ бахæрæд! 
— Дæхæдæг бахæр хæрæджы тъæнгтæ! Дæ хъуыры куыд фæ- 

Зынгхуыст бæллицтæ 
213 
сæдзой! — мæстæймарæн худт кæны Кæлимæт. Йæ цæсгомы хуы- 
зыл бæрæг у, хыл ын йæ зæрдæмæ стыр цин кæй хæссы, уый. 
Афтæ мæм кæсы, цыма нанайы куы фæнæмид, уæд та йын уæл- 
дай æхсызгондæр уаид. Нана йæ æмбары æмæ мæстæй мæлы. 
Кæддæры карз сылгоймагæн хъæртæ кæнын йеддæмæ йæ бон ни- 
цыуал у, æмæ йæ адæргæй фæсур уæвынмæ бирæ нал хъæуы. Йæ 
къухы кард куы уаид, уæд иæ чындзыл нæ бацауæрдид. 
— Æ, хъахбай чи у, уый! Кæрдзыны станцæйы йæ лæппутæ 
шпъалытыл фæралас-балас кодтой, ныр мын ам схицау и! Мæ 
мады æхсыр мын хæрам фæуæд, æз ма дæ мæ хæдзары иу бон 
дæр куы ныууадзон! Тугъан, марадз-ма, Бесæгъуырмæ фæдзур! 
Уадз æмæ йын уый дæр йæ хабæрттæ базона! 
Тугъан цыма уыцы ныстуанмæ æнхъæлмæ касти, уыйау уаты 
дуар йæ сæрыл ахаста æмæ цæстыфæныкъуылдмæ уынгæй йæ 
къæхты хъæр æрбайхъуысти. Нана хъуыр-хъуыргæнгæ мидæмæ 
бацыди. Æз рудзынгмæ хæстæгдæр балæууыдтæн æмæ мæ хъус 
Кæлимæты уатмæ дарын. Мæстыйæ йæ хъуыдытæ æргомæй дзу- 
раг у. Мæ зæрдæ мæ нæ фæсайдта. Уаты дыууæрдæм катай кæны 
æмæ хъæрæй дзуры: 
— Мæ арт бауазал и! Мæ хъуыддæгтæ мын халдзæн! Цыхуы- 
зы йæ æрсабыр кæнон?! Нæ, ай, æнцонæй чи ’рсабыр уа, ахæм 
сылгоймаг нæу. Цæй, цы уа, уый уæд! Зæй ракалди æмæ уал дзы 
мæхи бахъахъхъæнон!.. 
Цыдæр мынæг хæл-хæл мæм хъуысы. Графинæй истæмæ арахъхъ; 
куы фæуадзынц, уæд ма уый фæкæны ахæм хæл-хæл. Дуары хъинц 
фæцыди, æмæ мæхи иуварс айстон. Кæлимæтæн йæ дæларм — хæцьи: 
лы тыхтон, афтæмæй цæхæрадонмæ фæуайы. Иуцасдæр дзы афæг; 
стиат и, стæй фæстæмæ æнæ тыхтонæй æрбаздæхти æмæ йæ угткæ 
бацыди. Рудзынджы цурмæ та бахъуызыдтæн. 
— Фæлæуут, æз уын ныр фенын кæндзынæн! Тагъд уæ иу дæр 
ам нал уыдзæн, æмæ, мæ рынчын лæг куы фæцъынд уа, уæд^ 
хæдзар мæхицæн баззайдзæн! — дзуры мæстæлгъæдæй. Ногæй нйц|рт! 
зæгъы. Уыцы ныхæстæ дзы бирæ хæттыты фехъуыстон. Мæр:' 
нымæр ыл мæ къух ауыгътон æмæ тыргъы ’рдæм азылдтæн. Баба 
кæртмæ хуыфгæ æрбахызти. Искуы куы æрныгъуылин, уый ,мæ 
фæнды, фæлæ ницы бынат арын æмæ катай кæнын. Зæххы: гдъа- 
рыл мæ фыдæй тынгдæр никæмæй тæрсын. Куы йæ фенын,' у^æц 
адæргæй ныггуыбыр вæййын æмæ улæфын дæр нал фæфæразын! 
Æдзухдæр расыг вæййы. Искуы иу хатт æрвонгæй куы ’рбацæуы,, 
уæд мын графин мæ къухы ныссадзы æмæ мæ сыхæгтæм арахъмæ 
арвиты. Нозт ын ничиуал дæтты, фæлæ сыл уæддæр зилын райт, 
дайын. Афтидармæй йæм ма ’рбаздæхай. Уæд йæ маст:'Дæуыл 
акалдзæни. Стæй цыма расыг у. Æрдæгдымд тамако зæщæ (ап-, 

214 
Цомартаты Изæтбег 
пæрста æмæ мидæмæ бацыди. Мæнырдæм йе ’ргом дæр нæ раз- 
дæхта. Кæлимæт та йæ махыл ардаудзæн, уый зонын æмæ æн- 
хъæлмæ кæсын. Сынтæджы цъæтты хъыс-хъыс ссыди, стæй мæм 
мæ фыдыусы кæуын райхъуысти. 
— Цы кæныс, Кæли? Дæхи цæуыл хæрыс? — фæрсы йæ баба. 
— Цымæ æз афтæ æнамонд цæмæ фæдæн? Фæлтау мæ дунейыл 
дæр чындзы куы никуы æрцыдаин, — кæугæйæ дзуры Кæлимæт. 
— Чи дæ бафхæрдта? 
— Дæ мад. Кæрдзыны станцæйы, дам, дæ лæппутæ шпъалы- 
тыл фæралас-балас кодтой. Мæнæн мæ бон ахæм уавæры цæрын 
нæу. Нæхимæ ма истыхуызы куы аирвæзин. Цæй лæг мæ хъуы- 
ди, цымæ? — ноджы хъæрдæрæй кæуы Кæлимæт. Сынтæджы цъæт- 
ты хъыс-хъыс та мæм райхъуысти. Чидæр шифанеры дуар байгом 
кодта æмæ дзы чумæдан райста. Æвæццæгæн, мæ фыдыус йæ лæ- 
джы тæрсын кæны. Æз ын йæ кæнгæ митыл куынæ æууæндын, 
уæд ын сыл баба куыд æууæнды? Махимæ цы хъæлæсы уагæй 
фæдзуры, уымæ искуыцæи куы ’рбайхъусид, уæд æм æндæр цæс- 
тæй кæсид, бæргæ, фæлæ йæ цуры цъæх гæккуырийау æваст йæ 
хуыз аивы, æмæ мах аххосджынæй баззайæм. 
— Кæли, æз бирæйы фаг нал дæн. Иунæгæй мæ ма ныууадз. 
Мæ царды фæстаг бонтæ мын ма сæнад кæ, — лæгъстæ йын кæны 
баба. — Хæсты быдыры знагæй афтæ тынг нæ тарстæн, сылгоймæг- 
тæй тæрсын куыд райдыдтон. Мæ къах мæ мæ хæдзармæ нал хæссы. 
Мæ бинонтæ мын сæнад сты. Мæ зæрдæ мæ риуы судзы, рæуджытæ 
бамбыд сты. Нырма мыл æхсæз æмæ дыууиссæдз азы йеддæмæ нæма 
цæуы, афтæмæй сæдæаздзыд лæгау ныггуыбыр дæн. Куыстæй мæ 
ничи бафсæстаид, ныр мæ къухтæ æппындæр ницæмæуал тасынц. 
Фронтæй куы сыздæхтæн æмæ нæ цъитисæр хæхтæм куы скастæн, 
уæд та мæм цæрын æрцыди. Æнхъæл уыдтæн, мæ бинонтæ мын мæ 
низ сдзæбæх кæндзысты, мæ цæфтæ байгас уыдзысты æмæ нопуырд 
лæппуйау сног уыдзынæн, уыдон та мын мæ хурхыл къуымых кард 
сæвæрдтой æмæ мæ æнауæрдонæй æргæвдынц. Ард дын хæрын, ды 
куы ацæуай, уæд æз æхсæвыгон дуæрттæ сæхгæндзынæн æмæ хæ- 
дзарыл арт бандзардзынæн, иууылдæр ам куыд басудзæм! 
— Нæ, нæ! Уый бæсты удхарæй мæлыныл разы дæн, — тарст- 
хуызæй дзуры Кæлимæт. 
Цæй мæгуыр дæ, мæ рынчын фыд. Ахæм цæстфæлдахæг дæ 
лауызау рафæлдах-бафæлдах кæнæд. Фæлтау дæ мæлæт — хуыздæр. 
— Иучысыл-ма бафæраз. Мæн куы баныгæнай, уæд ацæудзы- 
нæ, — æнкъардæй дзуры баба. 
• — Мæ бон нал у дæ тызмæг мадимæ цæрын. Физонæгау мæ 
цæхæрмæ сдардта. 
— Зæронд ус у, æмæ ма йын иучысыл бабыхс. Бирæ ма фæ- 
цæрдзæн? 

Зынгхуыст бæллицтæ 
215 
— Исчи дæ æнаххосæй былмæ куы тæра, уæд цас фæбыхсдзы- 
нæ? Ард дын хæрын, æз дæ разы тынг сыгъдæг дæн. Æрмæст мæ 
нæ хъæуæй иу лæппу тыхыскъæфт акодта, фæлæ йæ нæ бауарзтон 
æмæ дзы фæстæмæ рацыдтæн. 
— Æз дыл мæхицæй тынгдæр æууæндын, Кæли. Æрсабыр у. 
— Фынджы уæлхъус æрбад, æз дын истытæ фенон. 
Уатæй мæм ницыуал уынæр хъуысы. Ныртæккæ баба æхсæ- 
вæр бахæрдзæн æмæ схуысдзæн. Цæуон æмæ æз дæр мæхимæ 
истæмæйты фæкæсон. 
— Цы ныджджих дæ? — фæрсы баба йæ усы. 
— Абон ма арахъхъæй исты банызтай? 
— Нагъ. 
— Уæдæ цы фæуыдаид? Графин дзагхъуаг куы уыди. Уыцы 
чызг та дзы ма ахæссæд. 
— Кæцы чызг? 
— Зæгъынмæ дын æй нæ хъавыдтæн, фæлæ мæм уыйфæстæ 
куы хæцай. Æцæг та ма смæсты у. Сывæллæттæн хъæртæй ницы 
бакæндзынæ. 
— Рæвдздæр дзур! Кæдæм ахаста уыцы арахъхъ?! — æрбамæ- 
сты и баба. 
А-а, уæдæ æрдæбон йæ дæларм арахъхъ фæцæйдавта? Арда- 
уынмæ цы дæсны у, æвæдза. 
— Айфыццаг йæ уарзонæн хæлддзаг хæдзары иу авджыдзаг 
бамбæхста. Куыд сæм фæцæйцыдтæн, афтæ нартхоры амбæхсты- 
сты. Кæд та, зæгъын... 
— Æмæ мын æй уæд раздæр цæуыннæ загътай?! Æз æй уым 
карчы æргæвст скодтаин! 
— Æз дæр ын уымæй тарстæн. Фенон æй, кæддæра уым и. 
— Фæлæуу! Æз æй мæхæдæг фендзынæн! Сар мын йæ сæр 
кæны, уым куы разына, уæд! 
Фæнды мæ хæлддзаг хæдзармæ азгъорын æмæ арахъхъы авг 
цæхæрадонмæ фехсын, фæлæ мæ мæ фыд уым куы баййафа, уымæй 
тæрсын æмæ сагъдауæй лæууын. Баба мæ цурты цæхæрадонмæ 
аивгъуыдта. 
— Афтæ, гъе, мæ буц æфсин. Ардыгæй чи кæй фæсура, уый 
кæстæртæ фендзысты. Уæддæр уæ диссæгтæ нырма разæй сты. А 
чызг уын æгас уæд, уыййеддæмæ тагъд кæрæдзимæ кæрдтæ сисдзыс- 
тут. Гъеуый дын «Кæрдзыны лæппутæ», зæронд хæрæг! Бæгуыдæр 
мын уыди уарзæттæ. Сæ иуимæ мæ шпъалытыл хуысгæ баййæфтой 
æмæ цы? Цард цыбыр у æмæ дзы цæрын хъæуы. Цымæ дæ ингæны 
размæ цы зæгъдзынæ? Мæ зындон уæлæуыл бафыстон, зæгъгæ? 
Æмæ уый тыххæй цæрын æмбæлы, сæрхъæн? — цыма нана йæ 
цуры и æмæ йæ мæстæй мары, уыйау худы Кæлимæт. Мæ зæрдæмæ 

216 
Цомартаты Иэæтбег 
æгæрон тас бахъуызыди. Афтæ мæм кæсы, цыма мæ фыдыус æрра- 
донæй раирвæзти æмæ нæ æнæхъæн бинонтæй дæр гагадзагъд нык- 
кæнынмæ хъавы. Бæуромын æй хъæуы, фæлæ куыд æгъдауæй? 
Баба цæхæрадонæй арахъхъы авг æрбахаста, нæ уаты фæми- 
дæг и æмæ Зæлинæйы хоиын райдыдта. 
— Куыдзы мыггаг, æз дæ мæ разæй ингæнмæ батæрдзынæн! — 
хъæр кæны йæ хъæлæсы дзаг. 
— Фæлæуу-ма, лæппу, æрра сдæ, æви йын дæ зæрды цы ис? 
Цæй тыххæй йæ æргæвдыс? Дæ ус та дæ сардыдта? Йæ дзых 
арæсийа! — мæстыйæ дзуры нана. 
— Ныууадз нæ нæхи бар! Сæ фарс хæцыс æмæ сывæллæтты 
фехæлдтай! 
— Цæмæй фехæлдысты, уый-ма мын уæддæр зæгъ? Кæд сæ 
цы кæнгæ федтай? 
— Кæмæн ахастай мæнæ ацы арахъхъ?! — баба фæрсы Зæли- 
нæйы. 
— Æз никæмæн ницы ахастон. 
— Уæддæр ма нæ сæтты, уæддæр! Кæмæн æй ахастай, уый 
зæгъ, науæд дын дæ хурхыл кард сæвæрдзынæн! 
Дывыдон арты та бахаудтæн. Æцæгдзинад зæгъин, æмæ Кæ- 
лимæтæй тæрсын, мæ дзыхыл хæцин, æмæ мæ хойæн тæригъæд 
кæнын. Цæй, цы уа, уый уæд. Донласт хуылыдзæй нал тæрсы. 
Рудзынджы цурмæ бацыдтæн æмæ мæ мæстджын фыдмæ дзурын: 
— Уый дзæгъæлы нæмыс, баба. Зæлинæ арахъхъ йæ цæсты 
кæронæй дæр нæ федта. 
— Уæдæ чи уыди?! 
— Кæлимæт. 
-Чи?! 
— Дæ чызгыл дæ чи сардыдта, уый. 
— Сайгæ дæ кæны! Сайгæ дæ кæны! — хъæргæнгæ йæм баз- 
гъордта Кæлимæт. — Æ, дæлæ гыццыл шпион! Хæрдмæ цас нæ 
сырæзыд, уыйас хин æмæ кæлæн у! 
— Нанайы æхца дæр уый адавта, баба, æмæ йæ Зæлинæйыл 
сæвæрдта. 
— Цæмæй йæ зоныс? — сабырдæрæй мæ фæрсы баба. 
— Уæлæ тута бæласыл бадтæн, æмæ сæ халаты дзыппæй куыд 
систа, уый федтон. 
— Æмæ тыргъы цæмæ разындысты уæдæ? 
Æз ныхъхъус дæн. 
— Дæу нæ фæрсын?! 
, — Фæсдуар сæ йæ халаты дзыппы бамбæхста, æмæ сæ æз 
рахастон. Зæлинæйы куы амарай, уымæй тарстæн, æндæр сæм 
нæ бавнæлдтаин. 
— Гъер ма уыцы фæлитоймæ кæс, цытæ мыл мысы! Мæ бирæ 

Зынгхуыст бселлицтæ 
1П 
хæрзтæ дæ фындзыхуынчъытæй фæкал! — ралгъыста мæ Кæли- 
мæт æмæ йæ уатмæ кæугæйæ балыгъди. 
— Æз æй афтæ дæр зыдтон! Адон нын иууылдæр нæ цъаммар 
чындзы митæ сты! — мæстыйæ дзуры нана. Бабайы дзыхæй сым 
дæр нæ хауы. Æлхынцъæрфыгæй лæууы æмæ мæ сæрты кæдæм- 
дæр джихæй кæсы. Цы уынаффæ рахæсдзæн, цымæ? Ехх, Кæли- 
мæты йæ хæдзармæ куы арвитид æмæ та æнæмастæй цæрын куы 
райдаиккам. Уæвгæ йæ æрвитын дæр нæ хъæуы. Тарст сычъийау 
тыргъæй рагæпп ласта æмæ кæрты дуар йæ сæрыл ахаста. Гыц- 
цыл ма бахъæуа, Бесæгъуыры йæ тæнæг риуæй ма скъуыра. Куы 
нал æрбацæуид, уæд цы хорз уаид! Бесæгъуыр тыргъмæ схызти 
æмæ хъæрæй дзуры: 
— Гъей, Гæратæ, мидæмæ нæ уадзут?! 
— Уадзæм, уадзæм. Рацу æмæ нын нæ цардмæ бакæс. Дæ 
диссаджы хæрзæгъдау хæрæфырт нæ кæрæдзи сæртыл куыд сха- 
уын кодта, уый дæхи цæстæй фен, — уайдзæфгæнæджы хъæлæ- 
сæй йæ уатмæ хоны нана. 
— Цы дзурыс, ууыл хъуыды кæн! Уæртæ дæ хуыссæны схуысс 
æмæ дæ фæллад суадз! 
Хæмæт мæм карз адæймаг касти. Æнауæрдонæй хоста йæ усы 
æмæ йæ цоты, фæлæ-иу нана кæрты куы фæзынди, уæд-иу йæ 
сæр æмбæхсынмæ фæци, баба та йæ хъæрты бын фæкæны. Мæ 
фыд ахæм æгъатыр кæй у, уый мæ зæрдæмæ нæ цæуы, фæлæ йын 
цы мæ бон у? Быхсын хъæуы. Хуыздæр гæнæн нæй. 
— Цы уыл æрцыди, Нагъуæ, Хъасболат? Æрæджы дæр ма 
уын адæм уæ цардмæ куы хæлæг кодтой, уæд уæ мыды цавæр 
къæм бахаудта? — фæрсы сæ Бесæгъуыр. — Кæд аххосджын мæ 
хæрæфырт у, уæд æй æз ныртæккæ мæ разæй атæрдзынæн. 
— Уый ницы аххосджын у. Мæнæ сывæллæттæ коммæ нæ 
кæсынц, æмæ сæ иучысыл бафхæрдтон, — сабыр æй кæны баба. 
— Мæ фыдыстæн, Бесæгъуыр, бæгуыдæр у аххосджын, — лæг- 
тæ куы бафидауой æмæ йе ’ртхъирæн куынæ сæххæст кæна, уымæй 
тæрсгæйæ тызмæгæй дзуры нана. — Ме ’хцатæ мын бамбæхста 
æмæ сæ мæгуыр чызджы æккой сæвæрдта. Йæ дзых мæм бынтон- 
дæр суагъта. Сывæллæттæн сæ фыд ам куынæ вæййы, уæд сæ 
æргæвдгæ кæны, йæ цуры та сæм «мæ къона»-йæ дзуры. Дыдзæс- 
гомдæр æмæ цъаммардæр сылгоймагæн скæнæн нæй. 
— Нана, æгъгъæд! Мæ цард мын мауал хал! Нинæимæ нын 
цы фæдæ, уый дæр фаг у! Цæмæ дæм хъуыстон, цæмæ?! О Хуы- 
цау, куыд сæрхъæн уыдтæн, куыд! — йæ сæр дыууæрдæм тилы 
баба. Гуыбырæй æддæмæ ацыди. Нанайы цыма арв æрцавта, уыйау 
фæци. Йæ цæсгом ныффæлурс и æмæ æнæзмæлгæйæ лæууы. 
— Уæллæй, раст нæ дæ, Нагъуæ. Адæймагæн йæ рæдыдыл 
басæттынæй зындæр ницы и. Афтæ, Хуыцауыстæн, фæлæ мæ 

218 
Цомартаты Изæтбег 
ныхæстыл сразы у. Ды хъуамæ дæ кæстæртæн зонд амонай, зонд. 
Ды та сæ фисынмæ ардауыс, фисынмæ. Зæгъ-ма, дæ хорзæхæй, 
цы дæ хъыгдары мæ хæрæфырт? Кæд сæм исты цард фенин, 
зæгъгæ, уæм æрбацыди æмæ алы бон нæ усы цур йæ цæссыг 
калы. Кæд уын нал бæззы, уæд мын æй комкоммæ зæгъут æмæ йæ 
æз хъиладзагъдæй фæсурон. Уæллæй, фæсурдзынæн, — талф-тул- 
фæй дзуры Бесæгъуыр, фæлæ йæ хуызыл бæрæг у, фæсурынæн 
дæр кæй нæу, хъуыддаг саразынæн дæр. 
— Ам цæрынæн æз нал бæззын, Бесæгъуыр. Уаих æрбауат, 
мæ хъæбултæ. Сымах ныр мæ разы куы уаиккат, уæд æз ахæм 
æгады бынатмæ не ’рхаудаин. Хæрзбон, мæ мæгуыр лæппу, кæд 
цæстфæлдахæг усимæ цæрыныл разы дæ, уæд цæр. Æз дæ амæй 
фæстæмæ мисхалы бæрц дæр нал бахъыгдардзынæн, — фидарæй 
загъта нана æмæ уæззау къахдзæфтæгæнгæ мæ цурмæ æрхызти. 
Зæлинæимæ йыл ныттыхстыстæм. Нæ цæссыг калæм, уромæм æй, 
фæлæ къæрттæй цъула не ’ппары. 
— Мæнæн ам цæргæ нал у, нанайы хуртæ: хъыгдарыны хос 
йеддæмæ дзы ницыуал дæн, — дзуры æнкъардæй. Йæ фæнд кæй 
нал аивдзæн, уый æмбарæм, фæлæ йын йæ къухтæ нæ уадзæм. 
Ихы къæрттытау ын ныууазал сты. Цалдæр къахдзæфы ма уын- 
джы ’рдæм акодта, стæй йæ къæхтæ фæдыдагъ сты, æмæ сабыргай 
зæххыл æрхуыссыди. Йæ цæстытæ æрæхгæдта æмæ адаргъ и, фæлæ 
мæ уæддæр нæ уырны, æнæ сæрхъуызойæ баззадыстæм, уый. 
* * * 
— Ирбег, цом-ма мемæ. 
— Кæдæм? 
— Искæмæй æхца ракурæм. Ацы бонты скъоламæ фынддæс ту- 
маны куынæ бахæссон, уæд мæ директор уроктæм нал оауадздзæн. 
— Уыйбæрц æхца дын чи ратдзæн? 
— Æмæ-гъа. г: 
— Ничи дын ратдзæн. 
— Зонын æй. 
— Уæдæ ма дæхи цы тухæнæй марыс? 
— Бафæлварæм. Ау, нæ хæстæджытæ се ’ппæт дæр баба æмæ 
йæ усы хуызæн æгъатыр разындзысты? Сæ риуты зæрдæты бæс- 
ты дуртæ и? 
— Дуртæ сын дзы ис æви ихы къæрттытæ, уый æз нæ зонын, 
фæлæ дын капекк дæр кæй нæ ратдзысты, ууыл дызæрдыг нæ 
кæнын. Уый бæсты Азæмæтмæ банхъæлмæ кæс. 
— Дыууæ мæйы мын мæ писмойæн дзуапп дæр куынæ дæтты. 
Йæ мады зиан куыдзы хъуыды дæр чи не ’ркодта, уый йе ’фсы- 
мæры чызгæн æхца ’рвиты? 

Зынгхуыст бæллицтæ 
219 
— Уымæй дæр раст зæгъыс. Дæуæн раттыны бæсты дзы 
арахъхъ балхæндзæн. Ам ын дзы бафсис куынæ уыди, уæд уым 
мархо дары? 
Зæлинæ бынтондæр нырхæндæг и. Исчи йын иу тæригъæды 
ныхас куы зæгъид, уæд зæрдæбынæй ныккæуид. Æнæуи дæр йæ- 
хиуыл тыххæй хæцы, æз та ма йын йæ судзаг хъæдгом карды 
фындзæй схъауын. Истæмæй йын зæрдæ куы бавæрин, уый мæ 
фæнды, фæлæ цæмæй? Мæ бон æхца бакусын куы уаид, уæд мæ- 
хиуыл нæ бацауæрдин. Каникулты рæстæг искæмæнты хъомгæс 
ауайын, æмæ мын цы капеччытæ раттынц, уыдонæй чингуытæ бал- 
хæнын. Æндæр мæм никуыцæй ницы хауы. Мæ бон ын у æрмæст- 
дæр иу хорздзинад саразын — йемæ æхцагур ацæуын, æмæ разы 
дæн. Аминæтæй æнувыддæр ныл ничи у. Мах тыххæй йæ фæстаг 
хæдон дæр раласдзæн, фæлæ йæм иу капекк дæр нæй, æмæ йæм нæ 
цæуæм. Нæ рæстæг дзæгъæлы нæ сафæм. Нæ зæронд дзабырты 
бынæй нæм тæнæг ихы къæрцц-къæрцц хъуысы, афтæмæй нæ ма- 
дыхомæ лæгæрдæм. Лæгæрдæм, зæгъгæ, æнæбары къахдзæфтæ кæ- 
нæм, æвæндонæй нæхи размæ тæрæм. Мадыхойæ мады ад цæуы, 
куы фæзæгъынц, уæд нæ афтидармæй куыд рарвитдзæн? 
— Ахуыр кæнын мæ куыд тынг фæнды, уый зоныс? — æн- 
къардæй дзуры Зæлинæ. — Мæхи зонынхъом куы фæдæн, уæдæй 
фæстæмæ дохтыр суæвынмæ бæллын. Мæ фыны дæр æдзух рын- 
чынтимæ фæархайын. Кæмæн укол фæкæнын, кæмæн хос фæда- 
рын. Мæ цард мæм æнæ дохтыры куыстæй æппындæр ницы кæсы. 
Скъолайæ мæ куы ратæрой, уæд мæ мæ бæллицыл мæ къух ауи- 
гъын бахъæудзæн. Нæ, нæ! Фæлтау цæуылфæнды дæр разы дæн. 
Мæ хойæн йæ кæуын йæ былалгъмæ схæццæ и, æмæ мæнæн 
дæр мæ зæрдæ суынгæг и. Бабайы бон у фынддæс туманы ссарын 
æмæ йæ чызджы цард саразын, фæлæ йæ нæ фæнды. Йæ зæнæ- 
джы хъысмæтæй йæм йæ давæг усы ныхас бæрзонддæр æвæрд у. 
Сæ дыууæ дæр иу фæрæты хъæдæй барст сты. Афтæ мæсты сæм 
дæн, æмæ сыл мæ бон куы цæуид, уæд сæ ныммарин. Дæ хъæбу- 
лы цард саразын дæ ма фæндæд. Уымæй ма æвзæрдæр цы уа? 
Цавæр зæрдæ йын и, цымæ? Уæвгæ йын зæрдæ ис? Нæй. Æрмæст- 
дæр йæхиуыл мæт кæны, йæхи сагъæс æй æвдæрзы. Дунемæ мæ 
ахæм ницæйаг фыд кæй рауагъта, уый тыххæй мæхимæ куыдзæй 
æгаддæр кæсын. Афтæ мæм кæсы, цыма мыл иууылдæр æлгъ кæ- 
нынц. Уыцы хъуыды мæм иу æмæ дыууæ хатты не ’рцыди. Тынг 
арæх мæм фæзыны. Уæлдай риссагдæр та свæййы, зын уавæры 
куы бахауын, уæд. Арвæй зæхмæ Зæлинæйæ фылдæр никæй уар- 
зын, фæлæ йын æхца ссарын мæ бон нæу æмæ удхарæй мæлын. 
Нæ мадыхомæ исты капеччытæ разындзæн, ууыл иучысыл уæд та 
куы ’ууæндин. Мурдæр æм ницы уыдзæн. Кæцæй йæм хъуамæ 

220 
Цомартаты Изæтбег 
æрцæуа? Лæг ын уыди, æмæ йæ цыппар сывæллонимæ иу зæронд 
хæлддзаг къæсы тухæнтæгæнгæ ныууагъта, йæхæдæг горæты ца- 
вæрдæр хицау-сылгоймагимæ балымæн и æмæ цардæй къæртт æп- 
пары. Йæ цотæн алименттæ бæргæ фиды, фæлæ сын сапон æмæ 
сæкæры фаг дæр не свæййынц. Нæ мадыхойæн фырмæстæй йæ 
цæстытæ доны разилынц æмæ сæ йæ куатæйы фæдджийæ къæм- 
дзæстыгхуызæй сæрфын райдайы. Æхца йæм кæй нæ уыдзæн, 
уый фидарæй зонын, фæлæ уæддæр мæ хойы фæдыл уайын, уымæн 
æмæ мæ йæ зæрдæхудты бацæуын нæ фæнды. Зæлинæ дæр йæ 
зæрдæ ницæуыл дары æмæ рагацау хъынцъым кæны: 
— Дзæгъæлы цæуæм. Исты йæм уа, уый мæ нæ уырны. Тæху- 
ды, чи амæлы. 
Уазал дымгæ уынджы сæрибарæй хъазы æмæ нын не ’нкъард 
зæрдæтæ æлхъивы. Ихæнриз мыл бафтыди. Æхцайы мæт дæр мæ 
нал и. Истыхуызы ма мæ мадыхойы хæдзармæ куы бахæццæ уаин. 
Йæ пецы арт уæддæр уыдзæни, æмæ йæм мæхи батавдзынæн. Уыцы 
хъуыдытимæ тындзын размæ. Бæлæгъмæ бахæццæ стæм. Сæрды- 
гон дзы мæхи æхсызгонæй бæргæ анайын, фæлæ йæм ныр кæсын 
дæр нæ уæндын. Йæ былтæ ставд их сæвæрдтой, æмæ сæ уындæй 
мæ буар къахæй сæрмæ ризы. Галиуырдæм ныззылдыстæм æмæ 
кауын дуарыл уæрæх кæртмæ бахызтыстæм. Бæстыл цъиуызмæлæг 
нæй, æрмæст афтид хордоны бын цалдæр мæллæг карчы сæхи схъу- 
ынджын кодтой æмæ зæхмæ куыдфæндыйы цæстæй кæсынц. Хор- 
доны фæрсчытæй рухс кæлы, æмæ дзы дымгæ дыууæрдæм къуыз- 
зитт кæны. Ныллæг самандур къæс дæр хордонæй нывылдæр нæу, 
фæлæ мæ ныртæккæ уый фыдынддзинад не ’ндавы. Пецы арт уæд, 
æндæр мæ ацы уазал дунейы æппындæр ницыуал хъæуы. Нарæг 
дуарыл бахæцыдтæн æмæ зæхбын талынг уатмæ бахызтæн. 
— Гæбул, ды дæ? — хъуысы мæм рæбинаг къуымæй мæ мады- 
хойы фæсусбын хъæлæс. Уый йæ кæстæр фырты афтæ хоны, ома 
хъæбул, æнæуи та йæ ном Сæхмæрза у. Йæ ахуыр ныууагъта 
æмæ бон-изæрмæ фæндæгтыл зилы, тамакойы уæлдæйттæ агуры 
æмæ сæ дымы. Афонмæ æндæр исчи тарнизæй фæрынчын уыда- 
ид, Гæбулæн та йæ къахы æнгуылдз дæр никуыма срысти. 
— Цæмæ дæн Гæбул? Ирбег дæн, Ирбег, — дзурын æм хионы 
хъæлæсæй. Пецмæ мæхи байстон æмæ — уазал. Уæвгæ, уатæн йæ 
уымæлы тæфæй дæр бæрæг у, арт дзы кæй нæ судзы, уый. Нæ мады- 
хо хъæЦцулы бынæй йæ сæр радардта, æмæ йæ низæфхæрд цæсгом 
зына-нæзына бахудызмæл и, фæлæ уайтагъд фæстæмæ йæ гаччы абадти. 
, — А-а, сымах стут? Уыцы æнæнтыст цыдæр æрбаци æмæ, 
зæгъын, кæд сугтæм ауади. Йæ мад тæфсæгæй сæйы, уый та уынгты 
лекка кæны, — дзуры тыхстхуызæй. 
Зæлинæ кæртмæ ацыди, сугтæ æрбахаста æмæ пецы арт скодта. 

Зынгхуыст бæллицтæ 
221 
— Дæ цæрæнбон бирæ, мæ къона. Мæ хойæн цы загъдæуа? 
Ахæм сæрæн цотæй дæхи æнæхай фæкæн. Æмæ ма истæйаг лæг 
куы ссардтаид. — Уыцы иу рæстæг мах зæрдæ дæр æлхæны, гыц- 
цийæн дæр уайдзæф кæны. Йæ ныхæстæм хъусынмæ нæ не ’вдæ- 
лы, фæлæ тыхст рынчынæй æхца курын нæ цæсгом нæ хъæцы 
æмæ æнцад лæууæм. Зæлинæ йæ хъуырыцъар ивазы æмæ мын 
цæстæй сынтæджы ’рдæм амоны, ома æз нæ уæндын æмæ йын ды 
зæгъ. Гъы, ссардта æдылы. Æхца уый хъæуы, кургæ та йæ хъуамæ 
æз ракæнон. Иугæр æз кæстæр дæн, уæд хъуамæ сæрхъæн дæр æз 
уон? Мæ къух ыл ауыгътон æмæ ме ’ргом иннæрдæм аздæхтон. 
— Æххормаг та уыдзыстут, фæлæ нæм ацы хатт ницы и. Æп- 
пындæр мæ къæхтыл лæууын нæ фæразын, — дзуры нæ мадыхо. 
— Ницы нæ хъæуы. Афтæ дæм æнæуи æрбауадыстæм,— сайы 
йæ Зæлинæ. 
— Скъолайы дæ хабæрттæ куыд сты? Тæргæ дæ кæнынц, зæгъ- 
гæ, фехъуыстон. 
— А-дыууæ боны фынддæс туманы куынæ бахæссон, уæд мæ 
директор уроктæм нал бауадздзæн. 
Зæлинæйы хъæлæс кæд фидар у, уæддæр мæм дзы хъуысы 
кæуыны мыртæ. Йæ цæстытæ сты сыдæймæлæг мæгуыргуры цæс- 
тытау æнкъард æмæ тыхстхуыз. 
— Дæ уавæр дын бæргæ ’мбарын, мæ къона, фæлæ, æгæр-мæ- 
гуыр, мæхицæн хостæ цæмæй балхæнон, уый дæр нæй мæ рæбыны. 
Зæлинæйы цыдæр зæгъын фæнды, фæлæ йæ бон нæу. Кæ- 
уындзæг ын йæ хъуырысæртæ ахгæдта æмæ йæ дзурын нæ уадзы. 
Кæрæдзи фæдыл къæсæрæй ахызтыстæм. 
— Гъер кæд æдылы нæ дæн, уæд æм цæмæ ’рбацыдтæн?! Кæй 
ницы йæм уыдзæн, уый мæ дыууæ къухы хуызæн куы зыдтон! — 
йæхимæ хæцы мæ хо. Дымгæ мын мæ хъустæ хойы, æмæ фæсмо- 
ны арты судзын. Иуæй мæ нæхимæ цæуын фæнды, иннæмæй, 
Зæлинæйæн тæригъæд кæнын. Цыфæндыйæ дæр йæ зыны сахат 
йæ фарсмæ уæвын хъæуы. Нæ фыдыхо сæрæн адæймаг у. Кæд 
æм исты уаид. Цалдæр азы размæ йæ расыггæнаг лæгæй ахицæн 
и, фондз чызджы æмæ иу лæппуимæ баззади, фæлæ нæ фæцудыд- 
та. Ауæдзы галау ныггуыбыр и æмæ йæ тых-йæ бонæй размæ 
хæцы. Йæ цот йæхи хуызæн кусаг рауадысты, æмæ сæ хæдзар 
ницы хъуаг у. Ис сæм хъуг, гал, дыгæрдыг, лыстæг фос, мæргъ- 
тæ. Алцыдæр сæм и, фæлæ мæ цыфæнды æххормагæй дæр уыдон- 
мæ цæуын нæ фæфæнды. Сæ хæдзарæй мæ никуы ратардтой, 
зулдзыхæй мæм никуы сдзырдтой, тарæрфыгæй мæм никуы рака- 
стысты, фæлæ сын уæддæр сæ дуар разæнгардæй никуы бахостон. 
Зæрдæйæ зæрдæмæ ныккæсæн нæй, фæлæ мæм афтæ кæсы, цыма 
мæ мæ фыдыхо æппындæр нæ уарзы. Æнæнхъæлæджы йæм куы 

222 
Цомартаты Иэæтбег 
бафтын, уæд йæ хæдзары мæхи æцæгæлон уазæгау фенкъарын. 
Сындзытыл бадæгау æм иучысыл абадын æмæ феддæдуар вæй- 
йын. Ныр дæр мæ мæ къах нæ хæссы, фæлæ мæ уарзон хойы 
тыххæй мæхицæн тыхми кæнын. Сæ уынджы уæрдонæй нæ, фæлæ 
фистæгæй ацæуæн дæр нæй. Къæвда рæстæг лакъон дон раивылы 
æмæ дзы арф къанæуттæ саразы. Цыма нæ фыдыхо нæ уындмæ 
бæллы, уыйау æм дуртыл гæппытæгæнгæ фезгъорæм. Фæкæлæм, 
фестæм æмæ та размæ атындзæм. Æвæццæгæн, мæ хъустæ срис- 
сынмæ хъавынц. Хуыцау мæ уыцы бæллæхæй бахизæд. Мæ цард 
та мын сæнад кæндзысты. Хорз, æмæ нæ нысанмæ бахæццæ стæм. 
Зæлинæ мидæмæ нæ уæнды, æмæ та мæхæдæг разæй бацыдтæн. 
Уат афтæ хъарм у, æмæ мæ мæ зындзинæдтæ иууылдæр æрбай- 
рох сты. Уæларт дзидза фыцы æмæ мын мæ фындзыхуынчъытæ 
æхсызгон хъыдзы кæны. 
— Æгас цæут, — салам дæттын, уаты чи бады, уыдонæн, Айсу 
æмæ йæ чызджытæн. Лæппу уым нæй. 
— Мах та ма дын цы зæгъæм? — хъазгæмхасæн мæ фæрсы мæ 
хæрæфыртты хистæр. «Уæ бон хорз» зæгъын мæ кæй хъуыди, 
уый фембæрстон æмæ ныфсæрмы дæн. Мæ фыдыхо — хæрзхуыз- 
тæ, къабазджын сылгоймаг. Кæд бабайæ бирæ хистæр у, уæддæр 
йæ мыдхуыз дадалиты æхсæн иу урс æрду дæр нæма и. Тымбыл 
саулагъз цæсгом. Гыццыл æмраст фындз. Сау æрттиваг цæстытæ. 
Урс-урсид дæндæгтæ. Къулыл — йæ къам хæрзæрыгонæй. Тынг 
зæрдæисгæ чызг кæй уыди, уый бæрæг у. 
— Куыд у ме ’фсымæр? — фæрсы нæ нæ фыдыхо. 
— Æмæ-гъа, — йе уæхсчытыл схæцыди Зæлинæ. 
— Бирæйы фаг нал у, мæгуыр. Цæхæры хуызæн лæппу йæ 
ницæйаг устыты азарæй бацарæфтыд. Се ’ппæт дæр ын хорз фес- 
ты. Цы — уæ мад, цы — иннæтæ... 
— Гыцци та дзы цы аххосджын уыди, мæгуыр? Сæхæдæг æй куы 
бахордтой, — тæригъæдгæнæджы хъæлæсæй бафиппайдта Зæлинæ. 
— Чи?! Мæ сызгъæрин мад дæ сæлхæр мады бахордта?! — 
тызмæгæй йæ фæрсы Айсу. 
Зæлинæ ныхъхъус и. Æвæццæгæн, цæмæ ’рбацыди, уый йæ 
зæрдыл æрбалæууыди æмæ, йæ къухы куы ницыуал бафта, уымæй 
тæрсгæйæ йæ дзыхыл ныххæцыди, фæлæ нæ фыдыхо нал æн- 
цайы. Æз æй хорз æмбарын. Не ’рбацыд ын хъыг у, æмæ нæ 
истыхуызы куы фервæзид, ууыл йæ уды быцъынæг скъуыны. 
— Нана ма йын æгæр фæлмæн дæр уыди, æгæр фæлмæн! 
Ахæм æгуыдзæг чындзы марын хъуыди! Æз ме ’фсымæрæн бæгуы- 
дæр дзырдтон, уыцы чызг мах аккаг нæу æмæ йæ ма ракур, зæгъ- 
гæ, фæлæ мæм нæ байхъуыста! Йæ фæнд атардта æмæ дзы цы 
рамбылдта?! Йæхи цы фенамонд кодта, æндæр ницы! 

Зынгхуыст бæллицтæ 
223 
Иу-цалдæр дæрзæг ныхасæй йæ йе уæнтыл авæрин, бæргæ, 
фæлæ Зæлинæйæн исты зиан куы ’рхæссон, уымæй тæрсын æмæ 
ницы дзурын. Зæгъын та йын æмоæлы: «Уе ’ппæт дæр бабайы 
гыццийыл фæцардыдтат æмæ нын нæ цард фехæлдтат, ныр уæ 
алчидæр йæ бинонтимæ æнцад æнæмæтæй цæры, мах та мæгуыр- 
гуртау хæдзари-хæдзар зилæм». 
— Сымах дæр ын йæ туг хорз банызтат! — æртхъирæнгæнæ- 
гау нæм йæ къух тилы Айсу. — Йæ коммæ нæ кæсут, ахуыргæн- 
джыты йыл ардаут! 
— Чи йыл ардауы ахуыргæнджыты? Сæхи цæстытæй нæ нæ 
уынынц? Уæлæдарæс нын не ’лхæны, хæринаг нын нæ дæтты, 
скъоламæ нæ нæ уадзы. Дæ хъæбулæн йæ ахуыры тыххæй фынд- 
дæс туманы бафидын дæ цæст ма уарзæд. Уый фыд у? — кæуын- 
хъæлæсæй дзуры Зæлинæ, цæхгæр фæзылди æмæ феддæдуар и. 
— Æдзæсгом! Уымæй уæлдай уисæн ма кæ! Гъер ын æвзæрæй 
цы загътон?! Йæхи мыл цæмæ сцагъта?! — йæ фæдыл мæстæл- 
гъæдæй дзуры Айсу. 
Æвзæр цы хоны, цымæ? Уымæй ма йын æвзæрдæр цы хъуа- 
мæ загътаид? Уæдæмæ, адæймагмæ искæй зындзинад куыд нæ 
хъары, уый диссаг у. Ахæм уавæры ма мах аххосджын кæн. Мæ 
фыдыхойæн йæ рæсугъд цæсгоммæ æдзынæг кæсын æмæ дис кæ- 
нын, сагъæсы фæд ыл æппындæр куыд нæ зыны, ууыл. 
— Уым ма цы лæууыс?! Æддæмæ рацу! — хъуысы мæм кæр- 
тæй Зæлинæйы рæхуыст ныхас. Фысымтæм мæ чъылдым раздæх- 
тон, дуар байтыгътон æмæ тыргъмæ сабыргай фæцæуын. Тæвд 
уæлдæф мигъау мæ фæдыл æддæмæ бырсы. Ау, мæ фыдыхо мæ 
афтидармæй ауадздзæн? Иу къæбæр мын нæ ратдзæн? Нæ йæ 
райсин. Æфсæст дæн, зæгъгæ, йын зæгъин, фæлæ уæддæр... 
— Дуар сæхгæн, хæдзар суазал и, — дзуры мæм мæтæйдзаг 
хъæлæсæй. Æндæр ницы, æппындæр ницы. Цыма мын дзæкко- 
рæй мæ сæр æркъуырдта, уыйау фæдæн. 
— Ардæм æрбацæуыны бæсты фæлтау æрдæгфæндагыл мæ къах 
куы асастаид, — йæ фындзы бын хъуыр-хъуыр кæны Зæлинæ. 
— Меретмæ ма цæуæм? — фæрсын æй æнкъардæй. Не ’ннæ 
фыдыхо хъæуы сæр цæры æмæ ардыгæй уырдæм куы фæцæуон, 
уæд дымгæмæ мæ хъустæ срисдзысты. Худ цæмæй балхæнай, уый 
дын ма уæд. Ехх, цымæ цæрын кæд райдайдзыстæм? 
— Æххæст ма уымæй дæр нæ бон базонæм, — мæ фарстæн мын 
цыдæр æнахуыр хъæлæсы уагæй дзуапп дæггы Зæлинæ. Йæ цæсгом 
бынтондæр ныцьцъæх и, афтæмæй хъæды ’рдæм æвæндонæй араст и. 
Дымгæ нæ размæ кæсын нæ уадзы, æмæ нæ сæртæ ныггуыбыр кодтам. 
Цыма мын исчи мæ рахиз хъусы судзин тьыссы, уыйау риссы. 
— Рæвдздæр цом, Зæли, — дзурын æм æнкъардæй. Фæнды 

224 
Цомартаты Изæтбег 
мæ зæххыл ахауын æмæ богъ-богъæй ныккæуын, фæлæ мæхиуыл 
фидар хæцын. 
— Кæдæм тагъд кæныс? Мерет нæм æнæрхъæцæй куынæ 
’нхъæлмæ кæсы. 
— Мæ хъус та риссын райдыдта. Бынтондæр куы бакъуырма 
уон, уымæй тæрсын, æндæр ын йæ рыст ницæмæ æрдарин. 
— Ды дæр ма мæн тыххæй удхар кæныс. Фæстæмæ аздæхик- 
кам, фæлæ куы фæрæдийæм. Цы нæ вæййы. Уæд та йæм ис æхца... 
Зæлинæ мын мæ къухыл фæхæцыди, æмæ размæ атындзыд- 
там. Дымгæ мæ хъусты иннæрдæм хизын райдыдта. Цыфæндыйæ 
дæр мæ фæразын хъæуы. Хуыздæр гæнæн нæй. Даргъ уынгмæ 
бахызтыстæм æмæ та хæрдмæ ныццавтам. Æппынфæстаг, мæнæ 
Мереты хæдзар. Кæрты дуарæн йæ иу æрдæг æвдузæнтæй акъаци 
бæласыл фидаргонд у, иннæ æрдæг та кауы михыл тыххæст кæны. 
Дымгæ сæ æнауæрдонæй хойы, æмæ сæ мæсты къæс-къæс цæуы. 
Афтæ зыны, цыма сын сæ кæрæттæ хъуг баууылдта. Уый æдде ма 
сæ иу уæлдæр у, иннæ — дæлдæр. Сывæллон йе ’гънæджытæ раст 
куынæ сæвæры, уæд ма уый хæдон ныззылын вæййы афтæ. Кæр- 
ты бæрæгастæу — тута бæлас. Галиуырдыгæй — зæронд хъомдон, 
рахизырдыгæй та — абон йе райсом чи ныккæлдзæн, ахæм хæ- 
дзар. Йе ’мбæрзæн дуртæ бамоыдысты æмæ сыл хъуына схæцыди. 
Ахæм хæлддзаг хæдзары хицаумæ капекк дæр кæй нæ уыдзæн, 
уый бамбарынæн бирæ зонд нæ хъæуы, фæлæ нæхи хуыздæр кæмæ 
бакъул кæнæм? Æндæр нын куы ничиуал и, уæд цы фæуæм? О 
Хуыцау, мæ зæрдæргъæвд хомæ æркæс æмæ йын йæ хъизæмæрт- 
тæ бамбар. Ахуыр кæнын æй тынг фæнды, æмæ йæ скъолайæ 
тæрын ма бауадз. Бирæ йæ нал хъæуы. Æрмæстдæр æхсæз мæйы. 
Зæфцы фыдæй сæфы æмæ йын иу баххуысгæнæг нæй. Ды йæм 
дæ цæст куынæ фæдарай, уæд зæххы цъарыл никæй хъæуы. 
— Разæй-ма ды бацу, æз мæ ныфс нæ хæссын, — лæгъстæ мын 
кæны Зæлинæ. Мæхи та фæхъæддых кодтон æмæ уаты дуарыл 
бахæцыдтæн. Тæккæ бахизæны — стыргомау пец. Йæ фæйнæфарс 
дыууæ сынтæджы æвæрд. Рахиз къулы рæбын — ныллæг скъапп. 
Гыццыл рудзынджы бын — стъол. Йæ цуры цы иунæг бандон и, 
ууыл саухил мæллæг чызг бады æмæ чиныджы кæсы. Галиу сын- 
тæджы æд дзаумæттæ цæхгæрмæ хуыссы Мерет. Йæ къæхтæ хæрд- 
мæ систа æмæ сæ пецы къулыл тавы. Уый дæр — саухил æмæ 
мæллæг. Уаты цы дзаумæттæ ис, уыдон иууылдæр сты зæронд. 
Скъаппы дуæрттæ рæмпæг бахордта æмæ сæ рыг зыхъхъыртæ 
фæйнæг пъолмæ згъæлы. Чызгæн не ’рбацыд тынг æхсызгон кæй 
у\ уый йæ цæсгомыл бæлвырд зыны. Чиныг иуварс ассыдта, йæ 
бынатæй худгæ фестади æмæ ныл зæрдæбынæй цинтæ кæны. Ме- 
рет дæр йæ къæхтæ ламаздыхъмæ æриста æмæ нæм йæ синтыл 
хæцгæ талынг къуымæй сындæггай рацыди. 

Зынгхуыст бæллицтæ 
225 
— Ахæм рæстæг йæ куыдзы дæр æддæмæ куы ничи тæры, уæд 
уæ хъæуы сæрмæ цы Хуыцау схаста? — фæрсы нæ хъæлдзæгæй. 
Зæлинæ мæм лæгъстæхуызæй кæсы, ома мæхицæн æхца куы ку- 
рон, уæд аив нæ уыдзæн, æмæ йын не ссыды сæр ды бамбарын 
кæн. Æз, цæмæй райдайон, уый нæ зонын æмæ æнцад лæууын. 
— Цу-ма, Агуындæ, мидæггаг уатæй бандæттæ радав, — йæ 
чызгмæ дзуры Мерет, йæхæдæг стъолы бынæй фынг раласта æмæ 
йыл уæлибæхы кæрстытæ æрæвæрдта. Агуындæ цы ныллæг бан- 
дæттæ рахаста, уыдоныл Зæлинæимæ æрбадтыстæм, фынгæй фæй- 
нæ уæлибæхы карсты систам æмæ сæ сабыргай хæрæм. 
— Зæлинæ, æз та ма дæм Агуындæйы æрвитынмæ хъавыд- 
тæн. Хорз æмæ дæхæдæг ссыдтæ, — дзуры Мерет. Кæд мын мæ 
уавæр базыдта æмæ мын æхца дæтты, зæгъгæ, мæ хойы цæстытæ 
æнахуыр æрттывд фæкодтой. Йæ хæрын фæуагъта æмæ Меретмæ 
кæсы. Нæ фыдыхо фæстæмæ йæ бынатмæ бацыди, базыл йæхи 
бауагъта æмæ та йæ къæхтæ пецмæ сарæзта. Кæд ныл тынг бау- 
зæлыди, уæддæр йæ цæстæнгас мæ зæрдæмæ нæ цæуы. Мæ хои- 
мæ се ’хсæн мæстаг ныхас куы рауайа, уымæй тæрсын æмæ йæ 
разæй фæуыныл архайын, фæлæ мын мæ комдзаг аныхъуыры- 
нæн ницыуал æнтысы. 
— Мерет, цæмæ дæм ссыдыстæм, уый зоныс? — фæрсын æй 
хæргæ-хæрын. 
— Цæмæ? 
— Зæлинæйы скъоламæ фынддæс туманы хъæуы. 
— Æ, дæ бонæй уай, æмæ уыйбæрц æхца кæмæ и? Махæн мæнæ 
фырмæгуырæй нæ сыст æнгузæй ставддæр куы сси. Кæд нын Косер 
Налцыккæй исты капеччытæ сæрвиты, уæд сыл цинæй амæлæм. 
Афтæ йæ ходыгъды хоны. Меретæн йæ лæг куы амарди, æмæ 
æртæ æнахъом сывæллонимæ куы баззади, уæд Косер мой нал 
скодта. Налцыкмæ ацыди æмæ сын уырдыгæй мамæлайы къæбæ- 
ры фаг æхца æрвитын райдыдта. Мах дæр нæ зæрдæ ууыл дард- 
там. Зæлинæмæ адæргæй хæрын дæр нал цæуы. Йæ роцъо лыс- 
тæг зыр-зыр кæны. Йæ цæстытæ мæнæ-мæнæ доны разилдзысты. 
— Директор мæ скъоламæ нал бауадздзæн, — дзуры кæуын- 
хъæлæсæи. — Ныр ма кæмæ бацæуон? 
— Никæмæ дæ хъæуы цæуын. Уый бæсты мæнмæ æрбайхъус, 
æмæ дын æз хорз зонд бацамонон. Залиханы нæ зоныс? 
— Кæй Залиханы? 
— Историйы ахуыргæнæджы. 
— Куыд нæ йæ зонын. 
— Уый мæм цалдæр хатты æрбацыди æмæ мын афтæ зæгъы, 
æнæхъæн скъолайы, дам, Зæлинæйæ фылдæр никæй уарзын. 
— Тæхуды, æхца мын куы раттид. Сæрды колхозы бакусин 
æмæ йын сæ бафидин, — рангæс та и Зæлинæйы цæсгом. 
15 Цомартаты Изæтбсг 

226 
Цомартаты Изæтбег 
— Уый тыххæй мæм не ’рбацыди. 
— Уæдæ. 
— Йæ хистæр фыртæн дæ куры. 
— Кæмæн? 
— Хъæвдынæн. 
— Æмæ уый æрра куы у! 
— Мæсты ма кæ, мæ хæдзар. Уый бæсты бавдæл æмæ дæ цард 
сараз. 
— Иугæр сидзæр дæн, уæд хъуамæ бæттинаг æрраимæ сбæт- 
тон мæ цард? 
— Рынчын уыди, фæлæ сдзæбæх и. 
— Куыд сдзæбæх и? Тæккæ знон дæр ма йæ скъолайы кæрты 
ахуыргæнджытæ бæтгæ куы бакодтой. 
Хъæвдын кардæлвæстæй адæммæ куыд лæбурдта, уый мæхи 
цæстæй федтон. Агуындæ дæр мæ фарсмæ лæууыди, афтæмæй йæ 
мадæн ницы дзуры. Хъæуы уымæй æррадæр лæппу нæй. Куы 
сызнæт вæййы, уæд æй хистæртæ сбæттынц æмæ йæ йæ хæдзар- 
мæ аласынц. Йæ мады хатыр ын кæнынц, æндæр æй ныммарик- 
кой. Æмæ уыцы зондцухæн мæ фыдыхо йе ’фсымæры чызджы 
дæтты. Цы зæрдæйæ, цымæ? 
— Залихан дæ йæ фыртæн æфхæрын нæ бауадздзæн. Йæхи 
чызгау дæ рæвдаудзæн, — фæлмæнхъæлæсæй дзуры Мерет. 
— Уый мын куы амæла, уæд та цы фæуыдзынæн? — фæрсы 
йæ Зæлинæ. 
— Уæдмæ Хъæвдын æрсабыр уыдзæн, йæхи æрæмбардзæн. 
— Раст-ма зæгъ, Мерет, уыцы æррайæн Агуындæйы раттис? 
Мерет ахæм æргом фарстмæ æнхъæлмæ нæ касти æмæ джи- 
хæй аззади. 
— Нæ раттис, нæ, мæ буц фыдыхо, уымæн æмæ дын адджын 
у, æз та дын æцæгæлон дæн. Æлгъитгæ дæ нæ кæнын, æнæуи дæр 
æлгъыстæй фыддæр дæ, фæлæ дын Хуыцау æгъгъæд фæуæд, — 
сабырæй загъта Зæлинæ, йе ’рдæгхæрд уæлибæхы карст фынгыл 
æрæвæрдта, сыстад æмæ ацыди. 
— Хорз ма ракæ æмæ фыд ма ссарай. Æз та — дæуæй æвзæр- 
дæр, дæуыл чи тыхсы. Мæ файнусты къухы, зæгъын, уыдзынæ 
æмæ йæм исты цард фендзынæ, — уайдзæфгæнæгау йæ фæдыл 
дзуры Мерет. Мæхиуыл схæцыдтæн æмæ æнкъардæй кæртмæ ахыз- 
тæн. Уынгæй мæм хъуысы мæ хойы кæуын. Хуыцау ис, цымæ? 
Æз æй никуы федтон, фæлæ кæд æцæгдæр ис, уæд мæ ныртæккæ 
ф&нды йæ цæстытæм бакæсын æмæ иу хъуыддаг бамбарын — Зæ- 
линæйы хуызæн мæгуыр чызгæй фынддæс туманы чи домы, уыцы 
адæм капеччы йаргъ куынæ сты, уæд сæ дунемæ цæмæ рауагъта? 

Зынгхуыст бæллицтæ 
227 
* * * 
Кæдæй-уæдæй махыл дæр æвæджиауы хорздзинад æрцыди. 
Æппындæр æм æнхъæлмæ нæ кастыстæм. Искуы ма нæ риуты 
дзаг сулæфдзыстæм, уый нæ нал уырныдта. Нæ уæззау æфсон- 
дзыл сахуыр стæм æмæ йæ æлгъыст галтау нæ дурæфхæлд бæр- 
зæйтыл хастам. Алчидæр нæ бæллыди йæ хъизæмæрттæй фервæ- 
зынмæ, алчидæр нæ Хуыцаумæ куывта, цæмæй йын йæ кæуинаг 
уавæр бамбара æмæ йын баххуыс кæна, фæлæ не сфæлдисæг ба- 
къуырма и, йæхи ницыуынæг скодта. Æмæ ныр... О Хуыцау, кæд- 
дæр-никæд махмæ дæр де ’ргом раздæхтай, æмæ дын æртæйæ 
дæр зæгъæм бузныг. Æгайтма дæ дæ мæгуыр сидзæртæм равдæл- 
ди æмæ сæ се ’гъатыр фыдыусы дзæмбытæй скъахтаи. Кæд нырма 
Кæлимæт нæхимæ и, уæддæр дзы а дыууæ боны фервæздзыстæм 
æмæ та æнæмæтæй æрцæрдзыстæм. Нæ фæлмæст зæрдæты нын 
цы хæрамдзинад бауагъта, уый тагъд рæстæджы нал ссыгъдæг 
уыдзæн, бирæ азты ма нæ тухæнæй фæмардзæн, фæлæ та уымæн 
дæр бабыхсдзыстæм. Ныртæккæ нын сæйрагдæр у нæ иблисы ин- 
гæны фенын. О, о, ингæны! Æрмæстдæр уæд æрсабыр уыдзысты 
нæ зæрдæтæ, æрмæстдæр нæ уæд батавдзæни хур. Уыцы æхсыз- 
гон сахатмæ та бирæ нал и. Кæлимæт сулæ-мулæ кæны йæ хуыс- 
сæны. Рæстæгæй-рæстæгмæ йæ цæнгтæ ныхъхъандзал вæййынц. 
Дохтыр йæ удæй арт цæгъды æмæ йæ мæлын нæ уадзы. Мах ын 
йæ мæлæтмæ нæ былыцъæрттæ хæрæм, уый та йæ цардмæ здахы. 
Йæ риу æмæ йын йæ цæнгтæ æууæрды, уколтæ йын кæны. Ныр- 
тæккæ мын зæххыл нæ дохтырæй æнаддæр адæймаг нæй. Мæ бон 
ыл куы цæуид, уæд æй йæ къабазæй уынгмæ ныззыввытт ласин. 
Раст нæ дæн, уый æмбарын, фæлæ мæхиуыл мæ бон нæ цæуы. 
Цыппæрдæс азы дæр мыл нæма сæххæст и, афтæмæй мæ царды 
стырдæр нысан у адæймаджы мæлæт фенын. Мæ риуы уарзондзи- 
надæй æнæуынондзинад фылдæр кæй ис, уый мæ удхарæй мары, 
мæ цæсгомы цъæрттæ мын судзы. Афтæ мæм кæсы, цыма, нæ 
хæдзары цы адæм æрæмбырд и, уыдон се ’ппæт дæр мæ зæрдæйы 
уаг æмбарынц æмæ мын сæхинымæр карз тæрхон хæссынц. Мæхи 
кæртмæ айстон, Зæлинæ æмæ Тугъанæн дæр, æвæццæгæн, сæ 
зæрдæ сæхиуыл худы æмæ уазалы лæууынц. Нæ, сæхи æфхæрын 
сæ фæсонæрхæджы дæр нæй. Уый нæ, фæлæ ма Зæлинæ Тугъа- 
нæн арфæтæ дæр кæны: 
— Дæ цæрæнбон бирæ, æгайтма йын йæ къухтæ скарстай. 
Мæ хо ме ’фсымæрмæ фыццаг хатт сдзырдта ахæм фæлмæн 
хъæлæсы уагæй, уымæн æмæ нæ ирвæзынгæнæг уый у. Цыма 
æппындæр ницы фыдбылыз сарæзта, уыйау мæ фарсмæ лæууы 
æмæ йæ амæттаджы мæлæтмæ æнхъæлмæ кæсы. Йæ цæст дæр нæ 
ныкъулы. Уæгъуырсыдз, æвæццæгæн, ахæмтæй фæзæгъынц. 

228 
Цомартаты Изæтбег 
— Йæхи аххос уыди. Мæ фæрæты бынмæ сæ цы бахаста? — 
æнæмæтæй дзуры Зæлинæйы ’рдæм. 
— Тæхуды, куы амæлид. Дохтыр ыл мæлæты тынг архайы. 
— Ницы йын баххуыс кæндзæн: дыууæ æнгуылдзы дæр сæ 
тæккæ рæбыныл атахтысты. 
— Дохтырты бон бирæ у... 
— Нæ зонын, мæ хъустæн æппындæр ницы амал арынц... —мæ 
ныхас сæм баппæрстон æмæ ме ’ргом тыргъы дуары ’рдæм аздæх- 
тон. Бесæгъуыр дзы кæугæйæ рахызти. 
— Уымæй ницыуал пайда и, — дзуры зырзыргæнгæ хъæлæсæй. 
—Æ-æ, мæ мæгуыр хæрæфырт, нырма дын мæлынæн раджы уыди, 
бæргæ, фæлæ цы нæ бон у? Хуыцауы ныхмæ тохгæнæн нæй... 
Тугъан йæ цин бамбæхсын нæ фæразы. Бесæгъуыр ын йæ 
уавæр куы бамбара æмæ йыл йæ маст куы акала, уымæй тæрсын 
æмæ йæ йæ къабазæй иуварс ласын, фæлæ уый нæ комы. Афтæ 
мæм кæсы, цыма нæ фыдыусы æнгуылдзтæ фæрæтæй æнæнхъæ- 
лæджы не ’ркъуырдта. Тынг мæсты йæм уыди æмæ, чи зоны... 
Нæ, нæ, цыфæндыйæ дæр йæ зæрдæ ахæм æбуалгъ ми бакæнын 
нæ бакуымдтаид. Мæ мадызæнæг æгъатыр кæй у, ууыл æууæндын 
мæ нæ фæнды æмæ йыл мæхинымæр къæм абадын нæ уадзын. 
Куы смæсты уа, уæд йæ Хуыцауыхайыл дæр кæй нæ бацауæрд- 
дзæн, уый зонын, фæлæ уæддæр... 
Баба кæртмæ æнкъардæй æрхызти æмæ Бесæгъуыры цурмæ 
бацыди. Фæстаг рæстæджы зынгæ фæгуыбырдæр и, æмæ та мæ 
зæрдæмæ тæригъæд бахъуызыди. Фæлæ дзы бирæ нæ бафæстиат. 
Йæ чызгæн ахуыры тыххæй æхца раттыны бæсты арахъхъ чи 
’лхæны, уый тæригъæды аккаг нæу! Уый хъæддаг сырд у, æмæ 
йæ дунейæ цас тагъддæр ахицæн уа, уыйас — хуыздæр! Дæлдзæх 
фæуæд йæхæдæг дæр æмæ йæ ус дæр! Мæ цæстытыл уайы, знон 
мын мæ къухы æхца куыд нытътъыста æмæ мæ æртæлитруат бало- 
нимæ арахъмæ куыд арвыста, уый. Куыддæр Зæлинæимæ Мере- 
тæй æрцыдыстæм, афтæ мæм йæхимæ басидти æмæ мæ цыма мæс- 
тæй мардта, уыйау мæ цуры йæ чыссæ байгом кодта. Сырх туман- 
тæ дзы куынæ федтаин, уæд мын ныр уыйбæрц зын нæ уаид. Хуы- 
цау ис, æвæццæгæн, æндæр Кæлимæты уыцы сахат фыдджинаг 
хойыныл цы бафтыдта? Æмæ ма йæ йæхæдæг куы хостаид, уæд- 
дæр — гъа, фæлæ йæ фæрæт Тугъанмæ цæмæ радта^ кæд ын йæ 
хъысмæт карз тæрхон нæ рахаста, уæд? Раст уæвгæиæ нæ Кæли- 
мæт ингæнмæ тæры, æмæ йын не сфæлдисæг йæ налат ми нæ бары. 
— Хъæргæнæг æрвитын кæмæ хъæудзæн, уыдоныл рагацау 
нЬмхыгъд саразæм, — хъуысы мæм Бесæгъуыры хъæлæс. Раздæ- 
рау ын зыр-зыр нал кæны. Дисы мæ æфтауы, куыд æнæмæтхуы- 
зæй дзуры, уый. Чысыл раздæр ставд цæссыгæй куыдта, ныр йæ 
хæрæфырты хъуыддаг лыггондыл банымадта æмæ æрсабыр и. 

Зынгхуыст бæллицтæ 
229 
— Гал æмæ дæ арахъхъ æлхæнын бахъæудзæн, — цыма йæ цы 
кæнын хъæуы, уый баба йæхæдæг нæ зоны, уыйау ын амоны 
Бесæгъуыр. Дохтыр кæртмæ рацыди æмæ бабамæ дзуры: 
— Хъасболат, дæ хæрзæггурæггаг — мæн, дæ ус фервæзти. 
Иу-цалдæр боны йæм ма бавнал, стæй йæ цасфæнды дæр рæвдау. 
Нæ дохтыр сылгоймаг у, фæлæ йæм сылгоймаджы миниу- 
джытæй æппындæр ницы и. Гуымиры, æнæхсæст, æнæгъдау, фыд- 
дзых. Адæмы цур лæгæн цынæ зæгъдзæн, ахæм нæй,.уæддæр æм 
ничи хæрам кæны. 
— О, гъер мæ тæккæ рæвдаугæйæ дæн, — йæхиуыл былысчъи- 
лæй худы баба. 
— Мæ хæрæфырт фервæзти! Залдуз, дæуæн аргъ нæй, аргъ! 
Уæллæй, Хуыцауыстæн! — фырцинæй хæрдмæ хауы Бесæгъуыр. — 
Æз дын зæгъын, Хъасболат, уый тыххæй фæйнæ сыкъайæ Хуы- 
цауы ном ссарын æмбæлы! 
Цыма ныл æвирхъау бæллæх æрцыди, уыйау мæрдджынты 
лæуд кæнæм æртæйæ æмæ кæрæдзимæ фæрсæгау кæсæм. Хуыцау 
та ныл ацы хатт дæр гадзрахатæй рацыди, æмæ йæ нæхинымæр 
цыфыддæр ныхæстæй æлгъитæм. 
* * * 
Уæззау къахдзæфтæгæнгæйæ цæуæм даргъ æнæуд фæндагыл. 
Йæ нарæг кæрон сау æндахы фæдзæлау дард кæмдæр ныллæг мыла- 
зон арвы сныхсти, æмæ йæм цас тынгдæр тырнæм, уыйас нæ цырд- 
дæр лидзы. Афтæ мæм кæсы, цыма нæ мæстæй мары, цыма нæ йæ 
фæдыл сæрсæфæн былмæ сайы æмæ нæ фæстæмæ нал рауадздзæн. 
Дзæвгар рæстæг тыгъд быдыры æнæсæрфат хъеллау фæкæндзыстæм, 
стæй æнæбæрæгæй фесæфдзыстæм. Иуы дзыхæй дæр нæ хъыпп- 
сыпп нæ хауы. Уæвгæ, фыртыхстæй нæхи цы фæкæнæм, уый куы- 
нæ зонæм, уæд цæуыл хъуамæ дзурæм? Не ’лгъыст хъысмæтыл? 
Кæлимæт нæм ингæны къæсæрæй фæстæмæ кæй раздæхти æмæ нын 
нæ мæгуыр удтæй кæй хъазы, ууыл æви, Зæлинæйы зæфцы фыдæй 
скъолайæ кæй ратардтой, æмæ йæхи кæуынæй кæй мары, ууыл? Нæ 
тызмæг фыдыл æви нæ ницæйаг цардыл? Адæмы раст фæндагыл 
саразын чи нæ фæразы æмæ сæ сæхи бар чи ауагъта, уыцы стыр 
Хуыцауыл æви, дуне æддæг-мидæг чи ауайын кодта, уыцы цæст- 
фæлдахæг дæлимоныл? Уыдонæй нæ хъуыдытæ кæй тыххæй нæ 
загътам, ахæм нал баззади. Кæрæдзи ныхæстæй хъыг дæр ма сис- 
тæм æмæ гобитау нæ дзыхтыл хæцæм. Нæ хъысмæт нын цы удма- 
рæн ныв скарста, цыма ууыл разы стæм, уыйау рухс дунемæ куыд- 
фæндыйæ кæсæм. Нæ лæмæгъ уæхсчытыл — фæйнæ путы нартхор. 
Хъуамæ сæ куыройы æрыссæм æмæ сæ изæры нæхимæ схæссæм. 
Йæ зæгъын æнцон у, фæлæ йæ саразынæн бирæ хъарутæ хъæуы. 

230 
Цомартаты Изæтбег 
Мæ голлаг райдианы мæлæты æнцонæй хастон. Æнхъæл уыдтæн, 
дыууæрдæм дæр мæ сæпп-сæппæй нæ банцайдзынæн, мæ хæссинаг 
æнæхъæн ссæдз километры æнцонæй скъæфдзынæн, фæлæ фæрæ- 
дыдтæн. Хъæуы кæронæй нырма æрæджы рахызтæн, афтæмæй мæ 
лæф-лæф ссыди. Мæ нартхор цыма æртæ хатты фæуæззаудæр и, 
уыйау мæ зæхмæ æлвасы. Мæ иу уæхск мын куы ’рцæйтоны, уæд 
æй иннæмæ аивын æмæ мæ хистæрты фæдыл атындзын. 
Арв мигътæй байдзаг и, æмæ хуры цæст никуыцæй зыны. Кæцы 
ран и, уый бæрæг нæу, æмæ рæстæг зын раиртасæн у. Зонын та 
йæ æнæмæнг хъæуы, науæд ныл быдыры банафон уыдзæни. Уæв- 
гæ нын уымæй тас нæма у, уымæн æмæ нырма бон разæй и. 
— Нæ фæллад суадзæм. Исты ныл куы ’рцæуа, уæд нæ фыды- 
ус йæхи амардзæн, — хъуысы мæм Тугъаны хъазæн ныхас. Бæл- 
вырд мын фенцондæр и æмæ йæм ме ’ргом аздæхтон. Йæ голлаг 
зæхмæ æрæппæрста æмæ йыл æрбадти. 
— Мард бафæразæд, — Кæлимæты зæрдæбынæй æлгъиты Зæ- 
линæ. Сæ дыууæйæн дæр сæ цæсгæмттæ афтæ фæлмæстхуыз сты, 
æмæ тæригъæд йеддæмæ ницы æнкъарæнтæ гуырын кæнынц адæй- 
маджы зæрдæйы. 
— Цымæ кæдмæ удхар кæндзыстæм? — фæрсы нæ Зæлинæ. 
— Цалынмæ нæ амæлæм, уæдмæ, — дзуапп ын дæттын æз. 
— Рæвдздæр куы ’рцæуид уыцы рæстæг. Æппындæр мæ цæ- 
рын нал фæнды, — кæуынхъæлæсæй дзуры Зæлинæ. Йæ нартхо- 
рæй йын мæ голладжы ныккæнин, фæлæ йæ куынæ афæразон, 
уымæй тæрсын. Ехх, цымæ кæд сдомбай уыдзынæн? Гъер æртæ 
голладжы дæр ма фелвас æмæ сæ куыроймæ ма ныддав. Мæ лыс- 
тæг къæбутæй мын цыма исчи чъепсытæ срæдывта, уыйау дуды. 
Дæрзæг голлаг æй ныххафта, æмæ бавнæлд нал уарзы. 
— Æз мæлыныл разы нæ дæн. Хъуамæ уал мæ уарзон фыды 
амарон, стæй фендзыстæм... — хъуысы мæм Тугъаны хъæлæс. Уыцы 
ныхæстæ ма дзы цалдæр хатты схаудтой, фæлæ сæм мæ хъус не 
’рдардтон. Лæг мæстыйæ цынæ зæгъдзæн? Уый — мæстыйæ, фæлæ 
ныр мæсты нæу, æмæ мæ зæрдæйы гуыпп-гуыпп цæуы. Æцæгæй 
дæр æй бабайы амарын фæнды, æндæр афтæ сабырæй нæ дзурид. 
Иугæр йæ размæ ахæм хæс сæвæрдта, уæд бабайыл нæ, фæлæ йæ 
Хуыцауыл дæр нал бацауæрддзæн, уымæн æмæ райсомыл нæ хъуы- 
ды кæны. Йæ фыдзонд мын æнæзонгæ нæу, фæлæ мæ уæддæр 
кæронмæ нæ уырны. Ау, цыфæнды æвзæр фыдмæ дæр къух си- 
сæн куыд и? Тæхуды, баба не ссыдмæ йæхигъдауæй куы амæлид, 
Тугъаны æбуалгъ ми кæнын куыд нæ бахъæуа. Зæлинæ уæнтæхъи- 
лæй бады æмæ кæдæмдæр кæуындзастæй кæсы. Тугъаны ныхæс- 
тæм кæнæ йæ хъус не ’рдардта, кæнæ семæ разы у. Афтæ æнхъæл 
дæн, цыма йын йе ’фсымæр йæ фыды куы амарид, уæд йæ цæст 

Зынгхуыст бæллицтæ 
231 
дæр нæ фæныкъулид. Æниу ыл мæ зæрдæ цы худы? Мæхæдæг 
хуыздæр уавæры дæн? Фыдцæрдтытæй нæ зæрдæтæ сдæрзæг сты, 
æмæ сæм æппындæр ницыуал хъары. Æвæццæгæн, æнæхъæн би- 
нонтæй дæр рынчын стæм. Кæд адæм се ’ппæт дæр сты рынчын? 
Нæ хъæумæ стæм хатт горæтæй дзул куы ’рласынц, уæд сæм чы- 
сылæй, стырæй кæрæдзи сæртыл хауын райдайынц. Сæхи афтæ 
фæдарынц, цыма сæ дунейыл хæринаджы хъæстæ никуы фесты, 
цыма дзул сæ къухы куынæ бафта, уæд сæ удтæ схаудзысты. Æх- 
сæвæй, бонæй быдыры дæ уыргтæ хой, æмæ дæ хидвæллойæ дæ 
гуыбын бафсадын ма фæраз. Кæд ма исты æмбарын, уæд уый 
раст нæу. Адæм цы бахæрой, уый нæй, сæ уæлæ цы скæной, уый 
нæй. Цигайнаг мæгуыргуртыл дæр ма махæй хуыздæр дзаумæттæ 
вæййы. Нæ хæррæгътæм кæсгæиæ адæймаджы зæрдæ уынгæг 
кæны. Мах Тугъанимæ лæппутæ стæм æмæ дзаумæттыл тынг нæ 
тыхсæм, фæлæ Зæлинæйыл мæгуыры бон и. Чындздзон чызг йæ 
буар цæмæй бамбæрза, уый ма уæд. 
— Дæлæ кæнæм, уæлæ кæнæм, уæддæр нын æнæ цæугæ нæй, — 
æнкъардæй дзуры Тугъан. Йæ голлаг та йе ’ккоймæ систа æмæ 
куыройы ’рдæм сабыргай фæцæуы. Æз мæ хойы голлагмæ бавнæлд- 
тон æмæ æнхъæлмæ кæсын, кæд ыл схæцдзæн, уымæ. Хуымæтæ- 
джы бузныг мæ фæци. Йæ рæвдаугæ цæстæнгас мæ иннæрдæм хизы. 
Æвæццæгæн, ныртæккæ кæлæнгæнæг куы фестид, уæд мæнæй стыр- 
дæр хорздзинад никæмæн саразид. Гыцци æмæ бабайæ Зæлинæйы 
хуызæн фæлмæнзæрдæ чызг куыд райгуырди, цымæ? Æрдз диссаг 
у, æвæдза. Æз кæй нæма ’мбарын, ахæм миниуджытæ иæм бирæ 
и. Мæнæн æхсызгон у, мæ хо мын ме ’ххуысыл кæй æрвæссы, 
уый. Йæ хæссинагыл ын схæцыдтæн, стæй мæ нартхор ме уæхск- 
мæ систон æмæ та сæ фæдыл гуыбырæй араст дæн. Фæндаджы 
фæйнæфарс — хуымгонд зæххытæ. Ранæй-рæтты дзы æрдæгсыгъд 
нартхоры кæрддзæмтæ сæ сæртæ сдардтой æмæ сæ алыварсмæ æр- 
хуымæй кæсынц, цыма сæ басудзæджы æлгъитынц. Кæй зæрдæ 
сыл бакуымдта, цымæ, арт бандзарын? Уыцы фыдгæнæг сыл спич- 
кæ куы дардта, уæд йæ цæстытæ цæуыннæ басыгъдысты? Уæдæ ма 
йæхи хуымтæ уаиккой, цымæ сæ фæстаг гагайы онг йæ рæбыны 
нæ бафснайдтаид. Дзæгъæлы нæ фæзæгъынц: «Æхсæны хуым — 
дурæппарæн». Иугæр анауылийæн æнæ афæлдахгæ нæ уыди, уæд 
æй æнæмæнг судзын хъуыди? Мæгуыр адæмы йæм бауадз, æмæ 
нартхæрттæ сæхицæн æруидзой. Цæттæ фæллой зæфцы фыдæй 
фесæфæд. Афтæ мæм кæсы, цыма нартхæрттæ нæ, фæлæ æнахъом 
сабитæ сты æмæ мæм сæ гыццыл къухтæ ивазынц. Фæнды мæ мæ 
голлаг зæххыл æрæвæрын æмæ уыдонмæ базгъорын, фæлæ фæсте 
баззайынæй тæрсын æмæ размæ тындзын. Мæ сагъæстæй мæхи 
атоныныл архайын, фæлæ мæ бон нæу. Иу хъуыды мæ сæры ныф- 
фидар и æмæ мæ удхарæй мары. Адæмы чи нæ уарзы, уыдон сæ 

232 
Цомартаты Иэæтбег 
сæргъы цæмæ лæууынц? Колхозы сæрдар йæ дæлбар адæмæй йе 
сæфт уыны, семæ ахæм хъæлæсы уагæй фæдзуры, цыма йæ ца- 
гъайрæгтæ сты, æмæ йæ куы бафæнда, уæд сæ йæ къæхты бын 
уаллæттау ныссæнддзæни. Иннæ ахæм — Сæрæби. Æмæ ма уыдон — 
гъа, фæлæ Бечыр хъалонисæг йеддæмæ ницы у, афтæмæй уый дæр 
адæмыл уæлæхох кæны. 
— Сымахæн бар — уæхи, æз мæ фæллад уадзын, — дзуры 
Тугъан. Йæ голлаг та зæхмæ æрæппæрста. Йæ зæнгтæ фæдыдагъ 
сты, æмæ нартхорыл æрхаудта. 
— Ахæм дард фæндагыл дзæгъæлы рацыдыстæм. Нæ бон ницы 
у, афтæмæй нæхицæй тыхлæгтæ аразæм. Афонмæ нæ сыхæгты 
æрмгуыройæ иу пут æрыссадтаиккам, — йæ фындзы бын хъуыр- 
хъуыр кæны Зæлинæ. Йæ ныхас цас раст у, нæ зонын. Уыцы 
æрмгуыройæ дæр сфæлмæцыдыстæм. Нæхион гыццыл æфсæйнаг 
хæтæлæй конд у, æмæ дзы адæймагæн æппындæр ницы ’нтысы, 
стæй лæхурæг кæны. Нæ сыхæгты æрмгуырой стыр бæргæ у, фæлæ 
уымæй дæр цæнгтæ бастайынц. Айфыццаг дзы арахъхъытæн зад 
ссадтам, æмæ хъилæй нæ армытъæпæнтæ схаудтой. Ссын дзы куы 
райдайай, уæд адæймагмæ афтæ фæкæсы, цыма тымбыл тъæпæн 
дур йæхæдæг зилы, фæлæ куыдфæстæмæ буар къахæй сæрмæ рис- 
сын райдайы. Стæй йын Кæлимæт йе ссадыл не ’рвæссы æмæ та нæ 
донгуыроймæ рарвиты. Сæйраг хæдзардарджытæ мах систæм. Ку- 
сынмæ — разæй, хæрынмæ — фæсте. Бабайы зæрдæйы уаг хорз 
æмбарын æмæ йыл нæ дис кæнын. Æппындæр нæ нæ уарзы æмæ 
ныл нæ ауæрды. Æвæццæгæн, быдыры цавддуртæ куы фестиккам, 
уæддæр ныл нæ батыхсид, йæ зæрдæйы уидæгтæй иу дæр нæ баз- 
мæлид, йæ цæстытæ нæ бауымæл уаиккой. Æмæ дзы уарзондзинад 
домгæ дæр нæ кæнын. Мæн дзы хъæуы æрмæстдæр адæймаджы 
æфсарм. Колхозы хыгъдхæссæгæй кусы. Замманай æдуæрдон бæх 
æм и, æмæ нæм æй сихормæ авæрæд. Мах Тугъанимæ нæ нартхо- 
ры тæпп куыроймæ ныддавиккам æмæ йæ фæстæмæ æмбойны сда- 
виккам, фæлæ нын уыцы æнцойдзинад йæ цæст нæ уарзы. Нæй — 
дурæй хъæбæрдæр. Хъуамæ тухæнæй мæлæм. Колхозы хайуан ын 
йæ цотæй зынаргъдæр кæй у, уый мын мæ хъару уæлдай тынгдæр 
сæтты. Æмæ ма мæ хо æмæ ме ’фсымæры тыхстхуыз цæсгæмттæ 
куынæ уынин, уæд мæ зындзинæдтæн быхсин, фæлæ мæ сæ кæ- 
уындзаст цæстытæ мæ астæуыл дыууæ дихы кæнынц. Мæ риу æгæ- 
рон маст æмæ хæрамдзинадæй дымсы æмæ мын мæ сæрмæ æвронг 
хъуыды нæ уадзы. Мæ удыхъæд афтæ арæзт у, æмæ, зылын хъуыд- 
даг куы уынон, уæд хорздзинад мæ зæрдæмæ фæндаг нал ссар- 
дзæн, уайтагъд ыл йæ дуæрттæ æрæхгæндзæн æмæ йæ мидæмæ нал 
бауадздзæн. Зылын хъуыддæгтæ та æгæр арæх сты. Уымæ гæсгæ 
мæм цард æдзухдæр зыны саумылазонæй, тыхст æмæ уырыдæй. 

Зынгхуыст бæллицтæ 
233 
Мæ размæ стыр нысан куы уаид, уæд æм мæ ных саразин æмæ 
царды уæз ме уæхсчытыл уыйбæрц не ’нкъарин, фæлæ мæ цæст сау 
арв йеддæмæ ницы ахсы, æмæ сæргуыбырæй цæуын куырмæджы. 
Мæ хæссинаг сисын æмæ æвæндонæй араст вæййын. Куы бафæл- 
лайын, уæд æй æрæвæрын, сбадын ыл, стæй та йæ хъæрзгæ-нæтгæ 
сисын æмæ та мæ райгуырæн бон æлгъитгæйæ къæдзтæ-мæдзтæй 
размæ атындзын. Хъæмпы цъынамæ ныххæццæ дæн. Сатæгсау 
хуымгонд зæххы астæу бур-бурид дары æмæ мæм æдзæмæй йæхимæ 
сиды. Ехх, ныр уый ,сæрыл дæхи уæлгоммæ ауадз! Бауаин æм, 
фæлæ мæ Зæлинæ æмæ Тугъан æгæр адард сты. Баййафын сæ 
хъæуы, науæд ме ’рхæндæг хъуыдытæй мæ хъару бынтондæр асæт- 
дзæн. Цыфæндыйæ дæр хион ныфсы хос у. Мæхи сæм æппарын, 
фæлæ не ’хсæн цы дæрддзæг и, уый даргъæй-даргъдæр кæны. Дис- 
саг, куыроймæ мæнæй бирæ хæстæгдæр сты, афтæмæй ма сын тæ- 
ригъæд дæр кæнын. Цы зæрдæ мын и, Хуыцауы хатырæй? Раст 
æй дæ риуæй стон æмæ йæ цъыфмæ аппар. Фырфæлладæй ме 
уæнгтæ сисын нал фæразын, цыма мæ исчи къахæй сæрмæ хъилæй 
фæхоста, уыйау ныллæхъир дæн, уæддæр ма мæм, царды æрмæст- 
дæр хъыгдарыны хос чи у, ахæм æнкъарæнтæ æвзæры. «Æгъатыр 
дæн æви тæригъæдгæнаг?» — фæрсын мæхи, фæлæ мæ фарстæн 
дзуапп раттын нæ фæразын, уымæн æмæ мæ зæрдæ дыууæ хайæ 
конд у. Иу — хæрамдзинадæй, иннæ — уарзондзинадæй. Мæсты 
кæмæ дæн, уыдон ныртæккæ гагадзагъд бакæнин. Мæхи хуызæн 
æвæрæз чи у, уыдонæн та мæ уд раттин. Дæлдзæх фæуæнт мæ 
ницæйаг хъуыдытæ! Мæ туг мын бацъырдтой. Ныридæгæн мæ афтæ 
кæм тухæнæй марынц, уым ма мын фæстæдæр та цы фенын кæн- 
дзысты? Ингæнмæ мæ батæрдзысты, æндæр цы. Хорз, æмæ куы- 
роймæ ныххæццæ дæн. Цæст цы уыны, сæрымагъз дæр уымæ здæ- 
хы. Фæйнæджытæй арæзт нукыл цæссыджы хуызæн сыгъдæг дон 
уырдыгмæ згъоры, егъау цалхы фæрчытыл йæхи цæвы æмæ йæ 
хъыррыстытæгæнгæ зилын кæны. Афтæ зыны, цыма йæ йæ бына- 
тæй фезмæлын дæр нæ фæнды, фæлæ йæ тыхгæнæджы ныхмæ 
хæцын нæ фæразы æмæ йæ фыртыхстæй хъæрзы. Мæ голлаг зæх- 
хыл æрæвæрдтон æмæ, цалхы бын дон æхсырау фынккалгæ куыд 
фыцы, уымæ æдзынæг кæсын. Куырой саразыны хъуыды фыццаг 
хатт кæмæ æрцыди, цымæ? Хæрзаг зондджын лæг уыди — цал 
адæймаджы баивта. Æдзухдæр кæрты бирæ адæм вæййы. Чи — 
хæрæгыл, чи — бæхыл, чи — галыл, фæлæ дзы ацы хатт цъиуызмæ- 
лæг дæр нæй. Æз та мæ зæрдæ уыдоныл дардтон. Æнхъæл уыдтæн, 
исчи мын ме ссад йæ уæрдоны баппардзæн æмæ ма мын мæхи дæр 
хъæумæ сласдзæн. Дæлиауæй ныуулæфыдтæн æмæ мæ нартхор къа- 
хæй скъуырдтон. Донмæ йæ ныззыгъгъуытт кæ раст. Исчи мын 
цыма йæ домбай къухтæй ме уæнгтæ ныллæмæрста, уыйау рис- 

234 
Цомартаты Изæтбег 
сынц. Мæ голлаг мæ цæстысындз фестад. Ам æй куы ныууадзин 
æмæ искуыдæм куы алидзин, уый мæ бæргæ фæнды, фæлæ кæ- 
дæм? Уарзон хæларау æй мæ хъæбысмæ систон æмæ йæ уирагду- 
рæй амад хæдзармæ бахастон. Зæлинæ æмæ Тугъан цыма сæ гол- 
джытæн алидзынæй тæрсынц, уыйау сæ сæ къæхты æхсæн дарынц 
æмæ зæронд лæгмæ æнхъæлмæ кæсынц, фæлæ уый уæлоз схызти 
æмæ стыр кæхцы мидæг нартхоримæ цыдæртæ архайы æмæ сæ 
хъуыды дæр нæ кæны. Куыройы стыр фыд гуыр-гуыргæнгæ зилы, 
æмæ ссад асыкмæ згъоры. Дымгæ цыма мидæмæ мит фæхаста, 
уыйау бæстæ урс-урсид дары. Суанг ма куыройгæсы бæзджын æрф- 
гуытæ дæр сурс сты. Асинтыл сабыргай æрхызти, ссадмæ йæ къух 
бадардта, йæ уырзтæй йæ басгæрста, стæй нæм йе ’ргом раздæхта. 
— Уе ’ккойы та сæ æрхастат? — фæрсы нæ мæстыхуызæй. 
— О, — дзуапп ын дæтты Зæлинæ. 
— Замманай лæппу куы уыди Хъасболат, уæд ыл цы ’рцыди? 
Кæд йæ коммæ нæ кæсут. 
— Ма бакæс æмæ дæ хæдзар сарæзтай, — æнкъардæй дзуры 
Тугъан. — Иухатт мæ зыбыты дзæгъæлы йæ дыууæхстонæй куы 
фæцæймардта. 
— Цæй тыххæй? 
— Йæ ус мыл æй сардыдта. 
— Хорз, æмæ адæмæй дард дæн æмæ сын се ’взæрдзинæдтæ 
нæ уынын. 
Иу тыппыртæ ныллæг сылгоймаг къæсæрæй йæ халас сæр 
æрбадардта æмæ хъæрæй дзуры: 
— Уæртæ лæг, дæхи сыдæй марыс æви?! 
— Æххормаг не стут? — фæрсы нæ куыройгæс. 
— Нагъ. Нæхицæй куы цыдыстæм, уæд бахордтам, — сайы йæ 
Зæлинæ, фæлæ йыл уый не ’ууæнды. 
— Цомут æмæ нæхимæ истæмæйты фæкæсæм. 
— Бузныг, мах æфсæст стæм. 
— Фыдцæрдтытæй? — æнкъардæй йæ мидбылты худы куыройгæс. 
Зæлинæйы цæсгом сырххъулон афæлдæхт, æмæ иуварс азыл- 
ди. Лæг мæм йæ цæст æрныкъуылдта, мæ фæстæ рацу, зæгъгæ, 
æмæ кæртмæ ахызти. Цы фæлмæн адæймаг у. Ехх, ахæм фыд 
дын ма уæд! Мæ уд дæр ын нæ бавгъау кæнин. Фынджы уæлхъус 
куы ’рбадтыстæм, уæд лæг йæ усмæ дзуры: 
— Мæнæ мын ацы лæппу æрдæбон цы загъта, уый зоныс? 
— Цы? 
— Хъасболат, дам, мæ иухатт йæ дыууæхстонæй фæцæймардта. 
1 — Дæ фырттæ дын хъуамæ дæ фæдыл къæрта хæссиккой, уыдон 
та дæ алы рæттæм фæлыгъдысты. 
— Гъер æй бамбар, цоты куыд хъомыл кæнын хъæуы, уый. 

Зынгхуыст бæллицтæ 
235 
Фынгыл — хæнкъæл, тæвд кæрдзын, хъæбæр цыхт æмæ бул- 
чъытæ. Æвæццæгæн, куы райгуырдтæн, уæдæй фæстæмæ ахæм æх- 
сызгонæй никуы ницы бахордтон. Куыройгæс немæ иучысыл абад- 
ти, цыма, фырæфсæрмæй цы фæуа, уый нæ зоны, уыйау йæ дзых- 
мæ цалдæр комдзаджы схаста æмæ сыстади. Зæлинæ дæр йæхиуыл 
схæцыди, фæлæ йын куыройгæс йе уæхскмæ аивæй бавнæлдта. 
— Бадут, бадут, мæнмæ ма кæсут. Æз зæронд лæг дæн, сымах 
та нырма уæ тæккæ рæзгæйæ стут... 
— Ахæрут, мæ къонатæ, æфсæрмы ма кæнут, — дзуры нæм 
сылгоймаг. 
— Цалынмæ уæхи æфсадат, уæдмæ уын æз уæ голджыты ссад 
ныккæндзынæн, уæхимæ рухсæй куыд ацæуат, — загъта куырой- 
гæс æмæ къæсæрæй ахызти. 
Бабайы ахæм хъæлæсы уагæй дзурын чи нæ уадзы, цымæ? 
Йæ зæрдæ калмы зæрдæ у, æвæццæгæн. Амæн та зæды зæрдæ и. 
Нæхимæ цæуын мæ нал фæнды. Гæнæн мын куы уаид, уæд ам, 
æрдзы хъæбысы, цæрин, фæлæ мæ цыфæндыйæ дæр дæс къласы 
фæуын хъæуы. Цæмæн, уый нæ зонын, фæлæ мæм цард æнæ 
ахуырæй æппындæр ницы кæсы. Ме ’мбæлттæй чиныг чи нæ уар- 
зы, уыдон мæ æдзухдæр дисы æфтауынц. Дун-дунеты рæсугъддæр 
æнкъарæнтæ æмæ зондджындæр хъуыдытæ уым куы сты, уæд æм 
хъуамæ куыдфæндыйы цæстæй куыд кæсай? Нæ, бирæты не ’мба- 
рын, стæй сæ æмбаргæ дæр нæ бакæндзынæн. Æз исты хорз уац- 
мыс куы бакæсын, уæд мæ зæрдæ цыдæр æнахуыр æнкъарæнтæй 
байдзаг вæййы, æмæ æддæмæ бырсын райдайынц. Мæ дæлæвзаг 
аив ныхæстæ рауай-бауай фæкæнынц, æмæ мæ æрфæнды æмби- 
сонды æмдзæвгæ ныффыссын. Искуы йæ кæй ныффысдзынæн, 
уый мæ уырны. Æнæмæнг æй ныффысдзынæн. 
— Цомут æддæмæ: фысымтæй худинаг у, — хъуысы мæм Зæ- 
линæйы ныхас. Нæхиуыл схæцыдыстæм æмæ кæртмæ ахызтыс- 
тæм. Цыма нын нæ голджытæ къулыбадæг ус нымæтын ехсæй 
æрцавта, уыйау куыройы дуармæ цæттæйæ лæууынц. Цæмæй ма 
ныффæстиат уæм, уый тыххæй нын дзы куыройгæс кæйдæр ссад 
нывгæдта æмæ нæм æнхъæлмæ кæсы. 
— Цас дæ дарæм? — къæмдзæстыгхуызæй йæ фæрсы Зæлинæ. 
— Ницас. Уыцы капеччытæй уæхицæн тетрæдтæ балхæнут. 
— Бузныг. 
— Рæвдздæр ацæут, науæд уыл баталынг уыдзæн. Зымæгон 
бон цыбыр у. 
Нæ голджытæ не ’ккæйттæм систам æмæ нæхимæ рараст стæм. 
Зæронд лæг иучысыл хъуыдыдзастæй алæууыди, стæй нæ фæдыл 
разгъордта æмæ мын мæ къухы спичкæйы къопп фæсагъта. 
— Уый та нæ цæмæ хъæуы? — фæрсын æй дисхуызæй. 

236 
Цомартаты Изæтбег 
— Фæндаг даргъ у æмæ цынæ вæййы... Бирæгътæй тæссаг у... 
Уæ зæрдæ истæмæ куы фехсайа, уæд-иу хъæмпы цъынамæ уæхи 
байсут. Уастырджи уæ йæ рахиз базыры бын бакæнæд! — скуывта 
нын зæрдæбынæй æмæ нæм йæ уæзæгджын къух батылдта. Ны- 
ронг иу адæймагæй дæр афтæ никуыма фæбузныг дæн. Мæ цæс- 
гом куы хъæцид, уæд ын йæ хъуырыл атыхсин, фæлæ мæ ме 
’фсарм нæ уадзы. Цыма йæ фæстаг хатт уынын æмæ йын æнусмæ 
хæрзбон зæгъын, уыйау ын йæ мæтæйдзаг æнцъылдтæ цæсгоммæ 
æдзынæг кæсын. Мæ цæстытæ дзы тыххæйты атыдтон æмæ ме 
’ргом хъæуы ’рдæм аздæхтон. Уæззау къахдзæфтæгæнгæ цæуын 
даргъ æнæуд фæндагыл. Бæзджын мигъ уымæл зæххыл ныффæл- 
дæхти æмæ ме ’мбæлццæтты аныхъуырдта. Хуры уындмæ мæ бы- 
лыцъæрттæ хæрын, фæлæ мæ уый мæстæймарæгау арф кæмдæр 
нымбæхсти, æмæ дуне тарæй-тардæр кæны. 
* * * 
Иу сыбыртт никуыцæй хъуысы, æрмæст искуы иу хатт талын- 
джы бабайы хуыфын ссæуы, æмæ та бæстæ фегуыппæг вæййы. 
Мæ алфамбылай æппындæр ницы уынын. Кæд мæ хо æмæ ме 
’фсымæр мæ фарсмæ дзуццæджы бадынц, уæддæр сæ мæ цæст нæ 
ахсы, се ’ндæргтæ дæр бæрæг нæ дарынц, цыма, уынæн кæмæн 
нæй, ахæм цæрæгойтæ сты. Уæвгæ мæ ацы тыхст рæстæджы 
уыдонмæ æвдæлгæ дæр нæ кæны. Мæ хъуыдытæ иууылдæр баба- 
имæ сты. Æвзæрæй мацы сараз, дæ сæрæн мацы зон, афтæмæй, 
цуанæттæ цы сырды фæахсынц, уыйау хъæуы уынгты ралидз- 
балидз кæн æмæ дæхицæн марынæй тæрс. Йæ зæрдæ цæмæй конд 
у, цымæ, мæ фыдæн? Кæд ын зæрдæ нæй, мыййаг? Куы йын 
уаид, уæд агъуыд куыдзау йæ цоты фæдыл нæ зилид æмæ сæ 
марынмæ нæ агурид. Йæ разы цæмæй фæаххосджын стæм, уый 
нын уæддæр куы зæгъид. Йæ ус та ныл æй кæй сардыдта, уый 
дызæрдыггаг нæу, фæлæ цæй тыххæй? Цы ныл æрымысыди ацы 
хатт та? Йæ хъыджы куынæ бацыдыстæм. Куы ницы знаггад ын 
ракодтам. Уæвгæ йын йæ зæрдæйы уаг кæй не ’мбарæм æмæ нæ 
хæдзарæй кæй нæ цæуæм, уый йын цыфæнды знаггадæй карздæр 
фыдракæнд у. Баба йæ ингæны къæсæрмæ цас хæстæгдæр кæны, 
уыйас Кæлимæт тынгæй-тынгдæр тыхсы. Йæ мой куы ’рбамæла, 
уæд ын йæ бынтæ иууылдæр кæй аласдзæн, уый йын лыггонд у, 
фæлæ ма йæ нæ хæдзар дæр хъæуы. Бирæ сойтæ дзы не смæрз- 
дзæн, фæлæ, йæхи загъдау, йæ лæджы сыст къæбылатæн баззайы- 
ны бæсты бындзарæй басудзæд. 
— Уæртæ и! — тарстхуызæй дзуры Зæлинæ. Æнгуз бæласы 
зæнгмæ мæхи хæстæгдæр байстон. Кæд мæ уый аууонæй нæ фе- 

Зынгхуыст бæллицтæ 
1Ъ1 
нид, æмæ дзы ахсæв æвыдæй аирвæзин. Къахæй сæрмæ цæстытæ 
фестадтæн æмæ фæндагмæ зыдæй кæсын, цыма мæ дарддæры цард, 
цы дзы фенон, уымæй аразгæ у. Рæстæгæй-рæстæгмæ баба йæ 
тамако зæрдиагæй сцъиры, æмæ мæм кауы цурæй мынæг рухс 
ферттивы, фæлæ æвиппайды ахуыссы, æмæ та мæ тасæфтауæг 
талынгдзинад алырдыгæй æлхъивын райдайы. Афтæ мæм кæсы, 
цыма, кæм æмбæхст стæм, уый нæ тызмæг фыд зоны æмæ нæм 
топпæргъæвдæй схъуызы. Ныртæккæ нæ цуры февзæрдзæн æмæ 
ныл йæ дыууæхстонæй ралæудзæн. Фæнды мæ мæ къæхтыл алæу- 
уын æмæ, дарддæр цы ран у, уырдæм алидзын, фæлæ мæ сæр 
кæм бамбæхсон, уый нæ зонын æмæ мæхиуыл фидар хæцын. Баба 
мæ акомкоммæ схуыфыди, æмæ мæ зæнгтæ адон сты. Адæргæй 
зæххыл мæхи æруагътон æмæ, æргæвдынмæ цы стуры сбæттынц, 
уыйау æнхъæлмæ кæсын, дарддæр мын цы кæндзæни, уымæ. Разы 
дæн алцæуыл дæр. Фæнæмæд мæ йæ цым лæдзæгæй, амарæд мæ 
йæ дыууæхстонæй, æрмæст рæвдздæр ахицæн уæнт мæ фыдæвза- 
рæнтæ. Æбæрæг уавæр мын мæ тас ноджы тæссагдæр кæны. 
— Йæ бынатæй уæ мачи фезмæлæд. Куы нæ бафиппайа, уæд 
нæ амардзæн, — хъуысы мæм Зæлинæйы сусу-бусу. 
— Маринаг йæхæдæг у, бæргæ! — мæстæлгъæдæй дзуры Тугъан. 
— Сс! Дæ дзыхыл хæц! р 
— Куыдзæй цы куыйтæ райгуырди, уыдон, фæлæуут, мæнæ 
уыл æз æрхæст уон! — нæ иувæрсты æртхъирæнтæгæнгæ сивгъуыдта 
баба æмæ Аминæты дуар йæ тых-йæ бонæй хойы. Зæлинæ мæ 
фæсонтæм йæхи æлхъивы, цыма мæ æххуыс агуры. Йæ зыр-зыр 
куыд цæуы, уый ме ’ппæт буарæй дæр æнкъарын æмæ йын фыр- 
тæригъæдæй мæ зæрдæйы тугтæ кæлынц. Мах Тугъанимæ лæджы 
бындзæфхæдтæ стæм æмæ цыфæнды зынтæн дæр бафæраздзыс- 
тæм, фæлæ Зæлинæ тæнзæрдæ чызг у æмæ уайтагъд кæуынмæ 
фæвæййы. Хъуамæ ныртæккæ йæ уарзоны фарсмæ бадид æмæ йæ 
амондыл цин кæнид, уый та бæласы бын фыртæссæй арвмæ асин- 
тæ æвæры æмæ йе 'Ъамонддзинадыл кæуы. Зæлинæйы хуызæн 
зæрдæргъæвд чызг ныр хъуамæ мединституты ахуыр кæнид, уый 
та зæфцы фыдæй скъолайæ фæхаудта æмæ бон-изæрмæ йæ фыды- 
усы карз æлгъыстытæм хъусы. 
— Кæцы дæ, кæ? — мæ хъуыдытæ мын фескъуыдта Аминæты 
тыхстхуыз хъæлæс, æмæ йæм ме ’ргом аздæхтон. 
— Æз дæн, æз, Гæрайы фырт! — мæстыйæ дзуры баба. 
— Мæ хæдзар куыд уыди, æмæ дæ ацафон махмæ цы Хуыцау 
схаста? Бонæй ныл куы нал æрвæссыс, уæд дыл æхсæвыгон цы 
зæд атахти? 
— Кæм сты уыцы хуыйы хъыбылтæ?! 
— Дæ Хуыцаумæ скæс, уый цы дзыхы уагæй дзурыс? Пысылмон 
куы дæ, уæд уыцы джауыр фосы кой кæнын дæ сæрмæ куыд хæссыс? 

238 
Цомартаты Изæтбег 
— Рарвит сæ ныртæккæ! — йæ уайдзæфтæм ын нæ хъусы, 
афтæмæй йын бардзырд дæтты баба. 
Кæрты дуары хъыррыст фæцыди. Уынгæ йæ нæ кæнын, фæлæ 
йæ ныхасæй бæрæг у, Аминæт уынгмæ кæй рахызти, уый. 
— Кæмæй зæгъыс, кæ? — дисхуызæй фæрсы бабайы. 
— Нæ гадзайы къæбылатæй, æндæр кæмæй! Цæугæ æмæ сæ 
дæ хæдзарæй ратæр! 
— Не ’ппæт дæр сæ нæ хæдзæрттæй куы атæрæм, уæд кæй 
бахъæудзысты нæ сидзæр сывæллæттæ? Дæ туг, де стæг куы сты, 
гормон, дæ зæрдæ сæ тæрын куыд комы? 
— Фыдуаг сты! Коммæ нæ кæсынц! 
— Кæд цыфæнды фыдуаг сты, уæддæр мах ном хæссынц æмæ 
сын æппарæн нæй. Ныртæккæ арвæй зæхмæ никæй хъæуынц, 
фæлæ исты фыдбылыз куы саразой, уæд хицауады бахъæудзысты 
æмæ дзуапп махæй домдзысты. 
— Æз ардæм зондамонæн ныхæстæм хъусынмæ не ссыдтæн, 
фæлæ мæ цотмæ! Ацу æмæ сæ ратæр! 
— Хуыцауæй дæ бауырнæд, Гасбол, махмæ не сты, — цæмæй 
йыл тынгдæр баууæнда, уый тыххæй ма йæм йæ мады буц номæй 
дæр сдзырдта Аминæт, фæлæ йыл уæддæр баба не ’ууæнды. 
— Кæм сты уæдæ?! 
— Уымæй дæу бафæрсын хъæуы. Дæ усы дзыхæй сæ фыдгæн- 
джытау æнафоны ды расур-басур кæныс. 
— Хъус-ма, Аминæт! Уæдæмæ дын цы зæгъын, уый зоныс?! 
— йæ хъæлæсы æндон мыртæ фæзынди бабайæн. Бæрæг у, йæ 
чындзы æфхæрæн ныхæстæ дзы иннæрдæм кæй ахызтысты, æмæ 
йæхи уромын кæй нал фæразы, уый. 
— Цы, цы, мæ хæдзар? — цыма йын йæ зæрдæйы уаг не 
’мбары, уыйау æй фæлмæн ныхасæй сабыр кæны Аминæт, фæлæ 
мæ тызмæг фыдæн йæ фæсонæрхæджы дæр æрсабыр уæвын нæй. 
— Мæ цоты мыл ма ардау! Ма мыл сæ ардау дын зæгъын, 
науæд... науæд мæ маст дæуыл акалдзынæн! 
— Æнæуи дæр мастæй мæ хъуырмæ куы дæн, гормон. Хуыцау 
— уæле, зæхх — бынæй, мисхалы бæрц дæр мæ зæрдæмæ ницы 
хæссын, афтæмæй мæ дæ ус йæ ныхтæ ныссагъта. 
— Ницы дæ ныссагъта йæ ныхтæ! Æгæр сабыр дæр ма у! 
Уæллæй, æз дыл уый бынаты тæрхондонмæ бадæттин! 
— Цæй тыххæй уæд? 
— Сывæллæтты йыл ардауыс, æмæ йæ физонæгау цæхæрмæ 
сдардтой! 
■ — Дæ цæстытæ уæрæхдæр байгом кæ, мæ хæдзар, æмæ дæ 
усмæ дзæбæхдæр бакæс. 
— Ницæмæн æм хъæуы дзæбæхдæр кæсын! Йæхицæн сабыр 
адæймаг у, æмæ йæ иу ран ныууадз! 

Зынгхуыст бæллицтæ 
239 
— Сабыр адæймаг... — былысчъилæй йæ фæзмы Аминæт. — 
Домбай у сылгоймаджы ’взаг, æфсæйнаг дæр кæрды. Уагæр дын 
цæмæй скодта уколтæ? Бынтондæр къæссавæлдæхт куы фæдæ. 
— Аминæт, мæ зæрдæ мын мауал къах! — уынджы зæлы ба- 
байы мæстæлгъæд хъæлæс, фæлæ йын æй йæ чындз ницæмæ дары. 
— Мæгуыр дæ бон, мæ кæддæры фæлмæн тиу. Дæ цæстфæл- 
дахæг ус дын дæ сæр разилын кодта æмæ дæ алыварс æппындæр 
ницыуал уыныс, хорз æмæ æвзæр кæрæдзийæ нал иртасыс. 
— Кæлимæт цæстфæлдахæг нæу, æмæ йæ дæ къæхты бын ма 
ссæнд! Кæдæй-уæдæй мæм сæрæн сылгоймаг æрхаудта, æмæ мæм 
дæ дзых мауал дар! Иугыццыл мæ цæрын бауадз! 
— Куы ницы дæм дзурын. Цæр фæрнæй. 
— Дзурыс, дзурыс! — йæ хъуыры фæбадти баба. —Куы ницы 
мæм дзурис, уæд æз дæр æдылы нæ дæн! 
Дисы мæ æфтауы, мæ фыд куыд дæлоз æрхаудта, уый. Дæ 
фæкæсынхъуаг сидзæргæс чындзæн хъæдæй сугтæ ма ’рлас, куы- 
ройы йын нартхор ма æрысс, йæ хæлддзаг хæдзармæ йын ма 
базил, фæлæ йæ фæсахсæвæрты йæ хъарм хуыссæнæй рабадын 
кæ æмæ йын дæ рæдæнг усы дзыхæй алывыдтæ кал. Цæмæ цæры, 
цымæ, ахæм лæг зæххыл? Цæй тыххæй равзæрди ацы дунейы? 
Цæмæй йæхи хуызæн æлгъыст зæнæг рауадза æмæ сæ хъила- 
дзагъдæй ингæнмæ батæра, уый тыххæй? 
— Мæ мард фен, Гасбол, кæд уыл æз уыцы ’фхæрд сывæллæт- 
ты искуы сардыдтон. Ардаугæ нæ, фæлæ ма семæ хыл дæр фæ- 
вæййын. Уæ фыд, зæгъын, тынг фæлмæнзæрдæ лæппу уыди, фæлæ 
йæ йæ устытæ бадомдтой æмæ йыл, зæгъын, сымах уæддæр фæца- 
уæрдут, — хатыркурæджы хъæлæсæй дзуры Аминæт, фæлæ йæ 
раст ныхæстæй иу дæр бабамæ нæ хъары. 
— Ма сæ уадз дæ хæдзармæ! — цæхгæр ын къуыры йæ ных. 
— Æдзухдæр мæм сыдæй мæлгæйæ куы ’рбацæуынц, уæд сæ 
мæ къæсæрæй цы зæрдæйæ аздахон? Цы мæгуыр къæбæртæ мæм 
вæййы, уыдонæй сæ барæвдауын æмæ сæ арвитын. Уæдæ сæ мæ 
фых хойраг æмбæхсгæ дæр куыд бакæнон? Мæлын мæ нæ хъæуы? 
— Мацы сын дæтт, æмæ нæхимæ афойнадыл цæуой! 
— Мæнæн мæ бон афтæ нæу. Дæ ус сын хæринаг дæттæд, 
æмæ хъæуи-хъæу къæбæргур ма зилой. 
— Гъæ-æ, уæртæ, Хæмхудзийы дзæгъæлзад къæбыла, дæ дон- 
гæмттæ дын афаддзынæн, мæ кой куы кæнай, уæд! — æнæнхъæ- 
лæджы мæ хъусты ныццарыдта Кæлимæты цъæхснаг хъæлæс. — 
Кæс-ма уыцы цъаммармæ, Хуыцауы хатырæй! Сывæллæтты мæ 
ныхмæ кæй сарæзта, уый йын фаг нæу, фæлæ ма мыл мæ уарзон 
лæджы дæр ардауы! 
Мæ фыдыусмæ диссаджы миниуджытæ и — карз фидистæ кæ- 
нын æмæ æгадгæнæн нæмттæ æвæрын. Аминæтæн йæ фыд Хæм- 

240 
Цомартаты Изæтбег 
дзæт хуынди, фæлæ йæ Кæлимæт уыцы номæй хонын йæ сæрмæ 
не ’рхаста, æмæ йыл «Хæмхудзи» ном авæрдта. Йæ файнустыл æп- 
пындæр кæй не ’рвæссы, уый ноджы тынгдæр равдисыны тыххæй 
ма йæ «дзæгъæлзад къæбыла» дæр рахуыдта. Нæ сыхæгтæй иу 
чызгæн стыргомау былтæ и, æмæ «Фæлдæхтбыл»-æй агæпп ласта. 
Мæ фыдыхо Меретыл та йæ саулагъз цæсгомы тыххæй «Сойдзæс- 
гом» абадти. Кæлимæт иу адæймагæн дæр фæсаууонмæ йе ’цæг 
ном нæ дзуры. Кæй «Къуыпсин» хоны, кæй — «Къуызыппа», кæй — 
«Сымсымæг», Зæлинæ йын «Бардак» у, Тугъан — «Сæрхъæн», æз 
та — «Гыццыл шпион». Уымæй йын, адæмы кой кæнгæйæ, ахæм 
хъæлæсы уаг вæййы, цыма æлгъаг зулчъытæ сты, æмæ сæ мисха- 
лы бæрц дæр ницæмæ дары. 
— Сывæллæтты дæ ныхмæ мæн ардауын нæ хъуыди. Цы зæр- 
дæ сæм дарыс, уый сæхи цæстытæй уынынц. Дæ уарзон лæджы 
дæр дыл нæ ардауын. Цæрут уæхи фæндиаг. Уæвгæ, ме ’намонд 
тиу дæ фæндиаг куы фæуид, уæд ардыгæй райсоммæ йæ къах дæр 
нал атилид. Йæ мæлæтмæ йын куыд зæрдиагæй æнхъæлмæ кæ- 
сыс, уый бамбарынæн бирæ зонд нæ хъæуы, — йæ файнусты æл- 
хысчъытæ кæны Аминæт. 
— Хъусæй цы лæууыс, нæ лæг?! Хæмхудзийы дзæгъæлзад 
къæбыла дын дæ фырнымд бинойнаджы сыгъдæг цæсгом цъыфи- 
мæ змæнты, ды та аххосджын сывæллонау де ’взаг аныхъуырд- 
тай! — йæ мойæн уайдзæфтæ кæны Кæлимæт. 
— Зæгъ исты, Гасбол. Дæ ус мæ «дзæгъæлзад къæбыла» цæй 
тыххæй хоны, уый мын уæддæр бамбарын кæн. Мæ мады рухс ном 
мын мæрдтæм цæмæ чъизи кæны? Йæ къухтæ дын фынгæн кæй 
фæдардта, уый тыххæй? — хъуысы мæм Аминæты æнкъард хъæлæс. 
Баба дыууæ арты æхсæн бахаудта æмæ ницыуал дзуры. 
— Ныр ма цы фæуыдзыстæм? Аминæтмæ дæр нын цæуæн куы 
нал и, уæд ма кæм бахсæвиуат кæндзыстæм? — хæкъуырццæй 
кæуы Зæлинæ. 
— Ма тæрс, мæ хойы гæбаз. Æз дын æгас куы уон, уæд дæ 
æфхæрын никæмæнуал бауадздзынæн, — ныфсытæ йын æвæры 
Тугъан. Фырдисæй мæ дзых хæлиуæй аззади. Фыццаг хатт æй 
уынын Зæлинæмæ афтæ фæлмæнæй дзургæ. Никуы мæ бауыр- 
ныдтаид, Тугъан искуы йæ хойы фарс рахæцдзæн, уый. Æдзух- 
дæр æм тъæпп-рæхуыстæй фæдзуры, æмæ ныр... Кæд мæ мæ хъус- 
тæ сайгæ фæкодтой? Нæ, хæстæгдæр æм балæууыди æмæ йын 
æнæдызæрдыгæй загъта: 
» — Дæ цæстытæ ныссæрф, мæ хойы гæбаз: нæ ницæйаг фыд 
уйщоны аргъ нæу. 
Нæ тыхсты заман нæ кæрæдзиуыл æнувыддæр уæвын кæй 
хъæуы, уый бамбæрста кæдæй-уæдæй, æмæ дзы хуымæтæджы буз- 

Зынгхуыст бæллицтæ 
241 
ныг дæн. Афтæ мæм кæсы, цыма мын, зæххыл чи никуыма æрцы- 
ди, ахæм хорздзинад сарæзта. Фырцинæй йæ мæ хъæбысы фел- 
васин раст. Мæ цонгмæ мын бавнæлдта æмæ мæм сусæгвæндгæ- 
нæгау дзуры: 
—Цом-ма мемæ. 
— Кæдæм? 
— Фæстæдæр æй базондзынæ. 
— Æмæ уæд Зæлинæ та цы фæуыдзæн? 
— Ныртæккæ йæм фæстæмæ ссæудзыстæм. 
Йæ фæдыл хъавгæ араст дæн. Æхсæвæй, бонæй уынджы вæй- 
йын, афтæмæй нæ гуыргъахъхъ фæндæгтыл талынджы цæуын 
нæма сахуыр дæн. 
— Фæлæуу-ма, хæцон дыл, — дзурын Тугъанмæ. Æрлæууыди 
æмæ мæм йæ къух æрбалæвæрдта. Хистæр æфсымæр цы стыр ныфс 
у, æвæдза. Тугъан мын куынæ уаид, уæд цы фæуин, цымæ? Лæппу- 
тæ мæ се ’ппæт дæр нæмиккой, фæлæ мæм уымæй нæ уæндынц. Йæ 
хъаруйæ йын нæ тæрсынц, ома. Бирæтæй æдыхдæр у, фæлæ уый- 
хыгъд æгъатыр у. Исчи йæ куы бафхæра, уæд ыл ницæмæй баца- 
уæрддзæн. Лæджы амарыны тыххæй йæ цæст дæр нæ фæныкъул- 
дзæн, æмæ дзы хистæрæй, кæстæрæй, фыдуагæй, сабырæй — иууыл- 
дæр стьæлфынц. Цард æй кæй сæгъатыр кодта, уый зонын, æмæ 
йыл мæ зæрдæ нæ худы. Худгæ нæ, фæлæ ма дзы сæрыстыр дæр 
дæн. Уæдæ иудадзыг хъуамæ æнæбон адæм уой састы бынаты? 
Мæ фыдыусы хъæр адард и, æмæ чысыл фæсабыр дæн. Йе 
’над хъæлæс ын куы нал хъусин, уæд афтид донæй дæр нард 
кæнин. Тугъан мæ нæхирдæм цæмæ хоны, уый не ’мбарын, фæлæ 
йæ ницæмæй фæрсын. Æвæццæгæн, бабайы уатæй исты къæбæр 
радавынмæ хъавы, æндæр ын дзы цы баззади? Тæхуды, не ’ртæйы 
фаг дæр куы рахæссид. Ахсæв уынджы къæйыл кæй баззайдзыс- 
тæм, уый нын æгъгъæд бæллæх нæу? Хъуамæ ма æххормаг дæр 
уæм? Ме ’фсымæрæн мæ мæ хъуыдытæ зæгъын фæнды, фæлæ 
мæлæты мадзура у. Йæхи афтæ дары, цыма исты ахсджиаг хъуыд- 
даг аразы. Мæнæ — нæ кæрты дуар. Тугъан æрлæууыди, мæ къух 
мын суагъта æмæ зæххы дæрзæг цæсгом уырзæй сгары. 
— Цы агурыс, цы? — фæрсын æй дисгæнгæйæ, фæлæ мын 
уый ницы дзуапп дæтты. Æрæджиау йæхиуыл схæцыди, мæ армы 
мын дур фæсагъта æмæ фидарæй загъта: 
— Ам мæм иучысыл банхъæлмæ кæс. Æз ныртæккæ фæстæмæ 
фездæхдзынæн. Хъусыс, макуыдæм ацу. Кæд не ’рратæ фæзы- 
ной, уæд-иу дуар ныххой æмæ-иу алидз. 
— Баба мæ топпæй куы фехса, уæд та? 
— Топп æм нæй. 
— Цæмæй йæ зоныс? 
16 Цомартаты Изсттбсг 

242 
Цомартаты Изæтбег 
— Нæ цурты куы сцæйцыди, уæд æй федтон. 
— Æз тæрсгæ кæнын. 
— Ма тæрс. Мидæгæй бирæ нæ бафæстиат уыдзынæн. 
Тугъан кæрты фæмидæг и, æмæ мæ алыварс сдзæгъæлгаст 
дæн. Хорз, æмæ мæм Аминæты хæдзары цурæй мынæг хъæлæба 
хъуысы. Баба æмæ Кæлимæт уым фылдæр куы бафæстиат уаик- 
кой. Æнæнхъæлæджы куы фæзыной æмæ Тугъаны сæ уаты куы 
баййафой, уæд байсæфдзæни. Дзурджытæ æваст фæхъус сты. 
Бæстæ та басабыр и, æрмæст уазал дымгæ тута бæласы сыфтæй 
хъазы æмæ сæ сыбар-сыбургæнгæ зæхмæ згъалы. Адæргæй мыл 
катай бафтыди. Баба æмæ йæ усы афойнадыл куынæ фенон, уымæй 
тæрсын æмæ мæхимидæг тыхсын. Тугъан дæр куыд æрæгмæ зыны. 
Уыйас рæстæг дзы цы кусы, цымæ? Скъаппæй дзул райс æмæ 
феддæдуар у. Нагъ, хъуамæ мæнæн фыртæссæй мæ зæрдæ срис- 
са. Æмæ ма истæй тыххæй куы хъизæмар кæнин. 
Кæркдонæй нæ уасæг æнæнхъæлæджы афтæ хъæрæй ныууа- 
сыди, æмæ мæ удæй мæ хуылфы ницыуал аззади. Мæхинымæр æй 
карз ныхæстæй æлгъитын. Нæ сыхæгты уасæг дæр райхъал и, йæ 
тыхджын базыртæ йæ фæрстыл ныххоста æмæ йæ тых-йæ бонæй 
уасы, цыма уæларвон тыхтæм сиды, æмæ йæ куынæ фехъусой, 
уымæй тæрсы. Цыбыр рæстæгмæ хъæу уасджыты хъæры оын фæци. 
Чи сæ тыхджындæр ныууаса, ууыл быцæу кæнынц æмæ сæ хурхуа- 
дындзтыл нæ ауæрдынц. Æнæуи сæм хъусынæй нæ фефсæдын, 
фæлæ мæ ныр мæ мидкатайæ уыдонмæ не ’вдæлы. Кæд мæ Хуыцау 
нæ фæливы, уæд баба нæхирдæм æрцæуы. Цыма йæ хуыфын ссы- 
ди. О, уый у! Талынджы йæ тамакойы зынг ферттывта. Кæлимæт 
мæстыйæ цыдæртæ дзуры, фæлæ йын уасджыты хъæрæй йæ ныхæ- 
стæ нæ ахсын. Æрхæццæ кæнынц! Рæвдздæр Тугъанмæ, науæд 
байрæджы уыдзæн. Кæртмæ базгъордтон æмæ ме ’фсымæрыл мæхи 
скъуырдтон. Цыдæр уазал æфсæйнаг хæтæлыл фæхæст дæн. 
«Бабайы дыууæхстон!» — арвæрттывдау февзæрди мæ сæры, 
æмæ мæ зæрдæ ныккæрзыдта. Мæ къух цыма тæвд къæйыл асыгъди, 
уыйау æй фæстæмæ раскъæфтон. «Цæмæ йæ хъæуы, цымæ?» — 
фæрсын мæхи. Мæ зæрдыл æрбалæууыдысты йе ’ртхъирæнтæ, 
æмæ къахæй сæрмæ ныррызтæн. Цы стыр фыдбылыз саразынмæ 
хъавы, уымæй йæ истыхуызы бахизын хъæуы, фæлæ куыдæй? 
Иугæр хæцæнгарз йæ къухтæм райста, уæд йæ фæнд конд у, æмæ 
мæм нал байхъусдзæн. Баба йæ низæй куы амардаид, бæргæ, 
(Ьæлæ ма ныр цы... Зæй рацыди æмæ йын бауромæн нал и. Мæ 
срыд аххосджын йæхæдæг у, фæлæ уæддæр... Цы уæддæр? Ацал- 
ауал азы йын йæ мæлæтмæ куы бæллыс, уæд дыл ныр цы ’рцыди? 
Æвиппайды дæ зонд цæмæ аивтай? Тæфсæгæй сæйæг рынчынау 
дæ гæртт-гæртт цæмæ ссыди? Тæрсгæ кæныс, нæ? Тæппуд! Лидз- 
гæ ардыгæй æмæ та раздæрау кæвдæсы дæ сæр нытътъысс! Æн- 

Зынгхуыст бæлаицтæ 
243 
дæр аккаг нæ дæ! Дæу хуызæн лæмæгътæн кæвдæс у сæ бынат! 
Гуыргæ дæр уым ракæнынц, мæлгæ дæр! 
— Æрцæуынц, — сусæгæй дзурын Тугъанмæ. 
— Ныр сæ мауал тæрс: топп мæхимæ и. 
Йæ хъæлæсы йын æргом æртхъирæн ацахстон æмæ йæ тыхст- 
хуызæй фæрсын: 
— Цы дæ зæрды и? 
— Базондзынæ йæ. Цу Зæлинæмæ: ныр мæ нал хъæуыс. Тæр- 
хоны лæгтæ дæ куы фæрсой, уæд-иу мацы схъæр кæ. Хъусыс, 
маргæ дæ куы кæной, уæддæр сын-иу ма басæтт. Æз, зæгъ, æп- 
пындæр ницы зонын. 
— Ма йæ амар, Тугъан. 
— Тæригъæд ын кæныс? 
Фыртыхстæй йын цы зæгъон, уый нæ зонын. Ризæг мыл ба- 
хæцыди, æмæ дзы мæ бон фервæзын нæу. Уасджытæн цыма сæ 
хæс ахицæн и, уыйау фæсыкк сты, æмæ мæм уынгæй бæлвырд 
хъуысы Кæлимæты мæстæлгъæд хъæлæс: 
— Дæу хуызæн лæгимæ цæрыны бæсты нæлгоймаджы хъæстæ 
макуы фæу! Цымæ дæм чындзы куыд æрцыдтæн?! Уæдæмæ, би- 
рæгъыл мæгуыры бон куы акæны, уæд куыдзы бын дæр атулы, 
æндæр дæ фарсмæ æрхуыссæн куыд и?! 
— Рынчын лæг дæн, æмæ мæ мæ мæгуырыл куы ныууадзис. 
— Уыцы дæлæмæдзыды цæсты мæ кæй бафтыдтай, уый дын 
никуы ныббардзынæн! 
— Йæ мадæй йын бирæ хорздзинæдтæ зонын, æмæ йæ «дзæ- 
гъæлзад къæбыла» ма хон. 
Тугъан мын мæ цонгмæ февнæлдта, æмæ кулдуарыл цæхæра- 
донмæ агæппытæ ластам. 
— Фæлæууæд, æз æй гæркъайы хуынчъы аласдзынæн, йæ рай- 
гуырдыл фæсмон куыд фæкæна! — йæ файнустмæ æртхъирæнгæн- 
гæ кæртмæ æрбахызти, зæххыл мын æппæтæй æнæуынондæр цы 
сылгоймаг у, уый. 
— Кæд ма дæ æз æгасæй ныууадзон, уæд! Ахсæв хъуамæ дæ лæги- 
мæ уæ хуыссæны куыйты мард ныккæнат! — йæ ныхмæ фæлæууæн 
кæмæн нæй, ахæм хъæлæсы уагæй дзуры Тугъан. — Тагъд сæ фервæз- 
дзынæ, ме ’фсымæры гæбаз. Цу Зæлинæмæ: иунæгæй тæригъæд у. 
— Æз никуыдæм цæуын. Ма йæ амар, Тугъан. Кæд нæ ингæн- 
мæ тæры, уæддæр нæ фыд у. 
— Мæнæн фыд нæй! — цæхгæр мæм ныллæууыди ме ’фсы- 
мæр, æмæ ныхъхъус дæн. Йæ маст мæнырдæм куы фæуа, уæд мæ 
хъуыддаг хорз нæ уыдзæн. Нæ, фæлтау æй цы фæнды, уый кæ- 
нæд. Кæй мары, уыдон мын мæхиуыл куынæ ауæрдынц. Ауæрд- 
гæ нæ, фæлæ ма мын мæ мæлæтмæ дæр куы бæллынц, уæд æз сæ 
фарс цæмæ хæцын? 

244 
Цомартаты Изæтбег 
— Дæ бардакк чызг та кæмдæр родтæм цæуы! Уæвгæ дзы цы 
домын?! Сындзы бынæй сындз æвзæры! Кæйдæр зæронд лæгыл 
дæ сывæллæтты баив! Куыд-иу фæцæрынц, цымæ, лæгтæ ахæм 
сылгоймæгтимæ?! — хъуысы мæм тыргъæй Кæлимæты ныхас. Мæ 
маст та мæ риуы сабухта. Мæ мады мын исчи куы фæфауы, уæд 
мын уыйбæрц зын нæ вæййы, фæлæ мæ сыгъдæгзæрдæ хойы фыд- 
гой мæ хъустыл куы ’рцæуы, уæд мæ дæндæгты къæс-къæс ссæуы. 
Ныртæккæ Кæлимæтыл æппындæр нæ бацауæрдин. Тугъаны къух- 
тæй топп раскъæфин æмæ йын æй йæ ныхыл ныццæвин. Ме ’фсы- 
мæр раст у. Баба æмæ йæ ус цæрыны аккаг не сты. Дæ хъæбултæ 
кæм æхсæвиуат кæнынц, уый ма зон, афтæмæй дæ хъарм хуыссæ- 
ны дæхи æрнорд. Йæ фыдуаг сæгътæй-иу искæцы æнафонмæ æд- 
дейы куы баззади, уæд-иу нæ æртæйæ дæр уынгмæ ратардта, ацæут 
æмæ йæ ссарут, зæгъгæ, ныр йæ уатмæ бацыди æмæ æнæмæтæй 
схуыссыди. Нæ, ахæм лæгæн фыд рахонæн нæй. Дæлдзæх фæуæд 
йæ кой дæр! Тугъаны цæхæрадоны лæугæ ныууагътон æмæ ли- 
дзынмæ фæдæн. Кауы сæрты куыд фæцæйхызтæн, афтæ мæ зæ- 
ронд хæлаф сындз телыл фæфидар и æмæ йæ хыррытт ссыди. Мæ 
фадыг кæрæй-кæронмæ æрфæлдæхти, зæнг дуды, фæлæ сæ ницæ- 
мæ дарын. Дарддæр, дарддæр ацы æлгъыст бынатæй! Донхæрд 
фæндагыл фæкæлын, фестын æмæ та стырындз вæййын. Мæ хид 
мæ къæхты бынæй акалди. Мæ хъуыр ныххус и. Цыма стæджы 
схъис ныхъуырын, уыйау риссы. Цавæрдæр тых мын мæ хурхуа- 
дындзтæм æнауæрдонæй лæбуры. Мæ сæр дзæгъæлтæ кæны. Ныр- 
тæккæ, срастгæнæн кæмæн нал уыдзæн, зæххыл ахæм æбуалгъ ми 
æрцæудзæн. Нæ, нæ! Фæлтау цæуылфæнды дæр разы дæн. Цы- 
фæнды хъизæмæрттæ дæр æвзардзынæн, зындоны арты судздзы- 
нæн, æрмæст ме ’фсымæр йæ фыды туг ма ныккалæд. Фæнды мæ 
фæстæмæ фездæхын æмæ Тугъанæй бабайы дыууæхстон байсын. 
Кæй йыл нæ фæтых уыдзынæн, уый æмбарын æмæ Зæлинæйы 
’рдæм згъорын. Чысыл раздæр мын дунейыл мæ фыд æмæ йæ 
усæй æнаддæр адæм нæ уыди, сæ мæрдтæ фенынмæ сын мæ бы- 
лыцъæрттæ хордтон, ныр та Хуыцаумæ кувын, цæмæй ме ’фсы- 
мæрæн йæ фæнд йæ къухы ма бафта. 
* * * 
Топпы гæрах сау мæйдары арвы цæфау ныннæрыди, æмæ мæ 
хъустæ амыр сты. Дыккаг гæрах мæ буары иннæрдæм ахызти 
æмæ мын мæ зæнгты хъару айста. Мæхи ма тыхамæлттæй размæ 
абппарын, фæлæ мæ бон иу къахдзæф акæнын дæр нал у. Никуы 
мæ бауырныдтаид, искуы афтæ æваст æрлæмæгъ уыдзынæн, уый, 
æмæ мын æгæрон тас мæ зæрдæйы уидæгтæ рæдувы. Мæ мид- 
хъуырдухæн та мын мæ сæрымагъз æхсынын райдыдта. Уæвгæ 

Зынгхуыст бæлпицтсе 
245 
дзы ирвæзгæ та кæд фæкодтон? Мæнмæ гæсгæ, никуы. Мемæ 
райгуырди æмæ мемæ амæлдзæни. 
«Раст нæу Тугъан. Бабайы марын æй нæ хъуыди,— уайдзæф 
мын кæны мæ мидхъæлæс, цыма ме ’фсымæры къухты мæ фыды 
дыууæхстон æз ныссагътон. — Дæу куынæ фæндыдаид, уæд Ту- 
гъан бабайы туг нæ ныккалдтаид, фæлæ йын ды баххуыс кодтай. 
Ды æмæ Зæлинæ. Æртæйæ дæр иу зондыл хæст уыдыстут æмæ йæ 
иумæ амардтат. О, о, иумæ! Уегас дæр йæ марджытæ стут!» 
Афтæ мæм кæсы, цыма зæххыл нæ мæгуыр низæфхæрд фы- 
дæй æнæлаздæр адæймаг нæ уыди, цыма нын æдзухдæр нæ хорз- 
дзинадмæ бæллыд, мах та саузæрдæ марджытæ стæм æмæ йæ æнах- 
хосæй батардтам ингæнмæ. Хæрзæрæджы дæр ма карз æнæуы- 
нондзинад цæджджинагау цы чысыл риуы фыхти, уым ныр фæс- 
мон æмæ тæригъæд æрфысым кодтой æмæ мæ удхарæй марынц. 
Мæ къæмисæнтæ æддæмæ ратонынц. Мæ армытъæпæнтæй сæ ныл- 
хъывтон, фæлæ уæддæр сæ дзæхст-дзæхст не ’нцайы. Мæ тых-мæ 
бонæй хъæр кæнын: «Зæлинæ, Зæлинæ!», фæлæ мæ хъæлæс мæ- 
хицæй дарддæр никæмæ хъуысы. 
— Мæ бындур бакалди, ам та цы ми кæныс?! — тарстхуызæй 
мæ фæрсы мæ уарзон хо. Гыццылæй мæ Хæмæт цæхæрадоны куы 
ныххоста, уæд мæ гыцци дæр афтæ бафарста. Сæ хъæлæстæ цы 
тынг æмхуызон сты. Сæ дыууæ дæр — диссаджы фæлмæн. Зæли- 
нæйы хъæлæсы æмбисонды рæсугъд мыртæ мæ удыл тайынц æмæ 
мын мæ уæззау уавæр рогдæр кæнынц. 
— Цы дыл æрцыди, мæ хур, зæххыл цæмæ хуыссыс? 
Ехх, ныр йæ хъæбысы æнусон фынæй бау. Мад дæр мын уый 
у, хо дæр. 
— Тугъан баба æмæ Кæлимæты амардта. Æз æй нæ уагътон, 
фæлæ мæм нæ байхъуыста, — дзурын ын æбуалгъ хабар, фæлæ 
мын уый мæ ныхæстæ ницæмæ дары. Дисы мæ ’фтауы, йæ хъæ- 
лæсы уаг æвиппайды куыд фæивта, уый. 
— Уыдонæн къах — сæ роны. Ды мын сæрæгас у, æндæр мæн 
никæй мæт и. 
Зæххæй мæ систа æмæ мæ йæ риумæ нылхъывта. Мæ буары 
зыр-зыр иучысыл фенцади. Ме уæнгты сабыргай цыдæр ныфс ахъардга. 
Мæ зæнгтæ фæфидар сты. Цард мæм афтæ æвзæрæй нал зыны. 
— Куыд мæллæг дæ, куыд, мæ рæсугъд æфсымæр. Къахæй 
сæрмæ дыл иу фыды мур куынæ и, — æнкъардæй дзуры Зæлинæ. 
Кæд æй талынджы дзæбæх нæ уынын, уæддæр ын йæ цæсгоммæ 
дис каст кæнын. Тугъан ын цалдæр минуты размæ йæ фыды амард- 
та, уый та мæ къæсхуыр буарыл сагъæс кæны. Йæхи загъдау, 
мæнæй фылдæр никæй уарзы, фæлæ уæддæр... 
— Уæдæ уыцы дыууæ гæрахы Тугъан фæкодта? Æз та, зæ- 
гъын, кæд баба сымах фехста, æмæ удаистæй ратындзыдтон. Хуы- 

246 
Цомартаты Изæтбег 
цауæй разы, æгайтма нæ фыдгæнджытæй фервæзтыстæм, — йæ 
къух сыл ауыгъта Зæлинæ æмæ та мæ йæ риумæ нылхъывта, 
цыма мæ царды стыр бæллæхтæй бахизынмæ хъавы. Нæхи кæмæ 
бакъул кæнæм, уый нæ зонæм æмæ уынджы къæйыл сагъдауæй 
лæууæм. Афтæ кæдмæ лæудзыстæм, цымæ? Не ’бæрæг уавæрæн 
кæрон кæд æрцæудзæн, æмæ адæмы хуызæн цæрын кæд райдай- 
дзыстæм? Уæвгæ, уыдон дæр цæй цæрдтытæ кæнынц? Хуыцауы 
фæздæгæй марынц. Боныцъæхтыл та сæ хуыссæнты рабаддзысты 
æмæ сæ уæззау æфсондз галты цæдау се ’фхæлд бæрзæйтыл хъæрз- 
гæ-нæтгæйæ сæвæрдзысты. Уый райсом уыдзæни, кæрчытæ се 
’фтуанхъæдтæй рахизынмæ куы хъавой, уæд. Æхсæв æмæ бон 
кæрæдзийæ нæма фæхицæн уыдзысты, афтæ сæ алчидæр æрма- 
хуыр фосау йæ куысты уæлхъус цæттæйæ лæудзæн. Ныр та — 
фынæй. Цас тарфдæр, уыйас — хуыздæр. Сæхиуыл сæ бар цæуы 
нымадæй цалдæр сахаты æмæ сæ хъуамæ дзæгъæлы ма фесафой, 
хъуамæ сæ уæзæгджын дæрзæг къухты ног хъарутæ бауадзой æмæ 
та фæсахсæвæртæм сæ фæлмæст удтæй арт фæцæгъдой. Цæмæй 
сыл Солæманы хуызæн хъал хицæуттæ уæле дæлæмæ былысчъи- 
лæй худой æмæ сын сæ хидвæллой ссивой, цæмæй дзы сæхицæн 
цъæхсæртæ амайой, стæй дзы сæ хæзгулты гуыбынтæ æфсадой. 
— Уый циу, цымæ? — тыхстхуызæй мæ фæрсы Зæлинæ. Мæ 
сæрыхъуын арц абадти, афтæмæй мæ мидбынаты бандзыг дæн. 
Мæ акомкоммæ цы бæлас и, уый сыфтæртæ дымгæйæ зæхмæ згъæ- 
лынц æмæ сыр-сыр кæнынц, æндæр ницы хъусын. 
— Нæ кæртæй мынæг уынæр цæуы. Цыма дзы адæм и. Чидæр 
хъарæггæнæгау цыдæртæ дзуры. 
— Кæд дæ хъустыл уайы? 
— Нæ. Мæнмæ гæсгæ, Кæлимæты хъæлæс у. Нæ цъаммар 
фыдыус æгасæй куы баззайа, уæд бынтондæр бабын уыдзыстæм. 
— Гæркъайы хуынчъы нæ аласдзæн, — йемæ сразы дæн æз. 
— Хуыцау нæ уыцы стыр бæллæхæй бахизæд, — зæрдæбынæй 
кувы Зæлинæ, фæлæ йæ хъæлæсы уагыл бæрæг у: йе сфæлдисæ- 
гыл æппындæр йæ зæрдæ нæ дары. 
— Хæстæгдæр сæм ныццæуæм æмæ хабæрттæ базонæм. 
— Нæ уæндын. 
— Ма тæрс. Цасфæнды куы фембæхсæм, уæддæр нын æвзари- 
наг цы уа, уымæй нæ аирвæздзыстæм. Цас нæ раздæр амарой, 
уыйас — хуыздæр. 
Раст зæгъы мæ хо. Цæуын нæ хъæуы æнæмæнг, фæлæ мæ мæ 
къах уырдæм нæ хæссы. Нæ хæдзар мын ныры хуызæн æнæуы- 
нон никуыма уыди. Исчи йæ уæд та куы басудзид. Нæ къæхты 
бынмæ æдзынæг кæсгæйæ сабыргай араст стæм, цыма ныл минæ 
куы схæца, уымæй тæрсæм. Нæхимæ куыд хæстæгдæр кæнæм, 
афтæ мæ зæрдæйы гуыпп-гуыпп тынгæй-тынгдæр кæны. 

Зынгхуыст бæллицтæ 
247 
— Гъæ-æ, гауыримассыдзтæ! Дæ фыдмæ дæ къух батасæд! 
Ныр уыдон маринаг не сты, маринаг! — кæртæй мæм бæлвырд 
хъуысы Кæлимæты цъæхснаг хъæлæс. — Куы сыл фæхæст уаин, 
уæд сын æз ныртæккæ сæ хурхуадындзтæ дæндагæй бахсынин! 
— Зæлинæ, æз дарддæр нал цæуын. Уæдæмæ, искуыдæм али- 
дзæм, — лæгъстæхуызæй дзурын мæ хомæ. 
— Кæдæм? — цыма йын марыны тæрхон рахастæуыди æмæ 
йын фервæзæн нал и, уыйау мæ фæрсы Зæлинæ. 
— Гыццимæ. 
— Нæ, мæ хур, гыццийы куы хъæуиккам, уæд ацы зын сахат 
нæ фарсмæ уаид. Нæ фыдыус ма нын рæстæгæй-рæстæгмæ кæр- 
дзыны къæбæр уæддæр ратты. Стæй дæуæн ралидз-балидзгæнæн 
нæй. Ды хорз ахуыр кæныс æмæ дæ скъола фæуын хъæуы. Мæ 
хуызæн æнахуыргондæй куыд нæ баззайай. Кæлимæт дæ арты куы 
судза, уæддæр ын быхс. Æртæ азы ма бафæраз, стæй дæ кæдæм 
фæнда, уырдæм — тæхгæ. Уæдмæ дæ базыртæ сфидар уыдзысты... 
Цыдæр ма йæ зæгъын фæнды, фæлæ ницыуал дзуры: кæуын- 
дзæг ын йæ хъуырысæртæ сæхгæдта. Нæхирдæм мын мæ къухыл 
ахæцыди. Æвæндонæй кæртмæ бахызтыстæм æмæ дуары цур кæ- 
рæдзи фарсмæ сæргуыбырæй лæууæм. 
— Дæ марджытæ фæзындысты, нæ лæг! Сæ размæ ауай æмæ 
сыл бацин кæн! Цæмæ ма кæсыс?! Цу, дæ хъæбысы сæ акæ! У-у- 
у, цъаммар хуытæ! Сымах къуымых кардæй æргæвдинаг стут, 
бæргæ! Ацы æлгъыст бинонтæм куы цыдтæн, уæд мæ сæр кæм 
уыди, цымæ?! — йæ риу тымбылкъухæй хойы Кæлимæт æмæ кæуы. 
— Лæппу, уыцы хæцæнгарз кæм и?! — тызмæгæй мæ фæрсы 
баба. Йæ хъæлæсы уаг мæ зæрдæмæ нæ цæуы. Лæдзæг йæ къухы 
и, цымæ? Мæ сæрыл схæцыдтæн æмæ фæуыргъуыйау дæн. Тыр- 
гъы тæрхæгыл фæтæген цырагъ судзы. Йæ бынмæ сыхы устытæ 
сдзыгуыр сты æмæ нæм уайдзæфгæнæджы цæстæй кæсынц. 
— Цавæр хæцæнгарз? — цыма йæ не ’мбарын, уыйау æм дзу- 
рын æмæ мæхи лидзынмæ цæттæйæ дарын. 
— Мæ дыууæхстон! 
— Æз æй нæ зонын. 
— Чи нæ багæрах кодта, уый дæр нæ зоныс?! 
— Нагъ. 
— Де ’фсымæр кæм и?! 
— Æмæ-гъа. Абондæргъы йæ нæ федтон. 
— Гъæ-æ, уæртæ гыццыл шпион, науæд дæ уынæнтæ рахауæнт, 
кæд абонсарæй иумæ нæ хъазут! — йæхи мыл сцагъта Кæлимæт æмæ 
та кæуынмæ фæци. — Мæ амæлæты бонмæ дæр мæ тарст нал ссæу- 
дзæни. Мæ тæккæ сæрмæ къул куы æрбатыдта, уæд мæ удæй мæ 
хуылфы ницыуал аззади. Цалынмæ мæ ацы лæджыфыдхортæ нæ 
бацарæфтыд кодтой, уæдмæ мæ мæгуыр къонайыл куы сæмбæлин. 

248 
Цомартаты Изæтбег 
— Ардæм-ма рауай! — сиды мæм йæхимæ баба. Зæлинæ мын 
мæ къухыл фидар хæцы æмæ мæм сусæгæй дзуры: 
— Ма йæм бацу: амардзæн дæ. 
— Гъæ-æ, уæртæ, бардакк чи у, уый! Йæ фыдмæ йæ цæуыннæ 
уадзыс?! Ай ныл сæ ардауы, нæ лæг, ай, æндæр адоны хуызæн 
коммæгæс лæппутæ Иры дзыхъхъы нæ уаид! 
Диссаджы сылгоймаг у нæ фыдыус. Йе ’взаг алырдæм дæр 
тасы. Мæрдтæм æй иу къахдзæф йеддæмæ нал хъуыди, афтæмæй 
йæ сæры иу сагъæссаг хъуыды дæр нæ фæзынди, йæ налатдзинад 
нæ фæкъаддæр и. Тугъан æм хæцæнгарз систа, уæддæр дзы æп- 
пæлы, цæмæй Зæлинæмæ бабайы схæрам кæна æмæ сæ дыууæйæ 
дæр уыцы иумæ фервæза. 
— Дæумæ нæ дзурын?! — хъуысы мæм бабайы тызмæг хъæ- 
лæс. Дывыдон арты бахаудтæн æмæ мæхимидæг тыхсын. Бацæ- 
уин æм, æмæ мæ уыргæфтыд куы фæкæна, уынгмæ алидзин, æмæ 
мæ йæ марæджы цæдисон æмбал куы рахона. Цæй, цы уа, уый 
уæд. Мæхи ныхъхъæддых кодтон æмæ йæм хъавгæ фæцæуын. 
— Кæм и уыцы лæппу?! 
— Нæ йæ зонын. 
— Иу хатт ма дæ фæрсын, кæм и де ’фсымæр?! 
Дзæгъæлы йæм кæй æрбацыдтæн, уый йæ хъæлæсы уагæй 
æмбарын, фæлæ ма ныр цы. Байрæджы и. 
— Нæ йæ зонын. Æвæццæгæн, искуыдæм алыгъди. 
— Ма йыл æууæнд, нæ лæг! Ай арвы хин æмæ зæххы кæлæн 
у! Хъуыддæгтæ ма зона, уымæн уæвæн нæй! — комкоммæ мыл æй 
ардауы Кæлимæт. Сылгоймæгтыл æххуысагур мæ цæст ахастон, 
фæлæ дзы иу дæр мæ фарс нæ хæцы. Кæд ма-иу дзы искуы иу 
хатт исчи нæ сæрыл исты сдзырдта, уæд ныр се ’ппæт дæр сæ 
дзыхтыл ныххæцыдысты. Афтæ мæм кæсы, цыма æвирхъау фын 
уынын, цыма мыл тугдзых сырдтæ æртыхстысты æмæ мæ ныр- 
тæккæ акъабæзтæ кæндзысты. Фæнды мæ ныккæуын, фæлæ мæм 
цæссыг нæй, фæнды мæ ныхъхъæр кæнын, фæлæ мæ хъæлæс мæ 
коммæ нæ кæсы. Баба мын мæ хъус хæрдмæ ивазы, æмæ йæ 
хъыс-хъыс цæуы, цыма хус æрчъиаг скъуыны. 
— Мæ дыууæхстон цы фæци?! Дæ уд дын сласдзынæн, куынæ 
йæ зæгъай, уæд! 
— Нæ... нæ йæ зо... — Фыррыстæй мæ бон дзурын дæр нал у. 
— Дæлдзæх фæу уыцы сабийы тæригъæдæй! Дæ цотæй ма 
дæм хорз зæрдæ æрмæст уый куы дары, гормон, уæд æй цы ’ргæв- 
дыс?! Кæм фæаххосджын и дæ разы?! Марын дæр дæ куынæ 
уагъта! Йæ къухтæ бахуыскъ уæнт Тугъанæн, дæумæ хорз чи нæ 
бахъавыди! — знæтхъæлæсæй загъта Зæлинæ æмæ бабайыл йæхи 
ныццавта, йæ къухтæй мæ ратыдта æмæ йæм цæхгæр фæзылди: 

Зынгхуыст бæллицтæ 
249 
— Мæнæ дын ацы адæмы раз ард хæрын мæ гыццыл æфсы- 
мæрæй, искуы ма нæ искæмæ нæмыны охыл дæ къух куы сисай, 
уæд дын кард дæ тæккæ зæрдæйы ныссадздзынæн! Кæд ацы æл- 
гъыст бæстæйы, дæу чи баурома, ахæм закъон нæй, уæд дын æз 
мæхæдæг стæрхон кæндзынæн! 
Сылгоймæгтæ æрвдзæфау фесты æмæ йæм дисмæ кæсæгау кæ- 
сынц. Баба дæр сагъдауæй лæууы. Йæ цæсгомы хуызыртау нал и. 
Æппæтæй диссагдæр мæм кæсы, Кæлимæт кæй ныхъхъус и, уый. 
Сегасыл дæр мæ хо фæуæлахиз и. Цæй фæрцы? Уыйбæрц тых æм 
кæцæй разынди? Æвæццæгæн, йæ уарзондзинад мæнмæ æмæ йе 
’нæуынондзинад бабамæ йæ риуы баиу сты æмæ срæмыгътой. 
— Цом, мæ гыццыл æфсымæр, цом ардыгæй, ам махæн ницы- 
уал и. Нæ фыдыусы цы фæндыди, уый йæ къухы бафтыд, — са- 
быр, фæлæ фидарæй дзуры Зæлинæ. 
— Цæугæ, цæугæ æмæ лæппутимæ родтæм цу! Хуыздæр фæндаг 
нæ равзардзынæ! Сæгъæй сæныкк гуыры! — нæ фæдыл нын æхсæн- 
тæ дон калæгау чъизи ныхæстæ ралæхурдта Кæлимæт, фæлæ йæм 
Зæлинæ ницы хъус æрдардта, æмæ сылгоймаг бынтондæр сæрра и: 
— Бакæс-ма уыцы гадзайы къæбыламæ, цы дзых ысуагъта! 
Уæвгæ дзы цы домын! Уынджы чи схъомыл и, уый хъуамæ цавæр 
æвзагæй дзура! Фæлæуу, рæхджы дæ фæстæмæ ардæм хъæуы дæ 
дзæгъæлзад хъæвдынимæ, æмæ дын уæд æз дæ удæй схъаздзынæн! 
— Кæдæм цæуæм, Зæлинæ? — фæрсын мæ хойы. 
— Нæ зонын, мæ гыццыл æфсымæр, нæ зонын. Дæуыл куынæ 
хъуыды кæнин, уæд æз мæхицæн бынат бæргæ ссарин, — æнкъар- 
дæй дзуры Зæлинæ. 
— Æз дæ хъыгдарын? 
— Нæ, мæ хур, нæ. Цытæ дзурыс? Мæ зæрдæ ма дæуыл куы 
лæууы.— Мадау мæ йæ риумæ нылхъывта æмæ мын мæ цæсгомæн 
батæ кæны.— Æз ацы дунейы дæуæй фылдæр никæй уарзын. Исты 
хорзы дын куы бацæуин, уый мæ бæргæ фæнды, фæлæ дын мæ 
бон ницы у. — Дзургæ-дзурын йæ кæуындзæг аскъуыди, æмæ йæхи 
уромын нал фæразы. 
— Ма ку, Зæлинæ. Æз тагъд адынджыр уыдзынæн æмæ дæ 
æфхæрын никæмæнуал бауадздзынæн. 
— Гъей, кæцытæ стут? — талынгæй нæм хъуысы колхозы хъа- 
лагъуры хæрхæргæнаг хъæлæс. 
— Йæ ныййарджыты чи нæ хъæуы, уыцы æнамонд сидзæртæ, 
— кæугæйæ йын дзуапп дæтты Зæлинæ. 
— Тобæ, цтофраллах. Æмæ ам цы кусут? 
— Кæдæм ацæуæм, уый нæ зонæм æмæ æнæсæрфат цоппай 
кæнæм. 
— Цæут, уæртæ мæ уаты пецмæ уæхи батавут. Дзулы къæбæр 
дзы ис, æмæ йæ бахæрут. 

250 
Цомартаты Изæтбег 
Зæронд тъахтин, зылын цæнгæт пец æмæ гыццыл æнæфснайд 
стъол кæм и, ахæм агъуыстмæ бахызтыстæм. Тавс мæ бацыди, 
æмæ мæ зæрдæ хæрын æрцагуырдта, фæлæ чысыл рудзынджы 
тæрхæгыл фæтæгены цырагъы цур цы дзулы кæрдих и, уымæ 
æвналын нæ уæндын. Зæлинæ мын мæ цæсгæнгас ацахста, къæм- 
дзæстыгхуызæй йæ райста æмæ мæм йе стырдæр хай æрбалæвæрдта. 
Тъахтиныл кæрæдзи фарсмæ бадæм æмæ æууилæм. Цырагъы мы- 
нæг рухсмæ мæм мæ хойы кæуындзаст цæстытæ мæлдзойæ зы- 
нынц æмæ мæ тасы ’фтауынц. Афтæ мæм кæсы, цыма ацы ду- 
нейæ нал у, цыма йе ’цæг дунемæ аивгъуыдта, мæ фарсмæ чи 
бады, уый та йе ’ндæрг у, йæ аууон. Мæ дзулы къæбæр дыууæ 
дихы акодтон æмæ йæм дзы иу дæттын. 
— Гъа, Зæлинæ, мæн нæ хъæуы. 
— Ма мæ сай. Сыдæй куы мæлыс, уæд дæ куыд нæ хъæуы? 
— Мæ хъуыры нæ цæуы. 
— Ахæр, мæ рæсугъд æфсымæр, ахæр, — Зæлинæ та арф ныу- 
улæфыди: — Ахæр æмæ айрæзай. Нырма дæм разæй бирæ зындзи- 
нæдтæ æнхъæлмæ кæсы, æмæ сын æххормагæй нæ бабыхсдзынæ. 
— Атæби, нæ мæгуыр сидзæртыл дæ цæст никуы ’рхæцыди? — 
хъуысы нæм уынгæй Аминæты тыхстхуыз хъæлæс. 
— Бæгуыдæр, æрхæцыди. Уæртæ мæ уаты бадынц æмæ арт- 
мæ сæхи тавынц, — хуыфгæйæ йын дзуапп дæтты хъалагъур. 
— Абондæргъы мæ сæр разылди уыдон агурынæй. Сæ фыд 
мæм æрбацыди æмæ мын алывыдтæ акалдта. 
— Цæй тыххæй? 
— Дæ хæдзармæ, дам, сæ ма уадз, къæбæр, дам, сын ма дæтт. 
— Тобæ, цтофраллах, тобæ, цтофраллах. Афтæ гæнæн куыд 
и? Ма йæм хъус, Аминæт. Ма йæм хъус. Ды дæр ма сыл дæхи 
куы атигъ кæнай, уæд цы фæуыдзысты? Хъасболат сæ марынмæ 
куы агуры. Хуыцау мын мацы кæнæд, Аминæт, фæлæ мæм мæ 
зæрдæ афтæ дзуры, цыма уыцы лæгæн йæ сæрызонд фæкуыддæр 
и. Цыхуызæн лæппу уыди æмæ цæмæ ’рхаудта. 
— Тугкалæн хæст, æгъатыр низ, налат устытæ æмæ йæ карз 
нозт бацарæфтыд кодтой. 
— Чи зоны, ды раст дæ, фæлæ йыл уæддæр мæнæн мæ зæрдæ 
тынг худы, стæй æрмæст мæнæн — нæ. Адæм йæ фыдгойæ фыл- 
дæр не сты. 
— Цы йын бакæнон? Йæ ус йеддæмæ йæ зæххыл ничи хъæуы. 
— Усæн баивæн и, фæлæ цотæн баивæн нæй. Цот ныййарæгæн 
йæ зæрдæйы уидæгтæ сты, йæ ныгæнджытæ, æви Хъасболат афтæ 
’н^ъæлы, Кæлимæт æй баныгæндзæни? 
— Смаг, дам, кæмæн кæнон, уыдон, дам, мæ баныгæндзысты. 
— Тобæ, цтофраллах, тобæ, цтофраллах. Афтæ хъуыдыгæнæн 
куыд и? Мæнмæ гæсгæ, йæ бæллæхтæ иууылдæр уырдыгæй цæ- 

Зынгхуыст бæллицтæ 
251 
уынц. Йæ зонд нæ бæззы, йæ зонд, æндæр хæсты быдыры уый 
йеддæмæ ничи хæцыди, налат устытæ уый йеддæмæ никæмæн уыди, 
æгъатыр низæй уый йеддæмæ ничи сади, кæнæ карз нозт уымæй 
фылдæр ничи банызта? 
— Адæмдзы цыфæнды куы дзурой, уæддæр æм æз хойы зæр- 
дæ дардзынæн, йæ цотмæ та — мады зæрдæ. 
— Дæ цæрæнбон бирæ, Аминæт. Цу, акæ сæ уæхимæ æмæ сæ 
барæвдау: тæригъæд сты. 
— О, о, цæуын хъæуы: æнафон у ныр, — сдзырдта Аминæт 
æмæ нæм къæсæрæй æрбакасти. — Тугъан та кæм и? — фæрсы нæ 
дисхуызæй. 
— Кæдæмдæр алыгъди, — дзуапп ын дæтты Зæлинæ. 
— Цæмæн? 
— Баба æмæ Кæлимæты дыууæхстонæй багæрах кодта... 
—Тобæ, цтофраллах. Хъуыддæгтæ иууылдæр Хуыцауы арæзт 
сты. Табу йæхицæн, — дзуры Атæби. 
—Мæ къонайыл, æмæ сын ницы уыди?! — фæтарсти Аминæт. 
— Хъыгагæн, цъæррæмыхст дæр нæ фесты. 
— Хуыцауæй разы, æгайтма йæ фыды туг нæ ныккалдта. Цæут 
нæхимæ, æз æй ацагурон. 
— Мауал æй агур: уый афонмæ хъæуы кæронæй агæпп ласта. 
— Мæ хæдзар куыд уыди, æмæ йæ бирæгътæ нæ бахæрдзысты? 
— Ахæм царды бæсты бирæгъты амæттаг бау, — загъта Зæли- 
нæ æмæ мын мæ къухыл ахæцыди. Цæстыфæныкъуылдмæ Ами- 
нæт уынджы æрбайсæфти. 
— Тугъан, дæ фыдæн ницы уыди. Рацу, мæ хæдзар, нæхимæ. 
Ма тæрс, ничи дæ бафхæрдзæн, — æхсæвы тарæй хъуысы йæ 
тыхстхуыз хъæлæс. 
— Тобæ, цтофраллах, тобæ, цтофраллах, — уайдзæфгæнæгау 
дзуры æхсæвгæс æмæ йæ артæнбынтæй фæсус хуыфт кæны. 
* * * 
Мæ уæгъуырсыдз æфсымæр цы фæци, цымæ? Йæ сæр кæм 
бамбæхста? Иæ мард фесæфа, цы ныфсхаст разынди. Ахæм тыз- 
мæг фыдмæ дæ къух сисын бауæнд. Æз та афтæ æнхъæлдтон, 
карз æртхъирæнтæ былалгъæй кæны, йæ мæстытæ дзы уайтагъд 
æрбайрох уыдзысты. Куыннæ стæй! Йæхи дыууæхстон ыл ныф- 
фæздæг кодта, æмæ афардæг и. Бабайы сæрæй иу æрду дæр не 
’рхаудта, фæлæ уыйхыгъд бамбæрста: йæ цот схъомыл сты æмæ 
йын сæхи раздæрау æфхæрын нал бауадздзысты. Иннæтæн нæ 
зонын, фæлæ æз йæ цуры гугын фысау къулбæрзæйæ никуыуал 
æрлæудзынæн! 

252 
Цомартаты Изæтбег 
Тугъан цы бæстæм алыгъдаид? Дзæвгар рæстæг йæ кой-йæ хъæр 
кæцæй нал райхъуыса, ахæм ранмæ куы афардæг уаид æмæ мæ 
йæхимæ куы ахонид. Иумæ æнæмæтæй цæриккам. Тæхуды, иугыц- 
цыл æнæмæтæй ацæр. Мæхи сагъæс дæр мæ куыд нæ æвдæрзы, 
фæлæ ныртæккæ мæ хъуыдытæ иууылдæр ме ’фсымæримæ сты. Æп- 
пæтæй тынгдæр мæ фæнды Тугъаны æдас ран фенын. Никуы мæ 
бауырныдтаид, афтæ тынг ыл батыхсдзынæн, уый. Æмæ ныр мæ уд 
æрдуйæ нарæгдæр сси. Йæ сурæт мæ цæстытæй атонын нæ комы, 
мæ аууонау мемæ зилы æмæ мын æнцойад нæ дæтты. Цæмæдæр 
гæсгæ мæм зыны тынг æрхæндæгæй. Йæ дзыгъуыр цæсгом — фæ- 
лурс, цæстытæ — кæуындзаст. Дыууæ къабазджын милиционеры йын 
йæ лæмæгъ къухтыл фидар хæцынц æмæ йæ ахæстонмæ фæласынц. 
«Суадзут æй! Суадзут æй!» — хъæр сæм кæнын мæхинымæр, 
фæлæ мæ æппындæр ницæмæ дарынц. Адæргæй мæ хид мæ буа- 
рыл лæсæнтæ кæны. Нæ, уый адæргæй нæу, фыркуыстæй ныддон- 
ласт дæн. Абондæргъы скъæт сыгъдæг кæнынæй мæ хъару басасти. 
Цыма йæм иу афæдз белы фындзæй дæр ничи фæныхылдта, уыйау 
фаджысы бын фæци. Ноджы хъæбæр зæххыл сасымæй сæрстау 
ныффидар и, æмæ йæ, марадз, скъах. Мæ тых-мæ бонæй йыл куы 
схæцын, уæд мæ нарæг уæхсчыты къæс-къæс ссæуы æмæ æрцæйто- 
нынц. Фæлæ уæддæр мæ куыст нæ уадзын. Аминæты зæрдæ куы 
балхæнин, уый мæ фæнды æмæ мæ удæй арт цæгъдын. 
— Милицæйы кусджытæн Тугъаны агурынæй сæ тентекк сæр- 
тæ разылдысты. Хъæуæн йæ иу кæронæй иннæмæ цы къуым, цы 
къæраз нæ басгæрстой, ахæм нал баззади. Суанг ма дæлæ къуы- 
бырты æхсæн хæлддзаг фермæйы силосы дзыхъмæ дæр ныххыз- 
тысты. Никуы æмæ ницы. Лæппу зæххы скъуыды ныххаудта, — 
кæртæй мæм хъуысы Госæмайы хъæлæс. 
— Бынсæфт æрбауой, уастæн, кæд ардыд куыйтау йæ фæдыл 
цы бафтыдысты. Сагъуыдысты йыл, æмæ нæхимæ нал уæнды, 
мæгуыр. Æххормагæй цы хуртæ уыны, Хуыцау — йæ зонæг. Ис- 
тыхуызы ма мæ къухы куы бафтид, уæд æй мæ цурæй никуыдæм- 
уал ауадзин. Раст æй уæртæ нæ ныккæнды бамбæхсин æмæ йын 
уырдæм хæринаг хæссин. — Уый та Аминæты хъæлæс у. 
— Уанцон нæу ныккæнды... Ды дзы куынæ зæгъай. 
— Нæ закъонæвæрджыты дзæмбытæм бахауыны бæсты... Тæр- 
сын, куы йæ бафхæрой. Ахæстоны йæ куы сбадын кæной, уæд 
фесæфдзæн, æмæ æвгъау у.Цы къухтæ йын и, уый зоныс? Дуæрт- 
тæ кæнын æмæ пецтæ амайынмæ йæ разæй никæй ауадздзæн. 
■ — Цæмæн æй хъуамæ бафхæрой, цæмæн? Кæд искæй æфхæ- 
рын хъæуы, уæд — Хъасболаты. Йæ фыртмæ фыццаг уый систа 
хæцæнгарз. Йе ’наххос чызджы цæст кæй фæсахъат кодта, æр- 
мæст уый тыххæй дæр ахæстоны бакæнинаг у. 

Зынгхуыст бæллицтæ 
253 
Сылгоймæгты ныхæстæм та мæ разы февзæрди, мæ зæрдæмæ 
мын стыр хæрам цы æвирхъау ныв оахаста, уый. Иуæхсæв Зæли- 
нæимæ нæ зæронд хъæмпын гобаныл схуыссыдыстæм. Зæлинæ уай- 
тагъд афынæй, æз рафт-бафт кæнын райдыдтон. Мæ зæрдæ та ра- 
гацау цыдæр бæллæх æнкъардта æмæ йæхицæн бынат нал ардта. 
Тугъан иуафон ныгъуылдтытæгæнгæ къæсæрæй æрбахызти, 
кæрдзын кæм хъуамæ уыдаид, уыцы рæттыл азылди, фæлæ куы 
ницы ссардта, уæд скъаппы дуар къахæй сцавта, мæ фарсмæ æр- 
бадти æмæ хъуыр-хъуыргæнгæ йæ дзаумæттæ ласын райдыдта. 
Уыцы рæстæг дуаргæрон къуымы бабайы дыууæхстон ауыдта. Йæ 
куыст фæуагъта æмæ йæм бауади. Фелвæста йæ. Ракæс-бакæс æм 
кæны. Зæгъынмæ йын хъавыдтæн: «Сæвæр æй йæ бынаты», фæлæ 
йæм нæ бауæндыдтæн. Æххормагæй мæсты вæййы, æмæ йæ сæры 
цы фæкуыси уыдзæн, хæйрæг — йæ дæсны. Стæй мæм хъусгæ 
дæр нæ бакодтаид. Йæхи фæнд тæрынмæ бабайæ фыддæр у. Уæв- 
гæ йæм мæ ныхæстæ хæццæ дæр нал бауыдаиккой. Дыууæ тых- 
джын гæрахы уаты анæрыдысты, æмæ фыртæссæй цыдæр æрба- 
дæн. Æрчъицыдтон æбуалгъ нывмæ кæсгæйæ. Кæлимæт фæтæге- 
ны цырагъ йæ къухы дары, Зæлинæ æмæ Тугъан æрдæгоæгънæ- 
гæй зæххы кæрæдзи фарсмæ лæгуын цъиутау бадынц, æмæ сын 
баба сæ тугæйдзаг цæсгæмттæ къахæй хойы. 
— Чи уыди, уый зæгъут, науæд уæ ныртæккæ марын! 
— Æз нæ уыдтæн... Æз нæ уыдтæн... — кæугæйæ дзуры Тугъан. 
— Цæй тыххæй мæ марыс,'уый мын уæддæр зæгъ. Мæ сæрæн 
куы ницы зонын, — бабайæн уайдзæф кæны Зæлинæ. 
— Кæс-ма уыцы цъаммармæ, кæс, йæ цæст дæр куыд нæ ны- 
къулы! Дæ фыды дыууæхстоны гæрæхтæм æнæхъæн хъæу куы 
райхъал и, уæд сæ ды нæ фехъуыстай?! Дæ хъусты хæф фæмыз- 
ти?! — йæ расыг лæджы йыл ардауы Кæлимæт. 
— Мæ мард фен, ницы фехъуыстон. 
— Æз нæ уыдтæн... Æз нæ уыдтæн... — Зæлинæйыл куы баууæн- 
дой, æмæ уый аххосджынæй куы баззайа, уымæй тæрсгæйæ хъа- 
рæггæнæгау дзуры Тугъан. Мæ хо æмæ ме ’фсымæры тæригъæдмæ 
кæсгæйæ дойнагдур фæйнæрдæм атонид, фæлæ бабамæ æппындæр 
ницы хъары. Къахæй сæ нæмы æмæ нæмы, сæ хъустæ сын хæрд- 
мæ ивазы, æмæ сæ туг кæлы. Æппæтæй аххосджындæр йæхæдæг 
кæй у, уыцы хъуыды йæ сæрмæ нæ цæуы, æмæ йæ пырх йæ лæ- 
мæгъ сывæллæттыл калы. Бирæ хабæрттæ бамбарынхъом нæма дæн, 
фæлæ хуымæтæг хъуыддæгтæ хорз æмбарын. Мæнмæ гæсгæ, Ту- 
гъаны хуызæн тæлфаг лæппу цы уаты цæры, уым бабайæн йæ 
хæцæнгарз æргъæвдæй ныууадзын не ’мбæлди æмæ, кæд искæй 
æфхæрын хъæуы, уæд фыццаджыдæр — уый. Стæй кæд йæ цотæн 
фæтарсти, уæд сæрæгасæй баззадысты æмæ сыл хъуамæ цин кæ- 

254 
Цомартаты Изæтбег 
нид, уый та сонт фæци æмæ сæ маргæ кæны. Ау, уыцы дыууæхсто- 
ны мæнгвæдæгыл чи ’рбахæцыди, уый базонын æппæтæй ахсджи- 
агдæр хъуыддаг у? Куы йæ базона, уæд ыл цы хорздзинад æрцæу- 
дзæн? Ныр æй куыд нæмы, уымæй ма йæ тынгдæр фæнæмдзæн? 
Мæ фæрстытæй иуæн дæр дзуапп раттын нæ фæразын. Мæ хо 
æмæ ме ’фсымæрмæ æнкъардæй кæсын æмæ кæуын. Ныртæккæ 
мын мæ фыдæй æнæуынондæр адæймаг нæй. Æлгъаг калмæй мын 
æнаддæр у. Амарин æй, фæлæ йыл мæ бон нæ цæуы. 
Талынг хъæуы гуыргъахъхъ фæндæгтыл ын хæдзари-хæдзар 
арахъдзуан уый тыххæй зылдтæн, цæмæй мын расыгæй мæ мæгуыр 
хо æмæ æфсымæры мара? Нозты бæсты йын фæлтау марг куы ’рба- 
хастаин. Уæд мын ныр æнцондæр уаид йæ мæрдон цæсгоммæ кæсын. 
— Æллæх, мæ цæст! Дæ-дæ-дæй, мæ цæст схауы! — æрдиаг 
кæны Зæлинæ æмæ йæ гæндзæхтæ цæгъды. Хуыссæнæй агæпп ла- 
стон, бауадтæн æм, фæлæ йын мæ бон ницы у, æмæ катай кæнын. 
Кæлимæт цырагъ ахаста, æмæ агъуыст саудалынджы аныгъуылди... 
— Ноджыдæр ма дын иу хатт зæгъын, Аминæт, де ’рра тиу 
тæссаг адæймаг у, æмæ йæ ахæстоны куынæ бакæной, уæд ма 
бирæ фыдбылызтæ сараздзæн! — мæстæлгъæдæй дзуры Госæма, 
цыма дзы йæхи цотæн тæрсы, уыйау. 
— Дæ Хуыцаумæ скæс, Госæма. Æнæуи дæр æфхæрд куы у. 
Йæ цæстытæ кæд фæцъынд уыдзысты, уый бæрæг нæу, æмæ ахæм 
рæстæг дæ цотæй дæ цуры мачи уæд... 
— Мæ мæрдтыстæн, Аминæт, иуæй-иу хатт дæ æппындæр нал 
ембарын. Дæ зæрдæ бадт дзуллагæй фæлмæндæр у, фæлæ ахæм 
æлхæрст адæймаджы фарс хæцæн куыд и? Йæ цоты йæхæдæг 
куы ратардта йæ хæдзарæй. 
— Хуыцауæй дæ бауырнæд, Госæма, йæ сывæллæттæм зул- 
дзыхыныхас скæнын дæр йæ зæрдæ никуы бакуымдтаид, йæ ус- 
тытæ йæ куынæ бадомдтаиккой, уæд. 
— Ныууадз, дæ хорзæхæй. Тугъаны дæр милицæйæн Кæли- 
мæт ахсын кæны? 
— О, мæ фыдыстæн. Уыцы Хуыцауы налат æй ардауы. Фы- 
дæвзаг дур халы. 
— Æмæ куыдз у? Ардауын цæмæ комы? 
— Рынчынæй йæ куъ1 ныууадза, уæд кæй хъæуы? 
— Дæу. Йæ цоты. Иæ сыхбæсты. 
— Нæлгоймагмæ æдзухдæр зилын хъæуы. Æнæ сылгоймагæй 
йын цæрæн нæй. 
— Уæдæмæ дын цы зæгъын, уый зоныс, мæ хур? Ахæм зонда- 
хастимæ цыфæнды фыдгæнæгæн дæр срастгæнæн и, фæлæ æз мæ 
хъуыды ницыхуызы аивдзынæн. Тугъанмæ фыццаг уый систа 
хæцæнгарз æмæ уал ахæстоны йæхæдæг абадæд йæ фырты разæй, 

Зынгхуыст бæллицтæ 
255 
милицæмæ бон æртæ хатты згъорыны бæсты,— йæ ныхмæ фæлæу- 
уæн кæмæн нæй, ахæм хъæлæсы уагæй дзуры Госæма. Аминæт дæр 
къæрттæй цъула не ’ппары, æмæ быцæу кæнынц. Куы сабырæй, 
куы мæстыйæ, куы æнкъардæй, куы хъæлдзæгæй, куы рæвдаугæйæ, 
куы уайдзæфтæгæнгæйæ. Сæ иуы дæр нæ фæнды басæттын. Алчи- 
дæр сæ архайы йæ зонд иннæйы сæры.бауадзыныл. Алкæмæ дæр 
сæ афтæ кæсы, цыма æрмæстдæр уый хæцы рæстдзинады фарс. 
Госæма азымы дары Нагъуæ, Хæмæт æмæ Хъасболаты, уæздан 
тугыл хæст кæй не сты, уый тыххæй, Аминæт та сын сæ намыс 
хъахъхъæны. Хъусын сæм æмæ дис кæнын иу хъуыддагыл. Госæ- 
ма кæй фауы, уыдонæй йæхи удæн мисхалы бæрц дæр æвзæрæй 
ницы зоны, афтæмæй сын мардæй, æгасæй сæ фæлхæрдтæ хурмæ 
хæссы. Аминæтæн та уыдоны азарæй йæ сæрыл куыройы фыдтæ 
разылди æмæ зындоны арты басыгъди, уæддæр сыл къæм абадын 
нæ уадзы. Мæ дыууæ цæстæй йæ уыдтон, йе ’фсин æмæ йæ йæ лæг 
физонæгау цæхæрмæ куыд дардтой, уый, уæддæр сын сæ фыдгой 
кæнын нæ уадзы. Баба йæ мах тыххæй цал æмæ цал хатты баф- 
хæрдта, уæддæр ныл йæхи нæ тигъ кæны, уæдæ йæ фыдзонд тиуыл 
дæр йæ зæрдæ нæ ивы. Алан йæхи хъæбул у, æз та — йæ тызмæг 
расыггæнаг лæджы æфсымæры лæппу, йæ мад æмæ йæ фыды чи 
нæ хъæуы, ахæм сыст къæбыла, уæддæр мæм афтæ кæсы, цыма 
мæн Аланæй къаддæр нæ уарзы, цыма мæныл йæ лæппуйæ æну- 
выддæр у. Хæринаг нын куы фæдæтты, уæд мæнæн хуыздæр хæйт- 
тæ æрæвæры, æмæ Алан бахъуыр-хъуыр кæны. 
— Дæуæн мад и, уымæн та нæй, — фæлмæнæй йын дзуапп 
ратты Аминæт. Мæхи зонынхъом куы фæдæн, уæдæй фæстæмæ 
адæмæн сæ цæстытæм кæсын сахуыр дæн æмæ сын сæ цæстæнгас- 
мæ гæсгæ сæ зæрдæйы уаг æнцонæй ахсын. Аминæт йæ фырты 
мæнæй фылдæр куы уарзид, уæд иу хъулон мийæ йæхиуыл комдзог 
æнæ рацæупе нæ фæуаид, фæлæ йыл никуы фæгуырысхо дæн. 
Мæ фыдуаг æфсымæр йæ хæрзгæнæгыл зæрдæниз цы бафтауа, 
æндæр ын хорзæй кæй ницы фæуыдзæн, уый Аминæт йæ фондз 
æнгуылдзы хуызæн зоны, фæлæ йæ уæддæр йæхиуыл ныхасы, 
цæмæй ма схæтæнхуаг уа æмæ зæфцы фыдæй ма фесæфа. Хио- 
ныл дзы ахæм æнувыд адæймаг никуыма федтон. Госæмайы загъ- 
дау, æвæццæгæн æм уæларвæй цыдæр тæфаг хæццæ кæны. Сыхы 
устытимæ йæ уынджы æрбадгæ никуыма федтон. Фæллад цы у, 
уый нæ зоны. Иудадзыг мæлдзыгау хæдзармæ цыдæртæ хæссы 
æмæ хæссы. Хъæбæр кæрдзыныл цæхх æрызæры, адджынæн æй 
бахæры, бегарайы бæхау йæхи баифтындзы æмæ боныцъæхтæй 
суанг изæрдалынгтæм — кусгæ. Ноджы цалдæр куысты иумæ фæ- 
кæны. Кæрт фæмæрзы, цæхæрадон фæрувы, суанг ма бæлæсты 
бынтæ дæр ныссыгъдæг кæны, агъуыстытæ фефснайы, арахъхъ 

256 
Цомартаты Изæтбег 
фæуадзы. Фылдæр хатт ма йæ къухтæ æлвисинаг къуымбилмæ 
дæр бахæццæ вæййынц. Диссаджы къухтæ йын ис, æвæдза. Цæмæ 
нæ арæхсынц, ахæм нæй, бакастæй та — фыдынд: дæрзæг, уæзæг- 
джын, скъуыдтæ. Æдзух зæххимæ кæй архайынц, уый тыххæй 
йын йæ хуыз райстой. Се ’нгуылдзтæ цыма тасын дæр нæ ко- 
мынц, уыйау ныззылынтæ сты. Хъæды ма фенын ахæм къæдз- 
мæдз къалиутæ. Зын бауырнæн у, рæстæгæй-рæстæгмæ йæм цы 
хæрзад уæлибæхтæ бахæрын, уыдон уыцы æнæзæрдæисгæ къух- 
тæй конд вæййынц, уый. Йæ тымбыл цæсгом хурмæ ныссау и, 
нынцъылдтæ. Альбомы йын цы къам и, уымæ кæсгæйæ адæймаг 
дисы бафты. Мæйтæ æмæ хуртæ цы цæсгомæй касти, уый афтæ 
тынг куыд аивта? Уæвгæ, æрмæст Аминæты цæсгом аивта? Нæ 
хъæуы хистæрты цæсгæмттæ ахæм тыхстхуыз, ахæм фæлмæст- 
хуыз сты, æмæ дзы иуæн дæр йæ азтæ базонæн нæй. Сæ зын уавæр- 
ты уайтагъд азæронд вæййынц. Лæгты та ма арахъхъ дæр сафы. 
Бындзытау мæлынц, уæддæр нозтыл сæ зæрдæ нæ ивынц. Цас сæ 
тынгдæр цæгъды, уыйас ыл æнувыдæй-æнувыддæр кæнынц, æмæ 
сæ уый дæр цыргъ цæвæгау æнауæрдонæй кæрды æмæ кæрды. 
Афтæ мæм кæсы, цыма не ’ппæт дæр фыдæбонæн райгуырдыс- 
тæм, цыма, æгъатыр дæлимонтæ кæм бадынц, ахæм цъымарамæ 
бахаудыстæм æмæ нæ сæ тых-сæ бонæй бынмæ ласынц. 
— Гъей, хæдзаронтæ, кæм бамбæхстыстут? — хъуытазмыр дзæн- 
гæрæгау уынджы азæлыди милиционеры рæсугъд хъæлæс. Мин хъæ- 
лæсы æхсæн дæр æй базонин. Ахæм зæлланггæнаг у, æмæ диссаг! 
Йæ хицауæй замманай азанхъæргæнæг рауадаид, хъæуы астæу цы 
дыууæсæрон мæзджыт уыди, уымæй клуб куынæ сарæзтаиккой, уæд. 
Цæмæ нæм æрбацыди, цымæ? Æвæццæгæн, ме ’фсымæры ахсын- 
мæ. О, ссардта ма йæ! Йæ хъустæ бахъил кæнæд. Мæхæмæты къу- 
хы кæй ницы бафтдзæн, уый æмбарын, фæлæ уæддæр мæ зæрдæйы 
катайæ тыхсын. Кæрты дуары хъыррыст фæцыди. 
— Цы кæныс, мæ хæдзар, цы дæ хъæуы? — хъуысы мæм 
Аминæты зæрдæлхæнæн ныхас. 
— Кæм и уыцы сæнтдзæф? — тызмæгæй йæ фæрсы милиционер. 
Аивæй сæм мæ сæр адардтон. Тихалæджы хуызæн дæргъæй- 
дæргъмæ лæппулæг дуары цур лæууы æмæ, калм хæфсы аныхъуы- 
рынмæ куы хъава, уыйау Аминæтмæ знæт каст кæны. 
— Дæумæ нæ дзурын? Æви къуырма бадæ? 
— Хъусын дæ, хъусын, дæ сæрылхаст фæуон, фæлæ дæ дзæ- 
бæх не ’мбарын. Сæнтдзæф кæй хоныс? 
— Тугъаны, æндæр кæй! — ноджы тызмæгдæрæй дзуры Мæ- 
хæмæт. Аминæт дзы тынг куы фæтæрсид, ууыл архайы, фæлæ 
сылгоймагæн тæрсын йæ фæсонæрхæджы дæр нæй. 
— Мæнмæ куынæ и, мæ къона. 

Зынгхуыст бæллицтæ 
151 
— Ис, ис! Кæлимæт афтæ зæгъы, уыцы дæлæмæдзыдæй уæл- 
дай, дам, æй ничи бамбæхстаид! Цæргæс куы феста æмæ уæларв- 
мæ куы стæха, уæддæр æй æз æрцахсдзынæн! 
— Ахсын дын кæй æмбæлы, уыдон мæ сæрхъæн файнусты 
уынаффæтæм гæсгæ куы агурай, уæд сын сæ фæд дæр никуы 
ссардзынæ, мæ хур, — фæлмæн хъæлæсы уагæй йæ фелхыскъ 
кодта Аминæт. Милиционерæн цыма йæ къух тæвд къæйыл асыгъ- 
ди, уыйау æй фелвæста, йæ амонæн æнгуылдз Аминæты цæсгом- 
мæ бахаста æмæ йæ æртхъирæнгæнæгау тилы. 
— Гъей, хъус-ма! Уæдæмæ дын цы зæгъын, уый зоныс?! 
— Цы, цы, мæ хæдзар? 
— Дæ пъирийыл мидæмæ хæц, науæд дæ æз къаланчойы бан- 
тъæрдзынæн! 
— Цæй тыххæй, цæ? — цыма йæ не ’мбары, уыйау æй сойæ- 
сæрст хъæлæсæй фæрсы Аминæт. 
— Закъонæвæрæгæн кæй не ’ххуыс кæныс, уый тыххæй! Бы- 
лысчъилæй йыл кæй худыс, уый тыххæй! Уæллæй, æз куы смæс- 
ты уон, уæд мæ уромæг уромын нал бафæраздзæн. Хицæуттæ 
мæм кърандасæй фыст дæр куынæ сты, уæд дын дæ хæлиудзых 
фырттæй фæтæрсдзынæн?! Мæ къæхтæй сыл куы ныллæууон, уæд 
ма мыстытау сæ хъист-хъист цæудзæн! Æмбарыс мæ æви нæ? 
— Æмбарын дæ, мæ хæдзар, æмбарын. Дæуæн дæ бон бирæ у... 
— Стæ-ма, ахæм домбай чи у, уымæ æз дæр бакæсон, — уынгмæ 
рахизгæйæ хъазгæмхасæн дзуры Госæма. — А-а, Микъитт куы дæ, 
Микъитт. Æгас нæм цу, æгас. Дæ хонджытæ дыл кæм амбæлдысты? 
— Микъитт нæ, фæлæ — Мæхæмæт! — Госæмайы ’рдæм цæх- 
гæр фæзылди милиционер. — Стæй мæ хонын ницæмæн хъæуы! 
Æз хъуамæ Тугъаны æрцахсон æмæ йæ къаланчойы бантъæрон! 
— Æмæ уый тыххæй хъуамæ фырнымд сылгоймаджы æфхæ- 
рай? Дæ мады карæн куы у, гормон. 
— Чи йæ æфхæры? Æз куы ницы... Мæхи, зæгъын, карзæй 
равдисон æмæ фæтæрса... Уæдæ Тугъаны цыхуызы æрцахсон? 
Хъасболат нæм къахихсыд баци, æмæ мæ хицæуттæ бон-изæрмæ 
джыбы-джыбы кæнынц. Ссардтой кæройнаг! 
— Микъитт, мæ къона, Хъасболатæн уал раздæр йæхи æрцахс. 
— Цæмæн? 
— Уымæн æмæ йæ фыртмæ фыццаг уый систа хæцæнгарз. Дæ 
кæстæры куыд саразай, ахæм ком дын ратдзæни. 
— Зонын æй, зонын. 
— Дæ мадыфсымæры та уыдоны разæй бакæ дæ къаланчойы. 
— Кæй, кæй?!— фæгæмæл и милиционер. 
— Колхозы сæрдар Солæманы. 
— Уый та цæй тыххæй? 
17 Цомартаты Изæтбсг 

258 
Цомартаты Изæтбег 
— Адæмы туг кæй цъиры æмæ сын сæ хидвæллойæ йæ хæзгул- 
тæн цъæхсæртæ кæй аразы, уый тыххæй. Æви йын ды йæ цæст- 
фæлдахæн митæ нæ зоныс? — хин фарст æй кæны Госæма. 
— Æз уымæн ницы зонын! Лæджы давгæйæ куынæ ’рцахсай, 
уæд ын тæрхонгæнæн нæй, — йæ фындзы бын хъуыр-хъуыр кæны 
Мæхæмæт. 
— О, гормон, уæдæ Тугъаны фæдыл цы бафтыдтæ? Арвæй 
зæхмæ йæ иу уынæг куынæ фæци. 
— Загътой мын æмæ... Бæргæ мæ нæ фæнды, фæлæ цы мæ бон у? 
— Тугъаны агурыны бæсты-ма цом мидæмæ æмæ иу сыкъа 
баназ, — сæ ныхас сын айста Аминæт. 
— Нæ, нæ! Куысты рæстæг нуазын не ’мбæлы, — йæ къухтæ 
стылдта милиционер, фæлæ йе ’нхъæлмæгæсæджы лæудыл бæл- 
вырд зыны, аназын æй кæй фæнды, уый. 
— Цом-ма, цом. Куысты рæстæг нын кæнын цы хъуыддæгтæ 
’мбæлы, уыдон куы кæниккам, уæд афонмæ цардæй къæртт æппа- 
риккам, мах та нæ фаджысы мæцæм, — загъта Аминæт æмæ йын 
йæ цонгыл ахæцыди. Мæхæмæт йæ фæдыл араст и. Æз та багуы- 
быр дæн æмæ хъомдон сыгъдæг кæнын. Рæстæг мыл куыд 
аивгъуыдта, уый æмбаргæ дæр нæ бакодтон. Иуафон та мæм кæр- 
тæй райхъуысти Мæхæмæты зæлланггæнаг хъæлæс: 
— Уæллæй, Аминæт, дæу хуызæн сылгоймаг Иры дзыхъхъы нæ, 
фæлæ æнæхъæн Уæрæсейы дæр нæй! Ды сызгъæрин адæймаг дæ, 
сызгъæрин адæймаг! Аргъ дьга кæй нæ и, уый æмбарыс æви нæ? 
— Æмбарын, æмбарын, мæ хæдзар. 
— Хæрæджы дымæг æй æмбарыс, хæрæджы дымæг! 
— Гъемæ афтæ дæр фæуæд. 
— Ма фæуæд, ма! 
— Уæдæ дæ куыд фæнды? 
— Мæн фæнды, цæмæй Тугъаны мачи ссара! Ацы зæххыл 
дæу йеддæмæ никæй хъæуы æмæ йæ бамбæхс! 
— Мæ цæст ма йыл куы ’рхæцид, уæд æй бæргæ бамбæхсин. 
— Уый тыххæй дæ сæр дæр ма аных! Æз смудаг куыдзæй 
уæлдай нæ дæн, æцæг — ни, ни, ни! Хицау мын мæ фæстаг ыс- 
къуырдзæн, æмæ уынджы къæйыл аззайдзынæн! 
— Цытæ дзурыс... Хи цонг лыггæнæгау... Мæ былы былæй дæр 
æй не суадздзынæн... 
— Æз дæ бирæ уарзын, Аминæт! Уæллæй, мæ ныййарæг ма- 
дæй фылдæр! Дæ фыртты дæр дын бирæ уарзын! Раст цыма мæхи 
æфсымæртæ сты! 
> — Хуыцау дæ бауарзæд, Хуыцау. 
— Кæм и, кæ, Руслан?! 
— Сыбырмæ ацыди æмæ шофырæй кусы. Тынг уазал дзы 
вæййы, зæгъынц, æмæ йæм мæ зæрдæ ’хсайы. 

Зынгхуыст бæлпицтæ 
259 
— Уый уым йæ уды дзæбæхæн уырыссаг сылтимæ хæты, ды 
та йын уазалæй тæрсыс! Ха-ха-ха! Уæллæй, Аминæт, мæ хæй- 
рæджджын усы фарсмæ иу уысмы бæрц ахуыссыны бæсты Сыбы- 
ры бинаг къæйыл баргъæвс! Ха-ха-ха! — хъæрæй та ныххудти 
Мæхæмæт, уынгмæ ахызти æмæ мæ иувæрсты цудтытæгæнгæ уыр- 
^ыгмæ фæцæуы. Милиционеры дарæс ыл æппындæр нæ фидауы. 
Иæ даргъ цæнгтæ ахæм уæгъд тылд кæны, цыма йæ пинджачы 
дыстæ афтид сты æмæ сæхигъдауæй змæлынц. 
Æз, æвæццæгæн, ацы хистæрты никуы бамбардзынæн. Ар- 
дæм иблисæй æрбацыди, ардыгæй та дзæнæты маргъæй фæтæхы. 
Къæссавæлдæхт цæмæ фæци, цымæ? Ау, Аминæты смаггæнаг 
арахъмæ уыйбæрц тых и? 
* * * 
Мæ цыфыддæр знаджы мыл цы хæйрæг сардыдта, нæ зонын. 
Адæймагæн йæ фист сæрыхъуынтыл къæмдзыг куы ныддæвдæг уа 
æмæ йæ гæбазгай куы рæдува, уыйау мыл Хъызылбег ныйичъи. 
Мæ зæрдæ дзы фæцъæх и, æмæ дзы мæхи атоныныл архайын, 
фæлæ мæ къухы не ’фты. Мæ цæстысындз кæй у, уый дзы æм- 
бæхсгæ дæр нæ кæнын. Æмбæхсгæ нæ, фæлæ ма йын æй комком- 
мæ дæр фæзæгъын, фæлæ мын мæ ныхæстæ хъазыл дон бакалæ- 
гау æрдумæ дæр нæ дары. Цыма йæхæдæг Хъарсы фидар басаста, 
мæн та йæ хуымы кæрон ссардта, уыйау мæм уæле дæлæмæ æнæр- 
вæссонхуызæй æркæсы. Ноджы мæлæты даргъ ныцци, æмæ мын 
йæ тыхджын къухæй мæ лæмæгъ уæхск æрхойы. 
— Куыд дæ, мæ лымæнлæггаг? — фæзæгъы йæ гуымиры хъæлæ- 
сæй. Йе ’дзæлгъæд ныхас мын мæ игæртæ акæрды, æмæ дзы мæхи 
иуварс айсын. Уæвгæ, йæ хъæлæс ахæм гуымиры дæр нæу, фæлæ 
иæ нæ уарзын, æмæ мын йæ алы фæзылд дæр æнад у. Куы мæ йе 
’фсымæр рахоны, куы — йæ хæлар, куы — йе ’моæстаг. Уыцы дзырдтæ 
мæ разы ницы аххосджын сты, фæлæ йæ дзыхæй куы схауынц, уæд 
мын сæ хицауы ад скæнынц. Хъызылбег мæ нæдæр æфсымæрæн 
хъæуы, нæдæр — хæларæн, нæдæр — æмбæстагæн. Цас æй нæ уынон, 
уыйас — хуыздæр. Адæймаг йе ’ууæнкæй адæймаг у, уый та иуда- 
дзыг мыстулæгау фæдфæливæн митæ кæны. Мæ зæрдæйы уаг мын 
хорз æмбары, фæлæ мæ уæддæр иу ран нæ уадзы. Мемæ йæхи афтæ 
дары, цыма йыл мæнæй æнувыддæр ничи у. Мæнæ та ныр дæр 
хъæуы астæу мæ цурмæ ’рбацыди æмæ мæм хъæрæй дзуры: 
— Куыд цæрыс, ме ’фсымæр? Цыдæр тыхстхуыз дæ! Æвæц- 
цæгæн та дæ хæлафы скъуыд дзыппытæ афтид сты! 
Зæрдæбынæй мыл худы, æцæг ацы хатт былысчъилæй — нæ. 
Иæ хъæлæсы уагыл бæрæг у: йæхимæ дæр билеты фаг æхца нæй. 

260 
Цомартаты Изæтбег 
Мæстæй мæ нæ мары, фæлæ мын уæддæр хъыг у йе ’нæджелбетт 
худт. Мæ мæгуырдзинады тыххæй мæ адæмы цæсты цæмæ ’фтауы? 
Стæй мæ æфхæрын цæмæ уæнды? Æниу мæм цæуыннæ хъуамæ 
уæнда? Цæмæй мæ хъуамæ стъæлфа? Мæ кæцы сгуыхтæн мын 
хъуамæ аргъ кæна? Мæнæ ам, уынджы къæйыл мæгуыргурау кæй 
фæхитын æмæ, йæ фæстаг капеччытæй киномæ билеттæ чи фел- 
хæны, уыдонмæ фырхæлæгæй мæ былыцъæрттæ кæй фæхæрын, 
стæй мæ цæссыгтæ ныхъуыргæ фæстæмæ сæргуыбырæй талынг 
уынджы нæхимæ æвæндонæй кæй араст вæййын, уый тыххæй 
мын хъуамæ æрвылбон йæ сæрæй кува? Кæуыл фæдарын, цымæ, 
мæ зæрдæ? Мæ дзæгъæл къæхтæ мæ ацы æгадгæнæн бынатмæ 
цæмæн æрбахæссынц? Цæмæй мæ кæуинаг уавæр тынгдæр бам- 
барон æмæ ноджы ныхкъуырддæр фæуон, уый тыххæй? Иу хат- 
тæй иннæ хатмæ мæ сæры зонд цæуыннæ бацæуы? Ахуыргæн- 
джытæ æдзухдæр кæрæдзи дзыхæй исгæйæ иу ныхас кæнынц: 
«Ирбег зондджын лæппу у. Ирбег зондджын лæппу у». Ницы дæн 
зондджын лæппу! Мæ сæры исты куы уаид, уæд, лæгæн йæ кад 
къæхты бынмæ чи æппары, ахæм митæ нæ кæнин. Цы дæн, уый 
мæхицæй хуыздæр ничи зоны. Æдылы, ницæйаг, æвæрæз! Кино- 
мæ билет цæмæй райсай, уый дæм ма уæд!» 
— Ма тæрс, мæ хæлар, æз дæ ныртæккæ фæмиддуар кæндзы- 
нæн, — цыма мын ме ’нæрай хъуыдытæ ацахста, уыйау мæм су- 
сæгвæндгæнæджы хъæлæсæй дзуры Хъызылбег. Алцыдæр мæ куыд 
æнцонæй уырны, уый диссаг у. Йæ иу ныхасыл дæр ын не ’ууæн- 
дын, афтæмæй йæм æнхъæлмæ кæсын. Цы нæ вæййы. Уæд та 
йæм искуыцæй æхца æрбафтыди. Æмæ мæ уæд йæ хъæлæсы уаг 
сайгæ кæны? Нæ, йæ зæрды æндæр цыдæр и... 
Адæм ивылд доны уылæнтау гуылф кæнынц размæ, бырсынц 
скъолайы гыццыл клубы къæсæрæй мидæмæ, кæрæдзи сæртыл 
хауынц, цыма хъаймæты дуг ралæууыди, æмæ æддейы куы баз- 
зайой, уæд се сæфт æрцæудзæн. Тæхудиаг не сты, йæхицæн дзы 
хорз бынат чи æрцахсдзæн æмæ йæ уды дзæбæхæн киномæ чи 
бакæсдзæн! Рæвдздæр куы адынджыр уаин, уæд иу кино дæр æнæ 
фенгæйæ нæ ауадзин. Æмбисонды хабæрттæ, дам, дзы февдисынц. 
Йæ мидис нæ, фæлæ мæм «кино» йæхæдæг дæр алæмæттаг дзырд 
кæсы. Цыдæр сусæгдзинад мæм дзы ивылы æмæ мæ цырын кæны, 
мæ тугыл мын арт æндзары æмæ мæ клубы ’рдæм схойы. Фида- 
рæй мæ уырны: æхца мæм нæй, æмæ кино мæ цæсты кæронæй 
дæр нæ фендзынæн, фæлæ мæ зæрдæ уыцы хъуыдыйыл нæ разы 
кæны, æмæ мæ ныфс нæ сæтты. Цыдæр диссаг æрцæуынмæ æн- 
хъæлмæ кæсын. Хъуамæ йæм ахсæв цыфæндыйæ дæр бахауон. 
Хъылызбег мартъийы бонæй уæлдай нæу. Цы минут кæцырдæм 
фæуыдзæн, уый йæхæдæг дæр нæ зоны. Йæ сабыргæнæн ныхæс- 

Зынгхуыст бселлицтсе 
261 
тæ дæр зæрдæлхæнынæн загъта, æндæр æм цæй æхца и. Бон- 
изæрмæ хъæуы уынгты дзæгъæлхæтæг куыдзау æнæсæрфат рал- 
ли-балли куы кæны. Уымæй мын ницы пайда и. Фæлтау мæхи 
исты самал кæнын хъæуы. Уæвгæ, цы самал кæндзынæн, фыр- 
тыхстæй мæ сæр куы ницы ахсы. Ехх, ныр сырддонцъиу фест 
æмæ мидæмæ батæх! Рудзынджы сæрмæ зæрватыччы зæронд ах- 
стоны былыл æрбад æмæ киномæ æнæмæтæй кæс. Уыцы афтид 
бæллиц мæ йæ уæлныхты цал æмæ цал хатты систа. Мæхицæй йæ 
атæрын, фæлæ та мæ зæрдæмæ сусæгæй бахъуызы. 
— Цом рæвдздæр, — мæ хъустыл уайы Хъызылбеджы ныфсæ- 
вæрæн хъæлæс. Мæ цонгмæ мын барджынæй февнæлдта æмæ мæ 
нывонд тохъхъылау йæ фæдыл фæласы. Дуары иувæрсты баив- 
гъуыдтам æмæ фæйнæг быруйы нарæг зыхъхъырыл цæхæрадон- 
мæ бахызтыстæм. Мæ хæрзгæнæгмæ фæрсæгау кæсын, фæлæ мæм 
уый йе ’ргом не здахы, цыма мемæ фемдзаст уæвынæй тæрсы. 
— Рудзынгæн йæ авг асастон æмæ гом у. Нырма йæ ничима 
зоны, æндæр афонмæ лæппутæ иууылдæр ууылты бабырыдаик- 
кой, — дзуры мын сæрыстырæй. 
— Æмæ дæ куы базоной, уæд та? — фæрсын æй тарстхуызæй. 
— Мæныл ма тыхс. Уый бæсты дæхиуыл схæц æмæ мидæмæ 
бахиз. Æз та — дæ фæдыл. 
— Мæн киномæ кæсын нал фæнды. 
— Рæвдздæр схиз, уый дын «нал фæнды!» Дæ аууонæй дæр 
куы тæрсай, уæд никуы ницы фендзынæ! — бардзырд дæттæгау 
загъта Хъызылбег, йæ къухтыл мæ рогæй фелвæста æмæ мын мæ 
фадхъултыл фидар хæцы. Кæй мæ нал ауадздзæн, уый зонын 
æмæ быхсын, мæ уырзтæй гом рудзынг агурын, фæлæ йæ нæ 
арын, æмæ адæргæй мæ зыр-зыр цæуы. 
— Саст авг дзы нæй. Æвæццæгæн æй фæстæмæ сæвæрдтой, — 
куы мæ æруадзид æмæ æнæ исты бæллæхæй нæхимæ куы аирвæ- 
зин, уымæ бæлгæйæ дзурын бынмæ. 
— Куыд æй сæвæрдтой?! Чысыл раздæр æй куы асастон! — 
мæстыйæ мыл бустæ кæны Хъызылбег. Ногæй та мæхи хæрдмæ 
сивæзтон æмæ куырмæджы сгарын, талф-тулфæй саст авджы бы- 
нат ссарыныл архайын. Галиу къухæй йыл бæргæ фæхæст дæн, 
фæлæ уый циу? Мæ къæхтæ æнæнхъæлæджы уæлдæфы ауыгъдæй 
аззадысты, æмæ хъæбæр зæхмæ ратахтæн. Мæ рахиз синысæрæй 
мæ уд схауы, мæ къух авджы састыл фæлыг и æмæ дуды, фæлæ 
мæ фырмæстæй уыдонмæ не ’вдæлы. Хъуамæ зæххæй дур фелва- 
сон æмæ йæ Хъызылбеджы сæрыл ныццæвон. Цы ’рбаци, цы? 
Уæртæ цæхæрадоны уырдыгмæ ныййарц и. Тыгъд быдыры ма тæр- 
хъус фæцæйлидзы афтæ, топпы гæрах куы фехъусы, уæд. Хуыцау 
мын мацы кæнæд, йæхицæй дзæвгар бæрзонддæр быруйыл цыма 

262 
Цомартаты Иэæтбег 
йæ хæлафы фадыг дæр нæ андзæвыди, уыйау йæ сæрты хæрзæнцо- 
нæй асæррæтт ласта. Уымæн йæ уд истæмæй куынæ ауадаид, уæд 
ахæм быруйыл тыххæй тæргæйæ дæр нæ ахызтаид. Кæмæй фæтарс- 
ти, цымæ? Куыддæр уыцы хъуыды мæ сæры февзæрди, афтæ мæ 
хъустыл ауади нæлгоймаджы цинæвдылд хъæлæс: 
— А-гъа, саг фæрæтмæ æрцыди! Æз абонсарæй дæумæ куы 
’нхъæлмæ кæсын! Ардæм-ма рауай! 
Къæппæджы кæй бахаудтæн, уый бамбæрстон, фæлæ мæ зæр- 
ды мæхи æнцонæй раттын нæй æмæ быруйы ’рдæм къуылых- 
къуылых фæлидзын. 
— Æрлæуу, куыдзы мыггаг! Æрлæуу дын зæгъын! 
Цæй «æрлæуу» æмæ ма цæй цыдæр. Мæ сæр-мæ фат нал 
æмбарын, афтæмæй мæхи размæ æппарын, кулдуар зыдæй агу- 
рын, фæлæ йæ нæ арын. Тæппуддзинад та мыл фæуæлахиз и æмæ 
мын мæ цæстытæ æхгæны, æндæр цы хъуамæ фæуыдаид, ныр- 
тæккæ йыл мидæмæ куы æрбахызтæн. Фыртас æмæ фыррыстæй 
мæ зæнгты хъару къаддæрæй-къаддæр кæны. Быруйыл цалдæр 
хатты мæхи скъуырдтон, мæ рахиз къах мæ фæсайдта æмæ иувар- 
сырдæм фæцудыдтон. Къæдзæхыйас лæг мыл тугдзых сырдау йæхи 
ныццавта, мæ лыстæг цонг мын ацахста æмæ хъæр кæны: 
— Кæй лæппу дæ?! Дæу нæ фæрсын?! Кæй лæппу дæ?! 
Диссаг сты ацы хистæртæ. Мæ фыды ном мын куы базона, 
уæд цыма хъуыддæгтæ иууылдæр лыггонд æрцæудзысты. Ноджы 
уыцы иу фарста æнæрынцойæ фæлхат кæны. Патефоны ма иу 
ран хæлд пластинкæ фæзилы афтæ. Æз ныггуыбыр дæн æмæ ницы 
дзурын. Бабайæ нæ тæрсын, ома. Рудзынджы саст мæныл баззай- 
дзæн, æмæ мæ скъолайы директор бафхæрдзæн. Нæ, фæлтау цы- 
фæнды надæн дæр бабыхсдзынæн: мæ буар фæлтæрд у. Лæг мын 
мæ цонг тынгæй-тынгдæр æлхъивы. 
— Кæй фырт дæ?! — мæ хъусты нæры йæ мæстæлгъæд хъæ- 
лæс. Йæ дзых мæм æрхæстæг и, æмæ дзы ракалди арахъхъы, 
булчъы, хъæдындзы æмæ тамакойы æмхæццæ æнахъинон тæф. 
«Гъе, уæууæй, гъе! Расыг лæгæн æрцахсын баком!» — уай- 
дзæф мын кæны мæ мидхъæлæс. Йæ дзæмбытæй ма истыхуызы 
куы феуæгъд уаин. Нæ, æгæр тынг мыл хæцы. Æнæбон адæйма- 
гæй ма мæгуырдæр уа. Алчидæр ыл тых кæны. 
— Демæ чи уыди?! 
— Ничи. 
— Куыд ничи?! Мæхи цæстæй йæ куы федтон! 
— Мемæ ничи уыди. 
1 — Гъæ-æ, сæрхъæн, уый дыл гадзрахатæй рацыди, ды та йæ 
æмбæхсгæ кæныс! 
— Æз никæй æмбæхсын. 
— Чи уыди, уый зæгъ, æмæ дæ ныртæккæ киномæ кæнын. 

Зынгхуыст бæллицтæ 
263 
Æз фæхъус дæн. Мæ зæрдæ фæсаджил и, æмæ дывыдон арты 
судзын. Йæ ном ын схъæр кæн æмæ киномæ бацу. Нæ, уæд æз 
дæр уый хуызæн æвзæр уыдзынæн, кæнæ ноджы æвзæрдæр. Фæл- 
тау мæ ницавæр кино хъæуы. Мæ зæрдæ иучысыл кæй фæтасыди, 
уый лæг уыны æмæ мæ амидин кæны. 
— Йæ мыггаг кæмæй у? Йæ ном цы хуыйны? 
— Нæ йæ зонын. 
— Дæхи ном дæр нæ зоныс?! 
Ногæй та æрбамæсты и æмæ мын мæ сæр хойы. Æз дзы мæхи 
тонын, фæлæ мæ къухты æппындæр хъару нæй. Æнахуыр зæр- 
дæйы уаг та мæм фæзынди. Цæрын мæ нал фæнды æмæ æнхъæл- 
мæ кæсын, фыдцæф мæ кæд ныккæндзæн, уымæ. 
— Кæй фырт дæ, уый зæгъ, науæд дæ марын! 
Мæ дзыхæй хъыпп-сыпп нæ хауы. Лæг мæ йæ быны æрнор- 
ста æмæ мын мæ фæрстæ къахæй нæмы. 
— Рудзынг чи асаста? 
— Цавæр рудзынг? 
— Гъер ма ацы хуыйы хъыбылмæ кæс, ноджы ма мæ хынджылæг 
дæр кæны! — бынтондæр сæрра и лæг, мæ цæсгомыл мын хафт-хафтæй 
рæлæууыди, æмæ мæ рустæ артау судзынц, фæлæ ницы дзурын. 
— Ныртæккæ-ма-иу дæхимæ фæкæс! Æз дæ бæхдонмæ куы 
баппарон, уæд æгæр дæр ма сдзурдзынæ! 
Уыцы ныхæстæй мæ буар ауазал и. Скъолайы иу бур бæх и. 
Дæндагæй хæцынмæ хъæхъхъаг куыдзæй уæлдай нæу. Айфыццаг 
иу дынджыр лæппуйы куыд бахсыдта, уый мæхи дыууæ цæстæй 
федтон, æмæ мæ зæрдæ бадзой-дзой кодта. Адæмы сæ зын уавæр- 
тæ кæй скарз кодтой, уый зонын æмæ сыл нæ дис кæнын, фæлæ 
уæддæр... Ау, ницæйаг авджы тыххæй ахæм æгъатыр ми куыд 
бакæндзæн? Йæ риуы зæрдæйы бæсты ихы къæртт и? Кæд мæ йæ 
фæдыл фæласы, уæддæр мæ кæронмæ нæ уырны, тугдзых сырд 
разындзæн, уый. Дæлæмæ дæр, уæлæмæ дæр — иу чысыл авг. 
Иугæр мæ уый тыххæй мары, уæд мæ йæхи къухтæй амарæд, 
æндæр ма мæ бæхы дзыхмæ та цæмæн æппары? Адæргæй цы 
фæуон, уый нæ зонын. Мæхи дзы рæдувын, йæ къухтæм ын дæн- 
дагæй лæбурын, фæлæ мæ ницæмæ дары. 
— Дæ ном цы хуыйны? — фæрсы та мæ ногæй. 
— Гагуыдз. 
— Кæмæй дæ? 
— Бæтæгатæй. 
— Кæмæй, кæмæй?! 
— Бæ... Бæтæгатæй. 
— Ма мæ сай! Ма мæ сай дын зæгъын, куыдзы къæбыла! 
Махæн нæ мыггаджы ахæм æнаккаг лæппу нæй! — цыма фæй- 
нæджы зæгæл ныххоста, уыйау фидарæй загъта лæг, бæхдонмæ 

264 
Цомартаты Иэæтбег 
мæ баппæрста æмæ ма йæ ныхасмæ мæстæймарæгау бафтыдта: — 
Дæ мыггаг дæ зæрдыл куы ’рлæууа, уæд мæм-иу фæдзур. 
Гъер мæ мæ дзых хордта? Æгæр-мæгуыр сайын дæр нæ зо- 
нын. Мæхи хъуамæ æнæмæнг Бæтæгатæй рахуыдтаин? Уæвгæ, 
кæмæй у, уымæн цы зыдтон? Ныр мын мæ иу ныхасыл дæр нал 
баууæнддзæн. Уымæн къах — йæ роны, фæлæ ардыгæй цыхуызы 
аирвæзон? Бæхдон — зыбыты талынг. Исчи мын мæ цæст куы 
акъахид, уæддæр æй нæ фенин. Бæх цыдæр хæры, æмæ мæм 
афтæ кæсы, цыма мæ уæлхъус лæууы. Ныртæккæ мæм дæндагæй 
фæлæбурдзæни, æмæ мæ цард фæци. 
Йæ хуыррытт куы ссæуы, уæд мæ удæй мæ хуылфы ницыуал 
аззайы. Къуыммæ мæгуыр мыстау мæхи нылхъывтон æмæ стыр бæл- 
лæх æрцæуынмæ удаистæй æнхъæлмæ кæсын. Æрмæст бæхы хæс- 
тæй нæ тæрсын. Уымæй тæссагдæр мæм кæсынц ахуыргæнджыты 
уайдзæфтæ. Абондæргъы мæ удхарæй чи мары, уый мæ æвыдæй 
нал ауадздзæн. Киномæ рудзынгыл кæй бырыдтæн, уый мæ ахуыр- 
гæнджытæ куы базоной, уæд мыл бахъоды кæндзысты. Сæ уайдзæср- 
тæм хъусыны бæсты... Ехх!.. Ардыгæй алидзын хъæуы, фæлæ куыд 
æгъдауæй? Æппындæр мæм куы ницы зыны. Уæдæмæ, ме ’фхæ- 
рæгмæ бадзурон æмæ, куыддæр дуар фегом кæна, афтæ йæ иувæр- 
сты асыффытт ласон. Нæ, куы мæ баййафа, уæд мæ амардзæн. Рæс- 
тæг мыл адаргъ и. Бæхы уынæр мæм уыцы иугæндзонæй хъуысы, 
æмæ тас мæ рыст уæнгты сабыргай сысы. Баст куынæ уаид, уæд мæ 
афонмæ бахсыдтаид. Мæхинымæр лæгæй фæбузныг дæн. Раздæрау 
мæм бынтон æгъатырæй нал зыны. Иугæр хъуыддаг афтæ у, уæд та 
дзы аирвæзæн и. Бæхдоны рудзынг ма уа, уымæн уæвæн нæй. Ру- 
дзынг, рудзынг... Ам уый тыххæй дæн, афтæмæй... Нæ, фæлтау æн- 
хъæлмæ кæсдзынæн. Лæгæн дарддæр йæ зæрды цы ис, цымæ? Хор- 
зæй — ницы. Уæдæ дзы уæд лидзын хъæуы. Айфыццаг скъолайы 
кæрты хъазгæйæ бæхдонæн æнæнхъæлæджы йæ гом рудзынгмæ фæ- 
комкоммæ дæн. Рудзынг дæр нæ уыди, фæлæ хуымæтæджы цып- 
пæрдигъон хуынкъ. Иугæр мæм кæртæй зынди, уæд мæ галиу къу- 
хы ’рдыгæй ис. Мæхи йæм куы сивазин, уый мæ фæнды, фæлæ мæ 
ныфс нæ хæссын. Бæх мæм йæ хъус куы ’рдара, уæд... Нæ, нæ! 
— Кæм дæ?! — æдде мæм хъуысы лæджы рæхуыст ныхас. 
Цавæрдæр тых мæ зæххæй фелвæста, æмæ арвыл цалдæр стъа- 
лыйы ауыдтон. 
«А-гъа, алидзæн ис!» — æхсызгон хъуыды февзæрди мæ сæры. 
Рудзынгмæ сгæпп кодтон æмæ ме ’нгуылдзты кæрæттæй агуыри- 
дурыл фæхæст дæн. 
— Дæу нæ фæрсын?! Кæм дæ?! — æнæрхъæцæй мæм дзуры 
лæг. Мæ фæстаг хъарутæй мæхиуыл схæцыдтæн æмæ рудзынгыл 
бæхбадт акодтон. Фыртæссæй мæ зæрдæйы дзæхст-дзæхст цæуы. 
Дуары дзыгъал-мыгъул ссыди, æмæ зæхмæ асæррæтт ластон. 

Зынгхуыст бæллицтæ 
265 
— Фæлæуу-ма дзы афтæ, фæлæуу, куыдзæйгуырд! — мæ фæ- 
дыл хъæр кæны лæг, фæлæ йæм æз нал хъусын. Мæ тых-мæ 
бонæй лидзын ме ’нæуынон бынатæй. Сæрибарæй ма хуыздæр 
исты и, цымæ? 
* * * 
Æрдзы нывтæм кæсынæй никуы бафсæдин. Сæ бирæ хуызтæ 
æмæ ахорæнтæй мæ æдзухдæр дисы æфтауынц. Мæнæ та мын ныр 
дæр æнахуыр хъулон арв ме ргом йæхимæ здахы. Хæрзæрæджы 
дæр ма йæ сыгъдæг риуыл хур тæмæнтæ калдта, ныр ыл сау мигъ- 
тæ æртыхстысты æмæ, хæхты сæрмæ лæууы æви сæ фæстæ бам- 
бæхсти, уый зын равзарæн у. Афтæ мæм кæсы, цыма уыдон æнæуд 
мигътæ не сты, фæлæ цардæгас уæйгуытæ, æмæ знæт фурды абух- 
гæ уылæнты сæдæсæрон калмимæ мæлæтдзаг тохы бацыдысты. Сæ 
туг кæлы, ранæй-рæтты скултæ и æмæ сырх-сырхидæй æрттивы. 
Æрыгон чызг сæнтурс дарæсы размæ тындзы, кæмæдæр йæ къухтæ 
ивазы, фæлæ йæм нæ хæццæ кæны. Иуафон ыл мигътæ сæхи ныц- 
цавтой æмæ йæ гæбазгай фæйнæрдæм фæхастой... 
Арвæй мæм ахæм æбуалгъ нывтæ кæй зыны, уый дзæгъæлы 
нæу. Мæ къæрцхъус зæрдæ та рагацау цыдæр бæллæх æнкъары, 
æмæ мæхимидæг тыхсын. Цæмæй ме ’рхæндæг уавæрæй фервæ- 
зон, уый тыххæй мæ цæстытæ тасæфтауæг мигътæй атыдтон æмæ 
сындæггай нæхимæ араст дæн. Цы хонын, цымæ, «нæхимæ»? 
Тæрсгæ-ризгæйæ кæдæм бахизын, уыцы кæрт æви, ме сæфт кæ- 
мæй уынын, уыцы хæдзар? Сæ дыууæ дæр мын æцæгæлон сты, 
æмæ сæ хи рахонын мæ зæрдæ нæ комы, фæлæ сæм уæддæр цæ- 
уын. Ныртæккæ та мын уазал уаты уымæл тæф мæ улæфæнтæ 
ахгæндзæн, ме скъуыд хызын чернилæйæдзаг стъолмæ баппар- 
дзынæн, хъыррыстгæнаг тъахтиныл дзæвгар рæстæг джихæй фæ- 
баддзынæн, стæй æвæндонæй мæхиуыл схæцдзынæн æмæ Ами- 
нæтмæ къæмдзæстыгæй ацæудзынæн. Æндæр мæхи кæуыл бафæ- 
дзæхсон, уый нæ зонын, Аминæт мæ æмбары æмæ мын куыстмæ 
цæугæйæ йæ зæронд скъаппы исты хæринаг ныууадзы. Йæхи хъæ- 
булыл мæ нымайы, мæнæн та мады ад кæны, фæлæ мæм уæддæр 
аив нæ кæсы иудадзыг искæй къæбæр хæрын. Мæ дурзæрдæ фыд 
æмæ мæм йæ налат ус се ’ргом куы раздахиккой, уæд никæйуал 
хъыгдарин, фæлæ мæ куыдзы хъуыды дæр нæ кæнынц. Мæ цуры 
сæхи афтæ дарынц, цыма сæ дыууæхстонæй Тугъан нæ бахста, 
фæлæ æз. Мæ мæгуыр æфсымæры фæдыл бафтыдысты æмæ йæ 
Микъитты «къаланчойы» фынддæс суткæйы фæбадын кодтой, 
фæлæ уымæй сæ маст не ссыди. Йæ фыдракæнды фаг, дам, æй нæ 
бафхæрдтой. Милицæмæ лæбурдтой, фæлæ сæ къухы ницы баф- 
тыди, æмæ Кæлимæт йæ судзгæ фыдæлгъыстытæм бавнæлдта: 

266 
Цомартаты Изæтбег 
— Йæ цъаммар цæстытæ рахауæнт æмæ йæ бонтæ Сыбыры 
бинаг къæйыл зыр-зыргæнгæйæ арвитæд! Мæ уды тæригъæдæй 
йæ зæрдæ йæ риуы бампылæд æмæ адæмы къæхты бын æгадæй 
амæлæд! Цæнкуылтæ æмæ гуылмызтæй фæхитæд, йæ къухтæм 
хæцæнгарз райсынхъом куыд никуыуал суа! 
Булæмæргъ зарын уыйбæрц нæ уарзы, мæ дыккаг фыдыус 
æлгъитын цас уарзы. Мæхи зонынхъом куы фæдæн, уæдæй фæс- 
тæмæ цынæхуызон æлгъыст фехъуыстон, ахæм нал баззади. Æм- 
дзæвгæтæ уыйбæрц нæ зонын, æлгъыстытæ цас зонын, фæлæ мæ 
уæддæр Кæлимæт арæх дисы бафтауы. Иры сылгоймæгтæн æлгъи- 
тынæй ерыстæ сараз, уæд се ’ппæты разæй фæуаид. Йæ маст 
æлгъитгæйæ ссæуы æрмæст. Цыма йæ уæхсчытæй уæззау уаргъ 
ахауы, уыйау ын фенцон вæййы, æмæ йæ цæстытæ сæрттивынц, 
йæ тар цæсгом ныррухс вæййы. 
Тугъан та... Йæ азтæ нæ амыдтой, стæй хъæуы номдзыд хистæр- 
тæ тæрхоны лæгтæм æрхатыдтой, æндæр йæ фæндаг æцæгдæр «Сы- 
быры бинаг къæймæ» цыди. Уæвгæ, ме ’фсымæр йæ фыдыуæзæгмæ 
бацæуыны бæсты цыфæнды ахæстоныл дæр сразы уыдзæн. Йе ’мгъуыд 
бонтæ куы ахицæн сты æмæ нæ кæртмæ гомгæрццæй куы ’рбахыз- 
ти, уæд мæм ахæм фæлмæстхуыз фæкасти, цыма мæрдтæй рацыди. 
Æрмæст ма дзы царм æмæ стджытæ баззади. Йæ бецыкк æнæуи дæр 
фаст никуы уыди, уæд та бынтон схæмпæл и. Йæ тæригъæддаг цæс- 
тытæ мидæмæ бахаудтой, æмæ ма цы мæнг æрттывд кодтой, уый 
дæр ахуыссыди. Арф кæмдæр дзы нымбæхстысты маст æмæ æнæуы- 
нондзинад. Уыцы дыууæ удхор æнкъарæны йæ уый размæ дæр цух 
нæ уагътой, ныр та йе ’мбæлццон систы. Фæстиæттæгæнгæ уатмæ 
бацыди æмæ йын йе ’нæцагъд къултыл æнкъардæй афæлгæсыди. 
Цыма сæ æнусмæ хицæн кодта æмæ сæ йæ зæрдæйы бавæрынмæ 
хъавыди, уыйау сæм æдзынæг фæкасти, стæй тыргъмæ ахызти æмæ 
æртхъирæнгæнæгау хъæрæй загъта: 
— Цин кæ, мæ зынаргъ фыдыус: дæ тын дæ къух ссардта. 
Абон дæ цæстысындзæй фервæздзынæ, фæлæ дæ зæрдыл бадар, 
ацы зæххыл мын мæ гыццыл æфсымæрæй зынаргъдæр адæймаг 
нæй, æмæ йæ куы бахъыгдарат, уæд уæ гуырæй райгæ ут! 
Фыццаг хатт дзы фехъуыстон ахæм ныхæстæ, æмæ мæ зæрдæ 
цинæй атыппыр и, мæ цæстытæ доны разылдысты. Уынгмæ куы 
фæцæйхызти, уæд мæ фæндыди мæ тых-мæ бонæй ныхъхъæр кæ- 
нын: «Тугъан, ма ацу! Нæ бирæгътимæ мæ иунæгæй ма ныу- 
уадз!», фæлæ мæ дзььх схæлиу кæнын не сфæрæзтон. Исдуг мæм 
афтæ фæкасти, цыма мæ риуы цыдæр хал аскъуыди, цыма рæх- 
дэкы ме ’фсымæрыл исты бæллæх æрцæудзæн, æмæ йæ нал фен- 
дзынæн. Мæ хъуыдыйæ фæтарстæн æмæ йæ фæдыл азгъордтон, 
фæлæ уымæн бæстыл йæ кой дæр нал уыди. Æнæнхъæлæджы цы 

Зынгхуыст бæллицтæ 
267 
хъарм уддзæф æрбаулæфыди, уым миты тъыфылау атади, æмæ 
уынджы къæйыл сагъдауæй баззадтæн. Ныр тыхст æмæ уырыдæй 
сагъæстæгæнгæ цæуын нæхимæ. Уынджы мæ фæйнæфарс зæронд 
каутæ мæнгæфсонæй хъахъхъæнынц афтид цæхæрадæттæ. Искуы 
иу ран ма дзы нартхоры хъæдтæ бастæй лæууынц æмæ се 'фснай: 
джытæм уæнгмардæй æнхъæлмæ кæсынц. Бæлæстæ сбæгънæг сты, 
æмæ сæ уындæй адæймаджы зæрдæ нал рухс кæны. Алыхуызон 
рæсугъд мæргътæ хъарм бæстæм атахтысты, æмæ та фыдынд ха- 
лæттæ хъуахъ-хъуахъгæнгæ хъæумæ сæхи æрбайстой. Фыдынд 
дæр уыйбæрц не сты, фæлæ сæ уæддæр æз нæ уарзын. Æвæццæ- 
гæн, хæдмæлхор кæй сты, стæй семæ уымæл уазал æмæ зæрдæ- 
уынгæггæнæн æрхæндæг кæй æрбахæссынц, уый тыххæй. 
Хæдзæртты сæрмæ тохынатæй фæздæг кæлы æмæ йæ цъæх 
ахорæнтæй изæры рухс мынæг кæны. Абонсарæй æххормаг хъуц- 
цытæ хурсыгъд быдыры хус кæрдæджы хæлттыл сæ дæрзæг былтæ 
фæрахаф-бахаф кодтой æмæ ныр сæ хæдзæртты цур мæгуыргуртау 
æрхуымæй лæууынц. Нæ сыхæгты æдылы хæрæг йе ’нахъинон 
уастæй бæстæ йæ сæрыл систа. Хъазтæ йæм æрбамæсты сты æмæ 
йыл сæ цъæхснаг хъæлæстæй схъа-хъа кодтой. Уый сæм фаг нæ 
фæкасти æмæ ма сæ базыртæ дæр сцагътой. Хæрæг фæсыкк и, 
фæлæ уæддæр хъазтæн се знæт хъуыр-хъуыр не ’нцайы. Æрæ- 
джиау уыдон дæр басабыр сты, æмæ хъæу йæхимæ хъусыныл фæци. 
Нæ хæлддзаг хæдзармæ æрбахæццæ дæн. Йæ акомкоммæ сагъда- 
уæй лæууын æмæ йæм æдзынæг кæсын. Алан дзы карчы æйчытæ 
арæх бамбæхсы. Куы йын бамбырд вæййынц, уæд сæ аджы сфы- 
цы, æмæ сæ иумæ бахæрæм. Йе ’вæрæнтæ йын куы басгарин. Кæд 
дзы исты уаид æмæ мæ Аминæтмæ цæуын нæ бахъæуид. Гыццыл 
бæллиц дæр бæллиц у. Йæ базыртыл мæ систа æмæ мæ цæхæра- 
донмæ фæхæссы. Мæ хъустыл цыдæр æбæрæг ныхасы хицæн мыр- 
тæ уайынц, фæлæ, кæцæй цæуынц, уый бæлвырд нæ хатын æмæ 
сдзæгъæлгаст дæн. Кæд мæ Хуыцау нæ фæливы, уæд дыууæ хъæ- 
лæсы сты. Иу дзы мæ хойы у, иннæ та — йæ уарзоны. Æмæ ацафон 
ам цы кусынц? Дуаргæрон бандзыг дæн. Мидæмæ бакæсын дæр нæ 
уæндын, алидзын дæр мæ нæ фæнды. «Суадонæй мæм сыгъдæгдæр 
цы чызг кæсы, уый йæ сæрмæ исты æвзæр хъуыддаг æрхæсдзæн?» 
— фæрсын мæхи, фæлæ мæ фарстæн дзуапп раттын нæ фæразын. 
— Мæхицæй дæ фылдæр кæй уарзын, уый хорз куы зоныс, 
уæд мæ фæндыл цæуыннæ разы кæныс? — бæлвырд мæм хъуысы 
Барысбийы хъæлæс. 
— Æз дæр дæ бирæ уарзын, фæлæ ме ’фсармы сæрты ахизын 
мæ бон нæу, — фидарæй дзуры Зæлинæ. Мæ зæрдæ дзы барухс и. 
Чысыл раздæр мæ катайыл цы дызæрдыг хъуыдытæ бафтыдтой, 
уыдонæн сæ фæд дæр нал баззади. 

268 
Цомартаты Изæтбег 
— Лидзгæ куынæ акæнæм, уæд нæ хъуыддагæй ницы рауайдзæн. 
— Цæуыннæ? 
— Дæ фыд дын чындзæхсæв нæ сараздзæн. 
— Кæцæй йæ зоныс? Уæд та мæ паддзахы чызджы æрвыст 
акæндзæн. Бавзар уал æй... 
Барысби дарддæр цы дзура, уый нæ зоны æмæ хъусæй лæууы. 
— Минæвæрттæ æрвитын дæ нæ фæнды? — æнкъардæй йæ 
фæрсы Зæлинæ. 
— Уымæй тынгдæр мæ ницы фæнды, фæлæ... — Лæппу йæ 
ныхас æрдæгыл фескъуыдта. Йæ хъæлæсы уагыл бæрæг у, тынг 
кæй тыхсы, уый. 
— Фæлæ цы? — тыхстхуызæй йæ фæрсы чызг. 
— Кæлимæт мæ мадæн афтæ, æз, дам, уыцы... уыцы... æнак- 
каджы кад æмæ радæй æрвитын нæ бауадздзынæн. 
— Афтæ загъта? 
— Ноджы æвзæрдæр. 
— Æз ма дис кæнын, куыд рæсугъд номæй мæ рахуыдта. 
— Уый цыфæнды дзурæд, æз дæ хорз зонын... 
— Йæ гуымиры ныхæстæ мæнмæ дæр нал хъарынц, фæлæ 
æцæгæлон адæймаджы зæрдæйы чъизи фæд ныууадзынæн æгæр 
дæр ма сты. 
— Ма тæрс, мæ мад искæй ныхæстыл афтæ æнцонæй не ’ууæнды. 
— Уæдæ нæм минæвæрттæ æрвитын цæуыннæ уадзы? Мæ 
фыдыусæй нæ уæнды? 
Барысби йын цы дзуапп ратта, уый нæ зоны. Æвæццæгæн, 
йæ уарзоны сайын йæ сæрмæ нæ хæссы, рæстдзинад зæгъын та 
уæндгæ нæ кæны. Мæ зæрдæ мын цыдæр æлхъивы. Мæ хойæн 
тæригъæд кæнын, фæлæ йын цæмæй баххуыс кæнон, уый нæ зо- 
нын æмæ мæхимидæг тыхсын. 
— Зæли, мæ фæндыл сразы у, науæд нын нæ цард фехалдзы- 
сты, — хъуысы мæм Барысбийы лæгъстæхуыз хъæлæс. 
-Чи? 
— Уымæй мæ ма фæрс: мæ бон дын æй зæгъын нæу. 
— Фаг мæ нæ уарзыс, æндæр мæ ахæм ахсджиаг хъуыддаг не 
’мбæхсис. 
— Мæ сыгъдæг удæй дын ард хæрын, Зæли, а дунейы дæуæй 
фылдæр никæй уарзын, фæлæ дæ уый ницæмæн хъæуы. Фæлтау 
мемæ цом æмæ нæ цард саразæм. 
— Æз мæ цард бирæгъау ралидз-балидзгæнгæйæ нæ аразын. Æст- 
дæс азы йеддæмæ мыл нæма цæуы, афтæмæй сæдæаздзыд зæронд 
усæй фылдæр хъизæмæрттæ бавзæрстон. Ныр мæ зынтæй фервæзын- 
мæ куы хъавын, уæд та ногæй мæхи судзгæ цæхæрмæ баппарон? 
— Цæмæн афтæ зæгъыс, Зæли? Ау, мæныл не ’ууæндыс? 

Зынгхуыст бæллицтæ 
269 
— Нæ амонды ныхмæ чи у, уый мын куынæ хъæр кæныс, уæд 
дыл цы зæрдæйæ баууæндон? 
Барысби та ныхъхъус и, стæй дзы æрæджиау æвæндонæй схаудта: 
— Фæхæрам æм уай, уый мæ нæ фæнды. 
— Дæ мад у? 
— О, — рынчыны хъæрзтау сирвæзти лæппуйы риуæй. 
— Уæдæ мæ йемæ куыд цæрын кæныс? Дардмæ мæ йе сæфт 
чи уыны, уый мын хæстæгмæ цы митæ бакæндзæн? 
— Хорз дæ куы базона, уæд дæм йæ зæрдæйы уаг аивдзæн. 
— Нæ мæ уырны. Кæй нæ уарзай, уымæн йæ хæрын — цъæм- 
цъæм, йæ цæуын — сæпп-сæпп. Æнаипп адæймаг нæй, æмæ мыл 
мæ алы рæдыды тыххæй дæр уæззау цæф куы уайа, уæд бирæйы 
фаг не суыдзынæн. 
— Æз дæ бахъахъхъæндзынæн. 
— Кæмæй? Дæ ныййарæг мадæй? — æнахуыр фарст æй кæны 
Зæлинæ. 
— О, мæ ныййарæг мадæй! — хъæддых дзуапп ын дæтты Ба- 
рысби, фæлæ йыл мæ хо не ’ууæнды. 
— Ма мæ худын кæ. Царды афтæ нæ вæййы. 
— Царды цы не ’рцæуы, ахæм хъуыддаг нæй. Кæд уæ ныхас 
кæрæдзиуыл не сбада, уæд нæхæдæг хицæнæй цæрдзыстæм. 
— Мæ зæрдæ мын æлхæныс? 
— Нагъ. 
— Уæдæ зæххыл мадæй зынаргъдæр ницы ис. Мæн мæ мад 
уынджы къæйыл куы ныууагъта, æмæ йæ мæ зæрдæйæ атонын 
куынæ фæразын, уæд, авгау æрхауынæй кæмæн тæрсы, уый йæ 
йæ усы тыххæй куыд аппардзæн? 
— Æппаргæ йæ нæ акæндзынæн, фæлæ йын мæ цардæмбалы 
æфхæрын дæр нæ бауадздзынæн! Цом мемæ, Зæли! 
— Ахæм курдиатимæ мæм макуыуал æрбацу, Барысби. Бон- 
изæрмæ дæ куынæ фенын, уæд æхсæв-бонмæ мæ цæстытæ не 
’рцъынд кæнын. Мæ удæн дæуæй адджындæр адæймаг нæй, фæлæ 
дæ фæндыл никуы сразы уыдзынæн. 
— Цæуыннæ? 
— Уымæн æмæ мæ дæ хæдзармæ сæрыстырæй бацæуын фæн- 
ды. Иугæр мæ ныййарджыты нæ хъæуын, уæд хъуамæ мæ ног 
бинонты æхсæн дæр ныхкъуырдæй цæрон? 
— Зæли, дæ зонд аив, науæд дæ дарддæры цард фæсмойнаг 
фæуыдзæн. 
— Нæ, Барысби, цы хъуыддаг нæ сараздзынæн, уый мæ ма дом. 
— Куы дæ аскъæфон, уæд та? 
— Тыхыскъæфт мæ куы акæнай, уæддæр худинаджы гакк мæ- 
ныл сбаддзæни. Сидзæр дзырдамонд у, æмæ дæ æгад ус цæмæ 

270 
Цомартаты Изæтбег 
хъæуы? Фæлтау дæ ныййарджытимæ баныхас кæн, æмæ рæсугъ- 
дæй баиу уæм. 
— Фыд разы у, фæлæ мад къæрттæй цъула не ’ппары. 
Уарзæтгæм хъусын мæ нал фæнды. Мæ къæхты бын куыд ницы 
къæрцц фæцæуа, афтæ мæ къахфындзтыл слæууыдтæн æмæ иуварс 
ахъуызыдтæн. Мæ зæрдæ цы уæззау уыди, уымæй тынгдæр ныууæз- 
зау и. Тæхуды, иу хатт хорз хабар фехъус! Цы Зæлинæ, цы Тугъан, 
цы мæхæдæг — иу дæр нæ амондджын нæу. Нæ ныййарджытæ та — 
махæй æнамонддæр. Мæ хъæубæстæм кæсын, æмæ се ’ппæт дæр 
кæуынц, дзыназынц, сæ хъысмæт æлгъитынц, кæрæдзи хъуын-хъис 
тонынц. Ныр Барысбийы мады бафæрс, Зæлинæ дын æвзæрæй цы 
сарæзта, зæгъгæ, уæд цы зæгъид, цымæ? /Емæ ма Зæлинæ — гъа, 
йæ туг, йе стæг нæу æмæ йыл нæ ауæрды, фæлæ йын йæхи хъæбул 
та цы кодта? Йæ уарзон адæймагимæ цæрын æй ма уадз. Цы ма уа 
уымæй стырдæр фыдракæнд? Æгæр гыццыл дæн, æмæ мæ ницæмæ 
’рдардзæни, æндæр æй бафæрсин. Уæвгæ йæ цы фæрсын? Йæ лæп- 
пуйы цард чи халы, уый мæнмæ байхъусдзæн? 
— Мæ рæсугъд æфсымæр, ам цы ми кæныс? Нæхимæ цæуын- 
нæ цæуыс? — мæ хъустыл уайы Зæлинæйы хъæлæс. 
Куыд тагъд фæхицæн и йæ уарзонæй? Æвæццæгæн, фæхыл и 
йемæ. Мæ алыварс мæ цæст ахастон æмæ дисы бафтыдтæн. Хъæу 
талынджы куыд аныгъуылди, уый æмбаргæ дæр нæ бакодтон. Мæ 
сагъæстæм ма мæ хойы сагъæстæ бафтыдысты æмæ мын мæ цæс- 
тытæ сæхгæдтой. Уирагдурæй амад сисмæ æнцойæ цас фæлæу- 
уыдтæн, Хуыцау — йæ зонæг. Зæлинæ мæ йæхимæ æрбалхъывта, 
æмæ мын иучысыл фенцондæр и. 
— Зæлинæ, цы, уый зоныс? — фæрсын æй зæрдаивæй. 
— Цы, цы, мæ хæдзар? 
— Барысбийы мад дæ цæуыннæ уарзы? 
— Кæцæй йæ зоныс? 
— Уæ ныхас уын фехъуыстон. 
— Искæмæ сусæгæй хъусын худинаг у. 
— Уæ цурмæ æнæнхъæлæджы бафтыдтæн. Кæд та дзы, зæ- 
гъын, Алан æйчытæ бамбæхста... 
— Уæддæр искæй ныхæстæм хъусын аив нæу. Иннæ хатт-иу 
афтæ мауал бакæ, нæ? 
— М-гъы, — мæ сæр разыйы тылд бакодтон æмæ та йæ ногæй 
фæрсын: 
— Уæддæр дæ йæ мад цæй тыххæй нæ уарзы? Тынг хорз 
адæймаг куы дæ. 
1 Зæлинæ зæрдæбынæй ныххудти. Фæстаг рæстæджы йæ афтæ 
худгæ никуыуал федтон, æмæ æз дæр бахъæлдзæг дæн. 
— Уымæн æмæ йæ хо нæ дæн, стæй мæ дæу хуызæн нæ зоны. 

Зынгхуыст бæллицтæ 
271 
— Æз дæуæй куы уаин, уæд йæ фыддæрагæн Барысбиимæ 
бацæрин, фырмæстæй йæ зæрдæ куыд атона. 
— Цы дыл æрцыди, мæ рæсугъд æфсымæр? Ахæм æгъатырæй 
дæ куынæ зыдтон. 
— Уæдæ мын мæ хойы цæуыннæ уарзы? Æз æй дæу тыххæй 
маргæ дæр акæнин! 
— Æрсабыр у, Ирбег, марынæй ницы пайда и. Мæн фыдæх 
нæ хъæуы, фæлæ уарзондзинад. 
— Æмæ дæ Барысби бирæ куы уарзы! Æз ыл æууæндын, Зæли. 
— Æз дæр ыл æууæндын, фæлæ мæ йæ бинонтæ куынæ уар- 
зой, уæд нын нæ цард фехалдзысты. Баба æмæ гыцци кæрæдзи- 
уыл æрхъæцмæ дæр нæ хъæцыдысты, фæлæ сын бинонтæ сæ зæр- 
дæты марг бауагътой, æмæ фæхицæн сты. Айфыццаг дæ фыдмæ 
куы байхъуыстаис. Фæсмонæй йæ къухы фыдтæ хæры, фæлæ ма 
ныр цы? Байрæджы и. Айчы хъузг куы асæтты, уæд ын баныха- 
сæн нал вæййы. 
— Уæдæ ныр куыд? Дæ зæрды цы ис? 
— Нæ зонын, мæ рæсугъд æфсымæр, нæ зонын. Фæлтау æй 
куынæ бауарзтаин... 
— Уæд та йæ фæдыл алидзис? 
— Æз куыдзы къæбыла нæ дæн, Ирбег. Æз адæймаг дæн, æмба- 
рыс, адæймаг, æмæ мæ кадджынæй цæрын фæнды, æгадæй нæ, фæлæ. 
— Чи зоны, йæ мад дæр дæ бамбара... 
— Йе ’вастæй йын йæ фыртимæ куы бацæрон, уæд мын мæ къæй- 
ных ми нæ ныббардзæн. Адæймаг æнауæрдон у. Сьгеæллæттæ мын 
куы рацæуа, уæд хъуамæ уыдон дæр мах хуызæн схæтæнхуаг уой? 
— Хуыцау бахизæд! Фæлтау дæ ницы хъæуы! — талф-тулфæй 
сдзырдтон æз, стæй йæм тыхстхуызæй скастæн. — Зæли, æмæ ды 
дæр гыццийау дæ цоты дзæгъæлæй ныууадзис? 
— Нæ, мæ хур, нæ! Мæ хъæбулты ныууадзыны зонд мæм цы 
бон æрцæуид, уыцы бон æз мæхи амарин! 
Мæ хо йæ ныхæстæ афтæ зæрдиагæй загъта, цыма æцæгдæр 
йæхи марынмæ хъавы, æмæ мæ зæрдæ бамæгуыр и. 
* * * 
Ныййарæг мад. Куыд адджын дæ, уый диссаг у, бæгуыдæр. 
Хъотырджынау мæ талынджы ныууагътай, уæддæр рæстуд зæдау 
сыгъдæгæй баззадтæ мæ риуы. Дæ гадзрахат фæтыхджындæр дæ 
уарзтæй, уæддæр йæ Хуыцау дæ мæ удæн. Дæу азарæй ныххæ- 
лæттаг мæ цард, уæддæр дæумæ тырны мæ зæрдæ. Дæ гыццыл 
чызгыл аудыс æрвылбон æмæ дæ тыхст фырты нæ мысыс, уæддæр 
дæ рухс сурæт йæ цæстытæй нæ лидзы. 

272 
Цомартаты Изæтбег 
Ныййарæг мад. Куыд адджын дæ, уый диссаг у, бæгуыдæр. Нæ 
мæ агурыс. Нæ дæ хъæуын æппындæр, уæддæр дæм æз æхсызгонæй 
тындзын. Цæмæн, цымæ? Цы мæ фæнды ссарын? Мæ бон дын æй 
зæгъын дæр нæу, фæлæ дæм æз уæддæр цæуын, цæуын, цæуын... 
Хур аныгуылди раджы. Мæ разæй мисхал дæр нæ зыны. Уый 
æдде ма уазал дымгæ кæцæйдæр зæгъы лыстæг гагатæ хæссы æмæ 
мын сæ мæ цæсгомыл цæвы. Хъæды рагъæй мæм хъуысы стонг 
бирæгъы тæригъæддаг ниуын. Мæ мидкатайыл мын цырынгæнæн 
мыртæ æфтауы, фæлæ мæ уæддæр нæ уырны, мæ мадыл сæр&га- 
сæй нæ сæмбæлдзынæн, уый. Тугъанимæ йæм куы цæуиккам, уæд 
хуыздæр уаид, бæргæ, фæлæ та йæ Хуыцау йæхимæ фæхаста. Цæй, 
кæд мын иунæгæй дæр ницы уаид. Хъæумæ мæ бирæ нал хъæуы. 
Рувæстæ цыма сæ хъаст се сфæлдисæгмæ хæссынц, уыйау тых- 
стхуызæй рæйынц, мæнмæ та афтæ кæсы, цыма заргæ кæнынц. 
Ахæм рæсугъд хъæлæстæ сын и, уый нæ зыдтон æмæ сæм цымыди- 
сæй хъусын. Жллæх\ Доны ныххаудтæн. Мæлæты уазал у. Цæмæй 
ма басийон, уый тыххæй мæхи размæ аппæрстон æмæ гуыргъахъхъ 
фæндагыл згъорын. Бирæгъы ниуын мæм бæлвырд фæхæстæгдæр 
и. Ехх, ныр хæцæнгарз ма уæд! Æгæр-мæгуыр мæм къæцæл дæр 
нæй. Дыууæизæрастæу иу хъæуæй иннæмæ араст у æмæ дæ къухмæ 
каухалæн дæр ма райс. Кæд фæзондджындæр уыдзынæн, цымæ? 
Уæвгæ, бирæгъы хуызæн домбай сырдæн михæй дæр ницы бакæн- 
дзынæн. Уыцы æнæрайы хъуыды мæ сæры ныффидар и æмæ мын 
сабыргай мæ ныфс сæтты, мæ зæнгты хъару мын исы. Мæ буар 
лæмæгъ кæнын райдыдта, фæлæ ме згъорынæй не ’нцайын. 
Къуыбырæй мæм дыууæ зынджы стъæлфæны ферттывтой, æмæ 
фыртæссæй мæ сæры цъар срысти, мæ буар сисбын абадти, æмæ 
мæ зыр-зыр цæуы. Мæ фæллад къæхтæ мæ дард кæй нал ахæс- 
дзысты, уый æмбарын, фæлæ мæ уæддæр æбæрæгтых размæ схойы. 
«Ма тæрс, мæ рæсугъд æфсымæр, дæуæн афтæ æнцонæй мæ- 
лæн нæй. Ды стыр хъуыддæгты тыххæй райгуырдтæ», — хъуысы 
мæм Зæлинæйы фæлмæн хъæлæс. Йæ рухс сурæт мæ размæ фев- 
зæрди, æмæ йæм мæ тых-мæ бонæй хъæр кæнын: 
— Зæ-ли-нæ-æ-æ! 
Талынджы топпы гæрах фæцыди, æмæ цавддурау фæдæн. Би- 
рæгъ мæ цуры цæхгæр фæзылди æмæ хъæды ’рдæм пыхс йæ сæ- 
рыл ахаста, уæддæр мæ нæма уырны, стыр бæллæхæй фервæзтæн, 
уый. Мæ мидбынаты сагъдауæй лæууын æмæ мæ хæрзгæнæгмæ 
æнхъæлмæ кæсын. Бæхуæрдон мæм хъыррыстгæнгæ æрбатылди. 
— Сæрæгас дæ? — фæрсы мæ нæлгоймаджы хъæлæс. 
1 -О. 
— Кæй фырт дæ, кæй? 
— Гæраты Хъасболаты. 

Зынгхуыст бæллицтæ 
ПЪ 
— О, гормон, æмæ ацафон ам цы ми кæныс? 
— Мæ мадмæ цæуын. Ардæм смой кодта æмæ... — дарддæр цы 
дзурон, уый нæ зонын æмæ ныхъхъус дæн. 
— Кæй чындз у, кæ, дæ мад? 
— Сæ мыггаг сын нæ зонын. 
— Йæ лæджы ном дæр ын нæ зоныс? 
— Зонын. Агуыдз. 
— Йæхи ном та? 
— Нинæ. 
— Уæ, дæ цæрæнбон мын бирæ ’рбауа, Гæрайы-фырт, уый 
мæ чындзы лæппу куы дæ. Мæнæ-ма ардæм схиз, æмæ дæ æз дæ 
мадыл сæмбæлын кæнон, — бæлвырд фæхъæлдзæгдæр и лæг. Æз 
уæрдонмæ сгæпп кодтон æмæ йæ фарсмæ фæйнæгыл сбадтæн. Уый 
бозийæ бæхы рагъ æрцавта æмæ уæзбын хъæлæсæй дзуры: 
— Сæрæнгуырд кæй дæ, уый хорз у, фæлæ нырма æгæр гыццыл 
дæ æмæ ацафон иунæгæй ма цу, уæлдайдæр, иу хъæуæй иннæмæ. 
— Æнхъæл уыдтæн, рухсæй æрбахæццæ уыдзынæн... 
— Хæсты рæстæг тугдзых сырдтæ хъæды сарæх сты, æмæ сын 
скуынæг кæнынæн ницыуал амал и. Бынтондæр сæрра сты, гауы- 
римассыдзтæ, æмæ хъæумæ сусæг-æргомæй лæбурынц. Стонг би- 
рæгъ куыд тæссаг у, уый зоныс? О-о-о! Æз фермæйы æхсæвгæсæй 
кусын æмæ сæ мæ уды бон нал у. 
Æнæнхъæлæджы мыл цы хорз æрцыди, уый кæронмæ дæр 
нæма бамбæрстон, фæлæ мын мæ ирвæзынгæнæджы ныхæстæм 
хъусын æхсызгон кæй у, уый æмбарын. Йæ сабыргæнæн хъæлæ- 
сы мыртæ мын мæ хъарутæ мæхимæ здахынц. 
Зæгъæй æмбæрзт урсбын асфальт фæндагыл цæхгæрмæ ба- 
хызтыстæм æмæ хъæумæ фæцæуæм. Цы хæдзармæ бахæццæ вæй- 
йæм, уым куыдз срæйы, фæлæ уайтагъд йæ дзых ахгæны. Рæстæ- 
гæй-рæстæгмæ асфальтæй машинæты цæлхыты сыф-сыф æрбай- 
хъуысы. Станцæйы ’рдæм мæ цæст дарын, фæлæ дзы поезд зы- 
нæг нæй, æмæ мын цыдæр нæ фаг кæны. Рудзгуыты æхгæнæнтæ 
гомæй кæм аззадысты, уырдыгæй фæтæгены цырагъы мынæг рухс 
кæлы, иннæ хæдзæрттæ — æдзæрæг талынг. 
Уæрдон æрлæууыди, æмæ мæ хъус ахсын райдыдта зæгъы 
мынæг сыр-сыр æмæ цæугæдоны сабыр уылæнты сусу-бусу. 
— Рахиз æмæ дæ мадмæ згъоргæ, — дзуры мæм мæ ирвæзын- 
гæнæг. Уæрдонæй æргæпп кодтон, фæлæ мидæмæ нæ уæндын. 
Цæмæй тæрсын, цымæ? Мæ уавæр мæхæдæг дæр не ’мбарын. 
Цыдæр мæ уромы, фæлæ цы у, уый нæ зонын æмæ æнцад лæууын. 
— Чи у, чи? — кæртæй мæм хъуысы гыццийы мæтæйдзаг 
хъæлæс. 
— Дæ фырт, Хуыцауыстæн. Мад адджын у, адджын! Бирæгъ- 
18 Цомартаты Изæтбсг 

274 
Цомартаты Изæтбег 
тæй йын тынг тæссаг уыди, фæлæ уæддæр дæумæ тырныдта. Уæл- 
лæй, мæнæн ахæм фырт куы уаид, уæд æй æз мæ уæлныхты хæссин. 
— Æнæнтыст æрбауа, æмæ ацафон иунæгæй куыд рауæндыди? 
Исты фыдбылыз ыл куы ’рцыдаид, уæд та йæ адæм ме ’фсон фæ- 
кодтаиккой. Æз æнæуи дæр дзырдамонд дæн, æмæ мæ фæндырты 
сцагътаиккой. Тæхуды æмæ чи амæлы, — йæ фындзы бын хъуыр- 
хъуыр кæны гыцци. Йæ дæргъвæтин æнкъард хъарджытæ та мæ 
зæрдыл æрлæууыдысты, æмæ мæ мидæмæ цæуын нал фæнды. 
«Исты фыдбылыз ыл куы ’рцыдаид, уæд та йæ адæм ме ’фсон 
фæкодтаиккой», — мæ хъусты зæлы йæ уайдзæфæмхиц хъæлæс. 
Æмæ мæ дисы æфтауы йæ зæрдæйы уаг. Йæ фыртæн бирæгътæй 
нæ фæтарсти, фæлæ йæхи удыл батыхсти. 
— Кæм и, кæм? — фæрсы йæ тиуы. 
— Мæнæ мæ разы лæууы. Барæвдау æй, æмæ йæ тарст ссæуа, æз 
фермæмæ цæуын, — загъта лæг æмæ та йæ бæхы рагъ бозийæ æрцавта. 
Мæн тыххæй кæй раздæхти, уый бамбæрстон æмæ йын буз- 
ныг зæгъынмæ хъавыдтæн, фæлæ уæдмæ уый адард и. Уæрдоны 
цæлхыты гыбар-гыбур мынæгæй-мынæгдæр кæны. Æрæджиау 
кæртмæ бахызтæн. 
— А-а, ды дæ? Æз та дæ Тугъан фенхъæлдтон. — Мæ мадæн 
йæ хъæлæс бæлвырд фæфæлмæндæр и, æмæ мæ мидкатай сысын 
райдыдта. 
Фæйнæг асинтыл бæрзонд тыргъмæ схызтыстæм æмæ талынг 
къуымты уатмæ хъавгæ оацыдыстæм. Айфыццаг æй куыдæй фед- 
тон, уымæй уæлдай дзы ницы ивддзинæдтæ æрцыди, æрмæст мæ 
мадæн йæ зæронд лæг уым нæй, стæй йæ гыццыл чызг хуысгæ нæ 
кæны. Къуымы ламаздыхъхъыл бады æмæ фæтæгены цырагъы 
мынæг рухсмæ къæцæлæй конд гыкъынайæ хъазы. Скасти мæм. 
Мыдхуыз дзыккутæ, цъæх цæстытæ, тымбыл цæсгом. Йæхи мæ 
иуварс азылдта, цыма афтæ зæгъынмæ хъавы, иу уынд мæ фæ- 
кодтай æмæ дын æгъгъæд у. 
— Мæдинæ, де ’фсымæр дæм æрбацыди, æмæ йын агæбо кæ, — 
дзуры йæм гыцци, фæлæ уый ныггуыбыр и æмæ йæ гыкъынаимæ 
цыдæртæ архайы. Се стыр пецмæ хæстæг бацыдтæн æмæ йæм мæхи 
тавын. Йæ хъарм мæ уазалдзыд буары куыд хъары, уый æхсызго- 
нæй æнкъарын. Гыцци та мæ раздæрау æппындæр ницæмæй фæр- 
сы. Мæ цардæй дæр мæ нæ фæрсы, мæ ахуырæй дæр. Мæ балцы 
кой мын уæддæр куы скæнид. Бирæгъ мæ куыд фæцæйхордта, уый 
йын радзурин, фæлæ мæ уымæй дæр нæ фæрсы. Æз, цы дзурон, 
уый нæ зонын æмæ хъусæй лæууын. Иумæ куы цардыстæм, уæд 
а?сæм мадзура нæ уыди. Æвæццæгæн, кæрæдзийæ адард стæм, æмæ 
мемæ цæуыл ныхас кæна, уый нæ зоны. Цыма йæ ифтындзгæ ба- 
чындæуыди, уыйау сабыргай змæлы. Æрæджиау стьолыл æхсыр æмæ 
кæрдзын æрæвæрдта, хъæбæр цыхт æрлыгтæ кодта. 

Зынгхуыст бæллицтæ 
115 
— Ахæр. Æндæр нæм ницы и. 
Æхсыры къусы хъæбæр кæрдзын æрыссæстон æмæ хæрыныл 
æрбадтæн, фæлæ мæ хъуыры нæ цæуы. Афтæ мæм кæсы, цыма 
ме ’рбацыд æхсызгон никæмæн у, цыма мæ мад æфсæрмы кæны, 
æз йæ лæппу кæй дæн, уымæй. 
— Æндæр дæ уæлæ цы скæнай, уый дын нæй? — æнкъардæй 
мæ фæрсы гыцци. Ме скъуыдтæ тæнæг хæлаф æмæ хæдон йæ 
зæрдæмæ кæй нæ цæуынц, уый бæлвырд зыны йæ тыхстхуыз цæс- 
гомыл. Бабайæ куы рахицæн и, уæдæй нырмæ цы тынг аивта, 
æвæдза! Йæ цæсгом ныссау и, цæстытæн сæ зынг ахуыссыди, 
дадалитæ сурс сты, йæ рустæ мидæмæ бахаудтой. 
— Нагъ, — дзуапп ын дæттын йæ фарстæн. 
— Уæдæ зымæджы хъызт бонты цы дардзынæ? 
— Мæ-гъа. Кæд та исты амæлттæй аирвæзин. Къаддæр куы 
уыдтæн, уæд мын куы ницы уыди. 
Гыцци арф ныуулæфыди æмæ хъарæггæнæгау афтæ бакодта: 
— Ды мын уæддæр куынæ райгуырдаис... 
Йæ ныхæстæй цы зæгъынмæ хъавы, уый æмбарын æмæ йæм 
нæ хæрам кæнын. Хæрам нæ, фæлæ ма дзы бузныг дæр дæн æмæ 
йын йæ хъуыды дарддæр ахæццæ кæныны охыл дзурын: 
— Раст зæгъыс. Æппындæр мæ цæрын нæ фæнды. Мæхи ма- 
рынмæ дæр хъавыдтæн, фæлæ мæ хъуыддагæй ницы рауади... 
Куыд хъавыдтæн мæхи марынмæ, мæ къухы цæуыннæ баф- 
тыди, стæй ахæм уавæрмæ цыхуызы æрхаудтæн, уыдонæй дæр 
мæ нæ фæрсы. Æндæр мад фестъæлфыдаид, йæ лæппуйы тарстхуы- 
зæй афарстаид, уайдзæфты бын æй фæкодтаид, стæй йын зонд 
амоныныл схæцыдаид, фæлæ гыцци ахæм нæу. Гыцци æндæр у, 
бынтон æндæр. Мæ ныхæстæ мын, чи зоны, хъусгæ дæр нæ фæ- 
кодта кæнæ сæ ницæмæ æрдардта. Кæрæдзийæ куыд адард стæм, 
уый мæм сабыргай хъарын райдыдта, фæлæ йыл сразы уон, уый 
мæ нæ фæнды. Хъуамæ йын мæ зæгъинæгтæ иууылдæр зæгъон, 
йе ’ртæ хъæбулæн æнæ мадæй зын цæрæн кæй у, уый йын хъуа- 
мæ бамбарын кæнон æмæ йæ фæстæмæ раздахон. 
Бирæ цыдæртæ мæ зæгъын фæнды гыццийæн, фæлæ цæмæй 
райдайон? Тынгдæр æм цавæр ныхæстæ бахъардзысты? Нырма сы- 
вæллон дæн æмæ мæм афтæ кæсы, цыма хуымæтæг ныхæстæй алы 
хъуыддагæн дæр саразæн и. Мæ дзых схæлиу кодтон, фæлæ уый 
циу? Бæстæ гыбар-гыбур æмæ дзыгъал-мыгъулæй куы байдзаг и. 
— Æнæбайрайгæ дзы скæ дæ бедратæй, мæ размæ мын сæ 
куынæ срæдзæгъд кæнай! — хъуысы мæм тыргъæй нæлгоймаджы 
хъæрахст. 
— Не ’рра та фæзынди. Тæхуды, æмæ дзы чи фервæзы, — 
хъарæггæнæгау дзуры гыцци. 

276 
Цомартаты Изæтбег 
— Цал æмæ дын цал хатты загътон, сæрхъæн, ам мацы æвæр, 
зæгъгæ, уæддæр коммæ нæ кæсыс! У-у, цъаммар фосы мыггаг! 
Афонмæ хъамылы хуы сахуыр уыдаид, хъамылы хуы! Ахæм æго- 
мыг хайуан дзы никуыма федтон! Æппындæр æм ныхас нæ хъа- 
ры! Дæлдзæх фæуæд, мæнæн дæу цы Хуыцау бавзарын кодта! 
Уыцы æнад хъæрæй уæлдай ма цы тыхджын гуыппытæ хъу- 
сын, уыдонмæ гæсгæ зын раиртасæн нæу, Агуыдз талынг æрбахи- 
зæны цы кусы, уый. Хъыррыстгæнаг дуар къахæй атъæпп ласта 
æмæ, йæ размæ цыдæриддæр фæци, уыдон — дурынæй, бедрайæ, 
банкæйæ — цæхæрадонмæ уыциу хафт акодта. Дурынтæ æмæ æвг- 
тæ асинтыл ныппырх сты, бедратæ та дзыгъал-мыгъулгæнгæ зæх- 
мæ атахтысты. 
— Ирбег, мацы йæм-иу сдзур: расыг у æмæ йæ маст дæуыл 
акалдзæн, — сабыр мæ кæны мæ мад. Дæргъæй-дæргъмæ къабаз- 
джын сау лæг футтытæгæнгæ мидæмæ æрбацыди æмæ гыццийы 
’рдæм йæ лæдзæг тилы. 
— Цавæр хæдзарæй рацыдтæ, цавæр, фосы мыггаг?! Æз дæ- 
уæн нæмынæй кæй кæнын, уæддæр къæрттæй цъула не ’ппарыс! 
Искуыдæр ма уый æрцыди, æмæ хъуылæгæй, дурынæй, авгæй 
дзаумæттæ иу ран сæвæрдæуыди?! Дæу чи ныййардта, уый хæ- 
рæджы тъæнгтæ бахæра! 
— Мæ мад та дæ- разы цы азымджын у, гормон? Йæ чызджы 
йын алы бон ингæнмæ кæй тæрыс, уый йын æгъгъæд нæу? — 
фæлмæн хъæлæсæй йын уайдзæф кæны гыцци. Хæдзары хицау 
йæ цæстытæ туджы разылдта, æмæ йæм хæстæгдæр балæууыди. 
— Цы загътай, цы?! Фæстæмæ дæр ма мæм дзурыс?! — сабух- 
та ноджы тынгдæр æмæ йын лæдзæгæй йе рагъыл æрцыди. Мæ- 
нæн туг мæ цæсгоммæ ныццавта. Мæ къæхтыл куыд алæууыдтæн, 
уый æмбаргæ дæр нæ бакодтон. Мæхи йæм баппæрстон æмæ йын 
мæ сæрæй йæ гуыбын сцавтон. Лæг, иуæй, тынг расыг уыди, 
иннæмæй, æз йæ разы æнæнхъæлæджы февзæрдтæн, æмæ пъо- 
лыл уæлгоммæ ахаудта. Æрæджиау тыххæйты сыстади æмæ мæм 
йæ лæдзæгимæ æрбацæуы. Мæныл адæргæй катай бафтыди. Мæ 
къух фæстæмæ акодтон æмæ карды фистоныл фæхæст дæн. Фел- 
вæстон æй æмæ мæ мады лæгмæ æнхъæлмæ кæсын. Ныртæккæ 
æппындæр хъуыды кæныныл нæ дæн. Къахæй сæрмæ кусынц 
æрмæстдæр мæ нуæрттæ. Амарынæй йыл кæй нæ бацауæрддзы- 
нæн, уый æнкъарын, æмæ мæм афтæ кæсы, цыма адæймаг нæ 
дæн, фæлæ хъæддаг сырд. Æвæццæгæн, мæ цæстæнгас йæ уырынг- 
тæгæнæг цæстæнгасæй фæлмæндæр нæу, æмæ дызæрдыггæнгæ æр- 
лæууыди, йæ лæдзæг æвæндонæй æруагъта. Джихæй мæм фæкас- 
ти, стæй дуары ’рдæм азылди æмæ сабыргай æддæмæ араст и. 
— Фæстæмæ куы ’рбаздæхон, уæд дæ къæбылайы ам куыд нал 
æрбаййафон, афтæ! Науæд æй æз йе ’фсымæры фæдыл арвитдзынæн! 

Зынгхуыст бæллицтæ 277 
Хæдзары хицау æртхъирæнгæнæджы хъæлæсæй дзуры йæ 
усмæ, къæбыла та мæн хоны. Ахæм хылы кæй бахаудтæн, уый 
мын хъыг нæу. Мæ мадимæ мын æнцондæр ныхасгæнæн уыдзæн. 
Хъуамæ йæ мæ рæстдзинадыл баууæндын кæнон. Гыцци, мæгуыр, 
бады æмæ йæ лæджы фæдыл æнкъардæй кæсы. Дуары тыхджын 
гуыпмæ дæр нæ фезмæлыди, тыргъæй йæм цы гыбар-гыбур æрбай- 
хъуысти, уымæ дæр йе ’ргом нæ аздæхта, йæ гыццыл чызг къуым- 
мæ тарстхуызæй йæхи кæй нылхъывта, уый дæр ницæмæ дары. 
— Цавæр æфсымæры кой кодта Агуыдз? — фæрсын æй дæ 
зæрдæ-мæ зæрдæйæ. 
— Тугъан ам уыди, æмæ кæрæдзи марынмæ æрцыдысты. 
— Цæй тыххæй? 
— Мæ фынддæс туманы мын ахаста æмæ дзы лæппутæн арахъхъ 
балхæдта. Æз æй нæ лæгæн радзырдтон, æмæ туг донæн ауагъта. 
Гыцци дæлиауæй ныуулæфыди, æмæ та йе ’нкъард цæстæнгас 
кæдæмдæр адзæгъæл и. 
— Дæу чи ралгъиты, уый нæ лæгимæ йæ бонтæ æрвитæд, — 
рынчыны хъæрзтау мæм хъуысы йæ мæнгуд хъæлæс. 
— Уæдæ йемæ цæмæн цæрыс? 
— Мæ-гъа. 
— Уый дзуапп нæу, гыцци. Мæнмæ гæсгæ, мах куы ныууагъ- 
тай, уæд фæрæдыдтæ æмæ дæ рæдыд сраст кæн. 
— Куыд æгъдауæй? 
— Нæхимæ рацу фæстæмæ. 
— Уæ фыд æмæ йæ усы цурмæ? Нæ, уый бæсты мæхи амар- 
дзынæн. 
— Нæ дуар иннæрдæм сараздзыстæм, æмæ сæ нæ уындзынæ. 
— Уæддæр сæ фарсмæ цæрын нæ бафæраздзынæн. Цæмæй ме 
’мгъуыдæй раздæр амæлон, уый дæ фæнды? 
— Уый мæ нæ фæнды, фæлæ не ’ртæйæн дæр æнæ дæу зын 
цæрæн у. Дæумæ дæр кæсын, æмæ утæхсæн кæныс. Цæмæн? 
— Нæ хъысмæт ахæм у. 
Хъысмæт, хъысмæт... Дæу чи ’рхъуыды кодта, уый авд дæл- 
дзæхмæ ныххауæд. Не ’дылы митæ иу агъуды бын бакæнæм æмæ 
йæ хъысмæт рахонæм. Мæ хъысмæт ахæм у, зæгъгæ, дæхи ауадз 
æмæ доны бынмæ ацу. Фæнды мæ гыццийæн йæ рæдыд бамба- 
рын кæнын, фæлæ нæ ныхас куырм æмæ къуырмайы ныхасау 
кæрæдзиуыл нæ бады. 
— Зæгъ-ма, гыцци, иумæ куы цæриккам, уæд хуыздæр нæ уаид? 
— Мæ-гъа. 
— Колхозы дæ дæ уыргтæ хойын нал бауадздзыстæм. Нæхæ- 
дæг кусдзыстæм æмæ нæхи дардзыстæм. 
— Æз куыстæй нæ тæрсын, фæлæ æндæр хъуыддæгтæй... 

278 . Цомартаты Изæтбег 
Мæ мæгуыр мад ныггуыбыр и æмæ йæ цæссыгтæй йæхи æхсы. 
Æнæбары йын йæ риссаг хъæдгæмттæ карды фындзæй кæй фæ- 
рæхуыстон, уый тыххæй фæсмоны арты судзын, мæхи карзæй 
æфхæрын, фæлæ ма ныр цы? Мæ бон куыд у, афтæ йæ сабыртæ 
кæнын, йæ дæрзæг къух ын райстон æмæ йæ мæ армытъæпæнты 
æхсæн аивæй рæвдауын, фæлæ йæ бауромын нæ фæразын. Мæ 
фæлмæн узæлд ыл арт æндзары, æмæ йæхи кæуынæй мары. Зæр- 
дæйæ зæрдæмæ ныккæсæн нæй, фæлæ мæм афтæ кæсы, цыма 
йæм нæ бæллæхы уавæр ныры хуызæн никуыма бахъардта, цыма 
йе ’нæрхъуыды мийыл ныры хуызæн никуыма æрфæсмон кодта. 
Махæй йæ ног бинонты æхсæн цы бæрзонд арæн самадта, уый 
сæрты ахизын нæ фæразы æмæ марой кæны. Ныртæккæ æз дæр 
уымæй хуыздæр уавæры нæ дæн. Мæ зæрдæ тæригъæдæй ныт- 
тыппыр и æмæ фæйнæрдæм фæтоны. Мæ цæстытæ донæй байдзаг 
сты, æмæ мæ алыварс ницыуал уынын. Уæвгæ мæ афтæ цырын- 
гондæй уынын дæр никæй фæнды, хъусын дæр. Цæмæ згъордтон, 
цымæ, ардæм? Цы ссарынмæ дзы хъавыдтæн бæллиццагæй? Мæ 
балц кæй нæ фæрæстмæ уыдзæн, уый хорз куы зыдтон, уæд мæ 
зæрдæйы коммæ цæуыннæ бакастæн? Куырмæджы цы стырындз 
дæн мæ мадмæ? Куыд ссæст æмæ æнæныфс стæм, уый бамбарыны 
тыххæй йæм тындзыдтон тыгъд быдыры? Ме ’нахъинон уавæрæй 
куыд фервæзон, уый нæ зонын æмæ сагъдауæй лæууын. Стъолы 
уæлхъус æрбадыны зонд мæм нал и. Куы ’рбадон, уæддæр хæри- 
наг мæ хъуыры нал ныццæудзæни. Фæлтау цон бирæгъты дзыхмæ. 
Æнæуынæрæй кæртмæ ахызтæн æмæ сабыргай уынгмæ фæцæуын. 
Гыцци мæ фæдыл нæ ракæсдзæн, цымæ? Мæ мæлæты фæндагыл 
куы цæуын, уæд мæ нæ бауромдзæн? Афтæ мæм кæсы, цыма йын 
йæ кæуынхъæлæс хъусын. Нæ, уый дымгæйы ниуын у. Кæд, мый- 
йаг, тыргъы лæууы æмæ мæм æгомыгæй йæ къухтæ ивазы. Фæнды 
мæ фæстæмæ акæсын æмæ уыцы ныв мæхи цæстæй фенын, фæлæ 
мæхиуыл ныххæцыдтæн. Тæрсын, уым куынæ разына, æмæ мæ 
зæрдæ тынгдæр куы срисса. Фæлтау мæ цæстытыл тыргъы лæу- 
гæйæ баззайæд. Уыцы хъуыдыимæ кæрты дуарыл ахæцыдтæн æмæ 
уазал быдырмæ сæргуыбыр, уæнтæхъилæй араст дæн. 
* * * 
Тугъан дзæвгар рæстæг никæцæйуал разынди, æмæ мæ зæр- 
дæйы катай фенцади. Дзæгъæлы нæ фæзæгъынц: цуанон цы къуым 
нæ басгары, уый сырдджын хоны. Æз дæр уыцы цуанонау æдзух 
1^æхи сайын. Æнхъæл уыдтæн, адæм кæрæдзи кæм не ’фхæрынц, 
æрмæстдæр кæрæдзи хорздзинадмæ кæм бæллынц, ахæм зæххыл 
ме ’фсымæр йæ цард аразы æмæ мæ рæхджы йæхимæ ахондзæн. 

Зынгхуыст бæллицтæ 
279 
Уыцы æнæбындур хъуыдытæ мæ сæрымагъзы афтæ тынг ныффи- 
дар сты, ме ’нæуынон фыд æмæ йæ бæттинаг æрра усæй æнæмæнг 
кæй фервæздзынæн, ууыл мæ афтæ зæрдиагæй баууæндын кодтой, 
æмæ фырдиссагæй мæ цæстылуайгæ рæсугъд нывтæ ме ’цæг царды 
æбуалгъ нывты бынаты сæвæрдтон, æдылыйау сæм æхсызгонæй 
кастæн æмæ сыл цинæй мардтæн. Тагъд рæстæджы аргъауы дуне- 
мæ кæй бахаудзынæн æмæ дзы цæрынæй кæй бафсæддзынæн, уый 
мæ уырнын райдыдта, фæлæ та ацы хатт дæр фæфыдæнхъæл дæн. 
Мæ мæгуыр æфсымæры йæ туджы мæцгæйæ куы федтон, уæд но- 
джыдæр ма иу хатт зæрдæрисгæйæ бамбæрстон, йæ сæрты ахизæн 
кæмæн нæй, ахæм хъуыддаг. Фаджысы хилынмæ цы уаллон рай- 
гуыра, уымæн йæ сæнтты дæр цæргæсау уæлæрвты тæхæн нæй. 
Мах æртæйæ дæр стæм тæригъæддаг уаллæттæ æмæ нæ царды бон- 
тæ кæддæриддæр æрвитдзыстæм фаджысы хилгæйæ, адæммæ хæ- 
лæггæнгæйæ, тыхст æмæ уырыдæй. Æвæццæгæн, хистæртæ раст 
сты. Адæймаг ацы дунемæ куы рацæуы, уæд йæ царды фæндаг йæ 
ныхыл фыстæй рахæссы. Кæд æцæгдæр афтæ нæу, уæд Тугъан 
æвзæрæй цы сарæзта Хуыцауæн? Йæ кæцы тæригъæдты тыххæй 
йын æвзарын кæны утæппæт хъизæмæрттæ? Йæ тызмæг фыды 
къухты цы бæллæхтæ бавзæрста, уыдон ын æгъгъæд нæ уыдысты, 
машинæйы бынмæ та ма йæ цæмæ баппæрста? 
Æнкъардæй кæсын ме ’фсымæры мæрдонхуыз цæсгоммæ, æмæ 
мæ нæ уырны, Тугъан у, уый. Йæ фындзы бын рихитæ фæзынди, 
стæй цыма фæдаргъдæр и. Уæвгæ, хуыссæны зын равзарæн у, 
цас сырæзти, уый. Йæ уæлæ — урс цикъæ æмбæрзт. Цикъæ ра- 
нæй-рæтты — туджы хъæстæ. Зæлинæ сынтæджы къухыл хæцы 
æмæ йæ цæссыгтæй йæхи æхсы. Куы-иу фæхыл сты, уæд-иу æй 
йæ карз æлгъыстытæй сынтыл авæрдта, ныр ыл йæхи мары. Ма- 
дызæнæг адджын у, æвæдза! Мæнæн дæр фыркуыдæй мæ зæрдæ 
ныттыппыр и. Разы дæн Хуыцаумæ кувыныл, йæ цуры мæ уæр- 
джытыл æрлæууыныл, мæ цард раттыныл, уæддæр мын мæ уар- 
зон æфсымæры фервæзын кæнæд, мæлæтæй йæ бахизæд. Нырма 
цардæи куы ницыма федта, уæд æй куыд акæндзæн йæхимæ? Хъуа- 
мæ не сфæлдисæг ахæм æгъатыр ма разына. «О Хуыцау, цард дæ 
къухы куы ис, уæд æй ме ’фсымæрæн куыд æвгъау кæныс, мæлæ- 
ты фæндагыл æй цæмæн æрвитыс? Йæ уд ын цæрынхъуагæй цæ- 
мæн исыс?» — фæрсын æй мæхинымæр. 
— Кæм и, кæм, мæ лæппу?! — хъуысы мæм тыргъæй Аминæ- 
ты тарст хъæлæс. Мидæмæ æрбахызти, æмæ мын чысыл фенцон- 
дæр и. Афтæ мæм кæсы, цыма мын ме уæхсчытæй уæззау уаргъ 
айста, цыма уæларвон тыхтæ йæ цуры ме ’фсымæрмæ фæныхи- 
лын нал бауæнддзысты. Мæ зæрдæйы иу ныфсы хал фæфидар и, 
æмæ иуварс алæууыдтæн. Аминæт сынтæгмæ йæхи баппæрста æмæ 
Тугъаны тыхстхуызæй фæрсы: 

280 
Цомартаты Изæтбег 
— Цы кодтай, мæ хъæбул, цы дыл æрцыди?! 
Йæ ныхас мæ буары иннæрдæм ахызти. Цыфæнды тæссаг 
уавæрты дæр сабыр æмæ уæзданæй чи фæдзуры, уыцы хиуыл- 
хæст сылгоймаджы ныхас мыл ныр ризæг æфтауы. Æцæгæлон 
адæймаг æм иуварсырдыгæй куы æрбакæсид, уæд æй нæ бауыр- 
нид, Тугъаны йæхæдæг нæ ныййардта, уый. Мæнмæ гæсгæ, æр- 
мæстдæр хи сывæллонмæ ис ахæм хъæлæсæй дзурæн. Мисхалы 
бæрц дæр ын хорзæй куы ницы фестæм, уæд нæ афтæ тынг цæй 
тыххæй уарзы, цымæ? Тугъан йæ цæсты уæлтъыфæлттыл тых- 
хæйты схæцыди æмæ йæ мидбылты зына- нæзына бахудти. 
— Ма мын тæрс. Ами... — хæрзмынæгæй мæм райхъуысти йæ 
лæмæгъ хъæлæс. 
Тугъан гуымиры у, йæ уарзондзинад равдисын нæ зоны, фæлæ 
йын тынг фæлмæн зæрдæ и. Кæд æй цард сдæрзæг кодта, уæддæр 
æм хæрамдзинад нæй. Йæ маст бирæ нæ хæссы. Чифæнды йæм- 
иу куы бадзырдта, уæддæр ын-иу бон-изæрмæ лæвар фæкуыста. 
Ныр ын йæ уæззау хабар фехъуыстой æмæ йæм кæрæдзи фæдыл 
рынчынфæрсæг цæуынц. Адæм æй бирæ кæй уарзынц, уый мын 
æхсызгон у. Аминæты загъдау, адæмы фарн бирæ у. Кæд æй 
уыцы фарн йæ къахыл слæууын кæнид. 
Йæ хъæлæс ын куы фехъуыстон, уæд æрсабыр дæн æмæ нæ- 
химæ ацыдтæн. Кæрты мыл хæрхæмбæлд фæци Кæлимæт. Цыма 
йын исты фыдбылыз сарæзтон, уыйау мæм тарæрфыгæй кæсы 
æмæ мæ былысчъилæй фæрсы: 
— Дæ сæрхъæн æфсымæр нæма амарди?! 
— Цæмæн хъуамæ амæла?! Мурдæр ын ницы уыди. Машинæ 
иу æмæ дыууæйы скъуырдта. Æмæ се ’ппæт дæр мæлгæ акодтой? 
Мæ налат фыдыусы фыддæрагæн мæхи афтæ æнæмæтæй æв- 
дисын, цыма Тугъан цъæррæмыхст дæр нæ фæци, фæлæ мын уый 
мæ хус ныхæстæ ницæмæ дары. 
— Афтæ хорз дæ сæр! Уæле Хуыцау и, Хуыцау! Сымах иблисæй 
гуырд стут æмæ йыл не ’ууæндут, фæлæ йæм æз æхсæвæй, бонæй 
кувгæ кæнын, æмæ мæм æрыхъуыста! Мæн чи бафхæра, уымæн 
рæствæндаг фæуæвæн нæй! Де ’фсымæр мæ тæригъæдтæ фиды! 
— Дæумæ чи байхъуса, уый Хуыцау нæ уыдзæни, фæлæ дæхи 
хуызæн иблис. 
— Цы загътай, цы?! 
— Цы фехъуыстай, уый. 
— Мæнæ дæ фыд æрбацæуа! Уый та дын дæ буарæй гæрзытæ 
рауадздзæн! 
— Æрбацæуæд. Æз дзы ницæмæй тæрсын. 
Мæ фæстаг ныхæстæ фидарæй бæргæ загътон, фæлæ мæ ныфс 
уыйбæрц фидар нæу. Мидæгæй бадын æмæ бабамæ æнхъæлмæ 

Зынгхуыст бæллицтæ 
281 
кæсын. Расыгæй та кæй фæзындзæн, йæ ус мыл æй кæй сардау- 
дзæн, æмæ мæм йæ цым лæдзæгимæ дуар йæ сæрыл кæй æрба- 
хæсдзæн, ууыл дызæрдыг нæ кæнын. Кæртæй мæм йæ хуыфын 
æрбайхъуысти, æмæ мæхимидæг бакатай кодтон. 
— Дæ хæрзæггурæггаг — мæн! Дæ хистæр фырт машинæйы 
бынмæ бахаудта æмæ рынчындоны лыстæг пырхытæй йæ уд исы! 
Цу, бабæрæг æй кæн! — дзуры йæм Кæлимæт. 
— Дæхæдæг æй бабæрæг кæ: мæн нæ хъæуы! 
— Дæ гыццыл къæбыла мæм цалдæр минуты размæ мæнæ ам 
цы дзых байгом кодта, уый куы зонис, уæд афтæ нæ зæгъис! — 
ардауы мыл æй Кæлимæт. 
-Чи? 
— Ирбег, æндæр чи?! Æз, дам, уæ кардæй сæргæвддзынæн! 
Иу мæ топпæй мардта, иннæ та мæм кардимæ лæбуры! Лæгæн 
дзы ахæм цот куынæ уа! 
— Цал хатты дын загътон, мæнæн цот нæй æмæ мæ ныууадз! 
— мæстæлгъæдæй дзуры баба, хуыфæг æй ацахста, æмæ йын улæфт 
нал фаг кæны. 
— Хорз, хооз, сдзырд дæр æм нæй. Цом мидæмæ æмæ æрса- 
быр у, — йæ бон дзы базыдта Кæлимæт. — Цы?! Мæ хæдзар 
байхæлд! — æрбайхъуысти мæм йæ удаист хъæр, æмæ мæ сæ- 
рыхъуынтæ арц абадтысты. 
— Ирбег, мæ къона, рауай-ма, фæкæс мæм! 
Мæ бынатæй фестъæлфыдтæн æмæ цæстыфæныкъуылдмæ сæ 
цуры балæууыдтæн. Ферох мæ сты мæ фыдзынтæ. Мæ разы уыди 
рынчын адæймаг æмæ йæ хъуыди ме ’ххуыс. 
— Цыдæр кæны дæ мæгуыр фыд. Йæ зæнгтыл ын схæц æмæ йæ 
мидæмæ бахæссæм, — тарстхуызæй мæм дзуры Кæлимæт. Зын рав- 
зарæн у, сæ дыууæйæ кæй цæсгом фæлурсдæр у, уый. Уатмæ йæ 
бахастам æмæ йæ сынтæгыл æрæвæрдтам. Кæлимæт ыл йæ хъæццул 
æмбæрзы, хæцъилæй йын йæ тугæйдзаг былтæ сæрфы, æз бæстас- 
тæу сагъдауæй лæууын æмæ йæм джихæй кæсын. Бабайы афтæ 
лæмæгъæй никуы федтон æмæ, мæхи куыд дарон, уый нæ зонын. 
— Згъоргæ, мæ хæдзар, дохтырмæ фæдзур! — тæрсын мæ 
кæны мæ фыдыусы удаист хъæлæс. Диссаг, чысыл раздæр мæ 
карз фыды мæлæтмæ бæллыдтæн, ныр та мæ йе сдзæбæх кæнын 
фæнды. Цалдæр гæппæн уынджы балæууыдтæн æмæ мæ тых-мæ 
оонæй дохтырмæ згъорын. Æртæ уынджы сæрты ахызтæн æмæ 
йын йæ кæрты дуар тымбылкъухæй хойын. Æрæджиау мæм мæл- 
лæг саулагъз сылгоймаг ракасти. 
— Дæ Хуыцауы хатырæй, Гæрайы-фырт, нæ дуар сæттын дæу- 
мæ кæсы? — фæрсы мæ хъазгæмхасæн. 
— Баба туг сомдта æмæ йæ уд исы, — сдзырдтон лæф-лæфгæн- 
гæйæ æмæ йын йæ цæстытæм лæгъстæхуызæй кæсын. 

282 
Цомартаты Изæтбег 
— Дæ фыд тыхст рынчын у, æмæ йæ дохтыр нæ, фæлæ Хуы- 
цау йæхæдæг дæр нал сдзæбæх кæндзæн, де ’фсымæрæн та йæ 
амонд хæрæгыл бады. Хъуамæ фервæза, фæлæ йæ рахиз цонг 
сахъатæй баззайдзæн. 
— Æнæ цонгæй дæр мын æгас уæд, æз æм кæсдзынæн, — 
æхсызгонæй сдзырдтон æз, æмæ фырæфсæрмæй мæ цæсгом ссыгъ- 
ди. Мæ фыд мæлыны къахыл лæууы, æз та... Цæмæдæр гæсгæ 
мын мæ сæрмæ бавнæлдта æмæ фæлмæн хъæлæсæй загъта: 
— Диссаджы зæрдæ дын и, лæппу. Сыгъдæгæй йæ бахъахъ- 
хъæн, æмæ дæ адæм ард хæрдзысты. Уæвгæ йын ахæм царды 
бахъахъхъæнæн куыд и?.. — йæ ныхасыл ма хъуыдыдзастæй баф- 
тыдта Залдуз, йæ чысыл балеткæйы хостæ рахаста æмæ мемæ 
фæраст и. Куыддæр нæ кæртмæ бахызтыстæм, афтæ мæ хъустыл 
ауади цыдæр æнахуыр м&ртæ, æмæ мæ зæрдæ ныссæххæтт ласта. 
Æвæццæгæн, баба амарди, æмæ йыл йæ ус кæуы. Нæ, уый кæ- 
уын нæу. Кæд мæ мæ хъустæ нæ сайынц, уæд Кæлимæты худын 
у. Ау, ахæм тыхст уавæры худæн куыд и? Фырдисæй мæ дзых 
бахæлиу и æмæ дохтырмæ фæрсæгау кæсын. Уый, æвæццæгæн, 
ахæм хабæрттыл сахуыр и æмæ йæм диссаг ницыуал кæсы. 
— Мæнæй афтæ, туг сомдта. Куыннæ стæй. Цъæх арахъхъи- 
мæ сырх цæхæратæ фæхордта, æмæ сæ йæ ахсæн не скуыста. Ха- 
ха-ха! — мæ хъустæ мын арауы Кæлимæты æнæгъдау кæл-кæл, 
æмæ фырæфсæрмæй цы фæуон, уый нæ зонын. 
* * * 
Æгæрон сагъæстæй цы зæрдæ ныттыппыр и, уый цин кæнын 
нæ зоны. Лæг тамако æмæ арахъхъыл куыд фæцалх вæййы æмæ 
сæ йæхи атонын куыд нал фæфæразы, æз дæр карз æфхæрд æмæ 
судзгæ мастыл афтæ сахуыр дæн æмæ сæ мæ бон фервæзын нал у. 
Фервæзон сæ, уый дæр мæ нæ фæнды. Мæ цард чысыл куы фæ- 
рогдæр вæййы, уæд мын цыдæр нæ фæфаг кæны. Хуыздæр хъыс- 
мæты аккаг кæй нæ дæн, уый мæхицæн фидарæй скарстон æмæ 
цагъары къæлæт хæссыныл сразы дæн. Цагъайраг уавæртæ адæй- 
магæн йæ ныфс кæй сæттынц, йæ рухс бæллицтæ йын кæй ма- 
рынц, уый æмбарын, мæ ныхкъуырд миддунейы ныхмæ мæ æгъа- 
тыр хæст расидын кæй хъæуы, ууыл дызæрдыг нæ кæнын, фæлæ 
мæм мæхиуыл фæуæлахиз уæвыны фаг хъару нæй. Утæхсæн ссис 
ме ’мбæлццон, мæ туджы арф бацыди, ме уæнгты ахъардта, æмæ 
мæм афтæ кæсы, цыма æдыхстæй цæрын зонгæ дæр нæ бакæнин, 
ць*ма амонд цæттæйæ райсæн куы уаид, уæддæр æм мæ къух нæ 
бадарин. Адæм хъæлдзæгæй куы фæхудынц, уæд мæм семæ ху- 
дын нæ фæцæуы, къæрццæмдзæгъд хъазты сæ цин кæртæй куы 

Зынгхуыст бæллицтæ 
283 
ранхъæвзы, уæд сæм дисмæ кæсæгау фæкæсын æмæ мæхи фæ- 
фæрсын: «Зарын æмæ сæм кафын куыд цæуы, цымæ?» 
Æрмæст царды нæ, фæлæ аивадон уацмысты дæр æнкъард 
хабæрттæ кæсын уарзын. Кæуинаг хъысмæт æмæ æнауæрдон тох 
цæуынц мæ зæрдæмæ. Æрмæстдæр мын уыдон сты æхсызгон, 
уымæн æмæ мæм æрмæстдæр уыдон кæсынц не ’гъатыр царды 
карз æцæгдзинад. Лыстæг ницыдавæг цаутæ æмæ лæмæгъ удгой- 
мæгты уæлæнгай æнкъарæнтæ мæ цæсты æппындæр ницы аха- 
дынц, фæззыгон хус сыфтæрты мынæг сыбар-сыбурæй уæлдай мæм 
нæ хъарынц. Уыимæ дын Джек Лондоны æнæбасæтгæ хъайтар- 
тæ! Уæлдайдæр, Мартин Иден. Зындоны арты судзгæйæ дæ бон 
царды бæрзонддæр къæпхæнмæ схизын бауæд! Ахæм адæймаг мæ 
куы рауаид, уæд мæхицæй амондджындæр никæй рахонин. Фæлæ 
уыйбæрц хъару æмæ зонд кæмæ и? 
Кæд бирæ нæма рацардтæн, уæддæр дзæвгар уацмыстæ бакас- 
тæн. Ме ’мкъласонтæ нырма сывæллæтты чингуытæ кæсынц, æз та 
— Рабиндранат Тагоры, Теодор Драйзеры, Оноре де Бальзакы, Лев 
Толстойы, Антон Чеховы... Ги де Мопассаны роман «Цард» райсон, 
зæгъгæ, библиотекæмæ бацыдтæн, æмæ саулагъз хæрзхуызтæ рæ- 
сугъд сылгоймаг рæвдауæг хъæлæсы уагæй мемæ схыл и: 
— Нырма дын ахæм чингуытæ кæсынмæ раджы у! Къулбадæг, 
Мопассан æй хъæуы! Æвæццæгæн сыл дæ цæст уæлæнгæйтты ахæс- 
сыс, æндæр сын цы 'мбар$>1с! Гъа-ма, Драйзерæй мын исты радзур! 
Мæ уды сыгъдæгдзинадыл мын кæй не ’ууæнды, уый мын 
хъыг у æмæ мæм дзурын нæ цæуы, фæлæ мын амæй фæстæмæ мæ 
уарзон фысджыты чингуытæ куы нал дæтта, уымæй тæрсын æмæ 
йын йæ курдиат æххæст кæнын. 
— Йе ’ппæт уацмыстæ дæр тынг цымыдисаг сты, фæлæ дзы 
уæддæр «Америкаг трагеди»-йæн æмбал нæй. Йæ сæираг архаи- 
джытæ — Клайд, Робертæ æмæ Сондрæ — мæ зæрдæйæ иу минут 
дæр нæ хицæн кæнынц. Робертæйæн ахæм тæригъæд кæнын, æмæ 
диссаг, раст цыма мæхи хо у, Клайдæй та ме сæфт уынын. Йæхи- 
цæй дæ фылдæр чи уарзы, уый марынмæ дæ къух батасæд хъæзд- 
гуыты æхсæнадмæ бахауыны тыххæй. Мæхи къухтæй йæ ныххурх 
кæнин, Робертæйæн та мæ уд раттин, фæстæмæ куыд райгас уа... 
— Дæ зæрдæмæ сæ æгæр хæстæг ма ис, мæ хæдзар, уыдон æры- 
мысгæ фæлгонцтæ сты, — сабыртæ мæ кæны библиотекæйы кусæг. 
— Ахæм цардæгас сурæттæн æрымысæн куыд и? Фыссæг сæ 
цардæй райста, — æнæдызæрдыгæй йын дзурын æз. Сылгоймаг 
мæм мадау фæлмæнæй кæсы æмæ йæ мидбылты худы. 
— Цыфæнды куы фæуа, уæддæр хъуамæ фыссæг суон æмæ 
мæгуыр адæмы цард æххæстæй равдисон. — Мæхицæй дæр кæй 
æмбæхстон, уыцы ныхæстæ мæ æнæнхъæлæджы куыд схаудтой, 
уый нæ бамбæрстон æмæ ныфсæрмы дæн. 

284 
Цомартаты Изæтбег 
— Нæ зæрдæтæ ма нын мæгуырты цардæй цы риссын кæныс, 
гормон? Æнæуи дæр нæ бонтæ тыхст æмæ уырыдæй куы ’рвитæм. 
Ацы дунемæ кæй равзæрдыстæм, уый тыххæй не сфæлдисæджы 
куы ’лгъитæм... 
— Уыцы хъуыды мæхимæ дæр бирæ хæттыты æрцыди. Ныр та 
йæ дæуæй хъусын. Иугæр æй адæм дзурынц, уæд раст у. Рæстдзинад 
та дзыллæтæм хæссын хъæуы, цыфæнды уæззау куы уа, уæддæр. 
— Фæлтау нын мысæггаг хъæлдзæг хабæрттæ фысс, æмæ сыл 
мах æнæмæтæй худæм, нæ зындзинæдтæ-иу нæ рæстæгæй-рæс- 
тæгмæ куыд айрох уой, науæд цард йæхæдæг дæр — зындон, уац- 
мысты дæр... — хъуысы мæм сылгоймаджы мæтæйдзаг хъæлæс, 
æмæ сагъæстыл фæдæн. Нæ, мæнæй худæджы фыссæг никуы ра- 
уайдзæн. Æрымысæггаг хабæрттæ фыссыныл никуы сбæндæн уы- 
дзынæн. Мæн Къостайы фæндагыл ацæуын фæнды. Йе ’мдзæвгæ- 
тæ йын куы фæкæсын, уæд мæ буар адæргæй сисбын абады, мæ 
сæрыхъуынтæ уырдыг слæууынц æмæ мæ зæрдæ хæрамдзинадæй 
суадонау ссыгъдæг вæййы. Йæ алы ныхасыл дæр ын баууæндын, 
æнахъом саби йæ ныййарæг мадыл куыд æууæнды, афтæ, æмæ 
мæ æрфæнды адæмæн мæ уд раттын, се знæгтимæ карз тох сама- 
йын. Мæнмæ гæсгæ, уый худынæй стырдæр тых у. 
— Куы ницы дзурыс. Хъæлдзæг хабæрттæ фыссын дæ нæ фæн- 
ды? — къахы мæ библиотекæйы .кусæг. Бæрæг у, мемæ ныхас 
кæнын ын æхсызгон кæй у, уый. 
— Нагъ, — цæхгæр дзуапп ын дæттын æз. — Адæмыл худынæй 
кæуын тынгдæр ахады, сæ зæрдæтæм зарæджы ныхæстæй хъа- 
рæджы ныхæстæ арфдæр хизынц. 
— Уæдæ сын чысыл фæстæдæр хорз фадат уыдзæни сæ цæс- 
сыгтæ фæкалынæн. 
— Кæм? 
— Мæнæ ам, клубы. 
/Ез æй не ’мбарын æмæ йæм фæрсæгау кæсын. 
— Индийаг кино дзы уыдзæни. 
— Цавæр? 
— «Бродягæ». Бакæс æм æмæ мын дæ хъуыды æргомæй зæгъ. 
— Бæргæ йæм бакæсин, фæлæ... 
Æз ме уæхсчытыл схæцыдтæн, æхца мæм нæй, зæгъгæ. 
Сылгоймаг мын мæ зæронд скъуыдтæ уæлæдарæсыл йæ цæст 
ахаста, иу билет иннæтæй раскъуыдта æмæ мæм æй æрбадардта. 
— Ам мын гыццыл мызд фидынц, æмæ билетгæ дæр мæхæдæг уæй 
кæнын,— загъта æнкъардæй æмæ арф ныуулæфыди. Æз æрвхуЫз гæх- 
хг^тты гæбаз мæ армытьæпæны нылхъывтон æмæ кæртмæ ахызтæн. 
Хур сау мигътæй йæхи атыдта æмæ сырх-сырхид къорийау 
хæхты цъасмæ ныттылди. Изæрдалынгтæ сабыргай æрбахъуызы- 
дысты æмæ хъæу сæ хъæбысы æрбатыхтой. Адæм клубы ’рдæм 

Зынгхуыст бæллицтæ 
285 
ивылын райдыдтой. Цыма сыл, дунемæ чи никуы ’рцыди, ахæм 
хорздзинад сæмбæлынмæ хъавы, уыйау кæрæдзимæ хæрзæггурæг- 
гаг уайынц æмæ æхсызгонæй дзурынц: 
— Индийаг кино нæм æрластой! Индийаг кино нæм æрластой! 
— Æмбисонды артист дзы хъазы — Радж Капур! 
— Заргæ дæр йæхæдæг кæны! О, о! Ахæм рæсугъд хъæлæс 
ын и, æмæ диссаг! 
— Кæимæ хъазы, уыцы чызг йæ уарзон у! Кæрæдзиуыл æр- 
хъæцмæ дæр нæ хъæцынц! 
— Радж Капур йæхæдæг дæр гыццылæй давæг уыди æмæ къæр- 
ныхы ролы хъазынмæ тынг хорз арæхсы! 
Адæм уыцы хабæрттæ ахæм хуызы дзурынц, цыма, кæмæй æп- 
пæлынц, уыцы артист семæ схъомыл и æмæ йын йæ алы къахдзæф 
дæр йæхицæй хуыздæр зонынц. Хистæртæ билеттæ исынц æмæ кæ- 
рæдзи сæртыл хаугæйæ мидæмæ бырсынц, кæстæртæм æхца нæй æмæ, 
стонг рувæстæ кæркдоны алыварс куы зилой, уыйау клубы алфамбы- 
лай катай кæнынц. Æз къæсæргæрон æнцад лæууын æмæ сæм уæле 
дæлæмæ былысчъилæй кæсын. Кæдæй-уæдæй мæнмæ дæр билет æр- 
хаудта æмæ дзы хъуамæ ме ’мбæлттæн раппæлон. Уæдæ иудадзыг 
ныхкъуырд уæвын мæнæн æмбæлы? Ныр та мæм хъуамæ уыдон ба- 
хæлæг кæной. Арвæй дур æрхауæгау мæ цуры февзæрди Гæдо. 
"’ — Пец дæ æрцахста! Уым джихнизæй сæйæгау цы джиуыс? — 
фæрсы мæ æлхыскъгæнæджы хъæлæсæй. 
— Ницы мæ æрцахста пец. Мæнæ хистæрты мæ разæй уа- 
дзын, стæй æз дæр киномæ бацæудзынæн. 
— Цы?! Ды — киномæ?! — Гæдо мæ ныхæстыл афтæ тынг ныд- 
дис кодта, цыма, æрцæуæн кæмæн нæй, ахæм хъуыддаг фехъуыста. 
— О, — æнæмæтæй йын дзуапп дæттын æз. 
— Æмæ дæм билет ис?! 
— Бæгуыдæр мæм ис. 
— Гъа-ма, равдис æй уæдæ! 
Уыцы ныхæстæгæнгæ мæм къæйдур асинтыл схызти æмæ мын 
мæ дыууæ цæстмæ æдзынæг кæстытæ кæны. 
— Ныртæккæ мидæмæ куы фæцæйцæуон, уæд æй фендзынæ. 
— Мурдæр ницы фендзынæн, уымæн æмæ дæм хæрæджы ды- 
мæг дæр нæй. 
- Ис. 
— Кæцæй дæм и?! Дæ уарзон фыдыус дын де скъуыд дзыппы 
æхца тыхтъыст ныккодта?! Ха-ха-ха! — хъæрæй ныххудти Гæдо. 
Уыцы æнæгъдау худтæй йын ме сæфт уынын. Кæл-кæл кæнын 
куы райдайы, уæд мæм афтæ фæкæсы, цыма мын мæ мæгуырдзи- 
надыл æнæхъæн дуне Гæдойы хъæлæсæй фæхуды, æмæ мæ зæр- 
дæ фырмæстæй ссудзы. Ныр дæр та йæм æрбамæсты дæн æмæ 
æваст мæ къухы ’нгуылдзты æлхъывд райхæлдтон. 

286 
Цомартаты Изæтбег 
— Уым цы кусут, уым? — сыхъуыст мæм бынæй Хъызылбеджы 
ныхас. Куыддæр æм ме ’ргом аздæхтон, афтæ мын Гæдо мæ билетмæ 
фæлæбурдта æмæ хизæнтыл уырдыгмæ ныййарц и. Æз — йæ фæдыл. 
Хъызылбеджы цур æй ацахстон æмæ йæ мæ быны аууæрстон. 
— Æри мын æй, науæд дын де ’дылы сæр стондзынæн! 
Куыддæр уыцы æртхъирæн мæ дзыхæй схаудта, афтæ мæ 
дыууæ домбай къухы хæрдмæ фелвæстой æмæ мæ касолкæйы хæр- 
рæгъау иуварс арæцыгътой. 
— Хыл — нæ, мæ лымæнлæггаг, хыл — нæ. Кæрæдзи сабырæй 
бамбарæм, — уæзбынæй загъта Хъызылбег æмæ Гæдойæ мæ билет 
райста. — Мах адæймагуарзон æхсæнады цæрæм æмæ хъуамæ 
кæрæдзимæ бирæгъты цæстæй ма кæсæм, хъуамæ кæстæр хистæ- 
ры цур йæхи уæздан дара, хъуамæ йын йæхицæй стырдæр аргъ 
кæна, хистæр та йæ кæстæрæн хъуамæ зонд амона, хъуамæ йæ 
рæдийын ма уадза. Афтæ, гъе, мæ хæлæрттæ. Æз сымахæй бирæ 
хистæр кæй дæн, уымæ гæсгæ ацы гæххæтты гæбаз фæуæд мæн, 
сымахæн та æнæвгъауæй дæттын мæ зонд. 
— Æри мын мæ билет, уый дын — зонд! Куысыфтæджы цæй 
зонд и?! 
Мæ маст мæ дзурын кæны, уыййеддæмæ йæм комкоммæ 6а- 
кæсын дæр нæ бауæндин. Æндæр уавæрты мæ уый дæр ахæм 
гуымиры ныхæстæ нæ бабыхсид, фæлæ ныр йæ аххос æмбары, 
стæй мыл айфыццаг скъолайы клубы раз гадзрахатæй кæй рацы- 
ди, уый тыххæй дæр ныхкъуырдхуыз у æмæ хъусæй лæууы. 
— Цавæр зонд? — козбаугæнæджы хъæлæсæй йæ фæрсы Гæдо. 
— Гъеуый дын лæг! Æз хорз фæрстытæн хорз дзуæппытæ дæт- 
тын уарзын, ме ’фсымæртæ, æмæ мæм лæмбынæг байхъусут. 
Уæхæдæг æй уынут, нæ клуб нырма кæронмæ арæзт нæма фæци, 
æмæ чъылдымырдыгæй йæ бындур иу ран байбын къахты хуызæн 
у. Сæрдыгон дзы фыстæ хурæй сæхи бамбæхсынц æмæ сатæджы 
уым фæривæд кæнынц. 
— Зонæм æй, зонæм! Рæвдздæр дзур, науæд кино райдай- 
дзæн! — æнæрхъæцæй йæ цырын кæны Гæдо, цыма йæ хъуыд- 
дæгтæ иууылдæр Хъызылбеджы ныхасæй аразгæ сты. 
— Гъемæ дæ хъуыддаг раст. Уырдæм бабырут æмæ, куыддæр 
кино райдайа, афтæ нарæг хуынкъыл сценæмæ схизут. 
— Æз никуыдæм хизын! Мæ билет мын ардæм æри!— мæс- 
тыйæ дзурын æз, фæлæ мын Хъызылбег мæ ныхæстæ æрдумæ 
дæр нæ дары. 
:— Уым фысы багайæ йæ тæккæ дзаг у, — йæ фындзы бын 
хъуыр-хъуыр кæны Гæдо. 
— Цæут! Уый дын фысы бага! Кæд мын дзы уæ зынаргъ 
костюмтæ не счъизи уыдзысты! — дæрзæг хъæлæсæй срæцыгъта 

Зынгхуыст бæллицтæ 
287 
Хъызылбег, хъæрахстгæнæг адæмы æхсæн йæхи батъыста, æмæ 
йæ сæ гуылфæн цæугæдонау мидæмæ бахаста. 
Гæдо йæ сæрылхæцæгæй куы фæхицæн и, уæд мæ цурæй 
æрбайсæфти. Æз мæ уæззау хъуыдытимæ хъахъдзыхæй баззад- 
тæн. Мæ зæрдыл æрлæууыди халон æмæ рувасы æмбисонд æмæ 
мæхиуыл æрхудтæн. Нæхимæ цæугæ та мын æрцæудзæн, æндæр 
цы. Дæлиауæй ныуулæфыдтæн, адæмыл хæлæггæнгæйæ мæ цæст 
ахастон æмæ нæхи ’рдæм араст дæн. 
— Æз цæрæнбонты ахæм диссаджы кино никуыма федтон. 
Ныр æм æртыккаг хатт цæуын, — æрбайхъуыст мæм талынгæй 
нæлгоймаджы хъæлæс æмæ мыл арт бандзæрста. «Зулкъ — æл- 
гъæй мард. Мæхицæй æнæбон хъал цы сарæзтон, цымæ? Дæ сын- 
тæг цас у, дæ къæхтæ дзы уыйбæрц адаргъ кæ». Фæстæмæ фез- 
дæхтæн æмæ клубы чъылдыммæ бауадтæн, мæ уæрджытыл æрлæу- 
уыдтæн æмæ куырмæджы мидæмæ фæхилын. Мæхи кæуылдæр 
скъуырдтон æмæ бандзыг дæн. Гæдо уыдзæни, æндæр чи. 
— Кино райдыдта. Кæрæдзи фæдыл сценæмæ сабыргай хизут, 
куыд ничи уæ бафиппайа, афтæ, — хъуысы мæм кæйдæр хъæлæс. 
Мæ разæй мæлæты бирæ адæм и. Ацы бынат æрмæст Хъызылбег 
нæ зоны, æз та афтæ æнхъæлдтон, мæн йеддæмæ дзы ничи уы- 
дзæн. Киномæ кæуылты бахылдтæн, уый библиотекæйы хицау куы 
базона, уæд ма йæм чингуытæ исынмæ цы цæсгомæй бацæудзы- 
нæн? Фæлтау мæ ницавæр кино хъæуы. Фæстæмæ абырынмæ 
хъавын, фæлæ мæ бон нæу: мæхи кæуылдæр скъуырдтон, æмæ 
мæ къæдзилыстæгыл ахъаззаджы цæф æрцыди. 
— Мæ сæр мын цæвыс, æмæ дын дæ къах ратондзынæн! — 
У ыцы карз æртхъирæны фæстæ йæ дзыхæй ахæм æнæгъдау æлгъы- 
стытæ схаудта, æмæ фырæфсæрмæй мæ хъустæ дæр ма ссыгъды- 
сты. Мæ уавæр бамбæрстон æмæ байбыны рæбындæр бабырыдтæн. 
Фысты æнахъинон смаг мын мæ улæфæнтæ æхгæны. Мæ къухтæ 
цæмæйдæр самæстысты. Чидæр мын йæ рыгæйдзаг дзабыр мæ цæ- 
сты фæтъыста, æмæ дуды. Æнахуыр рæсугъд музыкæ сценæйæ ра- 
ивылди æмæ мæ уацары райста. Ахæм диссаджы мыртæ никуыма 
фехъуыстон, æмæ фырцинæй мæ буар æхсызгондзинады гуырæн 
фестади. Нырмæ кæй никуы бавзæрстон, ахæм уæлмонц æнкъа- 
рæнтæ мæ сæ уæлныхты систой æмæ мæ алæмæты дунемæ фæхæс- 
сынц. Цалдæр минуты размæ мæм афтæ касти, цыма зындоны арты 
судзын æмæ мæ фæндыди алидзын, ныр та мæм афтæ кæсы, цыма 
дзæнæты цæхæрадоны февзæрдтæн æмæ дзы аргъауы мæргъты цъы- 
бар-цъыбурмæ хъусын. Нæ, уый аргъауы мæргъты цъыбар-цъы- 
бур нæу, уый нæлгоймаджы царддæттæг фæлмæн хъæлæс у, чи 
йæм хъырны, уыдон та сылгоймæгтæ сты, срæлæ, кæй не ’мбарын, 
уыцы ныхæстæ куыд тынг хъарынц мæ фæлмæст зæрдæйы уидæг- 

288 
Цомартаты Изæтбег 
тæм, куыд тынг ахадынц мæ цардæфхæрд буарыл, куыд арф хи- 
зынц мæ фæллад уæнгты, куыд тынг сыгъдæг кæнынц ме змæст 
хъуыдытæ! Цас хъару, цас рухс хъуамæ уа, æцæгæлон адæймаджы 
миддуне афтæ чи ног кæны, уыцы зарæгмæ! Æвæццæгæн, адæм 
зæххыл куы равзæрдысты, уæдæй нырмæ музыкæйæ диссагдæр ницы 
сфæлдыстой. Зарæгмæ хъусгæйæ ме стырдæр бæллиц сси сценæмæ 
схизын æмæ уыцы æмбисонды адæммæ бакæсын. Мæ разæй цы 
лæппутæ уыди, уыдон хуынкъыл сбырыдысты æмæ тарст уырытау 
сценæйы фæйнæрдæм фæпырх сты. Æппындæр сæ ничи бахъыг- 
дардта, уæддæр æз мæ сæр сдарын нæ уæндын. 
— Цæмæ ма кæсыс, хæлиудзых?! Цырддæр змæл! — рæхойы 
мæ, мæ хæд фæстæ ламазгæнæгау йæ цыппæртыл чи лæууы, уыцы 
лæппу. «Цы уа, уый уæд! Сæфгæ, уæд — сæфгæ!» — загътон мæ- 
хицæн æмæ мæ бынатæй фестадтæн, сценæйыл гуыбырæй ный- 
йарц дæн æмæ залмæ асæррæтт ластон, адæмы ’хсæн æрбайсæф- 
тæн æмæ ме ’ргом экранмæ фездæхтон, фæлæ мæм дзы бæрзонд 
лæгты чъылдымæй ницы зыны. 
Ау, утæппæт зындзинæдтæ адæмы фæсонтæм кæсыны тыххæй 
бавзæрстон? Куыннæ, куыннæ! Хъуамæ исты амалæй мæхицæн бы- 
нат ссарон. Мæ цæстытæ талынгыл фæцахуыр сты, æмæ мæ алыварс 
лæмбынæг акастæн. Уыйбæрц дзыллæ иу ран æмбырдæй никуыма 
федтон. Хъæуы цъиуызмæлæг нал баззад, æвæццæгæн. Афтæ зыны, 
цыма ныртæккæ залы къултæ фæйнæрдæм атондзысты. Суанг ма 
рудзгуыты тæрхæджытыл дæр слæууыдысты æмæ киномæ цымыди- 
сæй кæсынц. Иу рудзынджы фарсмæ дæргъæй-дæргъмæ æфсæйнаг 
хæтæл хъенæй ауыдтон æмæ йыл цинæй амардтæн. Уым æй цы 
дымæгмæ ныссагъдæуыд, уый нæ зонын, фæлæ мын цыма бандонæн 
сбæздзæн... Тыхтæй-амæлттæй йæм баирвæзтæн, цъыгъгъуыттытæ- 
гæнгæ йæ цъупмæ схызтæн æмæ йыл мæхи æруагътон. Фыццаг 
рæстæг йæ цыргъ былтыл ме ’рбадæнтæ рыстысты, стæй мын кино 
æппæтдæр ферох кæнын кодта. Индийаг аргъæуттæ æмæ радзырдтæ 
бирæ бакастæн, æмæ мæ цæстытыл диссаджы бæстæ уади, фæлæ 
ныр цы адæмы уынын, уыдон бынтон æндæр сты. Афтæ мæм кæсы, 
цыма Радж Капур артист нæ, фæлæ æмбисонды адæймаг у æмæ 
кинойы дæр йæхи цардæй цæры. Æнæмæтæй зары, хъæлдзæгæй 
худы, зæрдæбынæй кæуы, æгæрон сагъæсты аныгъуылы, стæй та йæ 
аив цæсгомыл цардбæллон худт ахъазы. Мæгуыр, æфхæрд адæй- 
маджы удыхъæд куыд раст æвдисы, уый мæм диссаг кæсы. Уымæй 
диссагдæр та мæм кæсы, алы хицæн нывы дæр куыд æндæрхуызон 
у, уый. Æнкъард, тыхст æмæ уырыд, мæстджын, фæлмæн, дæрзæг, 
кгфз, æгъатыр, райдзаст, мынчын, уарзæгой. Йæ зæрдæйы уаг куыд 
ивы, йæ цæсгомы хуыз дæр — афтæ. Уый дын курдиат, гъе! Æз 
никуы никæй уарзтон, уарзондзинад циу, уый нæма зонын, фæлæ 

Зынгхуыст бæллицтæ 
289 
Радж æмæ Ритæйæн сæ диссаджы рæсугъд æнкъарæнтыл æууæндын 
æмæ мæ зæрдæйы уидæгтæй бæллын ахæм сыгъдæг уарзондзинад- 
мæ. Сæ алы фæзылд дæр, сæ алы ныхас дæр мын адджын у. Фæнды 
мæ æппæтуынæг цæргæс фестын æмæ Индимæ атæхын, бæласы къа- 
лиуыл абадын æмæ уыцы дыууæ сызгъæрин адæймагмæ кæсынæй 
бафсæдын. Ахæм чызг æмæ лæппу кæм райгуырди, уый, мæнмæ 
гæсгæ, хуымæтæг бæстæ нæу, фæлæ уæларвон зæдты бадæн у, уымæн 
æмæ æрмæстдæр уæларвон зæдбадæны бон у ахæм дыууæ сыгъдæг 
уды сфæлдисын. Куы байрæзон, уæд хъуамæ Радж Капуры хуызæн 
артист суон. Хъуамæ мæхицæн Ритæйы хуызæн чызг ссарон æмæ 
йемæ амондджынæй цæрон. Афтæ кæй уыдзæн, ууыл мæм дызæр- 
дыг кæнын нæ цæуы æмæ мæхицæн зæрдæтæ æвæрын. 
Кино фæци. Адæм сæ цæссыгтæ сæрфгæ сæхимæ ацыдысты, 
уæддæр мæнмæ мæ бынатæй фезмæлын нæ цæуы. Хæтæлы цъуп- 
пыл бадын æмæ мæ рæсугъд сæнттæй мæхи рæвдауын. Мæ хъусты 
зæлы индиаг зæрдæскъæфæн музыкæ, æмæ мæ уæлмонц аивад рæ- 
стæгмæ ирвæзын кæны мæ удхайраг чъизи царды æцæгдзинадæй. 
* * * 
Нæ хъæу арæзт куы ’рцыди, уæдæй фæстæмæ йæ цæрджытæ 
æвадат уавæрты тухæнæй мардысты, уæлдайдæр, зымæгон. Куыд- 
дæр-иу хур хæхты фæстæ æрæмбæхсти, афтæ нæм-иу рухсы цъыртт 
никæцæйуал калди, æмæ-иу нæ зæрдæтæ сау талынджы ныммæ- 
гуыр сты. Не стыр цин уыдысты сæнар æмæ фæтæгены цырагъ сæ 
мынæг пыс-пыс æмæ цъæх фæздæгимæ. Ныр нæм кæдæй-уæдæй 
электрон рухс æрбауагътой, æмæ нæ цинæн кæрон нал и. Афтæ 
мæм кæсы, цыма нæ гæвзыкк цард дæр схорз и, цыма куыствæл- 
лад адæмы дымгæдзагъд цæсгæмттæ дæр сæ хуыз скалдтой. Куыд 
фæрæзтам, цымæ, талынджы цæрын, куыд быхстам уал азы дæр- 
гъы? Æвæццæгæн, адæймаг алцæуыл дæр сахуыр вæййы, алцæ- 
мæн дæр бабыхсы. Зæххы цъарыл утæппæт дзыллæтæн электрон 
рухс чи æрхаста, уымæн сызгъæрин цырт сæвæрын æмбæлы, мах 
та йын иу урочы ам-цъæпп, уым-цъæппæй йæ кой акодтам, æмæ 
ууыл хъуыддаг ахицæн и. Æниу цы дис кæнын мæ ахуыргæнæгыл, 
мæ дыууæ къухы хуызæн æй куы зонын. Адзæдзе цыфæнды стыр 
лæгæй дæр уаллон сараздзæн æмæ йæ цъыфы сæвдулдзæн. Йæ 
уроктæ иууылдæр æнæзæрдæисгæ, æдзæхх сты, фаззæттау — æм- 
хуызон. Иуцасдæр байрæджы кæны, стæй нæм ахæм цæсгомимæ 
æрбацæуы, цыма йæ цуры исты аххосджын стæм, стъолы уæлхъус 
æрбады æмæ журнал æвæндонæй рафæлдахы. Йе ’взаг йæ коммæ 
нæ фæкæсы, афтæмæй нын дæс минуты нæ мыггæгтæ фæнымайы. 
Урокæй чи алидзы, уыдон дæр журналы бæрæггонд не ’рцæуынц. 
19 Цомартаты Изаггбсг 

290 
Цомартаты Изæтбег 
Се ’мбæлттæй исчи сæ бæсты срæцугъы: «Ам дæн», æмæ ахуыргæ- 
нæг йæ тымбылкъухыйас сæр зына-нæзына банкъусы, хæрдмæ дæр 
ыл не схæцы, йæ цæст дæр ныл нæ ахæссы. Уæвгæ нæм æдзынæг 
куы ныккæсид, уæддæр нæ кæрæдзийæ нæ раиртасид, уымæн æмæ 
æдзухдæр расыг вæййы. Нæ мыггæгтæ нын æрдæгцъæррæмыхсты- 
тæй кæронмæ куы банымайы, уæд йæ хъуыдыты адзæгъæл вæййы, 
стæй нæм дард кæцæйдæр фæстæмæ æрбаздæхы æмæ нæ искæмæ 
тызмæгæй сдзуры: 
— Рацу, æмæ уын хæдзармæ цы хынцинаг радтон, уый фæй- 
нæгыл бахынц! Сымах уе ’ппæт дæр æввонгхортæ стут, хъуыды 
кæнын нæ фæразут, æмæ та йыл уæхимæ нæ бакуыстаиккат! 
Ахуырдзау тыхстхуызæй размæ рацæуы, хæцъилы цурæй мел 
райсы æмæ къласмæ æххуысагур йæхи фездахы. Сывæллæттæ йæм 
сæ къухтæ фæтилынц, æрдæгхъæлæсæй йын цыдæртæ фæцамо- 
нынц, æмæ фыртæссæй, цы фæзоны, уымæ дæр нал фæарæхсы. 
Ахуыргæнæг стъолмæ багуыбыр вæййы, йæ цæстытæ æрæхгæны 
æмæ йæ рахиз армытъæпæнæй йæ хъис æрфгуытæ, йæ нарæг 
æнцъылдтæ ных æмæ йæ чысыл бецыкк хæрдмæ дауын райдайы. 
Рæстæгæй-рæстæгмæ йæ уæззау цæсты уæлтъыфæлттыл тыххæст 
скæны, фæйнæгмæ йе ’ргом аздахы, йæ фындзы бын цыдæртæ * 
бахъуыр-хъуыр кæны, æмæ та йæ къух ифтыгъдау йæ мидбынаты 
базмæлы. Æрæджиау йæхиуыл схæцы, ахуырдзаумæ къулаивæй 
бацæуы æмæ йыл йæ маст акалы: 
— Ацу æмæ дæ бынаты ныффæтьæн у! Никуы дæ ницы рауайдзæн! 
Цалынмæ фæйнæгыл хынцинаг фæхынцы, уæдмæ нæм дæр- 
гъæй-дæргъмæ тыргъæй дзæнгæрæджы æхсызгон зæлланг æрбай- 
хъуысы, æмæ партæтæй гыбар-гыбургæнгæ фæгæппытæ ласæм. 
Ахуыргæнæг ныл уайдзæфгæнæгау тызмæгæй йæ цæст ахæссы, 
йæ гыццыл гуылмызарæзт къух ныл фæлладхуызæй æррæцугъы, 
фæстæмæ уæ бынæтты сбадут, зæгъгæ, æмæ нын ног æрмæг амо- 
нын райдайы. Уроктæ куыд дæттын хъæуы, уый æз нæ зонын, 
фæлæ нын Адзæдзе физикæ хорз кæй нæ амоны, уый æмбарын 
æмæ йæм мæстæй мæлын. Уæртæ та ныр дæр разæй бады æмæ 
йæ фыдынд бецыкк рæвдауы. Стъолæй хæрдмæ дæр нæ зыны, 
стæй ацы изæр нæ электрон цырæгътæ мæлæты æвзæр судзынц, 
фæлæ йæ тæнæг бакенбардтæ йæ къæбуты ’рдæм тынг зулаив даст 
кæй сты, уый уынын. Йæ цæстыты цурæй суанг йæ хъусты дæл- 
лаг кæрæттæм æрцыдысты æмæ мæ дисы æфтауынц. Иннæ ахæм 
— йæ рихитæ. Йæ фындзы бын цыма æнæхсадæй баззади, уыйау 
д,зы цалдæр тарбын хъуыны хъентæ-ментæй лæууынц. Фæнды мæ 
сæрдасæн райсын æмæ йæ аив ныддасын. Фæйнæджы цур фынд- 
дæс минуты бæрц ахуырдзау йæ удæй арт цæгъды, уый хъусæй 
бады. Хъал у æви фынæй, уымæн равзарæн нæй, уымæн æмæ 
дыууæ уавæры дæр йæхи иухуызон фæдары. 

Зынгхуыст бæллицтæ 
291 
— Гъер цас дзæнгæда цæгъдыс?! Ацу æмæ дæ бынаты ныф- 
фæтъæн у! — срæцыгъта бустæхуызæй, æмæ дзæнгæрæджы зæл- 
ланг сывæллæтты цъæхснаг кæл-кæлимæ баиу и. Цы мæгуыр стæм, 
æвæдза. Ахæм къупыри дын ахуыргæнæг уæд. 
Адзæдзе йæ цæстытæ байгом кодта, партæтæм нын ацамонын- 
мæ хъавыди, фæлæ ацы хатт йæ фæнд йæ къухы кæй нæ бафт- 
дзæн, уый бамбæрста æмæ тыргъмæ йæ ных сарæзта. Мах фырци- 
нæй бæстæ нæ сæрыл систам. Цæуыл цин кæнæм, уый нæ зонæм, 
афтæмæй хæрдты хауæм. Æз къулыл сау пластмасс æргъæвæгмæ 
фæкомкоммæ дæн. Бауадтæн æм, æркъæпп æй кодтон, æмæ уат 
нытталынг и. Ноджыдæр та — къæпп, æмæ уат срухс и. 
— Электрон рухсæй чи хынджылæг кæны?! — хъуысы мæм 
тыргъæй директоры мæстæлгъæд хъæлæс. 
«Байсæфтæн!» — февзæрди мæ сæры тасæфтауæг хъуыды æмæ 
талынг уаты кæройнаг къуымы æрæмбæхстæн. Директор мидæмæ 
’рбацыди, цырагъ ссыгъта æмæ нæ æртхъирæнгæнæгау æлхын- 
цъæрфыгæй фæрсы: 
— Чи хынджылæг кодта электрон рухсæй?! 
Кълас фегуыппæг. Иуы дзыхæй дæр нæ хъыпп-сыпп нæ хауы. 
Æрæджы дæр ма цыфыддæр знæгтау кæрæдзи чи æвдæрзта, уыдон 
ныр ривæдгæнæг фыстау иу ран ныггуыбыр сты æмæ рыгæйдзаг 
пъолмæ æрхуымæй кæсынц. 
— Гъе, Хъуылыг, рæвдздæр цом, науæд та нæ нæ сæрхъæн 
слестгæнæг исты куыстыл бафтаудзæн! 
— Уый махмæ не ’вдæлы, йæ кусæнуаты нын инштрукчитæ фыс- 
сы! — рудзынджы бынæй нæм хъуысы дыууæ лæппуйы худæнбыл 
ныхас. «Сæрхъæн слестгæнæг» директоры хонынц. Цыфæнды сусæг 
æлхынцъ дæр кæй райхалдзæн, уый тыххæй нын æдзух ард фæхæ- 
ры, æмæ йыл уыцы ном сбадти. «Инштрукчи» дæр уый фæдзуры. 
Лæппутæ йæ кæртæй уынынц æмæ йæ мæстæй марынц. Дзæгъæлы. 
Уыдон сæхимæ æвыдæй ацæудзысты, мах та сæ азар басудздзæн. 
— Сымах нæ фæрсын?! Ныртæккæ мæнæ ам чи лæууыди æмæ 
цырагъ чи хуыссын кодта?! Куынæ йæ зæгъат, уæд уæ ахсæв-бон- 
мæ ам фæдардзынæн! Æз нырма иу хъуыддаг дæр æнæ раргомгæн- 
гæйæ никуы ныууагътон! Ныртæккæ дæлæ уым чи бæр-бæр кодта, 
уыдоны дæр райсом ссардзынæн, æмæ сар сæ сæр кæны! 
— Æз нæ уыдтæн. 
— Æз мæнæ ам лæууыдтæн. 
— Æз мæ бынатæй змæлгæ дæр нæма фæкодтон, — тыхстхуы- 
зæй дзурынц ме ’мбæлттæ. 
— Уæдæ чи уыди?! — ноджы карздæрæй нæ фæрсы директор. 
— Нæ зонын. 
— Ницы федтон. 

292 
Цомартаты Изæтбег 
— Æз уыцырдæм нæ кастæн. 
— Мæ хызынимæ архайдтон æмæ йæ нæ бафиппайдтон, — алы- 
хуызон æфсæнттæ мысынц ахуырдзаутæ. Не ’ппæт дæр æй хорз 
кæй зонæм æмæ йæ кæй æмбæхсæм, уый директор æмбары, фæлæ 
ныл йæ бон нæ цæуы, йæ лæмæгъдзинады тыххæй йæ зæрдæ йæ- 
хиуыл худы æмæ нæм мæстæй мæлы. Æниу куыд нæ хъуамæ худа 
йæ зæрдæ йæхиуыл? Слестгæнæджы ном дыл ичъийау баныхæсæд 
æмæ гыццыл сывæллæтты дзыхтæ райхалын ма фæраз. Йæ хæбуз- 
дзыхъхъытæ бурбын цæсгом ныффæлурс и, йæ тæнæг хом былтæ 
зыр-зыр кæнынц, афтæмæй кæройнаг чызгæн бардзырд дæтты: 
— Цу-ма завучмæ фæдзур! 
Чызг азгъордта, æмæ чысыл фæстæдæр къласы дуарыл æр- 
бахæцыди бæрзонд, хæрзконд рæстæмбискар лæг. Йæ рæсугъд 
хæрздаст цæсгом цæхæр калы, сау цæстытæ æрттивынц, бæзджын 
сау сæрыхъуынтæ — хæрдмæ аив фаст. Йæ цуры директор цыдæр 
мæгуырхуызæй зыны. Уæд та йын зæгъин, æз уыдтæн, зæгъгæ? 
Нæ, нæ! Æгæр мæсты у æмæ мæ бафхæрдзæн. Æрмæст тас мæ нæ 
уромы. Ме ’мбæлттæ мæм цы зæрдæ дарынц, уый базонын дæр 
мæ фæнды. Схъæр мæ кæндзысты æви нæ? Кæд директор æмæ 
ахуыры хайады сæргълæууæгæй нæ фæтæрсой, уæд æрдхæрдтæн 
бæззынц, кæд фæтæрсой, уæд сыл æууæндæн нæй, æмæ дарддæр 
семæ мæхи куыд дарын хъæуы, уый зондзынæн. 
— Гази Казиевич, ацы фыдуаг сывæллæттæй чидæр абондæр- 
гъы мæнæ ам хынджылæг кæны электрон рухсæй. Инштрукчимæ 
гæсгæ мах хъуамæ уый æнæфхæрдæй ма ныууадзæм, — цыма 
ныхас стыр бæллæхтæ саразæг фыдгæнæгыл цæуы, уыйау уæзбы- 
нæй дзуры директор. 
— Раст зæгъыс, раст, Харитон Кириллович, æнæмæнг æй баф- 
хæрын хъæуы,— йæ сæр разыйы тылд кæны ахуыры хайады сæргъ- 
лæууæг, тызмæгæй нæм кæсы æмæ нæ сабыр, фæлæ хъæддыхæй 
фæрсы: — Аххосджын чи у, уый йæ йæхæдæг зæгъдзæн, æви йæ 
йæ цæстæнгасмæ гæсгæ хъуамæ мæхæдæг базонон? 
Ме уæнджы тас бацыди. Мæ цæстытæ кæцырдæм азилон, уый 
нæ зонын. Кæцырдæмфæнды сæ куы зилон, уæддæр мыл комдзог 
рацæудзысты. Фæлтау мæхи раргом кæнон, æмæ ме ’мбæлттæ сæ 
хъизæмæрттæй фервæзой. Нæ, иучысыл ма банхъæлмæ кæсон. 
Хъуыддаджы куы ницы и, уæд нæ цас тухæнæй мардзысты? Дыууæ 
дынджыр лæгæн æндæр ницы куыст и? Гази ныл мæстыхуызæй 
зилы æмæ нын нæ тарстхуыз цæстытæм æдзынæг кæсы. 
, — Ды! — къухæй амоны иу ныллæг уырыйы æнгæс чызгмæ. 
— Æз нæ уыдтæн, — тыхстхуызæй дзуры уый. 
— Уæдæ чи уыди?! 
— Нæ зонын. 
Гази дарддæр зилы æмæ йæ амонæн æнгуылдз Хатумæ дары. 

Зынгхуыст бæллицтæ 
293 
-Ды! 
Хату ницы дзуры. Æз æм кæсын, æмæ мæ зæрдæйы гуыпп- 
гуыпп цæуы. Мæ хуыздæр æрдхорд куы у, уæд мæ куыд ауæй кæн- 
язæн? Чифæнды дæр мыл гадзрахатæй рацæуæд, æрмæст уый — нæ. 
Иæ мад ахæстоны амарди, æмæ бынтон сидзæрæй баззади. Æвæц- 
цæгæн, кæрæдзиуыл дæр уымæн сæнувыд стæм. Нæ уæззау уавæртæ 
нæ иумæ сбастой. Сæрд-сæрддæргъы адæмæн рады хъомгæсæй <рæ- 
цæуæм æмæ нæхицæн чингуытæ, тетрæдтæ, ручкæтæ æмæ кърандæ- 
стæ балхæнæм. Нæ уæлæдарæс та — курæггаг хæррæгътæ. Фарон 
зымæджы йæ къухтæ басыдысты, пецы сæ цæхæры сæрмæ фæдард- 
та, æмæ йæ галиу къух басыгъди, йе ’нгуылдзтæ саст къæцæлтау 
ныкъкъæдзтæ сты, æмæ йæ иуварсырдæм зылын хæссы. Йæ мæллæг 
дæргъæлвæс цæсгом дæр цыма гуылмыз у, уыйау зына-нæзына фæ- 
зылын и. Йæ мады фæстæ йæ цæстытæ æппындæр нал худынц. 
— Ды уыдтæ? — фæрсы йæ ахуыры хайады сæргълæууæг. 
— Нагъ. 
— Уæдæ чи уыди? 
— Æмæ-гъа. Стæй цы уæлдай у? Кълас фæнды рухс уæд, 
фæнды — талынг. Ай бæстæ иууылдæр саудалынг куы у... 
— Цытæ дзурыс уый?! Дæ сæрызонд фæцыди?! Зæххыл ма- 
хæй рухсдæр бæстæ куы никæмæн и! — сбустæ йыл кодта Гази. 
— Кæмæн рухс у, кæмæн — талынг. 
Гази дзы хъотырджынау лидзынмæ фæци. 
— Цы йæм хъусыс? Уый æдылы у, — сабыртæ йæ кæны Хари- 
тон. — Адон иумæ ницы зæгъдзысты, фæлтау сæ ахуыргæнджыты 
уаты иугай бафæрсæм. 
Нæ цуры ахæм æргом ныхас кæндзæн, уый æнхъæл нæ уыд- 
тæн æмæ йæм дисмæ кæсæгау кæсын. Уый мын мæ цæстæнгас 
ацахста æмæ мæм йæ амонæн æнгуылдз æртхъирæнгæнæгау тилы. 
— Цом-ма мемæ! 
Ахуыргæнджыты уаты нæ къласы разамонæг Лези æмæ Адзæ- 
дзе йеддæмæ ничи ис. Лези журналимæ цыдæртæ архайы, фæлæ 
йæ рохст цæстæнгасыл бæрæг у, йæ хъуыдытæ бынтон æндæр ран 
кæй сты, уый. Йæ былтæ — сæнтсырх ахуырст, йæ тымбыл аив 
цæсгом — пудрæйæ сæрст. Йæ цæстыхаутæ сау ахорæнæй чысыл 
фæхъæстæ сты æмæ йын йе стыр цæстыты рæсугъддзинад ноджы 
ирддæрæй æвдисынц. Рыджы хуыдуггæнæн тæфы фæстæ сылгойма- 
джы духийы адджын тæф мæ фындзыл уайы æмæ мæм цыдæр 
æхсызгондзинад хæссы. Адзæдзе стъолы уæлхъус æрдæгфынæйæ 
бады æмæ йæ армытъæпæнæй йæ бецыкк хæрдмæ дауы. 
—Сыст æмæ уæхимæ ацу! Инштрукчимæ гæсгæ скъоламæ ра- 
сыгæй цæуын не ’мбæлы! Сывæллæттæй худинаг у! — хъæрæй 
йæм дзуры директор, фæлæ уымæ йæ уайдзæфтæ дойнагдурæй 

294 
Цомартаты Изæтбег 
уæлдай нæ хъарынц. Кæд хорз уавæры нæ дæн, уæддæр мын 
директоры æвзаг худæджы хос фæци, æмæ ныппыррыккæнынæв- 
вонгæй лæууын. Искуы иу дзырдæй фæстæмæ иннæтæ раст нæ 
дзуры. Дыгурон, ирон æмæ уырыссаг æвзæгтæй иумæ дзурыныл 
архайы, æмæ йын схæццæ вæййынц. Уый æдде ма дзырдтæ йæ 
зылын дæндæгты ’хсæн ныссæдзынц æмæ æрдæгсæстытæй раха- 
уынц. Уатмæ куы ’рбахызти, уæдæй фæстæмæ цалдæр рæдыды 
фæкодта: вштан, инштрукци, ни палагаиччæ, штидно, æмæ мыл 
худæг бахæцыди. 
— Кæс-ма йæм, кæс, аххосджын у, афтæмæй ма худгæ дæр 
кæны! — мæстыйæ дзуры Харитон. 
— Ницы дæн аххосджын, — æвиппайды срæцыгътон æз æмæ 
мæхиуыл фæхæцыдтæн. 
— Уæдæ чи хынджылæг кодта электрон рухсæй?! 
— Æмæ йын æз цы зонын? 
— Бæгуыдæр æй зоныс, фæлæ йæ нæ хъæр кæныс! 
Дзуапп раттынмæ йын хъавын, фæлæ мæ бон нæу. Дисы мæ 
æфтауынц Лезийы сау цæстытæ. Æнахуыр каст кæнынц ахуыры 
хайады сæргълæууæгмæ æмæ йæ сæ тых- сæ бонæй ныхъуырынц. 
Гази æмæ Лезийы уарзондзинады кой арæх æрыхъусын, фæлæ иу 
хъуыддаг æрыхъусын у, иннæ хъуыддаг та — хи цæстæй фенын. 
Ныр мæ бауырныдтой адæмы ныхæстæ. «Адон сæхи кæрæдзимæ 
бацæттæ кодтой, директор та сын сæ рæстæг ницытæ æмæ мацы- 
тыл сафы», — худын сыл мæхинымæр. Мæ хъустыл уайы, айфыц- 
цаг Хъызылбег лæппутæн хъæуы астæу цы хабар ракодта, уый. 
«Иубон дын Гази æмæ Лезийы нартхоры хуымы кæрæдзи æвдæр- 
згæйæ куы баййафин. Кæд уыдысты зыбыты мадард бæгънæг. 
Дзæвгар рæстæг сæм хæлæггæнгæйæ фæкастæн, стæй сæ мæ цæс- 
тытæ тыххæйты атыдтон. Мæ буар къахæй сæрмæ пиллон арт 
уагъта, афтæмæй иуварс ацыдтæн. Дыккаг бон Лезийы хицæнæй 
рацъипп ластон æмæ йæм æнхъæлмæгæсæджы хъæлæсæй дзурын: 
«Знон нартхæртты ’хсæн Газийы мæлæты дзæбæх рæвдыдтай». 
«Æмæ цы?»— йæ цæст дæр нæ фæныкъуылдта, афтæмæй мæм 
комкоммæ ныккасти Лези. Мæн дæр, зæгъын, барæвдау, науæд 
дын адæм дæ худинаг базондзысты. «Ды нйрма хъуымыздзых дæ, 
нæ мæм сарæхсдзынæ». «Æмæ куы сдынджыр уон, уæд та?» «Бай- 
рæз уал, стæй бæрæг уыдзæни...» — хинхудтгæнгæ мын зæрдæ 
бавæрдта Лези æмæ мæ фисыныл лæугæйæ ныууагъта». 
«Цы ахуыргæнджытæ мын и, æвæдза. Чи дзы расыггæнаг у, 
чи — бынты-быны хæлд, чи — бæттинаг æрра. Директор та йæ 
фыдзонд хъæргæнаг усмæ уынджы къæйыл армаццагæй бавна- 
лы»,— былысчъилæй худын ме ’нæсæрфат хъомылгæнджытыл. 
— Чи уыди, уый зæгъдзынæ æви нæ?! — тызмæгæй мæ фæрсы 

Зынгхуыст бæллицтæ 
295 
Харитон. Йæ сæты æртæхтæ мæм комкоммæ тæхынц, æмæ дзы 
мæ цæсгом дыууæрдæм радав-бадав кæнын. 
— Ауадз æй. Æз Ирбеджы хорз зонын. Къæртт æй куы акæ- 
най, уæддæр дын ницы зæгъдзæн, — фидарæй йын дзуры Лези. 
Мæ мæт æй нæ бадомдта. Йæ зæрдæ йын æндæр сагъæс æхсыны. 
Йæ хæзгулимæ хицæнæй аззайынмæ йæ былыцъæрттæ кæй хæры, 
уый директорæй æмбæхсгæ дæр нæ кæны. 
— Лези Батаевнæ, инштрукчимæ гæсгæ сывæллæтты фыдра- 
кæнд раргом кæнын дæуæн æмбæлы, ды та ма мæн дæр хъыгда- 
рыс, — йæ маст тыххæй уромгæйæ дзуры директор. Йе ’ргом 
сылгоймагмæ не здахы, фæлæ ахуыры хайады сæргълæууæгмæ. 
Гази йæ цæстытæ пъолмæ ныццавта, стæй мæ цурмæ æрбацыди 
æмæ мын мæ къабазыл дуары ’рдæм ахæцыди, ома рæвдздæр 
адде у, адоны дæрзæг ныхас куыд нæ фехъусай, афтæ. 
— Цу æмæ де ’мбæлттæй искæй æрбарвит! — йæ ныхæстæ мыл 
дур ныццæвæгау фехста Харитон. 
— Ссардтой фыдгæнджытæ! Сæ мæгуыр хæдзæрттæм сæ ауадз, 
æмæ дæ фервæзой! — фыдуаг сывæллонау æй æфхæры Лези. 
— Цы, уый зоныс? Дæ дзыхыл хæц, науæд дын æз дæ зæгъи- 
нæгтæ иууылдæр зæгъдзынæн æмæ дæ хъустæ бамыр уыдзысты! 
— Æз дын куы зæгъон дæ зæгъинæгтæ, уæд мыр дæ хъустæ 
бауыдзысты! Слестгæнæг! — фæзылд æм Лези. Сæ ныхас загъдмæ 
расайдта, æмæ сæ хылгæнгæйæ ныууагътон. Дзæвгар рæстæджы 
фæстæ æрсабыр сты, иугай нæ фæфарстой, фæлæ мах къæрттæй 
цъула нæ аппæрстам. Сывæллæтты цур састы бынаты баззайын 
директор йæ сæрмæ не ’рхаста æмæ нæ рог уæлæдарæсы талынг 
кæртмæ ратардта, æд топп салдатау нæ уæлхъус слæууыди æмæ 
нæ сугсæттæны хъæбæр митæй лыстытæ къахыныл бафтыдта. Чыз- 
джытæ иучысыл куы акуыстой, уæд баргъæвстысты. Сæ хуылыдз 
къухтæ сæ дæлæрмтты куыд атъысс-атъысс кæнынц, уымæ æн- 
къардæй кæсын æмæ фæсмон кæнын. 
— Уæд та мæ рæдыдыл басæттин? Хатыр дзы ракурон, æмæ 
нæ ауадза, — дзуццæджы бадгæйæ сабырæй дзурын Хатумæ. 
— Исты куы зæгъай, уæд дæм не ’ппæт дæр фæхæрам уыдзы- 
стæм. Ахæм гыццыл хъуыддаджы тыххæй нын æнаккаг фашисты 
митæ чи кæны, уымæй хатыр курын тæригъæд у. Уадз æмæ нын 
нæ хъару банкъара æмæ йæ куыдзы бон базона, йæхицæй Шер- 
лок Холмс куыд нал араза. 
— Иннæтæ дæр ахæм зондыл хæст сты? 
— О. Ахуыргæнджыты уаты куы уыдтæ, уæд иу хъуыдымæ 
æрцыдысты, — дзуапп мын дæтты Хату йæ гуылмыз къухæй ми- 
тæйдзаг лыстытæ æвгæнгæйæ. 
— Дзæгъæл дзæнгæда ма цæгъдут! Ныггуыбыр ут æмæ кусгæ 
кæнут, æдзæсгæмттæ! — хъуысы мæм Харитоны хъæлæс. 

296 
Цомартаты Изæтбег 
«Ацы сæрхъæн директоры нæм чи æрæрвыста, цымæ? Уæв- 
гæ, цы уæлдай у? Зондджын адæймаг Адзæдзейы хуызæн хæлиу- 
дзыхтимæ кусын дæр нæ базонид. Уæвгæ сæм ацы гæвзыкк дæр 
цас арæхсы? Цъæлхъæртæ, загъд-замана, фидистæ æмæ æртхъи- 
рæнты фæрцы сæ кæдæм аразы, хæйрæг — йæ дæсны. Скъола 
каст куы фæуин æмæ се ’ппæтæй дæр иумæ куы фервæзин», — 
хъуыды кæнын мæхинымæр. 
* * * 
Мæ зæрдæ рагацау цыдæр бæллæх æнкъары æмæ тыхсы йæ- 
химидæг, цæмæйдæр стъæлфы æмæ мын мæ риуыгуыдыр æддæ- 
мæ хойы. Æваст ссудзы, стæй ауазал вæййы. Стыр мастмæ куы 
фенхъæлмæ кæсы, уæд скатай вæййы афтæ. Кæцырдыгæй мæм 
æрбацæуы, цымæ, ацы хатт та мæ фыдбылыз? Кæцы ран мæ 
ныццæвдзæн? Куы йæ базонин, уæд дзы мæхи бæргæ бахъахъхъæ- 
нин, фæлæ мæм æдзухдæр мæлæты æмбæхстæй æрбахъуызы. Мæ 
хо æмæ ме ’фсымæрыл мацы æрцæуæд, æндæр та йын бабыхс- 
дзынæн. Мæ хо æмæ ме ’фсымæр. Æрмæстдæр уыдон сты мæ 
сагъæсы сæр, æрмæстдæр уыдонæн тæригъæд кæнын зæрдæбы- 
нæй. Уымæн æмæ сæ мæхицæй фылдæр уарзын. Дун-дунетыл 
мын уыдонæй адджындæр ничи ис æмæ сын мæхицæй тынгдæр 
тæрсын. Тугъан мæлæтæй фервæзти, фæлæ йæ рахиз цонг сахъа- 
тæй баззади. Чысыл фæзылын и, фæлæ йæ удæн ницыуал тас у. 
Зæлинæйыл мацы æрцæуæд. Кæм и, цымæ? Æвæццæгæн та нæ 
дыккаг хæдзармæ йæхи айста. Тугъанимæ уым æрцардысты. Ами- 
нæт, мæгуыр, йæ бинонты фаг дæр нæу, афтæмæй сæ нæ тыхсы. 
Йæ мамæлайы къæбæр семæ дих кæны, æмæ куыддæртæй ирвæ- 
зынц. Мæ фыдыус мын хæринаг куынæ ратты, уæд ма сыл æз 
дæр бафтын. Нæ фыдыфсымæры усæн йæ хæрзтæ цæмæй бафид- 
дзыстæм, цымæ? Куы схъомыл уон, уæд бирæ æхцатæ кусын рай- 
дайдзынæн æмæ сын се ’рдæг уымæн дæтдзынæн. 
Уынгмæ ахызтæн æмæ йын йæ хæдзармæ мæ ных сарæзтон. 
Аминæты цур куы вæййын, уæд ме уæнгты цыдæр ныфс ахъары, 
уый æддё ма мын исты зæрдæлхæнæн дæр акæны, æмæ йæм ра- 
зæнгардæй фæуайын æдзухдæр. Фæлæ ныр уымæ нæ цæуын. Ацы 
хатт мæ уарзон хомæ тындзын. Хъуамæ йæ мæхи цæстæй фенон 
æмæ æрсабыр уон. 
Дысон-бонмæ мит фæлдзæгъдæн фæкодта, райсомæй хур ра- 
касти, æмæ бæстæ дон фестади. Лыстæг цыхцырджытæ ферттив- 
ф’ерттивгæнгæ уырдыгмæ згъорынц. Æз гуыргъахъхъ фæндагыл 
æнæтад бынæттæ агурын, фæлæ дзæгъæлы архайын. Куыддæр 
митыл мæ къах æрæвæрын, афтæ бынæй хæрог разыны, æмæ мæ 

Зынгхуыст бæллицтæ 
297 
хæцъил дзабыр цъыфы ныссæдзы. Фæндагæй мæ бон базыдтон 
æмæ къуыппæй-дзыхъхъæй ницыуал æвзарын. 
Арвæй зæхмæ мын æрмæстдæр иу ныфс и — Аминæт, йæ хæ- 
дзар та мын æнæбасæтгæ фидар у æмæ сæм сур æмæ хуылыдз рæтты 
цæуын комкоммæ. Сæ хъыррыстгæнаг уæззау дуармæ схæццæ дæн. 
Куы йыл бахæцын, уæд мæм афтæ фæкæсы, цыма мын æнæхъæн 
сыхы цæрджытæ дæр ме ’рбацыд базонынц æмæ мын, мæхицæй 
дæр кæй фембæхсын, уыцы сусæг хъуыдытæ ацахсынц. Ацы хатт 
мæ гуыбыныл нæ хъуыды кæнын æмæ æфсæрмыйаг ницæмæй дæн. 
Кæд исты хъæстæ фæуон, уæд хорз, кæд сæм ницы разына, уæд 
дæр, Аминæты загъдау, табу — Хуыцауæн. Æдзухдæр дуарæн йе 
згæхæрд æфсæйнаг зиллакмæ бавналын. Галиуырдæм æй æрзилын, 
мвдæгæй йе ’хгæнæн æвзаг хæрдмæ ссæуы æмæ хъыррыстытæгæн- 
гæ байгом вæййы, фæлæ ныр цæмæдæр гæсгæ зыхъхъыр у. Æхгæд 
куы вæййы, уæддæр мæм йæ астæуккаг саст фæйнæгæй нарæг даргъ 
кæрт æвзæр нæ фæзыны, ныр та дзы алы лыстæг дзаума дæр хорз 
уынын, фæлæ мæ уыцы дзаумæттæ не ’ндавынц. Кæрты лæууы сæв- 
джынтæ саулагъз сылгоймаг, тыргъы ’рдæм йе ставд цæнгтæ æрт- 
хъирæнгæнæгау тилы æмæ мæстæлгъæдæй дзуры: 
— Мæ мады ’хсыр мын хæрам фæуæд, æз мæ фыртæн дæу 
курын куы бауадзон! Мæ комы-комдзæгтæй йæ уымæн схастон, 
цæмæй мын мæ фæрныг хæдзармæ кæйдæр сыст къæбылайы æр- 
хона?! Фæлтау æй мæхи къухтæй амардзынæн! 
— Тобæ, Хуыцау, тобæ, Хуыцау. Дæ хъæбул дæхи фæндиаг 
уæд. Цытæ дзурыс, Нафирæт. Дæ Хуыцауæй та куыннæ тæрсыс? 
Нæ мæгуыр саои дæ разы цы аххосджын у? — фæлмæн хъæлæсæй 
йæ фæрсы Аминæт. 
— Мæ лæппуйæн мын кæлæнтæ скодта, æмæ йæ ныййарæг 
мады ныхас нал æмбары! 
— Дæ Хуыцаумæ скæс. Зæлинæ нырма сывæллон куы у, уæд 
ахæм митæн цы ’мбары? Кæлæнтæ кæнын куы зонид, уæд йæ 
зындон уæлæуыл фидид? 
— Цыдæр хос ын бадардта, æмæ йæ зонд сдзæгъæлтæ и! Мар- 
гæ, дам, мæ куы акæнай, уæддæр, дам, æз Зæлинæйы нæ ныууадз- 
дзынæн! Нæхимæ, дам, æй куынæ æрбауадзай, уæд та, дам, æй 
Астæуккаг Азимæ ахæсдзынæн! 
— Уый уарзондзинад у, гормон, æмæ сын сæ цард баиу кæ, 
фæстагмæ фæсмонгонд куыннæ фæуай, афтæ. 
— Зæххыл уарзондзинад нæй, æмæ мын йæ кой дæр мачи 
кæнæд! Мæ удæгасæй уæлæ уыцы хъахбай чызг мæ къæсæрæй нæ 
бахиздзæн! — хъæр кæны Барысбийы мад. Зæлинæ тыргъы цæ- 
джындзыл гуыбырæй ныззæгæл и æмæ хæкъуырццæй кæуы. Мæ 
хомæ кæсгæйæ мæ зæрдæ фæйнæрдæм фæтоны. Фæнды мæ ка- 
уæй мих сласын æмæ дзы Нафирæты сæр ныххойын. 

298 
Цомартаты Изæтбег 
— Мæ лæппуйы мын йæ фæдыл куы асайа, уæд та сыл хъоды 
бакæндзынæн! Йæхи гадздза сылтимæ чи бæтты, мæн ахæм фырт 
нæ хъæуы! 
— Дæ сæрылхаст фæуон, Нафирæт, йæ цард ын кæй халыс, 
уый йын æгъгъæд нæу? Æфхæргæ та ма йæ цæмæ кæныс? Зæли- 
нæйы уавæрты йæхи сыгъдæгæй чи бахъахъхъæдта, ахæм чыз- 
джытæ бирæ зоныс? 
— О! Тынг бирæ! — фидар дзуапп ын дæтты Нафирæт æмæ 
йын уыцы къæйныхæй йæ цæстытæм комкоммæ кæсы. 
— Хуыцауы æваст ныхæстæ кæнын куыд уæндыс, гормон? 
Æви мын æнæмбаргæ саби æнхъæл дæ?.. 
Уыцы æмбæхст ныхæстæм Нафирæты хæрзхуыз цæсгом ту- 
джы разылди æмæ йæ цæнгтæ тынгдæр стылдта. 
— Æз ардæм дæ фидистæм хъусынмæ не ’рбацыдтæн, фæлæ 
мæ хъуыды зæгъынмæ! Ды кæй кой кæныс, уый та чъизи хахуыр 
уыди æмæ мыл нæ баныхæсти! Сæ цæстытæ саугуырм бауæнт, 
мæнæн мæ дзæгъæлзад сывæллоны чи федта! 
— Æз æй фидисы тыххæй нæ загътон, фæлæ мæнæ ацы си- 
дзæр чызджы сыгъдæг ном бахъахъхъæныны тыххæй. Йæ сæрыл 
куыройы фыдтæ нæ разылдысты, æндæр цы нæ хъизæмæрттæ бав- 
зæрста, ахæм ын нал баззади, уæддæр йæхиуыл къæм абадын нæ 
бауагъта, ды та йæ гадздза æмæ хъахбайæ тоныс. Йе ’рра фыды- 
усы мысгæ ныхæстæ йын цы зæрдæйæ фæзмыс? 
— Уыдон мысгæ ныхæстæ не сты, фæлæ — рæстдзинад! Адæ- 
мы цæст уынаг у! 
— Диссаг дæ, Нафирæт. Иу ран дын саугуырм сты, иннæ ран 
та — уынаг. Ахæм хъуыддагæн уæвæн куыд и? — былысчъил ны- 
хæстæй йын йæ мастыл цæхх кæны Аминæт. 
— Дæ уарзон тиуы родтæмдзог чызг мæ чындзæн нæ хъæуы, 
æмæ мын æй мæ лæппуйы бын ма тъысс! — йæ дæрзæг ныхас 
хъæрахстмæ раивта Нафирæт. 
— Кæд мæ æнæ дзургæ нал уадзыс, уæд дын æй æз æргомæй 
зæгъдзынæн. Дæ фырт æй йæ фæдыл бирæ хæттыты лидзын код- 
та, фæлæ йын Зæлинæ нæ бакуымдта. 
— Ами, цæмæн?.. Нæ хъуыди уый... — кæугæйæ сдзырдта Зæ- 
линæ æмæ мидæмæ балыгъди. 
— Уадз æмæ йæ зона, — йæ фæдыл адзырдта Аминæт æмæ та 
йе ’нæхуынд уазæгмæ йе ’ргом аздæхта. 
— Сайгæ мæ кæныс ! — йæ ныхмæ хъæддыхæй ныллæууыди 
Барысбийы мад. 
!, — Мæ фыдыстæн, нæ сайын. Дæуæн уый зын бамбарæн у, 
фæлæ, йæ сæр сæрмæ чи хæссы, ахæм сыгъдæг удтæ нырма не 
’хсæн бирæ и... 
— Мæ чызгон рæдыд мын мæ цæстмæ дарыс? 

Зынгхуыст бæллицтæ 
299 
— Уæдæ ныл дæ къæхтæ цы сæрфыс? Дæ кауы рæбын нæ 
ссардтай? 
— Искæй лæджы фæдыл нæ алыгъдтæн... 
Нафирæтæн йæ зæлланггæнаг хъæлæсы æндон мыртæ бæл- 
вырд фæфæлмæндæр сты, фæлæ уæддæр йæ мæстæлгъæд цæсты- 
ты знæт æрттывд нæ бамынæг и. 
— Зæлинæ дæр дæ фыртæн ком куы раттаид, уæд искæй лæ- 
джы фæдыл нæ алыгъдаид, фæлæ ахæм æгад митæ йæ сæрмæ нæ 
хæссы. Уымæн æмæ йæ йæ ног хæдзары ныхкъуырдæй цæрын 
нæ фæнды, уæ къæсæрыл æй сæрыстырæй бахизын фæнды, дæу- 
мæ йæ йæ мады номæй сдзурын фæнды. 
— Æндæр мацы фенæд! Чи йæ ныззади, уый куы ницæмæн 
хъæуы, уæд дзы æз цы кæнын?! Ахæм æппæрст къæбылатæ уын- 
джы къæйыл — хæрх! Мæ удæгасæй йын æз йæ чъизи туг мæ 
хъæбулы сыгъдæг тугимæ хæццæ кæнын нæ бауадздзынæн! 
— Дæ сæрызонд фæцыд æви? Хъуыддæггæ зыгъуыммæ куы сфæл- 
дæхтай. Йæ уæздан фыдæлтæ уæ сæ фосы рæгъæуттæн фыййæуттæй 
æвæрын дæр сæ сæрмæ куынæ хастой, уæлбæхæй дзурынмæ дæр 
уыл куынæ ’рвæссыдысты, уæд цавæр сыгъдæг туджы кой кæныс/ 
Æви уæ туг кæйдæр хъомдæтты смагмæ ссыгъдæг и? — уайдзæфгæ- 
нæджы хъæлæсæй йæ фæрсы Аминæт, фæлæ уый къæрттæй цъула 
не ’ппары. Йæ налат цæстытæм ын æдзынæг кæсын æмæ мæхины- 
мæр хъуыдытæ кæнын: «Мæ фæлмæн хойæн ахæм усбирæгъимæ 
цæрæн нæй. Ингæнмæ йæ батæрдзæн. Цон æмæ йæ æрсабыр кæ- 
нон». Уазæджы иувæрсты тыргъмæ схызтæн æмæ уатмæ фæцæуын. 
— Мæн Гæраты хъотырджын бинонтæй гæдыйы лæппын дæр 
нæ хъæуы! Æз хъуамæ мæ фырыхъулы хуызæн ахуыргонд лæппу- 
йæн, йæ къæхтыл фидар чи лæууы, ахæм фæрнæйдзаг хæдзарæй 
æрхæссон чызг! — хъуысы мæм Нафирæты мæстæймарæн хъæлæс. 
Зæрдæрисгæйæ мидæмæ бахызтæн æмæ мæ хомæ æнкъардæй кæ- 
сын. Айфыццаг колхозы æхсæвгæсы тьахтиныл куы бадтыстæм, уæд 
ма йын уыди ахæм кæуындзаст мæлдзой цæстытæ. Уæд дæр мæм 
афтæ фæкасти, цыма ацы дунейæ нал уыди, цыма йе ’цæг дунемæ 
аивгъуыдта æмæ мæ фарсмæ йе ’ндæрг бадти, йæ аууон. Ныр дæр 
уыцы уавæры ис, æмæ йын тæрсын. Ехх, куыд лæмæгъ дæн, куыд! 
Ныр аргъауы хъайтар ма фест æмæ дæ мæгуыр хойы, æрхæндæг 
æмæ мастæн сæ кой дæр кæм нæй, ахæм рæсугъд дунемæ ма ахæсс! 
Мæ лæмæгъдзинад æнкъарын, цыфæнды зæрдæвæрæн ныхæстæ йын 
куы фæкæнон, уæддæр æм кæй нæ бахъардзысты, уый æмбарын, 
фæлæ хъусæй дæр кæдмæ лæууон æмæ дзурын: 
— Зæли, Барысбийы дæ зæрдæйæ аппар. Куы баиу уат, уæддæр 
уæ дæлæ уыцы тугдзых сырд цæрын нæ бауадздзæн. Йæ ноггуырд 
сывæллоныл чи нæ бацауæрста, уый ма йæ чындзыл ауæрды? 
Зæлинæ мæм йæ хъоппæг цæстытæй æнахуыр кæстытæ кæны. 

300 
Цомартаты Изæтбег 
Сылгоймæгты дæлгоммæ ныхæстæ куыд хорз бамбæрстон, уый йæ 
дисы æфтауы, æвæццæгæн. Кæнæ та æндæр истæуыл хъуыды 
кæны, фæлæ йæ æз не ’мбарын. 
— Уарзон адæймаг зæрдæйæ афтæ æнцон аппарæн нæу, мæ 
рæсугъд æфсымæр. Уарзон адæймаг зæрдæйæн йæ сæйраг уидаг у 
æмæ кусгæ уый руаджы кæны. Барысбийы мæ зæрдæйæ куы рато- 
нон, уæд йæ куыстæй ныллæудзæн, æмæ дын хо нал уыдзæн. Дæу 
уъш фæнды? — фæрсы мæ Зæлинæ. Нæ, фæрсгæ мæ нæ кæны. 
Иæхицæн дзуры йæ хъуыдытæ. Ахæм хуызы сæ дзуры, цыма йæ 
зæрдæ йæ куыстæй раджы банцади æмæ йæ риу бынтон сафтид и, 
цыма йæм, зæххыл цы хабæрттæ цæуы, уыдон ницыуал бар да- 
рынц, цыма, Нафирæт кæрты цытæ дзуры, уыдон уымæ нæ хауынц. 
— Цом ардыгæй, мæ гыццыл æфсымæр. Мах ам ницыуал хъуыд- 
даг и, — дзуры мæм мæрдон хъæлæсæй, цыма йæ цардæн хæрзбон 
зæгъы. Мæ къухыл мын ахæцыди, æмæ тыргъмæ ахызтыстæм. Дзур- 
джытæм ницы хъус дарæм, афтæмæй сæ иувæрсты уынгмæ фæцæ- 
уæм. Мæ хойæн йæ къух мæлæты уазал у, цыма йæ тугдадзинты 
ихдон змæлы. Нанайæн ма уыди ахæм къухтæ йæ мæлæты размæ. 
— Кæдæм цæуыс, Зæли? — фæрсын æй тыхстхуызæй. — Мæ- 
нæн зын уыдзæни æнæ дæу. 
— Мæнæн дæр æнцон нæу, мæ рæсугъд æфсымæр, фæлæ мын 
хуыздæргæнæн нæй... 
— Куы ’рбынатон уай, уæд мæ дæхимæ акæндзынæ? — фæр- 
сын æй ноджы тыхстдæрæй, фæлæ мын уый ницы дзуапп дæтты. 
Уынджы астæу æрлæууыди, йæ риумæ мæ нылхъывта æмæ мын 
мæ рустæн батæ кæны. 
— Ма мæ-иу ферох кæ, мæ гыццыл æфсымæр... Æз дæ бирæ 
уарзын, тынг бирæ... Иунæгæй дæ нæ ныууадзин, фæлæ... — дард- 
дæр йæ бон дзурын нал у æмæ мыл йæ судзгæ цæссыгтæ згъалы. 
Æрæджиау мæ йæхи атыдта æмæ талф-тулфæй сдзырдта: 
— Нырмæ дæр дæу тыххæй ныфсрæстиат дæн ам... 
— Кæдæм цæуыс, Зæли? — фæрсын та йæ кæуынхъæлæсæй. 
Йæ афтид цæстытæм ын æдзынæг кæсын æмæ зыр-зыр кæнын. — 
Зæли, афтæ мæм кæсы, цыма дæ нал фендзынæн... 
Уыцы ныхæстæ мæ дзыхæй куыд схаудтой, уый æмбаргæ дæр 
нæ бакодтон. Мæ хойæн йæ зæрдæ ноджы тынгдæр суынгæг и, 
æмæ йæ кæуын нал уромы. Мæ сæр мын йæ риумæ нылхъывта 
æмæ йæхи растгæнæгау дзуры: 
— Ныббар мын, мæ рæсугъд æфсымæр, мæ лæмæгъдзинад. Æм- 
барын дæ, дæуæн стыр ныфс дæн, фæлæ мæ хъарутæ баихсыдысты, 
æмæ дын мæнæй пайда нал и. Фыдцæрдтытæй бафæлладтæн. Си- 
дзæры хъысмæт уæззау уаргъ у, мæ хур, æмæ йæ хæссын нал фæра- 
зын. Не ’намонд мад нæ æлгъитгæйæ ныййардта, æмæ не ’ппæтæн 
дæр нæ фæндаг æхгæд у. Кæуинаг цард та мæ хъæугæ нæ кæны. 

Зынгхуыст бæллицтæ 
301 
Йæ ныхæстæ йын хъусын, фæлæ сын сæ хъуыды æххæстæй 
не ’мбарын. Кæнæ та мæ уырнгæ нæ кæны, мæ уарзон хо йæхи 
марынмæ кæй хъавы æмæ мæ æгъатыр дунейы иунæгæй кæй уа- 
дзы, уый. Мæ ныййарæг мадæй мын адджындæр у. Дун-дунетыл 
мын уымæй хæстæгдæр адæймаг нæй, æмæ мæ буар æбæрæг та- 
сæй ризы, мæ дзыхы ныхас нал бады. Фæнды мæ Зæлинæйы 
Хуыцауыл бафæдзæхсын, фæлæ йæ кæцыдæр æнкъарæнæй æмба- 
рын, нæ цард нын Хуыцау кæй нæ радта æмæ йæ бахъахъхъæ- 
нын дæр уымæй аразгæ кæй нæу, уый, æмæ хъусæй лæууын. 
Æгæр æнцонæй хæрынц тугдзых бирæгътæ æдых тæрхъусты, æгæр 
æнцонæй æфхæрынц адæм кæрæдзи. Зæлинæ æмæ Барысбийы 
цард саразынæн судзины быныйас дæр нæ хъæуы. Æрмæстдæр 
Хуыцауы бафæндæд Нафирæты зонд аивын, æмæ дыууæ уарзон 
уды æхсызгонæй баиу уыдзысты, фæлæ йæ нæ фæнды. Фæндгæ 
йæ нæ кæны æви йæ бон нæу? Цы хъауджыдæр дзы и? Сæ иу 
фыдракæНды нысан у, иннæ — æвæрæзы. Дунемæ кæй рауагътай, 
уыцы удгоймаджы цард бахъахъхъæныны хъомыс дæм ма уæд — 
уый цæй æппæтаразæг Хуыцау у? Ацы хъуыды мæм цал æмæ цал 
хатты æрцыди. Ие ’цæгдзинадыл ын тынгæй-тынгдæр æууæндын, 
æмæ мæ ныфс иу хаттæй иннæ хатмæ бæлвырд фæкъаддæр вæййы. 
Ныр та мæ мæ астæуыл дыууæ дихы кæны. 
— Суадз-мæ, мæ гыццыл æфсымæр, — лæгъстæхуызæй мæм дзу- 
ры Зæлинæ, фæлæ йын æз йæ хъуырыл ныттыхстæн æмæ йæ нæ 
уадзын. Афтæ мæм кæсы, цыма мæ лыстæг цæнгтæ куы суæгъд кæ- 
нон, уæд мæ хо «ацу æмæ ма 'рцу»-йы фæндагыл араст уыдзæни. 
Ныртæккæйы хуызæн тыхст уавæры никуыма уыдтæн, ныртæккæйы 
хуызæн мæ зæрдæ никуыма рысти, мæ хойæн ныртæккæиы хуызæн 
никуыма тарстæн æмæ йæм уайдзæфгæнæджы хъæлæсæй дзурын: 
— Ды дæхи марынмæ хъавыс, Зæли... 
— Нæ хъавын, нæ, мæ рæсугъд æфсымæр. Ма мын тæрс. Мах 
нырма бирæ бонтæ арвитдзыстæм иумæ, — сабыртæ мæ кæны мæ 
хо, йæ мидбылты бахудыныл архайы, фæлæ йæ зæрдæмæ рухсы 
цъыртт никуыцæй кæлы, æмæ йæ цæсгомы æнкъард хуыз аивын 
нæ фæразы. Æрæджиау мæ йæхи атыдта æмæ мæм йæ чъылдым 
раздæхта. Цъыфæйдзаг фæндагыл гуыбырæй фæцæуы. Диссаг, 
фæстæмæ дæр мæм нæ кæсы. Нæ, нæ! Уый мæ хо нæу. Уый 
æндæр чидæр у. Мæ хо куы уаид, уæд мæм ракæсид, йæ мидбыл- 
ты бахудид æмæ мын хъæлдзæгæй зæгъид: 
— Ма тыхс, мæ рæсугъд æфсымæр, æз дæм ныртæккæ фæстæ- 
мæ фездæхдзынæн. 
Уый та мæ сидзæрæй уадзы, бынтон сидзæрæй. Мæ мад мæ 
уынджы къæйыл куы ныууагъта, уæд афтæ тыхст нæ уыдтæн, 
уымæн æмæ мæ зæрдæ Зæлинæйыл дардтон, ныр та мæм дуне 
бынтон афтидæй зыны, æмæ мæ цæссыгтæ мæ уадултыл уырдыг- 

302 
Цомартаты Изæтбег 
мæ згъорынц. Афтæ мæм кæсы, цыма мæ цард фæци, цыма, мæ 
алфамбылай цы афтид дуне и, уый рæхджы оаталынг уыдзæн. 
— Зæлинæ! Зæлинæ! — хъæр кæнын мæ тых-мæ бонæй, фæлæ 
мæ хъæлæс мæхицæй дарддæр никæмæ хъуысы. Мæ хо дæр ацы 
хатт мæлæты къуырма баци. Размæ тындзы, цыма йæ исчи куы 
баурома æмæ йæ фæнд йæ къухы куы нал бафта, уымæй тæрсы. 
Автобусы лæууæны ’рдæм азылди, æмæ чысыл фæсабыр дæн. 
«Горæтмæ цæуы, æвæццæгæн. Абондæргъы мæ зæрдæ йæхи 
къултыл дзæгъæлы хойы», — дзурын мæхицæн, фæлæ мæ цыдæр 
тыхсын кæны, æмæ мæ бынаты цавддурау æнæзмæлгæйæ лæу- 
уын. Йæ фæдыл ацæуон æви нæ? Ацæуин, æмæ йын хъыг куы 
уа, нæ ацæуин, æмæ фæсмоны арты куы басудзон. 
— Цы фæци уыцы чызг? — мæтæйдзаг хъæлæсæй мæ фæрсы 
Аминæт. Кæртæй куыд рахызти, уый мæ фыртыхстæй нæ бам- 
бæрстон æмæ фестъæлфыдтæн. 
— Ам уæлæмæ фæцæуы, — дзуапп ын дæттын сагъæсхуызæй. 
— Цады йæхи ма баппарæд. Йæ цæстæнгас мæ зæрдæмæ нæ 
фæцыди... 
Йæ хъæлæсы йын ацахстон тасдзинады мыртæ, æмæ та мæ 
зæрдæйы гуыпп-гуыпп ссыди. 
— Ма йын тæрс. Йæ тæвд туг дзы æруазал уыдзæн, æмæ дæм 
фæстæмæ сæрæгасæй æрыздæхдзæн, — æнæмæтæй дзуры Нафи- 
рæт. Мæнæн фырдисæй мæ цæстытæ ныхъхъоппæг сты. Зæлинæ 
йын æвзæрæй куы ницы сарæзта, уæд дзы йе сæфт цæмæ уыны? 
Ау, йæ фырты йын кæй уарзы, уый ахæм стыр фыдракæнд у? 
Æппындæр дзы куы ницы домы. Йæ цард ын кæй халы, уый 
тыххæй йын иу дæрзæг ныхас дæр куынæ загъта, уæд йæ риуы 
цавæр зæрдæ и? Дыууæ сылгоймаджы мыл арт бандзæрстой, æмæ 
мæ бынатæй фенкъуысыдтæн. 
«Зæлинæ автобусы куыд сбаддзæн, уый хъуамæ мæхи цæстæй 
фенон, науæд не ’рсабыр уыдзынæн», — скарстон мæхинымæр 
æмæ хъæуы астæумæ атындзыдтон, фæлæ мæ хо уым нæ разын- 
ди, æмæ уæрæх фæзы скатай дæн. 
— Зæлинæйы агурыс? — цыма мæнмæ æнхъæлмæ касти, уыйау 
мæ афарста иу зонгæ сылгоймаг. 
— О, — дзуапп ын радтон æз æмæ йæм фæрсæгау бакастæн. 
— Чысыл раздæр уæлмæрдты ’рдæм кæугæйæ ацыди... 
Йæ ныхæстæй мæ зæрдæ бауазал и. Тасдзинад мын ме уæнг- 
тæ сбаста, æмæ мæ бон иу къахдзæф акæнын дæр нал у. 
— Цы кодта, цы? Чи йæ бафхæрдта? — цымыдисæй мæ фæр- 
сы сылгоймаг, фæлæ йæм æз нæ хъусын. 
«Рæвдздæр, рæвдздæр, науæд байрæджы уыдзæн!» Уыцы хъуы- 
ды мæ размæ схойы, дзыхъхъыты æмæ къуыппыты фæкæл-фæ- 
кæлгæнгæ цæхгæр фæндагыл хæрдмæ хилын, фæлæ мын ницы 

Зынгхуыст бæллицтæ 
303 
’нтысы. Афтæ мæм кæсы, цыма мæ мидбынаты цоппай кæнын, 
æмæ мæхимæ мæстæй мæлын. Æрæджиау хъæуæй фæуæле дæн. 
Æдзæм уæлмæрдтыл мæ цæст ахастон, мæ зæрдæ суынгæг и, æмæ 
мæ кæуын нæ уромын. Алырдæм ракæс-бакæс кæнын. Никуы æмæ 
ницы. Цады ’рдæм мæ ныфс нæ хæссын. Мæ хойы дзы мардæй куы 
фенон, уæд мæ зæрдæ аскъуындзæн. Ехх, ныр йæ фæнд куы аивид 
æмæ æгасæй куы баззаид! Нæ, æгæр æнкъард уыди, æгæр сфæлмæ- 
цыди йæ фидиссаг цардæй. Ахæм уавæры йæм æндæр зонд æрцæуа, 
уый мæ нæ уырны æмæ зæрдæсастæй цæуын цъæх хъуынавæрд 
цъымарамæ. Уарыны дæттæ йæм куынæ кæликкой, уæд афонмæ 
раджы бахуыскъ уыдаид. Дæлдзæх фæуæд! Куыд æм хæстæгдæр 
кæнын, афтæ мæ буар тынгæй-тынгдæр æмпылы. Ныртæккæ мæ 
зæрдæ мæ риуæй рахаудзæни. Мæ сæр зилы. Мæ хъуыр ныххус и. 
Мæ хид мæ буарыл лæсæнтæ кæны, æмæ ме скъуыдтæ хæдон ных- 
хуылыдз и. Дардæй мæм хъуысы хъомгæсы хъæр: 
— Гъе-гъе-гъей, чызг, кæдæм цæуыс?! Раздæх фæстæмæ! Дæхи 
ма байсаф! 
Зæронд лæг цадмæ фезгъоры. 
«Æгæр дард мæм у, нал æй баййафдзынæн!» Уыцы тасæфта- 
уæг хъуыдыйæ æрвдзæфау фæдæн. Мæ тугдадзинты цыма сырх- 
зынг судзинтæ атахти, уыйау ссыгъдысты, æмæ сын сæ рыстæй 
ницыуал æмбарын. 
* * * 
Нал и мæ хо. Йæ диссаджы фæлмæн зæрдæ йæ тæлфынæй 
банцади. Йæ буар ныууазал и, æмæ æнæзмæлгæйæ хуыссы йæ 
сау сынтыл. Мæ мæллæг уæнгтæ-иу куы баргъæвстысты, уæд-иу 
нæ ныллæг тъахтины карчы цъиуау йæ быны бабырыдтæн, æмæ 
мæ-иу мадау йæ хъæбысы схъарм кодта. Цæргæбонты йæ бы- 
лыцъæрттæ адæмымыггаг хуыссæнмæ фæхордта, фæлæ йæ къухы 
нæ бафтыди. Йæ фæлмæн буар къуымбил гобаныл никуы æруагъ- 
та, йæ сæр пакъуы базыл никуы æрæвæрдта. Йæ нымад бонтæ 
тъахтины хъæбæр фæйнæгыл хуысгæйæ арвыста æмæ ныр уымæй 
хъæбæрдæр сынты фæйнæгмæ рахызти. Рæхджы йæ кæйдæр æцæ- 
гæлон къухтæ куыдфæндыйæ сисдзысты, уæлмæрдтæм æй ахæс- 
дзысты æмæ йæ афтид ингæны нывæрдзысты. Лæппутæ йын на- 
найы фарсмæ нарæг дзыхъхъ скъахтой, æмæ йæм йæ ног хæдзар 
æнхъæлмæ кæсы. Цы ма уа уымæй æгъатырдæр хъысмæт! Кæд 
нæ не сфæлдисæг хуры рухсмæ ахæм хъысмæт бавзарыны тых- 
хæй рауагъта, уæд — дзæгъæлы: мæн йæ цард-хорзæх нæ хъæуы. 
Дæлдзæх фæуæд, йе ’наххос сывæллоны амондмæ бæлгæйæ æна- 
мондæй чи ныгæны, уыцы æппæтхъомыс Хуыцау! 

304 
Цомартаты Иэæтбег 
Мæ зæрдæ ныссау и, æмæ мæ зæхх йæхимæ ласы. Дондып- 
пыр цæстытæй кæсын мæ мæгуыр хомæ æмæ къахæй сæрмæ ’руад 
сыфтæрау ризын. Цымæ мæм йæ рæсугъд цæстытæй никуыуал 
бахуддзæн, мæ сæр мын рæвдауæгау никуыуал æрсæрфдзæн, зæр- 
дæтæ мын никуыуал бавæрдзæн? Иæ зæххон цардæй кæй ахицæн 
и æмæ йе ’нусон дунемæ кæй ацыди, уый мæ зондæй æмбарын, 
фæлæ мæ зæрдæ хивæнд у æмæ уыцы æбуалгъ æцæгдзинад рай- 
сын нæ фæразы. Дун-дунетыл æппæтæй фылдæр кæй уарзта, æр- 
хъæцмæ кæуыл нæ хъæцыди, уыцы зæдæн йæ уæларвон сыгъдæг 
уд хуымæтæг адæймаджы гуымиры мæлæт хæрзæнцонæй кæй ай- 
ста, ууыл баууæндын æй нæ фæнды æмæ йæхи къултыл хойы. 
Зæрдæ, зæрдæ... Фыды мур йеддæмæ куы ницы дæ, уæд дæм уый- 
бæрц хъару кæцæй æвзæры? Æнæхъæн дунейыл æххæссыс, æгæ- 
рон уарзтæй уарзыс, æвирхъау бæллæхтæй риссыс, карз мæсты- 
тæй судзыс. Мæ бон дыл куынæ цæуы, уæд дын цы бакæнон? 
Нырмæ кæй никуы бавзæрстай, ахæм удисæн æнкъарæнтæй 
ныддымстæ, мæ хурхуадындзтæм мын æнауæрдонæй лæбурыс, æмæ 
мæ цæссыгтæ мæ уадултыл цыхцырджытæй згъорынц. Афтæ мæм 
кæсы, цыма, Зæлинæ йæхи кæй амардта, уым ды дæр дæ аххос- 
джын. Фаг къæрцхъус цæуыннæ разындтæ æмæ йын сайын цæмæ 
бакуымдтай? Йæ адзалы фæндагыл цæуы, зæгъгæ, мæм цæуыннæ 
сдзырдтай? Уæвгæ ма дæ ныр цы ’фхæрын? Нал и Зæлинæ. Кæ- 
лимæт æй æдзухдæр, дæ дзых бамыр уæд, зæгъгæ, æлгъыста, 
æмæ йæ бæллиц сæххæст. Йæ сæрыл ын бæлас не ’рзайын кодта, 
йæ риуыл ын куыройы фыдтæ не ’рзылдта, æндæр ын цы хъизæ- 
мæрттæ æмæ тухитæ нæ бавзарын кодта, ахæм нал баззади, ныр 
йæ амæттаджы уæлхъус сæрбæрзондæй лæууы æмæ йæ цин нæ 
уромы. Йæхи хуызæн фыдцъылызарæзт сылгоймагмæ багуыбыр 
и, йæ хъусы йын цыдæртæ дзуры æмæ худы... Цæуыннæ худа! Йæ 
рынчын лæджы цотæй ма йæ æз хъыгдарын æрмæст, мæн та адæй- 
магыл дæр нæ нымайы. Баба куы ’рбамæла, уæд мыл хурмæфых 
уаллонау къахæй ныллæудзæн, мæ фыды бынтæ йæ цæгатмæ алас- 
дзæн æмæ æнæниз лæгмæ смой кæндзæн. Уый йæ сæйраг нысан у 
æмæ йæ мæнæй æмбæхсгæ дæр нæ кæны. Æмбæхсгæ нæ, фæлæ 
мын æй рæстæгæй-рæстæгмæ ахæм хуызы радзуры, цыма æз йæ 
цæдисон æмбал дæн æмæ бахъуаджы сахат йæ фарс рахæцдзынæн. 
Дисы мæ æфтауы йе ’ргом ныхасæй, фæлæ йын цы зæгъон? Ныхъ- 
хъус вæййын. Уагæр ма нæм исты оынтæ куы зонид. Цы — нæ 
хæдзар, цы — нæ сара, цы — нæ хъомдон. Алырдыгæй зæронд 
хæррæгътау æрзæбултæ сты æмæ дзы иумæ дæр æдæрсгæйæ ба- 
кæсæн нæй. Уæлдайдæр, абоны хуызæн хъуынтъыз бон. Сатæг- 
сау мигътæ ныллæг арвыл æрцауындзæг сты æмæ бæстæ ныттар 
кодтой. Афтæ зыны, цыма мæнæ-мæнæ хъаймæты дуг ралæудзæн, 

Зынгхуыст бæллицтæ 
305 
цыма уæззау арв зæхмæ æрхаудзæн æмæ нæ дагъытъайлаг бакæн- 
дзæн. Рæвдздæр куы ссарин мæ мæлæт. Уæддæр мæ æнæ Зæли- 
нæйæ цæрын нæ фæнды. Иумæ дыууæ адæймаджы кæй мары, 
уый куы зыдтаид, уæд йæ къух йæхимæ нæ систаид, йæ фæкæси- 
наг æфсымæры бынтон сидзæрæй ныууадзын нæ бакуымдтаид йæ 
зæрдæ. Нæ, уыдон хи сайæн хъуыдытæ сты. Æгæр дæр ма йæ 
зыдта, фæлæ йæ зындзинæдтæн нæ бабыхста, стæй мæ уавæрыл 
бæстон нæ ахъуыды кодта. Ацы мæнгард дунейы ма цасфæнды 
куы бафæстиат уыдаид, уæддæр æй адæмы æгъатырдзинад ингæн- 
мæ батардтаид. Адæм, адæм... Кæрæдзиуыл куыд нæ ауæрдут, уый 
диссаг у. Дыдзæсгом кæй стут, уый та — уымæй диссагдæр. 
Мæ хо ма удæгас куы уыди, уæд уæ сидзæр къæбылайау иуы 
дæр нæ хъуыди, ныр уæ йæ сау сынтыл хуысгæйæ алкæй дæр 
хъæуы. Йæ рыст зæрдæйы судзгæ сагъæстæм байхъусынмæ уæ 
никуы никæй равдæлди, ныр стырæй, чысылæй, зæрондæй, но- 
гæй уæ къæхтыл слæууыдыстут æмæ йæм хатыркурæгау сæргуы- 
бырæй цæут, цыма йæ цуры уæ цæсгæмттæ сыгъдæг кæнут. Хæ- 
дзари-хæдзар уыл мæгуыргурау куы зылди, уæд æй куыдзы хъуы- 
ды дæр не ’ркодтат. Цæмæй йæ скъолайæ ма ратæрой, уый тых- 
хæй уæ фынддæс туманы куырдта, фынддæс туманы æрмæст, фæлæ 
уæ иу капекк дæр никæмæй рантысти, ныр æй дун-дунеты хæрз- 
тæй куы ницыуал хъæуы, уæд уæ чыссæтæ райхæлдтат æмæ уе 
’хцатæ Кæлимæты тарморæ чумæданы æвæрут. Йæ мæгуыр рæз- 
гæ уд цæхæрыл куы сыгъди, уæд ын æппындæр ничи тæригъæд 
кодта, ныр ыл хионæй, æддагонæй уе ’ппæт дæр уæ цæссыг калут. 
Суанг ма Нафирæт дæр кæуы. Фæстаг æхсæнтæ доны бедра йыл 
чи басæххæтт ласта æмæ йæ цадмæ чи бассыдта, уыцы Нафирæт. 
Мæхæдæг æй куынæ уынин, уæд мæ нæ бауырнид. Йæ цæстытæ 
ссырх сты æмæ сæ къухмæрзæнæй сæрфы. Зæрдиагæй йыл хъыг 
кæны æви йæ фырты цæстмæ? Хæйрæг æй базонæд. Æстдæс азы 
дæргъы мæ хойæн иу зæрдæлхæнæн ныхас никæй цæст бауарзта. 
Тъæпп, рæхуыст, фидистæ, маргæйдзаг æлхысчъытæ — æндæр уæ 
ницы федта йæ чысыл царды, йæ ахæрæты фæндагыл куы ныллæу- 
уыди, уæд æм æваст уæ зæрдæйы уаг аивтат, бындзытау ыл æрæм- 
бырд стут æмæ дзы кæрæдзийы цæстмæ æппæлут: 
— Судзгæ фæбадай, Зæлинæ. Дæ къух дæхимæ куыд батасы- 
ди, цымæ? Хъæубæсты фидауц куы уыдтæ, уæд сау мæрмæ цы 
зæрдæйæ цæуыс? 
— Дæ бон бакæла, Зæлинæ. Иры дзыхъхъы дæуæй уæздан- 
дæр æмæ хæрзæгъдаудæр чызг куынæ уыди, уæд дæхицæн цы 
куыст бакодтай? 
— Цард дын фестон, мæ зондджын хæрæфырт, æз дын чындз- 
дзон дарæс куы цæттæ кодтон, уæд мæ цæмæ фæфыдæнхъæл кодтай? 
20 Цомартаты Изæтбсг 

306 
Цомартаты Изæтбег 
— Зæды хуызæн чызг зæфцы фыдæй бацарæфтыди, мæгуыр. 
— Ахæм фырнымд чындз цыфæнды хæдзар дæр сфидауын 
кодтаид, уый та уазал ингæнмæ цæуы. 
— Æмæ куыд зæрдæргъæвд уыди, уый та. Æнæхъæн скъолайы 
иу ахуырдзауы дæр йæ разæй никуы ауагъта... — Кæрæдзи дзы- 
хæй исгæйæ хъарæггæнæгау дзурынц устытæ. Мæ фыдыхотæм 
хардзау æркасти æмæ уыдон дæр фæкъæртт сты: 
— Хуыцау ныл йæ бæллæх куы сæвæрдта, уæд ма куыд цæр- 
дзыстæм, Хъасболат? Нæ чызджыты хуыздæрæй куы бавдæлон 
стæм, æмæ ныл нæ дуне куы баталынг и, уæд ма цы хуртæ уын- 
дзыстæм амæй фæстæмæ? Цы зæрдæйæ ма-иу æрбацæудзыстæм 
нæ цæгатмæ, Зæлинæ нæ размæ цингæнгæйæ куы нал рауайа, уæд? 
— Мæ фæрстæ дын айхæлой, мæ мæгуыр æфсымæры уарзон 
хъæбул. Мæ зæрдæйы рыстæй мæ бон дзурын дæр куы нал у, уæд 
ма цы кæнон? Кæм и дæ рæстдзинад, хуыцæутты Хуыцау? Ацы 
рæзгæ сабийы бæсты мæ цард цæуыннæ айстай? 
Мерет йæ уæрджытæ хойы, Айсу та йæ дзыккутæ тоны, фæлæ 
дзы иуæй дæр цæссыг нæ хауы, æмæ мæм сæ ныхæстæ нæ хъарынц. 
— Ирон адæм сæ мæрдтæн цы аргъ кæнынц, уымæн йæ фæн- 
дзæм хайы бæрц удæгæстæн куы аргъ кæниккой, уæд зæххыл 
сæхицæй домбайдæр адæм нæ уаид, — хъуысы мæм иуварсырды- 
гæй ацæргæ нæлгоймаджы хъæлæс. 
— Сæ иуæн дæр ницы аргъ кæнæм. Уæдæмæ, дыдзæсгæмтгæ стæм 
æмæ кæрæдзи цæстмæ нæхи æвдисæм, — йæ ныхмæ дзуры, æвæццæ- 
гæн, фыдæвзарæнты чи ауади, ахæм тæнтьихæг мæгуырхуыз лæг. 
— Йæ мад та кæм и, йæ мад? — фæрсы иу сылгоймаг иннæйы. 
— Æцæг, æцæг! Æнæхъæн дзыллæтæ куы сæнкъуысыдысты, 
уæд Нинæ ам куыннæ и? Ау, йæ хъæбулы судзаггаг мардмæ не 
’рбацæудзæни? — дисгæнæджы хъæлæсæй дзуры дыккаг ус. 
— Йе ’нæуынон лæгмæ кæсыны бæсты йæ йæ чызг дæр нæ хъæуы. 
Уыйбæрц зынтæ кæмæй федта... — рæстытæ йæ кæны Госæма. 
— Цыфæндыйæ дæр ын æрбацæуын æмбæлди. 
— Цы цæсгомæй?.. Зæды хуызæн чызджы уынджы къæйыл ны- 
ууадз æмæ йын йæхи амарын кæ... Цы зæрдæтæ сын-иу вæййы, цымæ? — 
йæ сæр уайдзæфгæнæгау тилы хæрзхуызтæ æрыгон сылгоймаг. 
— Æз бирæ сидзæртæ федтон, фæлæ зæххыл адонæй тæри- 
гъæддагдæр сидзæртæ никуыма уыди, — æнкъардæй бафиппайдта 
Госæма, æмæ та мæ зæрдæ атыппыр и. 
— Зымæгон бон цыбыр у. Цалынмæ не ’рталынг и, уæдмæ 
мæгуыр чызджы йæ сыджыты хайыл сæмбæлын кæнæм. Хъасбо- 
лат, искæмæ ма кæсæм? — фæрсы Сæрæби бабайы. 
— Нагъ. 
— Уæдæ райдайæм. Хъыггæнæг адæм, хæстæгдæр æрбалæуут 

Зынгхуыст бæллицтæ 
307 
æмæ Зæлинæйы йæ ахæрæты фæндагыл арвитæм. Æндæр ма йын 
цы нæ бон у? Тæхгæ стъалыйау ферттывта æмæ æваст ахуыссыди. 
Æрыгон лæппутæ сынт хæссынмæ фæцæуынц, фæлæ мæ уæд- 
дæр кæронмæ нæ уырны, мæ хо амарди, уый. Кæд æцæгдæр æгас 
нал у, уæд ма æз мæ къæхтыл куыд лæууын? Зæхх иннæрдæм 
куыд нæ сфæлдæхы? Адæм мæ алфамбылай æмызмæлд куыд кæ- 
нынц? Лæппутæ сынты къухтæм оавнæлдтой, æмæ мæ зæрдæйы 
цыдæр аскъуыди. Мæ буарыл мын цыма исчи фыцгæ дон бакалд- 
та, уыйау ссыгъди. Мæ бынатæй фенкъуысыдтæн æмæ Зæлинæмæ 
мæхи баппæрстон, йæ разы мæ уæрджытыл æрхаудтæн æмæ мæ 
тых-мæ бонæй хъæр кæнын: 
— Зæли! Кæдæм цæуыс, Зæли! Ма мæ ныууадз иунæгæй, 
Зæли-и! 
Йæ риуыл ын мæ сæр сæвæрдтон, йæ уазал цæнгтыл ын ныз- 
зæгæл дæн æмæ æрдиаг кæнын, мæ зæрдæйы тыппыртæ уадзын. 
Рæстæгæй-рæстæгмæ адæмыл æххуысагур мæ цæст ахæссын, фæлæ 
уыдонæн дæр сæ бон циу? Нæлгоймагæй, сылгоймагæй богъ-богъ 
кæнынц. Аминæт мæм кæугæ æрбацыди, мæ цонгыл мын схæцы- 
ди æмæ мæм рæвдауæгау фæлмæн хъæлæсæй дзуры: 
— Сыст, мæ хæдзар, сыст æмæ йæ йæ фæндагыл ауадз: уый 
махæй нал у. Хуыцау сын æй ма ныббарæд, йæхи йын чи амарын 
кодта, уыдонæн! 
Мæ зæрдæ фæйнæрдæм фæтоны. Мæ зæнгты æппындæр хъа- 
ру нæй. Фæнды мæ сыстын, фæлæ мæ бон нæу. Æрæджиау тых- 
тæ-амæлттæй мæхиуыл схæцыдтæн. Лæппутæ сынт систой æмæ 
уæлмæрдты ’рдæм араст сты. Арв цыма уымæ æнхъæлмæ касти, 
уыйау йæ цæссыг фемæхсти. Знæтæй-знæтдæр кæны æмæ мæ 
мæгуыр хойыл тынгæй-тынгдæр кæуы... 
* * * 
Мæ райгуырæн уæзæг мæм искуы афтæ æцæгæлонæй разын- 
дзæн, уый æнхъæл никуы уыдтæн. Мæ алыварс уынын æрмæст- 
дæр æнæуд уазал дуры цæндтæ. Алырдыгæй мæ æлхъивынц æмæ 
мын ме стыр хъыг ноджы уæззаудæр кæнынц. Зæлинæ ма ныфсы 
мæсыгау мæ фарсмæ куы лæууыди, уæд дæр мæ ницæйаг цардыл 
тынг æнувыд нæ уыдтæн, ныр та йыл бынтон сыстырзæрдæ дæн. 
Йæ нысан ын не ’мбарын æмæ джихтæгæнгæйæ зилын хъæуы 
афтид уынгты. Мæ сæрымагъз дурæй лæууы æмæ хъуыды кæнын 
иæ фæразы. Зианы бонæй фæстæмæ кæм нæ балæууыдтæн, ахæм 
ран мын нал баззади, фæлæ мæ уæддæр мæ къæхтæ уæлдай арæх- 
дæр бахæссынц уæлмæрдтæм. Мæ уарзон хойы ингæнмæ куыд 
бацæуын æмæ йæ цуры куыд бандзыг вæййын, уый æмбаргæ дæр 

308 
Цомартаты Изæтбег 
нæ бакæнын. Цыдæр сусæгдзинад мæм дзы ивылы æмæ мæ йæхи- 
мæ æнахуыр тыхæй æ.-шлсы. Афтæ мæм кæсы, цыма Зæлинæ бын- 
тон нæ амарди, цыма йæ уд æгас у æмæ мæм æдзухдæр æнхъæл- 
мæ Ксæсы. Иудзæвгар йемæ фæныхас кæнын, стæй æдзæм уæл- 
мæрдтыл мæ цæст ахæссын. Зæлинæйы алыварс цы ингæнтæ и, 
уыдоны дуртæ схæрог сты, æмæ сыл цъæх хъуына сбадти. Бирæ 
цыртытæн сæ фыстытæ къæвдатæ æмæ дымгæтæй фехæлдысты 
æмæ зынгæ дæр нал кæнынц. Ранæй-рæтты ма иуæй-иу ингæнтæ 
нæудзар къуыпгæндтæй чысыл бæрæг дарынц, иннæтæн сæ фæд 
дæр нал баззади. Чи дзы ныгæд и, Хуыцау — йæ зонæг. 
Кæд адæймагæн йæ цардвæндаджы кæрон ам и, кæд æм мæнæ 
ацы згæхæрд чъизи дурты бын рох фидæн æнхъæлмæ кæсы, уæд 
цы уæлдай у, фæнды йæм абон æрбацу, фæнды райсом. Хистæр- 
тæ æнхъæлынц, адæймагæн ингæны æрмæст йæ буар и, йæ уд та 
уæлæрвты тæхы, æмæ хистытæ кæнынц, Хуыцаумæ кувынц, стыр 
хæрзтæ дзы курынц, сæхи йыл фæдзæхсынц. Æз сæ æмбарын, 
уымæн æмæ мæхæдæг дæр уæлмæрдты ахæм уавæры вæййын. 
Ардыгæй куы ацæуын æмæ мæ хъуыдытæ сæ бынаты куы сба- 
дынц, уæд та фидарæй æрцæуын ахæм хатдзæгмæ: адæймагæн 
йæ уд амæлы йемæ. Цæмæй йæ ном уайтагъд ма ферох уа, фæлæ 
уæлæуыл цæргæйæ баззайа æмæ иннæ цæрæгойтæй истæмæй хи- 
цæн кæна, хистытæ уый тыххæй æрымысыдысты адæм, æндæр 
дзы мардмæ ницы хæццæ кæны. Мæ мæгуыр хойæн йæ удæгасæй 
бахæринаг ницы уыди, иудадзыг сыдæй марди æмæ йæ судзгæ 
цæссыгтæй йæхи æхсадта, ныр ын æцæгæлон адæмы йæ номарæн 
фынгтæм хонынц æмæ хонынц. Уыдон сыл нардуатæй бадынц 
æмæ хъазгæ-худгæйæ, кæрæдзимæ нæхъусгæйæ алыхуызон рæ- 
гъытæ уадзынц, нуазынц æмæ хæрынц. 
Кæлимæт Зæлинæйæн хъарм къæбæр йæ дзыхмæ æнæмастæй 
схæссын никуы бауагъта, ныр ма йын йæ фынгтыл буцæн адджи- 
нæгтæ дæр æвæры æмæ фырнымд æфсинау йæхицæн зæрдæбын 
арфæтæ бакусы: 
— Ахæм рæдаукъухæй нын бирæ фæцæр, бирæ, мæ хæдзар. 
— Хæрзмæ дыл аудæд Зæлинæ, хæрзмæ. 
— Куыд бирæ йæ уарзыс, уый уынæм, æмæ дæ Хуыцау бауарзæд. 
Мæ хо цæргæбонты карчы фыдæй фæхъæстæ уæвынмæ йæ 
былыцъæрттæ фæхордта. Кæлимæт æй зыдта, фæлæ йын йæ уды- 
бæстæйы тыххæй рынчын цъиу аргæвдын дæр никуы бауагъТа, 
йæ дзаджджын фынгтæй дзы иу базыры кæрон никуы рантысти, 
æмæ-иу сæ уаты рудзынгмæ кæсгæйæ Зæлинæйы роцъо йæ зыр- 
зырæй нал æнцади. Ныр нæ фыдыус йæ хæрзхаст кæрчытæ æнæв- 
гъауæй æргæвды, фынгтæм сæ хæссы æмæ лæгтæн дзуры: 
— Ахæрут, мæ хуртæ, ахæрут æмæ уæхицæн удыоæстæ скæ- 
нут. Мæ чызг карчы дзидзайæ фылдæр ницы уарзта... 

Зынгхуыст бæллицтæ 
309 
Йæ цæсгом æппындæр нæ сырх кæны. Бабайы цæстыты дæр 
къæмдзæстыгхуызæй ницы уынын. Хистæрты фарсмæ бады, нуа- 
зы æмæ иу тамако иннæйы фæдыл дымы, цыма, куы ’рбамæла 
æмæ йын æнæдымдæй куы баззайой, уымæй тæрсы. 
Кæлимæт Зæлинæйæн йæ зæрдæ иу фæлмæн дзаумайæ никуы 
балхæдта. Æгæр-мæгуыр ын йæ хæррæгътæ æхсынмæ сапон дæр 
никуы радта, ныр алы майрæмæхсæв дæр хъуыраны кæсæг сыл- 
гоймæгты нæхимæ хоны æмæ йын хæрзæхсад хуыссæнтæ æмæ би- 
ноныг итувæрд дзаумæттæ хæлар кæны. Хъæуккаг æнахуыргонд 
устытæ тъахтины алыварс ныллæг бандæттыл æрбадынц, фырзæ- 
рондæй чи сморæ и, уыцы ихсыдбыл æрдæгпырх чингуытæ сæ 
уæрджытыл хъавгæ сæвæрынц, арæхстгай сæ рафæлдахынц æмæ 
сæ къуызгæйæ кæсын райдайынц. Сæ дыгъал-мыгъулмæ хъусгæйæ 
мæм æдзухдæр фæзыны иу фарст. Нæ мæрдтæн сæ цыртытыл уырыс- 
сагау фыссæм, сæ дзаумæттæ та сын араббагау хæлар кæнæм. Цæ- 
мæн? Кæд нын не сфæлдисæг нæ мадæлон æвзаг не ’мбары, уæд 
æм нæ хистæртæ афтæ зæрдиагæй цæмæ кувынц? Æви нæ Барас- 
тыр уырыссагхæццæ араббаг у? Ам цыдæр сусæгдзинад æмбæхст 
и, фæлæ цы у, уый не ’мбарын. Кæнæ цы не ’мбарын, уый сусæг- 
дзинад æнхъæлын æмæ йын, цы у, уымæй стырдæр аргъ кæнын. 
Мæнмæ гæсгæ, адæймагæн Кæлимæтау йæхи бæлвырд-бæрæг цæс- 
гом куынæ вæййы, йæ зонындзинæдтæ æмæ йæ хъарутыл йæ зæр- 
дæ куынæ фæдары, уæд дыдзæсгомдзинады фæрцы искæй дæлбар 
цæрыныл фæархайы, æмæ йæхи цæсгом бынтондæр фесæфы. 
Куыддæр сылгоймæгтæ сæ хæдзæрттæм ацæуынц, афтæ мæ 
фыдыус цæхæркалгæ йæ уаты фæмидæг вæййы, æмæ мæм уырды- 
гæй йæ мæстæлгъæд хъуыр-хъуыр райхъуысы: 
— Уыцы бардаччы тыххæй мæ бынæй рухс суагътон! Нæ лæ- 
гыл дæр уыйбæрц хæрдзтæ куы скæнон, уæд мын мæ цæгатмæ 
афтидармæй цæугæ ’рцæудзæни! 
Кæлимæтæй ме сæфт уынын, фæлæ йын тæригъæд дæр кæ- 
нын. Де сфæлдисæг æрдз дын уымæй хъæздыгдæр удыхъæд ма 
раттæд. Де стырдæр бæллиц дæ низæфхæрд лæджы мæлæтмæ æн- 
хъæлмæ кæсын уæд. Дæу аххосæй йæ рæзгæ уд кæмæн басыгъди, 
уый ном ссарынæн дæм «бардаккæй» фæлмæндæр дзырд ма разы- 
нæд. Хæрæмттæй чи байдзаг и, уыцы зæрдæимæ цы хуртæ хъуа- 
мæ уына адæймаг? Дунейы æппæт диссæгтæй цы хъуамæ райса 
йæ миддуне фæрæсугъддæр кæнынæн? Æнахуыр зæрдæйы уаг мæм 
фæзыны йе знæт цæстытæм кæсгæйæ. Æниу мæм куыд нæ хъуамæ 
фæзына æнахуыр зæрдæйы уаг, кæд æмæ йын æдзухдæр хылгæ- 
нæджы цæстæнгас вæййы. Йæ цуры мæхи афтæ фенкъарын, цыма 
ныртæккæ калм фестдзæн æмæ мыл фæхæцдзæн. Йæ худт дæр 
иннæ сылгоймæгты худты хуызæн нæу, фæлæ тыхкуыды хуызæн 

310 
Цомартаты Изæтбег 
у. Йæ фæлмæн ныхас та — тъæпп, рæхуыст, æлхыскъ, цыма ис- 
кæй барæвдауынæй тæрсгæ кæны. Иудадзыг йæ судзинтæ уызынау 
фæрæхойынæввонгæй дары, æмæ йæм цæттæйæ лæууын хъæуы. 
Æз ыл сахуыр дæн, æмæ мæм йæ карз митæ нал хъарынц. Цыфæн- 
ды æвзæрдзинад мын куы саразид, уæд дæр ыл нал бадис кæнин. 
Къахæй сæрмæ марг кæй у æмæ мын æй алы минут дæр мæ туджы 
æртахгай бауадзыныл кæй архайы, уый дæр ын ницæмæ æрдарин. 
Йæ бæллæхтæ иууылдæр махыл кæй æххуырсы, уæ туг маргæн 
бæззы, зæгъгæ, нын æрвылбон нæ ных кæй къуыры, уый дæр 
хинæйау аныхъуырин. Æлгъ мыл кæй кæны æмæ мын мæ сæрыс- 
тырдзинад йæ къæхты бын кæй ссæнды, уый дæр ын ныббарин, 
фæлæ иблис уæвгæйæ йæхицæй зæд кæй аразы æмæ йæ чъизи уд 
ссыгъдæг кæныны зонд йæ сæрмæ æмгæрон дæр кæй нæ уадзы, 
уый йын нæ хатыр кæнын, уымæн æмæ мæм ахæм адæймаг кæсы 
дун-дунеты хилджытæн сæ тæккæ æлгъагдæр. 
Мæ зæрдæйы рыст не ’нцайы æмæ æнæсæрфатæй цоппай кæ- 
нын мæ раигуырæн хъæуы афтид уынгты. Цæрын мæ нæ фæнды, 
нæхимæ цæуын мæ нæ фæнды, сыдæй мæлын, фæлæ мæ хæрын 
дæр нæ фæнды. Ницы мæ фæнды æппындæр. Арвæй зæххы астæу 
мæ дунейы хæрзтæй ницы хъæуы. Дзæгъæл къæбылайау мæнæ ам, 
искæй кауы рæбын, бафынæй у æмæ мауал райхъал у — уый у ме 
стырдæр бæллиц. Уымæл зæххыл мæхи æруагътон æмæ æнæнцой 
мигъты змæлдмæ æдзынæг кæсын. Рæхджы нана æмæ Зæлинæйы 
фарсмæ куы ’рæнцайон, уæд дæр арвы риуыл афтæ змæлдзысты, 
кæдæмдæр фидиуджытау згъордзысты æмæ кæмæ цины уац хæс- 
дзысты, кæмæн та йæ зæрдæ сæтдзысты. Мæнæн мæ зæрдæ никуы 
барухс кодтой, æмæ сæ æз нæ уарзын. Æдзухдæр мæм арвы хъæ- 
бысæй сагъæстæй быд тасæфтауæг рæхыс уагътой. Мæ хъуырыл- 
иу калмау æртыхсти æмæ мын-иу мæ улæфæнтæ ахгæдта. Ныр дæр 
мын мæ цæсгомыл уазал æртæхтæ згъалынц æмæ мæ æнкъард хъуы- 
дытыл æфтауынц. Æрæджиау мæм се ’хсæнæй мæ хойы цæсгом 
хурау разынди, æмæ йæ фæлмæн хъæлæс мæ хъусты азæлыди: 
— Мæ рæсугъд æфсымæр, ды стыр хъуыддæгты тыххæй рай- 
гуырдтæ æмæ дæ зæрдæ сæттын ма оауадз. Нæлгоймаг куы дæ, 
гормон, уæд дæхимæ цы ныхъхъуыстай? Сыст æмæ скъоламæ ацу. 
Æнæ ахуырæй адæймаг куырм уырыйæ уæлдай нæу. 
Ме уæнгты цыдæр тых фæзынди, сыстадтæн æмæ сабыргай 
нæхирдæм фæцæуын. 
— Ирбег, Ироег, æз абонсарæй дæу куы агурын! — дардæй мæм 
хъæр кæны Сæрæбийы кæстæр чызг. Цыма мын стыр цины хабар 
радзурынмæ хъавы, уыйау мæм мидбылты худгæйæ æрбазгъоры. 
— Цæмæн дæ бахъуыдтæн?! — бустæхуызæй йæ фæрсын æз. 
Уымæн мидбылхудт йæ тымбыл аив цæсгомыл атади, æмæ мæм 
рæхуыстæй дзуры: 

Зынгхуыст бæллицтæ 
311 
— Мæн нæ хъæуыс, фæлæ мамæйы! 
Царциаты диссæгтæ. Мæн тыххæй-иу йæ фыртимæ чи схыл 
и, уыцы сыст къæбылайы мын мæ хæдзармæ ма хон, зæгъгæ, уый 
мæ ныр йæхи дзыхæй агуры. Тамбийы мæлæты фæстæ йæхиуыл 
æрхудти, æвæццæгæн, æмæ мын исты хъарм къæбæрæй мæ зæр- 
дæ æлхæны. Æппындæр мын бахæринаг куы ницы уаид, уæддæр 
æм нæ бацæуин. Бинонтæ мын се ’ппæт дæр æнад сты. Цы — 
Сæрæби, цы — йæ ус, цы — йæ сывæллæттæ. Афтæ. мæм кæсы, 
цыма сæ дыргъты дæр ад нæй. Суанг ма сын сæ куыдзæй дæр ме 
сæфт уынын. Мæ зæрдæйы уаг мын æмбары, æвæццæгæн, æмæ 
мæм æдзух йæ дæндæгтæ зыхъхъырæй дары. Ноджы мыл иубон 
фæхæцыди, æмæ ма дзы тæрсгæ дæр кæнын. 
— Цу æмæ йын афтæ зæгъ: нæ йæ ссардтон. 
— Æнæ ракæнгæ, дам, æй ма фæу. Тынг æхсызгон æй хъæуыс. 
— Цæмæн, цымæ? 
— Мæ-гъа, — йæ хæрзхуыз уæхсчытыл схæцыди чызг, фæлæ 
йæ цæсгомыл бæрæг у, цыдæр мæ кæй æмбæхсы, уый. Цымыдис 
мыл фæуæлахиз и, æмæ йæ фæдыл араст дæн. Фæндагыл мæ 
къухмæ лæдзæг райстон. 
— Милайæ ма тæрс: баст у. 
— Æмæ дзы чи тæрсы?! Мæлæты хабедзен! Зæххæй уæлæмæ 
дæр куынæ зыны! — оæгуылæгау дзурын схъæлæй, цыма сын сæ 
куыдзы ницæмæ дарын. Иугæр баст у, уæд ма лæдзæгæй дæр цы 
кæнын? Аппæрстон æй æмæ кæрты дуарыл мидæмæ бахæцыдтæн, 
фæлæ уæддæр мæ туг съæлфы, æмæ куыдзы мæ цæсты тигъæй 
хæрзæфснайд кæрты къуымты агурын. Айфыццаг мæ Мила ам 
ацахста. Тыргъы бынæй мæм рахъуызыди æмæ мын мæ галиу 
агъды фæлмæн дзидзайы йæ дæндæгтæ фæсагъта. Сæрæби фыр- 
худæгæй йæ артæнбынтыл ныххæцыди æмæ хъæрæй дзуры: 
— Дæ амонд уыди, æмæ чысыл фæивгъуыдта, æндæр дæ æнæ 
зæнæгæй ныууагътаид! 
Сывæллæттæ дæр сæ фыды кæл-кæлмæ худын райдыдтой. Ныр 
сæ иу дæр ам нæй, фæлæ уæддæр мæ зæрдæ сабыр кæнын нæ 
комы. Цæмæйдæр тыхсы, фæлæ цæмæй, уый не ’мбарын. Сæрæ- 
бийы тæнтъихæг ус мæ размæ хъæлдзæгæй рауади æмæ мæм хио- 
нау фæлмæн хъæлæсæй дзуры: 
— Мидæмæ ахиз, Ирбег. — Йæхæдæг уаты ’рдæм азылди æмæ 
мæ кæмæндæр æппæлы: — Диссаджы коммæгæс сывæллон у. Зонд- 
джын, зæрдæргъæвд. Ахуыргæнджытæ дзы афтæ зæгъынц, ахуыры 
фадæттæ, дам, ын куы уаид, уæд, дам, сыгъдæг фондзтыл цæуид. 
Кæимæ ныхæстæ кæны, цымæ? Мидæмæ бакастæн æмæ дур- 
дзавдæй аззадтæн. Гыцци стъолы фарсмæ къæлæтджын бандоныл 
хæрзарæзтæй бады æмæ мæм æнцад кæсы. Нæдæр «æгас цу», 

312 
Цомартаты Изæтбег 
нæдæр «куыд дæ?» Бады æмæ мæм кæсы. Æз дæр лæууын æмæ 
йæм кæсын. Мæ зæрдæ куыд сабыр у, уый мæ дисы æфтауы. 
Æрæджы дæр ма йæ тæккæ дзаг уыди алыхуызон рæсугъд бæл- 
лицтæй. Æнæ мады рæвдыдæй йæхицæн бынат нæ ардта. Дыууæ- 
изæрастæу ма мæ сырдты дзыхмæ дæр фæцæйæппæрста. Гыцци 
мын разыйы дзуапп куы раттаид, уæд мæ риуы фырцинæй ска- 
фыдавд, зæххыл йæхицæй амондджындæр зæрдæ нал уыдаид, ныр 
цыма йæ куыстæй банцади, уыйау ныхъхъус и мæ риуы. Нæ дзы 
бæллиц и, нæ — уарзондзинад. Æрмæстдæр ма дзы баззади тæ- 
ригъæд, æмæ мын мæ зæрдæйы уидæгтæ æхсыны, фæлæ мын 
уæддæр æхсызгон у, мæ мад йæ чызджы мæлæтмæ куыдфæндыйы 
цæстæй кæй нæ акасти æмæ кæй фæзынди, уый. 
* * * 
Уалдзыгон хуры тынтæй æрдз йæ мидфынæйæ куы райхъал 
уа, уыйау мæ риуы дæвдæг их сындæггай тайын райдыдта. Рæс- 
тæгæй-рæстæгмæ мæм кæцæйдæр æнахуыр уæнгроггæнæг уддзæф 
æрбаулæфы æмæ мæ йæ уæлныхты сисы. Мæ алыварс цы гæв- 
зыкк цард уынын, уый цыма æппæтхъомыс кæлæнгæнæг мæ цу- 
рæй айсы, уыйау æрбайсæфы, æмæ мæ цæстыты раз февзæры 
æмбисонды рæсугъд дуне. Æрфæнды мæ аргъауы фыссæн сис рай- 
сын æмæ уыцы æрдхæрæны дуне удсыгъдæггæнæн ахорæнтæй 
равдисын. Сабыр цады фæлхъæзæнау мæм лыстæг уылæнтæй æр- 
бакæлынц уæлмонц æнкъарæнтæ, зæрдæскъæфæн музыкæйы зæл- 
тæ, удылтайгæ фæлмæн дзырдтæ æмæ мæ æнахуыр тыхæй сæ 
фæдыл асайынц. Гæххæтмæ сæ æнæрхъæцæй бахæссын, цыма, 
куы ’рбайсæфой, уымæй фæтæрсын, æмæ сæ цалдæр хатты æх- 
сызгонæй бакæсын. Мæ фæлгæнæны куыд тæмæссагæй равзæрынц, 
афтæ нал вæййынц. Мæ къух сæ цыдæр хуымæтæгдзинадæй фæ- 
хъæстæ кæны, æмæ се ’рттиваг ахорæнты зынг ахуыссы, фæлæ 
мын уæддæр мæ зæрдæ барухс кæнынц, дисы мæ бафтауынц се 
’нæнхъæлæджы фæзындæй, сæ тавицæй. Хæлддзаг кæвдæсы хуы- 
зæн мæгуыр къæсы чи райгуырди æмæ йæ ныййарджыты чи нæ 
бахъуыди, йæ сабидуджы цинæй чи нæ бафсæсти æмæ сыстытимæ 
æххормагæй чи байрæзти, уыцы æфхæрд лæппуйы рыст зæрдæйы 
хæххон суадонау ирд æмдзæвгæтæ райгуырæнт! Цæмæндæр бæз- 
зын, æвæццæгæн. Хъуамæ мæ исты рауайа æмæ адæмы æхсæн 
ныхкъуырдæй мауал цæрон. Сæрыстырдзинады хуызæн мæм цы- 
дæр æнкъарæн фæзынди, æмæ ме уæнгтыл схæцыдтæн. Амæй 
фæстæмæ æмбисонды уацмыстæ кæй фысдзынæн æмæ сæ мыхуы- 
ры кæй уадздзынæн, ууыл дызæрдыг нæ кæнын. Мæ зæрдæйы 
райгуырди диссаджы бæллиц. Иу бæллиц — нæ, дыууæ бæллицы. 

Зынгхуыст бæллицтæ 
313 
Хъуамæ суон артист æмæ фыссæг! Дыууæ стыр цырагъы ссыгъди 
мæ риуы æмæ мын мæ фæндаг срухс кодтой. Æвæццæгæн, аива- 
дон чингуытæ кæсыныл дæр уымæн фæцалх дæн, афтæ тынг сæ 
уымæн бауарзтон. Кæд искуы нæхимæ фæтырнын, уæд æрмæст- 
дæр ме ’рдæгкаст чиныгмæ. Цыма мæм, æрхъæцмæ кæуыл нæ 
хъæцын, ахæм чызг мæ уаты фенхъæлмæ кæсы, уыйау мыл ба- 
зыртæ разайы. Дуар мæ сæрыл бахæссын, мæ хызын стъолмæ 
баппарын, табуреткæйыл æрбадын, чиныг рафæлдахын æмæ йæ 
кæсыныл фæвæййын. Уацмысы хъайтартæ мæ сæ фæдыл асайынц, 
æмæ мæ ме стонг æрбайрох вæййы. Чызджытæм дæр ме ’ргом 
здахын райдыдтон, уæлдайдæр, мæ фарсмæ чи бады, уымæ. Йæ 
ном иннæ чызджыты нæмттæй ницæмæй хицæн кæны — Тиминæ, 
фæлæ мæнмæ æппæтæй рæсугъддæр ном кæсы. Уыимæ ма мæм 
дзы цыдæр хъæрмад дæр ивылы. Искуы иу хатт кæрæдзимæ куы 
фемдзаст вæййæм, уæд мæ буары цыдæр атæхы. Цæмæн, уый нæ 
зонын, фæлæ мæ æдзухдæр йæ тымбыл урс-урсид цæсгом æмæ йæ 
сатæгсау æрттиваг дзыккутæм кæсын фæнды. Йемæ бадын мын 
æхсызгон у, фæлæ дзы мæ зæронд æмпъызт дарæсы тыххæй æф- 
сæрмы кæнын. Йæхæдæг алы бон дæр уыцы къæрццарæзтæй æр- 
бацæуы, цыма мын мæ мæгуырдзинады тыххæй мæ ных бакъуы- 
рынмæ фæхъавы. Нæ, Тиминæ ахæм чызг нæу. Мæнмæ гæсгæ, 
мæ зæрдæйы цы тох цæуы, уый æмбаргæ дæр нæ кæны, æз та ма 
йæ хатгай мæ фыны дæр фенын. Фæлæ уæддæр чингуытæ мæ 
зæрдæйы фылдæр бынат ахсынц. Мæнæ та ныр дæр мæ афтид 
уатмæ æрбацыдтæн æмæ Джек Лондоны радзырдты æмбырдгонд 
мæ къухмæ райстон. Ахæм цæстылуайгæ фæлгонцтæ сараз! Æмæ 
йæ хъайтартæ куыд сæрæнгуырд сты, уый та! Куыддæр «Уарзон- 
дзинад цардмæ» кæсын райдыдтон, афтæ Кæлимæт дуарыл æрба- 
хæцыди æмæ мидбылхудгæ мидæмæ æрбахызти. Йæ къухы — тæ- 
бæгъ, тæбæгъы та — уæлибæх. Диссæгтæ æмæ ’мбисæндтæ! Цы 
зæд ыл атахти, цымæ? Нæ, уый мæ фыдыус нæу. Уый æндæр 
чидæр у. Мæ цæстытæй йæ уынын, фæлæ мæхиуыл не ’ууæндын. 
Æвæццæгæн, зæд ууыл нæ атахти, фæлæ мæнмæ æртахти уæлар- 
вæй. Зæрдæ балхæнынæн куыд гыццыл хъæуы, æвæдза. Кæмæн 
æй хæссы, уый зонгæ дæр нæ кæнын, афтæмæй дзы зæд аразын. 
— Скъолайæ нырма ныр куы ’рбацыдтæ, гормон. Дæ фæллад 
уал суадз, стæй дæ уроктыл сбаддзынæ, — дзуры мæм фæлмæн хъæ- 
лæсæй. Аргъауы авдсæрон калмау пиллон арт кæцæй фæкæлы æмæ 
хъæуыл æрвнæрæгау йæ къæр-къæр кæмæн фæхъуысы, иуæй иннæ 
карздæр æмæ æгъатырдæр æлгъыстытæ фæйнæрдæм чи фæпырх 
кæны, уыцы æндон хъæлæсы искуы ахæм фæлмæн мыртæ райгуыр- 
дзæн, уый æнхъæл никуы уыдтæн. Мæ фæллад уæнгтыл мын кæй 
батыхсдзæн, ууыл та хъуыды дæр никуы акодтон, æмæ фырдисæй 

314 
Цомартаты Изæтбег 
мæ дзых бахæлиу и. Æнæбары мæхиуыл схæцыдтæн, фæлæ, мæ ног 
уавæры мæхи куыд дарон, уый нæ зонын æмæ тыхсын. 
— Мæ лæппу, зæгъын, æххормаг уыдзæни, æмæ дын уæлибæх 
æрбадавтон. Сæрмагондæй йæ дæуæн акодтон. Ахæр, мæ къона. 
Мæ фыдыусыл цыдæр æрцыди, «мæ лæппу» æмæ мæм «мæ 
къона»-йæ кæй сдзырдта, уым уæларвон тыхтæй сыгъдæгæй нæ 
баззади, кæнæ йын исчи йæ калмы зæрдæ зæды зæрдæйæ баивта. 
Тæбæгъ стъолыл æрæвæрдта æмæ ацыди. Æз дзы галы бузныг фæ- 
дæн, уæлибæх тагъд-тагъд ахордтон æмæ тæбæгъ уатмæ бадавтон. 
—Диссаджы хæрзад уыди. Дæ минас — бирæ, — раарфæ йын 
кодтон зæрдæбынæй æмæ ме ’ргом дуары ’рдæм аздæхтон. 
— Фæлæуу-ма, мæ къона: демæ мæ ныхас и. Мæнæ-ма ам æр- 
бад,— лæгъзæй мæм сдзырдта Кæлимæт æмæ мын, йæ фарсмæ цы 
бандон уыди, уымæ къухæй ацамыдта. Æз ыл мæхи æруагътон æмæ 
йын йæ дæргъæлвæс налатхуыз цæсгоммæ цымыдисæй кæсын. 
— Алы бон дæр дын ахæм хæрзад уæлибæх куы кæнин, уый 
дæ нæ фæнды? — фæрсы мæ мидбылхудгæйæ. 
— Искуыдæр ма мæ нæ фæнды. 
— Мæ ныстуан мын сæххæст кæн, æмæ дын афоныл хæринаг 
дæр уыдзæни, дзаумæттæ дæр дын æлхæндзынæн, кино бирæ уар- 
зыс, æмæ дын уырдæм дæр æхца дæтдзынæн. Хъуаг дæ ницæмæй 
ныууадздзынæн. ( 
— Цавæр ныстуан у уагæр? 
— Иу гыццыл хъуыддаг — мæ хомæ фæкæс. 
— Цæмæ? 
— Пырындзы куыстмæ. 
— Уе ’фсымæрæн — дыууæ фырты, мæнæй стырдæртæ æмæ 
тыхджындæртæ, æппындæр куы ницы кусынц. Бонсауизæрмæ стан- 
цæйы сæхи хуызæн... æввонгхортимæ тамако дымынц æмæ поезд- 
тæм хæлиудзыхæй æнхъæлмæ кæсынц. 
Æввонгхорты бæсты йын зæгъынмæ хъавыдтæн дзыпкъах- 
джытæ, фæлæ мæ ныфс нæ бахастон. Мæ ныхас сын куы рафæз- 
ма, уæд мын фырнадæй ме ’рчъиаг айсдзысты. 
— Уыдон æй нæ хъæуынц, ды йæ хъæуыс. Фарон дæ куыст 
йæ зæрдæмæ фæцыди. 
— Ай-гъай фæцыди йæ зæрдæмæ. Уæрджытæм доны йын да- 
вæггаг хæрæджы хафт фæкодтон æмæ мын иу тетрад дæр нæ 
балхæдта. Æгæр-мæгуыр мын киномæ дæр билеты фаг нæ радта. 
— Ацы хатт дын ратдзæни. 
— Æз æхцайыл нæ дзурын, æз... Цæй, хорз. Хуыцаубонты 
иæм фæкæсдзынæн, стæй каникулты рæстæг. 
— Хуыцаубонты æмæ каникулты рæстæг — нæ, — йæ цæсго- 
мыл мигъы къæм абадти Кæлимæтæн. 

Зьшгхуыст бæллицтæ 
315 
—Уæдæ? — фæрсын æй дисхуызæй. 
— Мæ цæгатмæ ацу æмæ уым æрцæр. 
— Ома, куыд æрцæр? Æмæ уæд мæ ахуыр та? 
— Ныууадз æй. Æнæ ахуырæй дæр хорз цæрæн ис. Дæуæй 
афтæ, ахуыр кæмæ ис, уыдон махæй хуыздæр цæрынц? Хæрæ- 
джы дымæг цæрынц. Сæ сыстыл позд куы фæлдæхы. 
«Дæлдæр фæуай, ме ’нæсæр фыдыус. Поездты гыбар-гыбур- 
мæ схъомыл у æмæ сын сæ ном дзурын дæр ма базон. Ахуыр дæм 
куы уаид, уæд уыцы хуымæтæг дзырды уæддæр нæ рæдиис» — 
бахудтæн ыл мæхинымæр æмæ йын фидарæй загътон: 
— Æз ихы къæйыл мадард бæгънæгæй куы цæрон, уæддæр мæ 
ахуыр нæ ныууадздзынæн! 
Мæ ныхас æгæр быгъдæг рауади, æмæ мæ цæсгомыл арт 
ссыгъди, Кæлимæты цæсгом та къæмдзæстыгхуыз фæци. 
— О гормон, æмæ дын æй чи уадзын кæны? Раст мæ нæ 
бамбæрстай. Æз... æз афтæ зæгъынмæ нæ хъавыдтæн. Станцæйы 
амæй хуыздæр скъола куы ис... 
«Æ-æ, гæды-гадздза. Æз иугæр нæхицæй куы ацæуон, уæд мæ 
сымах скъоламæ хæстæг дæр нал бауадздзыстут», — дзурын æм 
мæхинымæр. Мæ сæр «нæ», зæгъгæ, банкъуыстон æмæ сыстадтæн. 
— Фæлæуу, нæ ныхас нæма фæци, — дæрзæг хъæлæсæй ба- 
фиппайдта Кæлимæт. Йæ цæсгом æрвылбоны хуыз райста æмæ та 
ныффыдынд и. Йæ цæстытæ знæт æрттывд кæнынц. 
— Æргом-ма мын зæгъ, дæ мады истæмæн хъæуыс? — фæрсы 
мæ комкоммæ. Æз æм ахæм æгъатыр фарстмæ æнхъæлмæ нæ ка- 
стæн æмæ æваст фæуыргъуыйау дæн. 
— Æцæг дæ фæрсын, æцæг. Ацы дунемæ дæ чи рауагъта, 
уыцы сылгоймаджы истæмæн хъæуыс? 
Цы дзуапп мæ домы, уый æмбарын, фæлæ гыццийы йæ цæс- 
ты бафтауон, уый мæ нæ фæнды æмæ хъусæй лæууын. 
— куы йæ хъæуис, уæд дæ куыдзы къæбылайау уынджы къæ- 
йыл дзæгъæлæй ныууагътаид æмæ лæгмондагæй кæйдæр ницæйаг 
къупырийы фæдыл адзæгъæл уыдаид? Куы йæ хъæуис, уæд дæ 
йæ зæронд лæджы дур зæрдæ балхæныны тыххæй æмбисæхсæв 
бирæгъты дзыхмæ баппæрстаид? Дæуæй афтæ, кæй йæ хъæуыс, 
уый тыххæй дæм фæсидти Сæрæбийы хæдзармæ? Хæрæджы ды- 
мæг! Дæ цæстытæ цы ныджджыгъгъытт кодтай? Уæ худинаджы 
хабæрттæ уын кæй базыдтон, ууыл дис кæныс? Зыбыты дзæгъæ- 
лы. Йе ’лгъаг митæ бамбæхсыны фаг зонд дæр нæй дæ мадмæ, 
æппындæр æй кæй нæ хъæуыс, уый дæр не ’мбæхсы. Йæ хистæр 
фырт нæ фæрæстмæ и, æмæ зæрыбон йæ зæронд дæумæ куы ’рхауа, 
уымæй тæрсы, æндæр дæ æххормаг гæдыйы лæппынау искуыдæм 
ныззыввытт ласид, ды та йæ дæхимæ хоныс. Куыд æдылы дæ, 
куыд! Иу хатт ма дæ фæрсын, дæ мады истæмæн хъæуыс? 

316 
Цомартаты Изæтбег 
Гыццийы та цъыфимæ змæнтын куы райдайа, уымæй тæрс- 
гæйæ талф-тулфæй сдзырдтон: 
— Нæ хъæуын, — æмæ йæм цæстытигъæй бакастæн, афтæ хынц- 
фарст мæ цæмæ кæны, зæгъгæ. Хорзæй мын ницы зæгъдзæн, фæлæ 
уæддæр... Хъуамæ йын йæ миддуне кæронмæ базонон. Мæ зæрдæ 
мын нырмæ цы фæриссын кодта, уымæй уæлдай мын æй нал фæ- 
риссын кæндзæн, — загътон мæхицæн, фæлæ фæрæдыдтæн. Æн- 
хъæл куыд нæ уыдтæн, ахæм бæрзæйсæттæн цæф мын ныккодта. 
— Чи дæ ныййардта, уый куы ницæмæн хъæуыс, уæд мæн 
цæмæ хъæуыс?— фæрсы мæ былысчъилæй. Йæхи афтæ дары, цыма 
йæ цуры, гæбæр кæуыл схæцыди, ахæм æлгъаг цæрæгой и. Йе 
’нахъинон фарстыл уыйбæрц марг ныккодта, уыйбæрц хæрамдзи- 
над дзы бавæрдта, æмæ цыфæнды домбай лæджы дæр йæ астæуыл 
дыууæ дихы акæндзæни. Æрдæбонсарæй мын мæ хиуарзондзина- 
дыл йæ къæхтæ кæй сæрфы, уый йæм фаг нæ кæсы, æмæ ма мыл 
тутæ дæр кæны. Кæд цæфæй нæ мæлын, уæд мын уый та — рæ- 
хуыст. Мæхимидæг куыд фыцын, уый, æвæццæгæн, мæ цæсго- 
мыл ирдæй зыны æмæ къахæй сæрмæ æгæрон цины æвдылы. 
Ацы карз ныхæстæй тынгдæр ницæмæй тарстæн. Се ’цæгдзи- 
над мын æдзæмæй мæ уд æхсыдта. Чи мæ зоны, уыдоны дæлæвзаг 
æдзухдæр рагæппæввонгæй кæй лæууынц, уый æмбæрстон, фæлæ 
мын дзы исчи мæ зæрдæ афтæ æгъатырæй барæхойдзæн, уый 
æнхъæл никуы уыдтæн. 
— Иры дзыхъхъы дзæгъæлзадæй æгаддæр ничи у. Йæ райгу- 
ырынæй йæ амæлынмæ йæ фидис йæ фæдыл зилы. Йæ ном ссыгъ- 
дæг кæныны тыххæй йæхи куы акъæртт кæна, дзыллæты сæр куы 
феста, уæддæр ын йæ хъысмæты чъизи гаккæй фервæзæн нæй. 
Фæлæ ды уымæй æгаддæр, уымæй æвзæрдæр дæ, уымæн æмæ дæ 
ныййарæг мады нæ хъæуыс. Дзæгъæлзады йæ зыны сахат йæ мад 
бахъахъхъæндзæн, йæ фарсмæ æрбалæудзæн æмæ йын зæрдæ 
бавæрдзæн. Дæуæн та чи ’рбалæудзæн дæ фарсмæ? Чи дæ барæв- 
даудзæн? Ничи. /Ез дын дæ мады баивынмæ хъавыдтæн, фæлæ 
демæ зын дзурæн у: ды гъæла дæ, гъæла, æмæ хорздзинад не 
’мбарыс, хорзæх æмæ фыдæх кæрæдзийæ нæ иртасыс. Дæ мад дæ 
æппаргæ акодта, æз та дæ мæ хъæбысмæ систон, дæ мад дыл 
йæхи атигъ кодта, æз та дæм ме ’ргом раздæхтон, уæддæр уымæ 
згъорыс, уый бын бырыс. Æмæ йæм згъор, йæ быны быр, мæ 
фыдгæйттæ йын кæ, цъыфимæ мæ змæнт. Мæнæн уымæй ницы 
уыдзæни, фæлæ дæ мады мæ цурмæ ма хон! Мæ удæгасæй уын 
а^ы хæдзарæй ницы рауайдзæн! — йæ хъæлæс бæлвырд фæкарз- 
дæр и Кæлимæтæн, фæлæ йæ рохтæ быитон нæма суагъта, йæ 
зæрдæ ма цæуылдæр дары, æвæццæгæн. 
— Æз уын уæ расыггæнаг рынчынæн æлгъгæнгæйæ уый тых- 

Зынгхуыст бæллицтæ 
317 
хæй нæ фу-фу кæнын, цæмæй йæ мæлæты фæстæ уынджы къæ- 
йыл баззайон! 
Ацы ныхæстæ мын бирæ хæтгыты загъта, æмбарын сæ, фæлæ 
мæм уæддæр сæ хъуыды кæронмæ нæ хæццæ кæны. Адæймагæн иу 
ницæйаг самандур хæдзары тыххæй йæ цæсгом бахæрæн куыд и? Цы 
капеччытæ дзы райса, уыдонæй цас фæцæрынмæ хъавы? Стæй йын 
цардбарæг цæгат куы ис, уæд уынджы къæйыл цæмæ баззайдзæн? 
— Æз дын æппындæр ницы бавæййын. Абон иу цары бын 
цæрæм, райсом, чи зоны, кæрæдзийæн салам дæр мауал дæттæм, 
фæлæ дæ уæддæр дæ мадæй фылдæр уарзын, уымæй дыл тынгдæр 
аудын, — йæ хъæлæс та сойæ сæрстау æрфæлмæн и Кæлимæтæн. 
— Хæринаг дын кæнын, куыд мæ бон у, афтæ дæм зилын, дæ 
дзаумæттæ дын æхсын. 
— Махæй уæлдай ам куы ничи ис, уæд мын гæдыныхæстæ та 
цæмæ кæныс? — фæрсын æй комкоммæ. Мæ фыдыус цыма йæ 
фынæйæ фехъал и, уыйау мæм ницымбарæг цæстæй æрбакасти, 
муцасдæр зæгъын ницы сфæрæзта, стæй та йæ цæсгомыл былыс- 
чъил мидбылхудт фæзынди æмæ мыл йæ къух ауыгъта. 
— Уæдæ ме ’цæг ныхæстæ дæуæн кæнон? 
Æнхъæл уыдтæн, ууыл нæ ныхас ахицæн и, æмæ дуары ’рдæм 
азылдтæн, фæлæ та мæ йæ хъæлæс баурæдта: 
— Цæуыл дзырдтам, уый дæ ма ферох уæд. Мæ хо дæм æн- 
хъæлмæ кæсы. 
— Дзæгъæлы. Скъоламæ мæ фаздзармыл куы бырон, уæддæр 
мæ ахуыр нæ ныууадздзынæн. 
— Бар — дæхи, фæлæ мæ абонæй фæстæмæ хæринаг мауал 
дом. Цæй тыххæй дын хъуамæ æфсадон де ’ххормаг гуыбын, куынæ 
мæ ’мбарыс, уæд? Дæуæн куыдзау судзин бадарын хъæуы. Уазал 
æмæ стонгæй куы ныкъкъæдз уай æмæ дын дæ хуыссæнмæ дон 
бадæттæг куынæ уа, уæд ма мæм дæ фазыл æрбабырдзынæ, фæлæ 
дæ æз хъуыды дæр нал æркæндзынæн, — ихæвæрд хъæлæсæй 
загъта Кæлимæт æмæ мæм йæ чъылдым раздæхта. 
— Чи дæм байхъуса, уый зæгъдзæн, Ирбегыл йæ диссаджы 
фыдыус æрхъæцмæ дæр нæ хъæцы, фæлæ уыцы æбузны сæрхъæн 
йæ коммæ нæ кæсы. Дæумæ куы ’рхауин, уæд сыдæй амæлин. 
Мæ амонд у, æмæ Аминæтæн хорз зæрдæ и... 
Уыцы æлхыскъ ныхæстæм Кæлимæтæн йæ хурхуадындзтæ 
Фырмæстæй адымстысты. Мæнæй йын ницы пайда и, уый бам- 
оæрста æмæ йæ рохтæ феуæгъд кодта: 
— Уæ зæрдæтæ бампылæнт уæ дыууæйæн дæр æмæ уæ иу 
ингæны бавæрæнт! 
— Гъе, гъе, гъе, дæхи хъæлæсæй та сдзырдтай, æндæр — «мæ 
лæппу», «мæ.къона». Ахæм ныхæстæ дæ дзыхы фидаугæ дæр нæ 
кæнынц, — бахудтæн ыл æз æмæ йæ хъæрахстгæнгæ ныууагътон. 

318 
Цомартаты Изæтбег 
* * * 
Цæргæбонты Хъызылбегæй фыдкъахдæр адæймаг никуыма фед- 
тон. Балцы цæугæйæ дыл хæрхæмбæлд фæци, уæд дæ цæттæ æхца- 
тæм дæр мауал ацу. Дуне иннæрдæм куы сфæлдæха, уæддæр дæм 
дзы ницыуал æрхаудзæни. Уый нæ, фæлæ ма уæлæмхасæн исты 
фыдбылызы дæр ныссæдздзынæ. Демæ куы сбæндæн уа, уæд та — 
бынтон бæллæх. Кæнæ рагацау дæ мæгуыр къона ссар, кæнæ дæ- 
хиуыл дæ къух ауигъ. Æндæр хъуыддагæн дзы уæвæн нæй. Масты 
хай та кæй бауыдзынæн, уый мæ кæцыдæр æнкъарæнæй æмбарын, 
мæхинымæр цæмæйдæр стъæлфын, фæлæ мæхи бауромын нæ фæ- 
разын. Йемæ иунæгæй ницыхуызы ауæндин. Тæссаг уавæры мыл 
гадзрахатæй кæй рацæудзæн, ууыл дызæрдыг нæ кæнын, фæлæ ма 
немæ цалдæр лæппуйы ис, æмæ уыдоныл мæ зæрдæ дарын. Беста- 
уыл та се ’ппæтæй тынгдæр æууæндын. Махæй бирæ хистæр у, 
æмæ мæм афтæ кæсы, цыма мæ йæ цуры æфхæрын ничи бауæнд- 
дзæн. Стæй мæ, раст зæгъгæйæ, лæппутæ æгæр тынг сцыбæл код- 
той, рæгъты дæлбазыр кæрæй-кæронмæ цы æнæхæрд зæххытæ ис, 
уым, дам, колхозы харбыз тугыл аскъуыди, æмæ сæ фæдыл уайын. 
Судзгæ хур арвы астæумæ цæхæркалгæ стылди æмæ мыл уыр- 
дыгæй йæ æгъатыр тынтæ сырхзынг фаттау æхсы. Мæ гом сæр 
пецы къæйау стæвд и æмæ уæззауæй-уæззаудæр кæны. Суадоны 
цурмæ схæццæ дæн æмæ йæ уым фæтъыстон. Уазал цыхцырджы- 
тæ мæ буарыл уырдыгмæ куыд згъорынц, уый æхсызгонæй æн- 
къарын. Лæппутæ кæрæдзи къуырттытæ кæнынц, хъазынц, худынц, 
сæхи афтæ дарынц, цыма сæ сæ хæлар йæ чындзæхсæвмæ хоны, 
æмæ йæм цæл кæнынмæ зæрдæрайгæйæ цæуынц. Сæ цæсгæмттыл 
тас дæр нæ зыны, æфсарм дæр. Фæстæмæ аздæхыны хъуыды сæ 
иуы сæрмæ дæр æмгæрон нæ цæуы. Сæ голджытæ се уæхсчытыл 
æнæрвæссонхуызæй баппæрстой æмæ сæ нысанмæ цингæнгæйæ 
тырнынц. Мæнæн та мæ уд æрдуйæ нарæгдæр сси, уæлдайдæр, 
бæрзонд къуыбыры цъуппыл хъалагъуры мусонг куы ауыдтон, 
уæд. Харбызы хуыммæ куыд хæстæгдæр кæнын, афтæ мын мæ 
хид мæ уæлæдарæс тынгæй-тынгдæр удайы æмæ мæ тыхстæй мары. 
Афтæ мæм кæсы, цыма мын мæ гыццыл дзæкъул æнæхъæн дуне 
дæр уыны æмæ мын уайдзæф кæны. Адæргæй йæ кæм амбæхсон, 
уый нæ зонын. Кæд, æз ныртæккæ цы уавæры дæн, уый æфсарм 
нæу, фæлæ тæппуддзинад у? Мæ-гъа. Æз æй мæхи æрсабыр кæ- 
ныны тыххæй æфсарм хонын, уый та хуымæтæджы тæппуддзи- 
над у. Уæлахиз кæнын та мыл райдыдта æмæ мын ме уæнгты 
хъару сæтты. Æрдзы тæмæссаг нывтæ дæр мын æххæстæй уынын 
нал уадзы. Нæ. Цыфæнды тыхстæй дæр æрдзы рæсугъддзинад ма 

Зынгхуыст бæллицтæ 
319 
фенон æмæ йын йæ тавиц ма банкъарон, уымæн уæвæн нæй. 
Дæлæ хъæуы хуссарварс къуыбыры дæлбазыр бæлæсты бын цы 
уæлмæрдтæ ис, уым мæ уарзон хойы фарсмæ куы æрхуыссон, 
уæддæр мын æрдз дзæм-дзæмы доны æртæхтæй æхсдзæни мæ зæр- 
дæйы хъæдгæмттæ. Æрмæстдæр æрдзы бон у мæ фæлмæст удыл 
баузæлын, æрмæстдæр æрдзы бон у мæ саст зæрдæйы æрдæгфы- 
нæй æнкъарæнтæ райхъал кæнын. 
Дард сты хæхтæ, тынг дард, фæлæ сæ цъæх-цъæхид сыгъдæг 
арв æмæ хуры зæрин тынтæ æрбахæстæг кодтой. Цыма сæ исчи 
сапонæй ныхсадта æмæ сыл ирд суадонæй сатæг дон рауагъта, 
уыйау тæмæнтæ калынц. Уæлдай рæсугъддæр сты урс-урсид цъи- 
титæ. Се ’рттиваг сæртæй айдæнхуыз арвыл схæцыдысты æмæ 
сæхицæй афтæ хъал сты, цыма дун-дунетыл уыдонæй тыхджын- 
дæр уæйгуытæ нæй. Сæ бынмæ бæрзонд къуыбыртыл аргъауы 
цæргæсау йæ базыртæ фæйнæрдæм айтыгъта тархъæд. Мæ алы- 
варс нартхоры хуымтæ дзыкку æфтауынц, æмæ уæлдæф сæ дисса- 
джы хæрздæфæй байдзаг и. Сæ фæлурсбын коцоратæ уадымсæй 
сæхимидæг змæлынц, æмæ афтæ зыны, цыма цъæх цады сæрмæ 
тæнæг мигъвæлм бады. Чысыл дарддæр дæлвæзы бурдидин æхсы- 
нæнтæ сæ тымбыл цæсгæмттæ хурмæ сарæзтой æмæ йæм цард- 
бæллон сывæллæттау худынц. Алыхуызон дидинджытæй нывæф- 
тыд сæрвæтты искуы иу ран барæй сагъды хуызæн хæрдмæ фæ- 
цыдысты егъау хъæддаг кæрдотæ æмæ сын дзæвгар аивдæр кæ- 
нынц сæ райдзаст хуыз. Рæгътæ кæрæй-кæронмæ цъæх-цъæхид 
дарынц хæмпус бæлæстæй. Дард кæмдæр гакк-гукк фæсус хъæлæ- 
сæй сиды йæ къаймæ. Æваст мæм кæйдæр сусæг æхситт æрбай- 
хъуысти, æмæ сдзæгъæлгаст дæн. Ме ’ргом куы иу къудзимæ аз- 
дахын, куы иннæмæ.Никуы æмæ ницы. Ногæй та — уыцы æхситт. 
Ацы хатт мæм хъуысы ноджы мынæгдæрæй, цыма йæ ме ’мбæлт- 
тæ куы фехъусой, уымæй тæрсы. Дзæгъæлы. Лæппуты уымæ не 
’вдæлы. Пæлæхсар тулдзы бын сдзыгуыр сты æмæ тæрхæттæ кæ- 
нынц. Уæдæ мæм чидæр афтæ сабырæи цæмæ сиды? Мæхиуыл 
сгуырысхо дæн. Æвæццæгæн, мæ хъустыл ауади. 
Нæ, уæртæ та мæм лыстæг даргъ цымы разæй æрбайхъуысти. 
Цалдæр къахдзæфы йæм бакодтон. Гыццыл фæныкхуыз цъиу мæ 
фæтарсти, æнæсыбырттæй апæррæст ласта, мугæйы цонгыл абадти 
æмæ та ныхситт кодта. Мæ мидбылты йæм бахудтæн. Фæнды мæ 
урс æврагъы къуымбил фестын æмæ сыгъдæг уæлдæфы атайын. 
— Гъей, уым сæрхъæн худтытæ цы кæныс?! Рæвдздæр рацу! 
Уый мæнмæ дзуры гуымиры хъæлæсæй Хъызылбег. Нæ мæ 
тæрсы æмæ мæм рæстæгæй-рæстæгмæ йæ дзых суадзы. Йæхицæй 
тыхджындæртæм та рæвдауæгау фæдзуры, лæгъстæхуызæй, цыма 
сæ исты дары æмæ сæ хатыр куры. Æз ын йæ лæмæгъдзинад 
æмбарын æмæ йæм нæ хæрам кæнын. 

320 
Цомартаты Изæтбег 
— Кæсут-ма, кæсут, æрдз куыд рæсугъд у! Хæхтæ дуртæй конд 
не сты, фæлæ æвзистæй! — дисхуызæй сæм дзурын æз, фæлæ мæ 
уыдон хъуыды дæр нæ кæнынц, се ’ргом дæр мæм не здахынц. 
Хъызылбег мыл йæ къух ауыгъта, цыма æцæгæй дæр æдылы дæн, 
уыйау, Гæдойы цонгыл ахæцыди, æмæ харбызы хуыммæ атын- 
дзыдтой. Æз ма хæхты ’рдæм иу каст фæкодтон, стæй сæ фæдыл 
æвæндонæй араст дæн. Баййæфтон сæ хуымы кæрон, æхсæр къо- 
хы семæ æрæмбæхстæн æмæ къуыбыры цъупмæ зыдæй кæсын. 
Хъалагъур никуыцæй зыны, æмæ йæ нæ зонæм, кæм и, уый. Йæхи 
нæм куы равдисид, уæд не ’бæрæг уавæрæй фервæзиккам æмæ нын 
æнцондæр архайæн уаид, ныр та сындзытыл бадæгау бадæм. 
— Цæй-ма, кæм и уыцы сæлхæр?! — мæтæйдзаг хъæлæсæй 
фæрсы Хъызылбег. Нæ, фæрсгæ нæ никæй кæны. Йæ масты дзæ- 
къул атонынмæ кæй хъавы, уый нын æмбарын кæны, растдæр 
зæгъгæйæ та, йæ тæппуддзинад бамбæхсыныл архайы. Бестау ыл 
былысчъилæй худы æмæ йæм æлхыскъгæнæгау дзуры: 
— Кæдæм тагъд кæныс? Кæд дæм дæ уарзон дидинджыты 
æхсæн æнæрхъæцæй не ’нхъæлмæ кæсы. Хъæуы уынгты хуры 
къæймæ ралли-балли кæныны бæсты мæнæ ам, бæлæсты бын, цас- 
фæнды дæр бад. Сатæг дзы уæддæр у... 
Хуыфæг æй ацахста æмæ йæм улæфт нал и. Иуцасдæр гуы- 
бырæй фæлæууыди, стæй йæхиуыл схæцыди æмæ цардхъомыс 
æрдзмæ æнкъардæй кæсы, цыма йын йæхинымæр хæрзбон зæгъы. 
— Уæртæ и, — йе стæгдар къухæй амоны хъалагъурмæ. Уыцы 
тыхстæй йæ бæлæсты ’хсæн куыд ауыдта, уый мæм дисс,аг кæсы 
æмæ йыл мæ цæст æрæвæрдтон. Иу аипп дæр æм нæ уынын. Цы 
йæ саулагъз цæсгом, цы йæ сау сæрыхъуынтæ, цы йе стыр цæсты- 
тæ, цы йе ’мраст фындз, цы йæ рæсугъд былтæ. Æрæджы дæр ма 
саг-сæгуыты хуызæн лæппулæг уыди, ныр æй рæуджыты низ зау- 
уаты бынатмæ æртардта. 
— Цалынмæ хъалагъур къуыбыры аууон фæуа, уæдмæ уæ йæ 
бынатæй мачи фезмæлæд. Уæхиуыл фæхæцут, — фæлтæрдджын 
хъомылгæнæджы хъæлæсæй дзуры лæппутæм. Уыдонæн æнæуи 
дæр сæ зæрды фезмæлын нæй. Сæхиуыл æгæр дæр ма хæцынц. 
Удаист тæрхъустау къудзиты бын бабырыдысты æмæ хъахъхъæ- 
нæгмæ тарстхуызæй кæсынц, цыма, дунемæ чи никуы æрцыди, 
ахæм сырд у. Чысыл раздæр се уæнгтæй хъазгæйæ размæ куы 
згъордтой, се ’нæмæт хъæлдзæг кæл-кæл уæрæх быдыры бæхты 
мыр-мырау куы нæрыди, уæд сæм хæлæг кодтон, ныр та сæм 
æлгъ кæнын. Фæнды мæ сæ фыддæрагæн хуыммæ балæгæрдын 
æмæ се ’ппæтæн дæр лæгдзинад равдисын. Фæлæ... Нæ, «фæлæ»- 
йæн дзы бынат нал и. Лæг ацы дунейы æрмæст иу хатт цæры æмæ 
йæ бонтæ хъуамæ зыр-зыргæнгæйæ ма ’рвита. Мæлгæ, уæд — 

Зынгхуыст бæллицтæ 
321 
мæлгæ! Мæхи фæгуыбыр кодтон æмæ харбызтæм ныййарц дæн. 
Иумæ дзы фæлæбурын, мæ дзæкъулы йæ атъыссын æмæ та дард- 
дæр азгъорын. Мæ размæ дзы бирæ чидæртæ уыди æмæ сын се 
стыртæ æртыдтой. Гыццылтæ тонын мæ бæргæ нæ фæнды, фæлæ 
мын хуыздæр гæнæн нæй. Уайтагъд мæ дзæкъул айдзаг и, æмæ 
йæ Бестауы цурмæ бадавтон. 
— Гъеуый дын лæг! Хорз давæг дæ рауайдзæн: тæрсгæ нæ 
кæныс, — загъта Бестау æмæ мын ме уæхск æрхоста. 
— Мæнæй давæг никуы рауайдзæн! Æз Радж Капуры хуызæн 
артист уыдзынæн! — фидарæй загътон æз æмæ мæ дзæкъулæй иу 
харбыз фелвæстон, мæ уæрагыл æй æрсастон æмæ йын йæ сырх хъап- 
пæй адджын комдзæгтæ кæнын. Лæппутæ дæр фæныфсджын сты, 
хуыммæ згъорынц, харбызтæ дзы скъæфынц æмæ цæл кæнынц. 
— Хорз куы сты, цæуыннæ дзы хæрыс? — фæрсын Бестауы, 
фæлæ мын уый ницы дзуапп дæтты. Æрæджиау мæм йе ’нкъард 
цæсгом разылдта æмæ йæ сæр зына-нæзына банкъуыста. 
— Нæ мæ хъæуы. 
Харбызæн нæуарзæн куыд и, уый не ’мбарын, йæ ныхæстыл 
ын не ’ууæндын æмæ йæм дисмæ кæсæгау кæсын. 
— Мæ уд тыхст у, æмæ мæ зæрдæ æппындæр ницы зæгъы. 
Хуыфæг та йæ ацахста, йæ дзыппæй æнæхсад къухмæрзæн 
систа æмæ йæ йæ дзыхмæ схаста. Тугæй йын сахуырсти æмæ йæ 
фæстæмæ йæ дзыппы нывæрдта. 
— Рынчын куы дæ, уæд цæмæ рацыдтæ? — фæрсын æй æн- 
къардæй. Уымæн йæ цæсгом бахудызмæл и. 
— Сымах монцмæ. Уемæ, зæгъын, сатæджы абадон. Барастыр 
мæ йæхимæ хоны æмæ ма фæстаг хатт мæ уарзон бынæттыл азилон... 
Лæппутæ бафсæстысты æмæ сæ зæрдæ хъазын æрцагуырдта. 
Сæ хистæр йæ мæлæтмæ кæй æнхъæлмæ кæсы, уый сæ иумæ дæр 
нæ хъары. Йæ ныхæстæм ын хъусгæ дæр нæ кæнынц, цыма æр- 
вылбоны лыстæг хабæрттыл дзуры. Æниу æм цы хъусой? Цы йыл 
тыхсой? Чи сын у? Се ’мхъæуккаг? Æмæ цы? Йæ хæрзтыл ын 
фæкалдысты? Фыдгæнæг уыди. Давта, стыгъта, мардта æмæ йæ 
мæлæт ссардта. Тагъд æй иннæ мæрдты ’хсæн бавæрдзысты, фæйнæ 
рухсаджы йын зæгъдзысты æмæ йæ уайтагъд æрбайрох кæндзыс- 
ты. Афтæ кæй уыдзæни, уым диссагæй ницы ис. Уымæй лæгдæр- 
тæ дæр ферох сты. Æнусæй-æнусмæ адæм уыцы фæндагыл цæ- 
уынц, фæлæ уæддæр æз мæхицæн бынат нæ арын. Æдзухдæр 
искæй мæлæтæй мæхимæ цыдæр аххос исын. Йæ зæрдæ йын ис- 
тæмæй куы балхæнин, уый мæ фæнды, фæлæ цæмæй? Хуымæй 
йын иу стыр харбыз рахæссин, фæлæ йæ куынæ хъæуы. Æмæ йæ 
хойы цоты дæр нæ хъæуы? Уадз æмæ сын æй балæвар кæна. 
Фæстаг лæвар... Уымæн — арфæ, мæнæн та — удыбæстæ. Мæ 
21 Цомартаты Изястбсг 

322 
Цомартаты Изæтбег 
бынатæй фестадтæн æмæ гуыбырæй фезгъорын. Хуымы арф ба- 
цыдтæн, срæлæ мæ цæст стыр харбызыл нæ хæцы æмæ тыхсын. 
А-а, уæртæ, кæдæй-уæдæй, кæй агурын, уый! Мæ алыварс ахъахъ- 
хъæдтон æмæ йæм бауадтæн, æртыдтон æй æмæ йæ тыхтæй-амæлт- 
тæй мæ хъæбысмæ систон. 
— Æ-æ, хæрæгæй гуырд, уым та цы кусыс?! Афтæ ма дзы 
фæлæуу! — мæ хъусты æрвнæрæгау ныййазæлыди хъалагъуры 
тыхджын хъæлæс. Къахæй сæрмæ ныррызтæн, мæ хъару æрбай- 
сæфти, æмæ харбыз мæ къухтæй феуæгъд и. Уæвгæ мæ ныртæк- 
кæ уый мæт нал и. Мæ сæр ма истыхуызы къудзиты бын куы 
фæцæвин. Цæхгæр фæзылдтæн æмæ фæстæмæ лидзын. 
— Æрлæуу дын зæгъын! Æрлæуу! — мæ фæдыл хъæр кæны лæг. 
Æз æхсæр къохмæ мæхи æппарын, фæлæ йæм нæ хæццæ кæнын. 
— Æрлæуу, науæд дæ марын! — карз æртхъирæн ацахстон 
хъалагъуры хъæлæсы, тæрсын дзы, фæлæ мæ уæддæр кæронмæ 
нæ уырны, иу харбызы тыххæй мæ амардзæн, уый, æмæ мæ тых- 
мæ бонæй мæ ныфсы мæсгуытæм згъорын. Ме ’мбæлтты ’хсæн 
куы фæмидæг уон, уæд мæм кæд нал бауæндид. Мæ бæллицмæ мæ 
бирæ нал хъæуы. Цалдæр къахдзæфы ма æмæ... Æваст мæ хъустæ 
топпы гæрахæй амыр сты. Цавæрдæр тых мын мæ къæхтæ ба- 
къуырдта æмæ размæ бахаудтæн, фæлæ уый циу? Мæ фæсонтæ 
æмæ ме ’рбадæнтæ дудынц, æндæр ницы æнкъарын. Цæстыфæ- 
ныкъуылдмæ мæ къæхтыл алæууыдтæн æмæ къохы фæмидæг дæн. 
Дыккаг гæрах мæм тæрсæн хæппæй уæлдай нал бахъардта. Мæ 
сæрмæ бæлæсты къалиутыл ихуарæгау цыдæр сыф-сыф ссыди, стæй 
бæстæ басабыр и. Лæппутæ кæм бадтысты, уырдæм лæф-лæфгæн- 
гæ бахæццæ дæн æмæ джихæй аззадтæн. Хуыцау сæ йæхимæ 
фæхаста. Къудзитыл мæ цæст зыдæй ахастон, цыма дзы удхос 
агуырдтон, уыйау. Кæд пыхсы æрныгъуылдысты æмæ мæм уыр- 
дыгæй сæ къухтæ тилынц, мыййаг, ардæм рацу, зæгъгæ. Куыннæ 
стæй. Дымгæ сæ хус æхсныфтау фæйнæрдæм фæхаста. Иугæр 
афтæ у, уæд Хъызылбегыл мæ зæрдæ дзæгъæлы худы. Иннæтæ 
дæр уымæй хуыздæр не сты. Æрхæндæг хъуыдытæ та мыл æр- 
тыхстысты æмæ мæ удхарæй марынц. Кæд иу адæймагыл дæр 
æууæнк нæй, уæд цæй аргъ стæм? Утæппæт гуыппырсартæ ацæр- 
гæ æвæрæз лæгæй фæтæрсæнт. Гъе, уæууæй, гъе! Мæ бон сæ 
базыдтон æмæ мæ ных цады ’рдæм сарæзтон. Зæлинæйы фæстæ 
уырдæм мæ зæрдæ нæ комы, срæлæ мын хуыздæргæнæн нæй. 
Ме ’рбадæнтæ æмæ мæ фæсонты рыстæй мæ уд схауы. Уæлæм- 
х^сæн ма дудгæ дæр кæй кæнынц, уымæ гæсгæ мын æй цы бамба- 
рын хъæуы: хъалагъур мæ цæххæй фехста. Уымæн дæр цы загъ- 
дæуа? Мæ хуызæн гыццыл лæппумæ хæцæнгарз сис! Мæ алфам- 
былай та мæм иу адæймаг дæр хорз нал кæсы. Ахæм рæстæг дуне 

Зынгхуыст бæллицтæ 
323 
ме ’нæуынон фесты, æмæ мæхи дæр нал фæуарзын. Уый æдде ма 
мæм фæзæй нæ цъæххъуына цад сзынди, æмæ ме уæнгтæ бынтон- 
дæр амардысты. Фæнды мæ кæуын, фæлæ мæм цæссыг нæй, æр- 
мæст мæ цæсгомыл цæхджын хиды лæсæнтæ уырдыгмæ згъорынц. 
Мæ цæстытæй, мæ буарæй тынгдæр кæцы дуды, уый зын бамба- 
рæн у, æмæ мæхи æфхæрын. Цæй харбыз мæ хъуыди? Стæй мæ 
зæрдæ цæй удыбæстæ æрцагуырдта? Кæм и уыцы бæллиццаг уды- 
бæстæ? Хорз кæмæн кæныс, уый дæр ма ’мбар. Никуы мæ ницы 
рауайдзæн. Æдылыйæ райгуырдтæн æмæ æдылыйæ амæлдзынæн. 
Ахæм хъуыдытимæ цады сæрмæ ныххæццæ дæн. Лæппутæ цъæх 
нæууыл бадынц æмæ къамæй хъазынц. Мæн куы ауыдтой, уæд сæ 
мидбылты бахудтысты 
— Цæй, куыд у? — фæрсы мæ Хъызылбег. 
— Никуыд. 
— Тынг фæтарстæ? 
— Æз æви сымах? 
— Дæ сыдзæг хæрзаг тынг ныххуылыдз кодтай, гæрах куы 
фехъуыстай, уæд. Гъа-ма, фенон æй, — загъта мæстæймарæн хъæ- 
лæсы уагæй æмæ мæ алыварс былысчъилтæгæнгæ æрзылди. — 
Тугæйдзаг та цæмæн у? — фæрсы мæ дисхуызæй. 
— Ды мыл гадзрахатæй куы рацæуыс, уæд фырмæстæй мæ туг 
рафыцы æмæ мæ фæстагæй рахъары! 
— Йæ хæдон дæр туджы хъæстæ у, Хуыцау мын мацы кæнæд, 
хъалагъур æй цæххæй фехста! — лæппутæ сæ бынæттæй фестады- 
сты æмæ мыл цымыдисæй амбырд сты. 
— Мæлæты бирæ хуынчъытæ дзы ис. Нæ дын риссынц? — 
фæрсы мæ Бестау. 
— Нагъ. 
— Хъæдгом цæххæй куыд риссы, уый ды мæнæн ма амон. Æз 
дзы доны бирæ фæбадтæн... 
Хъызылбегæн уыцы ныхæстæ худыны хос фесты. Иннæтæн 
дæр сæ хурсыгъд цæсгæмттæ бахудызмæл сты, стæй æнæнхъæ- 
лæджы сæ рохтæ феуæгъд кодтой, æмæ та се ’нахъинон кæл-кæл 
бæхты мыр-мырау уæрæх быдыры анæрыди. Æз сæ хорз æмба- 
рын. Хъалагъур сæ алкæуыл дæр йæ дыууæхстон бандзæрстаид, 
æмæ се ’рбадæнты дудынæй арвмæ асинтæ æвæриккой, фæлæ 
фыдбылыз сæ иувæрсты аивгъуыдта. Цæххы гагатæ уыдоны нæ, 
фæлæ мæн кæй удхарæй марынц, ууыл цин кæнынц ныртæккæ, 
æндæр мæм худинагæй цы ссардтой? Мæ цæсгом фыррыстæй кæй 
ныггæлиртæ и, уый? Нæ. Цæф кæйфæнды дæр амарæд, æрмæст 
мæныл ма ’рцæуæд. Уыцы хъуыды сыл ныссагъта базыртæ. Уый 
сын аивта сæ равг, æндæр сæхицæн æнцад куы бадтысты, дзыхъ- 
хъауæй сæ хъыпп-сыпп дæр куынæ хъуысти. Искæй хъыгыл цин 

324 
Цомартаты Изæтбег 
чи кæны, уый æз мæ зæрдæмæ хæстæг никуы райсдзынæн, мæ 
мадызæнæг куы уа, уæддæр. Уæлдайдæр, Хъызылбеджы. Иннæ- 
ты дæр ма уый амидин кæны. 
— Цадмæ цом, æмæ дæ цæххытæ атайой, — зондамонæгау 
мæм дзуры Бестау. 
Донмæ бахызтæн æмæ мын чысыл фенцондæр и. Хъæуы фæ- 
сивæд машинæйæ ссыдысты. Тугъан дæр — семæ. Гуыффæйæ æр- 
гæппытæ кодтой æмæ цадмæ згъоргæйæ сæ дзаумæттæ феппæр- 
стой. Егъау дуры былмæ суайынц æмæ сæхи уырдыгæй сæрбын- 
мæ фехсынц. Бæстæ сæ цъыллапп-цъыллупп æмæ æхсызгон фут- 
тытæй байдзаг и. Тугъан цыбыр рæстæгмæ цады иннæ кæрон ба- 
лæууыди, æз та ленк кæнын дæр нæ зонын. Куыддæр мæ къах 
доныл андзæвы, афтæ мæ туг фæтæрсы. Хъызылбег мын мæ уавæр 
зоны æмæ мæ хынджылæг кæнын райдайы. Мæ дзаумæттæ куы 
скæнын, уæд та мыл цъыфтæ баппары, цæмæй фæстæмæ донмæ 
бахизон, уый тыххæй. Мæнæ та мæ ныр дæр мидæмæ тæры. Æз 
дзы иуварс лидзын, фæлæ мæ уый нæ уадзы. Мæ сæр мын доны 
æртъыссы æмæ та ныххуды. 
— Ныууадз æй, йе ’фсымæр дæ фæнæмдзæн, — ардауæн хъæ- 
лæсæй йæм дзуры Гæдо. Хылмæ бакæсын æй кæй фæнды, уый 
уынын æмæ былмæ мæхи ласын, цæмæй Тугъан мæ фарс ма ра- 
хæца æмæ над ма баййафа. Йæ цонг сахъат у, æмæ Хъызылбе- 
джы хуызæн богъæн ницы бакæндзыстæм. 
— Чи мæ фæнæмдзæн?! Уæртæ уыцы хæффындзхор?!—Тугъан- 
мæ æлгъгæнгæйæ амоны Хъызылбег. Былмæ ахызти æмæ йын йæ 
фындз тымбылкъухæй ныццавта. Ме ’фсымæры цæсгом тугамæстæй 
куы ауыдтон, уæд фырмæстæй æрбафыхтæн. Хъызылбегыл мæхи 
ныццавтон æмæ йын йæ къухыл дæндагæй ныххæцыдтæн. Уый ныр- 
диаг кодта æмæ мæ иуварс ассыдта. Æз та фестадтæн æмæ йын мæ 
лыстæг цæнгтæй йæ хъуынджын дзыгъуыр зæнггыл ныттыхстæн, 
цыма мын уымæй адджындæр адæймаг нæй. Тугъан ын галиу къу- 
хæй йæ тæн сцавта, æмæ Хъызылбег ме ’ххуысæй калд бæласау 
зæххыл æрфæлдæхти. Тугъан æй къахæй хойын райдыдта. Хъы- 
зылбег æрдиаг кæны, уæддæр æй æз нæ уадзын. Йе уæнгтæ куы 
æрлæмæгъ сты, уæд мын æй лæппутæ мæ бынæй скъахтой. 
— Амардтат æй, — хъуысы мæм кæйдæр тарстхуыз хъæлæс. 
— Уый дæр ын фаг нæу! Иу хатт ма нæм йæ къух куы сиса, 
уæд æй фысы æргæвст скæндзынæн! — уый та Тугъаны хъæлæс у. 
Хъызылбег тыхтæй-амæлттæй рабадти æмæ цудтытæгæнгæ донмæ 
бацыди. Диссаг, æппындæр дзы нал тæрсын. Не ’хсæн цыдæр арæн 
уькди æмæ мæ уый тæрсын кодта, ныр уыцы арæн ист æрцыди. 
— Сæрхъæн, йæ фыды дыууæ æхсты чи фæкодта, уый йе 
’фхæрд дæуæн бары?! Йæ цæст дæр нæ фæныкъулдзæн, афтæ- 

Зынгхуыст бæллицтæ 
325 
мæй дын дæ хурхыл кард сæвæрдзæн! — Хъызылбегмæ дзуры 
Бестау. Тæрсын æй кæны, цæмæй нæм макуыуал æрбауæнда, уый 
тыххæй. Йæ цæст мæм æрныкъуылдта æмæ мын сæрæй цады ’рдæм 
ацамыдта, ома Хъызылбегæй мауал тæрс, ацу æмæ доны сбад. 
* * * 
— Нæ лæг бирæйы фаг нал у. Мæ уд ын иу боны цард куы 
фестид, уæд зæххы цъарыл мæнæй амондджындæр сылгоймаг нал 
уаид, бæргæ, фæлæ Хуыцауы ныхмæ тохгæнæн нæй. Йæ адзалы 
къахыл ныллæууыд, æмæ йæ рæхджы Барастыр йæхимæ акæн- 
дзæни. Мæ ингæнмæ ныккæс, кæд мæн ацы мæгуыр сидзæртæй 
ныхбыныйас дæр исты хъæуы. Æниу мын сæ тæригъæдæй тайгæ 
дæр нæ бакæнид. Мæ цардбарæг æфсымæрты хæдзары цæргæйæ 
адон тыхст æмæ уырыдæй куы уынон, уæд мæ зæрдæ сæнкъуыс- 
дзæни, — сыхы устытæн æнкъардæй дзуры Кæлимæт. Адæмы цæ- 
стмæ йæхи афтæ уæздан æмæ уарзæгой зæрдæйы хицауæй æвди- 
сы, цыма æнæ мах йæ хъуыры къæбæр дæр нæ цæуы, цыма йын 
цыфæнды адджын къафетт дæр нæ хъуагæй хинæйы ад кæны. 
Уыдон ыл æууæндынц æмæ сæ сæртæ разыйы тылд кæнынц, фæлæ 
мæн нæ фæсайдзæн. Æз ын йæ сабыр улæфт дæр тынг хорз хъу- 
сын. Уæвгæ мæ цæмæ хъæуы? Дæлдзæх фæуæд йæ улæфтимæ! 
Нæ хæдзар нын уæй кæнынмæ хъавы æмæ йæ ауæй кæнæд. Нæ, 
хъуамæ дзы мæн атæра æмæ йæ искæй къухы сусæгæй ныссадза. 
Æнæ хъинц, æнæ уынæрæй. Æмæ цæугæ дæр акæнин, фæлæ кæ- 
дæм? Тугъан Аминæтмæ æрцарди, æмæ мын уырдæм цæуæн нал 
и. Фидар рæхысæй баст æрцыдтæн æмæ быхсын Кæлимæты хи- 
васт митæн. Уæвгæ, фылдæр хатт нæхимæ дæр нæ вæййын. Бон- 
изæрмæ хъæуы уынгты бæгъæввадæй, æрдæгæххормаг-æрдæгæф- 
сæстæй фæрахау-бахау кæнын, нæ цурты цы чысыл дон кæлы, 
уым мæ чъизи къæхтæ ныхсын æмæ мæ зæвæттыл уатмæ бацæ- 
уын, дзæвгар рæстæг талынджы æнкъардæй фæбадын, уæдмæ мæ 
хуылыдз къæхтæ бахус вæййынц, сæ зæвæтты рыгтæ сын къухæй 
ацæгъдын æмæ тæнæг хъæццулы бын мæхи æрнордын. Хъæццул, 
зæгъгæ, уæд исчи зæгъдзæн... Цæй хъæццул у. Йæхиуыл ма тых- 
хæй чи хæцы, ахæм хæррæгъ, фæлæ мæн ирвæзын кæны. Тæф- 
сæгæй мæ гæртт-гæртт куы ссæуы, уæд дзы мæхи стухын æмæ мæ 
комытæфæй схид вæййын. Кæлимæты ницы хъыгдарын. Нæ дзы 
чингуытæн æхца курын, нæ дзы хæринаг домын, нæ — дзаумæт- 
тæ. Уисойæ кæрт æмæ уынг ныммæрзын, скъæт ныссыгъдæг кæ- 
нын æмæ мæхи, дарддæр цы ран у, уырдæм айсын, уæддæр мыл 
йæ пырх акалы. Фæстаг рæстæджы та мæм Тугъаны тыххæй лæ- 
буры. Нæ дыргътæм, дам, æй хæстæг ма уадз. Уый йын æфсон у, 

326 
Цомартаты Изæтбег 
æндæр мæ хистæр æфсымæры йæ фыды цæхæрадонæй куыд атæ- 
рон? Ноджы, мæ коммæ чи бакæса, ахæм нæу. Куыддæр мын мæ 
бардзырд фехъуса, афтæ пыхс йæ сæрыл ахæсдзæн. Мæнмæ гæс- 
гæ, Кæлимæт цы дзуры, уый йæхæдæг дæр не ’мбары, кæнæ йæ 
æгæр хорз æмбары. Тугъан та кауы сæрты цæхæрадонмæ куы 
бахызти, уæд йæ фæдыл бауади æмæ дынджыр цъæх нартхæрттæ 
ссæндын райдыдта. Æз æм иуварсырдыгæй кæсын, фæлæ йæм 
мæхи не ’вдисын. Иугай кæй фæсагътай, хуры къæймæ дыууæ 
хатты кæй барывтай, уыцы нартхæрттæн афтæ æгъатырæй пырх- 
гæнæн куыд и? Кæлимæт дзы иу стыр хай ныссæста, стæй уынг- 
мæ пыхцылсæрæй разгъордта, йæ уæрджытæ ныххоста æмæ йæ 
хъæлæсы дзаг нырдиаг кодта: 
— Бабын мæ кодтой Хъасболаты удхортæ! Мæ хæдзар мын 
байхæлдтой! Ай мæ уд у, æмæ сæ нал фæразын! Фервæзын мæ 
кæнут, хорз адæм, Гæраты фыдгæнджытæй, науæд сын сæ мæ- 
гуыр фыды ныууадздзынæн æмæ дзы мæ сæр фесафдзынæн! 
Адæм йæ хъæрмæ фæфæдис сты. Кæлимæт нæ сыхæгты зæронд 
лæджы цонгыл фæхæцыди æмæ йæ нартхоры хуыммæ бадавта. 
— Мæнæ-ма кæс, нæ лæппутæ мын мæ нартхорæн цы митæ 
бакодтой, уымæ! 
Кæлимæт йæ нартхор йæхæдæг кæй бассæста, уыцы хъуыды 
фæдисæттæй иуы сæрмæ дæр нæ цæуы. Зæронд лæг уайдзæфгæ- 
нæгау йæ сæр тилы. 
— Уæллæй, афтæ хорз нæу. Хъугæн æй раттæн ис, фæлæ 
ахæм диссаджы нартхор хъуыдыдыйæ кæрдынмæ æвгъау у. Лæп- 
путæ раст нæ бакодтой æмæ сæ бафхæрын хъæуы. 
— Йæ ныхæстыл ын ма ’ууæнд, Гадзыбе, — дзурын æм æз. 
— Цæуыннæ? 
— Тугтæ ныл мысы. Йæхæдæг сæ бассæста. 
— Уый та куыд? Ахæм хъуыддагæн уæвæн куыд и? 
— Куыд сæ ссæста, уый мæхæдæг федтон. 
— Гæдыныхас зæгъын Хуыцауæй стыр ^æригъæд у, лæппу, — 
дызæрдыггæнæджы хъæлæсæй мæм дзуры Гадзыбе. 
— Æз нырма иу гæдыныхас дæр никуыма загътон. Цы фенын, 
уый фæзæгъын æрмæст. 
— Кæннод дæ цæстытæ рахауæнт! — цæхгæр мæм фæзылди 
Кæлимæт. 
— Тобæ, Хуыцау. Тобæ, Хуыцау. Бахатыр ын кæ. Цалдæр 
нартхоры тыххæй ахæм карз æлгъыст... — йæ сæр та уайдзæфгæ- 
йæгау банкъуыста Гадзыбе æмæ ацыди. 
— Цы та уыл æрцыди?! Цы нæм æмбырдтæ кæнынц адæм?! — 
зымæгон арв ныннæрæгау мæ хъустыл ауади мæ фыды знæт хъæ- 
лæс, æмæ фæуыргъуыйау дæн. Ацафон куы никуы фæзыны, уæд 

Зынгхуыст бæллицтæ 
327 
ыя абон цы зæд атахти? Ацы хатт расыг нæу, фæлæ фыдбылы- 
зæй цас дарддæр уай, уыйас — хуыздæр. Мæхи дзы иуварс ала- 
стон, æрлæууыдтæн æмæ, дарддæр цы уыдзæн, уымæ æнхъæлмæ 
кæсын. 
— Цы ма ныл æрцæуа?! Искуыдæр ма Иратаманы ахæм дис- 
саг фендæуыди?! Дæ мæгуыр фыды фæллæйттæм дæ къух бата- 
сæд! — цыма æппæтæй уарзондæр адæймаджы марды хабар дзу- 
ры, уыйау æрдиаг кæны Кæлимæт. — Дæ дыууæ мæлинаджы дын 
хъамылы хуытау дæ нартхор бассæстой! Махæн, дам, нæй æмæ, 
дам, сымахæн дæр ма уæд! Хистæр æдылы барæг у æмæ тæссаг 
нæу, фæлæ мæнæ ацы бынтыдзæуæг у тæссаг! Цы у, уымæй иууыл- 
дæр арвы хин æмæ зæххы кæлæн у! Тугъаны дæр ныл ай ардауы, 
ай, æндæр уымæн йæ сæр ахæм митæ никуы æрцахсид! Айфыц- 
цаг кæйдæр раз йæ зæрдæйы дуæрттæ байгом кодта! Мæ фыды 
дыууæхстон, дам, мын мæ къухты Ирбег ныссагъта! 
Мæ фыдыусмæ цыфæнды ныхæстæм дæр æнхъæлмæ кастæн, 
марæг мæ куы рахуыдтаид, уæддæр ыл нæ бадис кодтаин, (Ьæлæ 
искуы Тугъанæй мæн фæаххосджындæр кæндзæн, уый мæ фæсо- 
нæрхæджы дæр никуы æрцыдаид. Мæ цæстытæ сæ къуырфытæй 
рабырыдысты æмæ йæм тæссаг сырдмæ кæсæгау тарстхуызæй 
кæсын. Баба мæ хъуыдыйы кæрон дæр нал æрцыди, афтæмæй 
мæ кæсын та уымæ хъуыди. Йе ’фсæддон фæтæн рон йæ астæ- 
уæй райхæлдта æмæ мын дзы мæ бæгънæг буар ныдздзæхст ласта. 
Мæнæн фыррыстæй мæ улæфт ахгæдта æмæ мæ уæрджытыл æр- 
хаудтæн. Цалынмæ мæ дыккаг цæф кодта, уæдмæ ме ’муд æр- 
цыдтæн æмæ мæ къæхтыл алæууыдтæн, йæ цæнгтæ йын ацах- 
стон æмæ йыл мæхимæ æрбахæцыдтæн. Лæппутимæ ахæм уавæ- 
ры куы бахауын, уæд сын сæ роцъотæ мæ сæрæй сцæвын, фæлæ 
мын ныр мæхиуыл æнæхæцгæ нæй. Фыд цыфæндыйæ дæр фыд 
у. Йæ усы дзыхæй æдылы митæ кæй кæны, уый хорз нæу, фæлæ 
йын цы мæ бон у? Йæ цæсгом ын тæрхонгæнæг фæуæд. Иуцас- 
дæр кæрæдзи хылгæнæг уасджытау фæратон-батон кодтам, стæй 
йæ цæнгтæ æрлæмæгъ сты æмæ мæ суагъта. Гуымиры тыхы фæрцы 
йæ къухы кæй ницыуал бафтдзæн, уый бамбæрста æмæ уынджы 
’рдæм ныхкъуырдæй араст и. Æнахуыр фадыварц ын и, мæгуыр. 
Цыма йе ’рбадæнтæй бындзытæ суры, уыйау сæ фæйнæфарс йæ 
къухтæ тилы æмæ йæхи дыууæрдæм узы. Æз ын йæ гуыбыр 
фæсонтæм æрхуымæй кæсын æмæ йын тæригъæд кæнын. Нæ 
цæхæрадоны кæройнаг бæласы цъуппæй мæм хъуысы Тугъаны 
хъæлдзæг зарын. 
— Ныр уыцы гадзайы къæбыла мæн мæстæй мары! Уæ фыды 
бон уын ницыуал у, фæлæ уын æз мæхæдæг фаг фæуыдзынæн, 
фæлæуут! — æртхъирæн нæм кæны Кæлимæт. 

328 
Цомартаты Изæтбег 
* * * 
Аминæты хæдзар ныззæронд и, æмæ йæ нæ зæрды баивын и. 
Хур куы ракæсы, уæд æз, Алан æмæ Тугъан самандуртæ кæнынмæ 
бавналæм. Зæххыл фæлдæхтæй чи бахус вæййы, уыдон кæрæдзи 
сæрыл афтæ сæвæрæм, цæмæй се ’хсæнты уæлдæф сæрибарæй цæуа 
æмæ тынгдæр ныхъхъæбæр уой, сæ дзыхъхъ сын арфдæр ныкъ- 
къахæм, зыгуым ыл байзæрæм, бæласы бын сатæгмæ нæхи байсæм 
æмæ йæм уырдыгæй нæ цæст фæдарæм. Сыджыт донæй куы баф- 
сæды, уæд æй нæ къæхтæй фезмæнтæм. Ныр дæр та мæнæ кæрæ- 
дзи къуырттытæгæнгæ цъыфы рацу-бацу кæнæм. Æнцон куыст нæу, 
уæлдайдæр, дзаг джипп хус зæххыл ласын, йæ фæлдахын æмæ йе 
’вдæлон кæнын, фæлæ мæ фæллад ницæмæ дарын, уымæн æмæ 
нæхицæн кусын. Нæ фыдæлтæ сæ иумæйаг исбон байуæрстой æмæ 
сæ алчидæр йæхи гуылы бын арт æндзарын райдыдта, фæлæ ма- 
хæн нæ хицæн цард бирæ нæ ахаста, нæ уавæртæ та нæ кæрæдзи- 
уыл фидар бабастой æмæ æмзонд-æмвæндæй иумæйаг къуым ара- 
зынмæ бавнæлдтам. Мæ хистæр æфсымæрты фарсмæ кусгæйæ мæ- 
хицæй хуымæтæджы бузныг дæн. Афтæ мæм кæсы, цыма Аминæт 
мæ къухæй конд уатмæ куы бахиза, уæд ын йæ фыдæбæттæ иууыл- 
дæр бафиддзынæн, æмæ мæхиуыл нæ ауæрдын. Мæ удæй афтæ 
тынг бацыдтæн æмæ, Хъызылбегитæ нæ уæлхъус куыд æрбалæууы- 
дысты, уый æмбаргæ дæр нæ бакодтон. Гæдо цыма йæ лæппын у, 
уыйау ыл йæхи баныхæста æмæ мæм йæ налат цæстытæй цымыдис 
кæстытæ кæны. Знон дæр нæм раст ацафон æрбацыдысты. Хур сæ 
судзын куы райдыдта, уæд сæ зæрды æрæфтыди хъæуы кæрон уæлæн- 
гай малы сæхи цынайын. Иудзæвгар нын фæлæгъстæ кодтой, фæлæ 
мах къæрттæй цъула нæ аппæрстам, æмæ нæм фæхæрам сты. Æн- 
хъæл уыдтæн, сæ тæргай нал ссæудзæни. Куыннæ стæй. Къæмдзæ- 
стыгхуызæй та нæм сæхи æрбаластой. Фæстаг рæстæджы ныл афтæ 
æнувыд цæй тыххæй систы, уый нæ зонын. Æвæццæгæн та нæ 
ныхмæ цыдæр фыдвæнд аразынц. Нæ. Аланæй сæ ныфс нæ бахæс- 
дзысты. Ме ’фсымæр Хъызылбегæн йæ риумæ дæр нæ хæццæ кæны, 
афтæмæй йæ æппындæр ницæмæ дары. Иемæ хъæбысæй куы ра- 
хæцы, уæд ын цæстыфæныкъуылдмæ йæ зæнгтæ ацахсы, йæхи 
йыл атухы æмæ йæ йе уæнтыл авæры. 
— Абон уæддæр цомут немæ. Нæхи тагъд-тагъд анайдзыстæм 
æмæ уайтагъд фæстæмæ фездæхдзыстæм, — ларгъстæхуызæй нæм 
дзуры Хъызылбег. Тугъанæй нæ хыл нæма ферох и æмæ йæ сæр 
хæрдмæ нæ исы. Мæн дæр тынг нæ фæнды семæ цæуын æмæ 
хъусæй лæууын. Алан нын нæ уавæр æмбары, æмæ йæ тымбыл 
аив цæсгомыл хин худт хъазы. 
— Абон дæр нæ куынæ равдæла, уымæй тæрсын, мæ хæлар. Æгæр 
ныффæстиат уыдзыстæм, æмæ нæ сыджыт ныхъхъæбæр уыдзæн. 

Зынгхуыст бæллицтæ 
329 
— Гъер цытæ дзурыс? Куыд ныффæстиат уыдзыстæм? Донмæ 
фæйнæ дыууæ гæппы ныккæндзыстæм æмæ сахатырдæгмæ ам æр- 
балæудзыстæм. Ма тыхсут: мах дæр уæм фæкæсдзыстæм. Æццæй, 
Гæдо? — йе ’мбалмæ фæрсæгау кæсы Хъызылбег. 
— Ай-гъайдæр, — бæгуылæгау ын цыбыр дзуапп дæтты Гæдо, 
фæлæ йæ цæсгомы хуызыл бæлвырд зыиы, хуры къæймæ йæ ку- 
сын кæй нæ фæнды, уый, уæлдайдæр, искæмæн. 
— Тугъан, Ирбег, ацы магусатæ цалынмæ сæ фæнд нæма аив- 
той, уæдмæ сын сæ курдиат сæххæст кæнæм, науæд оцани бæхтау 
сæ сæфтæджытæ зæххы ныссадздзысты, æмæ нын ахæм дыууæ 
хуыскъастæуыл бакусыны фадат никуыуал фæуыдзæн, — худæнбы- 
лæй нæм дзуры Алан. Йæ зæрдæйы уаг ын бамбæрстам æмæ дзыхъхъы 
былыл æрбадтыстæм, нæ къухты æнгуылдзтæ нæ зæнгты хæцъæфтыл 
æрбатыхтам æмæ сын гуыбырæй сæ цьыфтæ дзыхъмæ æрсæрфтам. 
— Размæ, уæдæ! — цыма нæ йæ фæдыл ныббырстмæ кæны, 
уыйау нæм хъæрæй дзуры Алан. Мах фæгæппытæ кодтам æмæ 
фадхъултæм рыджы хъæугæроны ’рдæм атындзыдтам. Нæ хуы- 
лыдз къæхтæ тæвд зæххыл ахус сты æмæ судзын райдыдтой, фæлæ 
йыл уайтагъд фæцалх стæм. 
— Уæддæр нæ дыууæ боны къулы хуынчъы цы аластай? Уыцы 
ницæйаг малыл цы сагъуыдтæ, локотæ дæр ыл куынæ ’рвæссынц?— 
Хъызылбеджы æлхыскъæмхиц хъæлæсæй фæрсы Алан. 
— Цыдæр тых мæ уырдæм тæры, æмæ мæ бон йæ ныхмæ 
фæлæууын нæу. Ме уæнгтæ бампылдысты, æмæ мæм афтæ кæсы, 
цыма сæ баст уым райхæлдзæни, стæй мæ де ’фсымæртимæ дæр 
бафидауын фæнды. Баба мæм мæ фыны æрбацыди æмæ мын афтæ: 
— Лæппу, æнæхъуаджы кæй бафхæрдтай, уыдонæй хатыр 
ракур, малы дæхи цынай æмæ дæ тæригъæдтæ ссыгъдæг кæн. 
— Зыдтай йæ? 
— Хæстмæ куы цыди, уæд мæ йæ хъæбысмæ куыд фелвæста, 
уый ма чысылтæ хъуыды кæнын, æндæр ницы... 
— Æвæццæгæн дæ йæхимæ хоны, æндæр дæу хуызæн иблисы 
мæрдтæй раст фæндагыл саразæн куыд и, дæ цардæгас мадмæ 
куыиæ хъусыс, уæд? — хынджылæг дзы кæны Алан. Мах худæм, 
фæлæ Хъызылбегæн худын йæ фæсонæрхæджы дæр нæй. Дард 
кæдæмдæр хъуыдыдзастæй кæсы æмæ размæ тындзы. Хъæуæй 
ахызтыстæм æмæ нæ хиды мæцгæ хъугомы дарддæр лæгæрдæм. 
Кæнæ мæ хуры тынтæ быгъдæг быдыры тынгдæр судзын райдыд- 
той, кæнæ хъаймæты дуг ралæууынмæ хъавы. Уæлдæф цыма судзгæ 
кæны, уыйау мыл къахæй сæрмæ арт æндзары. Мæнæ кæдæй- 
уæдæй, нæ бæттæнтæ кæмæ тонæм, уыцы нарæг къанау. Йæ бын- 
мæ йын кæсын, фæлæ дзы ницы уынын. Рæгъты сæрмæ сатæгсау 
мигътæ гыбар-гыбургæнгæ куы æрбагуылф кæнынц, æмæ тæрк- 

330 
Цомартаты Изæтбег 
къæвда куы ныссæххæтт кæны, уæд æрра лами цъыфы зæйау бæ- 
стæ йæ сæрыл рахæссы, æмæ ком йæ хъæрæй байдзаг кæны, стæй 
æрсабыр вæййы, чъизи доны хал тæппуд калмау хæмпæлгæрдæ- 
джы хъуызын райдайы, æмæ ма ранæй-рæтты йæ мынæг хъуыр- 
хъуыр фæхъуысы. Бæрзонд къуыбыргонды цур æй чи бацауæзта, 
Хуыцау — йæ зонæг. Сывæллæттæ йыл æрæмбырд вæййынц, æмæ 
сæ хъæрахст уæларвмæ фæхъуысы. Ныр дзы иу адæймаг дæр 
нæй. Ахæм араугæ æнтæфы аууæттæй сæ ныфс нæ рахастой, æвæц- 
цæгæн. Хъызылбег æмæ Тугъан цæугæ-цæуын сæ дзаумæттæ феп- 
пæрстой, къуыбырмæ суадысты, сæ сæртæ фæбынмæ кодтой æмæ 
кæрæдзи фæстæ донмæ сæхи фехстой. Хъызылбег цæстыфæны- 
къуылдмæ былыл балæууыди æмæ та къуыбырмæ суади. Цалын- 
мæ йæ Тугъан æййæфта, уæдмæ йæхи раппæрста æмæ малы дæл- 
гоммæ хуысгæйæ баззади.Тугъан къуыбыры цъуппыл лæууы æмæ 
Хъызылбегмæ кæсы. Алан æрхы былыл бады æмæ йыл лыстæг 
къуыбæрттæ æхсы. 
— Гъей, рахиз æддæмæ, фæхуыдуг уыдзынæ! 
Не ’ппæтмæ дæр афтæ кæсы, цыма нæ Хъызылбег хынджы- 
лæг кæны. Доны нæ æнæулæфгæйæ фылдæр чи бафæразид, зæгъ- 
гæ, лæппутæ иумæ арæх фæхъазынц. Ахæм дæсны ленкгæнæгыл 
доны исты фыдбылыз æрцæуа, уый зын бауырнинаг хъуыддаг у, 
æмæ æнхъæлмæ кæсæм, йæ тыхджын футт кæд райхъуысдзæн, 
уымæ. Цæй футт æмæ цæй цыдæр! Бæстæ бамыр и, ноджы ма мæ 
хъусы рæбын бындзытæ знæт дыв-дыв кæнынц æмæ мыл катай 
æфтауынц. Лæппутæн сæ цæстытæ фыртæссæй ныхъхъоппæг сты, 
æмæ мæхимидæг тыхсын. 
— Кæд исты кодта. Фен-ма йæ, — дзуры мæм Алан. Æз æм 
бацыдтæн, йæ сæрыл ын схæцыдтæн æмæ йæ былмæ раластон. 
Хурсыгъд нæууыл æй æрæвæрдтам æмæ йæм тарстхуызæй кæсæм. 
— Адон мæ къухтæ сты? — фæрсы мæ хæрзмынæг хъæлæсæй 
Хъызылбег. 
— О, — дзуапп ын дæттын æз, йæ фарсмæ æрбадтæн æмæ йын 
йæ хуылыдз цæнгтæ тагъд-тагъд æууæрдын. 
— Æппындæр сæ нал æнкъарын. 
Къæдзæхыйас лæппу мæ цæстыты раз ныдздзагъыр и, æмæ йын 
мæ бон баххуыс кæнын ницæмæй у. Адæймаджы цард куыд ницы 
у. Ныртæккæ дæр ма, йæ тых цы фæкодтаид, уый нæ зыдта, доны 
йыл кæсагау цæст нæ хæцыди, ныр зæххыл æнæзмæлгæйæ хуыс- 
сы æмæ йæ уд исы. Æгæр тæссонд у адæймаг мæлæты раз. Иугæр 
æй æрдз мингай цæрæгойты æхсæн равзæрста, зондимæ йæ сфæл- 
дЬгста, уæд æй мæлæты раз уыдоны æмсæр кæнын нæ хъуыди. 
Хъуамæ йæ йæ бирæ фыдбылызтæй бахызтаид, кæнæ йын хъуы- 
ды кæныны фæрæз ма раттаид. Хъызылбег йæхи аххосæй бабын 

Зынгхуыст бселлицтсе 
331 
и, мæнмæ та афтæ кæсы, цыма йæ айфыццаг мах кæй фæнадтам, 
уый тыххæй удхар кæны, цыма нæ тыхджын цæфтæй мæлы, æмæ 
йын фыртæригъæдæй мæ фæрстæ фæйнæрдæм фæтонынц. Ныры 
хуызæн фæсмонгонд никуыма уыдтæн. Хылы рæстæг ын йæ зæнг- 
тыл кæй хæцыдтæн, уый тыххæй мæ зæрдæ мæхиуыл худы æмæ 
йын сæ рæвдауæгау сæрфын. «Донмæ фæйнæ дыууæ гæппы 
ныккæндзыстæм æмæ сахатырдæгмæ ам æрбалæудзыстæм...» — мæ 
хъустыл уайынц йæ ныхæстæ. Æцæгдæр, донмæ дыууæ гæппы 
йеддæмæ нæ ныккодта. Диссаг у. Цыма йæ мæлæт зыдта. 
«Цыдæр тых мæ уырдæм тæры, æмæ мæ бон йæ ныхмæ фæ- 
лæууын нæу...» Йæ хъысмæт йæ ныхыл фыст уыди, цымæ?.Бар- 
æнæбары Хуыцауыл æууæндын райдайдзынæ... 
— Марадз, Ирбег, дохтырмæ фæдзур, — мæ хъуыдытæ мын 
фескъуыдта Аланы тыхстхуыз хъæлæс. Ныхæстæн сæ хъуыды кæ- 
ронмæ дæр нæма бамбæрстон, афтæмæй мæ къæхтыл алæууыдтæн 
æмæ хъæуы ’рдæм мæхи аппæрстон. 
* * * 
Мæнгæн нæ фæзæгъынц: зиан æмæ цин æфсымæртæ сты. Нæ 
уынгæн йæ иу кæронæй уæззау зæрдæхалæн хъарæг хъуысы, иннæ 
кæронæй та — рог фæндырдзагъд, иу мад йе ’нхъæлцауы сынты 
уæлхъус йæ мæллæг рустæ тоны, иннæ мадæн та фырæхсызгонæй 
йæ хæрзхуыз цæсгом хуры тынтæ нывæнды, иу сылгоймаг фыр- 
зæрдæрыстæй йæхиуыл царм-буар нал ныууагъта, иннæ та йæ 
амондджын хъæбулы цинæй пуртийау хæрдмæ хауы. 
Дохтыртæ ма Хъызылбегмæ бæргæ фæфæдис сты, удæгасæй 
ма йæ бæргæ баййæфтой, фæлæ йын сæ бон ницыуал баци. Йæ 
бæрзæй æмæ йæ астæуыстæг асастысты æмæ, дыууæ боны йæ бы- 
лыцъæрттæ кæмæ фæхордта, уыцы чъизи малы цур йæ уд систа. 
Йæ мæгуыр мад арвæй зæххы астæу иунæгæй баззади æмæ йе 
стæгдар уæрджытæ хойы, фыркуыдæй йæхи мары, йæ урс дада- 
литæ рæдувы. Йæ хъуыр ныффæсус и, цыдæртæ ма бæргæ дзуры, 
фæлæ йæ ныхас йæхимæ дæр нал хъуысы. Кæсаг донæй сурмæ 
куы рахауа, уыйау йæ дзых фæхæлиу-фæхæлиугæнгæ йæ алы- 
варс æххуысагур дзæгъæлгаст кæны æмæ тæригъæдæй мары. 
Уыйхыгъд йæ хæрзæфснайд уæрæх кæрты аргъуаны дзæнгæ- 
рæгау зæлы Нафирæты тыхджын кæл-кæл. Æмæ куыд нæ зæла йæ 
кæл-кæл, кæд æмæ абон йæ хурæн хур федта. Кæдæй-уæдæй йæ 
царды стырдæр бæллиц сæххæст и, йæ уарзон фыртæн цардбарæг 
хæдзарæй ахуыргонд ус хæссы æмæ фырцинæй кæфойы зæронд 
фестади, кафы, худы, хъазы. Афтæ зыны, цыма ныртæккæ йæ 
сæвджын цæнгтæ цæргæсы базыртау стилдзæн æмæ уæларвмæ стæх- 

332 
Цомартаты Изæтбег 
дзæн. Йæ цин бамбæхсын нæ фæразы Барысби дæр. Мæ хо дзы 
ферох и æмæ йæ мидбылты худы. Æмæ цæуыннæ хъуамæ худа йæ 
мидбылты, цæуыннæ хъуамæ цин кæна йæ амондыл? Уæдæ цæр- 
гæбонты Зæлинæйыл сау дара? Æмæ йын уæд уый цæй цард у? 
Цас ын фæлæгъстæ кодта, мемæ цом, зæгъгæ, цас ын фæдзырдта, 
уарзондзинад рæузонд устыты тауысæй тыхджындæр у, зæгъгæ. 
Ком ын нæ радта, æмæ бар — йæхи. Уарзæтты монцтæй дзаг хъарм 
сынтæджы бæсты йæхицæн равзæрста уазал ингæн æмæ дзы фæр- 
нæй хуыссæд. Кад æмæ йæ радæй цæрын фæндыди йе ’взæрст 
лæгимæ. Æппæт хæрзтæ дæр æй иумæ хъуыдысты, Барысби та 
æрмæстæр уарзон усмæ бæллыди, æмæ кæрæдзи нæ бамбæрстой. 
Æппынфæстаг сæ алчидæр, цы агуырдта, уый ссардта. 
Ныр мæхæдæг дæр байрæзыдтæн, мæ зæрдæйы рæсугъд æн- 
къарæнтæ гуырын райдыдта, иудадзыг мæ буар сылгоймаджы фæл- 
мæн узæлд домы, æмæ усгуры уавæр бамбарынхъом дæн, фæлæ 
мын уæддæр хъыг у, Барысби йæ амонд æндæр чызгимæ кæй бæт- 
ты, уый. Афтæ мæм кæсы, цыма мæ хойыл гадзрахатæй цæуы, 
цыма Зæлинæйы уд йæ къæхты бын и æмæ хъизæмар кæны. Ар- 
дæм дæр мæ уыцы æнахуыр æнкъарæн æрбатардта. Стæй абон- 
дæргъы Хъызылбеджы мæрдон цæсгоммæ кæсгæйæ мæ зæрдæ фæ- 
рысти, æмæ уынгмæ рацыдтæн. Иучысыл иунæгæй алæууыдтæн, 
цыдæр мын нæ фаг кодта, æмæ мæ мæ дзæгъæл къæхтæ ме ’нæуы- 
нон кæртмæ æрбахастой. Уæвгæ, мидæмæ бахизын мæ хъуыдыйы 
кæрон дæр нæй. Дуаргæрон лæууын æмæ адæммæ куыдфæндыйы 
цæстæй кæсын. Фæндыры зæрдæскъæфæн зæлтæ сæ сæ уæлныхты 
систой, æмæ æгæрон цины æвдылынц... Адæм, адæм... Куыд зын 
бамбарæн стут, куыд! Уæ бамбарын та мæ æппæтæй тынгдæр фæн- 
ды, стæй сымахæн кæстæриуæг кæнын. Нырма уын мæ бон у æр- 
мæстдæр уырдыгыстæг лæууын æмæ мæхиуыл нæ ауæрдын. 
Хур ныгуылæнырдæм куы акъул и, уæд мæрддзыгой адæм 
уынджы иуварс алæууыдысты. Кæстæртæ Хъызылбеджы сынт 
кæртæй рахастой æмæ уæлмæрдтæм атындзыдтой. Æз мæрдджын- 
тæм батагъд кодтон æмæ æфсинтæм фынгтæ æвæрынмæ фæкас- 
тæн. Уæдмæ лæгтæ уæлмæрдтæй æрцыдысты æмæ дæргъæй-дæргъ- 
мæ фæйнæг бандæттыл æрбадтысты. Графин мæ къухы дарын, 
агуывзæтæ цæссыджы хуызæн арахъхъæй дзаг кæнын æмæ сын 
сæ ногæй-ногмæ сæ цуры æвæрын. Дзагдарæй куы фæлæууын, 
уæд мæм афтæ фæкæсы, цыма адæмæн стыр хъуыддаджы фæлæг- 
гад кæнын. Ноджы ма мæ хистæртæй исчи куы раппæлы, уæд та 
бынтон сдиссаг вæййын. Фæлæ æрмæст уый тыххæй не ’рлæууын 
сæ’ уæлхъус. Адæм раздæр æвронгæй, стæй та расыгæй сæхи куыд 
фæдарынц, се ’взæгтæ сабыргай куыд райхæлынц æмæ се ’цæг 
цæсгæмттæ куыд разынынц, уый мæм диссаг кæсы. Нозт кæм уа, 

Зынгхуыст бæллицтæ 
333 
уыцы фынг агургæ æмæ æнæаргæ скъола у адæмы миддуне бамба- 
рынæн. Ныр дæр лæгтæн арахъхъ уадзын æмæ сæм цымыдисæй 
кæсын. Фыццаг дыууæ-æртæ рæгъы сæхиуыл фæхæцыдысты, стæй 
нозт сæ сæры бацыди, æмæ сæ рохтæ феуæгъд сты. Рæгъытæ 
кæрæдзи фæдыл рæхысы цæгтау куы ныххал сты, уæд сæ сæр-сæ 
фат нал æмбæрстой. Цыма сын исчи æррагæнæн хос бадардта, 
уыйау кæрæдзимæ нал хъуыстой, æмæ сæ дзолгъо-молгъо хъæлæ- 
бамæ рахызти. Иутæ сыстадысты æмæ фынгтæй сæхи айстой, ин- 
нæтæ та йыл фынæй баисты. Зæронд адæймаджы дзыхы ма ра- 
нæй-рæтты згæхæрд дæндæгтæ куы баззайа, уыйау сæ фидардæр- 
тæ сæ бынæтты бадгæйæ баззадысты æмæ алы хъуыддæгтыл бы- 
цæу кæнынц. Иу даргъкъубал гуыбырфындз лæг йæ къухтæ кæ- 
рæдзиуыл здухы æмæ, йæ фарсмæ чи бады, уыдонмæ знæт дза- 
гъултæгæнгæйæ дзуры: 
— Сымах мæныл куы худат, уæд уæ æз гæрчъыздухæнау мæнæ 
афтæ сыздухдзынæн! Мæ мæллæг цæнгтæм мын ма кæсут! Æз 
тынг домбай дæн æмæ уæ мæхиуыл худын нæ бауадздзынæн! 
— Æрсабыр у, Тæтæрхъан, ничи дыл худы, — йе уæхскмæ йын 
аивæй бавнæлдта бæзæрхыг мызыхъхъарæзт лæг. Уый йын йæ 
дынджыр къух иуварс асхуыста æмæ йæм тызмæгæй сдзырдта: 
— Дзæгъæл æвнæлдтытæ мæм ма кæ, науæд дын дæ цæнгтæ 
ратондзынæн! 
— Гъер амæн йæ хæмхудтæ ма ныццæв, кæрты дуар йæ сæ- 
рыл куыд ахæсса, — йæ мидбылты æнæрвæссонхуызæй бахудти 
бæзæрхыг. Тæтæрхъан ын йæ ныхæстæ нæ фехъуыста æмæ иуварс 
азылди, стæй фынгмæ йе ’ргом аздæхта, агуывзæ систа æмæ æнæн- 
хъæлæджы кувын райдыдта: 
— Уæдæ, æмбал кæмæн нæй, уыцы домбай Хуыцау Нафирæты 
чындзы фæрæстмæ кæнæд. Йæ хæдзармæ йын амонд æрбахæссæд... 
Иу гыццыл мæнгуд лæг йæ рæсыд цæсгом фынгæй атыдта, йæ 
цæсты уæлтъыфæлттыл тыххæйты схæцыди, кувæгмæ тыхстхуы- 
зæй скасти æмæ уынгæг хъæлæсæй базарыди. 
— Уæй, нана, дæ райсомы артгæнæг, дæ изæры уатгæнæджы 
дын куы фæхæссынц, уæд ма куыд цæрдзынæ? 
— Уæууа! Уæууа! Уый цы кусут, гормæттæ?! Худинаг у! — 
уайдзæф сын кæны фынджы хистæр. Лæппутæ æрбауадысты æмæ 
æнæсæрфат зарæгтæнæджы лыстæг цæнгтыл фæхæцыдысты, сывæл- 
лонау æй хæрдмæ фелвæстой æмæ йæ йæ къæхтæ тилгæ уынгмæ 
аскъæфтой. Æз мæ бынаты сагъдауæй баззадтæн. Афтæ мæм кæсы, 
цыма æнаккаг ми бакодтон, æмæ мæхи цы фæкæнон, уый нæ зонын. 
— Зианыл рахъыг кæнынмæ адæймаджы зæрдæ æгъгъæд у, 
мæ хæдзæрттæ, фæлæ циныл бацин кæнынмæ зæды зæрдæ хъæуы. 
Цомут æмæ Нафирæтæн раарфæ кæнæм, — йе ’мцæлгæнджытæм 

334 
Цомартаты Изæтбег 
фæлмæн хъæлæсæй дзуры фынджы хистæр. Йæ ныхасыл ын дык- 
каг нал загътой æмæ йæ фæдыл араст сты. Мах фынгтæ систам. • 
Адæмæй зианы хабар куыд тагъд ферох и æмæ кæрæдзиуыл куыд . 
тынг цин кæнынц, уымæ ма иучысыл бакастæн, стæй æз дæр чын- 
дзæхсæвмæ мæ ных сарæзтон. Тæтæрхъаны дзы баййæфтон хыл- ’* 
гæнгæйæ. Цалдæрæй йын йæ цæнгтыл фидар хæцынц æмæ йæ 
цæваг галау сæ фæдыл тыхласт кæнынц. Уый сæ йæ тых-йæ бо- 
нæй йæхи рæдувы, фæлæ йæ фæсивæд нæ уадзынц, æмæ сын сæ 
ныййарджыты йæхицæй æлгъиты, æртхъирæнтæ сæм кæны, хъæ- 
рæй кæуы. Йæ хæдон — пырхытæ, йæ цæсгом — тугæйдзæгтæ. 
Мæхи зонынхъом куы фæдæн, уæдæй нырмæ нæ хъæуы ахæм 
хабар нæ уыди, Тæтæрхъан хыл кæм нæ ракъахта æмæ йæ сæр 
ахъаззаджы цæфтæ кæм нæ баййæфта. Иу ран æй ныххойынц , 
æмæ та иннæ ран йæхи знæтдæрæй равдисы, фæлæ ма уæддæр '< 
уымæн бамбарæн и — фæнадтой йæ, æмæ кæуы. Иттæг хорз ын 
æмбарын йæ хойы цæссыгтæ дæр. Фæлæ мын зын бамбарæн сты 
Нафирæты цæссыгтæ. Абондæргъы кæрты къуымты фырцинæй 
рог гæлæбуйау куы ратæх-батæх кодта, уæд ныр йæ цæстытæ къух- 
мæрзæнæй цы сæрфы? Ахæм рæсугъд чындз уый йеддæмæ никуы 
ничи æрхаста? Æви æнæнхъæлæджы ме ’намонд хойы æрымысы- 
ди æмæ йе ’гъатыр мийыл фæсмон кæны? Раст у ирон æмбисонд. 
Зæрдæйæ зæрдæмæ ныккæсæн нæй. Уæвгæ, Барысбийы зæрдæ- 
мæ кæсын дæр нæ хъæуы: йæ диссаджы стыр амонд йæ рæсугъд 
цæсгомыл хуры тынтæй фыст у æмæ йæ мæнæй æмбæхсгæ дæр 
нæ кæны. Æниу æй цы ’мбæхса йæ кæддæры мæгуыр уарзоны 
æфсымæрæй? Æз æй æмбарын æмæ йæм нæ хæрам кæнын, фæлæ 
мæ уæддæр базонын фæнды иу хъуыддаг. Ныртæккæ йæ æз куы- 
дæй уынын, Зæлинæ дæр æй афтæмæй куы фенид, уæд ма йæм 
йæхи марыны зонд æрцæуид, цымæ? 
— Дæ бон хорз, Ирбег— хъуысы мæм Агуындæйы фæлмæн 
хъæлæс. Мæ хæрæфырты уындæй мæ зæрдæ барухс и, мæхи йæм 
баппæрстон æмæ йыл цинтæ кæнын. Мæ хæстæджытæй Агуын- 
дæйыйас никæй уарзын. Цыфæнды æнкъардæй нæ-иу куы ’рбай- 
йæфта, уæддæр нæ-иу схъæлдзæг кодта. Кæртмæ-иу нæма ’рба- 
хызти, афтæмæй-иу йæ ныхас йæ разæй фæци: 
— Чызджытæ æмæ лæппутæ, цæйут, æмбæхсынтæй ахъазæм. 
Йæ алыварс-иу амбырд стæм æмæ-иу бæстæ хъæрахстæй нæ 
сæрыл систам. Ныр та нæм цæмæ ’рцыди, цымæ? 
— Базарадон техникуммæ бахаудтай, зæгъгæ, фехъуыстон. 
Арфæ дын кæнын. 
( — Хаугæ йæм бæргæ бакодтон, фæлæ... — Агуындæ йæ нарæг 
уæхсчытыл схæцыди. Цыма мæ æххуыс агуры æмæ мыл йæ зæр- 
дæ нæ дары, уыйау мæм æнкъардæй кæсы. 
— Фæлæ цы? 

Зынгхуыст бæллицтæ 
335 
— Ахуыр кæныны фадат мын куынæ фæуа... 
— Цæуыннæ? 
— Мæ мады кæмæн ныууадзон? Рынчын у æмæ иунæгæй цы 
хуртæ уындзæни?.. 
Дыууæйæ дæр фæхъус стæм. Цы дзуапмæ мæм æнхъæлмæ 
кæсы, уый æмбарын, фæлæ мæ Меретмæ цæуын нæ фæнды. Куы 
йæм ссæуын, уæд мын мæ разы хæринаг авæры, фæлæ адæйма- 
джы бабæрæг кæнын иу хъуыддаг у, рынчынмæ кæсын.та — иннæ 
хъуыддаг. Тæхуды, иу хатт дын исчи исты хорздзинад саразæд! 
Хуымæтæджы бузныг дзы фæуаин. Куыннæ, куыннæ! Алкæйы 
дæр цумайы лæдзæгæн хъæуын. 
— Уауа афтæ зæгъы, куы, дам, нæм ссæуа, уæд, дам, ын æз 
замманай костюм балхæндзынæн, — дзуры мын Агуындæ. Йæ фы- 
дыхо Косеры «Уауа» хоны. Баууæндон ыл æви нæ? «Гъæ, дæ бонæй 
уай, æмæ уыйбæрц æхца кæмæ и? Махæн нæ сыст æнгузæй ставд- 
дæр куы сси. Кæд нын Уауа Налцыккæй исты капеччытæ сæрвиты, 
уæд сыл цинæй амæлæм»... — мæ хъустыл уайынц Мереты ныхæс- 
тæ. Зæлинæ дзы скъоламæ фынддæс туманы куы агуырдта, уæд ын 
загъта афтæ. Ахæм мæгуыр бинонтæм «замманай костюмы» фаг 
æхца разына, уый зын бауырнæн у. Стæй мын æй куы балхæной, 
уæддæр цы? Рынчын сылгоймагмæ кæсын бафæраздзынæн? 
. — Горæтæй уæм арæх цæудзынæн æмæ мæ мадмæ мæхæдæг 
зилдзынæн,— цыма мын мæ дызæрдыг хъуыдытæ бамбæрста, уыйау 
мын ныфсытæ æвæры Агуындæ. — Æз дæ тынг бирæ уарзын, Ир- 
бег, æмæ дæм уый тыххæй æрцыдтæн, æндæр нæ сыхæгты чызг 
махмæ цæрыныл разы у. Фæлæ исчи цыфæнды хорзæй дæр исчи у, 
хион та хион у. Адæймагмæ хи туг, хи стæг хъулон зæрдæ дары... 
— Кæд уæм ссæуын хъæуы? — дызæрдыггæнгæ йæ фæрсын æз. 
— Ахуыры аз куы райдайа, уæд, — йæ мидбылты мæм худы 
мæ хæрæфырт æмæ мын мæ сæр йæ риумæ æлхъивы. 
* * * 
Арв æмæ зæххæн сæ фыдæх баиу и. Аргъауы знæт уæйгуытау 
кæрæдзи æнауæрдонæй хойынц æмæ хойынц, цыма сæ иу иннæйы 
æгасæй куы ныууадза, уæд йæхи мæлæт æрцæудзæни. Бæстæ хъус 
æмыргæнæн къæр-къæр æмæ тасæфтауæг сæх-сæхæй байдзаг и æмæ 
зындон фестади. Рæстæгæй-рæстæгмæ Галæгоны æхсыст бæлас мæ 
сæрмæ цæхæр акалы, цæстыфæныкъуылдмæ лакъонызмæст арвæн 
йæ иу кæронæй иннæмæ судзгæ, зырзыргæнгæ атæхы, стæй йæ 
хуылыдз риуыл удхаргæнгæ атайы, æмæ та мыл дуне йæ уæззау 
пæлæз ныффæлдахы. Мæ уд æрдуйæ нарæгдæр сси, адæргæй арв- 
мæ асинтæ æвæрын, фæлæ, доны æртахы минæм хайæ æнахъом- 

336 
Цомартаты Изæтбег 
дæр кæй хъæбысы дæн, уыцы бархъомыс æрдзы æгæнон митыл мæ 
бон нæ цæуы æмæ сæ рыстзæрдæйæ быхсын. 
Ме ’мгæрттæ афонмæ хъарм кълæсты æфсæстæй бадынц, æз та 
мæнæ ам, хъæды рагъмæ æввахс, къуыбыры фахсыл уазал æмæ 
стонгæй гугын фысты фæдыл разгъор-базгъор кæнын. Хурсыгъд 
кæрдæгыл мæ къæхтæ фæбырынц, æмæ зæххыл мæ тьæпп фæцæуы, 
фестын, ме скъуыдтæ хæлаф ацæгъдын æмæ та размæ атындзын. 
Ай диссаг нæу? Кæмæддæрæгоны къæсæрæй æнæнхъæлæджы 
куы бахизын, уæддæр кæлæнгондау мæ куыст мæ разæй фæвæййы. 
Хионæй, æцæгæлонæй мыл иу дæр нæ ауæрды, цыма дзæгъæлзад 
къæбыла дæн. Мæхицæн мæлынæй нæ тæрсын, уæдæ ме уæнгтæ 
дæр хус къæцæлтау къæрццытæгæнгæ не ’рызгъæлдзысты, фæлæ 
мын уæддæр хъыг у, алчидæр мæ хуымгæнæг хайуан кæй аразы 
æмæ йæ дæрзæг æфсондз ме ’фхæлд бæрзæйыл кæй æвæры, уый. 
Хъуыдыгæнæг адæймаджы бæллиццаг миниуджытæй мын цух 
æнхъæл кæй сты æмæ мæ, цы бынаты дæн, уымæй дæлдæр кæй 
æвæрынц, уый та мæ бынтон мары. Йæ туг, йе стæг мæ чи хоны 
æмæ мын иудадзыг мæ зæрдæ оылдауæн ныхæстæй чи ’лхæны, 
уыдон дæр мæм се ’ргом раздахынц, мæ сæр сæ куы бахъæуы, 
уæд. Йæ хæдзармæ дæ чъирийæ саходынмæ ничи бахондзæн, дæ 
фæллад суадзыны охыл дæм ничи бадзурдзæн. Хъæуын сæ æрмæ- 
стдæр фæкæсынмæ, сæ тыхст саразынмæ. Уæдæ ма мыл фæхæ- 
цæг уаид æмæ дзы æфсæрмы кæниккой... 
Айфыццаг мæ Айсу тынг æхсызгонæй бацагуырдта. Хæдзары 
дзаг бинонтæ мæ лæмæгъ цæнгты уæлтых куыстмæ æрхаудзысты, 
уый мæ фæсонæрхæджы дæр нæ уыди æмæ цинæй амардтæн. Æвип- 
пайды мæ къухтæ хæрдмæ фæхъил кодтон, арвы тыгъдадмæ скастæн 
æмæ зæрдæбынæй скуывтон: «О Хуыцау, хæдон, иу хæдон æрмæст». 
Сидзæр сывæллон тыхст рынчынæй уæлдай нæу. Алкæмæ дæр 
исты хорздзинадмæ æнхъæлмæ кæсы. Мæ фыдыхо мæм цы зæрдæ 
дары, уый зыдтон, фæлæ йын йæ тымбыл хæрзхуыз цæсгомыл 
фæлмæн мидбылхудт куы федтон, уæд мæм цыдæр ныфсы мур 
фæзынди æмæ мæ йæ фæдыл асайдта. 
— Ды мæнæн мæ уарзон æфсымæры хъæбул дæ æмæ мын 
уæлдай ад кæныс. Мæ рæбыны мысты къæдзил йæхи цæуыл асæр- 
фа, уый дæр нæй, фæлæ дæ уæддæр ацы хатт æнæ барæвдаугæйæ 
нал ауадздзынæн. 
Уыцы ныфсæвæрæн ныхæстæй та мыл базыртæ ныссагъта, 
æмæ мæ лæбырд хæдонмæ къæмдзæстыгхуызæй æркастæн. Йæ 
баивынæн цас цыдæртæ хъæуы? Дæлæмæ дæр, уæлæмæ дæр иу 
асл!ам джиппæйфысты гæбаз. Хуыйгæ та мын æй Аминæт бакæ- 
нид, æмæ скъоламæ аивæй ацæуин, Тиминæ мыл йæ цæст куыд 
æрæвæра. Ахæм амонд кæмæ кæсы, фæлæ... 

Зынгхуыст бæллицтæ 
337 
— Колхозы мын иу гæны хуым радих кодтой, æмæ мæм куы 
фæкæсис, уæд дын дæ хорздзинад цæргæбонты мæ зæрдыл дарин. 
Æппындæр дзы зынæй ницы ис. Ранæй-рæтты йæ нæлтæ сцæттæ 
сты, æмæ сæ иумæ ратониккам, — цыма мæ сатæджы дзаджджын 
фынгыл абадынмæ хуыдта, уыйау мæм рæвдауæгау сдзырдта Айсу, 
æмæ йын хæрзæнцонæй сразы дæн. Разы йын бæргæ сдæн, фæлæ 
цыбыр рæстæгмæ уыраугæ хуры бынмæ фæсмоны арты судзын 
райдыдтон. Хъæуы цы куыст нæ бакодтон, ахæм мын нал баззади. 
Хъæбæр зæххы дæргъæй-дæргъмæ хуымтæ къахынæй, хор тауы- 
нæй, хуры къæймæ цæхæрадæттæ рувынæй, нартхор æфснайы- 
нæй, дыргътæ тонынæй, курагатæ хус кæнынæй, хъомты фаджыс 
калынæй, картоф къахынæй, хор ссынæй, кæрт æмæ уынгтæ мæр- 
зынæй уыргæфтыд фæдæн. Чингуытæн æхца бакусыны тыххæй-иу 
сæрд-сæрды дæргъы колхозы быдырты бурбын рыджы хуыдуг- 
гæнгæйæ гутондарæй фæудхар кодтон. Хъæды куыстæй тынгдæр 
лæджы хъару ницы сæтты, фæзæгъынц. Бæзджын цъыфы æмæ 
уæрджытæм миты хъæдæй сугтæ бирæ фæластон, фæлæ уæддæр 
дæрзæг гæны зæнгтæ тонынæй зындæр куыстыл никуы сæмбæлд- 
тæн. Цыма мыл исчи артæндзæрст пецы духовкæйы дуар хъæддых 
сæхгæдта, уыйау мын тæвд уæлдæф мæ улæфæнтæ сыгъта. Мæ 
сырх армытъæпæнты дондæппæлттæ аскъуыдысты æмæ сатæг кæр- 
дæджы бандзæвд дæр нал уарзтой. Мæ буар къахæй сæрмæ хиды 
лæсæн фестади. Ме уæнгтæ сисын нал куымдтой. Гæны рыг æмæ 
мын цæхджын хид мæ цæстытæ къахтой. Мæ сæр ныддымсти æмæ 
тъæппытæ хаудта. Мæ ком ныххус и. Ноджы ма мын мæ фыдыхо 
фыддæрагæны хуызæн хæндыджы цыхт бахæрын кодта, æмæ мæ- 
лыны къахыл ныллæууыдтæн. Ме стырдæр бæллиц сси уазал доны 
хуыпп, фæлæ мæ Айсу йæ лалыммæ хæстæг нæ уагъта. 
— Иучысыл-ма бафæраз: ницы дын уыдзæн! Дойныйæн йæ 
хуыздæр хос быхсын у! — загъта мын бард&ырддæттæгау, æмæ 
мæхиуыл ныххæцыдтæн. Фыццаг хатт мæ уæгъуырсыдз æфсы- 
мæрмæ бахæлæг кодтон. Уымæ дзæгъæл æфсæрмытæ нæй. Афон- 
мæ йæ фыдыхомæ йæ чъылдым фездæхтаид æмæ йæ хуымы кæ- 
рон хъахъдзыхæй ныууагътаид, æз та мæ тугæрхæм къухтæн фу- 
фугæнгæйæ цалдæр боны цардæй мæлæты æхсæн фæцоппай код- 
тон. Æрæджиау авдсæрон калмы дзыхæй фервæзæгау ме ’нæуы- 
нон хуры æгъатыр тынты хызæй феуæгъд дæн æмæ Айсуйы лæ- 
вармæ æнхъæлмæ кæсын райдыдтон, фæлæ мæм дзы хуымæтæ- 
джы «бузныг» дæр не ’рхаудта. Æмæ ма мæ фæстаг хæдон уый 
аххосæй куынæ аскъуыдаид. Цыма мæ уæлæ судзгæ скодта, уыйау 
дзы мæ буар æрбампылди, æмæ йын йе ’фцæгготмæ фæлæбурд- 
тон. Хæрдмæ дæр ыл нæма схæцыдтæн, афтæмæй тæнæг гæххæт- 
тау йæ хыррытт ссыди, æмæ мæ зæрдæ йæ куыстæй ныллæууыди. 
22 Цомартаты Изаггбсг 

338 
Цомартаты Изæтбег 
Скæуынмæ мæ бирæ нал хъуыди, фæлæ мæ лæмæгъдзинад равди- 
сын мæ цæсгом нæ бахъæцыди. 
«Ацы хатт дæ æнæ барæвдаугæйæ нал ауадздзынæн куы загъ- 
та. Цымæ мын цы балхæндзæн?»— февзæрди мæ сæры, ме ’ргом 
æм аздæхтон æмæ йын йæ цæстытæм æдзынæг ныккастæн. «Мæ 
бон дын ницы у», — дзуапп мын радта йæ цæстæнгас, æмæ мæ 
зæрдæ срысти йæ уазал ахастæй. Джихтæгæнгæ нæхимæ ацыд- 
тæн, мæ хæдон ставд сынчытæй бахуыдтон, æмæ ныр донластæй 
мæ мæллæг буарыл нынныхæсти. 
Мерет дæр мын костюмæй зæрдæ бæргæ бавæрдта, фæлæ мæ 
цæхджын сайд акодта. Æмæ ма уымæн бамбарæн и. Цæргæбонты 
хъуын, æрду кæуыл не ’рхæцыди, уыцы тихалæджы хуызæн æвæ- 
рæз сылгоймагæй цы хъуамæ рантыса? Йæ сæдæ зæбулы иу æн- 
дахыл куы хæцынц. Тыхст рынчыны уæззау хъæрзт æм уæлæнгай 
æвæрд у æмæ йыл нæ ауæрды: æхсæвæй, бонæй нæты, хуыфы, 
йæ хуыссæны рафт-бафт кæны. Бынтон æндæр уавæры ис йæ хо 
Айсу, фæлæ йæ дыууæ къухæй нæмыг не ’рхаудзæн, æз та йæм 
хоры кæфоймæ æнхъæлмæ кæсын... 
Меретмæ æртæ суткæйæ фылдæр нæма дæн, мæ гуыбын æм 
дзæбæх дæр нæма бафсæстон, афтæмæй мын мæ къухты фыййауы 
лæдзæг ныссагъта. Æфсæрмытæгæнгæ мæм йæхи куы ’рбакъул 
кодта, уæд ын «нагъ» зæгъын нал бафæрæзтон æмæ ныр къæв- 
дайы бын гæртт-гæртгæнгæйæ мæ райгуырæн бон æлгъитын. 
Фыййау цæуын никæйы фæнды, æмæ адæм сæ фосы муртæ сæхæ- 
дæг хизынц. Мерет йе ’нæбары капеччытæй куы кæй баххуырсы, 
куы кæй, фæлæ дæ хæдзары лæвар фыййау куы фæзына, уæд ма 
дæ уымæй хуыздæр цы хъæуы? Фæлмæн ныхасæй йын йæ зæрдæ 
балхæн, æмæ дæу тыххæй йæ уроктæ дæр ныууадздзæн. Уадзгæ 
сæ бæргæ ныккодтон, фæлæ абондæргъы мæ зæрдæйы тугтæ кæ- 
лынц. Афтæ мæм кæсы, цыма ме ’мкъласонтæ иу бонмæ дзæвгар 
фæзондджындæр сты, æз та æдылыйæ баззадтæн, æмæ мæхимæ 
мæстæй мæлын. Уæвгæ, æндыснæгæй сæйæг рынчынау уаты 
къуымты къæдзтæ-мæдзтæй чи змæлы, уыцы тæригъæддаг сыл- 
гоймагæн йæ хъыджы куыд хъуамæ бацыдаин? Æгæр-мæгуыр йæхи 
бамбæрзын дæр куынæ фæразы йæ хъæццулæй. Ахæм адæйма- 
гæн смаст кæныны бæсты быдыры донласт цъиуау ныккука у æмæ 
боны фæудмæ æнхъæлмæ кæс. Рæстæг мыл афтæ ныддаргъ и, 
æмæ йын йæ цыд дæр нал æмбарын. Искуы ма мыл æризæр уы- 
дзæн, уый мæ нал уырны. 
I Æрæджиау æрдз бафæллади æмæ йæ фыдуаг митæ ныууагъта. 
Фæздæгхуыз уæззау мигътæ рæгъты фæхстыл хъуызæгау хæрдмæ 
схылдысты, бæлæсты цъуппытæй сæхи атыдтой æмæ хъæды ’рдæм 
æвæндонæй баивылдысты. Бæстæ басабыр и, æрмæст ма мæм æрхæй 

Зынгхуыст бæллицтæ 
339 
хъуысы къæвдадоны уынæргъын. Тагъд дзы иу æртах дæр нал баз- 
зайдзæн, æмæ та хуыскъ адаг иннæ уарынмæ мæрдфынæй бауыдзæн. 
фыстæ се ’муд æрцыдысты, сæ хуылыдз пæлæзтæ бауыгътой 
æмæ астымы разæнгардæй апырх сты, фæлæ сæ хорз зæрдæйы 
уаг бирæ нæ ахаста. Æвиппайды се ’хсæн фæмидæг иу гыццыл 
мæллæг бирæгъ æмæ сæ йæ разæй айста. Цыма йын афтæ æмбæ- 
лы, уыйау дзы иуы хурхмæ фæлæбуры, зæххыл æй йæ гæндзæх- 
тæ цæгъдгæ фæуадзы æмæ та иннæуыл йæхи ныццæвы. Фыстæн 
сæ сæр сæ кой сси. Уаридзавд кæрчытау фесты æмæ удаистæй 
æнæсæрфат ратæх-батæх кæнынц, быдыры къуымты мысты хуынкъ 
туманæй агурынц. Алчидæр дзы архайы иннæты разæй фæуыныл 
æмæ йæхи цард бахъахъхъæныныл. Зондджындæр æмæ ныфс- 
джындæр куы уаиккой, уæд кæрæдзи фарсмæ æрбалæууиккой æмæ 
сæ фидар сыкъатæй гæлхæрд бирæгъы тæнæг фæрсчытæ ныссæт- 
тиккой, фæлæ æгæр тæппуд æмæ æдылы сты. Уæвгæ, æз дæр 
уыдонæй цас зондджындæр æмæ ныфсджындæр дæн? Бæласы бын 
æмбæхстæй цы лæууын æмæ мæ тæппуд зæрдæйы гуыпп-гуыпмæ 
цы хъусын? Мæ фосы дзуг мын иууылдæр куы ныццæгъда, уæд- 
дæр адæмы раз мæхи сраст кæндзынæн, фæлæ ме ’фсармæй та 
кæдæм алвдздзынæн? 
Уыцы хъуыды мæ фæрæхуыста, æмæ быдырыл мæ хъæрахст 
азæлыди. Бæласы аууонæй рагæпп ластон æмæ лæдзæгæй зæхх ных- 
хостон, мæ тых-мæ бонæй хъæр кæнын æмæ бирæгъы фæдыл згъо- 
рын. Ахæм лæгдзинадмæ мæм не ’нхъæлмæ каст, æвæццæгæн, æмæ 
хъæдмæ йæхи байста. Мард фыстæ алы рæтты хæудтытæй куыд лæу- 
уынц, уымæ æнкъардæй кæсын, æмæ мæ зæрдæйы тугтæ кæлынц. 
— Дæ быны къæйтæ бахæрай, цы сырд дæ. Иу фыс дæр дын 
æгæр куы у, гормон, уæд дзы уыйбæрц кæдæм ныццагътай? — мæ 
цæссыгтæ ныхъуыргæйæ уайдзæфгæнæгау дзурын бирæгъы фæдыл. 
«Алкæмæн дæр йæ амонд конд у. Зæххыл цыдæриддæр цæуы, 
уыдон иууылдæр Хуыцауы арæзт хъуыддæгтæ сты», — мæ хъус- 
тыл уайынц Мереты ныхæстæ, фæлæ сыл æз не ’ууæндын. 
«Хуыцау куы уаид, уæд ахæм тугдзых сырды дунемæ нæ ра- 
уагътаид, стæй йын йе ’нæлаз фысты æргæвдын нæ бауагътаид», — 
хъуыды кæнын мæхинымæр. 
* * * 
Хъæуы сæрмæ теуаты чыры æнгæс рæгътæ афтæ срæсугъд 
сты, æмæ сæм цæст кæсынæй не ’фсæды. Уæларвон æмбисонды 
нывгæнæг йæ райст-бавæрд ахорæнтæ бæлæстæн нæ бавгъау код- 
та, алкæй дæр дзы зæрингуырдау цæстуарзонæй биноныг фæца- 
хуырста, æмæ алыхуызон сыфтæртæ сыгъдæг уæлдæфы уалдзы- 

340 
Цомартаты Изæтбег 
гон гæлæбутау уæнгрогæй пæр-пæр кæнынц. Иуæй-иутыл дзы хуры 
зæлдаг тынтæ арт бандзæрстой, æмæ цæхæркалгæ зынгыстъæл- 
фæнтæй судзынц. Айдæнхуыз æнæбын арвыл иу мигъы бындзыг 
дæр нæ зыны. Искуы иу хатт æм пирæнгомыйас æврагъы къуым- 
бил искæцæй куы ’рбадзæгъæл вæййы, уæд йæ риуыл миты тъы- 
фылау сындæггай атайы. Уахъæз хæхтæй улæфы æмæ мын мæ 
хурсыгъд гом буар æхсызгон хъыдзы кæны. 
Мæ авдæнæй цы гыццыл зæхмæ æрхызтæн, уымæй дарддæр > 
ницыма федтон, цæуæнты нæма ацыдтæн, хæтæнты нæма ахаттæн, 
æмæ мæм афтæ кæсы, цыма йын адæм йæ алæмæты нывтæм кæс- 
гæйæ æрымысыдысты дзæнæты цæхæрадон. Рагъæй тар хъæдмæ 
куы ныххизын, уæд та бынтон диссаджы дунемæ бахауын, æмæ мæ 
зæрдæ уæлмонц æнкъарæнтæй байдзаг вæййы. Афтæ кæсын мæм 
райдайы, цыма мæ алыварс æнæуынгæ цардæгас удгоймæгтæ æрæм- 
бæхстысты æмæ мæ се ’ппæтуынæг цæстытæй хъахъхъæнынц, цыма 
ныртæккæ æнахуыр уавæр сæвзæрын кæндзысты æмæ мын ме ’нæ- 
райы хъысмæт хуыздæр уагыл сараздзысты. Сабырдзинад æмæ су- 
сæг бæллицтæ æнæнцой сыфтæрты удылтайгæ сæр-сæримæ баиу 
вæййынц æмæ мæ аргъауы дунемæ ахæссынц. Хæрзконд æмæ хæр- 
заив æмраст бæлæсты цъуппытæ арвыл æндзæвынц æмæ кæрæ- 
дзийæн фæлмæн хъæлæсæй цыдæртæ дзурынц. Иуæй-иу хатт сæ 
цин бауромын нал бафæразынц, цардбæллон мæргътау сæ базыртæ 
сцæгъдынц æмæ зæрдæбынæй ныххудынц, стæй æваст фæхъус вæй- 
йынц, æмæ сæ хъæлдзæг кæл-кæл мынæг сусу-бусумæ рахизы... 
Арф æрхыты æмæ бæрзонд къуыбыртыл цынæхуызон дыргъ 
æмæ кæрдæджы хал зайы, ахæм нæй. Кæрдо, фæткъуы, æнгуз, 
æхсæр, мугæ, цым, дурвæткъуы, сæнæфсир, хуыскъæл, давон, 
гæнгæлы, цъозза, кæрог, хуырхæг, хъæндæлы. Æмæ дзы цæмæй 
нæ бафсаддзæн адæймаг йæхи! Суанг ма тыртыйы цъæх сыфтæ 
æмæ тæрсы мыггæгтæй дæр аирвæзæн и рæстæгмæ. Æз се ’ппæ- 
тæй дæр мæ мондæгтæ суагътон, æмæ мын мады æхсырау адджын 
сты, фæлæ ныр уыдонмæ не ссыдтæн. Мæ хъуыдытæ иууылдæр 
картофимæ сты. Уалдзæджы йæ рæгъты дæлбазыр дæргъæй-дæргъ- 
мæ æнæхæрд зæххы ныссагътой, æмæ тугыл аскъуыди. Куыствæллад 
дæрзæг къухтæ йæ колхозы къæбицы бафснайдтой, фæлæ ма дзы 
мæ хуызæн мæгуыртæн къæссайы фæтдзæгъдæнтæ аззади, æмæ 
сæ хъуамæ æвæстиатæй нæхимæ ахæссон, науæд Меретимæ нæ 
зымæг æххормагæй арвитдзыстæм. Æз цæуылфæнды дæр разы 
дæн, æрмæст сыдæй мæлыныл — нæ. Ныр æстæм къласы ахуыр 
кæнын, лæджы бындзæфхадыл нымад дæн æмæ хъуамæ мæхи 
д&рын фæразон. Стæй канд мæхи — нæ. Ме ’ккойы ма мæ рын- 
чын фыдыхо дæр и, æмæ мыл уый уæлдай хæс æвæры. Кæуинаг 
уавæры куынæ уаид, уæд мæ куыдзы хъуыды дæр не ’ркæнид. Ме 

Зынгхуыст бæллицтæ 
341 
’намонд хойы мын бæттинаг æррайæн чи лæвæрдта, уый мæнмæ 
дæр хуыздæр зæрдæ нæ дары. Цардæй къæртт куы ’ппарид, уæд 
æм йæ лæггадгæнджытæ мæн топпæхстмæ дæр нæ бауадзиккой. 
Мæлдзыджытау ыл æртыхсиккой, йæ алыварс зиликкой æмæ йын 
авгау æрхауынæй тæрсиккой, ныр та... Æгæр-мæгуыр йæ мадызæ- 
нæг хойы дæр нæ хъæуы. Иу хъарм уæлибæх ын куы сдавид æмæ 
йæ фарсмæ куы абадид, уымæ йæ былыцъæрттæ хæры, фæлæ 
йæм Айсу хæстæг нæ цæуы. Мæнмæ гæсгæ дзы рох дæр ма фæци, 
Мерет æгас у æви мæлгæ акодта, уый. Рынчыны дзыхæй уæззау 
хъæрзтимæ дзæгъæлы не схауы: 
— Ме стырзæрдæ хо цы фæци, цымæ? Куы амæлон, уæд мыл 
адæмы цæстмæ йæ уæрджытæ ныххойдзæни. Фæлтау мæ ныр куы 
бабæрæг кæнид. 
Сыхы устытæй йæм исчи куы ’рбауайы, уæд йæ мидæмæхауд 
зынгхуыст цæстытæ доны разилы æмæ йæ зæрдæйы тыппыртæ 
уадзынмæ фæвæййы. Ахæм тæригъæддаг хиуæттæ æмæ æддагæт- 
тæ æмбулынæй мæнæн иудадзыг мæ хъул сах бады. Скъолайы 
дæр мыл, кæм цы гæвзыкк и, уыдон ныхæсынц, бонджынтæ æмæ 
сæрæнтæ та мæ дæрдты лидзынц... 
Мæ уæнгмарæн хъуыдытæ мæхицæй сурын, тракторы фæдыл 
цæрдæг уайын æмæ гутоны бынæй иугай картæфтæ скъæфын. Гол- 
ладжы къуымы куы амбырд вæййынц æмæ мæ згъорын куы нал 
фæуадзынц, уæд сæ фæсвæд ран æркалын æмæ та фæлмæн сатæг 
мæрыл бæгъæввадæй размæ атындзын. Фырцинæй мæ рыг дæр нæ 
хъыгдары, моторы æнахъинон къæр-къæр дæр. Абондæргъы кæй 
фембырд кодтон, уыдон мын иу хасты фаг сты, фæлæ уæддæр мæ 
зæрдæ æрлæууын нæ комы, цæттæ картæфтæ дзæгъæлæй ныууа- 
дзын мæ цæст нæ уарзы. Ардæм мæ исчи лæгдыхæй куы ратардта- 
ид, уæд сыл мæ къух ауигъин æмæ хъæумæ афардæг уаин, фæлæ 
мæ тугæрхæм къæхтæ дуртыл хойгæйæ мæхи фæндæй ссыдтæн, 
æмæ хъуамæ нæхимæ дзагармæй ацæуон. Уадз æмæ мæнæн дæр 
мæ рæбыны исты уа æмæ адæммæ мауал æнхъæлмæ кæсон. 
Мæ хъуыдытæ мыл цырынгæнæн хосау арт æндзарынц æмæ 
мæ сабыр кæнын нæ уадзынц, мæ цæстытæ кæй уындæй не ’фсæ- 
дынц, уыцы картæфтæ хæлофæй уидзын. Мæ астæу стасын нал 
комы, фæлæ уæддæр мæ хъарутыл нæ ауæрдын. Мæхицæй хуымæ- 
тæджы бузныг дæн. Æмæ куыннæ! Тыхбегара дыл ма уæд, искæ- 
мæй ма тæрс, афтæмæй дæхи разæнгардæй размæ тæр. Бирæ азты 
æххормаг чи уыди æмæ ауæдзы галау кæмæй фæхуым кодтой, уымæн 
кæдæй-уæдæй йæ уæззау æфсондз йæ бæрзæйæ ахаудта æмæ йæхи- 
цæн æхсызгонæй кусы. Æдас цард æмæ сæрибар фæллой. Цы ма уа 
уыдонæй хуыздæр! Ме уæнгты ног тыхтæ кæцæй æвзæры, уый 
æмбаргæ дæр нæ кæнын. Хæрын дæр мæм нæ цæуы, нуазын дæр. 

342 
Цомартаты Иэæтбег 
Æрдзы рæсугъддзинад дæр ныры хуызæн никуы æнкъарын. Æп- 
пынфæстаг, дзаг голладжы ком фидар бабастон, анауылигонд зæх- 
хыл мæхи уæлгоммæ аппæрстон æмæ арвы æнæлаз цæсгоммæ æдзы- 
нæг кæсын. Цы æгæрон дунейы равзæрдтæн, уый мæ дисы æфтауы — 
Хуыцауысконд æй хонынц мæ хистæртæ. Дунесфæлдисæг — 
æнаипп, алцæмæй æххæст, æппæтхъомыс, афтæмæй зæххыл хуы- 
мæтæг адæймагæн иу гыццыл амонд раттын нæ фæразы. Уæвгæ, 
мæхи æнамонд куы рахонин, уæд бынтон раст нæ уаин. Тиминæи- 
мæ иу арвы бын кæй цæрæм, иу уæлдæфæй кæй улæфæм, йемæ 
кæй ахуыр кæнын æмæ йæм рæстæгæй-рæстæгмæ кæи бакæсын, 
æрмæст уымæй дæр амондджын дæн. Йæ мидбылты мæм никуы 
бахуды, фæлмæн ныхас дзы никуы фехъусын, фæлæ мын уæддæр 
йæ фенд æхсызгон вæййы. Куыддæр æй мæ цæсты кæронæй ацах- 
сын, афтæ мæ цæсгом артау ссудзы, æмæ мæ дзыхы ныхас нал 
фæбады. Адæргæй йын салам раттын дæр нал бафæразын. Мæ 
сæрæй йын зына-нæзына акувын æмæ джихнизæй сæйæгау сæц- 
цæйæ баззайын. Мæ зæрды иуварс ацæуын бæргæ вæййы, фæлæ 
мæ къæхтæ мæ коммæ нал фæкæсынц. Цыма сæ исчи зæхмæ хуый- 
гæ бакæны, уыйау дзы атонын нал фæкомынц, æмæ фыртыхстæй 
мæхицæн бынат нал фæарын. Парахат дуне мын айчы хъузгæй 
къуындæгдæр свæййы. Мæ риу мын цыдæр нылхъивы æмæ мæ 
улæфын нал фæуадзы. Цы у уый? Уарзондзинад æви низ? Кæд 
уарзондзинад у, уæд мæ иудадзыг судзгæ цæхæрмæ цы дары? Кæд 
низ у, уæд мæ уæларвмæ афтæ рогæй цæмæ скъæфы? Рæсугъд 
бæллицтæ мæм цæмæ ’взæрын кæны? Ныр дæр мæм йæ диссаджы 
зæрдæисгæ сурæт арвы цъæх айдæнæй Бонвæрнонау æрттивы æмæ 
мын мæ фæллад суры, мæхæдæг дæр кæй не ’мбарын, ахæм цард- 
дæттæг тых мын ме уæнгты уадзы, æмæ мæ буар къахæй сæрмæ 
æхсызгон хъыдзы кæны. 
Мæхиуыл схæцыдтæн, голлаг мæ фæсонтæм систон æмæ гуыбы- 
рæй хъæуы ’рдæм араст дæн. Тиминæйы æндæрг мæ фарсмæ уайы 
æмæ мын мæ голлагыл хæрдмæ хæцы. Æппæт дуне мæ гыццыл зæр- 
дæйы бацыди, мин-мин цырагъы дзы ссыгъта æмæ йæ хурау ныррухс 
кодта. Йæ зæлдаг тынтæй арæзт тæгтыл æрдз æмбисонды фæлмæн 
æнгуылдзтæ æрхасТа, æмæ дзы æрдхæрæны зарæг райгуырди... 
Ныры хуызæн мæ цæрын никуы фæнды. Мæ акомкоммæ цы 
бæрзонд хурсыгъд къуыбыр и, уый сæрыл дымгæдзагъд цатыры 
мæ бонтæ цингæнкæйæ æрвитин, æрмæст — Тиминæимæ. Мæ уд 
æй царды хосæн куы бахъæуид, уæд ын æй нæ бавгъау кæнин, 
уымæн æмæ мын мад дæр уый у, хо дæр, уарзон дæр. Иудадзыг 
уымæн аргъуыц кæнын мæ сæнтты, мæ зæрдæйы тугæй ууыл фыс- 
сын æмдзæвгæтæ, уымæн тæрсын авгау æрхауынæй. Раст ма йын 
мæ судзгæ монцтæй дæр йæ сыгъдæгдзинад хъахъхъæнын. Афтæ 

Зынгхуыст бæллицтæ 
343 
мæм кæсы, цыма иннæ чызджытау хуымæтæг адæймаджы буаргъæ- 
дæй конд нæу, фæлæ уæларвæй æруадзгæ зæд у, æмæ йæ стыр 
хæзнайау мæ риуы дарын, йæ размæ мæ уæрджытыл лæууын æмæ 
йæм æхсæвæй, бонæй Хуыцаумæ кувæгау кувын. Мæхи йæ къæх- 
ты бынмæ кæй æппарын, уый мæ дæлдæр нæ кæны. Дæлдæр нæ, 
фæлæ мæ, кæм дæн, уымæй бæрзонддæр исы, цыма искæмæн исты 
хорздзинад аразын, æмæ мæм райдзаст æнкъарæнтæ гуырын кæны. 
Уæлбылæй уæлмæрдтæм ныккæсыныл архайын, фæлæ мæ къухы 
не ’фты, уымæн æмæ уæззау голлагæй мæ сæр схъил кæнын нæ 
фæразын. Ме уæхсчытæ ма стасын бакомдзысты, уый мæ нал уыр- 
ны. Уæддæр цæуын. Уæддæр мæ хæссинаг зæххыл не ’вæрын. Мæ 
фæллад суадзын мæ фæсонæрхæджы дæр нæй. Афтæ мæм кæсы, 
цыма, куы ’рбадон, уæд фæстæмæ сыстын нал бафæраздзынæн. 
«Æххæст ма дæлæ уырдæм ныххæццæ уон, æххæст ма дæлæ 
уырдæм ныххæццæ уон», — уыцы хъуыды мæ сæры магъзы ныф- 
фидар и æмæ мæ размæ тыхтард кæны. Мæ сæр зæхмæ куыд 
æрхæстæг и, уый æнкъарын, ныртæккæ мыл цыдæр бæллæх кæй 
æрцæудзæн, уый дæр æмбарын, фæлæ уæддæр ме ’гъатыр уар- 
гъæн сæттын нæ комын. Мæ хъарутæ æгæрон кæй не сты, уый мæ 
ферох и, мæхицæй тыхлæг сарæзтон, æмæ мыл æппынфæстаг мæ 
голлаг фæуæлахиз и. Ноджы ма, ме ’намондæн, мæ къах гыццыл 
дуры цыргъ тигъыл æрæвæрдтон, æмæ дудгæ рыст скодта, æнæр- 
хъуыдыйæ йæм февнæлдтон, æмæ мæ картоф йæ разæй ахаста. 
Иуцасдæр гуыбырæй фезгъордтон, стæй фæндаджы бæрæгастæу 
мæ фаздзармыл абырыдтæн. Мæ уæрджыты цъар алæбырди, æмæ 
сæ тугæрхæмттæ рыгæй байдзаг сты. Исдугмæ сæм мæ цæссыгтæ 
ныхъуыргæйæ фæкастæн, стæй тыхтæ-амæлттæй рабадтæн. Æнæн- 
хъæлæджы мæ хъуырмæ цыдæр къуыбылой стылди, схуыфыдтæн 
æмæ — туджы ’ртах. Цæстыфæныкъуылдмæ Тиминæйы сурæт мæ 
разæй æрбайсæфти. Рæсугъд æнкъарæнтæн мæ зæрдæйы сæ фæд 
дæр нал аззади. Сæ бынат сын бацахста тас. 
«Байсæфтæн! Тарниз мæм ис, æвæццæгæн!» — февзæрди мæ 
сæры, æмæ адæргæй мæ къæхтыл алæууыдтæн. Цыфæнды низæй 
амæлыныл дæр разы дæн, æрмæст рæуджыты низæй — нæ! Утæх- 
сæн дзы кæй кæндзынæн, уый — иу бæллæх, адæм мыл кæй æлгъ 
кæндзысты, уый та — дыккаг бæллæх. Æмæ ма адæмы цæстæнга- 
сыл ахуыр дæн, сæ уазал зæрдæты ахаст сын истыхуызы бабыхс- 
дзынæн, фæлæ мæм Тиминæ былысчъилæй куы ракæса, уæд мæ 
зæрдæйы уидæгтæ атондзысты. Ау, ме сфæлдисæджы ахæм æбу- 
алгъ хъуыддаг саразын куыд бафæнддзæн? Бирæ хъизæмæрттæ 
мын куы бавзарын кодта. Ме сфæлдисæг, ме сфæлдисæг... Адæй- 
маг йæ фыртыхстæй цынæ зæгъдзæн. Æнусæй-æнусмæ адæмæн 
фыдызнæгтау кæрæдзи чи цæгъдын кæны, тугдзых сырдтæн мæ- 

344 
Цомартаты Изæтбег 
гуыр, æнæбон фосы хæрын чи уадзы, зæххыл фыдбылызтæ чи нæ 
сафы, уымæн иу ницæйагыл тарниз бафтауынæн цы хъæуы? Уæл- 
дайдæр ын фадат куы фæуа, уæд. Хисты, куывды æмæ чын- 
дзæхсæвы къæбæртæ цал æмæ цал хатты бахордтон рынчынты 
фæстæ. Куыддæр-иу лæгтæ сæ бынæттæй сыстадысты, афтæ-иу 
хъæлæбагæнгæ фынгыл нæхи ныццавтам æмæ сын-иу сæ уæлдæйт- 
тæм зыд лæбурдтытæ кæнын райдыдтам. Иу хатт дæр нын хис- 
тæртæй нæ ных ничи бакъуырдта. Къуыргæ нæ, фæлæ ма нæ-иу 
сæхæдæг амидин кæнынмæ дæр фесты: 
— Рауайут, мæ хуртæ, рауайут, уæхи истæмæйты афсадут. 
Исчи нæ йæхи куы атигъ кодтаид, уæд æй æнæрвæссон ра- 
хуыдтаиккой æмæ йæм зулцæстæй ракастаиккой. Мæ зæрдæ сыл нæ 
худы, мæсты дæр сæм нæ дæн: сæ зонд æмæ се ’гъдау цас амыд- 
той, уыйас архайдтой, стæй махæн нæ туг, не стæг нæ уыдысты 
æмæ нын не ’нæниздзинадыл нæ тыхстысты, фæлæ хионтæ та? 
«Хæст ардæм куы схæццæ и, уæд не ’ппæт дæр иу ныккæнды 
цардыстæм. Мæ сæрыхицау ма дæ йæ хуыссæнæй дыууæ къуы- 
рийы ауызта, стæй туг сомдта æмæ амарди», — мæ хъустыл уа- 
йынц Мереты аудæн ныхæстæ. Айфыццаг мын сæ йæ лæджы къам 
сæрфгæйæ загъта. Уымæй мын æрмæст йæ уарзондзинад не ’вды- 
ста, фæлæ ма йæ фæндыди, цæмæй дзы æз дæр разы уон æмæ 
йын йæ хорздзинад мæ зæрдыл дарон. Ахæм рынчынæй мæрдтæм 
дæр куыд нæ хъуамæ уон бузныг, фæлæ мæ дисы æфтауынц мæ 
бинонтæ. Тарнизæй йæ рæуджытæ кæмæн бамбыдысты æмæ ног- 
гуырд сабийæн бомбæйæ тæссагдæр чи у, уый цур дæ сывæллоны 
авдæн куыд хъуамæ сæвæрай? Æниу, уыдоны кой цы кæнын? 
Мæхæдæг хуыздæр дæн? Баба тарнизæй сæйы, уый зыдтон, каст- 
рункæйы былæй æхсыр куыд нызта, уый мæхи цæстæй уыдтон, 
уæддæр-иу дзы сусæгæй анызтон. Мæ афтид ахсæны рыст-иу рæ- 
стæгмæ фæсабыр и, фæлæ уыйхыгъд ныр хъуамæ ме ’нæуынон 
низæй удхар кæнон. Цæй, кæд мыл нæ бахæцид. Уæдæ мæнæ 
ацы туджы æртах циу? Дохтыр мын мæ рæуджытæм куы байхъу- 
сы, уæд куы ницы фæзæгъы. Æмæ ма цы дзура? Йæ бон мын 
ницы бауыдзæн, уый зоны æмæ йæ дзыхыл хæцы. Мæ зæрдæ ма 
мын цы риссын кæна? 
Уæлмæрдтæй мæм æгомыг дур-цыртытæ зынынц, стæй сау бын- 
дзытæ сæ мæлæты размæ бынтондæр сызнæт сты æмæ мын æнахъи- 
нон дыв-дывæй мæ тасæфтауæг хъуыдытæ ноджы уæззаудæр кæнынц. 
«Тарнизæй дæ нана ингæнмæ бацыди, дæ фыд дзы абон-рай- 
сом кæны, сыхаг хъæуы дын цы фыдыхо цæры, уый дзы йæ хуыс- 
сæ’ны батади. Цæмæн дзы хъуамæ аирвæзай ды — сæ байзæддаг, 
стонг æмæ æргъæвстæй уынджы къæйыл чи схъомыл и, уыцы 
сидзæр къæбыла?» — мæстæй мæ мары мæ мидхъæлæс. Афтæ 

Зынгхуыст бæллицтæ 
345 
мæм кæсы, цыма мын Тиминæйæ æппындæр ницы пайда и, цыма 
мæлæт мæ цуры лæууы æмæ мын мæ удмæ æнхъæлмæ кæсы. Мæ- 
лын та мæ нæ фæнды. Раздæр мæ фæндыди, ныр мæ нал фæнды. 
Ныр мæ фæнды хуры рухсыл цин кæнын, уарзын æмæ уарзон 
уæвын. Уыцы æппæтхъомыс царддæттæг æнкъарæн мын мæ зæр- 
дæйы уидæгтæм æнахуыр тыхæй æвналы æмæ уæлахиз кæны ме 
’ппæт сагъæстыл дæр. Кæронмæ мæ нæ уырны, афтæ æрыгонæй 
амæлдзынæн, уый. Æгæр бирæ бæллицтæ мæм ис, æгæр бирæ. 
Уыдонæн фæсыкк уæвæн ницыхуызы и. Хъуамæ сæ зынг æрдæг- 
сыгъдæй ма бахуысса. Ау, ацы диссаджы парахат дунейы мæ къу- 
хы хорзæй саразын ницы бафтдзæн? Нæ, ууыл æз никуы сразы 
уыдзынæн. Цалынмæ æгас уон, уæдмæ тох кæндзынæн мæ цар- 
дæй исты пайда æрхæссыныл, æмæ мæ ничи бахъыгдардзæн! 
«Низ æвзæр у, чи дзы тæрсы, уый та — дыууæ æвзæры!» — 
фидарæй загътон мæхицæн æмæ картофы голлаг хъæрзгæ-нæт- 
гæйæ ме ’ккоймæ систон. 
* * * 
Куыствæллад адæм та сæ бирæ фыдæбæттæ æмæ тыхтонаты 
фæстæ сæ мæгуыр лыстæнты ныффæлдæхтысты. Бæстæ басабыр, 
ныхъхъус. Хъæу йæ тарф фынæйы бацыд. Дуне цыма мæлгæ акод- 
та, уыйау фегуыппæг и. Суанг ма дзæгъæлдзуаг куыйты рæйын 
дæр талынджы бамыр и. Рæстæг йæ цæуынæй банцади, æмæ мæ 
æбæрæг уавæр йæ уазал хъæбысы æрбатыхта. Æдзæмæй бадын 
тыргъы кæрон æмæ скæсæнырдæм æдзынæг кæсын. Цæмæ? Цы 
ссарынмæ дзы хъавын? Ницы. Уæдæ ам иунæгæй цы джиуын? 
Мæ зæрдæ сабыр кæнын цæуыннæ комы? Цы йæ хъæуы мæнæй? 
Мæ риуы къултыл йæхи тарст цъиуау цы хойы? Ау, ме ’мгæрттæ 
дæр ныртæккæ ахæм уавæры сты? Æндæр мæт сæ нæй. Уæдæ 
мæнæн мæ зæрдæ цæмæй конд у? Цæрын мæ цæуыннæ уадзы? 
Алы æхсæв мын мæ хуыссæг цæмæ лидзын кæны? Мæ иннæ хъи- 
зæмæрттæ мын æгъгъæд не сты, ай та ма мын циу? Адæмæн уар- 
зондзинад цæрыны фæрæз у, мæнæн та — утæхсæны хос. Уæвгæ 
мын кæй аххос у? Мæхи. Лæджы хуызæн лæг цыфæнды кары 
дæр хъуамæ йæ рохтыл хæцын фæраза, æз та нырма мæхи дæр 
дзæбæх нæма æрæмбæрстон, афтæмæй чызгыл зæрдæхъæрмттæ 
кæнын. Уымæн, чи зоны, уарзын йæ фæсонæрхæджы дæр нæма 
и, æз та йæм уарзты цæхæры ссудзынмæ æнхъæлмæ кæсын. Мæ- 
хиуыл мæ бон куы цæуид, уæд æнцад-æнцойæ мæ хъарм хуыссæ- 
ны схуыссин, фæлæ мæм уыйбæрц хъару нæй. Мæ хъуыдытæ 
æмæ ме ’нкъарæнтæ иууылдæр мæ мæйдзæсгом уарзонимæ сты. 
Йæ рухс сурæт уысмы бæрц дæр мæ цæстытæй нæ хицæн кæны, 

346 
Цомартаты Изæтбег 
мæ зæрдæйы мын арт æндзары æмæ цы у, уымæй авд хатты рæ- 
сугъддæрæй мæ фæлгæнæны æрттивы. Кæд мæ удхарæй мары, 
уæддæр дзы фервæзынмæ нæ тырнын, уымæн æмæ мын ууыл сагъæс 
кæнын дæр удæнцой у. Ныртæккæ арвы дуар гомæй куы фенин, 
уæд мæ дзыхæй схауид æрмæстдæр æртæ дзырды: «Тиминæ мæ 
бауарзæд». Æндæр ницы хорзæх ракурин ме сфæлдисæгæй. Иугæр 
мæ ацы дунемæ рауагъта, уæд мын иу хорзы уæддæр бацæуæд, 
мæ удлæууæны зæрдæ мын æрфæлмæн кæнæд æмæ йæ мæнырдæм 
раздахæд. Диссаг у, æвæдза, сонт лæппуйы зæрдæ. Мæ сæдæ æм- 
пъузæны иу æндахыл хæцынц, мæ сабибонты чъизитæ мын æх- 
сын дæр нæ комынц, афтæмæй мæ уæларвæй æруадзгæ сыгъдæг 
уарзондзинад хъæуы. Ме ’рбадæнтæ — фæнычы, мæ сæр та — 
хохы цъуппыл. Нæ кæлддзаг хæдзары æдæрсгæйæ æрæхснырсын 
нæ уæндын, фæйнæрдæм гæбазгай куы фæтæха, уымæй тæрс- 
гæйæ. Нæ ныллæг каубыд скъæт дæр зæронд хæррæгъау йæхиуыл 
тыххæй хæцы. Нарæг фæйнæджытæй конд хордон иуырдæм ныкъ- 
къул и æмæ абон нæ, райсом йæ фарсыл æрхуысдзæни. Уæвгæ 
нæ хъæугæ дæр цæмæ кæны? Йæ хуылфы цалдæр афтид голла- 
джы и, æндæр ницы. Мыстытæ йæм хæстæг дæр нæ цæуынц. Кæрт — 
æнæзылд, æгæр-мæгуыр, кауæй æхгæд дæр нæу. Кæрт нæ, фæлæ — 
æхсæны хуым, дурæппарæн, цыма дзы цæрæг дæр нæй. Æмæ ма 
мæн дæр куы уаид! Чи дзы дæн æз? Ничи. Рæстæгмæйы уазæг, 
цумайы лæдзæг. Мæ фыдыхойæн йæ зондахаст æмæ йæ зæрдæйы 
уаг зын бамбарæн не сты, уæлдайдæр, адæмы цæстытæм кæсын 
чи сахуыр и, ахæм сидзæрæн. Абон æй хъæуын, æмæ мын лæгъ. - 
стæйаг у, райсом йæ цот куы æрбамбырд уой, уæд æй йе стæгни- 
зау хъыгдарын райдайдзынæн, æмæ мыл йæ къахæй ахæцдзæн. 
Мæ уавæр бæллиццаг нæу, фæлæ уæддæр мæ зæрдæ сæттын нæ 
комы, змæлы, тæлфы æмæ тырны, цы нæ йын фаг кæны, уымæ — 
алæмæты рæсугъд уарзондзинадæй йæ дойны суадзынмæ. 
Скæсæнырдыгæй мæм мынæг рухсы тæппытæ фæзынди, стæй 
сырх-сырхид егъау мæй сатæгсау къуыбыры чъылдымæй сындæг- 
гай схъуызыди æмæ мæ дисы бафтыдта йæ сусæгдзинадæй. Афтæ 
мæм кæсы, цыма хуымæтæг зæххау дуртæ æмæ сыджытæй конд 
нæу, фæлæ уæларвон æппæтуынæг удгоймаг у, цыма алцыдæр зоны 
æмæ алцыдæр æнкъары, фæлæ сæ зæгъын нæ фæразы. Тарбын- 
цъæх арвы æгæрон тыгъдадмæ куыд уæлдæр хизы, афтæ йæ бæз- 
джын æрфгуыты æлхынцъ хæлы, æмæ йæ тымбыл аив цæсгом рух- 
сæй-рухсдæр кæны, йæ мидбылты мæм худы æмæ мын мæ зæр- 
дæйы ныфсы æндæхтæ уафы.Æрдзы фæзындтытæй мæм мæйы ска- 
ст^æй рæсугъддæр ницы кæсы. Цыфæнды зын уавæры дæр мын ме 
’рхæндæг равгмæ йæ фæлмæн тынтæй лирикон ахорæнтæ бахæс- 
сы, æмæ мæм цæрын æрцæуы, æрфæнды мæ æмбисонды зарджытæ 

Зынгхуыст бæллицтæ 
347 
кæнын, Ацæмæзау нæртон уадындзæй цæгъдын. Хорз æмбалау йемæ 
дзæвгар рæстæг фæныхас кæнын, йæ цуры мæ зæрдæйы тыппыртæ 
суадзын æмæ мын иучысыл фенцон вæййы. Мæхиуыл куы нал феу- 
уæндын, уæд та мæ уæлдай тынгдæр бахъæуы йæ сæр. Де ’мбæхст 
хъуыдытæ æмæ æнкъарæнтæ дæ рæузонд æмбæлттæй искæмæн куы 
раргом кæнай, уæд дæ нæ бамбардзæн. Худгæ ма дыл цы бакæна, 
æндæр дын зæрдæвæрæн ныхас нæ зæгъдзæн. Цæмæй дын фен- 
цондæр уа, уый тыххæй дæ фарсмæ не ’рбалæудзæн. Нæ, фæлтау 
мæ зæгъинæгтæ зæрдæйæ зæрдæмæ мæйæн дзурдзынæн: 
«Тиминæйы куыд бирæ уарзын, уый зоныс? Мæхицæй фыл- 
дæр. Дун-дунетыл мын уымæй адджындæр адæймаг нæй. Тæху- 
ды, æмæ æдзухдæр мемæ куы уаид! Дойныйæ мæлæг бæлццон 
судзгæ змисыл цæугæйæ сатæг дон баназынмæ афтæ тынг нæ бæл- 
лы, æз Тиминæйы фенынмæ куыд бæллын. Ныртæккæ йæ цуры 
куы фестин, уæд æй фырцинæй аныхъуырин. Ды мæнæй амонд- 
джындæр дæ, уымæн æмæ дæ бон у рудзынгæй йæ хуыссæнмæ 
дзагцæстæй кæсын. Хæрзаг дзæбæх дзы фидауы. Курын дæ, æмæ 
йæм ме ’хсидгæ æнкъарæнтæ фæхæсс. Дæ зæлдаг фæлмæн тын- 
тæй йыл баузæл æмæ йын мæ уарзондзинад йæ зæрдæйы бауадз. 
Æцæг æй ма райхъал кæ. Хъусыс, ма йæ райхъал кæ. Уадз æмæ 
йæ дзæнхъа сынтæджы æнæмæтæй хуысса. Цалынмæ йæ дæ цæст 
уына, цалынмæ йæм дæ сызгъæрин къухтæ хæццæ кæной, уæдмæ 
йæ рæвдау мæ номæй. Кæд æм йæ фыны мæ рыст зæрдæйы катай 
хуыздæр бахъарид, æмæ мæм йе ’ргом æнцондæрæй раздахид. 
Адæймагæн фыны йе ’нкъарæнтæ тыхджындæр куы вæййынц, йæ 
зæрдæ та — фæлмæндæр. Мæ уды хъарм ын ахæсс æмæ йын æй 
йæ риумæ баулæф. Мæ цард мын айс æмæ йын дзы йæ цард 
фæдæргъвæтиндæр кæн. Æз æй зæххы бын дæр уарздзынæн æмæ 
разы уыдзынæн мæ хъысмæтæй, æцæг мын мæ курдиат сæххæст 
кæн. Ды мын куынæ баххуыс кæнай, уæд — ничи. Æз дыл Хуыца- 
уæй тынгдæр æууæндын, æмæ мæ хæрзгæнæг фæу. Тæхуды, ныр 
дæуæй фест æмæ йын йæ зæды цæсгоммæ кæсынæй бафсæд!». 
Æвиппайды мæм кæркдонæй мæстæймарæгау нæ хылгæнаг 
уасæджы фидар базырты тъæпп-тъæпп райхъуысти, стæй фæдис- 
гæнæгау йæ тых- йæ бонæй ныйилæлæй кодта. Мæ бынатæй фес- 
хъиудтон, ме’муд æрцыдтæн æмæ мæ рæсугъд сæнтты бæрзæндæй 
æгъатыр æцæгдзинадмæ æрхызтæн. Хъæуы уасджытæ цыма дар- 
дæй тæссаг хабар æрбахастой æмæ йæ сæ хицæуттæн æвæстиатæй 
хъусын кæнынц, уыйау тыхстхуызæй бæстæ сæ сæрыл систой æмæ 
алыхуызон зæлланггæнаг хъæлæстæй кæрæдзи амидин кæнынц. 
Фыстæ райхъал сты, æмæ сæ гыбар-гыбур ссыди. Нæ бурбын-фæ- 
лурс хъуг скъæты цурæй зæронд фæллад усау хъæрзгæ сыстади 
æмæ йæхи айвæзта. Уасджытæ æдзухдæр уыцы иу рæстæг куыд 

348 
Цомартаты Изæтбег 
райхъал вæййынц æмæ хъæр кæнын куыд райдайынц, уый диссаг 
у. Нæ размæ дæр уыдис афтæ, нæ фæстæ дæр уыдзæн афтæ. Нæ 
фæстæ... Цы хуымæтæг æмæ æвирхъау дзырдтæ сты, æвæдза. Се 
’цæг хъуыды мæм нырма ныр бахъардта. Æвæццæгæн, тутайы 
фæстаг сыфтæр мæ къæхты бынмæ фæлдæхтытæгæнгæ уæнгмар- 
дæй кæй æрхаудта, уый тыххæй. Рæхджы йæ уадтымыгъ æнæр- 
вæссонхуызæй æхситгæнгæ фелвасдзæн, искуыдæм æй ахæсдзæн, 
æмæ йæ кой-йæ хъæр дæр никæцæйуал райхъуысдзæн. Йæ кой, 
йæ хъæр... Ау, æз дæр мæнæ ацы æруад, ницæйаг сыфтæрау фе- 
сæфдзынæн? Æнæбæрæгæй? Æнæ фæд ныууадзгæйæ? Мæ сыгъ- 
дæг уарзондзинад дæр афтæ бамынæг уыдзæн? Нæ, нæ! Уымæн 
уæвæн нæй! Дун-дунетыл цыфæнды куы фесæфа, уæддæр уарзон- 
дзинад нæ фесæфдзæн, уымæн æмæ адæймагæн æнæ уарзгæйæ цæ- 
рæн нæй, уымæн æмæ цард æнæ уарзгæйæ хус цъайæ уæлдай нæу. 
Тиминæ, кæд дæ бон у, уæд мыл баууæнд, цыфæнды зындзи- 
нæдтæ куы ’взарон, уæддæр мæ уарзондзинад æнæвнæлдæй баз- 
зайдзæн æмæ стъалыйау мæ зæрдæйы судздзæн. Æнæ дæу иу ми- 
нут дæр цæрын нæ фæразын. Ард дын хæрын, мæнæй дæ фыл- 
дæр никуы ничи бауарздзæн, æмæ дæ зæрдæ макæмæн ратт. Хъу- 
сыс, иу адæймагæн дæр æй ма ратт. Æз дæ цæргæбонты мæ уæл- 
ныхты хæсдзынæн, мæ фæстаг улæфты онг дæ цæрайæ цæрдзы- 
нæн, æрмæст мæм де ’ргом раздах. Мæ зæды хай... Дæ уарзондзи- 
над мæ куыд хъæуы, уый зоныс? Доны бын адæймаджы уæлдæф 
куыд æхсызгон фæхъæуы, афтæ. Ехх!.. 
Æнахуыр диссаг. Тиминæ кæрты дуарæй йæ сæр æрбадардта. 
Йæ цæсгомæй мæйтæ æмæ хуртæ кæсынц. Йæ мидбылты мæм 
худы æмæ мæ кæдæмдæр хоны. Тыргъæй зæхмæ æрхызтæн æмæ 
йæ фæдыл араст дæн. Авджы хуызæн лæгъз фæндагыл уæлвæзмæ 
фæцæуын. Хъæдмæ куыд хæстæгдæр кæнын, афтæ йæ тар фæлмы 
мæ уарзоны сурæт сабыргай тайы æмæ мыл тас æфтауы. 
Фисынмæдзæуджытæ — авд æрттиваг стъалыйы — арвы риуыл 
фарстон нысанау хъæды сæрмæ слæууыдысты æмæ мæ фæрсынц: 
«Кæдæм цæуыс?» 
«Тиминæйы агурæг». 
«Аздæх фæстæмæ. Уый дæ хъысмæт нæу æмæ дæ былæйха- 
уæнмæ сайы. Стон æй дæ зæрдæйæ». 
«Мæ бон нæу». 
«Уыцыхъару дæхимæ ссар, науæд фесæфдзынæ». 
Хъæды рагъæй мæм хъуысы стонг бирæгъы ниуын. Мигътæ 
ма^йы цæсгом бамбæрзтой, æмæ мыл дуне баталынг и. Æдзæмæй 
лæууын мæ мидбынаты æмæ мæ удлæууæны рухс сурæт талын- 
джы агурын. 

Зынгхуыст бæллицтæ 
349 
* * * 
Кæд мæ разы чиныг фæлдæхтæй лæууы, æмæ йын йæ фысты- 
тæм æдзынæг кæсын, уæддæр сæ нæ уынын. Лыстæг дамгъæтæ 
бурбын сыфыл зына-нæзына бæрæг дарынц, фæлæ цы сты æмæ 
цæмæн хъæуынц, уый мæ сæр нæ ахсы. Тиминæ та мæм зæды 
хуызы æрбацыди, æмæ мæ бынаты бандзыг дæн. Йæ фæлмæн 
цæнгтæ мæ гом хъуырыл тыхсынц, æмæ мæ буарыл æхсызгон 
уылæн æнхъæвзы. Иæ рæсугъд цæсгоммæ йын цас фылдæр кæ- 
сын, уыйас æм тынгæй-тынгæй тырнын æмæ йын мæхинымæр 
рæвдауæн ныхæстæ кæнын. 
— Ардыгæй уалдзæгмæ царв нæ цæсты кæронæй дæр нæ фен- 
дзыстæм, æмæ йæм нырма дзæвгар рæстæг и, — пецы фæскъуы- 
мæй зæронд галуæрдонау йæ хъыс-хъыс цæуы мæ рынчын фыды- 
хойæн æмæ мын мæ хъуыдытæ йæхимæ здахы: «Йæ зæрды та цы 
’рæфтыди, цымæ? Кæдæм та мæ æрвиты?» 
— Мæ ходыгъд дæр нал æмæ нал зыны, цыма нæ æвзаргæ 
кæны. Æнхъæлмæ йæм кæсæм, уый зоны, уæддæр гобийау хъу- 
сæй лæууы. Кæд рынчын фæци, мыййаг? Уыйбæрц куы никуы 
бафæстиат и, уæд ыл ацы хатт цы’рцыди? 
«Налцыкмæ куы ацæуин, уый йæ фæнды, æвæццæгæн. Æмæ 
уæд мæ уроктæ та? Стæй нæ рæбыны иу капекк дæр куынæ и». 
— Æхсынæнты зети нæ куы уаид, уæд сойыфыхтæ скæнин, 
æмæ сæ адджынæн бахæриккам, — йæ хъуыды фæирддæр кодта 
Мерет, æмæ йыл мæхимидæг бахудтæн. 
«Уырдыгæй райдыдтаис, æндæр абондæргъы дæрдтыл цы зи- 
лыс: «Хус къæбæр», «заинаг хъуг», «царв»? 
— Сыхæгтæй æрбадавон? — фæрсын æй амидингæнæгау, — 
фæлæ йын йæ дзуапп рагацау зонын, суанг ма йын йæ хъæлæсы 
мыртæ дæр хъусын æмæ мæ бынатæй змæлгæ дæр нæ кæнын. 
— Мæ цæсгом сæ иумæ дæр нал хъæцы, стæй курæггаг сойы 
цъыртт тебæ сахорыны фаг дæр нæу, йæ ныхас та — къусы дзаг. 
Фæлтау дæхицæн куы сзын кæнис æмæ Косермæ куы ныууаис. 
Зетиимæ дын халва дæр раттид, æмæ та дзы нæхи бафсадиккам. 
Мæ фыдыхо «куы ныууаис» ахæм хъæлæсы уагæй дзуры, цыма 
нæ хъæуæй Налцыкмæ иу километр йеддæмæ нæй. Йæ курдиат 
мæ зæрдæмæ кæй нæ цæуы, уый æмбары æмæ мын былдауæн 
ныхæстæ кæны: 
— Де уæлæ кæй ницы и, уый куы фена, уæд дын, чи зоны, 
исты дзаума дæр алхæна. 
«Цы дзурыс, ууыл дæхæдæг куынæ æууæндыс, уæд ыл мæн 
куыд æууæндын кæныс, æви мын бынтон æдылы æнхъæл дæ?» — 
былысчъилæй йæ фæрсын мæхинымæр. Комкоммæ дæр æй ба- 
фæрсин, фæлæ мæм йæ фæдæмбæхсæн ныхæстæм хъусын нæ цæуы. 

350 
Цомартаты Изæтбег 
— Уроктæ куы фæцух кæнон, уæд фæсте баззайдзынæн, — дзу- 
рын æм сагъæсгæнæгау, фæлæ мын уый мæ уавæр ницæмæ дары. 
— Ды зондджын лæппу дæ, уымæй дын тас нæу. 
— Стæй мæм фæндаггаг дæр нæй. Куыд зонын, афтæмæй ды 
дæр тынг хъæздыг нæ дæ. 
— Дæ мадмæ ныууайын дæ нæ фæнды? Балæгъстæ йын кæн, 
æмæ дын кæд исты капеччытæ авæрид. 
«Мæ мад, мæ мад... Дæ ном дын куы фехъусын, уæд мæ зæр- 
дæ йæхи къултыл ныххойы. Мæ фыдæвзарæнтæ мыл ногæй æр- 
тæфсынц, æмæ мæм цæрын нал фæцæуы. Дæуæй мæ курын куыд 
ницы фæнды, уый мæ фыдыхо куы зонид, уæд мæ афтæ æнцонæй 
не ’рвитид. Зæххыл, æвæццæгæн, лæгъстæйаг адæймагæй мæгуыр- 
дæр нæй. «Нагъ» зæгъын ын нæ бафæраздзынæн, уый зоны æмæ 
мыл уæззау уаргъ æвæры. 
— Дæумæ куы ницы и, уæд уымæ кæцæй хъуамæ æрцæуа? — 
фæсусхъæлæсæй архайын фæстаг фæлварæнтæ кæныныл, фæлæ 
Меретæн йæ фæнд конд у, æмæ къæрттæй цъула не ’ппары: 
— Мæнимæ йæ цы барыс? Уымæн цардбарæг лæг и, æз та 
æдзæрæг-æмæлæг сидзæргæс дæн. 
Гыццийæн ма, чи зоны, йæхимæ бацæуин, фæлæ мæ йæ лæ- 
джы уынын æппындæр нæ фæнды æмæ тыхсын. 
— Цу, мæ къона, цу, ма зивæг кæ, — фæлмæн хъæлæсæй мæ 
разæнгард кæны мæ фыдыхо. 
Налцыкмæ куыд æгъдауæй ныххæццæ уыдзынæн, уый нæ зо- 
нын, фæлæ мын æнæмæнг цæугæ кæй у, уый æмбарын æмæ фæсти- 
æттæгæнгæ мæхи цæттæ кæнын. Уæвгæ мæ цы цæттæ кæнын хъæуы? 
Мæ уарзон хъайтары загъдау: «Мæ боны дарæс, ме ’хсæвхуыссæн — 
иу». Хæрзаг зын ын уыди кæвдæсарды къæлæт хæссын. Æз кæвдæ- 
сард дæр куынæ дæн æмæ сагъæстæй мæ сæр схъил кæнын куынæ 
фæразын. Нæ хъæуы мæ фыдыфыдæн йæ фыдыфыд Гæрайæ хъæз- 
дыгдæр нæ уыди. Йæ зæххытæ æмæ йæ фосы дзугтыл цæст не ’ххæс- 
сыди. Мæ фыдыфыдмæ дæр ма дзы цыдæр муртæ æрхæццæ и, фæлæ 
йын сæ ног цардаразджытæ дымгæмæ сдардтой, æмæ дын мæнæ 
Меретимæ нæ уавæр — фырмæгуырæй нæ хъиутæ хæрæм. Ирæй 
Кæсæгмæ æхсынæнты зетимæ цу. Кæйонг ма хъуамæ æрхауа адæй- 
маг? Мæрдты исты куы уаид, уæд нæ бонджын фыдæл, нæ разагъды 
Гæра йæ ингæны къултæ фæйнæрдæм атонид. 
Уыцы хъуыдытæй ницы пайда и, зæрдæ ма сæ цы фæрисса, 
æндæр. Адæймаджы сыгъдæг ном чъизигæнæг уаты къуымтыл мæ 
цæст æнкъардæй ахастон æмæ къæсæрæй тыргъмæ æвæндонæй 
ахызтæн. Мæ къæхтыл мæ зæрдæ дарын, фæлæ мæ кæйонг ахæс- 
дзысты, Хуыцау — йæ зонæг. Æниу мын фыццаг хатт у? Хæрз- 
гыццылæй-иу къуыбырты ’хсæнты мæ мадмæ куы балæууыдтæн, 

Зынгхуыст бæллицтæ 
351 
уæд мын ныр цы уыдзæн? Ницы. Уæдæ уæд — размæ! Цыбыр 
рæстæгмæ хъæуæй агæпп ластон æмæ мæ ных ныгуылæнырдæм 
сарæзтон. Æрæгвæззæджы æрдзы нывтæй мæ зæрдæ нæ райы, 
фæлæ сæ ницæмæ дарын, стæй мæ ныртæккæ уыдонмæ æвдæлгæ 
дæр нæ кæны. Кæд мæ алыварс карст нартхоры хуымтæм кæсын, 
уæддæр сæ нæ уынын. Мæ цæстытыл уайынц мæ мад æмæ йæ 
фыдзонд лæджы цæсгæмттæ, æмæ сæм куыд хæстæгдæр кæнын, 
афтæ тынгæй-тынгдæр тыхсын. Ехх, ныр дæ цæуын макуыдæм 
хъæуæд! Зæд фест, зæххы къорийыл æрзил æмæ йын йæ хæрам- 
дзинад фесаф! Адæмы сæ тухитæй фервæзын кæн. Сæ сæрты сын 
хорз зонд бауадз, сæ зæрдæты сын рæсугъд æнкъарæнтæ нывæр, 
æмæ зæххон дзæнæты ад бамбарой. Мæ иувæрсты сау халон æр- 
батæхы æмæ мын цыма мæ хъуыдытыл худы, уыйау йæ æнад 
хъæлæсæй хъуахъ-хъуахъ кæны. Трактор анауыли фæлдахы, йæ 
моторы æнахъинон къæр-къæр мæ хъусты зæлы æмæ мæ ме ’нæ- 
бындур сæнттæй æгъатыр æцæгдзинадмæ здахы. Уæларвæй мæм 
хур кæсы, фæлæ мæ не ’ндавы. Рæстæгæй-рæстæгмæ мæхи размæ 
аппарын, иуцасдæр фезгъорын æмæ схид вæййын, стæй та мыл 
ихæнриз бахæцы, æмæ мæ ногæй сæппуадæй уайын бахъæуы. 
Мæнæ кæддæр-никæд — дæргъæй-дæргъмæ асфальт. Алыхуы- 
зон машинæтæ йыл тыннывæндæгау дыууæрдæм кæнынц. Рог ма- 
шинæ мæ иувæрсты куы асыффытт ласы, уæд йæ фæдыл кæсгæйæ 
баззайын. Ахæм диссæгтæ кæмæ и, уыдон хæрзаг хъæздыг сты. 
Æз та мæ къахыл кæд слæудзынæн, цымæ? Асфальтмæ бахызтæн 
æмæ мæ хъуыдытæй лидзын. Шофыры фарсмæ æрыгон чызджы 
куы ауынын, уæд Тиминæ мæ зæрдыл æроалæууы æмæ фырхæ- 
лæгæй мæ комыкъултæ сриссынц. Ницы кæны. Цард доныкъусæй 
уæлдай нæу, кæцырдæм фæкъул уыдзæн, уый Хуыцау йæхæдæг 
дæр нæ зоны. Кæд искуы мæнырдæм дæр фæкъул уаид. Радж 
Капуры хуызæн номдзыд артист куы суон, уæд мыл адæм сæ цæст 
æрæвæрдзысты, æмæ мæм алцыдæр уыдзæн. Тиминæ дæр мæ ба- 
уарздзæн, машинæ дæр балхæндзынæн. Уыдон — хорз, фæлæ 
уæртæ хъæумæ базилæны цур фæндаджы был чи бады? Гыцци ма 
уæд. Кæд мæ мæ цæстытæ нæ сайынц, уæд уый у. Æмæ уым цы 
ми кæны? Мæ-гъа. Цы тынг мæгуырхуыз у. Куы сдынджыр уон, 
уæд горæты хæдзар балхæндзынæн æмæ йæ мæхимæ акæндзы- 
нæн. Йæ разы цытæ и, Хуыцауы хатырæй? Цыхт, булчъытæ, 
æхсырысæртæ, хъæдындзтæ. Ныллæг бандоныл сæ уæлхъус бады 
æмæ мæнырдæм тыхстхуызæй кæсы. Йæ цæсгом — мæллæг, æн- 
цъылдтæ. Йæ цъæх цæстытæ мидæмæ бахаудтой æмæ сæ зынг 
ахуыссыди. Зæронд хуыздзыд кæлмæрзæн — йæ ныхыл дæлоз баст. 
Мæ уынд ын æхсызгон у æви хъыг, уый зын равзарæн у йæ 
цæстæнгасæй. Йæ хус æрчъиаджы æнгæс цæсгомыл иу нуар дæр 

352 
Цомартаты Изæтбег 
не змæлы, йе ’нæдæндаг дзыхæй иу ныхас дæр нæ хауы, нæдæр 
«æгас цу», нæдæр «кæцæй фæдæ?», нæдæр «куыд дæ?» Диссаджы 
мад мын и, æвæдза. Æвæццæгæн, зæххыл ахæм мад никæмæн и. 
Ницы дзуры, æмæ дзы домгæ дæр ницы кæнын, æрмæстдæр мын 
мæ саламæн йæ сæры фæтылдæй дзуапп раттæд. 
— Мæ гыццыл хо куыд у? — фæрсын æй ныхас ракъахыны 
тыххæй. 
— Йæ фыды хуызæн фыдзонд у. Бынтондæр сфыдуаг и æмæ 
коммæ нал кæсы. 
Цæмæй ма йæ бафæрсон, уый нал зонын æмæ хъусæй лæууын. 
— Кæлимæты цæгатмæ æрцыдтæ? 
— Нагъ. Нæхимæ нал вæййын. Ныр та Меретмæ цæрын. 
— Рагæй? 
— Афæдзæй фылдæр. Йæ цот алы рæтты сты, æмæ йæм фæкæсæг 
нæй. Тынг рынчын у, æмæ йыл йæ хъæццул дæр æз æрæмбæрзын. 
— Йæхи сывæллæттыл æрхъæцмæ дæр нæ хъæцыди, искæй 
зæнæгмæ та знаджы цæстæй касти. — Гыццийы цæсгомыл æн- 
къард мидбылхудт фæзынди, стæй æваст æрбайсæфти. — Йæ ма- 
дæй фæсте ницы ныууагъта æмæ йæ тæригъæдтæ фиды... 
— Ардæм дæр мæ уый рарвыста. Æрвитгæ мæ Налцыкмæ ра- 
кодта, фæлæ йæм æхца нæй, æмæ, дам-иу, дæ мадмæ бауай.Кæд, 
дам, дын фæндаджы фаг авæрид. 
— Мæ мард фен, иу капеччы хицау дæр нæ дæн. Исты мæм 
куы уаид, уæд фыдæлгъыстау бон-изæрмæ мæнæ ам, цыппар фæн- 
даджы астæу джиуин? 
— Дæ бон ракурын дæр никæмæй у? 
— Æмæ мын чи дæтты? Адæм сæ къухтæм æмхасæнтæ куы 
кæнынц. 
— Уæдæ мын уæд фистæгæй цæугæ æрцæудзæн, — ныфссас- 
тæй дзурын æбæрæг ранмæ, фæлæ мæ бынатæй не ’ккуырсын. 
Кæд мæ ныййарæг мадæн йæ уазал ныхæстæ бæлвырд хъусын, 
уæддæр мæ нæ уырны, ахæм дард фæндагыл мæ фистæгæй арвит- 
дзæн, уый. Ау, зæххыл æппындæр хорзæй ницыуал и? Æмæ йыл 
уæд цæмæ равзæрдыстæм? Кæрæдзи хæрынмæ? Цард мæм ныры 
хуызæн æлгъаг никуыма фæкасти, æмæ дзы цас раздæр фервæ- 
зон, уыйас — хуыздæр. Ныртæккæ дуне мæ фæндиаг куы фæуид, 
уæд бындзарæй басудзид æмæ сау фæнык фестид. Мæ алыварс 
цыдæриддæр уынын, уыдон иууылдæр сты ме ’нæуынон. Суанг 
ма, кæй нæ уынын, уыдон дæр. Се ’ппæтæй тынгдæр та — Мерет. 
Мæ бон ыл куы цæуид, уæд æй ардыгæй уырдæм акъабæзтæ кæ- 
ний, уымæн æмæ уый аххосæй дæн ам. Ныр халонау ме уæны 
куы кастæн, уæд цы расхъæл дæн æбæрæг балцы? Нагъ, зæгъгæ 
йын цæхгæр ныллæуу æмæ йæ йæ къæхтæ пецмæ даргæйæ ныу- 

Зынгхуыст бæллицтæ 
353 
уадз. Цон æмæ йын алывыдтæ акалон. Нæ, иугæр лæгæй рацыд- 
тæн, уæд мын фæстæмæ здæхæн нал и. Цыфæнды зынæй дæр 
хъуамæ Налцыкмæ ныххæццæ уон æмæ хъуыддаг саразон. Фыр- 
мæстæй мæ развæндаг уынгæ дæр нæ кæнын, афтæмæй цæуын 
ныгуылæнырдæм. Кæд мæ иу сыгъдæгзæрдæ шофыр йæ маши- 
нæйы сбадын кæнид. Кæнноддæр цæудзынæн, цалынмæ мæ къæх- 
тыл лæууын фæразон, уæдмæ. 
— Ирбег, фæлæуу, мæнæ дын иу туман. Ирбег, мæнæй афтæ, 
фæстæмæ дæ фыдыхомæ аздæхдзынæ. Цы капеччытæ бакусын, 
уыдонмæ нæ лæг изæрæй æнхъæлмæ фæкæсы. Масты хай та мæ 
бакæндзæн, фæлæ йын бабыхсдзынæн.Исты мын фыццаг хатт у? — 
талф-тулфæй дзуры мæ мæгуыр мад æмæ мын мæ мæллæг къухы 
тъыссы æнцъылдтæ зæронд гæххæтт. Æз æм фырæфсæрмæй кæ- 
сын дæр нæ уæндын. Куы йæм æркæсин, уæддæр æй нæ фенин 
мæ цæссыгтæй. Кæуындзæг мын мæ хъуырысæртæ æхгæны æмæ 
мæ размæ цæуын нæ уадзы. 
* * * 
Тымыгъ сæрра и бынтондæр. Æхситт æмæ хъæрахстæй бæстæ 
йæ сæрыл систа. Сусæгвæндгæнæгау иуцасдæр æрбадæлдзæх 
вæййы, Галæгонæй ног хъарутæ райсы æмæ ноджы карздæр æрт- 
хъирæнтимæ уайтагъд фæстæмæ фездæхы, армыдзаг мит мын мæ 
ныллæг мæгуырхуыз рудзынгыл здухгæ куы иуырдæм скалы, куы 
иннæрдæм, мæстæймарæгау мыл хъæрæй ныххуды, стæй зæронд 
кæрты дуармæ асыффытт ласы æмæ дзы хынджылæг кæнын рай- 
дайы. Йе ’фсæйнаг къæбæл ын сæфтыдта æмæ йæ акъаци бæла- 
сыл фыдызнагау æнауæрдонæй хойы. Цынæхуызон мыртæ дзы 
хъуысы, ахæм нæй. Куы тыхст рынчынау ныхъхъæрзы, куы стонг 
бирæгъау нынниуы, куы гæдыйы уынгæг хъæлæсæй ныууасы. Йе 
знæт футтытæй мæ зæрдæ фестъæлф-фестъæлф кæны. Афтæ мæм 
кæсы, цыма фыдæлгъыст дæлимонтæ сæ хæйрæджджын кæфты- 
тæм бавнæлдтой æмæ нæ ацы тар æхсæв фесафынмæ хъавынц. 
Нæ кæлæддзаг хæдзар нын куы срæдувой æмæ йæ сæрсæфæн бы- 
лæй куы арæцугъой, уымæй тæрсгæйæ мæ уд мæ къухты дарын. 
Сæ тых-сæ бонæй йыл куы схæцынц, уæд бындзарæй нынкъуысы 
æмæ мæстæлгъæдæй ныкъкъæс-къæс кæны, фæлæ, мах амондæн, 
уæлхъæдæй хус бæласау йæ бынаты лæугæйæ баззайы, дисы мæ 
бафтауы, æмæ та мæ зæрдæйы гуыпп-гуыпп рæстæгмæ фенцайы. 
Дымгæйы тасæфтауæг мыртæ æмæ дуары æнахъинон гыбар- 
гыбурыл йæ фæд уадзы нæ цæнкуыл гогызы зæрдæхалæн хъарæг. 
Иннæтæ сæ дзæмбытæй æрдзон æфтуанхъæдтыл фидар хæцынц 
æмæ сæхицæн æнцад-æнцойæ фынæй кæнынц, фæлæ уымæн йæ 
23 Цомартаты Изаггбег 

354 
Цомартаты Изæтбег 
къæхтæ лæмæгъдæр сты, бырынцъаг къалиуæй йын куы феуæгъд 
уой, уымæй тæрсы æмæ нæм кæуынхъæлæсæй йæ хъаст хæссы. 
Рухсæй йæ кæркдонмæ бæргæ батæрын, фæлæ мын фæчепп-фæ- 
чепгæнгæ фæстæмæ ралидзы æмæ иннæты фæдыл тута бæласмæ 
схизы. Тæригъæдæй мары, фæлæ йæм ацы уазалы мæ ныфс нæ 
хæссын. Сынтæджы хуыссын, растдæр зæгъгæйæ та, базыл дæл- 
гоммæ фæлдæхтæй лæууын æмæ æмдзæвгæтæ фыссын. Мæ цæс- 
тытыл уайы Тиминæйы удсыгъдæггæнæн сурæт æмæ йæ куы ху- 
римæ барын, куы мæимæ, куы дидинджытимæ. Мæ зæрдæйы цы 
рæсугъд æнкъарæнтæ æрæмбырд и, уыдон мæ фынæй кæнын нæ 
уадзынц, абухгæ доны уылæнтау мæ риуæй æддæмæ бырсынц æмæ 
мæ, дунемæ чи никуыма æрцыди, ахæм аив ахорæнтæ домынц. 
Бæргæ сыл нæ бацауæрдин, фæлæ ме ’взаг уыцы иухуызон къуы- 
мыхæй лæууы æмæ дæвдæг михау тасын нæ комы. Уæддæр ар- 
хайын, мæхиуыл нæ ауæрдын. Цыппар рæнхъы куы ныффыс- 
сын, уæд сæ цалдæр хатты бакæсын. Сæ рифмæтæ æмæ сын сæ 
ритмикæйæ разыйæ баззайын, фæлæ дзы иумæйагæй мæ зæрдæ 
нæ барухс вæййы. Мæ хус ныхæстæй мæм бæласы бæгънæг къа- 
лиутау æгæр афтид æмæ уазал тæф æрбакæлы. Гæххæтт тымбыл- 
тыхтытæй æнахуырст зыхъхъыртæ пъолмæ æрæппарын æмæ та 
мæ фæлгæнæны ног ахорæнтæ агурын райдайын. Уады къуыз- 
зитт мæм нал хъуысы, йæ карз æртхъирæнтæ дæр мæ нал хъыгда- 
рынц. Дуне фегуыппæг и æмæ мæм цыдæр диссагмæ æнхъæлмæ 
кæсы. Кæд, æппæт адæмы зæрдæмæ чи фæцæуа, ахæм æмдзæвгæ 
ныффыссин, мыр-мыргæнгæ æдде чи катай кæны, кæд уыцы æм- 
бисонды æфсургъыл абадин æмæ Парнасы цъупмæ сфардæг уаин. 
Бæргæ, бæргæ, ме ’мбæстаг адæммæ лæмбынæг æркæсин æмæ 
сын сæ цард хуыздæр бамбарин, цæмæй хъæрзынц, уый бæлвырд- 
дæр фехъусин æмæ фæзæрдæргъæвддæр уаин, сæ бæллицтæ æмæ 
сын сæ сагъæстæ мæхи бæллицтæ æмæ сагъæстау банкъарин æмæ 
сæ мæ уацмысты ирдæй равдисин. Нæ, мæ хуызæн гæвзыкты æрд- 
хæрæны Пегас йæхимæ хæстæг нæ бауадздзæн. Уый æрмæстдæр 
Хуыцауы æвзæрст лæгты коммæ кæсы.Чъизи скъæты цæрынмæ 
чи райгуыры, уымæн цæхæркалгæ згъæр галуаны бынат нæ разы- 
ны æмæ йæ бæллицты хурхыл хæцгæйæ æбæрæгæй амæлы. Уæдæ 
цæмæн тырны мæ сонт зæрдæ уæларвмæ? Æгæнонæй цæмæн тæхы 
бæрзæндты? Нæ зонын, нæ зонын. 
Адæм раджы схуыссыдысты, тынг раджы. Дыккаг фын дæр 
ма уынынц, уæддæр æз мæ цæстытæ кæрæдзиуыл не ’вæрын. 
фæнды мæ зæххы къорийы дзыллæты дисы бафтауын, мæ руч- 
кæйы фындзæй сæ æхсызгон уацары райсын æмæ мæ удæй арт 
цæгъдын. Фыссын, мæ алыварс цы дуне уынын, ууыл: мæ райгуы- 
рæн хъæуыл, æрдзыл, мæ ныййарджытыл, мæ уарзоныл. Тими- 

Зынгхуыст бæллицтæ 
355 
нæйыл акрюстих цæттæ у, фæлæ йæм æй цыхуызы бахæццæ кæн- 
дзынæн? Йæхимæ йын нæ оауæнддзынæн. Йе стыр сау цæстытæй 
мæм дисхуызæй фæрсæгау куы ’рбакæса, уæд мæ ныфс бынтон- 
дæр асæтдзæн, ныкъкъæзæнæг уыдзынæн æмæ æгуыдзæджы бы- 
наты баззайдзынæн. Нæ, нæ, фæлтау æм æй искæимæ барвитдзы- 
нæн. Адæм æй иууылдæр куыд базоной æмæ мыл фырхудæгæй 
сæхи куыд схæссой, афтæ? Нæ, уый дæр нæ бæззы. Уæдæ цы 
’рхъуыдычындæуа? Афтæ мæм кæсы, цыма Тиминæ ацы æхсæз 
рæнхъы куы бакæса, уæд йæ зонд аивдзæн æмæ мæм йе ’ргом 
раздахдзæн. Цы стыр хорзы мын бацæуид, æвæдза! Мæ цард ар- 
вæрдынау алы ахорæнтæй сæрттивид. Мæ зæрдæмæ хур ныккæ- 
сид, æмæ мæ мæ бирæ зынтæ ферох уаиккой. Зæрдæбынæй мæм 
бахудæд æмæ мемæ истæуыл адзурæд. Цæуылфæнды дæр уæд, 
æрмæст мæм йæ фæлмæн хъæлæс хъуысæд. Æнæууылд ныхас дзы 
куы сх&уа, уæддæр æм нæ фæхæрам уыдзынæн. Куыд æй уарзын, 
афтæ йæ уарздзынæн æмæ йын мæ зæрдæйы арф æвæрæнтæй йе 
стыр амондмæ бæлдзынæн. Æниу дзы цæмæн хъуамæ схауа æнæу- 
уылд ныхас? Ме ’мдзæвгæ йын йæ зæрдæйы уидæгтæй иу дæр нæ 
фæцагайдзæн? Ау, æппындæр æй ницы сагъæстыл бафтаудзæн? 
Мæ уды хъарм дзы куы бауагътон... 
Мæ дызæрдыг хъуыдытæ мæхицæй сурын. Кæд арвы дуар 
гомæй феныныл мæ зæрдæ нæ дарын, уæддæр цæуылдæр æууæн- 
дын æмæ мæ уыцы дзир-дзургæнæг æууæнкæй мæхи цух кæнын 
нæ фæнды, уымæн æмæ мæ риссаг хъæдгомæн удхосæй уæлдай 
нæу.Тæхуды, ацы адджын æнкъарæнтимæ æнусон фынæй бау æмæ 
райсом æгъатыр æцæгдзинады дæрзæг цæсгом мауал фен. Райсом 
цæмæ зæгъын, цымæ? Бон цъæхтæ кæнын куы райдыдта. Дæр- 
гъæй-дæргъмæ æхсæв мыл кæуылты аивгъуыдта, уый æмбаргæ 
дæр нæ бакодтон. Уадтымыгъ дæр йæ къуыззиттæй банцади. Поэзийы 
æнæбын цады афтæ арф аныгъуылдтæн, æмæ дунейы змæлд æп- 
пындæр нæ банкъардтон. Ме ’мдзæвгæтыл ма мæ цæст иу хатт 
æрхастон, тетрад бахгæдтон, чингуыты æхсæн æй сæвæрдтон æмæ 
рабадтæн. Цард поэзийы хуызæн цæстылуайгæ ныв нæу, цард 
поэзийæ хуымæтæгдæр æмæ карздæр у, æмæ мæ уæларвæй зæх- 
мæ æрхизын хъæуы. Фосæн нартхоры хъæллæгъ куынæ раттон, 
уæд сыдæй амæлдзысты. Стæй мæхæдæг дæр æхсæв-бонмæ сæх- 
хормаг дæн æмæ уазал хъæрмхуыпп къæйыл сæвæрон. Кæд Ме- 
рет цыфæнды рынчын у, уæддæр уæларт балæууы æмæ мын тæвд 
хæринаг скæны. Æвиппайды рæз хæссын дæр уымæн райдыдтон. 
Афтæ ма нартхор ныццæвы хæрдмæ, хур куы рахæты уæд. Мæ- 
нæн дæр, æвæццæгæн, мæ хурхæтæн у. Ныр тъæнджы мæй сæрд- 
мæ цы адзæгъæл дæн? Уазалæй тæрсын æмæ æдзух тæвд рæс- 
тæгмæ бæллын, стæй мæ цъæхвæлыст æрдзы зæрдæскъæфæн ныв- 

356 
Цомартаты Иэæтбег 
тæ цыфæнды афон дæр цух нæ уадзынц, æмæ сæ мæхи атонын нæ 
фæразын. Уæвгæ, зымæг дæр йæхирдыгонау тынг рæсугъд у. 
Тымыгъæй ма æнаддæр цы уа? Адæймагæн дзы фыртыхстæй йæ 
уд сцæйхауы, фæлæ æхсæв-бонмæ генион скульпторау фæскъуым- 
ты ахæм аив мит-рæдзæгъдтæ фæцарæзта, æмæ диссаг. Иу дзы 
иннæйы хуызæн нæу. Алкæмæн дæр дзы ис йæхи цæсгом, йæхи 
гуырыконд, йæхи зæрдæйы уаг. О, о, йæхи зæрдæйы уаг! Афтæ 
мæм кæсы, цыма цардæгас удгоймæгтæ сты æмæ семæ зæрдæбы- 
нæй ныхасгæнæн ис, фæлæ мæ ныртæккæ уыдонмæ не ’вдæлы: 
скъоламæ тагъд кæнын. Æмбæрзæн дуртыл цъыгъгъуыттытæгæн- 
гæ скъæты сæрмæ гуыбырæй фæхизын. Хъæллæгъты кæрæттыл 
куы фæхæст вæййын, уæд дыууæ гæппæн сæ цъуппыл балæууын 
æмæ дзы цалдæр куырисы зæхмæ раппарын. Хизгæ сæм бæргæ 
скодтон, фæлæ мын арф миты бынæй къахын нæ комынц. Мæ 
къухтæ уайтагъд аргъæвсынц, æмæ сæ мæ дæлæрмтты атъыссын. 
Мæ алыварс цыдæриддæр уынын, уыдон иууылдæр сты урс-ур- 
сид. Хæмпус митыл цыма лыстæг дзындзытæ байзæрстæуыд, уыйау 
уазал хуры тынтæм арвæрдынау алы ахорæнтæй æрттивы, уый 
æдде ма ирдгæ уæлдæфы цæхæркалгæ æвзист рыг змæлын кæны, 
æмæ йæм цæстытæ кæсын нæ фæразынц. Мерет уаты дуарæй худ- 
гæйæ ракасти æмæ мæ хъæлдзæгæй фæрсы: 
— Цæрай та чи уыди? 
Уыцы фарст æм æрæджы мæхæдæг радтон. Тиминæйы фыд 
хуынди афтæ, æмæ мæ фæндыди, цæмæй мын дзы истытæ радзура. 
Цæрайы хабæрттыл уыйбæрц тыхст нæ уыдтæн. Йæ чызгæй мын 
куы раппæлыдаид, стæй, мæ зæрдæмæ кæй цæуы, уый куы базыд- 
таид, уымæ бæллыдтæн. Уæвгæ йæ æрмæст Меретæн нæ радзырд- 
тон. Дун-дунетыл æй чи нæ фехъуыста, ахæм нал баззад. Айфыц- 
цаг мæм мæй тутайы ног сыфтæртæй сывæллонау мидбылхудгæйæ 
куы гудзиццытæ кодта, уæд ыл мæхи бафæдзæхстон, цæмæй Тими- 
нæмæ уæларвæй æркæса æмæ йын йæ риуы уарзондзинады арт 
ссудза, æрæджы та йæм мæ тавицтимæ рог уадымсы барвыстон, 
цæмæй йæ фæлмæн цæнгтæй мæ уарзоны урс дæллагхъуырыл атыхса 
æмæ йын ме ’хсидгæ æнкъарæнтæ йæ зæрдæйы бауадза, цæмæй 
йын мæ ном йæ хъусы нæртон уадындзау цæгъда æмæ йæ райдзаст 
хъуыдытыл æфтауа. Ногуард миты йæ фæдтыл цыдтæн æмæ сын 
хъуырыцъарæй лæгъстæ кодтон, цæмæй мын, йæ зæрдæмæ цы æнæ- 
зынгæ сусæг фæндаг и, уый бацамоной. Зæххæй сæ мæ къухтæм 
истон, æмæ мæ мæллæг армытъæпæнты сабыргай тадысты... 
■ Мереты Тиминæйы фыды тыххæй куы бафарстон, уæд йæ 
дзыхæй сым дæр не схаудта, ныр мын дзы ныфсæвæрынæн мæ 
зæрдæ æлхæны. Æз ныххудтæн, мит фæйнæрдæм ахафтон, нарт- 
хоры салд куыристæ се ’мбæлттæй стыдтон æмæ сæ зæхмæ фех- 

Зынгхуыст бæллицтæ 
357 
стон. Мæ фыдыхо мын цыма йæ ныхæстæй ме ’ргъæвст уæнгты 
туг бауагъта, уыйау стæвд сты, æмæ мæ куыстæй ничиуал æфса- 
ды. Иуырдæм уайын, иннæрдæм згъорын. Фыййагæй миты фæн- 
дæгтæ аразын, фос æмæ мæргътæм зилын, сугтæ сæттын æмæ сæ 
мидæмæ скъæфын, уынгæй дон хæссын. 
— Ды мын куынæ уаис, уæд цы фæуин, цымæ? — арфæгæ- 
нæджы хъæлæсæй мæм дзуры Мерет. 
Мæхицæй хуымæтæджы разы дæн. Æмæ цæуыннæ хъуамæ 
уон? Æгайтма искæй хъæуын, æгайтма кæмæндæр йæ уæззау уавæр 
фæрогдæр кæнын фæразын. Мæхиуыл дын нæ бацауæрддзынæн, 
æрмæст мын мæ куыстæн аргъ скæ, мисхалы бæрц мæ уæддæр 
фæбузныг у. Мæ фыдыхо мын мæ зæрдæйы уаг æгæр хорз дæр 
ма базыдта. Истæмæ æфсоны æвнæлд куы фæкæнын, уæддæр мæ 
афтæ зæрдиагæй раппæлы, цыма йын йæ кæртмæ дунейы диссæг- 
тæ æрбаластон, æмæ бон-изæрмæ æнцад нæ бадын. 
Хъæрмхуыпп æмæ донгонд дзулы къæбæр талф-тулфæй ахорд- 
тон, иу чиныг цалдæр тетрадимæ мæ дæларм акодтон æмæ дуар 
мæ сæрыл ахастон. Скъоламæ фондз километрæй къаддæр нæй, 
æмæ астæумæ фæлмæн миты размæ лæгæрдын. Урокты бадын 
бирæ уарзын. Ахуыргæнджытæ нын ног æрмæг куы фæамонынц, 
уæд мæм уыдонмæ хъусынæй хуыздæр ницы фæкæсы, фæлæ мæ 
абон сæ зондамонæн ныхæстæ нæ хъæуынц, ныртæккæ мæ фæн- 
ды æрмæстдæр æмдзæвгæтæ фыссын. Алыхуызон дзырдтæ мæ хъу- 
сты зæлынц æмæ мын мæ зæрдæйыл арт æндзарынц. Къласы кæй 
бадын, уый мæ ферох и, ме ’мбæлтты дæр нал уынын. Тетрады 
сыф рафæлдæхтон æмæ дзы æмдзæвгæ фыссыныл балæууыдтæн. 
Сывæллæтты худын мæм хъуысы, фæлæ кæцæй цæуы, уый нæ 
ахсын. Дыууæ цырыхъхъы мæ цуры февзæрдысты, æмæ мæ сæр 
судзгæ рыст скодта. 
— Æз дæумæ дзурын, дæумæ! Дæ ручкæ æрæвæр æмæ мæнмæ 
хъус! — тызмæгæй мын бардзырд дæтты Харитон. Скъолайы ди- 
ректор дзы ахæм куынæ уа. Йæ къухты дæргъæй-дæргъмæ лæ- 
дзæг дары æмæ, йæ зæрдæ кæуыл фæхуды, уый сæрæн — хафт. 
Ме ’мбæлттæ дæр уымæй хуыздæр не сты. Цыма сыл стыр хорз 
æрцыд, уыйау кæл-кæл кæнынц. Мæ удæй мæ хуылфы ницыуал 
аззади. Нæмынæй дзы уыйас нæ тæрсын, мæ тетрад байсынæй 
дзы цас тæрсын. Куы йæ айса, уæд ыл дæ къух ауигъ. Цæстыфæны- 
къуылдмæ йæ ахгæдтон æмæ йæ партæйы атъыстон. 
— Ардæм æй æри! — ноджы карздæрæй мæм дзуры Харитон. 
Æз дывыдон арты судзын æмæ катай кæнын. Фæнды мæ алидзын, 
фæлæ нæ уæндын. Хæрамзæрдæ лæг у æмæ мæ йæ маст æнæ рай- 
сгæ нæ фæуыдзæн. Цæй, кæд фæстаг бон нæ цæрын. Ногæй та сæ 
ныффысдзынæн. Тетрады дзаг æмдзæвгæтæ? Нæ-æ... Мæстæймæл- 

358 
Цомартаты Изæтбег 
гæ йæм сæ æвæндонæй дæттын. Цыма мын мæ зæрдæйæ иу къæртт 
фæхæссы, афтæ зын мын у æмæ къахæй сæрмæ зыр-зыр кæнын. 
— Инштрукчимæ гæсгæ математикæйы урочы æмдзæвгæтæ фыс- 
сæн нæй, — хъуысы мæм йæ дæрзæг хъæлæс. Мæ ныфс æм нæ 
хæссын, æндæр æй ныкъкъабæзтæ кæнин. 
Иуæй-иу хатт мыл рæстæг афтæ ныддаргъ вæййы, æмæ йын йæ 
цыд æппындæр нал фенкъарын. Ныр дæр ахæм уавæры дæн. Урок- 
тæ ма куы фæуиккой æмæ нæхимæ куы ацæуин, æндæр мæ ницыуал 
хъæуы. Дзæнгæрæг ныййазæлы, ахуырдзаутæ кæртмæ хъæлæбагæнгæ 
ракæлынц æмæ кæрæдзиуыл миты къуыбæрттæ æхсын райдайынц. 
Бæстæ хъæрахст æмæ дзолгъо-молгъойæ байдзаг вæййы, стæй та 
скъола йæхимæ ныхъхъусы. Мæнæ æппынфæстаг мæ хъизæмæрттæ 
фесты. Къæсæрæй кæртмæ ахызтæн æмæ ме ’ргом уынджы ’рдæм 
аздæхтон. Дыууæ къахдзæфы дæр нæма акодтон, афтæ мыл иннæ 
æстæм къласы чызджытæ æмæ лæппутæ атыхстысты. 
— Ирбег, уыцы диссаджы æмдзæвгæтæ дæхæдæг ныффыстай? 
— Дæ хорзæхæй, дæ зæрдæ фыруарзтæй нæма атыдта? 
— Тиминæ та дын чи у, Тиминæ? 
— Афтæ бирæ кæй уарзыс, уый тæхудиаг нæу? — алыхуызон 
фæрстытæ мæм дæттынц кæрæдзийы дзыхæй исгæйæ. Бæрæг у, ме 
’мдзæвгæтæ сæ зæрдæмæ кæи фæцыдысты, уый, фæлæ сæ кæм бакас- 
тысты? Ирон æвзаджы ахуыргæнæг мын цыма мæ хъуыды бамбæр- 
ста, уыйау мæм мидбылхудгæ ’рбацыди æмæ мын мæ къух райста. 
— Зæрдиагæй дын арфæ кæнын, Ирбег. Дæ уацмыстæй дын абон 
æз скодтон фыццаг урок, æмæ мæм афтæ кæсы, цыма фæстаг нæ 
уыдзæни. Дæ кары лæппуйæн уый гыццыл æнтыст нæу, фæлæ дæхи- 
уыл ма фервæсс. Аивады уымæй стырдæр бæллæх нæй æмæ дзы дæхи 
бахъахъхъæн. Иууылдæр дын хорз рауадысты, фæлæ «Мæнæн фыд 
нæй» се’ппæты дæр амбылдта. Ставд цæссыгæй нæ фæкæуын кодтай. 
— Æз æй кæуыны тыххæй нæ ныффыстон, фæлæ æнæсæрфат 
ныййарджыты арф хъуыдытыл бафтауыны тыххæй. 
— Æмбарын дæ, мæ хæдзар, фæлæ æцæгæлон адæймагæй цæс- 
сыг ралæмарынæн стыр курдиат хъæуы, æмæ дзы хайджын у. 
Фидарæй мæ уырны, бирæ хорз уацмыстæ ма кæй ныффысдзы- 
нæ, уый. Уроктæ дæттын та мæ бар уадз. 
— Мæ тетрад мын директор куы байста, уæд дæумæ кæцæй 
бахаудта? — фæрсын æй дисхуызæй. 
Уый мæм фæлмæн бахудти æмæ тæригъæдгæнæджы хъæлæ- 
сæй афтæ бакодта: 
— Пецы йæ куыд фæцæйæппæрста, афтæ йын æй йæ къухтæй 
акъахтон. Литературæйæ йе сæфт уыны, мæгуыр. 
Диссаг у адæймаджы хъысмæт. Æрæджы дæр ма мæм скъо- 
лайы кæрт саумылазонæй зынди, ахуыргæнджытæ та мæ цæсты- 
сындз фестадысты. Ныр бæстæ ныррухс и, æмæ мын уыдонæй 

Зынгхуыст бæллицтæ 
359 
зынаргъдæр адæм нал и. Фæнды мæ се ’ппæты дæр мæ хъæбысы 
акæнын, уæлдайдæр та ме ’мдзæвгæтæ ирвæзынгæнæджы. Сæры- 
стырдзинад мыл оазыртæ ныссагъта, æмæ уæлæрвты тæхын. 
Дзæгъæлы нæ райгуырдтæн, æвæццæгæн. Ехх, мæ бæллицтæ мæ 
къухы куы бафтиккой, уæд цы амондджын уаин! 
* * * 
Цæмæй тарстæн уый мæ сæр баййæфта. Мæ фыдыхойы цæс- 
тæнгасмæ гæсгæ мæ тæссаг уавæр рагацау æнкъардтон, æмæ йын 
йæ зæрдæ балхæныныл архайдтон, мæстыйæ дзы мæхи тарнизæй 
хизæгау хъахъхъæдтон, фæлæ мын мæ фыдæбæттæ дон хиды бынты 
аласта. Раст сты фыдæлты ныхæстæ, тынг раст. Кæй нæ уарзай, 
уымæн йæ хæрын — цъæм-цъæм, йæ цæуын — сæпп-сæпп. Уыцы 
æмбисонд Мереты удыхъæд куыд ирдæй æвдисы, уый мæ иуда- 
дзыг дæр дисы æфтауы. Цыфæнды тынг архайгæйæ дæр зæрдæйы 
уаг бамбæхсæн нæй. Уæвгæ йæ мæ фысым æмбæхсынмæ дæр нæ 
хъавы. Æмбæхсгæ нæ, фæлæ ма йæ æгæр æргомæй дæр æвдисы, 
цæмæй мæ хызын цæттæйæ дарон, къæсæргæрон уазæджы лæуд 
кæнон, æмæ йæ куы нал хъæуон, уæд аууонау æнæуынæрæй æр- 
байсæфон, не ’хсæн зæрдæхудтытæ куыд нæ рауайа. 
Дыууæйæ куы баззайæм, уæд аразгæ ныхкъуырдхуызæй йæ- 
хиуыл ныххæцы æмæ мæм кæнгæ хъæлæсæй сдзуры: 
— Ирбег, мæ хæдзар, цу-ма сыхæгтæй æрмгуырой æрбадав 
æмæ дзы иу касваг нартхор асс. 
— Ирбег, мæ хур, дуканимæ-ма ауай æмæ мын халва æрба- 
хæсс: мæ зæрдæ адджинаг агуры. 
Йæ чызг горæтæй куы фæзыны, уæд йæхиуыл фервæссы, цыма 
йын исчи сусæгæй знæтгæнæн укол акæны, уыйау къæссавæлдæхт 
фæвæййы æмæ хыл къахын райдайы. Мæ митæй иу дæр йæ зæрдæ- 
мæ нал фæцæуы, æмæ йæ уды быцьынæг фæтоны, цæмæй мæм Агуын- 
дæ фæхæрам уа æмæ ме ’рвитыны рæстæг мæ фарс ма рахæца. 
— Æз ын хуыздæр æнхъæл уыдтæн, æндæр ма ме стæгнизыл 
зæрдæниз æфтыдтон? Йæ фыдыусы ныстуантæ æххæстгæнгæйæ 
йыл цæст нæ хæцыди æмæ, зæгъын, æдзухдæр мæ разы уыдзæн, 
ай та бон-изæрмæ уынджы лекка кæны. Æмæ ма мæ бузныг дæр 
куы уаид. Æгæр фыдзонд у, æгæр. Æз ахæм хивæнд сывæллон нæ 
уарзын. Мæнæн мæ цот ныр дæр ма тынг коммæгæс сты, ай та йæ 
ном куы фехъусы, уæд цæхæртæ акалы, цыма дзы стыр диссæгтæ 
фæдомын. Афтæмæй иумæ цæрæн куыд и? 
Мæ цуры мыл æнæфсæрмæй тугтæ кæм мысы, уым ма мæ 
фæсаууонмæ та цытæ фæдзуры, цымæ? Мæ номы тыххæй кæй 
зæгъы, уымæй та, чи зоны, раст у. Бон-изæрмæ дзы, æцæгæй 

360 
Цомартаты Изæтбег 
дæр, чъизитæ сæрфæн хæррæгъау ме сæфт фенын, æмæ мын Ме- 
рет, æвæццæгæн, мæ зæрдæйы уаг бамбары. Æниу æй куыд нæ 
хъуамæ бамбара? Куыддæр мæ уроктæ кæныныл æрбадын, афтæ 
мæм уаты къуымæй йе ’лхыскъæмхиц хъæлæс æрбайхъуысы æмæ 
мæ буары иннæрдæм ахизы: 
— Ирбег, уыцы фыстæм базылдтæ? 
-О. 
— Ницы хъуаг сты? 
— Нагъ. 
— Дон сын радтай? 
-О. 
— Æххормагæй сæ ма ныууадз. 
— Кæвдæсы сын нартхоры хъæллæгътæ сæвæрдтон. 
— Пецы-ма арт бандзар, мæ къæхтæ æппындæр нал тæфсынц. 
— Ныртæккæ, мæнæ мæ хынцинæгтæ фæуон. 
— Уæдмæ æз амæлдзынæн. Уæвгæ, дæуæн цы уæлдай у? Дæ 
мад куынæ дæн, мыййаг. 
— Ныр цытæ дзурыс? 
— Æмæ афтæ нæу? Цы зæрдæ мæм дарыс, уый нæ уынын? 
Æви мын куырм æнхъæл дæ? 
— Цы зæрдæ дæм дарын? 
— Мæ мæлæтмæ бæллыс. 
— Цæмæн? 
— Уымæй дæу бафæрсын хъæуы. 
— Алы бæллицæн дæр хъуамæ исты бæлвырд нысан уа. Ды 
куы амæлай, уæд дзы æз цы рамбулдзынæн? Мæ цард цæмæй 
фæхуыздæр уыдзæн? Дæ расыггæнаг æфсымæр æмæ йæ сæнт- 
дзæф усæн сæ цæстысындз куы дæн, куыдзы хъуыды дæр мæ куы- 
нæ кæнынц, уæд дæ мæлæты фæстæ кæдæм ацæудзынæн? 
— Дæ ницæйаг мадмæ. 
— Йæ лæджы æфхæрд ын фаг нæу, ды та ма йыл дæ къæхтæ 
цы сæрфыс? 
— Уымæн æмæ нæ бæззы! Мæ мады мын удхарæй амардта! 
— Чи кæй мады? 
— Дæ мад — мæ мады! Мæрдты йын сау хæрæгæй фæхæтæд! 
— Æнæуи дæр æлгъыст куы у, уæд ма йæ ды та цæмæ æлгъитыс? 
— Уымæн æмæ æндæр аккаг нæу! Уый истæйаг куы уыдаид, 
адæмы хъæр куы æмбæрстаид, уæд ме ’фсымæр нæ фенамонд 
уыдаид! Йæ цоты уынджы къæйыл нæ ныууагътаид, æмæ адæмы 
хæдзæртты нæ рахау-бахау кæниккой! 
— Кæд ныхас æнамонд æмæ уадзыныл цæуы, уæд дзы раздæр 
мæ мад фенамонд и, йæхи æрцауындзынмæ дæр ма хъавыди, стæй 
йæ баба раздæр ныууагъта. 

Зынгхуыст бæллицтæ 
361 
— Ныхъхъус у! Йæ койæ дæр мæ хъустæ риссынц! Ды дæр 
уымæй хуыздæр нæ дæ, æндæр йæ фарс нæ хæцис! Сындзы бы- 
нæй сындз æвзæры! 
Мæ фыдыхойæ ахæм дæрзæг ныхæстæ никуы схаудтаид, йæ 
чызгыл йæ зæрдæ куынæ дарид, уæд. Тагъд æм фæстæмæ кæй 
æрыздæхдзæн, уый зоны. Зонгæ нæ, фæлæ ма йын йæ бонтæ дæр 
нымайы, уæлдай дзых æй нæ хъæуы, æмæ мæ рагацау цæттæ 
кæны рæхуыстытæ æмæ æлгъыстытæй. Рæхуыстытæ æмæ æлгъы- 
стытæ... Цал æмæ дзы цал бавзæрстон, цал æмæ дзы цал фехъуыс- 
тон, фæлæ сыл уæддæр нæ ахуыр кæнын. Уæлдай æнаддæр та 
мын свæййынц, мæ фыдыхо мын сæ хырхæй фадæгау уыцы кар- 
зæй куы фæзæгъы, уæд. Æмæ ма йын исты æфсон куы уаид. 
Иннæ лæппутау æцæгæй дæр уынджы куы лекка кæнин, уæд ма 
мæ тыхсæд, фæлæ йæ хæдзар ме ’ккойы куы ис, æмæ дзы бон- 
изæрмæ мыдыбындзау куы кусын.Нæ сыхæгты ус дæр ма йæ дыууæ 
чындздзон чызгæн æдзух мæнæй куы феппæлы: 
«Уæртæ-ма Ирбегмæ бакæсут æмæ истæуыл сахуыр ут, гор- 
мойнæгтæ! Йæ хуыссæнтæ куыд рæсугъд æфснайы, пъолтæ куыд 
сыгъдæг ахсы, кæрт куыд аив мæрзы, уый дæр никуы федтат?! 
Æмæ уый лæппу куы у, сымах та — чызджытæ! Чызджытæ нæ, 
фæлæ чызг æнадгæнджытæ!» 
Йæ ныхæстæ мын куы иутæ рафæзмынц, куы иннæтæ, æндæр 
сын æз цы зонын. Мерет йæхи афтæ дары, цыма сæ хъусгæ дæр 
нæ кæны. Чи зоны, раст у: пайда йын не сты. 
Иу зæронд хъуыран æм и, кæй бакаст, ахæм. Йæ кæрæттæ 
йын цыма мыстытæ бахордтой, уыйау ныскъуыдтæ, ныппырхы- 
тæ, æмæ йæм адæймаг бавналын дæр нæ уæнды. Рæстæгæй-рæс- 
тæгмæ къамоды сæр куы фæсæрфын, уæд æй иуварс айсын, стæй 
йæ арæхстгай фæстæмæ йæ бынаты сæвæрын, фæлæ йæм ацы 
хатт нæ сарæхстæн, æмæ мæ къухтæй феуæгъд и. 
— Бисмиллахи рахман рахим. Хуыцау, бахатыр кæ, мæ хæ- 
дзар — де уазæг, — тарстхуызæй сдзырдта Мерет, æлхынцъæрфы- 
гæй мæм æрбакасти æмæ уайдзæфгæнæгау йæ сæр батылдта. — Дæ 
къухтæ хуыскъ баисты?! Куыд æнарæхст дæ?! Дæу азарæй мæ 
цотыл исты бæллæх куы ’рцæуа, уæд дын æй нæ ныббардзынæн! 
— Цæмæй дзы тæрсыс? Чиныг йеддæмæ ма исты у? — фæрсын 
æй дæ зæрдæ-мæ зæрдæйæ. 
— Уый хуымæтæджы ахуыргæнæн чиныг нæу, фæлæ Мæхæ- 
мæт-пехуымпары зондамонæн чиныг у, æмæ йæм хъуамæ æвнал- 
гæ дæр ,ма кæнай! 
Кæд мæхиуыл фидар хæцын, уæддæр мæ цæсгом зына-нæзына 
бахудызмæл и, æмæ мæ фыдыхойæн йæ масты дзæкъул атыдта. 
— Дæу иблис ныййардта æмæ дæ ницы уырны, фæлæ дыл 
искæд бон дæ тæригъæдтæ æртæфсдзысты, Хуыцау тагъд нæ кæны. 

362 
Цомартаты Иэæтбег 
— Афтæ æртхъирæнгæнгæйæ дзурыс, цыма мæныл йæ бæл- 
лæх куы сæвæра, уæд ды дзæбæх суыдзынæ. 
— Уæдæ мын мæ сыгъдæг дзуары чиныгæй цы хынджылæг 
кæныс?! Мæнæн мæ зæрдæ ууыл куы лæууы! 
— Диссаг мæм цы кæсы, уый зоныс? 
— Цы?! 
— Дæ уарзон лæгимæ цæрынæй нæ бафсæстæ. Хæрзæрыгонæй 
дын рæуджыты низæй амарди æмæ дæ йе ’ртæ æнахъом сывæлло- 
нимæ мæнæ ацы зæронд кæлæддзаг хæдзары кæугæйæ ныууагъта. 
Æхсæвæй, бонæй колхозы быдырты мамæлайы къæбæрыл кусгæйæ 
стæгнизæй батадтæ, æмæ дын паддзахад иу капекк дæр нæ фиды. 
Де сфæлдисæджы раз æппындæр ницы аххосджын дæ, афтæмæй 
удхар кæныс. Куыд ис ахæм уавæрты æууæндæн Хуыцауыл, Лæг- 
ты дзуарыл, Мадымайрæмыл, зæдтæ æмæ дауджытыл, дзæнæт æмæ 
зындоныл, диныл æмæ йæ цæстфæлдахæг кусджытыл? 
— Тобæ, Хуыцау, тобæ, Хуыцау. Ацы æнаккагæн йæ сæрызонд 
фæцыд, æмæ мын уый аххосæй мæ мæгуыр къона ма бабын кæ, — 
цармæ кæсгæйæ та тарстхуызæй сдзырдта Мерет æмæ мыл, цæргæ- 
бонты йæ зæрдæйы цы марг æрæмбырд и, уый æрбакалдта: — Фесæф 
мæ цæстыты разæй, куыдзæй гуырд! Æз дæ мæ хæдзармæ уый тых- 
хæй не ’рбакодтон, цæмæй мыл Хуыцауы фыдæх бафтауай! Мæ цоты 
фæхъхъау фæу! Сæ райгуырынæй нырмæ фу-фу кæмæн кæнын, уыдо- 
нæн сæ ныхбынтæ сриссыны бæсты ды авд дæлдзæхмæ ныххау!. 
— Æвзæрæй дын куы ницы ракодтон, уæд мæ афтæ карзæй 
цæмæн æлгъитыс? 
— Æппындæр куы ницæуыл æууæндыс, уæд ме ’лгъыстытæй 
цæмæй тæрсыс? 
— Де ’лгъыстытæй дын нæ тæрсын, фæлæ дæ фыдæхæй. Фыны 
дæр дæ цоты кæуыл фæдзæхсыс, уыцы æппæтхъомыс Хуыцауæй 
дæ уарзон æфсымæры хъæбулæн авд дæлдзæхмæ ныххауыны хор- 
зæх кæй домыс, уый мын у хъыг, æндæр æлгъыстытæ мастисæн 
ныхæстæ йеддæмæ ницы сты. 
— Кæд уый æмбарыс, уæд сæ дæ зæрдæмæ афтæ хæстæг цæ- 
мæн исыс? 
— Ды сыл тынг кæй æууæндыс æмæ мæ зонгæ-зонын мæ хомæ 
кæй æрвитыс, уый тыххæй. 
— Дæ хойы кой та цæмæ кæныс?! Мæ цæстмæ мын æй да- 
рыс?! — иннæрдæм мæ хизы йæ уырынгтæгæнæг цæстæнгас. 
— Нагъ. Дæ туг, де стæг куы дæн. Бахъуаджы сахат де ’ппæт 
хæстæджытæй æрмæстдæр мæн куы бацагуырдтай, уæд ахæм æбу- 
алгъ ныхæстæ зæгъын дæ зæрдæ куыд бакуымдта? Уагæр ма дæ 
йсты куы бахъыгдарин, уæд та ма мæ кæдæм арвитис? 
— Цы бынаты аккаг дæ, уырдæм! Мæн ахæм зондимæ мæхи 
фырттæ дæр нæ хъæуынц! Фæлтау æнæдонбадæттæгæй цæрдзынæн! 

Зынгхуыст бæлпицтæ 
363 
— Дæхи фырттæ дæ цыфæнды зондимæ дæр хъæуынц, фæлæ 
дæ æз нæ хъæуын, æмæ мын æй комкоммæ зæгъ. 
— Æгайтма йæ æмбарыс! — æфхæрæн æлхыскъæй ма мын мæ 
зæрдæ барæхуыста Мерет æмæ йæ синысæртыл хæцгæйæ дуары 
’рдæм сабыргай араст и. 
«Мæ хойы мын бæттинаг æррайæн лæвæрдтай, мæ мадæй 
мын де сæфт уыныс, мæн дæ хæдзарæй æрвитыс. Цæмæн? Афтæ 
мæсты нæм цæуыл дæ?» — фæрсын æй мæхинымæр, хъæрæй дæр 
æй бафæрсин, фæлæ дзы æххæст дзуапп нæ райсдзынæн, æрдæг- 
ныхæстæ та мæн нæ хъæуынц. Уæвгæ ма йын йе ’ххæст дзуап- 
пæй дæр цы кæнын? Цæуон æмæ нæхимæ афардæг уон. Нæхи- 
мæ... Кæм и, цымæ, уыцы «нæхимæ?» Æвæццæгæн, мæ хойы фар- 
смæ. Ацы стыр дунейы æппындæр макæй хъæу. Уый цæй цард у? 
Цард нæ, фæлæ æнæбары змæлд. 
Мæ сагъæстæ та мыл айнæг къæйтау ныффæлдæхтысты æмæ 
мын мæ риу æлхъивынц. Æгæрон маст мын мæ зæрдæ æууилы. 
Ау, фæстæмæ та — ме ’нæуынон хæдзармæ?.. Нæ, нæ! Бон-изæр- 
мæ Кæлимæты æлхынцъ æрфгуытæм кæсыны бæсты сау ингæнмæ 
дæхи къахæй ныххиз. Ехх, фæлтау мæ дзыхыл куы хæцыдаин. 
Бæргæ, куы хæцыдаин, фæлæ ма ныр цы? Айчы хъузг асасти 
æмæ йын баныхæсæн нал и. Диссаг, кæд æнахъинон уавæры уд- 
хар кæнын, уæддæр Меретмæ хæрам зæрдæ нæ дарын. Æппæтæй 
мæм æвзæрдæр кæсы æбузн адæймаг. Исчи дын ныхыбыныйас 
хорздзинад куы фæуа, уæддæр æй хъуамæ дæ зæрдыл дарай. 
Мæнæн та Мерет бирæ хорздзинæдтæ фæци. Мæ гуыбын мын 
кæй бафсæста, æрмæст уый тыххæй дæр дзы æз мæ амæлæты 
бонмæ бузныг уыдзынæн. Уый фæрцы мæ рæз метр æмæ æвдай 
æртæ сантиметрмæ схæццæ и. Дыууæ путы гирæй куы мæ иу 
къухæй фæхъазын, куы — иннæмæй. Мæ цæнгты нуæрттæ сфи- 
дар сты, æмæ дзæвгар фæныфсджындæр дæн. Мæ фыд æмæ мын 
йæ устытæ мæ зæрдæмæ цы тас бауагътой, уый фесæфти, æмæ йæ 
фæстæмæ ничиуал раздахдзæн. Хъуамæ мæ цæстытæ фырцинæй 
æрттивиккой, мæнæн та Мереты мæллæг зылын фæсонтæм кæс- 
гæйæ доны зилынц. Тызмæг цард æй бадомдта, мæгуырдзинады 
хъизæмаргæнгæйæ сдæрзæг и, æппындæр адæмы хорздзинадыл 
нал æууæнды, æмæ йæ фæстаг фæхæцæн сси Хуыцау. Уæлæуыл 
хорзæй ницы федта æмæ йæ зæрдæ дары дзæнæтыл. Æз æй хорз 
æмбарын æмæ йын тæригъæд кæнын, фæлæ мын хъыг у, дыууæ 
азы дæргъы иумæ цæргæйæ кæрæдзи кæй нæ бауарзтам, уый. Йæ 
хъæццул дæр ыл уарзгæйæ не ’мбæрзтон, фæлæ тæригъæдгæн- 
гæйæ, дон дæр ын уарзгæйæ нæ лæвæрдтон, фæлæ тæригъæдгæн- 
гæйæ, уымæн æмæ йын æдзухдæр йæхирдыгæй æнкъардтон, мæ 
зæрдæ мын чи стъæлфын кодта, ахæм уазал цæстæнгас. 

364 
Цомартаты Изæтбег 
* * * 
Искæдбон сæрды каникултæй ме сæфт фендзынæн, уый æнхъæл 
никуы уыдтæн. Раздæр сæ хуымæтæджы бирæ уарзтон. Дзæвгар 
рæстæг сæм-иу æхсызгонæй фенхъæлмæ кастæн, стæй сын-иу се ’рба- 
цыдыл цинæй амардтæн, ныр та мæ удхæссæг фестадысты. Æмæ 
куыннæ. Æрхъæцмæ дæр кæуыл нæ хъæцыс, авгау æрхауынæй кæ- 
мæн тæрсыс, дæ мидхъуыдыты æдзух дæ хъæбысы кæй дарыс, уыцы 
зæдыл дыууæ мæйы æмæ ’рдæг ма сæмбæл — уымæй ма зындæр 
фæлварæн цы уа! Хатгай мæм афтæ дæр фæкæсы, цыма мын Тими- 
нæ кæйдæр бауарзта æмæ мæ йæхи барæй æмбæхсы, цыма йын 
зæххыл мæнæй æнаддæр адæймаг нæй. Уыцы тасæфтауæг хъуыды- 
тæ мыл сау сынтытау æртыхсынц, маргæй мын мæ зæрдæ байдзаг 
кæнынц æмæ цывзыйæ басудзæгау сдуды. Йæ рыст мæ буарыл ахæ- 
лиу вæййы æмæ мын мæ хурхуадындзтæ нылхъивы. Адæргæй мæ- 
хицæн бынат нал фæарын æмæ уынгты дыууæрдæм скатай вæййын. 
Диссаджы уавæры дæн, æвæдза. Дун-дунетыл дын æппæтæй 
адджындæр чи у, уымæ дæ дæ зæрдæ скъæфæд, йæ фембæлдмæ 
дæ былыцъæрттæ хæр æмæ дзы уыцы иу рæстæг фыдыусау тæрс. 
Цавæрдæр æнахъинон тас мæ туджы бацыди æмæ мын йе згæ 
рæхысæй мæ лæмæгъ уæнгтæ сбаста, мæ фæстаг ныфсы муртæ 
мын сæтты, æмæ мæ хъарутæ тæвд къæйыл фыцæгау сысынц. 
Кæд дзы фервæздзынæн, цымæ? Ацы фарст мæхимæ дæттын гыц- 
цылæй фæстæмæ, фæлæ йын дзуапп нæй æмæ нæй. Иудадзыг мæ 
æгуыдзæджы бынатмæ кæй тæры, уый та мæ бынтон мары. Йæ 
ных ын къуырын, хъуырыцъарæй йын лæгъстæ кæнын, фæлæ мæ 
коммæ нæ кæсы. Кæцæйдæр мæм къæрныхау сусæгæй æрбахъуы- 
зы, мæ зæрдæйы сæйраг бынат æрцахсы æмæ дзы сабыргай йæ 
уидæгтæ ауадзы. Тиминæйы хæдзар мæм фисынæй куы æрбазы- 
ны, уæд та мæ фыдызнагау гæркъайы хуынчъы аласы. Мæ къæх- 
тыл мын хъадамантæ сæвæры æмæ мæ фезмæлын нал фæуадзы, 
мæ тыхстыл мын æгæрон мæт бафтауы, æмæ мæхицæн æппæтæй 
æнæуынондæр адæймаг свæййын. Æрфæнды мæ уæлдæфы ата- 
йын æмæ арвы тыгъдады æрбайсæфын, цыма зæххыл мæ хуызæн 
æдзæллаг гуырд уæвгæ дæр нæ уыди. Сæрд-сæрды дæргъы цал 
æмæ цал хатты æрбацыдтæн ардæм. Зыбыты дзæгъæлы. Цыма 
Тиминæ ам дæр нæ цæры, уыйау йæ кой-йæ хъæр никæцæй хъуы- 
сы. Ахæм дзы фырнымд чызг никуыма федтон. Уынгмæ рахизы- 
нæй дæр æфсæрмы кæны. Гыццылæй-иу колхозы дзулфыцæны 
дуарæй мæгуыргурау мидæмæ куыд кастæн, ныр та мæ удлæу- 
уæны дуармæ фæкæсын афтæ. Уæды бæллиц дæр уыди мæ царды 
сæйраг фæрæз, ныры бæллиц дæр. Тæхуды, дзæнæты маргъ фест 
æмæ йæ гом рудзынгыл абад! Афтæ мæм кæсы, цыма Тиминæйы 

Зынгхуыст бæллицтæ 
365 
уатæй райдзастдæр æмæ хæрзаивдæр уат зæххыл нæй, цыма дзы 
алы дзаумайæ дæр йæ фæлмæн буары хъарм ивылы. 
Кæд йæ ныллæг самандур хæдзар иннæ хæдзæрттæй æппын- 
дæр ницæмæй хицæн кæны, уæддæр мæнмæ æргъæу галуанæй 
рæсугъддæр кæсы, æппæт дунейы бæстыхæйттæй мын зынаргъ- 
дæр у. Йæ цурты хъуыр-хъуыргæнгæ уырдыгмæ чи згъоры, уыцы 
гыццыл чъизи цыхцырæг мæм хæххон суадонау цæхæркалгæйæ 
зыны, йæ фæйнæфарс цы зæронд акъацитæ ис, уыдон та мын аза- 
бæлæстæ сты.Уынджы тигъыл кæлæддзаг быруйы дæлбазыр цал- 
дæр уирагдуры кæрæдзи фарсмæ зылын-мылынтæй лæууынц, 
мæнмæ та афтæ кæсы, цыма налхъуыт-налмасæй конд къæлæт- 
джынтæ сты, фæнды мæ уым æрбадын æмæ Тиминæйы кæрты 
дуармæ кæсын. Кæд дзы æнæнхъæлæджы йæ сæр радарид, æмæ 
йæ цæсты тигъæй ацахсин. Зæрдæфæлæууынæн мын уый дæр 
фаг уаид. Йæ рухс цæсгом ын куы фенин, уæд, рынчын кæй нæу, 
уый базонин æмæ зæрдæрухсæй ацæуин. Нæ, уымæй мæхи са- 
йын. Æрмæст йе ’нæниздзинадмæ йын нæ бæллын. Мæ алфамбы- 
лай цыдæриддæр уынын, уыдон дæр мын уый ад кæнынц, уымæн 
æмæ се ’ппæт дæр йæ диссаджы аив фæлгонцæй гуырынц. 
Адæм хуры сырхзынг тынтæй сатæг аууæтты сæхи бамбæх- 
стой, æмæ бæстыл цъиуызмæлæг нæй, фæлæ уæддæр лæгты бона- 
садæнгæнæн бынатмæ цæуын нæ уæндын. Тæрсын, мæ адджын 
æнкъарæнтæ мæ уырдыгæй куы нал рауадзой, æмæ дзы æгæр куы 
бафæстиат уон. Мæхицæй фылдæр кæй уарзын, уый мæ куы ба- 
фиппайа æмæ мын ме ’гуыдзæгдзинадыл былысчъилæй куы баху- 
да. Нæ, нæ! Йæ цæсты мæхи бафтауыны бæсты цæуылфæнды 
дæр сразы уыдзынæн. Хуры къæймæ зындоны арты судзын, фæлæ 
йæ мисхалы бæрц дæр ницæмæ дарын, уымæн æмæ мæ мидкатай 
уымæй тыхджындæр æмæ æгъатырдæр у. Мæ зæрдæ фыртыхстæй 
ратоны. Рагацау та цы бæллæх æнкъары, цымæ? Цæмæйдæр тæр- 
сын, фæлæ цæмæй, уый дзæбæх не ’мбарын. Ныр мæхи цы удха- 
рæй марын? Уæд та нæхимæ ахъуытты уаин? Арвæй зæххы ас- 
тæу куы никæй хъæуын, уæд æцæгæлон адæймагæн тыххæй мæхи 
цы хъарын? Нæ, цыфæнды куы фæуа, уæддæр æй хъуамæ фенон. 
Амæй изæрмæ йыл мæ цæст куынæ ’рхæца, уæд не ’рсабыр уы- 
дзынæн. Цавæрдæр æнахуыр тых мæ ардæм æрбатардта, ныр та 
мæ цæхæрадонмæ сайы. Мæ зæрдæ мæм афтæ дзуры, цыма Ти- 
минæйы æрмæстдæр уым фендзынæн, амидин мæ кæны кауы сæр- 
ты бахизынмæ.Мæ алыварс аивæй хъахъхъæнын. Никуы æмæ 
ницы. Суанг ма уахъæз дæр сыфтæрты æхсæн бамбæхсти, æмæ 
хуры тынтæ бынтондæр сызнæт сты, цыма дуне басудзынмæ хъа- 
вынц. Æнæзæрдæмæдзæугæ фæдæгъдтæм мæхи байстон æмæ сын 
сæ зад пуцæлттæм æдзынæг кæсын. 

366 
Цомартаты Изæтбег 
«Гæныстон фæуай, ме ’лгъыст райгуырæн бæстæ, дæ фидæны 
цардаразджытæ мæнæ ацы сау гагатæм æрхауæнт, сæ тетрæдты 
æндæр цæмæй ныффыссой, уый сын ма уæд»,— дынджыр æнад 
бындз æнæнхъæлæджы уаты куы фæмидæг уа æмæ фæстæмæ цæх- 
гæр куы фæзила, уыйау мæ сæры æнæрай хъуыды февзæрди, фæлæ 
дзы бирæ нæ бафæстиат и. Мæ къæйных мийыл æрфæсмон кодтон 
æмæ дывыдон арты бахаудтæн. Фæнды мæ алидзын æмæ æрсабыр 
уæвын, фæлæ мæ мæ къах ардыгæй никуыдæм хæссы. Æвæццæ- 
гæн, мæ сагъæстæй дæр æхсызгондзинад кæй исын, уый тыххæй. 
Стæй куы алидзон, уæддæр мæ зæрдæ ардæм æхсайдзæн, æмæ не 
’рсабыр уыдзынæн. Æниу кæмæй лидзын, стæй кæдæм? Хуыздæр 
бынат мын кæм и? Зæрдиагдæрæй мæм чи ’нхъæлмæ кæсы? 
Æнæхъæн мæй ам куы фæбадон, уæддæр мæ ничи бацагурдзæн, 
уымæн æмæ алкæмæн дæр уæзы хос дæн. Зæххыл мæнæй сæри- 
бардæр адæймаг нæй, фæлæ цы кæнын мæ сæрибардзинадæй? Гæ- 
нæн мын куы уаид, уæд æй Тиминæйæн йæ иу фæлмæн мидбыл- 
худтыл баивин, фæлæ уый дæр ницæмæн хъæуы. Кæд мæ уавæр 
хорз æмбарын, уæддæр ма мæ зæрдæ цæуылдæр дарын æмæ йæм 
мæ бæттæнтæ тонын. Мæ зæрдæ дарын... Куыннæ, куыннæ. Уар- 
зондзинад, æгæрон тых кæмæ и, ахæм магнит у, æмæ мыл фидар 
хæцы, æндæр мæ зæрдæ ницæуыл дарын. Кауы сæрты цæхæрадон- 
мæ бахызтæн æмæ бæрзонд кæрдо бæласмæ сабыргай фæхъуызын. 
Хъуыдыды нартхор дзыкку куы рафтауы, уæд ын йæ хæрз- 
дæфмæ смудынæй нал фефсæдын. Чи дзы урс у, чи — бурбын, чи — 
тар-морæ. Зæхмæ уыйбæрц ахорæнтæ кæцæй и, цымæ? Йæхæ- 
дæг куы ницы ад кæны, уæд ыл ахæм хæрзад æмæ адджын зайæ- 
гойтæ куыд æвзæры? Æрдзмæ цас сусæгдзинæдтæ ис, æвæдза! 
Нартхоры лæгъз дзыкку стонын, мæ фындзыл æй æхсызгонæй 
авæрын æмæ та цалдæр къахдзæфы акæнын. Мæнæ фæззыгон 
кæрдо бæлас. Фырзадæй йæ къалиутæ бынмæ æртасыдысты. Йæ 
дыргътæ нырма цъæх сты, æмæ сæм тонынмæ ничи æрбацæу- 
дзæни, се ’хсæн исчи бады, уый никæй сæр æрцахсдзæни. Бæлæ- 
стæм хилынмæ маймулийæ уæлдай нæ дæн. Йæ зæнгмæ йын куы 
февналын, уæд цалдæр гæппæн йæ цъуппыл балæууын, фæлæ мын 
ам тагъд гæнæн нæй. Æгæр куы базмæла, уæд мæ йæ хицæуттæй 
исчи бафиппайдзæн, æмæ мæ худинаг æнæхъæн хъæуыл ахæлиу 
уыдзæн. Арæхстгай йæм схызтæн æмæ йын йе ставддæр цонгыл 
æрбадтæн. Ныр мæ, æцæгдæр, мæ уарзоны бинонтæй исчи ам 
куы ’рбаййафид, уæд ын цы зæгъин? Йæ разы мæхи куыд сраст 
кæнин? Кæрдотæ хæрынмæ куы бæззиккой, уæд мын æфсон уаид, 
ныр та... Уæвгæ, Тиминæйы цæсты уыцы æсЬсон дæр ницыуал 
сахадид. Ахизын мæ хъæуы, уый æмбарын, фæлæ мæ бон нæу. 
Кæй тыххæй æрбацыдтæн, уый мæ хурау æгæр тынг æлвасы йæ- 

Зынгхуыст бæллицтæ 
367 
химæ. Амæй изæрмæ Тиминæ йæ цæхæрадонмæ æнæ рацæугæ нæ 
фæуыдзæн, æмæ йæ куыддæр ауынон, афтæ рог уддзæфау æрбай- 
сæфдзынæн, фæлæ куы никæцæй зыны. Кæртæй дæр ницы уынæр 
хъуысы. Кæнæ искуыдæм ацыдысты, кæнæ хуыдуггæнæг æнтæ- 
фæй бамбæхстысты. Дисы мæ æфтауы мæ зæрдæйы æнæнцой гуыпп- 
гуыпп. Æппынфæстаг, хурныгуылды мæ оæллиц сæххæст и. Се- 
нæйы дуар байгом и, æмæ дзы тыхстхуызæй рахызти Тиминæ. 
Цыма истæмæй стъæлфы, уыйау куы мидæмæ бакæсы, куы цæхæ- 
радонмæ. Йæ иу фенд дæр мын цас æхсызгондзинад дæтты, æвæдза! 
Уагæр ма мыл æнувыд куы уаид, æмæ дзы фæлмæн узæлд куы 
зонин. Фырцинæй йæ аныхъуырин æмæ самондджын уаин. Амонд... 
Уастæн, цы зæгъон де ’рхъуыдыгæнæгæн. Ацы æмоисонды уысм 
мын иучысыл уæддæр куы ахæссид. Уыйфæстæ мæ цард ратты- 
ныл сразы уаин. Сæнттæ, сæнттæ, куыд адджын стут, куыд! Ти- 
минæйæн раст йæхи хуызæн. 
Йæ алы фезмæлд дæр мыл куыд тынг ахады, уый куы зонид. 
Ехх!.. Кæрты кæрæдзи фарсмæ цы дыууæ къæртайы лæууы, уыдон- 
мæ йе ’ргом аздæхта, фæйнæг асинтыл сæм уæнгрогæй æрызгъорд- 
та, иуы дзы йæ къух атъыста, стæй сарамæ бауади, хихсæнæй 
сапон æмæ хисæрфæн радавта, къæртатыл схæцыди æмæ мæныр- 
дæм йæ ных сарæзта. Æз мæ улæфт баурæдтон æмæ цыдæр диссаг 
æрцæуынмæ æнхъæлмæ кæсын. Ау, дардмæ кæй агуырдтон, уый 
ныртæккæ мæ разы йæхи найдзæн? Нæ, нæ! Æвæццæгæн æй æн- 
дæр истæмæн хъæуынц. 
Нарæг кулдуары хъыррыст ме уæнгты иннæрдæм ахызти, æмæ 
фесхъиудтон, цыма мæ исчи давгæйæ æрцахста. Тиминæ цæхæ- 
радонмæ йæ сæр æрбадардта. Мæлæты æнæмæтхуыз у. Æнæн- 
хъæлæджы мæм куы фæкомкоммæ уаид, уæд фырæфсæрмæй йæ цæс- 
гом артау ссудзид æмæ мысты хуынкъ туманæй бацагурид, фæлæ 
бæласмæ скæсын йæ хъуыдыйы кæрон дæр нæй. Мæ фарсмæ цы 
стырсыф тута и, уый бын цъæх нæууыл йæ къæртатæ æрæвæрд- 
та æмæ йæ тæнæг халат феппæрста. Мадард бæгънæгæй фыццаг 
хатт уынын сылгоймаджы æмæ, йæ цуры мæхи куыд дарон, уый 
нæ зонын. Мæ цæстытæ дзы иуварс зилыныл архайын, фæлæ сæ 
урс-урсид цыбæлгæнæн буарæй атонын нæ фæразын. Къахæй сæр- 
мæ йæм иу аипп дæр куыд нæй, уый диссаг у. Цы йе ’мраст 
зæнгтæ, цы йæ хæрзаив синысæртæ, цы йæ нарæг астæу, цы йæ 
хæрзконд гуыр. Уæлдай рæсугъддæр та йæ риутæ сты. Рæвдауын- 
мæ æнхъæлмæгæсæгау дымстæй лæууынц æмæ мын мæ фыцгæ 
тугыл пиллон арт æндзарынц. Афтæ мæм кæсы, цыма мæ цуры 
хуымæтæг чызг нæй, фæлæ Мадымайрæм, цыма йæ зæххон сыл- 
гоймаг йæ мæгуыр æмхъæуккæгты æхсæн хъизæмар кæнынмæ нæ 
ныййардта, фæлæ йæ Хуыцау зæдтимæ цæрынæн сфæлдыста. Мæ 

368 Цомартаты Изæтбег 
фæлгæнæны йæ мæ хъæбысмæ табугæнгæ систон æмæ йæ адæмы 
фыдæхæй цъæх арвмæ фæхæссын. Иунæг къæм дæр ыл куыд нæ 
абада, æмæ йæ сыгъдæг уд æнæлазæй куыд баззайа. Дун-дунетыл 
мæнæй амондджындæр адæймаг нал и. Цыдæриддæр зындзина- 
дæй бавзæрстон, уыдон иууылдæр мæ цинæвдылд зæрдæйы миты 
гæлæбутау атадысты æмæ сын сæ бынат бацахстой алæмæты рæ- 
сугъд æнкъарæнтæ. Кæцæйдæр мæм зæрдæскъæфæн музыкæйы 
зæлтæ ивылынц æмæ мæ сæ адджын хъæбысы тухынц. Уæлæуыл 
ахæм дзæнæтон æхсызгондзинад бавзардзынæн, уый мæ никуы 
бауырныдтаид. Мæ цæстырухсы мæ судзгæ риумæ æлхъивын æмæ 
йæ адджын батæй рæвдауын, фæлæ дзы дойныйæ мæлæг бæлц- 
цонау æппындæр не ’фсæдын. Æрæджиау æвæндонæй æрчъицыд- 
тон, æмæ мæ цæстылуайгæ ныв тæмæссаг фынау æрбайсæфти. 
Тиминæйы митæнгæс буармæ зыдæй кæсын, æмæ йæ æцæгæй чи 
рæвдаудзæн, уымæ хæлæгæй мæлын. Ахæм рæсугъд чызг мæ хуы- 
зæн гæвзыкмæ кæй никуы æрхаудзæн, уый ме ’вронг зондæй æм- 
барын æмæ рагацау удхар кæнын. Цæмæй мæ къухы бафта, уый 
тыххæй цыфæнды дæр саразин, фæлæ цы? Цы?! Уæвгæ йæ куы 
базонин, уæддæр ницы бакæнин, уымæн æмæ æгæр лæмæгъ дæн. 
Фыдцæрдтытæ мын мæ ныфс асастой, æмæ мæхиуыл æппындæр 
не ’ууæндын. 
Тиминæ йæхи найы, æмæ йæ цæсгомæй мæйтæ æмæ хуртæ 
кæсынц. Йæ сатæгсау хъуымбыл дзыккутæ йæ тымбыл уæхсчы- 
тæм æркалдысты æмæ уым æмызмæлдгæнгæйæ цæхæр калынц. 
Йе ’ргом мæнырдæм куы раздахы, уæд мæ цæстытæ йæ буарыл 
уæле дæлæмæ сгаргæ æрцæуынц, æмæ мын улæфт нал фæфаг 
кæны. Фырмондагæй ма суанг мæ комыкъултæ дæр сриссынц. 
Ау, æз дæр уыцы хъуыддагмæ бæллын? Нæ, нæ! Æз...Æз... Æз æй 
æндæрхуызон уарзын, бынтон æндæрхуызон. Куыд никуыма ничи 
никæй уарзта, афтæ. Удылтайгæ сыгъдæг æнкъарæнтæй. Уæдæ 
йын уырдæм цæмæн кæсыс æмæ дæ сывæллæттæ дæ цæстытыл 
цæмæн уайынц? Мæ-гъа. Афтæ мæ фæнды, цæмæй сæ мад Тими- 
нæ уа, æрмæстдæр Тиминæ, æмæ мæ ныййарджытæн фенын кæ- 
нон, дунемæ кæй рауадзай, уыцы гыццыл удгоймæгты куыд уар- 
зын хъæуы, уый. Уынгмæ дæ куыдзы къæбылайы æппæрст кæй 
акодтой, уый тыххæй сын уайдзæф кæныс? Нагъ! Алчидæр йæхи 
æгъдау æмæ фæткмæ гæсгæ цæры. Æдылы куынæ дæ, уæд æй 
куыд нæ ’мбарыс? Йæ ныййарджыты чи нæ хъæуы, уый уæлар- 
вæй æруадзгæ зæды куыд бахъæудзæн? Йæхиуыл чи не ’ууæнды, 
ууыл исчи куыд баууæнддзæни? Сылгоймæгтæ ныфсхаст нæлгой- 
м&гты уарзынц, ды та хурмæфых уаллонау лæмæгъ дæ, ницæйаг. 
Ногæй та уыцы æнæбайрайгæйы уæнгмарæн хъуыдытæ, уыцы 
ныфссæттæн сагъæстæ. Иучысыл мæхиуыл куы схæцын, уæд мын 

Зынгхуыст бæлпицтæ 
369 
цыргъ кардæй мæ базыртæ æрцæгъдынц, æмæ та фæстæмæ мæ 
гаччы абадын. Мæ фæндæгтæ мын кæд нал æхгæндзысты, цымæ? 
Тиминæ йæхи над фæци æмæ бæласы къалиуæй йæ хисæр- 
фæн æриста. Бæгънæгæй йæ кæй никуыуал фендзынæн, уый æм- 
барын æмæ йæ мæ цæстытæй ныхъуырын, цыма дзы мæ мæлæты 
размæ фæстаг улæфтытæ исын. «Иугыццыл-ма фæлæуу, дæ хор- 
зæхæй. Дæ дзаумæттæ ма- ма скæ. Иу-цалдæр амондджын уысмы 
ма мын балæвар кæн, æмæ дæ æнустæм мæ зæрдæйы хæсдзы- 
нæн», — дзурын æм мæхинымæр. Мæ хъустыл сабыр æхситт уайы, 
фæлæ кæцæй цæуы, уый нæ хатын. Уæвгæ, цы уæлдай у? Кæ- 
цæйфæнды хъуысæд. Уынджы иу æмæ дыууæ æхситгæнæджы и? 
Нæ, уыдон æвæрæз адæймаджы сабыргæнæн хъуыдытæ сты, зæр- 
дæ та æндæр цæмæйдæр тæрсы. 
Дыккаг æхситмæ Тиминæ йæ дзыккутæ сæрфын ныууагъта, 
йæ сæрыл схæцыд, æмæ йе стыр сау цæстытæ æнахуыр рæсугъд 
æрттывд фæкодтой. Йæ тымбыл аив цæсгом фæлмæн мидбылхуд- 
тæй айдзаг и. Цæмæй тарстæн, уый мыл æрцыд, æвæццæгæн. 
Нæ, нæ! Хуыцау мæ уыцы бæллæхæй бахизæд! Хуыцау... Цы мæн- 
гæфсон хъахъхъæнæг мын и, æвæдза. Æппындæр кæуыл не ’ууæн- 
дыс, ууыл дæ зæрдæ дар. Дæ уарзон дæ цурæй æндæр искæмæ 
тындзæд æмæ дæм йæ бауромыны хъару ма уæд. Ехх, ныр цæр- 
гæс фест æмæ йæ дæ уæлныхты сис! «Нæ, мæ лымæнлæггаг, дæу 
хуызæн хæлиудзыхæй цæргæс никуы рауайдзæн. Ды райгуырдтæ 
халонæй æмæ халонæй амæлдзынæ, æмбыд хауæццæгтыл зилгæйæ. 
Цæргæс та у, Тиминæ йæ бæттæнтæ кæмæ тоны, уый. Чи у, цымæ? 
Базыртæ йыл кæй уындæй разади? Ныхъхъуытты йæ уадз. Уый 
дæ хъуыды дæр нæ кæны, ды та ма йын йе ’фсармыл дæр тыхсыс. 
Йæ бæгънæг буар ын халат цы ’мбæрзы, æндæр ыл къахæй сæр- 
мæ ницы и, æмæ йæ афтæмæй исчи куы фена, уæд фырæфсæр- 
мæй амæлдзæн», — сагъæс кæнын мæхинымæр. 
Таземæ бахæццæ и, æмæ фæткъуы бæласы бын кæрæдзийæн 
хъæддзæгæй цыдæртæ дзурынц. Мæ риуыдзаг сулæфыдтæн. Йæ сыхаг 
у, æз та цы фенхъæлдтон, Хуыцау — йæ зонæг. Æдзухдæр æм мæ 
зæрдæ ’хсайы æмæ... Цæуон ныр, зæхмæ ахизон æмæ ардыгæй мæхи 
айсон. Уымæй йын ницы тас у. Уæвгæ, цы бæрæг и? Цæстытæ чи 
къахы, уыцы нозтæмхиц уæгъуырсыдз лæппулæгæй йын куыд нæ у 
тас? Адæймагæн йæ дыууæ цæсты астæуæй йæ фындз куы фелвас- 
дзæн, уæд ын сывæллон-чызджы фехалын цы хъæуы. Ныр цытæ 
дзурын? Ау, æфсарм нал и? Сыхаг æфсымæрæй уæлдай куынæ у. 
Кæд мын тугхæстæджытæ не сты. Дæлæмæ дæр, уæлæмæ дæр — 
сыхæгтæ. Уыйразмæ ныхасгонд куынæ уыдаиккой, уæд мынæг æх- 
ситтæй кæрæдзи афтæ хорз нæ бамбæрстаиккой. Цы фесты, цы? 
Æвиппайды зæххы скъуыды куы ныххаудтой. 
24 Цомартаты Изæтбег 

370 
Цомартаты Изæтбег 
Мæ зæрдæмæ та дызæрдыг бахъуызыди æмæ мæ тухæнæй 
мары. Адæргæй уадзыгау фæдæн, мæ сæр разылди æмæ, бæласæй 
куы рахауон, уымæй тæрсгæйæ сабыргай зæхмæ æрхызтæн. Дард- 
дæр цы кæнон, уый нæ зонын æмæ джихнизæй сæйæгау сæццæйæ 
лæууын. Мæ рохст цæстæнгас кæдæмдæр адзæлгъæл и. Рагацау 
мæхи цы хæрын, цымæ? Кæд æм Тазейы мад бадзырдта, уæд та/ 
Ме ’дылы хъуыдытæй мæхи кæй сабыр кæнын, уый æмбарын, 
фæлæ сыл уæддæр мæнгуд хъæмпыхæлттау ме ’нæбары æууæнчы 
муртæй ныззæгæл дæн. Ацы хатт мæ æцæгæй дæр фæнды æууæн- 
дын Хуыцауыл, диныл, дзуæрттæ æмæ дауджытыл, сылгоймаджы 
сыгъдæгдзинадыл. Мæ зæрдæ истæуыл фæхæцæд æмæ цæуылфæн- 
ды дæр уæд, æрмæст уынгæг ма кæнæд, æмæ мын мæ хъуыры- 
сæртæ ма ’хгæнæд, фæлæ тутт æхсæрау мæнг у ме ’ууæнк æмæ 
мæ сабыр кæнын нæ уадзы. 
«Ацу ардыгæй, сæрхъæн, ам дæ ницы хъуыддаг и!» — дзуры 
мæм мæ мидхъæлæс, фæлæ йæм нæ хъусын. Абон хъуамæ мæ хъыс- 
мæт кæронмæ базонон. Цыфæнды æгъатыр куы разына, уæддæр ын 
хъуамæ йæ цæф мæхиуыл æххæстæй банкъарон æмæ цæстылуайгæ 
нывтæй мæхицæн зæрдæтæ мауал æвæрон. Нартхормæ бахызтæн 
æмæ хъæддаг гæдыйау Тазейы хæдзары ’рдæм фæхъуызын. 
«Дæ сæрмæ цытæ хæссыс, гормон? Искæй æнæуаг митæм кæ- 
сынæй ма æгаддæр цы уа?!» — фæстæмæ мæ здахы ме ’фсарм, 
фæлæ йæ коммæ нæ кæсын, уымæн æмæ мæ нæ уырны, Тиминæ 
æгад митæ кæндзæн, уый. «О, нæ уырны. Уæдæ йæ фæдыл цæмæ 
зилыс? Æгæр дæр ма дæ уырны, æгæр. Дæ судзгæ уарзт зæрдæ- 
низимæ баст дæр уымæн у». Къахæй сæрмæ хъустæ фестадтæн. 
Мæ цæстытæ ныхъхъоппæг сты æмæ бæзджын нартхоры æмраст 
зæнгты æхсæн аивæй джигул кæнынц. Æрæджы дæр ма сыл удæ- 
гас сабитау зæрдæрайгæйæ узæлыдтæн, ныр та сæм знаджы цæс- 
тæй кæсын. Изæрмилтимæ мын мæ уарзоны кæй æмбæхсынц, уый 
тыххæй сæ бындзарæй ныццæгъдин. 
— Лæппу! Лæппу! Кæм та æрбадæлдзæх и уыцы гадздза?! 
Æфтауæг гогызæй уæлдай нæу! Дыууæизæрастæу хæмпæлты æр- 
байсæфы! Хорз æмæ сылгоймаг нæ фæци! Лæппу! Лæппу! — сы- 
хаг кæртæй мæм хъуысы Тазейы мады рæхуыстæмхиц хъæлæс 
æмæ мын мæ зæрдæ сæтты. Иугæр йæ гадздза фырт ацафон хæм- 
пæлты æрбайсæфы, уæд мын æцæгдæр ардыгæй цæугæ у.Цалын- 
мæ нæ фæхудинаг дæн, уæдмæ мæхи айсон. Нæ, иугыццыл ма 
банхъæлмæ кæсон. Уæд та рæдийгæ кæнын. Ахæм хæрзæгъдау 
фррнымд чызг Тазейы фарсмæ æрхуыссыныл куыд сразы уыдзæн? 
Цыма мæм уæларвæй мæстæймарæгау исчи дзуры, мæнæ афтæ, 
зæгъгæ, уыйау мын мæ хъустæ судзынц Тиминнæйы лæгъстæхуыз 
ныхæстæ: 

Зынгхуыст бæллицтæ 
371 
— Ма мæ бабын кæ... Мæ хабар куы рахъæр уа, уæд мæ ме 
’фсымæртæ амардзысты... 
— Ма тæрс, — тыхулæфтгæнгæ йын зæрдæ æвæры Тазе. 
Йæ чъизи ми йын адæм куы базоной, æмæ йæ уыдоны цæст- 
мæ йе ’фсымæртæ куы бафхæрой, æрмæстдæр уымæй тæрсы, æн- 
дæр ницæмæй, æз та дзы сыгъдæг зæд сарæзтон æмæ йæм Хуыцаумæ 
кувæгау кувын. Куыд æдылы дæн, куыд! Хъуамæ дзы ме сæфт 
фенин æмæ пыхс мæ сæрыл ахæссин, æз та мæ бынаты бандзыг 
дæн. Кæд, Тазе æмæ Тиминæ дыууæ цæхæрадоны астæу бæзджын 
къутæрты цы кусынц, уый зонын, уæддæр мæхиуыл не ’ууæндын. 
Афтæ мæм кæсы, цыма уый мæ уарзон нæу, фæлæ йе ’ндæрг у. 
Ау, уыйбæрц рæсугъд бæллицтæ мæ зæрдæйы уымæн райгуырды- 
сты, цæмæй æваст æрбайсæфой, æмæ мæ зæрдæ афтидæй баз- 
зайа? Мæ мидхъуыдыты йæ мæ судзгæ монцтæй уымæн хъахъ- 
хъæдтон, цæмæй уæртæ уыцы рæучи къуыдиппæн хъазæнхъул 
суа? О Хуыцау, куыд дыл æууæндон уыйфæстæ, зæгъ-ма?! Дунемæ 
мæ уымæн радтай, цæмæй, хъуыдыйæн дæр чи нæ у, æнкъарынæн 
дæр, уымæ цæргæбонты хæлæгæй мæлон? Йæ зондыл ын æрвæс- 
гæ дæр куынæ кæнын, уæд мын мæ удлæууæны куыд дæлоз æрæп- 
пæрстай? Цæмæй æз мæхи ноджы æгаддæрæй æнкъарон, уый 
тыххæй? Æмæ ахæм хъысмæт сныв кæнынæн бирæ зонд хъæуы? 
Кæугæйæ мæ радтай æмæ мын кæугæйæ исыс мæ цард. Айс æй! 
Айс æй æмæ мæ ныууадз! Мæн нал фæнды æгæлæнтæгæнгæйæ 
цæрын! Дæлдзæх фæу, кæд мæм уымæй хуыздæр зæрдæ нæ да- 
рыс, уæд! 
Дыууæ æрыгон буары цъæх нæууыл сæ мондæгтæ суагътой. 
Иучысыл ма кæрæдзиуыл æндæгъдæй алæууыдысты, стæй мæ судз- 
гæ цæссыгты зæрæхсиды стъæлфæнтау сындæггай атадысты. Дуне 
мыл баталынг и, æмæ æппындæр ницыуал уынын, æрмæст ма 
мæм дард кæцæйдæр хъуысы дыууæ цардæфсæст хъæлæсы æмæ 
мын мæ рыст зæрдæйы уидæгтæ рæдувынц. 
— Райсом та дæм æрбацæудзынæн. 
— Куынæ мæ равдæла... 
— Уæд та иннæбон. 
— Фендзыстæм... 
Кæд цæфæй нæ мæлыс, уæд дын уый та — рæхуыст. Мæ 
уарзон ма йын лæгъстæйаг дæр у. 
Бæстæ мæ алыварс федзæм и æмæ æнкъардæй йæхимæ ныхъ- 
хъуыста, цыма уый дæр мæнау йæ удмарæн сагъæсты фæхуыдуг 
и. Æрæджиау æрдз зына-нæзына базмæлыди. Уадымс кæцæйдæр 
æрбахъуызыд, æмæ мыл нартхоры сыфты ныххудын кодта. Æз 
фыртыхст æмæ фырæнæбонæй зæххыл ныддæлгом дæн æмæ мæ 
тыппыртæ уадзын. 

372 
Цомартаты Изæтбег 
* * * 
Мæ дуне æнæуи дæр афтид уыди, фæлæ ма уæддæр, царды 
æцæгдзинадæй лидзгæйæ, ме ’дылы зондæй цæмæдæр æнхъæлмæ 
кастæн, мæ зæрдæйы къуымы, арф кæмдæр, иу мæнгард ныфсы 
хал ныффидар æмæ мæ ницæйаг хъысмæты æгъатыр митæн сæт- 
тын нæ куымдта, ныр уый дæр аскъуыди, æмæ мыл мæ хур бата- 
лынг и. Зæрдæ цæуыл фæлæууа, уый йын нал и æмæ мæ риуы 
æнæрынцойæ цоппай кæны. Нæ дзы маст и, нæ — фыдæх, нæ 
хæрамдзинад. Адæймаг йæхицæн уайдзæф цæй тыххæй бакæна, 
ахæмæй дзы ницыуал баззади. Суадонау ссыгъдæг и æмæ йæ фæнды — 
æвзæрæй, хорзæй — алкæй дæруарзын, фæлæ дзы мæ оæллицы 
фыддæрагæн иу рæсугъд æнкъарæн дæр нæ гуыры. Гобийау ба- 
къуырма и æмæ хъусæй лæууы. Мисхалы бæрц дæр æм ницыуал 
хъары. Уæддæр цæуын размæ. Кæдæм, уый мæхæдæг дæр нæ 
зонын. Уæвгæ, цы уæлдай у? Абон мæ фæндæгтæ иууылдæр мæ 
хомæ цæуынц. Ацы дунейы мæ æппындæр ницыуал уромы æмæ 
дзы цас раздæр фервæзон, уыйас — хуыздæр. Кæддæр ма иу фæл- 
тæрæн скодтон, фæлæ мын дзы ницы рауади. Ныр ахæм рæдыд 
нал æруадздзынæн. Раст сты нæ хистæртæ, тынг раст. Царды 
фыдæвзарæнтæ сæ ныммур, ныцъцъæл кодтой, æмæ сæ цæхæры 
басыгъдысты. Æрмæстдæр цардæфхæрд ныфссаст адæймаджы дзы- 
хæй схаудзæн мæнæ ахæм зæрдæсæттæн ныхæстæ: «Адæймагæн 
йæ ныхыфыст цы ’рцæуа, уымæй йын фервæзæн нæй». Æз дæр 
ныртæккæ уыдонæй дæн æмæ сыл уый тыххæй æууæндын, Зæли- 
нæйы ныхæстæ дæр мæ рыст зæрдæмæ афтæ тынг уымæн хъа- 
рынц: «Не ’намонд мадæй амондджын сывæллæттæ куыд хъуамæ 
райгуырдаид? » Мæ буары алы нуарæй дæр, мæ сæрымагъзы алы 
чырæгæй дæр сын æмбарын сæ лæмæгъдзинад æмæ се ’нæрхъуы- 
дыдзинад, фæлæ сæ мæхицæн стыр хæзнайау исын, уымæн æмæ 
мын ацы хатт пайда сты, сæ фæрцы мын æнцондæр уыдзæн ме 
’цæг дунемæ ацæуын. Мæ уарзондзинад кæй фæмæнг и, канд уый 
тыххæй нæ дæн ахæм зын уавæры. Алыхуызон сагъæстæй бай- 
дзаг и мæ сæр. Цæмæй мæ хъизæмæрттæн быхсын мауал фæразон, 
уый тыххæй ма мæ хъуыди æрмæстдæр иу æртах. Уыцы æртах 
мыл судзгæйæ æртагъди мæ уарзоны гадзрахатæй æмæ мын ме 
’ууæнк бынтондæр амардта. Æппындæр æм ницы азым хæссын. 
Алкæмæ дæр йæхи фарн æмæ æгъдау и. Алчидæр йæхи зондæй 
хъуыды кæны. Тиминæ мын зæрдæ никуы ницæмæй бавæрдта. 
Ахæм цæстæй мæм касти, цыма мæ уынгæ дæр нæ кæны. Уæдæ 
йæ гадзрахатæйцæуæг цæмæ хоныс æмæ йæм цæмæ хæрам кæ- 
ныс? Зæды бынаты йæ кæй сæвæрдтай, уый тыххæй дæ хъуамæ 
йæхицæн хъуырыгънæгæн бахуыдтаид? Нæ, уый тыххæй цыфæн- 

Зынгхуыст бæллицтæ 
373 
ды хорз адæймагæн дæр бауарзæн нæй. Уæдæ дæхицæй æнамонд 
сывæллон цы сарæзтай æмæ дæ цæссыг цы калыс? Хъизæмар кæ- 
нын мæ нал фæнды. Мæ зæрдæ ма уарзондзинадыл дардтон, мæ- 
хицæн дзы фидар мæсыг самадтон, фæлæ мын змисæй конд рауа- 
ди, бындзарæй ныккалди æмæ мæ йæ быны æнауæрдонæй ныссæ- 
ста. Мæ цард кæмæн снывонд кодтон, уый хуымæтæджы гадздза 
кæй разынди, ууыл сразы уæвын мæ бон нæу æмæ мæ цæрын нал 
фæнды. Ай мæ уд у, æмæ нал фæразын. 
Мæхиимæ тохгæнгæйæ нæ дуармæ æрбацыдтæн, фæлæ мæ мæ 
къах мидæмæ нæ хæссы, мæ зæрдæ кæртмæ бахизын нæ комы æмæ 
дуары цур сагъдауæй лæууын. Кæлимæты знæт цæстытæм бакæсы- 
ны бæсты цадмæ ацу æмæ дзы дæхи баппар. Мæ фæндаг уырдæм 
цæуы, фæлæ нырма раджы у. Изæры дзы куы ничиуал уа, уæд мæ 
фæнд сæххæст кæндзынæн. Мæ фæнд... Артист суæвын мæ фæнды- 
ди, бæргæ, фæлæ мын æй Хуыцауы цæст нæ бауарзта. Хуыцау, 
Хуыцау... Де ’рхъуыдыгæнæг æндæр мацыуал æрхъуыды кæнæд, 
кæд мæгуыр адæймагæн йæ амонд саразын нæ фæразыс, уæд. 
— Нæ лæг бирæйы фаг нал у. Йæ уд ма удыл тыххæй хæцы. 
Тагъд фæцъынд уыдзæн, æмæ йын йæ бынтæ æрбауæй кæндзы- 
нæн. Æз мæ мадæн чызгæн нæ райгуырдтæн, ацы хатт мæхицæн 
æнæниз сæрæн лæг куынæ ссарон, — хæрзхæстæгæй мæм хъуысы 
мæ фыдыусы æнад хъæлæс. Махмæ куы ’рбацыди, уæдæй нырмæ 
чъиу æууилæгау уыцы æдзæлгъæд ныхæстæ фæлхат кæны. Йæ 
къуындæг хъуыдытæ æппындæр никæмæй æмбæхсы. Уæд цавæр 
хабар у? Дæ цард кæимæ сбастай, уымæ мæлыны зæрдæ дар. 
Куынæ йæ уарзай, уæддæр ын йæ мæлæтмæ бæллæн куыд и? 
— Цæмæй тæрсын, уый зоныс? Йæ хъиу-хъиу ма бирæ куы 
фæцæуа, йемæ удхаргæнгæйæ куы базæронд уон æмæ мæ куы ничи- 
уал ракура,— мæ мидфарстæн мын æххæст дзуапп дæтты Кæлимæт. 
— Уымæй ма тæрс. Хуызыртау дзы куы нал и. А дыууæ боны 
йæ Барастыр йæхирдыгæй фæкæндзæн, æмæ дзы фервæздзынæ, — 
фидарæй йын зæрдæ ’вæры нæ сыхаг ус. — Адæймаг иу хатт цæры, 
æмæ дын дæ буармæ æхсызгондзинад чи хæсса, ахæм лæг æвзарын 
хъæуы, мах та гуыбыр тархъæнджын æмæ сыдывд къупыритыл 
ныддæвдæг стæм. Мæ дзæдæлы кæд арахъхъæй ныддæнгæл кæнай, 
уæд дæм бегарайы цæуæгау тыхамæлттæй разилдзæн æмæ æрдæг- 
фынæйæ цыдæртæ архайдзæн. Йæхион йæхи куы фæуа, уæд къул- 
мæ аздæхдзæн, æмæ йын æхсæв-бонмæ, дæ судзгæ монцтыл хæц- 
гæйæ, йæ хуыр-хуырмæ хъус. Лæг нæ, фæлæ — лæг æнадгæнæг! 
Уый дын амонд, гъе. Æз та æнхъæлдтон, йæ сабыр фæлмæн 
лæгыл æрхъæцмæ дæр нæ хъæцы. Уæвгæ, уый кой цы кæнын? 
Кæй зонын, уыдон иууылдæр æнамонд сты. Иу дæр дзы йæ цар- 
дæй разы нæу. Тыхкуыст æмæ фыдæбон, фыдæбон æмæ тыхкуыст. 

374 
Цомартдты Изæтбег 
Хорз у, æмæ амæй фæстæмæ, зæрдæ кæмæй хæццæ кæны, уыцы 
æбуалгъ мæгуырдзинад нал уындзынæн. 
Уаты бæрæгастæу Тугъан кæддæр гыццыл дзыхъхъ скъахта, 
къух æм нæ тасы, æмæ сохъхъыр цæстау гомæй лæууы. Æниу цы 
уæлдай у? Фæнды лæгъз уæд, фæнды къуыппытæ-дзыхъхъытæ. 
Уæддæр мын ингæны ад кæны. Цы диссаджы цардæй цæрын. Æвд- 
дæс азмæ ингæны ад йеддæмæ мацы бамбар. Хæдмæлхор халон 
дæр ма йе уæнгтæ сыгъдæг арвы тыгъдады айвазы, æз та мæ бонтæ 
уæнгмардæй, тæрсгæ-ризгæйæ чъизи хæдзары æрвитын. Дæ фæс- 
таг сахат хорзæй цы æрымысай, уый дын ма уæд. Цыфæнды куы 
фæуа, уæддæр абон хъуамæ ме ’нæсæрфат ныййарджыты рæдыд 
сраст кæнон. Мæ зæронд чингуытæ æмæ æрдæгфыст тетрæдтæм 
æдзынæг кæсын. Скъола фæуынмæ ма мæ иу аз хъуыди æрмæст, 
фæлæ ма дзы ныр цы кæнын? Кæдæм цæуын, уырдæм мæ æнæ 
ахуырæй дæр айсдзысты. Аттестат мæм куы уыдаид, уæддæр дзы 
ницы сæнтыдтаин, уымæн æмæ мæм нæдæр зонд и, нæдæр зонын- 
дзинæдтæ, нæдæр курдиат, нæдæр ныфс, нæдæр... Ницы мæм и 
æппындæр! Цы æмдзæвгæтæ ныффыстон, уыдон дæр мæ уды мæ- 
гуырдзинадыл дзурæг сты æрмæст æмæ иу адæймагæн дæр æхсыз- 
гондзинад не ’рхæсдзысты. Адæм сæхи сагъæстæй куы нал фæра- 
зынц, уæд ма мæ хъарджытæй цы кæнынц? Мурдæр ницы. Клубы 
исты рæузонд хабæрттæ куы фенынц, уæд фырцинæй сæ цæстытæ 
_лоны разилынц æмæ сæ кæрæдзимæ хъæлдзæгæй дзурын райда- 
йынц, мæнæн та артистты æдзæхх митæм кæсгæйæ мæ зæрдæ схæц- 
цæ вæййы. Æз, æвæццæгæн, адæмы никуы бамбардзынæн. 
Ме ’мдзæвгæты тетрæдтæ райстон æмæ сын сæ сыфтæ иугай 
фæлдахын. Цал æнæхуыссæг æхсæвы арвыстон адон фысгæйæ. 
Мæ зæрдæ сæ хуымæтæджы тынг ради. Æнхъæл уыдтæн, мæ удыл- 
тайгæ ныхæстæ Тиминæйы зæрдæмæ æвдадзы хосау бахъардзыс- 
ты æмæ мæм йе ’ргом раздахдзæн. Сыфтæ иугай тонын æмæ сæ 
скъуынын, цыма мæ цыфыддæр знæгтæ сты. Се ’хсæнæй мæм мæ 
уарзоны рæсугъд цæсгом разынди. Иуварсырдæм кæсы æмæ кæ- 
мæдæр зæрдæбынæй худы. Цы тынг амондджын у, æз та... Ме 
’нкъард хъуыдытæ мæхицæй сурын, æмæ мын æппæтæй адджын- 
дæр цы къам уыди, ууыл лыстæг дамгъæтæй фыссын: «Тиминæ, 
цы куыст мын бакодтай, цы? Æз дæуæй фылдæр куы никæй уарз- 
тон». Ау, ацы ныхæстæ куы бакæса, уæддæр мæм йæ зæрдæйы 
уаг нæ аивдзæн? Иу цæссыг дæр мыл не ’рæппардзæн? Æппын- 
дæр æм фæсмон не ’рцæудзæн? 
Дæ уарзонæй тæригъæд йеддæмæ цы бадомай, уый ма уæд. 
Г^>е, уæууæй, гъе! Мæ фæнд куы ’рбаивон, æмæ йæ мæ зæрдæ 
скъуынын куы нал бакома, уымæй тæрсгæйæ йæ æвиппайды лыс- 
тæг пырхытæ акодтон. Афтæ мæм кæсы, цыма йæ нырма ныр 
атыдтон мæ зæрдæйæ. Нæ, уымæй мæхи сайын. Мæ ингæныл куы 

Зынгхуыст бæлпицтæ 
375 
сæмбæлон, уæддæр йæ рухс сурæт мæ цæстытæй не схицæн уы- 
дзæн. Ме стæгдар куы нал уа, уæддæр дудгæ хъæдгомæй баззай- 
дзæн мæ риуы æмæ мæм, иуæй, æхсызгондзинад хæсдзæн, иннæ- 
мæй — хъыг. Æмдзæвгæтæ скъуыд фесты, æмæ мæ ницыуал уро- 
мы ме ’нæуынон хæдзары. Уынгмæ ахызтæн æмæ цады ’рдæм мæ 
ных сарæзтон. 
— Тæхуды, ай дæр мауал уын! — мæ фæдыл хъæрæй дзуры 
Кæлимæт, фæлæ мæнмæ йæ ныхæстæ нæ хъарынц. Æз мæ хъуы- 
дыты ныр уыдонæй уæлдæр дæн, æмæ мæм сæ хæрамдзинад нал 
хæццæ кæны. Цæуын удсыгъдæггæнæн фæндагыл. Нæ мæ фæнды 
Тиминæйы хæдзармæ кæсын, фæлæ дзы мæ цæстытæ атонын нæ 
фæразын. Ау, мæ удлæууæн фæстаг хатт дæр мæ размæ нæ рауай- 
дзæн æмæ мын фæндараст нæ зæгъдзæн? Йæ хъæлдзæг кæл-кæл 
мæм хъуысы кæртæй, фæлæ мæм йæхæдæг нæ зыны. Ницы кæны, 
мæнæн йæ хъæлæсы аив мыртæ дæр æгъгъæд сты. Мæ амæндтæ 
дæр йæ хай фæуæнт. Цæрæд йæхи фæндиаг. Мæ зæрдæ йын зæгъы 
бæллиццаг цард. Мæ зæрдæ... Диссаджы зæрдæ мын и. Марынмæ 
йæ хæссын, уæддæр йæ рæсугъд æнкъарæнтæ нæ сæфынц. Афтæ 
йæм кæсы, цыма, кæм удхар кодта, уымæй хуыздæр дунемæ цæуы. 
Уым Тиминæйы зæрдæ йæ уарзты цæхæрæй ссудздзæн, сæ цæф 
баиу уыдзæн æмæ кæрæдзи рæвдаугæйæ сæ дойны суадздзысты. 
Æнæмæнг афтæ кæй уыдзæн, уый бæлвырд зонын æмæ цæуын мæ 
фæндагыл сындæггай. Фисыныл хæрдмæ сзылдтæн, фæхæццæ кæ- 
нын Мереты хæдзармæ. Хæдзар нæ, фæлæ, адæймаджы зæрдæ 
кæмæй сæтты, ахæм кæуинаг къæс. Дыууæ азы дзы фæцардтæн, 
фæлæ мæм дзы мисхалы бæрц дæр хионы хъæрмад нæ кæлы. Мæ 
зæрдæйы гуыры æрмæстдæр тæригъæд, æндæр ницы. Зæронд 
скъаппæй мæм хъуысы æххормаг мыстыты знæт уынæр, сæ мынæг 
хъист-хъист, мæ фындзыхуынчъытæ мын æхгæны сæ хуыдуггæ- 
нæн смаг. Цæмæй мæм зæрдæуынгæггæнæн ныв æххæстдæрæй ра- 
зына, уый тыххæй мæ цæстытыл уайы, мæ низæфхæрд фыдыхойы 
мæллæг буар бæзджын хъæццулæй куыд æмбæрзтон, уый, æмæ мæ 
фæнды ацы дунейæ тагъддæр ацæуын æмæ алцыдæр ферох кæнын. 
Сырх-сырхид тугамæст хуры егъау чъил хæхты цъассы судзгæ 
ныллæсыди, æмæ æнтæф чысыл фæсасти. Хъуццытæ æмæ мадæл 
фыстæ дзаг фæздæттимæ уасгæ згъорынц сæ лæппынтæм. Сæ рыг 
сæ сæрыл сбадти, афтæмæй сæм тындзынц æнæрхъæцæй. Цы у уый? 
Уарзондзинад æви, æз кæй не ’мбарын, ахæм æнкъарæн? Уæвгæ, 
цы уæлдай у? Сæйрагдæр у, дунемæ кæй рауагътой, уыдоныл æр- 
хъæцмæ дæр кæй нæ хъæцынц, цæстыгагуыйау сæ кæй хъахъхъæнынц 
æмæ сæ сæрмагонд цардмæ кæй цæттæ кæнынц, уый. Гъе, уæууæй, 
гъе, Ирбег, уыцы æгомыг фосы амонд дæр дæ ма фæуæд! Дæлдæр 
фæуай, уастæн, кæд цавæр стьалыйы бын равзæрдтæ. 

376 
Цомартаты Изæтбег 
Изæрмилтæ мæм хъæдæй æрхъуызыдысты æмæ мæ сæ хъæ- 
бысы æрбатыхтой. Цъæх кæрдæгæй йедзаг галуæрдон къуыбыры 
фахсæй фæзмæ хъыррыстытæгæнгæ æртылд æмæ йæ сыдзылбæт- 
тæнæй фæндаг мæрзгæ хъæумæ ныйивгъуыдта. Цъырцъырæгтæ 
райхъал сты, æмæ сæ иугæндзон æнкъард зарæгæй быдыр бай- 
дзаг и. Ме сфæлдисæг æрдзмæ кæсын æмæ хъусынæй нæ бафсæс- 
тæн, афтæмæй дзы хъуамæ зæрдæрисгæйæ ацæуон. Фырзæрон- 
дæй цьæх хъуына чи сæвæрдта, уыцы смаггæнаг чъизи цады хъуа- 
мæ мæ мæлæт ссарон. Мæ мæгуыр хо дæр йæ фæстаг сахат уымæ 
тындзыдта, йæ бирæ хъæстытæ уымæн фæкодта, æз дæр æм мæ 
тыппыртæ суадзынмæ тырнын, мæ уд мæ къухты дарын æмæ йæм 
æй арæхстгай фæхæссын. Уый къуыбырты ’хсæн кæлæнгондау 
æрæмбæхсти æмæ мæм куыдфæндыйæ æнхъæлмæ кæсы. Йæхи 
дзы ничиуал найы, æмæ хъусæй лæууы. Йæ цæсгом æнæуи дæр 
рухс никуы вæййы, ныр та бынтон ныссау и. Цыдæр сусæгдзинад 
дзы ивылы, æмæ мæ иуæй йæхимæ сайы, иннæмæй мыл тас æф- 
тауы. Лæппутæ хурмæ бæгънæгæй кæм æрхуыссынц, уыцы лæгъз 
дурыл мæхи æруагътон æмæ йæм æдзынæг кæсын. Йæхицæй сау- 
дæр цæсгом мæм дзы æнæнхъæлæджы разынди, йæ цæстытæ хи- 
нæрттывд кæнынц, афтæмæй мæм амидингæнæгау дзуры: 
— Нæ уæндыс, нæ? Тæппуд! Кæд лæг дæ, уæд-ма мæ цурмæ 
æрхиз. Ам куыд хорз у, уый зоныс? Нæ дзы маст и, нæ — цин, нæ — 
уарзондзинад, нæ — хæрамдзинад, æрмæстдæр æнусон сабырдзинад. 
— Æз никуыдæм тагъд кæнын. Рæстæг мын бирæ и. 
— Рæвдздæр, науæд дæ фæнд аивдзынæ æмæ цæргæбонты 
фæсмоны арты судздзынæ. 
— Ма йæм хъус, Ирбег. Уый æлгъыст дæлимон у æмæ дæ раст 
зондыл нæ ардауы. Дæ цард нырма разæй и, æмæ йæ æрдæгыл ма 
аскъуын, — егъау урс бæхæй мæм дзуры урсзачъе зæронд лæг. 
«Уастырджи! Куыд æргомæй мæм рацыди, æз та йыл не ’ууæн- 
дыдтæн», — февзæрди мæ сæры, æмæ адæргæй мæ буары зыр-зыр 
ссыди. 
— Æгонгæй, Ирбег. Уый уæлæрвты тæхы æмæ зæххы цардæн 
ницы ’мбары. Разæй дæм бирæ зындзинæдтæ æнхъæлмæ кæсы, 
æмæ дæ удхарæй амардзысты. Амондмæ дæ фæндаг æхгæд у, æмæ 
æрхиз мæ цурмæ. Рæвдздæр, гормон! — цырын мæ кæны хæйрæг 
æмæ мæм донæй йæ къух ивазы. 
— Дæхи ма байсаф, Ирбег! Алцæмæн дæр ис райдайæн æмæ 
кæрон. Дæуæн дæр æрцæудзæни дæ мæлæт, фæлæ иугæр рухс 
дунемæ рантыстæ, уæд дзы хъуамæ рухс фæд ныууадзай. Адæм- 
мæ ницы сæфы. Сæ зæрдæты сын тавс бауадз, æмæ дын æй дывæ- 
рæй бафиддзысты. Мæлын æнцон у, цард саразын та — зын, æмæ 
йæм алчи йæ ныфс нæ хæссы. Дæ зæрдыл бадар, хъысмæты цæф- 

Зынгхуыст бæллицтæ 
377 
тæй иу дæр уый аргъ нæу, цæмæй йын.дæ цард айсын бауадзай, 
— загъта ма лæг æмæ арвы тыгъдады æрбайсæфти. 
Хъуысы мæм хæфсыты æнæрынцой къуыр-къуыр, рувæсты 
рæйын æмæ кæйдæр æнахъинон кæл-кæл. 
— Ха-ха-ха! Тæппуд сывæллон! Донмæ ныххизын дæр нæ 
уæнды! Ха-ха-ха! Ды дæхи марынмæ нæ рацыдтæ, фæлæ мæн 
сайынмæ! Ха-ха-ха! 
Уастырджи æмæ мæм хæйрæг æцæгæй æрбацыдысты æви сæ 
мæ фыны уынын? Мæ мидхъуырдухæнтæ æмæ мыл мæ фæллад 
æртæфстысты, æмæ дурыл æррæдзæ-мæдзæ кодтон, æндæр цæй 
Уастырджи æмæ хæйрæг и? Уыдонимæ дзырдтон æви мæхиимæ? 
Кæмæ сæ байхъусон? Кæй зонд сæ райсон? Мæлын дæр мæ куынæ 
фæнды æмæ цæрын дæр. Ныртæккæ дæр ма бæстæ саудалынг куы 
уыди, уæд мæм хуры тынтæ сæхи кæцæй ивазынц? Æви уыдон дæр 
мæ цæстытыл уайынц? Нæ зонын, нæ зонын. Æцæгдзинад æмæ 
фын мæ удхайраг фæлгæнæны сæмтъеры сты, æмæ сæ кæрæдзийæ 
нал иртасын. Тухæнæй мæ марынц, фæлæ сæ мæ бон фервæзын 
нæу. Мæлæт мæ иувæрсты кæй фæцæуы, уый ме ’ппæт буарæй дæр 
æнкъарын, фæлæ мæ риуы нæдæр цин и, нæдæр хъыг. 
* * * 
Уынгмæрзæн цъылын мæ рауади. Ме ’нæуынон уатмæ бацæуы- 
ны бæсты мæ, нæ кæрты цы тута бæлас и, ууыл æрцауындз. Сыхæг- 
тæ æмæ мын хæстæджытæ мæ уавæр бамоæрстой æмæ мыл сагъуы- 
дысты. Сæхи афтæ дарынц, цыма мæ тынг бирæ уарзынц. Стыр 
хæзнайау мæ кæрæдзи къухтæй рæдувынц. Иу мыл йæ зæрдæйы 
фаг нæма бацин кæны, афтæ мæ иннæ аскъæфы. Мæхицæй ныхъ- 
хъал уаин, фæлæ мæ фырфæллад æмæ фыртыхстæй ахæм лыстæг 
хъуыддæгтæм не ’вдæлы. Ахадгæ куыстæн нæ бæззын, фæлæ скъæт 
ныссыгъдæг кæнынмæ, дыргътæ æртонынмæ, нартхор æрыссынмæ, 
фыййау кæнæ хъомгæс ацæуынмæ иттæг хорз арæхсын, æмæ мыл 
адæм нæ ауæрдынц. Мæ зæрдæ сыл нæ худы. Лæвар æххуырст 
алкæй дæр хъæуы, фæлæ мæм гуыбыны хардзыл кусын аив нæ 
кæсы. Мæ сæрыстырдзинад мын сæ къæхты бын кæй ссæндынц, 
уый хорз нæу. Йæ тыхст дзы кæмæн саразын, уымæй мæм рантысы 
æрмæст былдауæн ныхæстæ. Кинойы фаг мын уæддæр куы дæттик- 
кой, мæ уарзон артистмæ бакæсыны фадат мын куыд уа. 
Радж Капур мын хæрзæрыгонæй мæ хъуыдытæ æмæ ме ’нкъа- 
рæнтæ уацары райста. Мæ зæрдæйы йæ сæвæрдтон, æмæ уырды- 
гæй исын нал комы. Æвæццæгæн, мæ хуызæн хæтæнхуаджы ролы 
кæй ахъазыди, уый тыххæй. Быдыры фос куы фæхизын, уæд мæ 
бартæ мæхимæ райсын, æфсæрмы никæмæйуал фæкæнын æмæ 
йын йæ зарджытæ фæзарын, уæлдайдæр, «Ауага пип» («Хæтæн- 

378 
Цомартаты Изæтбег 
хуаг дæн»). Индиаг дзырдтæ раст дзурын æви нæ, уый нæ зонын, 
æлæ зарæгæн йæ мелоди хорз æрцахстон. Иу артисты бон цас у! 
æ райгуырæн бæстæ æцæгæлон адæмæн афтæ тынг бауарзын 
кæн. Æз Инди Ирыстонæй къаддæр кæй нæ уарзын, уый тыххæй 
мæ бон ард бахæрын у. Куыддæр нæ клубы дуарыл «Господин 
420» зылын-мылын фыстытæй ауыдтон, афтæ цинæй амардтæн. 
Алы бон дæр цы дамгъæтæ æмæ нымæцтæ уынын, ме ’ргом æп- 
пындæр кæмæ не здахын, уыдонæй мæм диссаджы уæнгроггæнæн 
хъæрмад æрбакалди. Ме стырдæр бæллиц сси уыцы кино фенын, 
фæлæ куыдæй? Æхца кæм ссарон? Дыууæ сомы мын чи ратдзæн? 
Мæ-гъа. Уыцы капеччытæ ссарыны тыххæй дæм æндæр дзуапп 
ма уæд. Дæлдæр фæуай, мæнæйуый. Абонсарæй мæ цин цас уыди, 
уыйас ныр та мæ хъыг у. Клубы дуарæй мидæмæ гуылфгæнгæ чи 
оырсы, уыдонмæ фырхæлæгæй мæ былыцъæрттæ хæрын. Кино- 
вдисæн залы сценæмæ пъолы бынты бабырæн нал и, æндæр мæ 
карæй иæ фефсæрмы уаин. Мæ царды куыд ницы ивы, уый дис- 
саг у. Рæстæг мыл уыцы иухуызон тыхст æмæ уырыдæй ивылы 
æмæ мын ме уæнгтæ бæтты, мæ сæрыл схæцын мæ нæ уадзы. 
Цыма мæ ме сфæлдисæг кæлæнгонд хуыдыммæ баппæрста, æмæ 
дзы раирвæзæн нал и, уыйау мæ мидбынаты катай кæнын. Размæ 
аккуырсыны амал мын нæй. Иудадзыг дæр мæнæ ам мæгуыргу- 
рау æнхъæлмæ кæсын, цæмæ, уый мæхæдæг дæр нæ зонын, аф- 
тæмæй. Тиминæ йæ хæзгулимæ мæ иувæрсты худгæ æрбацæуы. 
Мæ зæрдæ мæ риуæй ратоны. Адæргæй мæ хид мæ къæхты бы- 
нæй акалди. Иуæй-иутæ цы амондджынæй райгуырынц. Тæхуди- 
аг нæу, ахæм рæсугъд чызг кæй рæвдауы. Мæнæн йæ иу мидбыл- 
худт дæр фаг уаид. Цæмæй мæ ма фена, уый тыххæй иуварс 
азылдтæн, науæд мын мæ уавæр бамбардзæн, æмæ йæ цæсты бын- 
тондæр сæгад уыдзынæн. Уæд та нæхимæ ахъуытты уаин? Æмæ 
иунæгæй талынг уаты цы кусдзынæн? Фырхæлæгæй мæ цæсты 
фиутæ тайдзысты, æмæ мæхи æфхæрдзынæн, уым куы баззадаин, 
уæд мæ дуаргæс мидæмæ бауагътаид, зæгъгæ. Нæ, фæлтау мæхи 
хуызæн гомгæрцц лæппутимæ кæрты джиудзынæн æмæ æнхъæл- 
мæ кæсдзынæн. Уæддæр адæймагæн ныфсимæ æнцондæр цæрæн 
у. Залæй та мæм индиаг зæрдæскъæфæн музыкæ райхъуысти æмæ 
мын мæ тугыл арт æндзары, цырын мæ кæны. Ныртæккæ Радж 
Капуры феныны тыххæй цæуылфæнды дæр сразы уаин. 
«Афтæ у?» — фæрсы мæ мæ мидхъæлæс. 
«О». 
«Уæдæ дуаргæсæн хъомгæс ацæуынæй зæрдæ бавæр, æмæ дæ 
бауадза!». Мæхи йæм байстон. Нæ хъæуккагу, фæлæ йæхи афтæ 
дары, цыма мæ зонгæ дæр нæ кæны. Уæвгæ мæм æфсымæры 
цæстæй дæр цæмæн хъуамæ кæса? Кæм цы мæгуыркъæдзил и, 
уыдоны киномæ лæвар куы уадза, уæд æй уым чи дардзæн? 
I 

Зынгхуыст бæллицтæ 
379 
«Рæвдздæр, гормон, науæд дуар сæхгæндзæн, æмæ кино нал 
фендзынæ!» — размæ мæ схойы мæ зæрдæ, фæлæ уыцы æлхынцъ- 
æрфыгæй лæууы, æмæ йæм мæ ныфс нæ хæссын. 
— Цы дæ хъæуы, Гæрайы-фырт, дæ цæсгом цы æнцъылдтæ 
кæныс? — фæрсы мæ хынджылæггæнæгау. 
— Мæ уарзон артисты фенын мæ фæнды, фæлæ мæм æхца 
нæй æмæ тыхсын. 
— Æхца дæм кæй нæ ис, уый æз æнæ дæу зæгъгæйæ дæр 
зонын, фæлæ мыл дæ зæрдæ дзæгъæлы дарыс. Цасфæнды куы 
фæлæууай, уæддæр дæ мидæмæ нæ бауадздзынæн. 
— Цæуыннæ? 
— Нæ мæ фæнды. 
— Хъомгæс ацæуыныл дын куы сразы уон, уæд та? 
Дуаргæс ахæм æхсызгон хабар фехъусын æнхъæл нæ уыди æмæ 
джихæй аззади, стæй мæм йæ сырх цæсгом дызæрдыггæнгæ раздæхта. 
— Сайыс. 
— Æз сайын нæ зонын. Мæ ныхас æдзухдæр йæ бынаты вæййы. 
Йæ рæсыдхуыз æнæууæнк цæстытæй мæм æдзынæг кæсы. Бæ- 
рæг у, дызæрдыг кæй кæны, уый. 
— Цал боны? — къахы мæ дæ зæрдæ-мæ зæрдæйæ. Киномæ 
бацæуыны тыххæй цæуылфæнды дæр кæй сразы уыдзынæн, уый 
æмбары, æвæццæгæн, æмæ мæ фæлварæгау къæсæрыл дары. 
— Иу, — дзуапп ын дæттын уайдзæфгæнæджы хъæлæсæй, ома 
уый дæр дын æгæр куы у, уæд ма мæ фылдæр цы цæсгомæй домыс? 
— Кино дыууæ серийæ у, — куыдфæндыйæ дзуры лæг æмæ дуары 
хæцæнмæ æвналы, кæд дæ нæ фæнды, уæд къах — дæ роны, зæгъгæ. 
— Гъемæ дыууæ дæр фæуæд. 
— Куы мæ фæсайай, уæд мæм-иу дæхи мауал равдис. 
— Куынæ дæ фæсайон, уæд та? 
— Уæд фендзыстæм... 
Йæ цæстæнгас чысыл фæфæлмæндæр и, иуварс алæууыди, 
æмæ æз залы фæмидæг дæн. Егъау экранмæ лæугæйæ кæсын æмæ 
дис кæнын, æцæгæлон бæстæйы хицæуттæ аивады кусджытæн ахæм 
æгъатыр рæстдзинад æвдисын куыд уадзынц, ууыл. 
* * * 
«Уазал æмæ стонгæй бирæгъ дæр тæрсы». Уазал æмæ стонг. 
Цы æбуалгъ дзырдтæ сты. Зæрдæйы сæм цас æнæуынондзинад 
æвзæры. Сæ иуæй иннæ — æгъатырдæр, сæ иуæй иннæ — æна- 
уæрдондæр. Сæ карздзинад æрмæст скойæ дæр уæнгты иннæрдæм 
хизы, æз та сæ алы бон мæхиуыл æвзарын. Куыд сæ сфæлмæцыд- 
тæн, уый исчи куы зонид, уæд мæм фæдисхъæргæнæгау æххуыс- 

380 
Цомартаты Иэæтбег 
мæ фæзынид. Хæринаг æмæ хъæццул. Ныртæккæ мæ уыдонæй 
тынгдæр ницы хъæуы. Æрмæстдæр мæ уыцы дыууæ царддæттæг 
фæрæзы фервæзын кæндзысты, æрмæстдæр уыдоны фæрцы фæ- 
уыдзынæн дæс къласы, фæлæ кæм сты, кæм?! Мæ афтид уаты 
зæронд тъахтин, чысыл стъол, ныллæг табуреткæ æмæ уымæлы 
тæф йеддæмæ куы ницы ис. Æгæр-мæгуыр дзы пец дæр нал и. 
Кæлимæт æй ныппырх кодта æмæ йæ уынгмæ арæцыгъта, цæмæй 
йын йæ цæстытæ мауал риссын кæнон æмæ йын йæ лæджы мæлæ- 
ты фæстæ йæ пълантæ ма фехалон. 
«Уазал æмæ стонгæй куы ныкъкъæдз уай æмæ дын дæ хуыс- 
сæнмæ дон бадæттæг куынæ уа, уæд ма мæм дæ фазыл æрбабыр- 
дзынæ, фæлæ дæ æз хъуыды дæр нал æркæндзынæн!» — хъуысынц 
мæм йæ мæстæлгъæд æртхъирæнтæ. Халонау йе уæны касти, æн- 
дæр мыл йæ ныхæстæ куыд тагъд æрцыдысты? 
«Æлгъаг куырысмæдзæуæг, гуыргæ дæр дæу куывдæй нæ ра- 
кодтон, мæлгæ дæр дæу æлгъыстæй нæ акæндзынæн!» — дзурын 
æм мæхинымæр. Хуыссæнæй сыстыныл архайын, фæлæ мæ бон 
нæу. Зæронд тæнæг æмбæрзæны бынæй мæ сæр куы схъил кæ- 
нын, уæд мыл тæфсæг фæтых вæййы, æмæ ме уæнгтæ хæрдмæ 
схъиуын райдайынц. Афтæ мæм кæсы, цыма ме стджытæ дæвдæг 
ихæй конд сты æмæ пиллон артмæ дæр нал схъарм уыдзысты. 
Зæлинæ мæ бирæ уарзта, ингæны йын æнæ мæн æнкъард у, 
æмæ мæ йæхимæ кæны, æвæццæгæн. Куы амæлин, уæд хæрзаг 
мæ фыдыусыл фырцинæй базыртæ разаид. Уыцы тасæфтауæг хъуы- 
ды мæ кардæй фæрæхуыста, æмæ тыхтæй-амæлттæй мæхиуыл схæ- 
цыдтæн. Хъæмпын гобан мæ йæхимæ æнахуыр тыхæй æлвасы, 
фæлæ йæ коммæ нæ кæсын. Цыфæндыйæ дæр хъуамæ мæ фыдæй 
хъæццул ракурон æмæ хъармы сдзæбæх уон, науæд Кæлимæты 
фæндиаг фæуыдзынæн. 
«Дæхи йæ цæсты ма бафтау, гормон: нæ дын ратдзæни», — 
дзуры мæм мæ мидхъæлæс. 
«Ау, уый та куыд? Иу ницæйаг хъæццулы тыххæй йæ хъæбу- 
лы мæлын куыд бауадздзæн?» 
«Куыд вæййы, афтæ. Йæ цæст дæр нæ фæныкъулдзæн, афтæ- 
мæй дæ ингæнмæ йæ разæй батæрдзæн». 
«Уымæн уæвæн нæй». 
«Ис, мæ хæдзар, ис». 
«Бирæгъ дæр ма йæ лæппынты йæхицæй куы бамбæрзы». 
«Уый дæ ма фæсайæд, æмæ дæ фыдыусæн ахæм æхсызгон- 
дзинад ма сараз. Фæлтау Меретмæ ацу, науæд ам æнæфæкæсæ- 
г&й ныммæлдзынæ». 
«Тæргайæ кæмæй ралыгъдтæн, уымæ?! Нæ, нæ!». 
«О, о, уымæн æмæ дын хуыздæр гæнæн нæй». 

Зынгхуыст бæллицтæ 
381 
«Ис. Аминæт мæ йæ хæдзарæй куыд ратæрдзæн? Мадау мыл 
æнувыд куы у». 
«Раст зæгъыс, фæлæ йæм цæугæ та цы цæсгомæй бакæндзы- 
нæ? Иу сыдзылбæттæн ын æгъгъæд нæу? Тугъан уымæ кæй цæры, 
уый дæ ферох и?» 
«Ехх, Тугъан, Тугъан... Меретимæ цæрын мæ куынæ фæнды, 
уæд цы кæнон? » 
«Схуысс æмæ ныммæл». 
«Цæй, мæ фыды уал бафæлварон. Кæд мæ цæуын никуыдæм 
бахъæуид. Цардæй мæлæты ’хсæн куы дзедзырой кæны, йе ’нусон 
фæндагыл лæугæйæ æппындæр ницæуыл ахъуыды кæндзæн?» 
«Нагъ, фæлæ ма дæ кæд иу хатт йæ бæттинаг æрра усы къæхты 
бынмæ æрхауын фæнды, уæд — табуафси», мæстæй мæ мары мæ 
мидхъæлæс. Куы йæм байхъусон, уымæй тæрсгæйæ мæ хуыссæнæй 
фестадтæн æмæ тыргъмæ ахызтæн. Æнхъæл уыдтæн, ме ’нæуынон 
уатмæ мын зын бацæуæн нæ уыдзæн, фæлæ фæрæдыдтæн. Сенæйы 
астæу джихæй лæууын. Уазал дымгæ мæм кæртæй миты гæлæбутæ 
хæссы æмæ мыл ихæнриз æфтауы. Цы уа, уый уæд. Донласт хуы- 
лыдзæй нæ тæрсы. Дуары хæцæнмæ бавнæлдтон, фæлæ йæ мæ зæр- 
дæ гом кæнын нæ комы. Тæфсæг мæ сенæйы куы æрфæлдаха, уымæй 
тæрсгæйæ йыл бахæцыдтæн. Хъарм уæлдæф æмæ хæринаджы хæрз- 
дæфæй мæ зæрдæ барухс и, фæлæ уæддæр йæ тарст гуыпп-гуыппæй 
не ’нцайы. Баба галиу къуымы йæ сыгъдæг сынтæджы уæлгоммæ 
хуыссы æмæ газетмæ æдзынæг кæсы. Кæлимæт уæларт цыдæртæ 
архайы. Сугтæ пецы къæрццытæгæнгæ цыренæй судзынц. Уат — 
хæрзæфснайд, рухс, цыма уазджытæм æнхъæлмæ кæсы. Æз дзы мæ 
низ æмæ ме скъуыдтæ дарæсимæ æппындæр нæ фидауын. 
«Цæмæй сфæлмæцон æмæ сæ мауал хъыгдарон, уый тыххæй 
мын мæ агъуыстмæ электрон рухс дæр нæ бауагътой, æз та ма сæ 
мæхицæн хъæццул домын. Ныр мын куы ницы ратдзысты, уæд сæм 
цы ’рбасхъæл дæн?» — æфхæрын мæхи, фæлæ мæ бынатæй не змæ- 
лын. Æвæццæгæн мæ мæ фыды зæрдæйы уаг кæронмæ базонын 
фæнды, æндæр ахæм æдылы уæвæн куыд и? Уый йæ газет хуыссæ- 
ныл æрæвæрдта æмæ мæм кæсæнцæстыты сæрты æлхынцъæрфыгæй 
кæсы. Афтæ хæрам мæм цæуыл у, цымæ? Зулдзыхыныхас дæр æм 
куы никуы сфæрæзтон. Уæд та æнæдзургæйæ фæстæмæ аздæхин? 
Уæвгæ мæ ныхæстæй дæр цы сафын? Кæд мын мæ тыхст сараза, 
уæд — хорз, кæд æй нæ сараза, уæд дæр — Хуыцауæй разы. Мæ 
пъагæттæ мын нæ сисдзæн. Хæрзмарзт зæххын пъолыл сындзытыл 
лæууæгау лæууын æмæ къахæй сæрмæ гæртт-гæртт кæнын. 
— С-сдынджыр д-дæн æмæ ис-скæмæ цæ-цæрын мæ с-сæрмæ нал 
х-хæссын. С-сымахæй мæ ницы хъ-хъæуы, æрмæстдæр мын хъæ- 
хъæццул раттут, мæ уазал лæгæты куы-куыд нæ басийон, — тыххæй- 

382 
Цомартаты Изæтбег 
ты сфæрæзтон зæгъын. Баба цыма абонсарæй уыцы ныхæстæм æн- 
хъæлмæ касти æмæ сын дзуапп раттынмæ цæттæйæ лæууыди, уыйау 
йæ хъæццул иуварс аппæрста æмæ мæстæлгъæдæй срæцыгъта: 
— Мæнæ мæм ай ис, æмæ йæ ахæсс! 
Æз ме ’ргом иннæ сынтæгмæ аздæхтон æмæ йæм фæрсæгау 
бакастæн, уæдæ уæртæ уыдон кæй сты, зæгъгæ, фæлæ уымæн йæ 
дзыхæй хъыпп-сыпп дæр нал схаудта. Йæ дзыхыл ныххæцыди 
Кæлимæт дæр, фæлæ йæ цæстыты хинæрттывдыл бæлвырд зыны, 
мæ тыхст уавæрыл тынг кæй райы, уый. 
Мæ фыццаг фыдыусыл æй барын æмæ дис кæнын, иу джип- 
пыуагъд куыд рауадысты, ууыл. Сæ дыууæ дæр — маргæйдзаг, 
хæрамзæрдæ залиаг кæлмытæ, сæ дыууæ дæр — къуымых зондыл- 
хæст гуымиры усбирæгътæ. Ме ’нæбон фыд æмæ йæ цъаммар усы 
æлгъаг цæстæцгасмæ кæсгæйæ та мæ зæрдыл æрлæууыди, Дунет- 
хан мын куыдзы бæлæгъæй дон куыд баназын кодта, уыцы æбу- 
алгъ ныв, æмæ зæххы цъар дæндагæй æхсынын. Искуы йæ рæс- 
тæджы фæлм йæ аууон куы бакæна, уæддæр сылгоймаджы мæс- 
тæймарæн мидбылхудт мæ цæстытæй атонын нæ бакомдзæни æмæ 
мын мæ зæрдæмæ хæсдзæни ныфссæттæн æнæуынондзинад. 
Мæ фыд йæ урс мидæггæгты хуысгæйæ газет йæ къухмæ райста, 
фæлæ хъæццулæй йæхи не ’мбæрзы. Нæ зæгъинæгтæ загъд кæй фес- 
ты, æмæ мын дæттынмæ кæй ницы хъавы, уый æмбарын, фæлæ фыр- 
дис æмæ фырадæргæй мæ мидбынаты цавдцурау æндзыгæй лæууын. 
Ау, уыдон нæ фæстаг ныхæстæ сты? Æндæр нæ кæрæдзиуыл 
ницы бæтты? Æмæ уæд æрдзы иудзинад кæм и? Тугæй тыхджын- 
дæр ницы и, куы фæзæгъынц, уæд йæ туг йæ буары дзæнгæрджы- 
тæ цæуыннæ цæгъды? Йæ зæрдæ йын фæйнæрдæм цæуыннæ рæ- 
дувы? Мад.Фыд. Цот. Туг. Æрдз. Кæд иууылдæр хус ныхæстæ 
сты, мыййаг, æмæ сæ адæм кæрæдзиуыл бæттыны тыххæй иу кæ- 
нынц? Ау, мæ фыд мын иу хъæццулы аргъ дæр нæ кæны? Æмæ 
мæ уæд дунемæ цæмæ рауагъта? Цæмæй йын йæ мæгуыр уды- 
хъæд базонон, æмæ йыл цæргæбонты мæ зæрдæ худа, уый тыххæй? 
Мæ низыл ма уæззау зæрдæйы уаг бафтыди, æмæ сагъæсгæнгæ 
тыргъмæ ахызтæн. Фæнды мæ дзæм-дзæмы дон фестын æмæ, цы 
дунемæ рантыстæн, уый æрæхсын. Ныры хуызæн хæстæг никуыма 
уыдтæн артист суæвыны бæллицмæ. Хъуамæ адæмы миддуне ки- 
нойы равдисон æмæ сын сæ чъизи хъуыдытæ æмæ æнкъарæнтæ 
ссыгъдæг кæнон. Уыцы нысаныл сæмбæлыны тыххæй ма мæ хъæуы 
æрмæстдæр афæдзырдæг. Уый бирæ нал у, æмæ йын бафæраздзы- 
нæн. Мереты æлхыскъ ныхæстæн дæр бабыхсдзынæн. Цыфæнды 
цæлхдурты сæрты дæр ахиздзынæн, уæддæр мæ нысаныл сæмбæл- 
дзынæн! Æз хъуамæ дзыллæтæн фенын кæнон, адæймаджы рæ- 
сугъд бæллицтæ сафæг цъыфдзастæй хи сласæн куыд и, уый! 

Зынгхуыст бæллицтæ 
383 
Мæ хызын райстон æмæ мæ дæндæгты къæрцц-къæрцмæ хъус- 
гæйæ миты фæлдзæгъдæны аныгъуылдтæн. 
* * * 
Зæрдæ фыды мур йеддæмæ ницы у, афтæмæй дзы æнæхъæн 
дуне цæуы. Алцыдæр ахсы, алцæуыл дæр æххæссы. Куыд æгъда- 
уæй? Кæцæй йæм æвзæры ахæм хъару? Фæрсын мæхи, фæлæ мæ 
фарстæн дзуапп раттын нæ фæразын. Æмæ ма уæддæр уыцы хъуыд- 
дагæн бамбарæн и, фæлæ зæрдæйæн йæ рæбинагдæр сусæг æвæ- 
рæны рæстæгæй-рæстæгмæ цы æнахуыр ныхмæвæрд æнкъарæн- 
тæ фæзыны, уыдон мæ хатгай дисы бафтауынц. 
Мерет мæ туг-ме стæг у, ацы хæдзары уый тыххæй дæн, æмæ 
йын æрдзы æгъдаумæ гæсгæ хъуамæ, фыццаджы-фыццагдæр, йæхи 
уарзин, уыйфæстæ та — йæ цоты, æз та йын æрмæстдæр йæ цоты 
уарзын, йæхи та — нæ. Цæмæн? Æвæццæгæн мæм сæ мадæй хуыз- 
дæр зæрдæ кæй дарынц, уый тыххæй. Æмæ уымæн уæвæн куыд 
и? Уыдон дæр ма мæм уый цæстæй куы кæсынц. Мерет мæ фыды- 
хо куынæ уаид, уæд мæ уынджы фенгæйæ хъуыды дæр не ’ркæ- 
никкой. Уæдæ мæ зæрдæмæ сæ мадæй хæстæгдæр цæмæ сты? Нæ 
зонын, нæ зонын. Агуындæ мæнæй æртæ азы хистæр йеддæмæ 
нæу, æмæ мæ хорз æмбары. Нæ сусæгдзинæдтæ кæрæдзийæн арæх 
фæдзурæм. Уæвгæ нæм цæй сусæгдзинæдтæ и? Мæнмæ Тими- 
нæйы фæстæ ницыуал хабар и. Мæ хæрæфырт та...Чындздзон чызг 
у, æмæ йæ хъуыдытæ иууылдæр йæ уарзонимæ сты. Уарзон... Ехх, 
Тиминæ, Тиминæ. Мæ зæрдæ мын куыд сафтид кодтай, уый куы 
зонис! Дæ сурæт мæ цæстытæй иу бон дæр нæ хицæн кæны — 
æдзухдæр аууонау мæ фарсмæ лæууы æмæ мæ мæстæй мары: 
«Куы ницæйаг дæ, уæд дæ куыд хъуамæ уарзон? Тæппуд, гæв- 
зыкк, фæлмæн хыссæ. Дæхиуыл схæц, гормон, науæд дæхимидæг 
батайдзынæ. Дæ алыварс-ма акæс, цас дзæбæх чызджытæ дзы и». 
Мæн уыдонæй ничи хъæуы. Се ’ппæт дæр мæм æгъуыз, æдзæхгон- 
дæй зынынц, цыма сыл æрдз иу зæрдæисгæ ахорæн дæр нæ ба- 
хардз кодта. Мæн ды хъæуыс, ды, æрмæстдæр ды. Нæ, нæ! Æх- 
хормаг къæбылайау мæ искæй уæлдæйттыл зилын нæ фæнды. Цы 
мæ хъæуы, уый мæхæдæг дæр нæ зонын, афтæмæй дывыдон арты 
судзгæйæ мæ бонтæ æрвитын. Агуындæ мын йæ хабæрттæ дзурын 
куы райдайы, уæд йæ фæлмæн уарзæгой ныхæстæй мæ зæрдæ рай- 
хæлы, йæ хъæдгом тынгдæр байгом вæййы æмæ мæ уд схауыны 
онг сдуды. Мæ хæрæфырт мыл хорзырдæм кæй нæ ахады, уый 
æмбарын, фæлæ йæм уæддæр тынг зæрдиагæй фæхъусын. Уый 
æмæ дын йе ’фсымæр. Дæрзæг, карз, мæстыгæр. Йæ ном дæр 
йæхи хуызæн — Хæстыбег. Кæд ыл цыппар æмæ ссæдз азы йеддæ- 
мæ нæма цæуы, уæддæр йæхи афтæ дары, цыма йæ кары бацыди, 

384 
Цомартаты Изæтбег 
æмæ хæдзары уæз йæ мæллæг уæхсчытыл æрæнцади. Фыццаг ба- 
кастæй рæсугъд у, фæлæ куы ’рбамæсты вæййы, уæд йæ къæсхуыр 
цæсгомы аивдзинад æрбайсæфы. Йæ бæзджын сау æрфгуытæ ныл- 
хынцъытæ кæны, æмæ йæ морæбын цæстытæ знæт æрттывд кæнын 
райдайынц. Æмæ мæсты дæр куыннæ кæна? Скъола каст фæци 
сызгъæрин майданимæ, пединститут та — сырх дипломимæ. Физи- 
кæ æнæхъæн зылды уый хуызæн ничи зоны, афтæмæй йын нё 
’нæсæрфат директор æртæ фæллойы урокæй уæлдай ницы дæтты. 
Нæ физиктæ та, физикæмæ кæуылты бацæуын хъæуы, уый дæр нæ 
зонынц. Æмæ Хæстыбег йæ пырх махыл калы: 
— Цъаммар фьщгæнджытæ, æдзæсгом фæлитойтæ, мæнгард цæст- 
фæлдахджытæ! Дæ предметæн æппындæр мацы ’мбар, афтæмæй 
сывæллæттæм æдзæттæйæ цу, уымæй ма æгаддæр ми цы уа?! Ау, 
мызд исын йеддæмæ дзы ницы хъæуы?! Ахуыргæнджытæ нæ, фæлæ 
ахуыргæнæджы ном æгадгæнджытæ! Ахуырдзаутæй сæ фосыл тынг- 
дæр аудынц, æмæ сæхæдæг дæр фосы бынатмæ æрхаудысты! Адзæ- 
дзейы æлгъаг къупырийæн фырнызтæй йæ бон размæ акъахдзæф 
кæнын дæр нал у, уæддæр ма омгæ-калгæ скъоламæ быры! Айсæ- 
дуйы лæхсыдзæн та йæ сæры æппындæр ницы и. Ом æмæ Фара- 
дейы закъæттæ кæрæдзийæ нæ иртасы, афтæмæй йæ ныфс физикæ- 
мæ хæссы! Урок дæттын куы райдайы, уæд мæ зæрдæ схæццæ вæййы, 
æмæ къласæй ралидзын! Æниу æм цæугæ та цæмæ бакæнын, мæ 
фиппаинæгтæ йæ куы ницæмæн хъæуынц, уæд?! Нæ директорæн 
йæ цæсгом куыд æмбыд æмæ кæлмхæрд у, йæ удыхъæд дæр — афтæ! 
Адæмæй де сæфт уын æмæ сын æнæфсæрмæй разамынд дæтт! Бай- 
сæфтой скъола! Æмæ уыдоныл сыгъд ссæуæд, фæлæ адон та сæ разы 
цы аххосджын сты?! Ацы æгъатыр дунейы мæнг аттестаттимæ кæ- 
дæм ахæццæ уыдзысты?! — мæнмæ амонгæйæ хъæр кæны мæ хæрæ- 
фырт æмæ йæ рæсугъд урс къухтæй йæ сæрмæ лæбуры. Йæ фиппа- 
инæгтæ тынг раст сты, фæлæ мын йæ дæрзæг ныхæстæй мæ цæсго- 
мыл арт æндзары, æмæ мæхи цы фæкæнон, уый нæ зонын. 
— Ардæм мæ бæттæнтæ куы тыдтон, уæд мæ кæцы бынатæй 
хъуыды кодтон, цымæ?! Институты дæ уромæнт æмæ, кæм цы 
(Ьидиссаг и, уыдонмæ барвæндæй æрцу! Адонимæ кусыны бæсты 
фæлтау æрдæгфæндагыл мæ бæрзæй куы асастаид! — мæстæлгъæ- 
дæй дзуры Хæстыбег. 
— Тобæ, Хуыцау, тобæ, Хуыцау, — цармæ тарстхуызæй кæсы 
Мерет, æмæ йæ тæнæг былтæ зына-нæзына змæлынц. 
«Мæн цы карзæй фелгъиты, йæхи лæппуйæн та хуымæтæджы 
ныхæстæй дæр тæрсы», — хъуыды кæнын мæхинымæр. 
; — Тынг æнахуыр бæстæйы цæрæм, бæстæ нæу, фæлæ смаггæ- 
наг цъымара. Райсомæй дын орден цæй тыххæй радтой, уый тых- 
хæй дæ изæры æрцауындздзысты! Нæ дзы хицау рæстмæ кæны, 
нæ — цардарæзт. 

Зынгхуыст бæллицтæ 
385 
Дæлдзæх фæуæд, йæ ахуыргæнджытæн аргъ кæнын чи нæ зоны, 
уыцы бæстæ! Æдылы шофыр йæ зондджын ахуыргæнæгæй фылдæр 
æхца исæд. Цымæ æз æхсæрдæс азы мæ сæр цæуыл фæхостон?! 
Хæстыбег йæ мæйы мызд йæ дæрдджын хæлафы дзыппæй 
систа æмæ йæм æдзынæг кæсы. Фырхъыг æмæ фырмæстæй йæ 
цæстытæ доны зилынц. 
— Ма тыхс, мæ хъæбул, алкæмæн дæр йæ амонд конд у, — 
æрсабыр кæнынмæ йæ хъавы Мерет, фæлæ йæ тутт ныхæстæ Хæс- 
тыбегмæ нæ хъарынц. 
— Цы хицауад нын и, уый куы зонис, уæд афтæ нæ дзурис. 
Иу дæр дзы йæ адæмы фидæныл нæ хъуыды кæны. Зонд æмæ 
курдиат æппындæр никæй хъæуынц. Ахæм уавæры раст адæйма- 
гæн йæ амонд ссарæн куыд и? 
— Æппæт адæмыл ма тыхс. Хур сыл куынæ ’ххæссы, уæд сын 
ды цы сараздзынæ? Иучысыл-ма бабыхс. Адзæдзе бирæйы фаг 
нал у, æмæ дæ, чи зоны, йæ бынаты сæвæрой. Чысыл хиндæр у, 
мæ хæдзар, Харитонмæ дæхи лæгъзæй ауадз æмæ дæ цард сараз. 
Хылæй ницы рамбулдзынæ, дæ сыкъа ма цы асæтта, æндæр. 
Дзæгъæлы нæ фæзæгъынц: сабыр уæрыкк дыууæ мады бададта. 
— Не ’ппæт дæр ахæм зондыл куы ныххæцæм æмæ, кæрæдзи 
мæлæтмæ æнхъæлмæ кæсгæйæ, нæ хицæуттæн козбау куы кæ- 
нæм, уæд нæ цард йæ бынатæй никуы феккуырсдзæн, — уайдзæф- 
гæнæгау бафиппайдта Хæстыбег æмæ мæнмæ йе ’ргом раздæхта. 
— Цом, Ирбег, æмæ мæ мæйы мыздæй киномæ бакæсæм. Капеччы 
аргъ дæр не сты, фæлæ нын хуыздæр кæм и? 
— Уый ам уадз, дæхæдæг ацу, — цæхгæр æм ныллæууыди Мерет. 
— Цæмæн? — æлхынцъæрфыгæй йæ фæрсы йæ фырт. 
— Де ’хца дæхи фаг йеддæмæ не сты, æмæ сæ дæхиуыл схардз кæ. 
— Иу абазийæ нал фæмæгуырдæр уыдзынæн! — срæцыгъта 
Хæстыбег. 
Дыууæ арты æхсæн бахаудтæн æмæ, цы кæнон, уый нæ зо- 
нын. Хæстыбег мыл ахæцыди, æмæ йæ фæдыл æвæндонæй араст 
дæн. Киномæ цæуын та мæ куыд нæ фæнды, фæлæ мын Мерет мæ 
хивæнд ми кæй нæ ныббардзæн, уый зонын æмæ тыхсын. Цæй, 
кæд мæм йæ фыртæй нæ бауæндид. 
■— Дæ зæрдæ йыл ма худæд. Йæ мæгуырдзинад æй сæвæрдта 
ахæм уавæры, — сабырæй мæм дзуры Хæстыбег. — Йæ нервытæ 
фехæлдысты, æмæ йæ ма къах. Хуыцау нæй, зæгъгæ, йын ма 
дзур. Уадз æмæ йе стыр æууæнкимæ амæла. Уыцы æууæнк йед- 
дæмæ йын ницыуал баззади царды. Уый бæллæх у, стыр бæллæх, 
æмæ дзы мах хъуамæ дæуимæ фервæзæм, науæд нæ ныййарджы- 
ты фæдыл цъыфдзастмæ бацæудзыстæм. 
Мæхи зонынхъом куы фæдæн, уæдæй ардæм Хæстыбегæй раст- 
дæр адæймагыл нæма сæмбæлдтæн æмæ йын йæ алы ныхасмæ дæр 
25 Цомартаты Изаггбег 

386 
Цомартаты Изæтбег 
тынг зæрдиагæй хъусын. Уæлдай æхсызгондæр та мын у, йе ’мсæр 
лæгыл мæ кæй нымайы æмæ мæм уæле дæлæмæ кæй нæ кæсы, уый. 
* * * 
Здыйы хуызæн уæззау мигътæ нын цыма нæ удтæ сласынмæ 
хъавынц, уыйау арвы цæст сæхгæдтой. Хъæды рагъæй нæм бæз- 
джын цъæх фæздæгау сабыргай æрхилынц, нæ сæрмæ цы бæрзонд 
къуыбыртæ ис, уыдоныл ныттыхсынц æмæ сæ мидбынаты бандзыг 
вæййынц. Дзæвгар рæстæг æруадхуыз мæгуыр хæдзæрттыл лыстæг 
сасирæй уазал сæлфынæг фæлуарынц, стæй сыл ссады фæлхæрттау 
ставд миты тьыфылтæ калын райдайынц. Дымгæйæн æваст йæ рох- 
тæ феуæгъд вæййынц, æмæ зæрдæсæттæн хæр-хæримæ бæлæсты 
бæгънæг къалиутæ кæрæдзиуыл хойгæ æрбасыффытт ласы, фынæй 
мигъты райхъал кæны, фосы дзугтау сæ æртхъирæнтæгæнгæ арвыл 
фæратæр-батæр кæны, тухæнæй сæ фæмары, æмæ сæ маст ставд 
цæссыгтæй фемæхсы. Хъæуæн сæ бон кæй ницы бауыдзæн, уый 
бамбæрстой, æвæццæгæн, æмæ фæскъуымты кæдæмдæр ныгъуылд- 
тытæгæнгæ ахъуызыдысты. Кæддæр-никæд арвы цæст байгом и æмæ 
йыл стъалытæ цæхæр скалдтой, стæй бон йæ бартæ йæхимæ райста, 
æмæ хур зæххыл атылди. Цыбыр рæстæгмæ зæхх бахус и, æмæ йыл 
лæхъир цъыф бæзджын рыгæй апырх и. Митхæццæ къæвдайы æр- 
гъæвст бындзытау чи ныккука и, уыцы фæлмæст адæмы уæнгты туг 
бацыди, цырддæр базмæлыдысты, æмæ та хъæу ногæй фæцардхуыз 
и. Хæдзарадæн ма рæгътыл æнæфснайдæй цы нартхоры хуымтæ 
баззади, уыдонмæ аивылдысты. Сæ хъарутæ куынæ сфаг уой, æмæ 
сын зымæг сæ фæллæйттæ миты бын куы фæкæна, уымæй тæрсгæйæ 
мах дæр — ахуыргæнæгæй, скъоладзауæй — семæ айстой, æмæ цал- 
дæр боны хуымы кæрон стыр кæритæ фæцарæзтам. Хæстыбег сæм 
хæлæггæнгæйæ кæсы æмæ мын мæ хъусы сабырæй дзуры: 
— Адон иумæйаг къæбицæн æгæр æвгъау сты. Куыддæр хор- 
доныл сæмбæлой, афтæ сыл дæ къух ауигъ. — Зæххæй йæ хуыз- 
дзыд бурбын пъартфел систа æмæ мын мæ цонгыл хъæды ’рдæм 
ахæцыди. Нырма йæ ныр бамбæрстон, йе ’рмæфтауы цы схаста, 
уый, æмæ йæм цымыдисæй кæсын. 
— Нæ къутуйы иу кæрддзæм дæр нæй, æмæ дæ рынчын фыдыхо- 
мæ арвæй рухсы цьыртт нал кæлы. Дыууæ голладжы, дам, дзы уæд- 
дæр ныккæнут, науæд, дам, зымæджы нæ фос сыдæй амæлдзысты. 
Мæ хæрæфырт цы зæгъынмæ хъавы, уый æз æмбарын. Йæ 
цæхæрадон цæхгæр къуыбыры дæлбазыр и, æмæ йыл куыддæр 
тæрккъæвда æрцæуы, афтæ йын лакъон доны гуылфæн йæ сау 
мæр æд æвзартæ хус къанаумæ аласы, уырджын хъæбæр зæхх 
цъыфамæст змисы бын фæкæны, æмæ йыл дзæвгар рæстæг æп- 

Зынгхуыст бæллицтæ 
387 
пындæр ницыуал æрзайы. Ныр дæр дзытæдидымæджы мæнгæф- 
сон хæлттæй уæлдай ницы ис, æмæ йæ хицауæн æхсæнадон хор 
уынгæйæ йæ цæсты фиутæ тайынц, кæйдæр исбонмæ йæ былы- 
цъæрттæ хæры æмæ тыхстæй мæлы. 
Иугæр æм голджытæ ис, уæд йæ фæнд конд у, æмæ йын æй 
нал аивдзынæн. Къæмдзæстыгхуызæй мын цыдæртæ дзуры, фæлæ 
мæм йæ ныхæстæ кæронмæ нæ хъарынц. Хъуысы мæм дзы, царды 
хъуамæ бынат кæмæн ма уа, ахæм мæнг мыртæ, сæ мысаныл не 
’мбæлынц æмæ мæ сæ тутт азæлдæй дисы æфтауынц. Æндæр исчи 
мын сæ куы зæгъид, уæд ыл нæ бадис кæнин, фæлæ Хæстыбег... 
Скъола æмæ институт иттæг хорз бæрæггæнæнтимæ каст чи фæци, 
йæ царды иунæг рæдыд дæр чи не ’руагъта æмæ бирæ дзыллæтæн 
фæзминаг чи у, ахуырдзаутæ сæрыстыр кæмæй сты æмæ ард кæ- 
мæй хæрынц, уый йæхи Бестауы бынатмæ куыд æруадздзæн? Бес- 
тау... Бестау... Цы — йæ райдайæн, цы — йæ кæрон. Хъомдоны 
хуызæн уаты анаша фæдымдта æмæ йе ’мбыд хуыссæны йæ уд 
систа. Арвæй зæхмæ никæй хъуыди, æмæ йæ цалдæр боны зонгæ 
дæр ничи бакодта. Йæ цард саразын нæ базыдта, афтæмæй мæнæн 
зонд амыдта. Цæгæрсæр хос кæнын куы зонид, уæд фыццагдæр 
йæхи сæрæн схос кæнид. Æмæ ма уæддæр уымæн бамбарæн и, 
ахуыр æм нæ уыди, йæ цыбыр зонд бирæ хъуыддæгтыл не ’ххæс- 
сыди, стæй æгæр лæмæгъ разынди æмæ йæ зындзинæдтæй уæлдæр 
схизын нæ бафæрæзта, уымæн æмæ йæ размæ стыр нысан нæ сæ- 
вæрдта. Хæстыбег та ахуыргонд у, зонындзинæдтæй ифтонг адæй- 
маг, иуæй иннæ стырдæр цæлхдурты сæрты хизгæйæ схъомыл и 
æмæ йæ лæмæгъдзинæдтыл уæлахиз кæнын сахуыр и. Уымæ гæсгæ 
мын ахуыргæнæг æмæ къæрных кæрæдзи фарсмæ æвæрын нæ ко- 
мынц, мæ зæрдæ сæ иумæ нæ исы. Мæ разагъды хæрæфырт æцæ- 
гæй дæр давыны фæндагыл ныллæудзæн, ууыл æууæндын мæ нæ 
фæнды, фæлæ йæ ахуырдзаутæ сæ лæмæгъ къухтæй цы нартхæрт- 
тæ фæтыдтой, уыдонæй цалдæр голладжы ахæссыныл хæрзæнцо- 
нæй кæй разы кæны æмæ йæхи растыл кæй нымайы, уый мæ са- 
гъæстыл æфтауы, æмæ тыхсын мæхимидæг. Уæлдай тынгдæр та 
тыхсын, йæ мад æй бырынцъаг фæндагмæ кæй здахы, уымæй. 
Афтæ тынг тыхсын, æмæ йæ æмбæхсын дæр нæ фæразын. 
Хъуыддагæн йæ зын — йæ рахæцæн. Иу капекк чи давы, уый 
мин сомыл дæр нæ бацауæрддзæн, æрмæст ын фадат фæуæд. Дука- 
нийæ худ куы хастон, уæд мæхиуыл мæ зæрдæ дардтон, къутуйы 
сæрмæ куы бырыдтæн, уæд дæр мæ фидарæй уырныдта — мæхи 
фæцудын нæ бауадздзынæн, фæлæ амæн æхсæнады маст йæ зæрдæ 
бахсыдта, æмæ йæ хуылфы цы хæйрæг бады, Хуыцау — йæ зонæг. 
Зæххыл мын давынæй æнаддæр ницы и. Мæ сæрымагъзы алы 
чырæг дæр йæ ныхмæ у, мæ алы нуар дæр дзы карды цæфау стьæл- 
фы, æрмæст йæ кой дæр мæ марджы хъæстæ кæны, æмæ бæллын, 

388 
Цомартаты Изæтбег 
цæмæй Хæстыбег йæ фæнд аива, цæмæй фидиссаг Бестауы хал ма 
ахæра æмæ ахуыргæнæджы сыгъдæг ном æнæлазæй бахъахъхъæна. 
— Истæмæй тæрсыс? — фæрсы мæ дызæрдыггæнгæйæ. — Кæд 
дæ ныфс нæ хæссыс, уæд мын æй æргомæй зæгъ, мæ зæрдæ дыл 
нæ фæхуддзæн. 
Мæ уавæр мын кæй не ’мбары æмæ ма мæ уæлæмхасæн æф- 
хæргæ дæр кæй кæны, уый мын хъыг у, фæлæ йæм дзурын нæ 
уæндын. Адæймагæн йæ къæбæр куы хæрай, уæд æвзаг хæлын 
нæ комы, зæрдæйы фæндиаг ныхæстæ кæнæн дын нæй. 
— Аив мæм нæ кæсы, æндæр æз мæ хуыцауыхайæ дæр нæ 
тæрсын... 
Цæмæй ме ’лхыскъ дзуаппы æмбæхст уайдзæф ма баикъара æмæ 
мæм ма фæхæрам уа, ууыл архайын, фæлæ мæ суцца хæрæфыртыл 
арт бандзарынæн бирæ нæ хъæуы. Йæхæдæг дæр ифтыгъд у, æмæ 
йæ зæгъинæгтæ йæ оылалгъыл рагæппæввонгæй лæууынц. 
— Дæуæй афтæ, мæнмæ тынг аив кæсы? Сывæллæтты раст 
фæндагыл аразыны дæсныйад равзар æмæ хуымæтæг давæджы 
оынатмæ æрхау. Уæдæ мын цы кæнгæ у? Хъуамæ сыдæй амæлон? 
Ахæм æмбыд бæстæйы цæргæйæ адæймагæн сыгъдæгæй баззайæн 
ницыхуызы и. Ардыгæй куы ацæуай, уæд дæм нæ хъæу зæдбадæ- 
нæй разындзæни, æмæ йæм фæстæмæ дæ бæттæнтæ тондзынæ. 
— Уымæн уæвæн куыд и? — æнæууæнк цæстæй йæм кæсын æз. 
— Фендзынæ йæ. Нæ сæргъы цы æлгъаг быдзæу бады, уый æз 
мæ зæронд пысунæйæн дæр хъалагъурæй нæ сæвæрин, адæм та йæ 
сæ уæлныхты хæссынц æмæ йын авгау æрхауынæй тæрсынц. Цал- 
дæр азмæ нын нæ хъæздыг бæстæ дзæнгæда цæгъдгæйæ заууаты 
бынатмæ æртардта, адæм та йæм хорз цард саразынмæ æнхъæлмæ 
кæсынц. Иу æдылы цæстфæлдахæг дæ комкоммæ сайæд, тугдзых 
сырдтæ дæм лæбурынц, æмæ дæ се ссыртæй хъахъхъæнын, зæгъ- 
гæ, æмæ йыл де стыр æууæнк æфтау. Гъер уыдон адæм сты? — 
йæхи фæрсы Хæстыбег æмæ йæ фарстæн дзуапп дæтты æнæдызæр- 
дыгæй: — Нæ, уыдон адæм не сты, уыдон сты тæппуд цагъайрæгтæ, 
æмæ сæ нæдæр тæрсын хъæуы, нæдæр æфсæрмы кæнын. 
Мæ зæрдæйы къуымы йын кæмдæр йæ рæстдзинад æнкъарын, 
фæлæ мæ уыцы æгъатыр æцæгдзинад райсын нæ фæнды. Куы йæ 
райсон, уæд мæ мæ рæсугъд бæллицтæ мæ риуы баныгæнын хъæуы, 
æмæ мын уый та мæлæтæй тыхджындæр цæф у. Мæ хæрæфырт 
æрмæстдæр материалон сæрибардзинадмæ кæй тырны æмæ йæ зын- 
дзинæдтæ æхсæнады аххос кæй кæны, уый мæ дызæрдыг хъуыды- 
тыл æфтауы, æмæ йыл кæронмæ не ’ууæндын. Æз удварны хъæз- 
дыгдзинæдтæм бæллын, æмæ мæхимæ гæсгæ Хæстыбегæй растдæр 
фæндагыл цæуын, уымæй домбайдæр кæй разындзынæн, ууыл та 
дызæрдыг нæ кæнын. Уый мын мæ цæстæнгасæй мæ хъуыдытæ 
ахсы æмæ мыл сæрбæрзондæй йæ мидбылты худы. 

Зынгхуыст бæллицтæ 
389 
— Ды куыд æнхъæл дæ, цард ахæм нæу, цард бынтон æндæр 
у. Цæмæй дзы дæ къухы исты æнтыст бафта, уый тыххæй æрмæст 
зонд æмæ курдиатæй ницы сараздзынæ, уæлдайдæр, Ирыстоны. 
Хæрдмæ дыл куы ничи схæца, уæд гени дæр фест, къæхты бын 
амæлдзынæ. Куы ничи дын æххуыс кæна, уæд та хъуамæ уай 
арвы хин æмæ зæххы кæлæн, æгъатыр æмæ цæстфæлдахæг, мæн- 
гард æмæ цурон, дуарæй дæ куы ратæрой, уæд хъуамæ бахизай 
рудзынгыл, хъуамæ æдзухдæр цæуай гамхуды бын æмæ йæ æп- 
пындæр дæ сæрæй ма исай, æдзухдæр дыл хъуамæ уа кæнгæ цæс- 
гом. Æз цы миниуджытæ ранымадтон, уыдонæй иу дæр дæумæ 
нæй æмæ дын тæрсын. Æцæгæлон адæмы уазал цæстæнгас дын 
дæ зæрдæ куы асæтта, уæд дæм, нырмæ цы хъизæмæрттæ бавзæр- 
стай, уыдон сывæллоны митæ фæкæсдзысты æмæ дæндагнизæй 
сæйæг рынчынау ныхъхъæрздзынæ. Дæ зæрдыл æй бадар, цы 
дунемæ равзæрдтæ, уый у мæнгард, æлгъыст æмæ æгъатыр. Хи- 
цауад æмæ йæ дымысдæр куыйтæй уæле дæлæмæ цы гæдыныхæс- 
ты чъизи лæсæн æнхъæвзы, уый у æдылыты дæлдзиныггæнæн 
фæрæз, æмæ йæ хъуыды дæр ма кæ. Арвæй зæхмæ иу адæйма- 
джы дæр кæй нæ хъæуыс, дæ хорздзинадмæ дын кæй ничи бабæл- 
дзæн, уый дæ рох ма уæд. Кæд дæхи хъарутæй исты сæнтауай, 
уæд дæ, кæм цы æлгъаг фæлитойтæ æмæ æввонгхортæ ис, уыдон 
сæхицæн цæсгæмттæ кæндзысты, кæд дæ зындзинæдты уæзæй фæ- 
цудай æмæ зæхмæ æрхауай, уæд дыл сæ чъизи къæхтæ ныссæрф- 
дзысты. Хъæццул иу йеддæмæ нæу, æмæ йæ алчидæр йæхимæ 
ивазы, алчидæр дзы йæхи æмбæрзы. Нырма дæм, чи зоны, мæ 
ныхæстæ нæма хъарынц, фæлæ дын дæхицæй мин хатты æвзæр- 
дæрты дæ сæргъы æвæрын куы райдайой, уæд адæргæй стонг 
бирæгъау нынниудзынæ. 
Цыма ме ’нæуынон сырд мæ хæрæфырты карз ныхæстимæ 
разы у æмæ сæ ноджы тынгдæр бахахх кæнынмæ хъавы, уыйау 
мæм йæ æнад фæсус хъæлæс дардæй хъуысы... Иу рувас мæ аком- 
коммæ æвæндонæй срæйдта, дыккаг ын хуымы кæронæй йæхимæ 
сидæгау дзуапп радта, æртыккаг сæ мæстæймарæгау сфæзмыдта, 
æмæ цыбыр рæстæгмæ бæстæ сæ диссаджы æмзæл симфонийæ 
байдзаг и. Уыйбæрц рувæсты иумæ ныхасгæнгæ никуыма федтон, 
æмæ къахæй сæрмæ хъустæ фестадтæн. Адæмы хуызæн дзы чи 
худгæ кæны, чи — кæугæ, чи — заргæ, чи — хъырнгæ, кæмæн йæ 
зæрдæ райы, кæмæй та æнкъард мыртæ хъуысы. Афтæ мæм кæсы, 
цыма, цæуыл дзурынц, уый æмбарын, æмæ мæ уыцы уавæр иу 
кæны семæ. Фæнды мæ уыдоны хуызæн сæрибар уæвын, мæ бирæ 
сагъæстæй фервæзын æмæ се ’хсæн æнæмæтæй цæрын. Мæнмæ 
гæсгæ, æрдз адæмæн зонд уымæн радта, цæмæй кæрæдзи хъахъ- 
хъæнгæйæ сæ цард иумæ фидыды уагыл аразой, цæмæй зындзи- 

390 
Цомартаты Изæтбег 
нæдты ныхмæ тох кæнын фæразой, уыдон та сæ равзæрынæй 
фæстæмæ кæрæдзи хæрынц, сæ цард хорздзинæдты фаг дæр нæу, 
афтæмæй ма дзы фыддзинæдтæн дæр гæбæзтæ рæдувынц. Æрдзы 
диссæгтыл искæй зонд аххæсдзæн, цымæ? Йæ сусæгдзинæдтæ йын 
кæронмæ исчи райхалдзæн? 
Егъау арвы æнæбын тыгъдадыл мæ цæст æхсызгонæй хæссын 
æмæ дис кæнын йæ равзæрдыл. Утæппæт хуртæ æмæ зæххытæ иу 
удгоймаг сарæзта, зæгъгæ, фыццаг хатт кæй дзыхæй схаудта, уый 
кæнæ цæстфæлдахæг уыди, кæнæ — æдылы. Ахæм æнæмбаргæ 
ныхæстыл æууæндæн куыд и, æппындæр дæм ахуыр куынæ уа, 
уæддæр? Арвыл Хуыцау куы уаид, уæд зæххыл æгъдау сæвæрид. 
Адæймагæн æууæндæн ис æрмæстдæр йæхиуыл, йæ хъару æмæ 
йæ зондыл, æндæр никæуыл, æппындæр никæуыл. Не сфæлдисæг 
æрдз афтæ арæзт у, æмæ йæ ныхмæ фæлæууæн нæй. Кæлæнгон- 
дау æм кæсын æмæ цин кæнын, йæ иу туджы æртах кæй дæн æмæ 
йæ уарзон хъæбулау мæ зæрдæйы хæссын кæй фæразын, ууыл. 
* * * 
Кæд мартъи йæ тæмæны бацыд, уæддæр ын налат зымæг йæ 
бартæ нæма дæтты. Искуы иу хатт дыдзы хур карз тохы фæуæла- 
хизуæвæгау уæззау мигъты æхсæнæй йæ цæст радары, æмæ гуыр- 
гъахъхъ зæххыл чъизи миты тъæпæнтæ зына-нæзына рахидгæ- 
нæгау цъус фæсæлæф вæййынц, стæй та уайтагъд къæхты бын сæ 
дæрзæг мæстæймарæн къæрцц-къæрцц ссæуы. Уымæл уæлдæф, 
цыма маргхъæстæ æндон судзинтæй йæ тæккæ дзаг у, уыйау мын 
ме ’ргъæвст буар æлхысчъытæ кæны. Кæртæй мидæмæ куы баз- 
гъорын, уæддæр мæ салд уæнгтæ не ’ртæфсынц, уымæн æмæ дзы 
арт нæй. Хъæды бын цæр æмæ де скъолайæн сугтæ ма ’рцæттæ 
кæн. Æгæр стырзæрдæ хищеуттæ нын и. Хæстыбег сæм фырмæс- 
тæй дзæгъæлы нæ фыцы. Йæ бон сыл куы цæуид, уæд сæ хъила- 
дзагъдæй фæсурид. Æмæ сын тынг раст бакæнид. Уæдæ уый циу? 
Къласы бадгæйæ ахуырдзаутæй кæуыл палто и, кæуыл — тело- 
грейкæ, кæуыл — къурткæ, мæныл та — тæнæг хæлаф æмæ хæдон. 
Æрæджы мын сæ мæ сыхаг ус радта. Йæ лæппу сыл нал æрвæс- 
сыди, æмæ сæ æз райстон, сæ хъомдон сын куы ныссыгъдæг код- 
тон, уæд. Мæ къæхтыл дæр уый зæронд туфлитæ и, стыргомау 
мын сты, уый æдде ма дзы ранæй-рæтты дон мидæмæ хъары, 
фæлæ сын бæгъæввадæй цæуыны бæсты ницы у. Æмæ ма уæддæр 
уыдоны уазалæн бабыхсæн и, фæлæ ихы къæртты хуызæн партæйыл 
мæ!хи куы ’руадзын, уæд ме ’рбадæнтæ судзгæ рыст скæнынц, 
æмæ мыл ихæнриз бахæцы. Ахæм уавæры цас зонындзинæдтæ 
райсæн и, æргъæвст ахуыргæнæджы æрдæгцъæррæмыхст ныхæс- 

Зынгхуыст бæллицтæ 
391 
тæй цал æрцахсæн и, фæлæ сæм уæддæр æз мæ тых-мæ бонæй 
хъусын, ме ’гоммæгæс æнгуылдзтæй лыстæг хъæдын ручкæйыл 
тыххæст кæнын æмæ дзы тетрады зылын-мылын дамгъæтæ фыс- 
сын. Ногуард митыл ма кæрчытæ ныууадзынц ахæм фæдтæ. 
— Ирбеджы-ма рауадз, дæ хорзæхæй, — дуаргæронæй мæм 
хъуысы нæ къласы разамонæджы фæлмæн хъæлæс. 
— Табуафси, — ноджы фæлмæндæрæй йын разыйы дзуапп 
дæтты ахуыргæнæг. Сæ дыууæ дæр мæм цыдæр æнахуыр кæсты- 
тæ кæнынц. 
«Цы зæд сыл атахти, цымæ? Æнæуи хъæрахстæй бæстæ сæ 
сæрыл куы сисынц, уæд ацы хатт цæй сабыр сты? — дис сыл 
кæнын мæхинымæр. — Æвæццæгæн та йæ сæхимæ исты хæссын 
хъæуы, æндæр мæ цæй тыххæй хъуамæ агура? Ныртæккæ мæ 
афтæ дард цæуын куыд нæ фæнды, уый куы зонид. 
— Дæ пъартфел демæ рахæсс. 
Хынджылæг мæ кæны æви? Цæй пъартфел мæм и? Мæ цæс- 
ты кæронæй дæр æй никуы федтон. Æгæр-мæгуыр мæм чингуытæ 
дæр куынæ и. Æрмæст цалдæр тетрады хицау дæн. Иу ницæйаг 
хызын мæм кæцæйдæр æрбафтыди, æмæ уый та мæ сæрмæ нал 
хæссын. Уæддæр мæ цы кæны ацы иблис? Кæд мæм директор 
йæхимæ сиды. Æмæ куы ницы фыдуаг ми ракодтон. Нæ, ам æн- 
дæр цыдæр и. Уый мæм куы сидид, уæд амæн йæ цыргъ æвзаг 
афтæ къуымых нæ уаид. 
— Скъолайы цæмæн дæ? Дæ фыды хабар нæ фехъуыстай? — 
тыргъы мæ тæригъæдгæнæджы хъæлæсæй фæрсы Лези. 
— Ницы фехъуыстон. Æмæ йыл цы ’рцыди? 
— Амарди. 
-Кæд? 
— Знон. Фæссихор æй ныгæнынц, æмæ йæм батагъд кæ, 
науæд æй нал баййафдзынæ. Диссаг у, куыд ничи дын æй загъ- 
та, уый. 
Мæхимæ дæр диссаг кæсы. Цы зæрдæ мæм дардта, уый алчи- 
дæр зоны. Йæ мæлæты фæстæ мæм мæхи марыны зонд кæй не 
’рцæудзæн, уый дæр дызæрдыггаг нæу, фæлæ мæ карæн лæппу- 
йæн йæ фыды марды хабар ма фехъусын кæ. Ау, Меретæй та 
куыд ницы схаудта? Æвæццæгæн ын æй абон мæ рацыды фæстæ 
фехъусын кодтой, æндæр дысон тынг хъæлдзæг куы уыди. Фæс- 
сихор, дам, æй ныгæнынц. Пысылмæттæн цы загъдæуа? Адæймаг 
нæма æруазал вæййы, афтæ йæ зæххы бын атъыссынц, цыма йын 
йæ мæлæтмæ æнæрхъæцæй фенхъæлмæ кæсынц. Уыцы дин кæм 
равзæрди, уым мардæн тæвды бирæ дарæн нæй, фæлæ махыл та 
цы тыхбегара и? Кæдæм тагъд кæнæм? Кæйдæр фæдыл куырмæ- 
джы цы згъорæм? Нæхи цæсгом нын цæуыннæ и? 

392 
Цомартаты Изæтбег 
Кæд сæйраг хъуыдытæй мæхи иуварс ласын, уæддæр бабайы 
сурæт мæ цæстытæй нæ хицæн кæны. Иуæй мæ уырны йæ мæ- 
лæт, иннæмæй — нæ. Дзæвгар рæстæг йемæ нæ цæрын æмæ чы- 
сыл æрсабыр дæн, фæлæ уæддæр бынтон æдас нæ дæн. Æдзухдæр 
мæм афтæ кæсы, цыма та нæ иумæ цæрын бахъæудзæн æмæ та 
мæ удхарæй мардзæн. 
Искуы иу хатт мæ куы ’рбайрох вæййы, уæд мæм мæ фыны 
мæстæлгъæдæй æрбацæуы æмæ мæ æхсæв-бонмæ гæркъайы хуын- 
чъы аласы. Фыртæссæй фехъал вæййын æмæ мæ хиды мæцгæйæ 
хуыссæны иудзæвгар фæрафт-бафт кæнын. Ау, уыцы залым йæ цар- 
дæй ахицæн и æмæ мæ нал бахъыгдардзæн? Кæрæдзиуыл нæ цы 
згæ рæхыс баста, уый аскъуыди, æмæ йæ бæллæхæй фервæзтæн?.. 
Кæд афтæ хъуыды кæнын, уæддæр мæ зæрдæйы хæрамдзи- 
над нæй. Бирæ азты дæргъы дзы цы судзгæ маст æрæмбырд и, 
уый мæлæт йæ уазал къухæй айста. Диссаджы хъару и адзалмæ. 
Алцыдæр бары, алцæуыл дæр йæ гакк æвæры. Фыдызнаджы цæ- 
стæй кæмæ кастæн, дардмæ дæр ме сæфт кæмæй уыдтон, уымæн 
йæ мæлæтыл хъуамæ цин кæнин, æз та фыртыхстæй мæхи дæр 
нал æмбарын. Мæлæтмæ цы ’нахуыр сусæгдзинад и, уый мæ ту- 
хæнæй мары æмæ мын æнцойад нæ дæтты. Дывыдон арты та 
бахаудтæн. Бабайæн, иуæй, тæригъæд кæнын, иннæмæй, мæ риуы 
ирвæзынгæнæн рог уддзæфы змæлд æнкъарын, æмæ мæхи æфхæ- 
рын. Уый æмæ дын ме ’фсымæр. Æппындæр ницæуыл тыхсы, 
ницæуыл сагъæс кæны. Йæхи æфхæрыны зонд та йæм æмгæрон 
дæр нæ цæуы. Аминæты хъарм уаты æфсæстæй бады æмæ бала- 
лайкæйæ цæгъды. Мæ фæндаг ыл барæй акодтон. Кæд, зæгъын, 
йемæ æнцондæрæй бацæуин бабайы цурмæ. 
— Нæ фыд кæй амарди, уый нæ зоныс? — фæрсын æй уай- 
дзæфгæнæгау. 
— Бæгуыдæр æй зонын æмæ цы? — йæ цæгъдын нæ уадзы, 
афтæмæй мын мæ фарстæн фарстæй дзуапп дæтты Тугъан. 
— Ома куыд цы? Нæ йæм цæуыс? 
— Нагъ. 
— Цæуыннæ? 
— Уымæн æмæ мын ничи у. 
— Мæнмæ гæсгæ, раст нæ дæ. Дунемæ нæ уый рауагъта. 
— Фæлтау нæ куынæ рауагътаид. Уый йæ усæй æхсызгондзи- 
над райста, мах та тухæнæй мæлæм. 
— Цæгъдгæ уæддæр ма кæ: худинаг у. 
— Кæмæй? 
1 — Адæмæй. 
— Æмæ кæм сты адæм? Нæ алыварс цы мæлдзыджытæ змæ- 
лы, уыдон адæм хоныс? 

Зынгхуыст бæллицтæ 
393 
— Æмбарын дæ, фæлæ... 
— Хорз мæ не ’моарыс, уымæн æмæ иу иннæйы зæрдæмæ нык- 
кæсын нæ фæразы. Алчидæр нæ йæхи низæй хъæрзы, искæй низ æм 
нæ хъары, — куыдфæндыйы хъæлæсæй дзуры Тугъан. — Ды адæм 
кæй хоныс, уыдон мæнмæ кърандасæй фыст дæр не сты, уымæн æмæ 
зæххæй сисынмæ дæр нæ бæззынц. Исты аразын сæ куы бахъæуы, 
уæд мæ разы сæ уæрджытыл æрхауынц æмæ сæ зæрдæлхæнæн ныхæ- 
стыл нал бацауæрдынц. Мæ дзыппытæ мын æхцайæ кæй байдзаг 
кæндзысты, уый тыххæй мын сæ мæрдтæй ард бахæрынц. Куыддæр 
сæ бæстыхай йæ къæхтыл слæууы, афтæ сæ зонд аивы, æмæ мын 
цъæх арахъхъæй мæ зæрдæ æлхæнынмæ фæвæййынц. Сæ зæронд 
хæррæгътæ мын мæ къухты нытьтьыссынц, æмæ сæхи афтæ фæда- 
рынц, цыма мын сызгъæрин кæритæ балæвар кæнынц. 
— Æмæ сæ де ’хца цæуыннæ æрдомыс? 
— Мæ цæсгом нæ хъæцы. 
— Æз сын мæхи сайын нæ бауадзин. 
— Ды нæ бауадзис, æз та бауадзын, уымæн æмæ сын ирдæй 
фенын се ’мбыд удты мæгуырдзинад, се ’гæрон зыд æмæ кæрæф, 
капеччы тыххæй кæйфæнды бын атулыныл дæр разы кæй сты 
æмæ се ’дзæллаг уавæр æгадыл кæй нæ нымайынц, уый. Мæ зæр- 
дæ сæм схæццæ вæййы, æмæ сыл мæ къух ауигъын. 
— Уæдæ зианмæ нæ цæуыс, нæ? — йæ хъуыдытæ йын иннæр- 
дæм здахын дæ зæрдæ-мæ зæрдæйæ. 
— Нагъ. Йæ родтæмдзог усы тыххæй йæ фыртмæ топпы дзы- 
хæй чи кæсы æмæ йæ ахæстонмæ чи тæры, уый мæн нæ хъæуы. 
— Кæлимæтæн йæ бирæ æвзæрдзинæдтæ æгъгъæд не сты, род- 
тæмдзог та ма йæ цæмæ хоныс? — фæрсын æй къахæгау. 
— Нæ мадимæ цæргæйæ дзы æз цы чъизи митæ базыдтон, 
уыдон æртæ вагоны дæр нæ бацæудзысты. Станцæйы иу хæтæн- 
хуаг дæр ахæм нал баззади, хæмпæлты йæ чи нæ фæралас-балас 
кодта. Уым куыдзæй æгаддæр уыди, ам та нæ сæрыл сбадти. Хуы- 
цауæй разы, æгайтма дзы фервæздзыстæм. 
— Йæ ацæуыны размæ нын нæ хæдзар куы ныууæй кæна, 
уымæй нæ тæрсыс? 
— Йæ мæрдты хъис дзы ссарæд. Мæнæн уыцы куыдздон йæ- 
хæдæг нæ, фæлæ, йæ алыварс цы уæлдæф и, уый дæр æнад у. 
Никуы мæ бауырныдтаид, мæ мадзура æфсымæры зæрдæ адæ- 
мы мæстæй афтæ тыппыр у, уый. Æз ын хуымæтæгдæр æмæ æнæ- 
мæтдæр æнхъæл уыдтæн æмæ йæм уæлæнгайдæр цæстæй кастæн. 
Ныр мæ хъуыды аивтон æмæ йæ хуыздæр æмбарын райдыдтон, 
фæлæ мæм уæддæр зианы бон балалайкæйæ цæгъдын аив нæ кæсы. 
Иудадзыг «ды — куыдз, æз — куыдз»-æй цæрæн нæй. Исты йын 
куы зæгъон æмæ мыл куы нытътъæлланг ласа, уымæй тæрсгæйæ 
тыргъмæ мæхи айстон æмæ мæ ных зианмæ сарæзтон. Куыд æм 

394 
Цомартаты Изæтбег 
хæстæгдæр кæнын, афтæ тынгæй-тынгдæр тыхсын. Мæ хъуырмæ 
цыдæр къуыбылой стылди æмæ мын мæ зæрдæйы уидæгтæм лæбу- 
ры. Фæнды мæ кæуын мæ фыдыл, мæ хойыл, мæ мадыл, ме ’фсы- 
мæрыл, мæхиуыл, нæ хъысмæт ахæм æгъатыр кæй рауади, хоры 
нæмгуытау нæ куыройы фыдты ’хсæн æнауæрдонæй кæй æрыс- 
садта, рæстæг кæй аивгъуыдта æмæ æппындæр срастгæнæн кæй 
ницæмæнуал и, ууыл. Фæнды мæ кæуын, фæлæ мæ бон нæу. Мæ 
хъустыл уайы мæ домбай фыдыхойы хъарæг: 
— Мæ уарзон æфсымæр, кæугæ-дзыназгæйæ мæ цæмæн ныу- 
уагътай?! Куыд ма цæрдзынæн æнæ дæу?! Мæ дуне мыл куы 
баталынг и, уæд ма цы хуртæ уындзынæн?! Нæ, нæ, æз дæ ныгæ- 
нын нæ бауадздзынæн! 
«Курдиатджын артисткæ дзы рауадаид. Сценæйы хъазгæйæ 
йыл адæм сæ цæст æрæвæриккой. Ирон адæмæн сæ зиан дæр 
спектакль у æмæ сæ цин дæр. Сæ ныхæстæ та — уыцы иухуызон 
джиппыуагъд. Йæ зæрдæ кæмæн куыд къаддæр риссы, афтæ тынг- 
дæр хъæр кæны. Ахæм дыдзæсгæмттæ кæдмæ уыдзыстæм, цымæ?» — 
уыцы фарстимæ бахызтæн кæртмæ. Мæрддзыгой дзыллæтæ цыма 
æнæдарæг, æнæуромæгæй баззадысты æмæ сæ цардæй хицæн кæ- 
нынц, уыйау æмхъæлæсæй ниуынц. 
— Куыд æй уадзыс, Кæлимæт, сау ингæнмæ?! Æрхъæцмæ дæр 
ыл куынæ хъæцыдтæ, авгау ын æрхауынæй куы тарстæ, уæд æй 
дæ зæрдæйæ куыд хицæн кæныс?! О, мæ бон куыд бакалди, мæ 
бон куыд бакалди! Мадызæнæг адджын куы у, уæд нæ уарзон 
æсЬсымæры уазал зæхмæ куыд æрвитæм?! — йæ дыууæ хомæ хъæр 
кæны Айсу æмæ йæ уæрджытæ хойы. 
Цыппар лæппуйы зæххæй сынт систой æмæ йæ мæ иувæрсты 
уынгмæ рахæссынц. 
— Дæ уарзон фыды дæ хъæбысы акæн, Ирбег, æмæ дын дæ 
фыдуаг митæ ныххатыр кæна! — мæ хъусты зæлы Айсуйы цъæхс- 
наг хъæлæс. 
«Æнæхъæн хъæуы мæнæй коммæгæсдæр лæппу нæй, ай та мæ 
фыдуаг хоны. Гъæ-æ, дæлдæр фæуай, мæ сæрхъæн фыдыхо, кæд теат- 
ры нæ хъазыс. Базæронд у æмæ, кæм цы дзурын хъæуы, уый ма зон». 
Мæ чъылдым æм раздæхтон æмæ мæрддзыгойы фæдыл уæл- 
мæрдтæм араст дæн. Фыруазалæй мæ уд схауы, фæлæ мæхи ныф- 
фидар кодтон æмæ ихывдылд дымгæйы ныхмæ удхаргæнгæйæ 
цæуын. Туг цыфæндыйæ дæр туг у. . 
* * * 
Фыдыуæзæг. Иу дзырд йеддæмæ нæ дæ, æрмæстдæр иу дзырд, 
афтæмæй дæ хъару бирæ у, тынг бирæ, уымæн æмæ дæ гыццыл 

Зынгхуыст бæллицтæ 
395 
армы æнæхъæн дуне хæссыс. Ацы рухс дунемæ чи рантысти, уыдо- 
нæй иу дæр ахæм нæй, дæу чи нæ уарзы, йæ зæрдæйы арф æвæ- 
рæны дæ стыр хæзнайау чи нæ дары, йæ миддунейы дæ цæстыга- 
гуыйау чи нæ хъахъхъæны, дæрддзæфæй дæр иудадзыг йæ цæс- 
тытыл кæмæн нæ уайыс. Цыфæнды мæстыйæ дæр адæймаджы 
дæхимæ æнахуыр тыхæй æлвасыс, хур йæхимæ зæххы къори æнæ- 
уынгæ æндæхтæй куыд æлвасы, афтæ. Йæ цæстæй куы ракæсы, 
уæд фыццаджы-фыццагдæр дæу фены, хуры зæлдаг тынтæ йæм 
сæхи дæ рудзгуытæй æрбайвазынц æмæ йын йæ худгæ цæсгом сæ 
фæлмæн къухтæй дæ фæрцы барæвдауынц, йæ авдæнæй дæ узæ- 
лаг хъæбысмæ рахизы æмæ йæ фыццаг къахдзæфтæ тæрсгæ-риз- 
гæйæ дæ фидар риуыл акæны, йæ лæмæгъ уæнгты йын стыр ныфс 
ды бауадзыс. Фыдыуæзæг. Цыфæнды хъизæмæрттæ бавзаргæйæ 
дæр зæрдæйæн куыд адджын дæ, уый диссаг у бæгуыдæр. Зынæй 
дæм æрбацыдтæн, тынг зынæй. Ныр дæр мын æнцон нæу дæ 
уазал цæстæнгасмæ кæсын. Æгæр афтид æмæ æцæгæлонхуыз дæ, 
æгæр дæм бахæццæ и баба æмæ йæ налат устыты æгæрон фыдæх, 
æгæр дыл сахадыдта сæ удмарæн хæрамдзинад, æгæр мын сдæр- 
зæг кодтай мæ ныййарæг мады уарзæгой зæрдæ, фæлæ дæ уæд- 
дæр бирæ уарзын. Æнæ дæу мæм мæ цард хус цъайæ уæлдай нæ 
кæсы. Æвæццæгæн дæ уæй кæнын дæр уымæн нæ бауагътон. Кæли- 
мæт мæ æнæнхъæлæджы кæрты куы ауыдта, уæд фæсонт и æмæ 
бæстæ йæ сæрыл систа: 
— Фæдис, хорз адæм, Хъасболаты фырттæ мæ марынц! Фæ- 
æд-и-и-с-с! 
— Ды кæмæй тæрсыс, уыдонæй ам иу йеддæмæ нæй, фæлæ 
дын уый дæр фаг фæуыдзæн, йæ хæдзар уæй кæныны зонд дæм 
куы ’рцæуа, уæд. Тугъан дæ фæивгъуыдта, фæлæ дæ æз нæ фæ- 
ивгъуыйдзынæн. Æгæр бирæ маст мæ бауагътат, æмæ æвыдæй 
ацу, науæд уе ’ппæты мæстытæ дæр дæуæй райсдзынæн. 
Мах æдзухдæр кæрæдзи хорз æмбæрстам. Мæ сабыр æртхъи- 
рæн æм дунейы æппæт фыдгæнджыты хъæртæй тынгдæр кæй ба- 
хъардта, уый йе знæт цæстытыл бæлвырд фæзынди, йе ’лхæнæджы 
феддæдуар кодта æмæ лидзæг фæци. Фæлæ уæддæр мæ зæрдæ не 
’рсабыр и. Цыма дзы исчи уазал дур нывæрдта, уыйау мæ зæхмæ 
ивæзта æмæ ивæзта. Æнæ къуымæй кæй баззайдзынæн, уымæй 
нæ тарстæн. Сæрибарæй мæхимæ уыйбæрц хъарутæ æнкъарын, 
æмæ мæм афтæ кæсы, цыма мæ зæххы къорийыл æргъæу галуан 
кæм бахъæуа, уым æй сараздзынæн. Кæлимæты хуызæн æна- 
хуыргонд, æдылы æмæ сæфт адæймаг дæ йæхицæй æдылыдæр 
бынаты сæвæрæд æмæ дыл æлгъгæнгæ йæ чъизи къæхтæ ныссæр- 
фæд, уый мæ нæ фæндыди. Уæдæ ныр цæуыннæ сабыр кæны мæ 
зæрдæ? Йæхи къултыл цæмæ хойы? Хъыгдарæг æй куы нал и, 

396 
Цомартаты Изæтбег 
уæд сагъæстæй цæмæ байдзаг и? Нæ уæззау царды зынæмбарæн 
фæзилæнтæ æмæ адæймаджы æмбæхст сусæгдзинæдтæ хъуамæ се 
’ппæт уый раргом кæна? Æмæ йæ бон бауыдзæн? Кæй зæгъын æй 
хъæуы, нæ. Уæдæ йæхи цæуыл удхарæй мары? Йæ туг ын чи 
цъырдта, уыдон ферох кæныныл цæуыннæ бацархайы? Йæ уидæг- 
тыл цæмæ ныффидар сты æмæ дзы æфтауын цæуыннæ комынц? 
Уæлдайдæр, мæнæ ам — афтид кæрты, афтид агъуыстыты. Афтæ 
зыны, цыма дуне бынтондæр сафтид и. Æмæ кæд адæймагæн йæ 
кæрон мæнæ ацы зæрдæсæттæн афтид дунемæ цæуы, уæд йæ тох 
цæуыл у? Адæм кæрæдзи цæй тыххæй æргæвдынц? Фыд йæ фыр- 
ты топпы дзыхмæ цæй тыххæй дары? Смаггæнаг арахъхъ æлхæ- 
ныны бæсты йæ мæгуыр чызджы ахуыры фæндагыл цæуыннæ 
аразы æмæ йæ зындзинæдтæй цæуыннæ хизы? Мæ фыд, мæ фыд... 
Æвæццæгæн дын æз дæ миддуне никуы бамбардзынæн, дæ рæст- 
дзинад дын никуы райсдзынæн. Цы рамбылдтай де ’фхæрæн ми- 
тæй? Дæ цард дзы цас фæдаргъдæр кодтай? Де ’нæниздзинадæн 
цы фæахъаз сты дæ бирæ хылтæ æмæ нæдтытæ? Дæ чызджы ин- 
гæнмæ батардтай, дæ лæппуты дæ хæдзарæй фæсырдтай æмæ цы? 
Ницы. Дæ хæдзар сындзæхгæдæй баззади, æмæ дзы дымгæ сæри- 
барæй дыууæрдæм къуыззитт кæны. Арвæй зæхмæ дын иу адæй- 
маджы дæр нал хъæуы. Æз дæр дзы цæрынмæ нæ хъавын. Æр- 
мæст дзы уæртæ иу къуымы кæйдæр куыдз тымбылæй хуыссы. 
Ау, дæ царды стырдæр нысан уый уыди? Уыцы дзæгъæлдзуаг 
куыдзы цард саразынмæ бæллыдтæ? Дунейы хæрзтæй демæ ахас- 
тай æрмæстдæр иу цикъæйы гæбаз, дæхи та афтæ дардтай, цыма 
дæ бирæ цыдæртæ хъуыди. Цæргæбонты дæ иу хъæццул куырд- 
тон, иу хъæццул æрмæст, æмæ мын æй дæ цæст на бауарзта. Дæ 
усæй фæтарстæ? Нæ-æ. Кæд цыфæнды фыдзыкъуыр уыди, уæд- 
дæр дæ иу хъæццулы тыххæй нæ амардтаид. Аминæт дыл къæм 
абадын нæ уадзы, аххосджын дын дæ устыты хоны. Зыбыты дзæ- 
гъæлы. Дæхи удыхъæд уыди мæгуыр, æмæ дæ бæллæхтæ иууыл- 
дæр уырдыгæй цыдысты. Мах дæр ма дæу азар басыгъта. Фæн- 
дзай азы дæргъы цы байтыдтай, цымæ? Ницы. Дæ фæстæ цы 
ныууагътай? Мæнæ ацы ницæйаг къæс æмæ дæ цоты æнæуынон- 
дзинад. Æмæ уый тыххæй райгуырын æмбæлди? Мæнмæ гæсгæ, 
нæ. Адæймаг афтæ фенхъæлы, дуне батондзæни, фæлæ йын дуне 
хынджылæггæнгæ йæхи батоны. Ехх, мæ фыд, мæ фыд... 
* * * 
, Фыдбон æмæ фыдлæг бирæ нæ хæссынц. Фесты мæ удхайраг 
хъизæмæрттæ, мæ хъиамæтыфыдæвзарæнтæ. Кæддæр-никæд мыл 
хур ракасти æмæ мын йæ царддæттæг фæлмæн тынтæй мæ зæр- 

Зынгхуыст бæллицтæ 
397 
дæйы дудгæ хъæдгæмттыл æвдадзы хос æрызæрста. Ме ’лгъыстаг 
хъысмæт æмæ ме ’лгъаг фыдыустыты фыддæрагæн мæхи цудын нæ 
бауагътон, мæ цагъайраг уавæртæн сæттын нæ бакуымдтон æмæ 
каст фæдæн дæс къласы. Мæ ныфссæттæн цæлхдурты сæрты тых- 
тухæнтæгæнгæ ахызтæн æмæ райстон цæттæдзинады аттестат. Мæ 
фыццаг бæллиц сæххæст и. Царды бырынцъаг хизæнты бинаг къæп- 
хæнмæ æгæлæнтæгæнгæ схылдтæн. Мæ ныхбынты туг акалди, мæ 
уæрджыты царм астыгъди, фæлæ йæм уæддæр мæ цыппæртыл сбы- 
рыдтæн. Афтæ мæм кæсы, цыма цæхæркалгæ хохы цъупмæ схæц- 
цæ дæн. Фырцинæй райын æмæ ме сфæлдисæг дунейыл æхсызго- 
нæй фæлгæсын. Нырма мæм разæй бирæ тæссаг къæдзæхтæ æмæ 
айнæджытæ кæй æнхъæлмæ кæсы, уый æмбарын, фæлæ сæ нæ 
тæрсын. Иугæр мæм сывæллонæй уыйбæрц хъару разынди, уæд 
мын амæй фæстæмæ тас ницæмæйуал у, цыфæнды æнæбасæтгæ 
фидæрттæ дæр басæтдзынæн, уымæн æмæ, зæххыл цыдæриддæр 
фæндæгтæ ис, уыдон иууылдæр мæ размæ гомæй лæууынц. Кæцы 
дзы равзарон, уый та мæнæй аразгæ у, æрмæстдæр мæнæй! 
Æрттиваг хæрзаив гæххæттæй мæ цæстытæ атонын нæ фæра- 
зын. Хуымæтæг æнæуд гæххæтт мын нæу, фæлæ — мæ зонындзи- 
нæдты цардæгас æвдисæн. Дун-дунеты æппæт хæрзтæй мæм бæр- 
зонддæр æвæрд у, уымæн æмæ йæ туджы аргъæй балхæдтон. Гæ- 
дыйау æвдудон кæй разындтæн æмæ зындоны арты кæй бахсыстæн, 
уый тыххæй сæрыстыр дæн мæхицæй. Мæ гуцъа алцæмæй дæр йæ 
тæккæ дзаг уыди, мæ бирæ мæстытæ мæ гуыбыны нал цыдысты, 
фæлæ мын сæ мæнæ ацы æппæтхъомыс гæххæтт йæ хорз бæрæггæ- 
нæнтимæ ссыгъдæг кодта. Ме ’нæуынон директоры зылын-мылын 
къухæвæрд дæр мæм дзы диссаджы рæсугъдæй зыны. Искуы ма мæ 
фыдæбæттæй фервæздзынæн, уый мæ нал уырныдта, фæлæ, мæ амон- 
дæн, алцæмæн дæр ис райдайæн æмæ кæрон. Доны знæт уылæнти- 
мæ хвды бынты аивгъуыдта мæ удмарæн ахæстоны цард дæр. 
Адæймагæн йæ сабидуг æппæтæй адджындæр у, фæзæгъынц, 
фæлæ дзы æз хорзæй ницы федтон æмæ дзы мæ зæрдыл бæллиц- 
цагæй ницы бадардзынæн. Уыйхыгъд ныр мæ цин у сæдæ хатты 
фылдæр. Мæ хуыдуггæнæг уымæл ныккæнды згæхæрд дуæрттæ 
хъыррыстытæгæнгæ уæрæх байгом сты, æмæ цардбæллон æнæ- 
домд æфсургъау хурæфсæст дунемæ раирвæзтæн. Уæддæр цард 
цы хорз у! Цыфæндыйæ дæр дзы цæрын кæй хъæуы, уыцы хъуы- 
ды мæм иу æмæ дыууæ хатты не ’рцыди, фæлæ йын уæддæр йæ 
мидис нырма ныр бамбæрстон кæронмæ, æххæстæй мæм нырма 
ныр бахъардта йæ кæлæнгонд æцæгдзинад. Цард æмæ сæрибар, 
сæрибар æмæ цард. Уæ цины аныгъуылдзæни, бирæ азты ахæсто- 
ны чи фæбадти, æрмæстдæр ахæм адæймаг. Мæ зæрдæ гæлæбу 
фестади, æмæ мæ къæхтæ зæххыл нал хæцынц. Афтæ мæм кæсы, 

398 
Цомартаты Изæтбег 
цыма ныртæккæ цæргæс фестдзынæн æмæ цъæх арвы æнæбын 
тыгъдадмæ стæхдзынæн. Уæвгæ, ныр дæр уым дæн. Мæй æмæ 
стъалыты æхсæн. Зæдтæ мæ сæ уæлныхты систой æмæ мæ ар- 
гъауы тæмæссаг дунемæ фæхæссынц. Мæ хъуыдытæ нырæй ба- 
зырджындæр никуыма уыдысты, мæ бæллицтæ та — нырæй уæнг- 
роггæнæндæр. Æмæ куыд нæ хъуамæ уой? Амæй фæстæмæ ни- 
кæйуал цæстæнгасмæ кæсдзынæн, сыдæй мæ ничиуал мардзæн, 
ме рагъ мын ничиуал хойдзæн, йæ чъизи къæхты бын мæ ничиуал 
ссæнддзæн. Амæй фæстæмæ уыдзынæн бынтон сæрибар. Мæ рох- 
тæ мæхимæ райстон æмæ мæ цы фæнда, уый кæндзынæн, кæдæм 
мæ фæнда, уырдæм цæудзынæн. Иу адæймаджы бон дæр мæ баф- 
хæрын нал бауыдзæн. Мæхи æнкъарын цыдæр æнахуыр æмби- 
сонды уæлдæфон уавæры æмæ мæ фæнды кафын, зарын, худын, 
хъазын. Цæрæццаг фæсивæд мæ алыварс æрæмбырд сты æмæ 
мæм дисмæ кæсæгау кæсынц, цыма сæ цурмæ æнæнхъæлæджы 
дзæнæты маргъ æрбатахти. 
— Кæсут-ма йæм, кæсут, йæ хуыз куыд скалдта! Киноактер 
нæу, киноактер?! 
— Æмæ йыл сау костюм куыд дзæбæх фидауы, уый та! Цыма 
йæхиуыл хуыд у. 
— Мауал æй ралас, Ирбег, æмæ æппæт чызджытæ дæр дæу 
уыдзысты. 
— Хуыцау дæр рæстытæ нæ кæны, рæстытæ. Гъер нæлгоймагæн 
ахæм даргъ къæлæт æрфгуытæ дæттын цæмæн хъуыди? Уыдон 
фæлтау мæн куы уаиккой, — фæйнæ-фæйнæ ныхасы кæнынц ме 
’мбæлттæ, кæй мæ цæстытæ хъæуынц, кæй — мæ сæрыхъуынтæ, 
кæй та — ме ’рфгуытæ. Тиминæйы мæнæй цы хъæуы, уымæн 
ницы зонын, фæлæ мæм ацы хатт уый дæр мæлæты биноныг кæс- 
тытæ кæны. Йæ фæлмæн цæстæнгас мыл æнахуыр рæсугъд тынтæ 
нывæнды, мæ зæрдæйы хъæдгом мын агайы æмæ мæ адджын 
хъуыдытыл æфтауы. Мæхицæй сæ сурын, фæлæ сыл мæ бон нæ 
цæуы... 
— Уæртæ уым æрбад, — мидбылхудгæ мæм лæгъзæй дзуры 
рæстæмбискар мыдхуыз лæг æмæ мын бандонмæ амоны. Сау пин- 
джак, урс хæдон æмæ сау галстук дæр горæтæй уый æрхаста. Иу 
сæ йæ уæлæ скæны, йæ къам дзы сисы æмæ та сæ иннæмæ ратты. 
Бандоныл мæхи æруагътон æмæ йæм æхсызгонæй кæсын. Къами- 
сæн мæм фæдардта, йæ чъыкк фæцыди, æмæ сыстадтæн. Фæсвæд 
къуыммæ бацыдтæн, кæйдæр аив дзаумæттæ мæхи хæррæгътæй 
баивтон æмæ та фæстæмæ мæ гаччы абадтæн. Ме ’мкъласонтæй 
мæм кæсгæ дæр ничиуал кæны. Фароны митау сæ æрбайрох дæн 
æмæ рохстæй джиуын. Дисы мæ æфтауы, дарæсæн цы стыр ныса- 
ниуæг и, уый. Радж Капуры кинотæм кæсгæйæ мæ царды æцæг- 

Зынгхуыст бæллицтæ 
399 
дзинад тынг нæ уырныдта, фæлæ йæ ныр мæхи цæстæй уынын 
æмæ адæмы фæдфæливæн митыл худын. 
Ам мæ ницыуал уромы. Ме ’мбæлттæ айфыццаг куывдæн æхца 
æрæмбырд кодтой æмæ изæры цæл кæнынмæ ацæудзысты. Мæ- 
нæн мæ зæронд курæггаг хæлафы дзыпп афтид у, æмæ сын хъыг- 
дарыны хос йеддæмæ ницы дæн, фæлæ мын уый мæ равг нæ 
халы, уымæн æмæ, мæ риуæй цы стыр цин бырсы, уый царды 
мæнгуд лыстæг хъуыддæгтæй бирæ тыхджындæр у. Хæрзбон зæ- 
гъын ме скъолайæн, мæ зондамонджытæн, ме ’мбæлттæн, мæ уар- 
зонæн æмæ ныфсджынæй цæуын мæ цæстылуайгæ бæллиццаг фи- 
дæнмæ. 
Фыццаг чиныджы кæрон 

Литературно-художественное изданне 
Цомартов Изатбек Рамазанович 
УГАСШИЕ МЕЧТЫ 
Роман 
на осетинском языке 
Книга первая 
Редактор И.Х.Джанæва 
Художник В. С. Григорян 
Художественный редактор Г.З.Чеджемты 
Технический редактор Л.В.Ядыкина 
Корректор Т.Л.Казбекова 
Компьютерная верстка Д. О.Лмбаловой 
Сдано в набор 12.09.06. Подписано к печати 20.02.07. Фор- 
мат бумаги 60х84|/1б. Бум.офс. №1. Гарн. шрифта «Кудря- 
шов». Печать офсетная. Усл. п.л. 23,25. Учетно-изд.л. 23,20. 
Тираж 1000 экз. Заказ № * . С 3. 
Комитет РСО — Алания по печати и делам издательств. 
ГУП «Издательство «Ир», 362040, г. Владикавказ, проспект 
Мира, 25. 
Отпечатано с готовых диапозитивов в ОАО «Издательско- 
полиграфическое предприятие им. В.А. Гассиева», 362011, 
г.Владикавказ, ул. Тельмана, 16. 

