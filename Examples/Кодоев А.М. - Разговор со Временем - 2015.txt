Лгг^ 

Отсканировано 
в июле 2016 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2016 азы июлы 
сæрмагондæй паблик «Бæрзæфцæг»-ы 
чиныгдонæн. 
ИПр://ук.сот/Ьаг2а^сад 

Ньиас 

Рæсгæго/иæ 
Æмдз«вгет* 
^^ 
Дзæуджыхъæу 
2015 

ББК84(2Рос=Осе) 
К-62 
Къодоты А. 
К—62 Ныхас Рæстæгимæ [Текст]: æмдзæв- 
гæтæ/Альберт Къодоты — Дзæуджыхъæу: 
Ир, 2015 - 159 ф. 
Кодоев А.М. 
Разговор со Временем 
15В1Ч 978-5-7534-1447-2 
«Разговор со Временем» — второй сборник сти- 
хов талантливого поэта. Стихи образны, лирич- 
ны, оригинальны, изобилуют чувствами. Это 
прежде всего чувство тоски по родной земле и 
привязанности к ней, чувство истинной любви к 
женщине. Вместе с тем в них - глубокие разду- 
мья о Времени, о достоинстве и месте человека 
на земле. 
к4702500201-1 10.15 84(2Рос=Осе) 
М131(03)-15 ’ 
© ГУП РСО-Алания «Издательство «Ир», 
оригинал-макет, 2015 
© Кодоев А.М., 2015 
© Григорян В.С, оформление, 2015 
15ВЫ 978-5-7534-1447-2 

ИРМÆ 
Мæ къæбæр æнæ дæу нæ хизы мæ хъуыры, 
Дæуыл у мæ сагьæс, дæумæ у мæ каст. 
Мæ мадау дæ уарзын — гыццыл у, ыстыр у, 
Мæгуыр у, хъæздыг у — сыгъдæг у мæ уарзт. 
Кæд абон дæуæн дæр æгæрон фæзындæр, 
Уæддæр мын цыт уæвын, ныфс уæвын фæраз! 
Мæгуыр дæ, хъæздыг дæ, гыццыл дæ, 
ыстыр дæ, - 
Æрмæстдæр мын у, æрмæстдæр мæ уарз. 
5 

* * * 
Æцæгæй дæр, цы хъуамæ зæгъай ногæй? 
Дзырдтой ызнон, фæзæгьынц æй ныр дæр — 
Афтид сæр дæр афтид голлагау рог у. 
Лæджы уд у сырды удæй зыддæр. 
Æхсы йæхи йæ дзæмбытæй мæ гæды. 
Æнæ афон нæ рæгъæд кæны бал. 
Цæуы æнгуырстуан судзинæн йæ фæдыл. 
Нæ фæуы Рæстæг, цасфæнды йæ хал. 
У афтæ, æмæ афтæ уыд ызнон дæр. 
Уыд цыргъ мæты ных, — абон дæр цыргъ у. 
Куы хауы лæг, уæд арæхдæр — бæрзондæй, 
Æнæ цæстысыг абон дæр куыд у. 
Нæ ивы зæхх, æмæ нæ ивы цард дæр, 
Фæлæ уæддæр куыннæ зæгъон мæ дзырд - 
Мæ фыд йæ фыдæй бирæ ацыд дарддæр, 
Цæмæй мæнæн фæрогдæр уа мæ цыд. 
Куыннæ йæ зæгъон, алкæмæн дæр царды 
Кæй ис йæхи хур, — урс у æви бур. 
Мæ разæй дзурын ничи зыдта зардæй, 
Нæ уыд мæ размæ уарзты уд ызмур. 
Нæ уыд уæззау афтид голлаг хæссынмæ, 
Нæ уыд сырх уарди зæрдæйæ сырхдæр. 
Нæ хаста знон кæйдæр гæды йæ фынмæ 
Мæ буц гæдыйæ аргьæуттæ фылдæр. 
6 

У алы уд дæр хицæн дуне царды, 
У ног, у ныфс — зылын у æви раст. 
Æмæ йын, хъусыс, ма рох кæн дæ зардæй 
Ыссарын бузныг, бузныг æмæ уарзт. 
Уæдæ æндæр цæмæн хъуыдыстæм зæххы? 
У цард мæнгард, фæлæ æнæуд нæу. 
Кæй хъæуы дон, куы азила æртæхæй? 
Кæй хъæуы зарæг, иугæр амонд нæу? 
Æмæ йыл ма кæ иу уысм дæр дызæрдыг — 
У ног дæ дзырд, — гыццыл у æви стыр. 
Дæуыл хæцы бæрзонд æрдзæн йæ зæрдæ... 
Фæлæ йæ цард нæ фæуыдзæн дæуыл. 

* * * 
Ныууадз... Мæ койы аргъ нæ дæн. 
Мæ сæфт цардæй мæ ма фæрс. 
Фæлтау мын сау дурыны сæн 
Дæ урс къæбицæй рахæсс. 
Фæлтау кæрæдзийæн зæгъæм, 
Кæй æрхæстæг и не сæфт. 
У амонд дунейыл ыстæм, - 
Цы ахауди, уый фесæфт. 
Æмæ ныл уадз ’мæ худæд уад. 
Ды та, мæ хур, цы цух дæ? 
Ныууадз... Цы уæлдай у, зæгъ-ма, 
Кæд фесæфтам нæ удтæ? 
Ис Рæстæг, æмæ уадз ’мæ уа, 
Сты адæм - къах сæ роны! 
Уыдзысты тарст æмæ къуырма - 
Дзæнæты уа, зындоны. 
Нæу иу дуг иу уысмæй фылдæр. 
Рæсугъддзинад бæллæх у. 
Сыгъдис мæ сау зæрдæ кæддæр 
Дæ цæстытæн сæ цъæхæй. 
Ныр ма цы баззади лæгæй 
Æнæуд æмæ састæй? 
Тыхсын æнæдзургæ дæуæй, 
Мæ цард æмæ мæ азтæй. 
Уæллæй, мæ койы аргь нæ дæн. 
Мæ сæфт цардæй мæ ма фæрс. 
Фæлтау мын урс дурыны сæн 
Дæ урс къæбицæй рахæсс. 
8 

Уыд æгæр уазал нæ зымæг, 
Фæлæ фарн рохгæнæн нæй. 
Сæрд æрцыди, æмæ мæнæ 
Уазал раивта тæвдæй. 
Æмæ сулæфыд мæ зæрдæ. 
У йын мадау адджын æрдз. 
Знон кæм нæ уæндыди дзурын, 
Абон уым тъыссы йæ фындз. 
Донæн ног фæндæгтæ ары, 
Мæргътæн раст кæны сæ зард. 
Арвæн баивта йæ хуызтæ, 
Бонтæн фехæлдта сæ рад. 
Æмæ цæр, мæ зæрдæ, афтæ, 
Хæц дæхиуыл — æмæ цæр. 
Ис мæлæт, фæлæ мыл баууæнд - 
Цардæй никуы уыд хуыздæр. 
9 

* * * 
Цу. Дарддæр цу. Цы куыст дын ис æндæр? 
Уæддæр нæ удтæ нал ысты цæрынæн, 
Зæгь мын æй ды. Æз дæр дын æй зæгьдзынæн, 
Куыд сыгъдысты нæ зæрдæтæ кæддæр. 
Æниу... Æниу куыдфæнды дæр фæцæр, 
Уæддæр æвгьау у адæймаг мæлынæн, 
Уæлдайдæр та, дæ рог зæрдæ цæрынæн 
Куынæ уа гуырд. Куынæ кала цæхæр. 
Ыскæс-ма, хур та сау мигьты фæсырдта. 
Æмæ кæд не сты зондæй гуырд мæ дзырдтæ, 
Уæддæр мæм хъус, фæлæ дæ хъуыддаг кæн. 
Æнæ афон рæгъæд дыргъ дæр нæ хауы. 
Нырма нæм цардæй хус къæбæртæ хауы. 
Нырма ыстæм... Нырма нын ис цæрæн... 
10 

Уæгьды сæ нæ тыхстæн, 
Уæгъды сæ нæ тарстæн, — 
Рацыдысты хинæй, 
Адæймагыл азтæ. 
Знон дæр ма — æнæхин, 
Знон дæр ма мæ зæрдæ 
Хуримæ æмсæрæй 
Зарыди «Уæрæйдæ!». 
Знон дæр ма зыдгæнгæ 
Амондæн йæ астæу 
Не ’фсæсти мæ зæрдæ 
Зарæг æмæ уарзтæй. 
Знон дæр ма нæ тыхстæн 
Адæмæй æппындæр, 
Æмæ ради зæрдæ 
Урс хæхтæн сæ уындæй. 
Уыд мын хион дуне, 
Хион уыди цард дæр. 
Æмæ хызт мæ хъуыды 
Арвы риуæй дарддæр. 
Ныр кæсын мæ размæ, 
Ныр кæсын фæстæмæ. 
Дис кæнын, куыд хæссын 
Ахæм цард мæ сæрмæ. 
11 

Дис кæнын æндзыгæй 
Кæсæны мæхиуыл. 
Дис кæнын: мæ ныхмæ 
Ацы зæронд чи у... 
Дис кæнын, цы фесты 
Йе згъæртæ мæ удæн. 
Нал уынын мæ фæндаг, 
Нал зонын тæхуды. 
Уæгьды сæ нæ тыхстæн, 
Уæгъды сæ нæ тарстæн... — 
Рацыдысты хинæй 
Адæймагыл азтæ. 

Уалдзæг бацыди йæ кары, 
Калынц быдыртæ цæхæр. 
Цъиу йæ ахуыр зарæг зары, 
Тилы дидинæг йæ сæр. 
Æмæ нал баззади сусæг 
Æрдзмæ — сфæлдæхта та уд. 
Срог и Рæстæгæн йæ русыл, 
У чындздзон чызгау рæсугъд. 
Фæлæ йæ хъыгдарынц адæм... 
Æмæ бафхæрдтон мæхи: 
«Букъæй, алæ-ма, цы бадыс? 
Сыст! Лæг куы хоныс дæхи». 
Æмæ аппæрстон мæ зивæг, — 
Кусын хорз зыдтон кæддæр. 
Мæнæ æрдзимæ хæрзиуы 
Зиуы бацыдтæн æз дæр. 
Мæнæ сæнæфсир æхсæдын, 
Мæнæ хуры хид сæрфын. 
Садзын ног талатæ хъæды, 
Хæхтæн рухс кæнын сæ фын. 
Æмæ райсомæй изæрмæ 
Нæй мæ зæрдæйæн æнцой. 
Катай нал хæссын мæ сæрмæ 
Мастæн нал кæнын йæ кой. 
Æмæ баззайдзæни афтæ... 
Зæрдæ, ферох кæн дæ рыст! 
Цин дæ ахорæнтæм бафтау — 
Уарзт нæма фæци йæ куыст. 
13 

* * * 
Ехх, бæргæ, куы фæуаид 
Зæххы тых мæ зарæгæн, 
Уæд фæцæуин ронбæгьдæй 
Катайæн йæ марæгæй. 
Ехх, бæргæ, куы фæуаид 
Хуры тых мæ уæнгты дæр, 
Уæд фæхæссин амондмæ 
Адæмы мæ цæнгтыл дæр. 
Ахæм цард сын саразин, 
Суй куыд кæной дауджытæ. 
Зинтæ сæм æрвитиккой 
Алы бон фидауджытæ. 
Ехх, мæгуыр дæ, хъал зæрдæ... 
Фæлæ стæм хатт, барвæндæй, 
Цард зонгæйæ, зæрдæйы 
Ахæм хорз дæр бафæнды. 
14 

* * * 
Къуыдайраг дæн, чысайнаг, 
Куыдфæнды дæр мæ хон... 
Уыдис æмæ уыдзæни 
«Ирон лæппу» мæ ном. 
Æгæр уарзын ирон дзырд. 
Æмæ цыфæнды уæд — 
Æнæ хæхтæй мын дуне 
У хаст æмæ къуындæг. 
У уарзтæн гом мæ зæрдæ, 
У хурæй гуырд мæ зард. 
Цæуын, фæлæ — нæ цæуын 
Мæ Иры хъыгтæй дард. 
Зын мын у тынг ыстæм хатт, 
Тыхсын, фæлæ йæ зон, — 
Мæ хæйрæг дæр ирон у, 
Мæ Хуыцау дæр — ирон. 
15 

* * * 
Хиз дæхи фыдбылыз æмæ мастæй, 
Хиз дæхи мæтæй æмæ хъыгæй. 
Даргь у цард, æмæ йæ фæндаг раст у, 
Фæлæ дзы æнæ фæцудгæ нæй. 
Ма агур æгæр бирæ дæ удæй. 
Зоныс зарын? Зоныс — æмæ зар. 
Ма хъаст кæн дæ цард æмæ дæ дугæй. 
Де знæгтæн сæ рæдыдтæ ныббар. 
Хур дæм дары нуазæнау йæ тынтæ? 
Райс сæ - æмæ бузныг зæгь, кæй дæ. 
Ферох кæн дæ гæвз æмæ дæ зынтæ, 
У æдзухдæр амондмæ цæттæ. 
Хиз дæхи фыдбылыз æмæ мастæй, 
Хиз дæхи мæтæй æмæ хъыгæй. 
Демæ цардмæ ахæмæй цы ’рхастай, 
Æмæ йæ фæцух кæнай ныфсæй. 
16 

* * * 
Арвмæ ноггуырд мæй ысхызти. 
Сыст, ирон лæппу, кæм дæ?! 
Кæд дæ уд гыццыл фæрысти, — 
Нæ, уæддæр цытæн ныфс дæ. 
Ма кæс искæмæ æнхъæлмæ, 
Цинæй ног мæйы ныннай. 
Ма ’рхæсс сау хъуыды дæ сæрмæ, 
Æмæ фарны бын фæуай. 
Бамбар, ничи дын ис царды, 
Охх, ирон лæппу — мæ рыст. 
Рахиз! Мауал бад æнкъардæй, - 
Арвмæ ноггуырд мæй ысхызт. 
17 

гЬЗйсяАет*. Д«^яж 
Куы цæуай, уæд фæсмон кæнынвæнд ма скæн. 
Куы цæуай, уæд цъæх дзаумæттæ ыскæн. 
Мæ дуар мын уæздан-уæздан æрбахгæн, — 
Фæллад дæн тынг, фæлæ къуырма нæ дæн. 
Куы цæуай, уæд хатыр курын нæ хъæуы 
Нæдæр æфсарм æмæ нæдæр мæнæй. 
Мæгуыр дæн æз... Мæгуыр уд та кæй хъæуы?.. 
Дæумæ дæр искуы бахъардзæн... ыстæй. 
Куы цæуай, уæд дæ сау зæрдæмæ ма хъус, 
Цы зонынц рисæн халон æмæ уыг? 
Фæци мæ цард, фæлæ дæ цард нæ фæци, — 
Нырма лæудзынæ амондæн уырдыг. 
Куы цæуай, уæд дæ сау цæстытæ ма ’мбæхс, 
Ныууадз ма иу хатт зæрдæйы сæ фæд, 
Ыстæй мын уæд мæ тæригьæд дæр ахæсс, 
Куы цæуай, уæд... 
18 

* * * 
Мæйрухс у æхсæв, хъарм у æмæ сабыр, 
Кæсы мæм арвæй бур уæрыккæй мæй, 
Æмæ мæ сæры иу хъуыды дæр нæй, 
Цæуын мæхицæн мæйыл худгæ тары. 
Цы уæлдай у, кæрæдзийæ цы дарæм? 
Цы уæлдай у, кæй азылдтæ лæгæй? 
Мæ митхост сæры иу хъуыды дæр нæй, 
Цæуын мæхицæн мæйыл худгæ тары. 
Æнхъæлыс, ды фылдæр зæгьдзынæ уарзтæн 
Дæ дзæнгæда, дæ ололи, дæ мастæй? 
Ныууадз, мæ хур, уæддæр нын фидæн нæй! 
Цæр дарддæр. У дæ сау зæрдæйæ разы, 
Æз та... Æз та мæ аууонимæ хъазын, 
Æмæ мыл худы арвы риуæй мæй. 
19 

* * * 
Куы сæхгæнын мæ цæстытæ, уæд мын 
Æнцондæр у дæ зæрдæимæ дзурын, 
Æрмæстдæр у, æрмæстдæр у мæ цуры, 
Ныддаргъ мын кæн мæ цин æмæ мæ фын. 
Мæхи сайын мын никуы уыди зын 
Æмæ Хуыцауæй тынг бирæ нæ курын. 
Æрмæстдæр у, æрмæстдæр у мæ цуры, — 
Зын мын у тынг æнæ дæуæй цæрын. 
Æмæ æнхъæлыс, не ’мбарын мæ рæдыд, 
Фæлæ, зæгъ-ма, поэты уд кæд нæ уыд 
Хæррæгь дунейы сыг æмæ æрду. 
Æмбарын æй, æгад кæнын дæ цæсты — 
Кæй ма цæуын, кæй ма кæсын дæ фæстæ... 
Фæлæ зын у, æнæ дæуæй зын у. 
20 

1 ~''^ 
Кæс-ма сæм, сæ цæсгом куыд тынг ивынц азтæ — 
Ызнон дæр ма дуне куыд рухс уыд сæ хъазтæй. 
Ызнон дæр ма — рог æмæ мадæй рæдаудæр, 
Сæ дзыхæй æппындæр рæхуыст дзырд нæ хауди. 
Уыдысты æргом æмæ уарзтау æнæхин, 
Нæ сæ хъуыд фæстæмæ ныфсагур ыздæхын. 
Хъылдымгæнгæ размæ цыдысты сæхицæн, 
Сæ уæлныхты хастой йæ ахстон бæллицæн. 
Ызнон дæр ма кодтой сæ фæдыл лæджы, 
Ныр дæр ма ысты... Ысты — æмæ цы? 
Æнцъылд у сæ цæсгом, мæ удæй æнцьылддæр, 
Фæзын сын быхсын. Цæрын дæр фæзындæр. 
Сæ дзыхæй æппындæр рæвдыд дзырд нæ хауы, 
Тæхынц... æмæ букъæй æлгъитынц Хуыцауы. 
21 

* * * 
Цæуынц, æмæ сæ цыд фæтагьддæр кодгой азтæ, 
Уыдис мæ царды сæрд, уыдис, фæлæ фæцис. 
Фæхъуынтъыздæр и арв æмæ æваст æрхаста 
Æнцойы ’фсон лæгæн йæ армы дзыхъхъы рис. 
Цы фæкодтон мæ уарзт? 
Кæм ныууагътон мæ зæрдæ? 
Ызнон дæр ма мын хур куынæ уыди цæлхдур. 
Цæмæн дæн абон уæд йæ къæхты бын 
æфхæрдæн? 
Цæмæ мæм кæсы цард, налат гадзайау, зул? 
Нæ, раст нæ цæры лæг — æгæр хъусы æнустæм, 
Æгæр ыл ысты тых æууæнк æмæ æфсарм. 
У Рæстæгæн йæ уд зымæгон хъæдæй хусдæр, 
Æмæ нæ кæны зæхх лæджы цæссыггæй хъарм. 
Гъæй, Уастырджи, кæм дæ! 
Кæм та хæтыс сылагур? 
Ды ма уыдтæ лæгæн — ныууагьтай мæ ды дæр. 
Ис, ис ма мын фырмонц, фæлæ, 
зæгъ-ма, цæй фаг у? 
Ныффæллади мæ уд... Фæлæ цæрын уæддæр. 
Цæуынц... æмæ сæ цыд фæтагъддæр 
кодтой азтæ, 
Уæддæр мæ удыл æз нæ ыскæндзынæн сау. 
Лæг уæвынмæ мæ ныфс хуымæтæджы 
нæ хастон, 
Нырма нæ фæдæн зард. Нырма мын и Хуыцау! 
22 

Кæуы та зымæг... Диссаг у йæ куыд, 
Йæ цæссыгтæ ызгæ тæразыл бары. 
Ныр цалдæр боны ’нахуыр цыдæр уары, 
Цыма йæ кæрон дунейæн æрцыд. 
У æрдз нæ цардау хаст æмæ уырыд 
Æмæ йæхимæ стырдæр тых нæ ары - 
Йæ армы ма цыдæр фæлхæрттæ дары... 
Æниу мæ дзырд йæ диссæгтыл нæ уыд. 
Мæ дзырд уыди, мæ Ирыстон, дæуыл. 
Кæд исты ис æцæг зынаргъ зæххыл, 
Уæд уый ды дæ, — æмæ мын у уæлахиз. 
Дæ ызнæгтæн сæ æдылы ныббар, 
Дæхицæн царды ног фæндаг ыссар 
Æмæ дæ фыртты ног бæллæхæй бахиз. 
23 

Рухсæй гуырд — мæ хъуыды, амондæй — 
мæ дзырдтæ. 
Бузныг дын, мæ царды иуцасдæр кæй уыдтæ. 
Хъазы хур йæ тынæй, дымгæ та — йæ тыхæй. 
Бузныг дын, кæй сыгьдтæ иуцасдæр мæн 
тыххæй. 
Нал ныууадздзæн Рæстæг дун-дунейыл дур дæр, 
Фæлæ нын нæ уарзтæн ницы кæндзæн мур дæр. 
Ничи ис йæхицæй Рæстæгæн рæстуддæр — 
Баззайдзысты арвыл стъалытæй нæ удтæ. 
24 

Иу уысм дæр ыл нал кæнын дызæрдыг — 
Ис нын знаг — фæлитой æмæ хин. 
Нæ, нырма мæн дæр мæлын нæ фæнды, 
Фæлæ йын нæ райсдзынæн йæ дин. 
Стæй, мæ хур, куынæ фæлæууæм фидар, 
Иу ныхас куынæ кæнæм, уæд нын 
Рæстæгæн нæ басæтдзæн йæ фидар, 
Æмæ нæ æцæг хъæуы цæгьдын. 
Уадз ’мæ зилæнт халæттæ нæ сæрмæ! 
У кæнгæ нæхи тыхæй нæ цард - 
Иугæр — тох, уæд мауал кæс фæстæмæ, 
Иугæр — тох, уæд райс дæ къухмæ кард. 
25 

* * * 
Нæ, раст нæ дæ — мæнæн мæ цард æндæр у, 
Æндæр ысты мæ куывд æмæ мæ хъæр. 
Дæуæн цæры æцæг бæллæх дæ хъæры, 
Мæнæн та у ныфсы фæрдыг ныр дæр. 
Нæ, раст дæ ды — дæуæн дæ цард æндæр у. 
Æз та йæ зонын — афтæ цæрæн нæй. 
Æнæджелбетт. Æууылд хъуыды — дæ сæры: 
Цы радавай, кæцæй æмæ куыдæй. 
Æмæ цæрæм дыууæ ызнагæй царды. 
Йæ иу фарс — ды, йæ иннæ фарс та — æз, 
Куыд цæрынц арæх хорз сыхæгтæй зарды 
Дыууæ тыхы — дызæрдыг æмæ ныфс. 
26 

* * * 
Калынц сабыр бæлæстæ сæ фист. 
Диссаг ысты фæззæгæн йæ хуызтæ: 
Бур, зæгьай, цъæхæй, зæгьай, æвзист, — 
Алцыдæр ыссардзысты йæ уырзтæ. 
Фæззæг дзуры адæмæн, цæмæй 
Мауал худой искæй рисыл дардæй. 
Уымæн æмæ ацы зæххыл нæй 
Адæймагæн стырдæр хорзæх цардæй. 
Хуры къæдзил мигъты ’хсæн фæцъист, 
Зилы фæззæг дун-дунейыл кафгæ, 
Æмæ калынц бæлæстæ сæ фист, 
Сау зæрдæ фæсмон куыд калы, афтæ. 
27 

Мæ фыды фыд мæгуыр уыд, 
Мæгуырдæр та - мæ фыд. 
Æрæнцоймæ фæсмонæй 
Æгæр ныддаргь йæ цыд. 
Мæгуыр уыди мæ мад дæр... 
Æмæ чысылгай тад — 
Æгæр уарзта мæгуырæй 
Йæ хъæбултæн сæ цард. 
Æмæ æз дæр мæгуыр дæн, 
Мæгуыр дæн, уæдæ цы, - 
Мæ хъысмæт мæ мæгуырæй 
Æбæрæгмæ хæссы. 
28 

Нæ цардæн нын цы бакуыстой? 
Нæ тæригъæд кæй хъуыд? 
Уыдис лæгæн фыдыбæстæ, 
Сæрибар цард дæр уыд. 
Нæ тыхсы æрдз йæ къæвдатæй, 
Нæ тæрсы дуртæй дон. 
Ныфсы тала куынæ зайа, 
Уæд æй быныл ыстон. 
Кæдæмдæр тулы царды цалх, 
Æруромæн ын нæй. 
Нæй зноны бонæн раздахæн, 
Мæрдтæй раздæхæн нæй. 
Æмæ нын зын куыд хъуамæ уа, 
Кæй та ыстæм æфхæрд? 
Уæддæр та райсом раивдзæн 
Налат зымæджы сæрд. 
29 

Уары... Абон дæр та уары, 
Арв æрттивы, арв нæры, 
Фæлæ зæрдæйы йæхицæн 
Царди ныфс — æмæ цæры. 
Ис мæ ныфс, мæ Ир, дæ зынтæ 
Фесты, нал сын и бындур. 
Арвыл нал баззади мигьтæ — 
Æмæ фидар бады хур. 
Ис мæ ныфс, уыдзæни афтæ: 
Цард — сæрибар. Адæм — раст. 
Æмæ нал уыдзысты хицæн 
Фарн, æнхъæлцау æмæ уарзт. 
30 

Дуне — æгæрон. 
Уæлдæф - рæсуг. 
Хъусыс! Æнæбон 
Ма хон дæ дуг. 
Рæстæг дыл сахуыр, 
Зæхх та быхсы. 
Æрдзы цæст къахы 
Чи? Æмæ — ды. 
31 

~—,0 
* * * 
Цыдæр мыл æрцæуы, 
Куы радымы, уæд. 
Цæрын мæм нæ цæуы, 
Рæхуыст мын — æгьгъæд. 
Фæзæгъын: «Цы кусыс 
Кæйдæр зæххыл, ам? 
Дæ зæрдæ ныххус и, 
Фæцыдæр йæ хъарм. 
Куыд хизынц дæ хъуыры 
Сæ кæрдзын, сæ сæн? 
Гыццылæй, ыстырæй, — 
Нæ бæззынц ныфсæн. 
Куыд цæрыс æнæ Ир? 
Ыскæн ын кæрон. 
Нысан дын куынæ и, 
Куынæ и æфсон». 
Ныссадзын мæ ныхтæ 
Мæ уды æдзæм. 
Цы фесты мæ тыхтæ? 
Æцæгæй цы дæн? 
Æнхъæлцауæй, уарзтæй — 
Кæнын сæ æлгьæд. 
Æлгъитын мæ азтæ, 
Куы радымы, уæд. 
32 

^ "^^^^^^Ш^^^^^^^ё^ 
* * * 
Ис алцæмæн дæр рад. 
Ис нозт æмæ нуазæн. 
Ис иу æмæ фыццаг. 
Ис хъазæн æмæ хъазæн. 
Ис алцæмæн дæр рад. 
Фыццаг хъæр. Æмæ разæй — 
Фыдыус кæнæ мад, 
Æнæбуздзинад цардæй. 
Ис алцæмæн дæр рад. 
Ис уарзт. Æмæ йæ фæстæ — 
Æмæлæт кæнæ кад 
Ныхæст æмæ ныхæстæй. 
Ис адæм æмæ мæт. 
Тыхстызмæлд æмæ хахуыр. 
Хæрды фæстæ — мæлæт. 
Ис ахуыр æмæ ахуыр. 
Ис дойны æмæ дон. 
Ис ахсæн æмæ ахсæн. 
Ис æхсæв æмæ бон. 
Тыгъд быдыр æмæ сахсæн. 
Ис алцæмæн дæр рад. 
Фæлæ дæуыл фидауы 
Сæрбихъуырой нымад, 
Кæрдыны бæсты тауын. 
2 Къодоты Альбсрт 33 

Æмæ куы фæуай куыд, 
Уæд-иу мæм афтæ ’рбадзур: 
«Мæ сæры магьз фæцыд, 
Æгæр тызмæг мæм ма дзур. — 
Ис алцæмæн дæр рад, 
Ис уарзт, æмæ дæ уарзын! 
Фæразинаг у цард, 
Æмæ æз дæр фæразын». 
ДЗУАППЫ ХУЫЗЫ 
Хуыцауæй тынг бирæ нæ домын, 
Æмæ мыл мауал калут цъыф. 
Поэт нæ дæн, фæлæ йæ зонын: 
Дыргьдæттæг никуы уыд æхсныф. 
Нырма дæр царды фарнæй дард дæн, 
Фæлæ бæллиццаг у мæ уаргь. 
Фæлывдæй чи нæ цыд йæ зардыл, 
Уый кадæн хорз зоны йæ аргъ. 

Куы баййарыс дæ риу хойгæ лæджы, 
Куы райдайыс дæ дард фыдæлты стауын, 
Уæд дæм, зæгъ-ма, куыннæ кæнон мæсты?! 
Мæ сау зæрдæ куыннæ мыса Къостайы?.. 
Дæ фыдæлтæ дзæнæты бадæг уæнт! — 
Фæлæ мæм хъыг куыннæ кæсой дæ дзырдтæ. — 
Кæд тынг тыхсыс дæ фыдызæххыл, уæд 
Иронау дзурын сахуыр кæн дæ фыртты. 
35 

/<3«з2*лл ^хХ-юг^н* 
Сæттын ыл: раст зæгъыс — 
æрæнцой нæй лæгæн. 
Фæлæ уæддæр бæрзонд хæссын мæ зæрдæ. 
Уырны мæ, ис бынат лæджы уды ныфсæн, 
Уырны мæ: уалдзæг у æнусон авдæн уарзтæн. 
Йæ хъысмæтæй нæ чи нæ кæны хъаст? 
Æз та, цæрай мын, хи сайынæй дард дæн, — 
Ирон зæрдæйыл хорз фидауы уарзт, 
Ирон зæрдæйыл хорз фидауы зард дæр. 
Æмæ куыдзæмгад нал кæнын мæ цард. 
Ныфсы ронæй æрбалвæстон мæ астæу, — 
Æнусты фаг ысуыдзæни мæ зард, 
Мæлæты фаг та рагæй дæн мæ уарзтæй. 
36 

Нал тыхсы мæлæты койæ зæрдæ. 
Хорзæй царды ницы федта лæг. 
Фæлæ бирæ чи бавзæрста ’фхæрдæй, 
Уымæ царды чи кæны хæлæг?.. 
Уымæн дæн ныфсы дзæкъул мæ зардæй 
Ау, куыд кæнон сагъæс æмæ мæт: 
Иугæр хорзæй ницы федтон царды, 
Уæд мæрдты мæн уыдзæни дзæнæт. 
Куы дыл фæтых уой сагьæс æмæ рис, 
Куы схъуырмæ уай, дæндагнизау, дæ цардæй, 
Куы æрхауа дæ фæллад къухæй сис, 
Куы сфæлмæцай, куы азилай дæ зардæй, 
Уæд ма лидз, мæ хур, адæммæ фæдис, 
Дæ ныфс, дæ уд куыйты хæринаг ма кæн, 
Фæлæ дæ къух дæ хъуырдухæнтыл сис 
Æмæ дæ рудзынг хуры тынтæн бакæн. 
37 

Дæумæ кувын рагæй, 
Ды уыдтæ мæ тых. 
Дæ фæрцы ызнагæн 
Æхгæд уыд йæ дзых. 
Куы мæ хаста, ’лгъыстау, 
Йæ уылæнтыл маст, 
Уæд-иу мын æрхаста 
Æнцойад дæ уарзт. 
Куы мæ зылдта, цъилау, 
Йæ ныккæнды цард, 
Уæд-иу мын æркодтай 
Æууæнкмæ мæ зард. 
Ды уыдтæ мæ хъузон, 
Дæ фæрцы, мæ бон, 
Уыд Рæстæгмæ хъусын, 
Уыд уарзын мæ бон. 
Дæ фæрцы æнусты 
Йæхицæн бынат 
Зæлланггæнгæ ардта 
Мæ хъуыды — мæ фат! 
Ныр нал дæн мæ сæрæн, 
Тыхцард мыл фæтых, 
Фыдмаст мын æхгæны 
Æнæсцух мæ дзых. 
38 

Мæ фидæн — æбæрæг, 
Æнæбон — мæ зард. 
Лæбурынц мæм дардæй 
Хæлæг æмæ марг. 
Сæ хъæры бын раджы 
Мæ зарæгфæци... 
Мæ цæстытæ — дзагъыр, 
Мæ хъуыды лæсы. 
Фыццаг хатт мæ азылд, 
Хъуырхъуыргæнгæ, бон; 
Фыццаг хатт фæтасыд, 
Хæтæлау, мæ мон. 
Цы фæдæ, мæ сæфт рухс?! 
Дæумæ у мæ каст. 
Ыссар мын мæ зæрдæ, 
Ыссар мын мæ уарзт. 
Фæхæц мыл дæ уарзтæй, 
Фæсур мын мæ рис. 
Мæ хъуыды мын арвмæ 
Ныфсы фуйæ сис. 
Фæхæц мын мæ удыл, 
Цъæх рыгæй мæ стон, 
Цæмæй та дæ худтæй 
Тæхынхъом ысуон. 
Цæмæй та æнустæй 
Сæхицæн бынат 
Зæлланггæнгæ ’рдомой 
Мæ хъуыды, мæ фат! 

* * * 
Хуыцауыстæн, цæрын та мæм æрцыди. 
Йæхи мыл дауы, хъарм гæдыйау, хур... 
Нырма мæ царды ахæм бон нæ уыди, 
Æмæ мæм Рæстæг ма кастаид зул. 
Фæлæ мæ абон нал хъыгдары уый дæр, — 
Сыгъдæг у арв, мæ хъуыды дæр — сыгьдæг: 
«Кæд цард ызнонæй фидæны ’хсæн хид у, 
Уæд ыл, æнæмæнг, амонд у цæуæг». 
Мæ цæстæнгасæй азты уæрæх джиуын. 
Мæ ныфс — æнустæ, Иры дзыхъхъ — мæ мæт. 
Æмæ мæ зæрдæ нал цæуы мæ риуы, 
Цыма æваст мæ масты сынкъ фæкъæртт. 
40 

Не ’хсæн — æхсæвы хуыкком, 
Терчы фынк — нæ астæу. 
Æмæ зары, зары дон 
Зæрдæйæн йæ уарзтыл. 
Цардæн гом кæнын мæ риу... 
Чи зоны, рæдийын... 
Фæлæ уарзты ахстон цъиу 
Сусæгæй нæ бийы. 
Лидзы арвы риуæй мæй, 
Зæрдæ йæ уромы. 
Фæлæ уарзт æмæ цытæй 
Тынг бирæ нæ домы. 
Ахсын мæйы рухс зыдæй, 
Æхсæвæн — йæ фынтæ... 
Æмæ разы дæн, уæллæй, 
Амонды бызгъуыртыл. 
41 

ХАТЫР 
Хатыр... Мæ рæдыд мын ныббар 
Æмæ мæм ма кæн хъыг, — 
Дæ уд мын никуы уыд дзуар, 
Дæ зæрдæ та — мæсыг. 
Уынын, куыд зын дын у хæссын 
Дæ мæт æмæ дæ маст, 
Фæлæ, зæгъ-ма, лæджы ныфсджын 
Кæд бакодта дæ уарзт? 
Кæд уыдтæ ’нцойы къул лæгæн, 
Быхсаг æмæ рæдау? 
Дæу тыххæй хауæггаг фæдæн 
Ирыстонæй, сырдау. 
Фыццаг дæ хъахъхъæдта йæхи 
Мæ уд, фæлæ уæддæр 
Дæ «уарзтæй» джидзæггаг фæци 
Æппынфæстаг мæ сæр... 
Уæдæ дæ цæстысыгтæ бар. 
Цæуыл мæм кæныс хъыг? — 
Дæ уд мын никуы уыд дзуар, 
Дæ зæрдæ та — мæсыг. 
42 

У мын æрдзы уынд адцжын, 
Цыма раздæр царды 
Зæрдæ никуы уыд ныфсджын 
Намыс æмæ зардæй. 
Разылд уадымсæй мæ сæр, 
Цыма раздæр уарзтæн 
Зæрдæ никуы уыд æмсæр 
Амондæн йæ астæу. 
Дар мæм, царды фарн, дæ къух, 
Уарзты фæдыл хонгæ. 
У мын, дун-дуне, æдзух 
Ногау, фæлæ — зонгæ!.. 
43 

* * * 
Зæгь-ма мын æй æргом, цы дæ хъыгдары бон? 
Æви рæдыд у цард, æмæ ды дæр рæдыд дæ?.. 
Кæд уарзтимæ æмдзу дæхигъæдæй нæ уыдтæ, 
Уæд дын цæмæн уыд знон мæ рæвдыдæй 
æхцон?.. 
Цæмæн къахы дæ фарст мæ зæрдæйы фæсмон?.. 
Æмбарын æй: мæ уд дзæнæты ад нæ зыдта, 
Фæлæ нæ уыди хин, стæй никуы уыд æфтыддаг, 
Æмæ йын у ныр дæр æнусты дуар гом. 
Ис алцæмæн дæр рад, фæлæ Рæстадæн нæй. 
Рæдийаг вæййы уарзт. Æз та куырм дæн дæуæй. 
Фæлæ уæддæр дæ фарст нæ фаг кæны 
фæсмонæн. 
Кæд дурæй гуырд нæ дæн, кæд никуы 
уыдтæн раст, 
Уæддæр дæ зæрдæ у мæ пут рихитæй ахст, 
Æмæ мæ уарзт та у дæ зæрдæйæн тæрхонау. 
44 

ъ^-^&шш м*^тЗШР^^ЩгЗЁ&* 
* * * 
«Ихæн у тынг, 
Ихæн у», — дзурыс 
Æмæ дæ маст 
Зарæгæй сурыс. 
Ихæн у тынг, 
Ихæн у, ай-гъай. 
Фæлæ мын у, 
У — æмæ байрай! 
У — æмæ цæр! 
Æмæ дæ хъыгтæ 
Рог къухтæй сур 
Цины цæссыгтæй. 
Сур — æмæ зар! 
Мадзур: «Ныссалдтæн» — 
Уарзт нын Хуыцау 
Уæгьды нæ радта: 
Зоны йæ рис, 
Зоны йæ рæдыд, 
Басаст ыл ныр, 
Цард æй кæй нæ хъуыд. 
Басаст ыл ныр 
Æмæ йæ хъыгтæ 
Суры, дæуау, 
Уарзты цæссыгтæй... 
45 

Ихæн у тынг! 
Ихæн цы хоныс?! 
Æмæ, зæгъ-ма, 
Цардæй цы домыс?.. 
Ницы у цард! 
Афтид, цъыфдзаст у. 
Фæлæ йыл арт 
Бандзар дæ уарзтæй. 
Ницы у цард, 
Ницы у, ай-гъай, 
Фæлæ мын у, 
У! Æмæ рай!.. 

Мæ фæндтæ нал æфтынц мæ къухы. 
Цæмæн дæ афтæ къæйных, æрдз?! 
Нырмæ мæ къогьо мардта хурхæй, 
Ныр та мæ хурхæй мары бындз. 
Уæддæр бæллиццаг у мæ хъысмæт. 
Дæ удау, хъулон у мæ цард: 
Сынтау дзы архайы æнтъыснæг, 
Тыхсы гæлæбуйау мæ зард. 
Куы хурæй амæнтын мæ сæнттæ, 
Куы мæйæ хъахъхъæнын мæ фын, 
Фылдæр та адæмæн сæ фæндтæм 
Дæ сæрты дисгæнгæ кæсын. 
Æмæ йæ не ’мбарын, фыдвæдæй 
Цы ’рзадтæ дунейыл ды та? 
Цыма æнæ дæуæй йæ зæрдæ 
Æппындæр никуы уыд къуырма. 
47 

* * * 
Цы ’рцыди цалдæр боны хурыл? — 
Æмбæхсы адæмæй йæхи, 
Цыма изæрмилты дæ цуры, 
Мæ уарзтау, æрдзы тых фæци. 
Æниу æм ма ’хсайæд дæ зæрдæ: 
Лæджы знаг никуы уыди хур. 
Зындгонд у, чи зоны, æфхæрдæн, 
Фæлæ йын чи ссардзæн цæлхдур?! 
Дæ былтæ мауал хæсс кæфойæ, 
Фæлæ мæ дæлфæдтæм æрбад 
Æмæ мын амондæн йæ койæ 
Уæд та фæрухсдæр кæн мæ цард. 
Цæмæй, дзæгьæл куыдзау, æнтъыснæг 
Йæ фæдыл ма лæса лæгæн, 
Æмæ мæ бауырна, мæ хъысмæт 
Кæй нæ уыд хъазæнхъул дæуæн. 
Зæгь мын, кæй нæ тыхсыс дæ низæй, 
Æз та дын радзурон, кæй нæй 
Лæгæн йæ уарзты сæрты хизæн 
Æмæ лымæн кæнæн хъыгæй. 
Нырма мæ ничи федта цудгæ. 
Уæдæ мæ барæвдау æдзæм 
Æмæ мын бутъийæ дæ цурæй 
Мæ зæрдæ ма ауадз мæрдтæм. 
48 

ХУДЫ ЗАРÆГ 
Дæс лæджы æфсад у, 
Дæс дуры та — зæй... 
Мæ худы бын абон 
Мæнæй лæгдæр нæй. 
Æнустимæ баст дæн — 
Хæрзуынд æмæ цырд; 
Хæрздзырдарæхст — уарзты, 
Бæллæхы — æвзыгъд. 
Æмбæхсын мæ хъыгтæ, 
Æмбæхсын мæ мæт, — 
Мæ цæстыты сыгтæ — 
Хуыцаумæ лæвæрд. 
Мæхи уын цы стауон?! 
Сæрæн дæн гуырдзæй, 
Мæ худы бын абон 
Мæнæй лæгдæр нæй! 
Цæфхадджын — фæдисы, 
Æнкъарæнтæй — цух, 
Нырма дæр нæ исын 
Æууæнкыл мæ къух. 
Бæллиццагдæр бадт дон 
Нæ хонын сæнæй... 
Мæ худы бын абон 
Мæнæй лæгдæр нæй. 
Ыстæм хатт мæныл дæр 
Æруæз кæны цард, 
Ныр дæр та фæфылдæр 
Мæ ныфсæй мæ маст. 
49 

Ныр дæр та мæ хъавы 
Æрцахсын хъынцъым, 
Мæ фæндтæ мын давынц 
Фыдæнхъæл ’мæ рын... 
Рæдийут, мæ хуртæ, 
Сымах хай нæ дæн! 
Уæ сау удты дуртæ 
Рыг ысты мæнæн! 
Мæ зæрдæйы тыхтæй — 
Цыфæнды дæр уæд! — 
Хуыцауæн йæ ныхыл 
Ныццавтон мæ мæт. 
Ыстæй йын йæ мады 
Ыссардтон хъæрæй... 
Мæ худы бын абон 
Мæнæй лæгдæр нæй! 
...Тæхуды, кæмæн у 
Ныфсдæттæг йæ цард. 
Тæхуды, æлгьгæнæг 
Кæй нæ кæны зард. 
Тæхуды, кæй бон у 
Ныфсджынæй зæгъын: 
«Æмбæхсын æнцон у, 
Зындæр у цæрын». 
Тæхуды, тыхгæнæг 
Кæмæн у йæ худ, 
Йæ зæрдæ — æнæхгæд, 
Æнæхин — йæ уд. 

* * * 
Ногæй та зилы ныфсагур дæ фæндыр 
Цин æмæ уарзтыл, мыдыбындзау раст... 
Бирæ цы сты?.. Фæлæ сæфын кæй фæнды... 
Диссаг дæ конд у, диссаг — дæ хъазт. 
Зоныс хъынцъым, фæлæ зæххы нæ сайыс, 
Рагæй у зæрдæ дæ цагъдæй рынчын. 
Цард мыл фæтых, фæлæ царды, зæгь-ма йæ, 
Рогдæр кæмæн у йæ хъысмæт хæссын? 
Чи стæм?.. Цы стæм?.. 
Æмæ цардыл цы ’рцыди?.. 
Знон æй нæ зыдтон. Нæ зонын ныр дæр. 
Фæлæ быхсын, æмæ азтæн сæ цыдыл 
Нал сæтты зæрдæ кæддæрау йæ сæр. 
Зонын æй, тагьд мæ цæуын хъæудзæн цардæй, 
Фæлæ нырма дæр дæумæ у мæ каст. 
Цæгъд!.. Æмæ, чи зоны, Рæстæг дæ цагьдæй 
Зæрдæйæн ссара йæ зæрырдæм уарзт. 
51 

ÆХСÆВМÆ 
Æхсæв, нал дæ сæ хæрзтæй ды дæр, 
Стæй бынтондæр лæджы фæндон нал дæ. 
Бон ма зоны æрæнцой кæмдæр, 
Фæлæ ды, мæ хур, хъал æмæ хъал дæ. 
Сластай къуымæй кæцæйдæр хъынцъым 
Æмæ марыс лæджы зæрдæ хурхæй... 
Рæстæг рагæй у цардæн фысым, 
Фæлæ абон рæстдзинадæй цух у. 
Мысын тары фæлладæй мæ цард. 
Цæй, цы уадзын бæркадæн мæ фæстæ?.. 
Хуыскъ — мæ зæрдæ, мæ бæллицтæ — мард, 
Æмæ нал зыны тугæй мæ бæстæ. 
Нæй, хъыгагæн, нæ хъыгтæн кæрон, 
Æмæ уымæн у цонгджын æрхæндæг. 
Ныфс, ды ма уыдтæ царды мæ мон, 
Фæлæ абон фæцух дæн дæуæй дæр. 
Зонын, ме знон лыстудæй фæдæн 
Æмæ нал кæсын диссæгтæм цардæй. 
Ис куыддæрты æнæ уарзт цæрæн, 
Фæлæ дуне æнæ ныфсæй мард у. 
Уæдæ мауал дзур зæрдæйæн: «Сыст — 
Æмæ мауал хой къултæ хъынцъымæй». 
Амонд рагæй у царды æгуыст. 
Уарзт та?.. Уарзт та кæд нæ уыд мæрдвынæй? 
52 

УÆД ЦУ 
Мæ цъæхцæст, ма мæм кæс æфхæргæ, — 
Мæ бон дын бирæ раттын нæу. 
Дæттын, хъуырхъуыргæнгæ, мæ зæрдæ, 
Дæттын æнæ хъуыр-хъуыр уæ хъæу. 
Дæттын дын масты ныхмæ зарæг, 
Дæттын хъынцъымы ныхмæ пъа — 
Зæгъгæ дæм сусæгæй æвналы, 
Уæд дзы мæлæтдзаг цæф фæуа. 
Дæттын дын райсомæн йæ æртæх, 
Дæттын изæрмилтæн сæ хъарм. 
Дæттын сæуæхсидæн йæ зынгтæ 
Æмæ æнхъæлцауæн — йæ арм. 
Дæттын дын дун-дуне цæрынæн, 
Дæттын дын хур, дæттын дын мæй. 
Дæттын дын алцыдæр, мæ лымæн, 
Цы ис зæххыл æмæ цы нæй. 
Чъындыйæ чи зоны ироны?.. 
Æрмæст мын ацамон цæстæй, 
Æмæ дын Рæстæгæн йæ ронæй 
Бæркæдтæй сараздзынæн зæй. 
Уæдæ мæм мауал кæс æфхæргæ, 
Æниу... Цы дæ басæтдзæн дæу?! 
Кæд дæм гæвзыкк кæсы мæ зæрдæ, 
Кæд дæм мæгуыр кæсы уæ хъæу; 
53 

Кæд зоныс ис æмæ тæхуды, 
Кæд нæу нæ фæрныг зæхх дæ фаг, 
Кæд цъус у дун-дуне дæ удæн, 
Кæд дæ фылдæр хъæуы, мыййаг... 
Кæд дæ мæ цард хъæуы мысанæн, 
Уæд цу... Мæ риуыл дын — фæндаг, 
Фæстаг хатт мын æрмæст рæдауæй 
Дæ пъатæй балæвар кæн фаг. 

- ^^^'^^ 
Нæ, нæ!.. Æцæгæй дæр дæ уарзт 
Лæгæн зындзырд æмæ æгæр у!.. 
Кæдæм у абон та дæ каст, 
Æмæ дæ уды гæпп кæдæм у? 
Нæ зонын, чи нæ у зылын; 
Нæ зонын, чи нæ у кæлæндæр. 
Фæлæ дын фидарæй зæгьын; 
Лæджы дæ худинаг нæ фæнды. 
Уæдæ мæм мауал кæн хæрам 
Æмæ дæ гæвзыкк уды ма сай. 
Рæстдзинад никуы уыд аслам 
Æмæ нæ мыхъхъытæй нæ тасы. 
55 

**-"*+ _. _.иг— ____________ 
Нæу, æцæгдæр, амондæн конд дуне. 
Загътон уарзтæй: ацы хатт мæн дæ; 
Нал хоста йæхи мæ зæрдæ къулыл, 
Разынди мын амондмæ цæттæ. 
Ацы царды адæмы цы тилы?.. 
Фæтк æрмæст. Æмæ нæ кодтон тагъд. 
Хурæн зæхх йæ алыварс куыд зилы, 
Афтæ зылд йæ алыварс мæ цард. 
Фæлæ та фæфыдæнхъæл и зæрдæ, 
Сидзæрæй та баззади мæ уд. 
Афтæ фæззæг балæгæрды сæрдыл, 
Зымæг та йын сцæттæ кæны буд. 
Рæстæг нын нæ фæндæгтæ æхгæны... 
Цæй, мæ зæрдæ, ма баком сæттын. 
Фидар у! — Фыццаг хатт дын куынæ у, 
Сахуыр та у иунæгæй цæрын. 
56 

Мæ фæндаг зымæгимæ сиу и. 
Кæс-ма йæм, нал цæуы зæххыл... 
Иæ зæрдæ фервæссыд йæхиуыл, 
Йæ зачъе — здыхт, йæ сæр — пыхцыл. 
Æмæ фæуæндондæр и сабат, — 
Ысулæфт рухс æмæ ныфсæй, 
Цыма зæрдæхъыгæн йæ къаба 
Нырма нæ баивта кæрцæй. 
Уæллæй, куыд диссаг у уысмы конд! - 
Æнæсæр зымæджы уырнын 
Мæ удау райдыдта, йæ хъысмæт 
Нырæй кæй нал уыдзæни зын. 
Æрзад йæ рог дзыгъуыртæй æрдзыл 
Уæларвон букъ, уæларвон змур. 
Æмæ куыннæ уа буц йæхицæй: 
Нæ йæм, нæма бавнæлдта хур!.. 
57 

Мæ мады фыдыл арæх кодтон дис — 
Уыдис æм иу дзырд: «Ма хъаст кæн дæ цардæй. 
Куы дыл фæтых уой сагьæс æмæ рис, 
Уæддæр дæ зæрдæ макуы ’вдис æнкъардæй». 
Цы уыд сæ цард?.. Фыргуыст æмæ хæрдхъуаг, 
Фæлæ нæ уыди уарзтæй цух сæ хæдзар, 
Æмæ йын уыд йæ фыдыуæзæг фаг: 
«У уарзтæй конд, у рухс, æмæ нæ тæдзы». 
Мæ мады мад дæр уарзтæн уыд нывонд. 
Зыдта быхсын, йæ цард зынтæн фæрæзта. 
Фæлæ уæддæр сылгоймагæн йæ зонд 
У хиндæр конд, фылдæр зоны фæрæзтæ. 
Фæлмæнзæрдæ, зæдæй гуырдтæн — æмсæр, 
Æнæгьдау ныхас никуы схауд йæ дзыхæй, 
Фæлæ тыхстис йæ мæгуырæй уæддæр 
Æмæ йæ хъавыд бамбæхсын йæ сыхæй. 
Йæ хъысмæт уыд йæ адæмимæ иу, 
Фæлæ сæм исчи бацыдис хæстæгмæ, — 
Уæд-иу фæцырд и: «Баппар пецыл фиу, 
Цæмæй нæ хæдзар сойы тæф ыскæна». 
Мæ рухстау нана, рухс дзæнæты бад! 
Ныр дын æмбарын райдыдтон дæ хъуыды. 
Кæд кодтай уымæй хи хæдзарæн кад, 
Уæддæр дæ мæт дæ хъæубæстыл кæй уыди. 
58 

Ныр царды зилдух бавзæрстон æз дæр. 
Хæссы мæ, схъисау, къултыл хойгæ Рæстæг. 
Кæд мын зын у, кæд тынг тыхсын, уæддæр 
Фæрсын мæхи: «Цы баззайдзæн мæ фæстæ?». 
Æмæ йæхи куы фæлæг кæны ’лгъад, 
Куы хъавы цард æрбайсынмæ йæ къухтæм, 
Æгады бын куы фæцæйкæны кад, 
Йæ гæбæр къухæй царды фарн куы лухы, 
Куы фæхойы йæхи стаугæ йæ риу, 
Йæ митæй зæхх къуырцдзæвæнмæ 
куы ’рцæуы, 
Уæд баппарын мæ зардæй цардыл фиу, 
Цæмæй нæ дуне сойы тæф ыскæна. 

--,_/?/ 
Уæлдай мын нæу, цытæ дын дзуры Рæстæг, 
Цы дæ домынц дæ зæрдæ æмæ цард, — 
Мæ сидзæр уд дæ улæфтæй фæхъæстæ, 
Æмæ йæ сæрæн нал вæййы мæ зард. 
Æмæ дæ курын: мауал мын дзур кадыл. 
Зæгъгæ, фæхъæстæ амондæй Хуыцау, 
Уæд адæмы ныууагътаид сæ адыл 
Æмæ йæ къæхтыл нал лæууид мæнау. 
Нæртон Ныхасы бафарстой æлгьады: 
«Зæгь-ма, дæхи цæмæй буц кæныс царды? 
Хæдзар дын нæй, стæй амондæй лæбырд дæ, 
Дæ зачъе — сыст, дæ зæрдæ та — æнцьылдтæ, 
Æууæнкæй - дард, цъæх бирæгьæй — 
зыддæр, 
Уæддæр дæхицæй аразыс цыдæр». 
Æлгьад сæм бакаст... Аныхта йæ тыл, 
Цыма зæфцы фæд никуы уыд зæххыл, 
Æмæ сæм цадæг мидбылхудгæ дзуры: 
«Уæвгæ, куыннæ уон афтæ буц уæ цуры, — 
Хæдзар мын нæй?.. Хæзнадон та — сымахæн. 
Уæдæ нæ чи у фидиссагдæр махæй?..». 
60 

Æрцыди та нæм æхсæв дæр, æрцыд. 
Фæлæ нæ зонын, хъуыд æви нæ хъуыд. 
Мæхæдæг дæр æй не ’мбарын рæстмæ: 
Мæ зæрдæ ма цæмæ кæсы дæумæ? 
Æрцыди æхсæв, фæлæ нæу мæ бон 
Зæгъын, цы кæнон — худон йе кæуон?.. 
Кæдæм цæуон?.. Цы агурон зæххыл? 
Цы ис, зæгьут-ма, баивæн ныфсыл?! 
Уæд та ыссарин Рæстæгæн кæрон?.. 
Фæлæ мæ удæн ингæнкъах куыд уон?.. 
Цы бакæнон — цы дæ фæкæнон, уарзт? 
Уæд та куы зонис барын æмæ барст!.. 
Æрцыди та нæм æхсæв дæр, æрцыд. 
Нæ йæ зонын, цæмæн æмæ кæм хъуыд!.. 
Мæхæдæг дæр æй не ’мбарын рæстмæ, 
Мæ царды ма уыдзынæ æви нæ?.. 
61 

ФÆЛЛАДÆЙ 
Æдых, фæлладæй 
Лæууын дæ цуры... 
Фæлмæцын цардæй, 
Ыстыхстæн хурæй. 
Кæддæр — мæлгъæвзаг, 
Æнæфсис — уарзты, 
Ныр ын, цывзыйау, 
Тыхсын йæ кастæй. 
Кæддæр æддæмæ 
Нæ хызтæн хъазтæй. 
Ныр мыл фæстæмæ 
Хæцынц мæ азтæ. 
Ныр мæ мæ мад дæр 
Йæ фынтæй суры... 
Уæнгмард, фæлладæй 
Лæууын дæ цуры. 
Уæвгæ, дæ уарзтæн 
Цы сты мæ зынтæ?! 
Кæнæ мæ азтæ, 
Кæнæ мæ рынтæ?.. 
Кæддæр — ысхъæлзонд, 
Ныфсау, сæрибар, 
Дæрзæг, фæразон — 
Ныр нал дæн хибар. 
62 

Мæ ных уæнгмардæй 
Ныссадзын къулы. 
Мæлæт мæм дардæй 
Йæ цæст ныкъулы. 
Æдых, фæлладæй 
Цæуын дæ цурæй. 
Ыстыхстæн цардæй, 
Фæлмæцын хурæй... 

* * * 
Дис куыд фæуон, уæ хорзæхæй, цардыл?! 
Худы арвыл йæ мидбылты мæй. 
Æхсæв диссаг у — хъарм æмæ сабыр... 
Фæлæ цардифтыгьд нал дæн ныфсæй. 
Хизы Рæстæг æнæвгъау мæ фæрсты; 
Лидзы амондæй, знæт куыдзау, цард. 
Лидзы цард, æмæ згъорын йæ фæстæ... 
Фæлæ, стæ-ма, кæй хъæуы мæ зард?.. 
Сагьæс — нæ, дæ тарст æмæ дæ дисæй 
Арæх кæныс зæрдæйы тыхсын, — 
Цыма дурдзæф никуы фæдæ рисæй 
Кæнæ дæ нæ дзуæрттæй зылын. 
Фæлæ уалдзæг дард лæууы хъынцъымæй, 
Цардæн та хуымæтæг у йæ хъазт. 
Зонын æй, фæуыдзæни зылынæй, 
Фæлæ уарзтæй — иуафон дæ тарст. 
64 

*—~~ >': ~'-^Зь*~'" 
Мыййаг дын цард куы бауæнда зæгъын: 
«Уыдис йæ бон, фæлæ дæ барæй азылд. 
Уыдис йæ бон хуыцæуттимæ цæрын, 
Фæлæ дæуæй тæппуд хуыснæгау хъазыд». 
Æмæ, мыййаг, куы сразы уай ды дæр, 
Куы азилай мæнæй æмæ мæ уарзтæй, 
Йæхи куы хойа адæмыл мæ хъæр, 
Куы ныддур уа Хуыцауы зæрдæ мастæй, 
Уæд-иу æй зон: æрцыдтæн цардæй сырд, 
Дæлимонтимæ «чи фыддæр»-æй хъазын. 
Хъыгагæн æви амондæн, дæ дзырд 
Мæ зæрдæйæн йæ фæстаг тæрхон разынд. 
3 Къодоты Альбсрт 
65 

/<3кг2*æде уА*е*2фИХ. <л- 
Мигьы бын мæсыгæй — 
Царды удау суйтæ — 
Зымæджы цæстысыг, 
Зæрдæйы æртхутæг. 
Рæстæгæн йæ рустæ, 
Катайау — æнцъылдтæ. 
Дымгæ мын мæ хъустæ 
Агуры, мæ былтæ. 
Арвы кæрон цадæг 
Хуры зынг фæхуыссы. 
Дардæй мæм нырма дæр 
Царды уынæр хъуысы. 
Худгæ хъазы цæндыл, 
Рæстæгау уæнгрогæй 
Фароны æрхæндæг, — 
Бутъро, фæлæ зонгæ. 
Æмæ дарддæр мигъы - 
Царды удау суйтæй — 
Зымæджы тæригьæд, 
Зæрдæйы æртхутæг. 
66 

Ызнон дæр хурмæ куывтой адæм, 
Ныр æрдз къæссавæлдæхт фæци: 
Ысхæцыд уарын, æмæ горæт 
Сахатмæ миты бын фæци. 
Хъызы, нæ дуг куыд хъызы, афтæ, 
Фæлæ кæцæй уырны лæджы, 
Кæй фæци фæззæг, æмæ цардæн 
Æрдз абон ног цæлхдур хæссы! — 
Йæхиуыл фервæссыди зымæг... 
Æниу, йæ рог митыл, кæс-ма, 
Кæм ысты бæлæстæ дæр разы: 
Лæууынц æд сыфтæртæ нырма. 
Йæхи фæхъуынтъыз кодта Терк дæр, 
Ыздæхт у амондмæ, лæгау. 
Æмæ мæ ног ныфсæн йæ кæрон 
Мит къахы цæстытæ, хъыгау. 
67 

^ЗивкЗрсЖ 
^1! 
Уарыд уал боны... Уары ныр дæр... 
Фæлæ зæрдæ æппындæр нæ тыхсы. 
Кæд кæуинаг дæн абон, уæддæр 
Уый мæ цæссыг нæ ныппырх и пыхсыл. 
Хæхтæ мигьтæй æмбæрзынц сæ сæр. 
Хъазынц сабитæ хæст æмæ цардæй... 
Кæд кæуинаг у дуне, уæддæр 
Зæрдæ цардмæ нæ кæсы æнкъардæй. 
Нæй мын хъонцæй æрхауæн дæлдæр, — 
Ис мын ныфс: цард æнусон у уарзтæй. 
Кæд кæуинаг у Рæстæг, уæддæр 
Уый дæр расыг у абон дæ кастæй. 
Уæдæ хъуамæ зæрдæсаст куыд уон, 
Иугæр зæрдæ йæ амонд нæ мысы? 
Дуне фестади иууылдæр дон, 
Фæлæ абон æппындæр нæ тыхсын. 
68 

-"-*^~~*^[!^в^^^Я^ЙЙЙЕ: 
* * * 
Кæсыс мæм Рæстæджы æнцъылдтæй, 
Кæсын дæм хаттæй-хатт æз дæр, 
Æмæ йæ не ’мбарын — дæуыл та, 
Мæнау, цæмæн æрзади сæр?.. 
Бæргæ дæ алцæмæй дæр хайджын, 
Ныхæй уа, хъусæй уа, — лæгау. 
Фæлæ сæ никуы уыдтæ барджын, — 
Цыма сæ ракуырдтай æфстау. 
Дæхи фæнд никуы тардтай царды... 
Уæвгæ дын хи цæсгом дæр нæй. 
Куыддæртæй аууæтты æнкъардæй 
Æрвитыс цардбонтæ фысæй. 
Цæстæй — куырм мыст, фындзæй та — къуда, 
Уызынау сахуыр дæ мæтыл. 
Æмæ, Хуыцауыстæн, дæ удæй 
Фыдуынддæр ницы ис зæххыл. 
Дæхи дæ мæнг ныфсытæй тавыс. 
Фæсмон дыл, ичъийау, æрзад. 
Йæхи дыл атигь кæны намыс, 
Йæ къах дыл ахафы æлгьад; 
Кæнæ дын бакъуырынц дæ былтæ. 
Кæсыс сæм гоцойау уæддæр. 
Æмæ йæ не ’мбарын: дæуыл та, 
Мæнау, цæмæн æрзади сæр. 
Кæд ма хæрынæн дæ, мæ къона?.. 
Фæлæ дæ уый бар дæр кæм и: 
Æз абон ахæм цард нæ зонын, 
Æмæ дзы бафсадай дæхи. 
69 

Мæ фыдæй тынг бирæ нæ зонын, 
Фæлæ йæм иу хорздзинад уыд: 
Зæгъгæ йæ искæмæн, Сырдонау, 
Йæхицæй раппæлын фæндыд, 
Зæгъгæ йæ бакъуым кодтой адæм: 
«Зæгъ-ма, цæуыл хæцы дæ тых?». 
Уæд-иу сын раппæлыд мæ мадæй, 
Æмæ-иу бамыр и сæ дзых. 
Мæ лымæн, фехъус мын мæ ныхас: 
Дæу дæн. Дæуыл хæцы мæ ныфс. 
Фæлæ мæм хаттæй-хатт тыхныхас 
Кæнæ ысхъæл ныхас кæныс. 
Æмæ мын акъахыс мæ зæрдæ... 
Ныууадз! Кæмæн кæныс æвзæр? 
Лæгьз ныхас загьд æмæ æфхæрдæй, 
Зæгь-ма, кæд нæ уыдис хуыздæр? 
Уæлдайдæр, рох кæнын куы зонай... 
Уæдæ-ма бацархай ды дæр, — 
Æмæ дæ Суды бон, Сырдонау, 
Æнустæм раппæлон æз дæр. 
70 

* * * 
Сылгоймагау, кæугæ, фæхъуызы бон лæгæй... 
Уæдæ «хæрзбон» æз дæр куыннæ зæгьон 
дæ уарзтæн? 
Æцæг, нырма кæмдæр дæ зæрдæимæ баст дæн, 
Фæлæ уый нал у фаг мæ рыст удæн ныфсæн. 
Рæстад кæм у ныгæд, уым зонд агурæн нæй, 
Мæ зæрдæ та нырма æнусты загьдæй ахст у. 
Кæд рисæн у мæ уд, кæд царды цæнгтæй ахст у, 
Уæд фидæн æмæ кад куыд баивон дæуæй?.. 
Ныууадз мæ, уæдæ, цæй! 
Нæ мæ хъæуынц дæ лæгьстæ! 
Нæ мæ хъæуы дæ цин, нæ мæ хъæуы дæ уарзт! 
Æнæрцæф у мæ уд, æндон ысты мæ фæрстæ... 
Фæсайд та дæн ныр дæр!.. 
Кæцæй фæзынди маст?! 
Сывæллонау, кæугæ, куы ракасти мæ фæстæ, 
Уæд мын мæ тых Хуыцау цæмæн 
байста æваст?! 
71 

* * * 
Мæй, цы дыл æрцыд, цы кусыс? 
Растдæр къогьойау дæхи 
Дарыс Рæстæгæн йæ русыл, 
Цыма царды фарн фæци. 
Уарзтæн асастай йæ дурын, 
Худгæ азылдтæ лæгæй, 
Цыма никуы федтон хуры, 
Стæй æууæнчы фæд дæр нæй. 
Зон æй: нал мæцын æнкъардæй, 
Нал у ’нцонсайæн мæ зард. 
Мах дæр ацæудзыстæм цардæй, 
Фæлæ баззайдзæни цард. 
72 

^^^^•^й^вРё^^Щ^^^^ 
ЗÆРОНД МÆСЫГМÆ 
Зæгь-ма, зæронд мæсыг, æргомæй, 
Æмæ мæ мауал кæн тыхсын — 
Дæ уд дын афтæ тынг цы домы, 
Цæмæн дæ тарст æмæ æрхуым? 
Нырма дæхи мидæг — дæ хъару, 
Нырма цæрдгьуыз куы у дæ дур, 
Æмæ дыл, адæймагау, барæй 
Йæхи куынæ тигь кæны хур, 
Уæд мын цæуыл риссы дæ зæрдæ, 
Æмæ цæуыл кæныс фæсмон? 
Æви мын рохуаты æфхæрдæй 
Йæ къæхтыл нал лæууы дæ мон? 
Ныууадз!.. Уæлдай ысты дæ хъыгтæ, — 
Цы сты хъынцъым æмæ фæсмон?! 
Уæлдайдæр, Рæстæгæн йæ рыгтæ 
Куы уа ныфсæй сæрфын дæ бон. 
Фæсур дæ сау хъуыдытæ тагьддæр! — 
Цæрдудæн цардæй лидзæн нæй. 
Цæрæм, Хуыцауы фæрцы, мах дæр: 
Ызнонæй — ды, æз та — фынтæй. 
Æмæ бынтон сæфт дæр кæм ыстæм: 
Дæуæн Хуыцаумæ у дæ каст, 
Мæн та, сæууон миты хъыррыстау, 
Ыстæм хатт райхъал кæны уарзт. 
73 

АВДÆНЫ ЗАРÆГ 
Ахуысс, мауал хъаз, хъæбул, 
Де ’нæмæт дзæццытæй. 
Схауæд стъалытæм дæ хъул, — 
Лолотæ, цыцытæ. 
Сис дæ мондæгтæ фынæй, 
Цалынмæ дæ зæрдæ 
Не сцъæх адæмы мæтæй, 
Рис æмæ æфхæрдæй. 
Цард кæлæх у, царды зын 
Нæу, мæ хур, фæцудын. 
Ахуысс, цалынмæ дæ фын 
Хъазы æмæ худы. 
Арв дæм рудзынгæй, кæугæ, 
Бадардта йæ тар хъус... 
Ахуысс, фæлæ уал мæнмæ 
Иучысыл æрбайхъус. 
Зон æй, хъæбул, царды ис 
Галиу æмæ Рахиз. 
Рахиз у фылдæр сæрниз, 
Галиу та — уæлахиз. 
Царды Галиуæн нырма 
Бирæ ’фты йæ къухы. 
Куы бынты быры, куы та 
Царды къухтæ здухы. 
Растдæр портийау дымсы, 
Фæлæ у рæстæгмæ, 
Æмæ галиу митæ ды 
Макуы хæсс дæ сæрмæ. 
74 

Бирæ никуы цард æвзæр, 
Цу, хъæбул, мæ фæстæ: 
Лæуу дæ рæстæджы ды дæр 
Рахиз фарс æрмæстдæр! 
Æмæ цæр! Дæ хъул ысхауд. 
Уадзын дын ысуинаг. 
Фæлæ дар дæ зæрдыл: цард 
Хин æмæ æлгъин у. 
Гъай-да-гъа, зæгьа дын: «А!» 
У цæттæ æдзухдæр: 
Галиу гуккы дар гага, 
Рахиз къухы — дуртæ. 
Æмæ у цæттæ, уæллæй! — 
Цард мæнгард кæм нæ у, — 
Галиу гуккæй амал нæй — 
Рахизæй цæвгæ у! 
Хост цæудзæн, гуымсæгау, сæр, 
Фындз цæудзæн быронгонд, 
Фæлæ тæр дæ сæр уæддæр 
Адæймаджы номмæ. 
Цы, хъæбул, дæ фындз ныддаргъ — 
Тынг даргь у мæ зарæг?.. 
Гъа-ма, ме ’взагæн мын зæгь... 
Мауал дæ хъыгдара. 
Гъа-ма, акæн мæм тæргай 
Гуккытæ, дзæццытæй; 
Ахуысс, хорз амонд — дæ хай, 
Лолотæ, цыцытæ... 

Цы дыл æрцыд?.. Цæмæ ма у дæ каст? 
Мæ ных мын бакъуыр, фæлæ афтæ ма кæ! — 
Æрæмбырд кæн дæ тых æмæ дæ уарзт 
Æмæ лæгæн цæрыны дуар бакæ. 
Дæуæй хуыздæр мын чи зоны мæ уд? 
Куы йæ зоныс, æнæ дæуæй нæ цæрын, 
Уæд мын куыд кæныс галиу къухæй суд? 
Æнусты раз куыннæ хæцыс мæ сæрыл? 
Нæй азилæн æууæнк æмæ ныфсæй, 
Цæрыс, уæд хъуамæ алцыдæр фæразай. 
Æнхъæлыс, абон азылдтæ мæнæй, 
Уæд дын Хуыцау цы ’рцæттæ кодта разæй?.. 
Зын у цæрын, уæй кæнын та — æнцон, 
Æмæ ма цард æндæр ныхас дæр зоны: 
Фыдуаг у дон, ызнæтзæрдæ у дон, 
Фæлæ йæхæдæг никуы хауы доны. 
Нæу цард хуымæтæг, асайæн ын нæй. 
Цы йын зоныс, цы у æмæ цы зоны? 
Æрмæст дæ цæсгом макуы акæн уæй, 
Æмæ дæ хъысмæт ма бахауа доны. 
76 

':~^- "^^"^--^Ж^^^ 
* * * 
Ныууадз, мæ хур, æртхъирæнтæ мæм ма кæ! — 
Ирон лæгтпу дæн æз. Хæххон дзигло — мæ ном. 
Цы дæ хъæуы лæгæй, зæгь-ма мын æй æргом, — 
Сонет æви рондо, балладæ æви танкæ?.. 
Нæ, нæ!.. Нæ дæн Шекспир, Ронсар, 
кæнæ Петраркæ, 
Фæлæ мæ зæрдæ у хæххон уæлдæфæн гом. 
Æмæ дæхи лæгмæ куы фæкæныс дзырдхъом, 
Уæд мæм, мæ хур, фæрсмæ æнæрвæссонæй 
ма кæс. 
Фæлæ мын зæгь æргом, мæнмæ кæй у дæ каст, 
Зæгъ мын, æрмæстдæр зæгъ къæмдзæстыгæй 
мæ хъусы: 
«Дæу дæн, — зæгь мын, - дæу дæн, ды дæ, 
ды дæ мæ уарзт». 
Æмæ йæ фенай уæд, ирон лæппу куыд кусы!.. 
Куыд фидар у мæ уд, куыд дæргъвæтин — 
мæ маст, 
Дæ хъустæй дæ Хуыцау куы баласа æнустæм! 
77 

Кæс-ма, æрхæндæгæн йæ ныхтæй 
Æцæг куыд тынг фæрысти мæй... 
Уый Рæстæг адæммæ нынныхмæ... 
Фæлæ нæ бауæндыд дæуæй. 
Дæу фæрцы нал фæлмæцын азтæй 
Æмæ сæ нал зилын тыхстæй. 
Ды дæ мæ бæллицтæн сæ маст дæр, 
Æмæ сæ адджын дæр ды дæ. 
Мæ цæст мын мауал къах æлгьадæй, 
Мæ ныфс мын мауал кæн мæтаг, 
Æмæ дын амонд æмæ кадмæ 
Мæ удыл саразон фæндаг. 
78 

ХÆЛÆГÆЙ НÆУ 
Хæлæгæй нæу!.. Рæвдыддæр уыдтæн цардæй, 
Фылдæр федтон мæ сабибонты уарзт. 
Фылдæр зыдтон зæрин фæндтæ мæ зардæй, 
Стæй рогдæр у мæ фæндырæн йæ хъазт. 
Хæлæгæй нæу!.. Гæдымитæ нæ зонын: 
Уынын æй, цард мæнæй аразгæ нæу. 
Кæд мæ Рæстад йæ æфсадæй нæ хоны, 
Уæддæр кæнын йæ сæраппонд быцæу. 
Уæддæр цæуын нæ рог дугæн йæ разæй 
Æмæ фæразын фидæнæн зæгъын: 
Кæд абон адæм царды удæй хъазынц, 
Кæд арæх вæййы Рæстæг дæр зылын, 
Кæд дард ыстæм Æууæнк æмæ Хуыцауæй, 
Кæд баззади æнæ уæзæгæй лæг, 
Уæддæр нæ къахын боны зæрдæ сауæй, 
Æмæ мæ зæрдæ рахастон сыгьдæг. 
Уырны мæ: сты нæ тухитæ рæстæгмæ. 
Цы сты фыдох, ыстонг æмæ бæллæх?! 
Сæууон æртæхы чи ауад сæумæйæ, 
Уый хорз зоны, куыд цæрæццаг у Зæхх. 
Уый хорз уыны, куыд дардыл зилы Рæстæг, 
Уый хорз зоны лæджы удæн йæ аргъ. 
Кæд ныр бынтон нæ развæндаг ызмæст у, 
Уæддæр нымайын амондыл мæ уаргъ. 
Хæлæгæй нæу... Æнцондæр мын у царды 
Быхсын æфхæрд, хæлар кæнын мæ уарзт. 
Йæ удæй фылдæр чи уарзта йæ мады, 
Уый никуы схондзæн царды зилдух хъазт. 
Хæлæгæй нæу!.. 
79 

Кæддæрау уарзтæй нал æххæссын цардыл, 
Æмæ мæ зæрдæ нал бæззы ныфсæн; 
Хуыцау мын азылд сабыргай мæ зардæй, 
Уæддæр дæ уарзт нæ ферох кодта мæн. 
Цæуынц нырма дæр бонтæ лухгæ азтæ, 
Фæлæ сæ нал у афтæ разы лæг. 
Мæ тых мын цард йæ пысмил митæй байста, 
Мæ ронбæгьд уд та никуы уыд сыгьдæг. 
Фæлæ уæддæр æз царæфтыд нæ фæдæн. 
Уырны мæ, цард бынтон гæвзыкк кæй нæу. 
Цæуын нырма дæр уарзтимæ дæ фæдыл 
Æмæ кæнын мæ удимæ быцæу. 
Цы у нæ цард?.. Фыдæлтæй нырмæ хъазт у. 
Хъыгагæн, рохгонд ничи у хъыгæй. 
Уæдæ æз дæр йæ дæрзæг ныхтæй ахст дæн, 
Æмæ мæ дуртыл арæх хойы зæй. 
Æмæ, мыййаг, куы фæцудон æфхæрдæй, 
Кæнæ мыл зард куы тигъ кæна йæхи, 
Уæд-иу мæ цардæн ма бауадз ыссæндын, 
Æмæ йæ зонон, намыс ма кæй и. 
Кæнæ мæм ратт дæ фæлмæн армæй нуазæн. 
Зæгъ мын æрмæстдæр иунæг ныхас: «Сыст!» 
Æмæ та схизон азты сæрмæ, хъазгæ, 
Цыма нæ уыдтæн Рæстæгæн æрвыст. 
80 

Цыма бæллæхæй никуы уыдтæн туджджын, 
Цыма мæ удæй никуы хъазыд уад; 
Цыма Хуыцауæй кадавары къусчы 
Нырма ныр ферох амондæн йæ ад. 
Фæлæ, мыййаг, куы азилай мæ удæй, 
Уæд мæ ныууадз мæ мастимæ æдзæм, 
Æмæ мæхæдæг, рисгæ æмæ худгæ, 
Мæхи мæ уарзтæй барвитон мæрдтæм. 

Æнусты ’хсæн фыдæй нæ фыдæлтыл цы ’рцыд, 
Уый рагæй зоны зæрдæ. 
Цæрæнбонты лæгæн, Хуыцау цæра, йæ цыд 
Куы хæрдыл у, куы — хæрдæй. 
Цæуыл хæры йæхи уæ къæхты бын мæ зард, 
Уый никуы кодта сусæг. 
Лæджы мастæй æдзух, мæ зæрдæйау, нæ цард 
Куы донласт у, куы хус у. 
Æрвон тыхтæн, мæ хур, сæ сонт хъазты цы стæм, 
Уый рохгонд нæу мæ удæй. 
Нæ хъысмæтæй, мæ хур, йæ сау зæрдæ лæгæн 
Куы райгонд у, куы — дуды. 
Кæны нæ уарзтмæ бон, кæны нæ уарзтæй цард, 
Æмæ, фæдау, нæ фæдыл 
Цæуынц: кæмæн бæллæх, кæмæн бæллæхау 
зард — 
Фыдвæд æмæ æвæдæй. 
Фæлæ, уæллæй, лæджы кæдæм кæны дæ уарзт, 
Уый хæйрæг дæр нæ зоны... 
Æниу мын уæд æрмæст йæ фæндаг Ирæн раст, 
Дæуæн та — къах дæ роны. 
82 

Мæ уды дуар никуы уыд зын кæнæн. 
Хæрдты нæ тæхын. Царды уæз быхсын. 
Мæ кæнинæгтæ иунæгæй нæ кæнын, - 
Мæ адæмимæ иу цардæй цæрын. 
У иу нæ цин. Нæ хъыг дæр, уæдæ, иу у. 
Быхсынц зынтæн. Æмæ æз дæр быхсын. 
Фæлæ сæ маст куы рафыцы сæ риуы, 
Уæд бауромæг нал вæййы мæн дæр. 
Æз дæр Хуыцауæн знаг дæр дæн, æрвад дæр, 
Мæнмæ дæр ис мæ фыдæлтæй цыдæр! — 
Нæ мæ хъæуы сæрибар цардæй къаддæр, 
Нæ мæ хъæуы лæгдзинадæй фылдæр!.. 
Мæ зарæг у хуымæтæг, фæлæ — Хурæй. 
Ныфсы цæст у. У амонды æрфыг. 
У цардæй гуырд, æмæ йын, раст хъæбулау, 
Хынцы йæ цинтæ, суры йын йæ хъыг. 
Æрдхорд мын нæй. Къæбæрцух дæр æййафын. 
Фæлæ нæ кæнын хъаугьа æмæ хъаст. 
Мæ царды гауыз иунæгæй нæ уафын — 
Йæ æндæхтæ мын рагæй халы Уарзт. 
Мæхи нæ кæнын, нуазæн исгæ, разæй, 
Нæ дæн кæрæф. Бынты бырæг нæ дæн. 
Нæ хæхты намыс рагæй у мæ базыр, 
Мæ Иры къуымтæ — м’ адджындæр хуыссæн. 
Цыбырдзырдæй, гæдымитæ нæ зонын, 
Куыстæй мæ сæрмæ алцыдæр хæссын. 
Хæлæджы дуртæ никуы уыд мæ роны, 
Мæ адæмимæ иу цардæй цæрын. 
83 

Ныууадз, мæ фæндыр, ма мæ агур сагъæс! — 
Куыд хъуамæ уон æнусты раз æнкъард? 
Æмæ ды дæр æлхынцъæрфыгæй ма кæс, 
Фæлæ æууæнкæй байдзаг кæн дæ цагьд. 
Æз дæр æй зонын — тынг тыхст ысты адæм. 
Фæлæ... Кæс-ма, куыд тынг фидауы мæй! 
Зæрин фæрдыгæй балы уæхскыл бады 
Æмæ рæвдыд у уарзт æмæ сæнттæй. 
Ды та, мæ фæндыр, сагъæсагур зилыс... 
Ныууадз!.. Фæлтау æмыр-æдзæмæй бад, 
Кæнæ та амонд сахуыр кæн дæхиуыл, — 
Уæдæ æндæр цæмæн хъæуы нæ зард? 
84 

* * * 
Тайы мит. Æмæ, растдæр мæлдзгуытау, 
Адæм агурынц цин æмæ уарзт... 
Тайы мит... Æмæ хæхтæ, уæйгуытау, 
Цъирынц хуримæ зæххæн йæ маст. 
Цама арв дæр лæджы мæгуыр зоны, 
Уыйау фесæфта мигътæн сæ фæд 
Æмæ адæмæн, худгæ, бæрзондæй 
Дзуры: «Ма тыхсут, разæй и сæрд». 
Нæ, Хуыцауыстæн, дурдзæф нæ фæдæн, 
Фæлæ, стæ-ма, куыннæ уон æнкъард: 
Риссы зæрдæ... Куыннæ рисса зæрдæ — 
Хорз у бон, фæлæ фехæлд нæ цард. 
85 

ХЗ*«2|ИЗ*с ,*1х*3ут «---~~ 
Диссаг у, æцæгæй дæр, нæ конд, 
Иу дæр нæ æндæры цард нæ быхсы. 
Кæд тæхæм нæ хъуыдыты бæрзонд, 
Стæм уæддæр зæххон — æмæ нæ тыхсæм. 
Чи нæ кæны искæй зардæн аргъ? 
Чи нымайы искæй уарзт хуыздæрыл? 
Афтæмæй та нæу нæ фæндаг даргъ, 
Иу дæр нæ уæлдай фылдæр нæ цæры. 
Фæлæ не стæм хибар æмæ гом, 
Абон та уæлдай ыздыхт у Рæстæг. 
Чи нæ у йæ уды раз æргом? 
Чи тыхсы æцæгæй дæр йæ бæстыл? 
Сахуыр ыстæм хи сайын æрмæст, 
Афтæмæй нæхи уд дæр нæ зонæм 
Æмæ къахæм Рæстæгæн йæ цæст, 
Адæмæй та галы бузныг домæм. 
Æмæ нæу зыдæй уæлдæр нæ зонд, 
Сабийау, хæлафы къахы стыхсæм. 
Диссаг у, æцæгæй дæр, нæ конд: 
Иу дæр нæ æндæры цард нæ быхсы. 
Цæр, мæ фæндыр! Æмæ ма кæн хъаст, 
Ма бауадз къæм абадын дæ зардыл. 
Кæд тыхст дæ. Кæд тынг ыстыхджын маст, 
Зар уæддæр — лæджы фарн æмæ цардыл. 
86 

* * * 
Куыд зын мын у æнæ дæу, ох, куыд зын!.. 
Фыссын цыдæртæ. Абухын. Тыхсын. 
Куыддæрты цардмæ дисгæнгæ кæсын, 
Фæлæ цæрын уæддæр, мæ хур, цæрын. 
Мæ бон дын нæу мæ фидар уарзт зæгъын. 
Цæуын, æви сæргуыбырæй лæууын, — 
Ды дæ, ды дæ, ды дæ, мæ хур, мæ рын, 
Уæддæр цæрын, Хуыцауыстæн, цæрын. 
Уæдæ куыд кæнон адæймагæй хъаст, — 
Кæд у тыхджын, æмæ уыдзæни уарзт? 
Фæлæ мæм ис дæ саузæрдæмæ фарст: 
«Дæхи куыд кæныс разы æмæ раст?». 
87 

Сау гæдыйау, бæлæстыл æрхызти, 
Аргьау дзургæ, хæхты сæрæй тар. 
Нæ, мæ уд æнæхъуаджы нæ тыхсти — 
Нал ысты мæ хъуыдытæ мæ бар. 
Цард, зæгъ-ма, кæдмæ уыдзæни зæрдæ 
Бонæй — иу, æхсæвыгон — æндæр?.. 
Æви фидæн нал баззад дæуæн дæр, 
Æмæ ивыс, зæрдæйау, ды дæр. 
* * * 
Цæуыс та мын... æмæ хæссыс мæ зæрдæ, 
Куыд хæссы уæртæ миты хъару хур. 
Æмбарын æй: дæхи дæр тынг нæ фæнды, 
Фæлæ та цардмæ разынди цæлхдур. 
Фæхæц дæхиуыл. Ма мæм кæс æнкъардæй. 
Фæтыхстæн тынг, фæлæ уæнгсаст нæ дæн. 
Хæрын дын ард: æнусон цырт мæ зардæй 
Кæнын æмæ ыскæндзынæн дæуæн. 
88 

— „* . 
’ .♦««***-* 
Сывæллонæй дæр никуы уыдтæн зыд, 
Уыдис мæ хъуыды бинонтыл æрмæстдæр. 
Ныр мыл цы ’рцыд?.. Мæ уæнгты тых фæцыд, 
Æмæ кæсын сæргуыбырæй дæ фæстæ. 
Сывæллонæй дæр хорз зыдтон мæхи. — 
Нæ уыдтæн хин, хылкъахæг дæр нæ уыдтæн. 
Ныр мыл цы ’рцыд?.. Куыд байсæфтон мæхи? 
Нæ йæ зонын, уыдтæн æви нæ уыдтæн. 
Æмæ уый цард у?! Цард хуыйныс ды дæр?.. 
Ехх, зæрдæ, зæрдæ, бастъæлай мын, уастæн, 
Кæд мын куыд хæссыс фидисмæ дæ сæр, — 
Йæ къæхты бын куыд хъуамæ фæуай уарзтæн?! 
89 

КАЛМ ÆМÆ МЫСТ 
Йæ маргджын къуымæй рабырыди калм, 
Æрзылдта хурмæ иннæрдæм йæ царм, 
Йæ къæдзил тилгæ йе ’фсинмæ нымдзаст, 
Цæмæй гыццыл фæкъаддæр уа йæ маст; 
Йæ маргæй хъазгæ фæндагмæ æртылд 
Æмæ нæ мусмæ сарæзта йæ бырд. 
Æваст йæ размæ рауади уæд мыст, 
Йæ хъуыдытæ, мæ хæлафау — æмпъызт. 
Мæ рагон зонгæ, гадза æмæ хин, 
Кæддæр ын уыд æвдадзы хос нæ дин. 
Ныр ын йæхи зындæр дарæн куы сси, 
Уæд иу уысммæ къæссавæлдæхт фæци 
Æмæ йæм дзуры: «Бирæ мын фæцæр!» — 
Йæ хъæлæс — мыд, йæ цæстытæ — уымæл: 
«Кæдæм цæуыс, кæмæн хæссыс фыдбон, 
Мæ хорз хæлар, фæндараст дын зæгъон?». 
«Дæ сыхагæн, — дзуапп ын радта калм 
Æмæ æрзылдта иннæрдæм йæ царм, — 
Кæд дæ фæнды, уæд мемæ цом ды дæр, 
Кæддæр, дам, раджы бафхæрдта дæу дæр». 
Иæ сыф-сыфмæ «мæ хæлар» дæр фæцырд, 
Йæ мидбынаты цалæм хатт æрзылд! 
Йæ хуынкъмæ бауад, радавта йæ фат 
Æмæ бæхбадтæй йе ’рдхордыл æрбадт. 
Æниу, мæ мæт йæ сæрфат митыл нæу: 
Фыдзонд, хæдзонд кæд нæ кодтой быцæу? 
Уæддæр тæнæг у гадзайæн йæ царм, 
Фæлæ тæссаг у, тынг тæссаг у калм. 
90 

Кæс-ма, æнæхъæн бон куыд уары!.. 
Ыссардта зымæг дæр йæ тых 
Æмæ йæ адæмыл æвзары, — 
Уæндон у хаттæй-хатт æдых. 
Фæлæ фæразон ысты адæм, 
Стæй бирæ никуы хæссы маст. 
Хуыцауæн алцыдæр нымад у: 
Æрцæудзæн зымæг дæр ныхсаст. 
Раст афтæ иуафон дæ уарзт дæр 
Мæ удыл бавзæрста йæ тых, 
Фæлæ хылмондаг галау растдæр 
Йæхæдæг асаста йæ ных. 
91 

* * * 
Дидинæгау баруади мæ цард... 
Мауал хъаз дæ хъаруйæ, мæ фæндыр. 
Иугæр дæ мæ худинаг нæ фæнды, 
Уæд дæ цæнгтæ мауал иваз дард... 
Дидинæгау бампылди мæ цард. 
'Руадз мæ, уарзт, дæ уæлныхтæй ды дæр — 
Зæрдæ хурмæ нал зоны æвналын. 
Стæм хатт ма æнусты тæбын халын, 
Фæлæ сæрдæй нал зилы мæ сæр... 
'Руадз мæ, уарзт, дæ уæлныхтæй ды дæр. 
Чи нæ у зæххы цъарыл фысым?.. 
Иууылдæр йæ кæвдæсы стæм цардæн, 
Фæлæ стæхын арæх зыдтон зардæй, 
Æмæ нæй мæ зæрдæйы хъынцъым... 
Чи нæ у зæххы цъарыл фысым?! 
Арæх кодтон адæмæн хатыр, 
Ардыдтон сæ амонд æмæ уарзтыл, 
Фæлæ цин нæ фидауы сæ хъазты, 
Æмæ амонд аззайы æмыр... 
Арæх кодтон адæмæн хатыр. 
У мæ бон мæнгард рахонын цард, 
Фæлæ уарзтон уалдзæгæн йæ дурын, 
Уарзты коммæ арæх хуыдтон хуры, — 
Уымæн уыди афтæ рухс мæ зард... 
Уыд мæ бон мæнгард рахонын цард. 
92 

Абон зæрдæ нал зоны быхсын... 
Зонын æй, куыд фæразон у Рæстæг. 
Зонын, цард нæ фæуыдзæн мæ фæстæ, 
Æмæ бузныг Рæстæгæн зæгъын... 
Фæлæ зæрдæ нал комы быхсын. 
Дидинæгау бампылди мæ цард... 
Мауал хъаз дæ хъаруйæ, мæ фæндыр. 
Иугæр дæ мæ худинаг нæ фæнды, 
Уæд дæ цæнгтæ мауал иваз дард... 
Дидинæгау баруади мæ цард. 
Мауал хъаз дæ тых æмæ дæ зондæй. 
Кæд дæ бон дæ маст бамбæхсын нæу, 
Уæд, зæгь-ма, къæйных æмæ бæрзондæй 
Цардимæ цæмæн кæныс быцæу? 
Иу дæр нæ йæхи фæндйаг нæ цæры. 
Хин у цард... Нæ фæндаг та — къуымау. 
Æмæ дæ фыдвæд æмæ мæтъæлæй 
Бахизæнт дæ уарзт æмæ Хуыцау. 

Цардæй нал комын амондæй къаддæр, — 
Хур йæ зæрдæ кæм бамбæхсы, уым 
(Зæххæй — дард, фæлæ катайæ — дарддæр) 
Ис мæнæн дæр, Хуыцауыстæн, къуым. 
Нæ, нæ йæ ’мбæхсын, азилин цардæй 
Æмæ уырдæм фæхæссин мæ сæр, 
Фæлæ уарзт у йæ астæухъæд цардæн, 
Æмæ уарзтæн нывонд дæн æз дæр. 
Стæй куыд ныууадзон ’фхæрдæй мæ зæхх, 
Æмæ иунæгæй иу бон дæр — дæу?.. 
Зæхх, хъыгагæн, дæ удæн — æртæх, 
Цард та... цард та рыджы мур дæр нæу. 
94 

^ "^^^Э^^^^^^^Й! 
* * * 
Цæуынц æмæ цæуынц мæ удæфцæгыл азтæ... 
Фæлæ нырма дæр нæй мæ сагъæстæн кæрон. 
Æмæ æцæг, мæ хур, бынтон сабыр куыд уон, 
Куынæуал у мæ уд бынтон разы дæ кастæй?.. 
Нæ, никуы уыди загьд, Хуыцауыстæн, 
нæ астæу, 
Фæлæ нæ уарзт дæр уыд, æппынфæстаг, зæххон. 
Æрмынæг ныр йæ рухс... Фæцыбырдæр и бон, 
Æмæ нын рис нæ тых æнæнхъæлæджы байста. 
Куыд кæнгæ у мæнæн, кæм бамбæхсон мæ сæр?.. 
Æви та ногæй, цæй, æрымысон Хуыцауы?.. 
Фæлæ йæ пайда нæу йæ тухитæй фылдæр. 
Æмæ лæууын — æдзæм. Мæ дзыхæй дзырд 
нæ хауы. 
Ныууагътон цард æд уарзт мæ фæсчъылдым 
кæмдæр, 
Æмæ мын хойы уад æнæвгъауæй мæ науы... 
95 

Кæс-ма, куыд сонт у бон, кæс-ма, 
куыд сæрра Рæстæг!.. 
Æниу, кæд уыд лæгæн йæ лыскъ зæрдæ 
æххæст?! 
Цæуы лæбургæ цард, нæ цæссыгтæй — 
æфсæст, 
Æмæ лæсы хъынцъым, сымсымгæнгæ, 
йæ фæстæ... 
Ныр дæр та нал и уарзт, мæ фыдæнæн, 
йæ цæсты. 
Йæ зылын къухæй бон лæджы удыл фæхæст. 
Мæ хъуыдытæ — хæццæ, мæ развæндаг — 
ызмæст, 
Æмæ хæссы дæу дæр мæ зæрдæйæн 
йæ фæрсты. 
Фæлæ кæд уыд, зæгь-ма, 
лæджы фæндон йæ нау?.. 
Цæмæн кæныс, зæгъ-ма, 
дæ рухс зæрдæйыл саутæ? 
Ныууадз, мæ хур, ды дæр дæ хъуырдухæн, 
мæнау. 
Фæлтау ыссар бынат дæ уадултыл мæ батæн. 
Кæд бахуыскъ и Рæстад, кæд сæрра и Хуыцау, 
Уæд цас диссаг у, цæй, нæ зæрдæтæн сæ катай?! 
96 

Мæ сæфт цæстырухс, ма мæ фæрс мæ цардæй: 
Кæд нæ уыд лæг йæ хъуыддæгтæй мæтаг?! 
Нырма ысты мæ мысинæгтæ фаг, 
Фæлæ мæм катай бавнæлдта йæ сартæй. 
Кæсын фылдæр хатт адæммæ æнкъардæй, 
Мæ зæрдæ у сæ гæвз удтæй хъæхъхъаг. 
Кæсы мæм цард æнад æмæ æлгъаг, 
Уæлдайдæр ныр, куы мæ фæлыгьдтæ дардмæ. 
Фæлæ уæддæр... Цы йæ ’мбæхсон дæуæй? — 
Зæгъгæ мæ исчи бафарста дæ уарзтæй, 
Уæд ын фæзæгъын: «Диссаг у, уæллæй!». 
Мæхæдæг дæр фæцырд вæййын мæ хъазтæй 
Æмæ улæфын цин æмæ ныфсæй, 
Цыма лæууын æмæлæтæн йæ астæу. 
4 Къодоты Альбсрт 97 

/сЗье&нъел ^\л&2ф$*%. 
Нæ, нал дæ абон ды мæ зæрдæйæн мæтаг... 
Хæссы нырма дæр маст йæ уæлныхты 
нæ зæххы, 
Лæгмæ йæ хъæр тæвдæй 
Æлгъысты комæй здæхы, 
Æмæ мæ уд фæци йæ хъæвдынтæн дзырддаг. 
Нæ, абон сты мæнæн мæхи хъыгтæ дæр фаг. 
Æнæ дæу дæр мæ цард гуыргьахъхъ æмæ 
кæлæх у, 
Куы денджыз у мæ ныфс, куы асхъиуы, 
æртæхау, 
Ды та, мæ хур, лæгæн кæд нæ уыдтæ хъæстаг? 
Дæ зæрдæйы лæгæн æнæзонгæ цы ис? — 
Ныр уал азы цæуын гæрзифтонгæй дæ фæстæ, 
Тыхцард æмæ мæтæй нæ бахызтон мæхи. 
Фæлæ уæддæр мæ уарзт нæ ахады дæ цæсты... 
Уæдæ дæ фæндаг раст. Дæ бар, мæ хур, дæхи, — 
Æз нал агурын тох, æз аппæрстон мæ гæрзтæ. 
98 

* * * 
Бахаудысты мигьты ахæст хæхтæ, 
Бахудтæн сæ ахæсты æз дæр, 
Æмæ зæрдæ нал лæууы йæ къæхтыл... 
Фæлæ цардæй чи домы фылдæр?.. 
Агуырдтон ма удæнцой дæ уарзтæй, 
Ныр, мæ хур, мæхицæй дæр тыхсын. 
Иутæр уарзт дæр адæймагæн маст у, 
Уæд цы.сты дæ фын æмæ мæ фын?! 
* * * 
Тыххæй нæ райхъал кодта бон, 
Йæхæдæг, хи стаутæ, нæ разы 
Æнхъæвзы, гогызау, йæ ком, 
Йæ дæллагхъуыр æмæ йæ базыр... 
Цæй, сыст!.. Цыфæнды дæр кæнæд. 
Уæд та нын ацы хатт фæдисæй 
Йæ дуар бакодта дзæнæт 
Æмæ нæ бакуырм кодта дисæй. 
99 

Афтæ дæр дзы ма зæгъ, 
Афтæ дæр кæм у, — 
Алчидæр йæхицæн 
А зæххыл лæг у. 
Стæй цы цух у, стæ-ма? — 
Булкъдаст æмæ раст. 
Иу дын дзы йæ бакаст, 
Иннæ та — йæ каст. 
Нæ, мæ хур, рæдийыс, — 
Афтæ цауд дæр нæу, 
Гъе, æрмæст цъыфкалын 
Зондыл дзурæг нæу. 
Чи нæм у рæдаудæр? 
Чи нæм у лæгдæр? 
Чи хæссы нывондæн 
Адæмæн йæ сæр? 
Зарын нæм кæй бон у? 
Чи нæм у æргом? 
Хицаумæ, Хуыцаумæ — 
Иугъæдон дзырдхъом? 
Нæ, мæ хур, нæ хъæуы! — 
Ма йæм кæн хæрам. 
Зонын æй — зын дын у, 
Зды кæй у йæ арм. 
100 

Дзаг кæй у йæ зæрдæ 
Уарзт æмæ ныфсæй. 
Абон дæр кæй баззад 
Раст æмæ Лæгæй. 
Стæй, мæ хур, дæхицæн 
Хиуылхæцгæ цу, — 
Алчидæр йæхицæн 
А зæххыл лæг у. 

ДЫУУÆ РУДЗЫНДЖЫ 
Баууæнд мыл, нæ рог дугау нæ хъазын, 
Тынг мын фæзын буц кæнын дæ хъазт. 
Æхсæвæй дæ бамбæхсын фæразын, 
Фæлæ бонæн зонгæ у дæ уарзт. 
Хъуамæ уаид иннæрдæм, мæ лымæн, 
Фæлæ, цардау, сæрра дæ ды дæр: 
Иу бон домыс арвы дзаг цæрынæн, 
Дыккаг бон — дыууæ хатты фылдæр. 
Æмæ абон сфæнд кодтон æргомæй: 
/Рæстæг уал цыфæнды дæр кæнæд/— 
Дардзынæн æхсæвы рудзынг гомæй, 
Боны рудзынг дардзынæн æхгæд. 
102 

КУЫННÆ УОН РАЗЫ? 
Йæ амонд хæссын нал фæразы бон, 
Рæвдаугæ уадымс дидингуытæй хъазы, 
Æмæ мын у сæ хъæлдзæг худт æхцон — 
Уæдæ куыннæ уон боны рухсæй разы? 
Кæддæрау Рæстæг нал хъазы лæгæй, 
Æмæ æууæнкæн райхæлдтон йæ базыр... 
Уæллæй, зæххыл мæнæй рæдаудæр нæй! — 
Уæдæ куыннæ уон царды фарнæй разы? 
Хуыцауы куывды Рæстæг у фысым. 
Æмбарын æй — мæлæт нæм кæсы разæй, 
Фæлæ мæ хъузон никуы уыд хъынцъым, 
Æмæ куыннæ уон зæрдæйæ дæр разы? 
103 

/СЗдо&æх УЬ4ьЗф*я. 
4'^аа 
«Хъæздыгфысым нæ бавæрдзæн мæгуыры», — 
Зæгъыс, Шамил. Фæлæ дæ бафæрс, уæд, 
Дыууæ мады куы бадæйы рæуæд, 
Уæд ма йæхи цæмæн фæмары ’хсырыл? 
Йæ цард лæгæн кæд бырыди йæ хъуыры? 
Мæгуыр дæр у хъæздыджы хуызæн зыд, 
Кæд ацы царды иу уысм дæр нæ хъуыд, 
Уæддæр йæхицæн ис. Æмæ ыстыр у. 
«Ыстыр» ыстæм ды дæр æмæ æз дæр! 
Хъуыди нæ цард мæгуырæй дæр кæддæр, 
Ныр ын йæ сой дæр нал хæссæм нæ сæрмæ. 
Нæ зарджыты æнусон хъару нæй! — 
Уæллæй, Къоста куы ракæсид мæрдтæй, 
Уæд авддæлзæхх ныххауиккам æфсæрмæй... 
104 

^*~^^ЖЙШæйь 
* * * 
Цъицъакъа* йæ схуыдтон — 
Хардзау æм фæкаст. 
Иннæрдæм мæ ахызт 
Теманау йæ каст. 
Фаты ’рдын — йæ былтæ, 
Масты сынкъ — йæ риу. 
Дзуры мæм мæстыйæ: 
«Цъицъакъа та циу?». 
Фæлæ дзы нæ тыхсын, 
Худы йыл мæ пъа. 
Хъазгæ та йæм дзурын: 
«Цъицъмакъи дæ, ра». 
Портийау фæхауди, 
Дзуры мæм хъызгæ: 
«Хатиагау ма дзур, 
Лæг æви уыг дæ? 
Сабийау, сындз-дзырдтæй 
Ма лæг кæн дæхи — 
Уарзыс мæ, уæд уарзын 
Сахуыр кæн дæхи». 
Бамбæрстон мæ рæдыд. 
Баууылдтон мæ худт. 
* Цывзы (гуырдз). 
105 

Зонын æй, тæнæг у, 
Урс сыфау, йæ уд... 
Дзурын æм: «Мæ дзырдтыл 
Уæгьды кæныс маст... 
Цъицъмакъи дæ каст у, 
Цъицъакъа — дæ уарзт». 
Бакаст мæм рæхойгæ, 
Аныхта йæ ных: 
«Цас дæм цæуы дзурын, 
Бамыр уа дæ дзых!». 
Ссардта мын мæ былтæ, 
Атыхст мыл æваст. 
Иннæрдæм мæ ахызт, 
Карз мыдау, йæ хъазт. 
Уарзты зæй — йæ былтæ, 
Цæстытæ — цæхæр. 
Дзуры мæм: «Лæг куы дæ, 
Басудз мæ ды дæр». 

Фæцæуын æз... Æмæ ды дæр фæцæуыс, 
Мæ царды ныфс... Хæрзæхсæв дын зæгьын. 
Фæлæ йæ зон: мæ зæрдæмæ нæ цæуы, 
Кæй мын ныдцардтай дымгæмæ мæ фын. 
Уыдис мын цард мæ даргъ балцы æфсинау, 
Уыдис мын бон мæ бæллицтæй зынаргь. 
Фæлæ кæд цардæн йе ’цæг аргъ нæ зонын, 
Уæддæр мын у бæгуызонгæ дæ аргь. 
Æмæ дæ курын — мауал хъаз дæ кастæй, 
Хуыцауæн та сæргуыбырæй зæгъын: 
Кæнæ мæ бахиз афоныл йæ уарзтæй, 
Кæнæ дын зинтæн ратдзынæн дæ фын. 
107 

* * * 
Нырма ызнон дæр разы уыдтæн цардæй. 
Зыдта мæ хур, нæ мын фаг кодта бон. 
Дæ тæрккытæй мæхи хизын зыдтон, 
Æмæ нæ уарзт йæ удисынæй дард уыд. 
Ныр мæм кæсынц нæ урс хæхтæ æнкъардæй, 
Æмбарынц æй, куыд мыл ныддаргь и бон, 
Куыд зын мын у рæвдзæй дарын мæ мон, 
Куыд фæлмæцын, нæ рог дугау, мæ зардæй. 
Æмæ куыннæ уон царды хъæрæй тыхст, 
Куыннæ кæсон фæсмонимæ дæ фæстæ, 
Куыннæ зæгьон — мæ зæрдæ дыл фæрыст. 
Хæссы дæ цард æрфыгсастæй мæ фæрсты, 
Дæ хъыгтæ сты дæ цъæх цæстыты фыст, 
Æмæ дæ хъазы бумбулийау Рæстæг. 
108 

РÆСТÆГМÆ 
Ды дæр, фыдæнæн, къулбадæг дæ, Рæстæг! 
Куы уасæг дæ, куы — къамбец, куы — хæрæг... 
Æмæ, бæгуыдæр, н’ ахады дæ цæсты 
Йæ хъæр æмæ йæ рог митимæ лæг. 
Фæлæ мæ иугæр уарзты койæ къахыс, 
Уæд дын зæгъын: «Фæстæмæ кæсæн нæй». 
Цæйнæфæлтау нын нал слæууай дæ къахыл, 
Фæлтау фæцæр цæрæнбонты ЛÆГÆЙ. 
Æмæ, мыййаг, куы бахъæуай дæ Зæххы, 
Уæд, гъæйтт галау, ныфсы гагатæ тау. 
Æнæсæр уасæг ма разын бæллæхы 
Æмæ дæ хæдзар бахъахъхъæн куыдзау. 
109 

РÆСТÆДЖЫ ДЗУАПП 
Хуыдтой мæ уасæг. Абон та куыдз дæн. 
Æмбарын æй, куыд хæсджын дæн уæ кадæй. 
Фæлæ кæд абон фаг хивæнд нæ дæн, 
Уæддæр мæ фынгыл хистæрæн æз бадын. 
Уыдтæн лæгмар. Фæлитой дæр уыдтæн, 
Уыдис мæ бон уæ уарзты сæрты хизын. 
Нæ уыдтæн раст. Æмæ ныр дæр нæ дæн: 
Хæссын уын цин. Æмæ уæ тæсæй ризын. 
Фæлæ уæддæр æз Рæстæг дæн нырма! 
Æмæ уæ дарын иууылдæр мæ дысы. 
Æмæ уæ кæд зæрдæрыст дæн, фæллад, 
Уæддæр уæ рæйд мæ хъил хъустæм нæ хъуысы. 
РÆСТÆДЖЫ ДЫККАГ ДЗУАПП 
Ныууадзут мæ!.. Уæ хатыр мæ нæ хъæуы. 
Зæгъут мын: «Рæстæг никуы уыди раст». 
Фæлæ кæд абон царды фарн нæ фæуын, 
Уæд уæм дзырддаг цæмæн кæсы мæ фарст? — 
Фæрсын уæ: «О, мæ даргъ фæндаг рæдыд у...», 
Фæрсын уæ: «О, мæ тыхы сой фæци...», 
Фæрсын уæ: «О, мæ нывонд уæ нæ хъуыди, 
Фæлæ уæм, стæ-ма, фидæнæн цы и?». 
110 

Стыхстæн, схъуырмæ дæн мæ фындзæй, 
Нал ис зымæгæн кæрон!.. 
Цыма адæм æмæ æрдзæн 
Зонгæ никуы уыд зындон; 
Цыма Рæстæг æмæ цардæн 
Сты нæ хъысмæттæ æлгъаг... 
Нал дæн цардæмдзу мæ зардæй, 
Нал дæн амондæн дзырддаг. 
Ноджы уарзты зæд фыдрынæн 
Радта адæймагæн дæу!.. 
Нæ, æцæгæй дæр, мæ лымæн, 
Уарзт мæгуырæн нывгонд нæу. 
111 

МЕ ’ФСЫМÆРМÆ 
Мæ уд мын, амондау, йæ тынæй 
Рæстдзинад нал кæны тыхсын. 
Зын мын у, тынг зын у, мæ лымæн, 
Дæ фæдыл раздæрау цæуын. 
Æнæ рис чи фæразы мастæн? 
Кæмæн у царды фæндаг даргь? 
Тыхныхас никуы уыди н’ астæу, 
Зыдтам нæ кæрæдзийæн аргь. 
Ды уыдтæ цинхæссæг мæ фынæн, 
Ды калдтай змур зæрдæмæ рухс. 
Дæу фæрцы, зонын æй, мæ лымæн, 
Уыдтæн фыдбылызы къæрцхъус. 
Ды хастай царды фарн мæ удæн, 
Мæ цин, мæ ныфсы сæр, мæ уарзт. 
Ды мардтай Рæстæджы фыдудæй, 
Цæмæй мæ дард лæууа йæ маст. 
Фæлæ мæ баййæфта йæ æлгъыст: 
Фæхуыссы развæлгьау мæ цард, 
Цыма цытмондагæй йæ тыргъыл 
Æппындæр никуы хызт мæ зард. 
Ныфсы хос нал зонын мæ фынæй, 
Фæлладæй цардгæрон зæмбын, 
Æмæ мын тынг зын у, мæ лымæн, 
Дæ фæдыл раздæрау цæуын. 
112 

* * * 
Ысраст и мæ астæу, 
Мæ цæстысыг айсыст: 
Кæцæйдæр мæм тарæй 
Ирон зард æрбайхъуыст. 
Фæджихау дæн исдуг — 
Кæд ауад мæ хъустыл? — 
Нæ хъæуы ирон лæг 
Æнафон цы кусы?.. 
Мыййаг, кæд фын уынын? 
Ныссагъдтæн та сæнтты? 
Кæд тары, нæ дугау, 
Фæкуыддæр и сæрд дæр? 
Фæгæпп ластон сонтæй, 
Мæ иунæгмæ дзурын: 
«Æрцæттæ кæн тагъддæр 
Къæбæр æмæ дурын. 
Дæ былтæ мыл ма къуыр, 
Стæй, ферох дæн, ма зæгь, — 
Æрцæуы мæм, заргæ, 
Ирыстонæй уазæг. 
Фæсид мын Хуыцаумæ, 
Стæй Уарзты дæр раздах. 
Мæ удæн мын ингæн 
Æгæр раджы ма къах. 
113 

Ныфсæй уа, æхсарæй — 
Æрхон сæ фæстæмæ!» — 
Мæхæдæг тыхстхуызæй 
Фæцырд дæн æддæмæ. 
Лæууын æмæ хъусын... 
Æрхуым мыл ныйичъи. 
Кæсын — æмæ æхсæв, 
Кæсын — æмæ ничи. 
Кæсын — æмæ мæнæ 
Хæрз сидзæрæй тары 
Сæрибары зарæг 
Мæхи зæрдæ зары. 

ФЫДЫЗÆХМÆ 
Хъынцъымæн нал кæсын йæ фæстæ, 
Зын у æрвылбон дæр уынын, 
Куыд хæлынц адæм æмæ Рæстæг, — 
Æмæ æнæныфсæй цæрын. 
Цæуынц мæ удæфцæгыл азтæ, 
Мæлæт мæм равдыста йæ он. 
Фæлæ дæ тухитæн сæ астæу, 
Зæгъ-ма, æнæсыбыртт куыд уон?.. 
115 

* * * 
Кæд мæлæт у Рæстæгæн йæ сæр, 
Уæд дæхи цæмæн хизыс мæ уарзтæй? — 
Чи йæ зоны зæрдæйæ хуыздæр, 
Царды йыл куыд тагьд ивгъуыйынц азтæ?! 
Ис дын абон алцыдæр нырма: 
Уарзтæн — риу, йæ лæгъстæтæн та — хъустæ. 
Фæлæ у дæ сау зæрдæ къуырма, 
Æмæ сты æгæр тызмæг дæ бустæ. 
Нæ, уæддæр дæ никуы кодтон хъаст, 
Мур дæр мæ дæуæн æвзæр нæ фæнды. 
'Рмæст йæ рады, хæлд сахатау раст, 
Банцайдзæн йæ кусынæй дæ зæрдæ. 
Æмæ зон — дæуыл тыхсын æз дæр. 
Бамбар мын, дæ хорзæхæй, мæ фарста: 
«Кæд мæлæт у Рæстæгæн йæ сæр, 
Уæд дæхи цæмæн хизыс мæ уарзтæй?..». 
Æви дыл дæ сау зæрдæ фæтых?.. 
Фæлæ хъуамæ хиуылхæцын зонай, — 
Царды къусы уый хонынц æдых, 
Масты кæрддзæм чи дары йæ роны. 
Нæу, мæ хур, фæсмонты аккаг цард, 
Æмæ нæу фæсмонты аккаг маст дæр — 
Уымæн хъæуы адæймаджы уарзт, 
Уымæн хъæуы адæймаджы зард дæр. 
116 

,^2~ 
Ныууадз мæ! Мауал къах лæджы 
Æрхæндæг, сагъæс æмæ ронгæй! — 
Нырма сæ абон федтай ды, 
Мæнæн та рагæй ысты зонгæ. 
Цы сты дæ рис æмæ мæ рис?! 
Цы сты дæ хъыг æмæ мæ хъыгтæ?! 
Æз цардыл никуы кодтон дис, 
Фæлæ æнæхъуаджы нæ сыгъдтæн. 
Лæджы фарн, уарзт æмæ цытмæ 
Хуыцау æнæхъуаджы нæ сиды: 
Йæ хæстæ адæймаг, нæтгæ, 
Зæххыл канд Рæстæгæн нæ фиды. 
Йæ тых ын ничи кæны хахх, 
Фæлæ ма, хуры тынау, царды 
Рæвдауы мады зæрдæ мах, 
Тыхсы ныл, хизы нæ æгадæй. 
Зæгь-ма, æгæронæй цы и?.. 
Нæ цард уырыд æмæ афтид у. 
Фæлæ ма удыхосæн и 
Лæгæн фыдызæхх æмæ фидæн. 
Ды сæ куынæ кæнай дзырдхъом, 
Ды сæ куынæ хъахъхъæнай рисæй, 
Куынæ уай рухс æмæ æргом, 
Уæд дын сæм чи цæуы фæдисæй? 
Цы сты æрхæндæг æмæ хъыг?! 
Фæсур сæ, къогъотау, дæ цардæй. 
Æрлæуу дæ адæмæн уырдыг, 
Æнустæ бакъуым кæн дæ зардæй! 
117 

Разæй — Терк. Йæ фæстæ — горæт, 
Дарддæр — хæхтæ. Æмæ мæй... 
Æрдз гæдымитæ нæ зоны, 
Стæй йæм иу аипп дæр нæй. 
Фæлæ зæрдæ дæр, цæра мын, 
Æрдзæй бирæ цауддæр нæу. 
Зонд æм чи уæнды æфтауын, 
Йемæ чи кæны быцæу? 
Зæрдæ расыг у дæ батæй 
Æмæ сæвæрдта йæ фæтк: 
Разæй — ды. Дæ фæстæ — катай, 
Дарддæр — сагъæс æмæ мæт. 
118 

Цæмæн хæссыс, зæгь-ма, 
дæ бæллицтæ æмбæхстæй? 
Цæмæн кæныс лæджы дæ сусæгæй тыхсын? 
Æмбарын æй: зын у ныфсы билцъæй цæрын; 
Уæлдайдæр, цард лæгæн куынæ кæса 
йæ фæстæ. 
Фæлæ уæддæр, зæгъ-ма, 
цы баззайдзæн нæ фæстæ? 
Дæуыл фæтых и уарзт, 
мæныл фæтых хъынцъым. 
Æмбарын дын дæ хъазт. 
Дæ уарзт дæр дын быхсын, 
Æцæг æй зонын, нæу мæ уды фæдон Рæстæг. 
Æмæ — уыныс: мæхи нæ хъахъхъæнын дæуæй 
Æмæ нымайын бон дæ худты фæрцы боныл. 
Æдых кæм кæны хур, уым бонджын кæны мæй... 
Æвæццæгæн, лæгæн æнусон сайд нывгонд у! 
Уæдæ ды дæр дæхи фæныфсджын кæн мæнæй, 
Фыццаг уал зæххыл — ам, уым, 
дарддæр та — зындоны. 
119 

* * * 
Сæргуыбырæй мæнæ 
Куы джиуын дæ разы, 
Уæд ма, цæй, куыд кæнон 
Дæ уарзтимæ разы?.. 
Куыд зæгъон мæ цардæй, 
Хъуыди æмæ раст у, 
Æрдынау мын растдæр 
Куы ныкъкъæдз йæ астæу? 
Кæддæрау уæндонæй 
Куыд бадзурон хурмæ: 
«Цы фæдæ, нæхион, 
Фæхон мæ йæ цурмæ!». 
Йæ тын ын рæвдаугæ 
Куыд исон мæ къухмæ, 
Кæд амондæй дард дæн, 
Æнцойадæй цух дæн. 
120 

^, 
Мæ сæфт бонтæ, нæ уыл кæнын фæсмон... 
Нæ цинæн, зымæг сæрды ад нæ зоны. 
Уырны мæ: Зæхх, æцæгæй дæр, дыргьдон у, 
Æцæгæй дæр нæй Рæстæгæн кæрон. 
Хуыдтой кæддæр лæджы зæрдæ зындон, 
Æз та йæ абон уарзты зæппадз хонын. 
Мæ уарзтæй абон уарзты уысм уромын 
Æмæ æрвитын амондагур бон. 
О, царды фарн, дæумæ сидын, цы фæдæ?! 
Фæхæсс мын рæвдз Ныфсы бæстæм мæ нау, 
Æмæ та феста уарзты зарæг зæрдæ. 
Мæ сайд удæн æнусты фæд ыссар, 
Рæстæгмæ баив зымæджы ниуд сæрдæй, 
Æмæ мæ хурхæй мауал мара тар. 
121 

УАРЗОН НЫХАС 
Мæ хъысмæт рагæй дæр бæрæг у: 
Дæумæ у абон дæр мæ каст. 
Мæ уд дын тынг бирæ нæ зæгъы — 
Æрмæстдæр фидæн æмæ уарзт. 
Æмæ дæ кургæ дæр цы кæнын? — 
Поэтæн чи кæд уыд æмдзу?.. 
Æрмæст дын ма фæуæд тыхгæнæг, 
Æрмæст мын сомыхъом фæу. 
122 

* * * 
Æлгьыстаг фæззæг!.. Амардта мæ хурхæй. 
Æфсарм нæ зоны... Архайы тыхæй, 
Мæ къухтæ мын сæтты æмæ ыздухы... 
Цу, базон æй, цы йæ хъæуы мæнæй. 
Кæд уымæй дæр та исты дары зæрдæ?.. 
Кæд уæгьды кодтон царды дугъы тагьд, 
Æмæ мæ уалдзæг фескъуыди æрдæгыл, 
Мæ уарзты зарæг уымæн не ’рцыд зард? 
Кæд мын, мыййаг, йæ бынтæ дæтты Рæстæг, 
Зæгъы мын: «Раздæх. Базон сæ цæрын». 
Нæ йæ зонын. Æз уый зонын æрмæстдæр: 
Цæуын хъæуы... Хъæуы — æмæ цæуын!.. 
123 

Ды нæ уыдтæ... Дымгæ уыди уый, 
Барджынæй мын бакодта мæ дуар 
Æмæ загьта: «Уыд æмæ фæци, 
Рæстæгау мæнг разынди дæ дзуар». 
Ды нæ уыдтæ... Ды нæ хордтай ард, 
Ды нæ мардтай зæрдæйы фыдудæй. 
Зымæг уыд... Уый зымæг уыд æнкъард, 
Амондæн куы хъазыдтæ йæ удæй. 
Ды нæ уыдтæ... Ды нæ кодтай мæн 
Сайдæй сайдмæ æмæ мастæй мастмæ. 
Уалдзæг уыд... Уый уалдзæг уыд — ныфсæн 
Æмæ уарзтæн сау мигъæй сæ астæу. 
Ды нæ уыдтæ... Ды нæ кодтай зыд, 
Хуымы кæрон хæмпæлтыл, мæлдзыгау. 
Сæрд уыд уый... Уый сæрд кодта æмбырд 
Къæвдайæн йæ пырхæнтæ цæссыгæн. 
Ды нæ дæ... Уый ды нæ дæ фæлурс. 
Цард дын, мæ хур, й’ астæумагьзмæ барст у. 
Фæззæг у... Уый фæззæг кæны рухс 
Сау ингæнмæ сау сæнæй мæ уарзтæн. 
124 

***- ^•^^•^^ш^Ш/^^^^^^^^ 
Нæ, нæу, æцæг, зæринхастдæр кæмæйдæр, 
Стæй нæу зæд дæр, зынгдзæст æмæ рæсугьд, 
Фæлæ зынаргъ у зæрдæйæн цæмæйдæр, 
Æмæ йæ уындæй сцæйхауы мæ уд. 
Куы йын кæнын мæхи мидæг тæригьæд, 
Куы та мыл садзы базыртæ мæ уарзт, 
Цыма мæ зæрдæ никуы уыди сидзæр 
Кæнæ мæ къултыл никуы хоста маст. 
Æмæ æлгьгæнгæ нал кæсын мæ азтæм, 
Ныккурын цардæй: бахиз æй зынтæй! 
Мæхæдæг та æнхъæлцауæн йæ астæу 
Мæ къах нæ исын иу уысм дæр мæтæй. 
125 

Худгæ ралыгьдтæн æддæмæ, 
Хъæлдзæг у мæ цыд. 
Хæхтæн арвы кæрон фæлмы 
Диссаг у сæ уынд. 
Мысын ног фæндæгтæ цардæн, 
Архайын, цæмæй 
Адæм, Рæстæгау, сæ цæсгом 
Мауал кæной уæй. 
Райстон хуры тын мæ къухтæм, 
Тавын æм мæ уд. 
Адæм, бамбарут кæрæдзи, 
Бонзонгæ цæрут! 
126 

* * * 
Мæ фæндыр, мауал кæн æнкъард. 
Кæд уыди уарзты фæдон Рæстæг?! 
Фæлтау мын ацы хатт мæ зард 
Ыснывæнд разыйы ныхæстæй. 
Æрæвæр сæрды астæу фынг 
Æмæ Хуыцауы хъусы бадзур: 
«Кæд нæй æнæ фæздæгæй зынг, 
Уæд нæу поэты зæрдæ хардзау». 
Дæ фынгмæ адæмы æрхон 
Æмæ сын намысы кой ракæ. 
Æцæг мын Уастырджийæн дон, 
Мыййаг, йæ къæдз сыкъайы ма ’ркæн. 
Дзæбæх сæм сау сæнæй фæкæс, 
Ыстæй сæм дзагсыкъайæ бадзур: 
«Кæд фидут Рæстæгæн йæ хæс, 
Уæд нæу уæ иуы цард дæр хардзау». 
127 

Рæстдзинад царды русыл салдæй 
Куыннæ уа адæймагæн зын?! 
Уæлдайдæр, адæм æмæ цардæй 
Дæхи куынæ хатай ныфсджын. 
Нæртон у Рæстæгæн йæ хъисын, 
Фæлæ бынтон аив кæд уыд? 
Мæнæн та катай æмæ рисæй 
Мæ зæрдæ рагæй у фæрсыгъд. 
Ныр дæр та баззадтæн дзæгьæлæй, 
Ныр дæр та разындтæн зылын, 
Цыма, æппынфæстаг, мæтъæлæй 
Мыггагмæ баззадтæн хæсджын. 
Æнхъæлдтон, амонд мыл фæхæст и, 
Фæлæ та ’рбауынгæг мæ цард, 
Æмæ, Хуыцауыстæн, йæ цæсгом 
Фыццаг хатт фесæфта мæ зард. 
128 

—->&. 
Цымæ, цы тыхтæ хъазынц хурæй? 
Æмбæхсы зæрдæйæ йæ тын. 
Æмæ дзы тынг бирæ нæ курын, 
Уæддæр æм дисгæнгæ кæсын... 
Цыма фыццаг хатт уынын хæхты, 
Кæнæ фыццаг хатт быхсын цард. 
Æмæ æмæлæтæн йæ сæрты 
Æппындæр никуы каст мæ зард. 
Нæ хъыгтыл нал æххæссы бон... 
Фæхуыссы уарзты цырагь, хурау, 
Уæддæр мын дæ нырма æхцон, 
Æмæ дын суинаг цинтыл дзурын. 
Мæ дзырдты диссагæй цы и? — 
Æууæнк лæджы зæрдæйæн дин у. 
Фæлæ нæ бавæрдтам нæхи, — 
Æмæ нæ азылди Рæстдзинад. 
5 Къодоты Ал ьбс рт 12 9 

А-мæ 
Мæй, ыссар-ма мын æй тагъддæр, 
Науæд бабын дæн бынтон. 
Зарын нал комы мæ фæндыр, 
Тар мын фестади зындон. 
Æви нал хæссыс дæ сæрмæ 
Хорзы бацæуын ды дæр? 
Уæд бынтон мæгуыр — мæ зæрдæ, 
Уæд бынтон сæфтдзаг — мæ сæр. 
Уæд мæ цард мæ къухтæм райсон 
Æмæ Рæстæгæн зæгьон: 
«Уæд ныфсы авдæн йæ райсом, 
Уæд цытмæ фæндаг йæ бон. 
Æз цæуын. Хæссын мæ хъыгтæ. 
Айс мын бузныгæн мæ зард. 
Рæстæг, мауал мыл хæц, суадз мæ — 
Зæрдæ нал агуры цард». 
130 

Бирæ мæ нæ хъæуы, 
Бирæ дæ нæ курын. 
Бауадз мæ æрмæстдæр 
Рæстæгимæ дзурын. 
Бирæ дæ цы домын?! 
Бауадз мæ æрмæстдæр 
Зæрдæйы ыссарын 
Амонды ныхæстæ... 
Цин æмæ дæ улæфт, 
Уарзт æмæ мæ дзырдтæ; 
Æхсæвы хъуырдухæн, 
Æхсæвы рæвдыдтæ... 
Бирæ мæ нæ хъæуы 
Ныфс æмæ цæрынæн! — 
Бауадз мæ æрмæстдæр 
Цин хæссын дæ фынæн; 
Домын æмæ хъазын, 
Сгуыхын æмæ райын, 
Де схудтау, сырх кæнын, 
Де схъæрзтау, ивайын. 
Бирæ дæ нæ курын, 
Бирæ мæ нæ хъæуы, — 
Бауадз мæ мæ уарзтыл 
Арвы риуыл ссæуын. 
Рацагурын тары, 
Бафæрсын Хуыцауы, 
Уарзт æмæ æнусæй 
Зæрдæмæ цы хауы?! 
131 

/^явйаи^л ^*&%уж 
Ш 
Нæ, дæ цæстыты рæбынæй 
Хур нæма уæнды кæсын. 
Фæлæ, мады надау, зымæг 
Нал у адæймагæн зын. 
Нал у удылхæцæг мастæн, 
Нал у рисы фæдон бон... 
Уæдæ амонд æмæ уарзтæн 
Æз сæ фæдсафæг куыд уон?. 
Ныр дæр ма хаттæй-хатт дæ цуры, 
Кæддæры сабийау, тыхсын. 
Фæлæ мын фидæнимæ дзурын 
Дæу фæрцы никуы уыди зын. 
Æз дæр дæ арæх кодтон риссын, 
Æз дæр дын арæх хастон маст. 
Фæлæ цæсгомджындæр мæ сисæй 
Кæд уыди дунейæн йæ хъазт?.. 
132 

Æгæр арæх мын ма хъаст кæн дæ цардæй. 
Зын дын у тынг... Фæлæ кæмæн нæу зын? 
Æппындæр мын нæ фидауыс æнкъардæй, 
Дæ бутъийæ дын зымæгау тыхсын. 
Фæсай дæ уды... Буц ахуыр æй ма кæ. 
Фæкæс æм уарзтæй... Ардау æй ныфсыл. 
Хæрз чысыл ын Рæстады дуар бакæ, 
Æмæ йæ фена, цас рис и зæххыл. 
Зын у, æнхъæлыс? Акæс-ма Хуыцаумæ — 
Æнусты хъазæн сарæзта лæгæй, 
Йæхæдæг та йæ дæндæгтæ ысхъауы, 
Цæры — æмæ йын «ма кæ» зæгьæг нæй... 
Кæнæ мæ фæндыр... Бастъæла мын, уастæн, 
Æгæр-мæгуыр æхснырсты фаг дæр нæу, 
Уæддæр нæ зилы намыс æмæ уарзтæй 
Æмæ мæлæтæн никуы ратдзæн дæу. 
Æмæ дæ курын: мауал бад æнкъардæй — 
Æнцойы ахстон никуы уыди маст. 
Кæд удмарæнтæ тынг бирæ ис цардмæ, 
Уæддæр дзы ис æвдадзы хосау уарзт. 
Сæрбæрзондæй нæ царды зынтыл ахиз. 
Дæ уд æууæнкæй макуы фæкæн цух, 
Æмæ мæн дæр рæдыд къахдзæфтæй бахиз, 
Цæмæй мæ цардыл ма сисон мæ къух. 
133 

* * * 
Нæртон у фæззæг... Бирæ у йæ кад, 
Рæдаукъухæй йæ бæркæдтæ æфснайы. 
Мæнæн дæр сты мæ бæркæдтæ æфсад, 
Мæ зæрдæ сыл тыхсы, — æмæ æхсайы. 
Кæуылты сты! Нæ сын зыны кæрон: 
Дыууæ зарæджы — скъуыд æмæ бызгьуыртæ, 
Гæрæм амонд, мæты кæри, фæсмон... 
Æмæ цæссыгтæ... Иуденджыз цæссыгтæ. 
134 

<** '^<~4Ь*" *' 
Хуры тын, раст дæ - 
Нæма фæци цард. 
Фæззæджы хъазтмæ 
Зæрдæ æрцард. 
Бæлæстæ калынц, 
Узгæ, сæ фист. 
Уæларв — цъæх дари, 
Хæхтæ — æвзист. 
Уæлдæф — тæмæссаг, 
Адæм — нæртон. 
Амонд — хуынхæссæг, 
Фарны къус — бон. 
Бийы та ахстон 
Уарзтæй мæ зард... 
Хуры тын, раст дæ — 
Нæма фæци цард. 
135 

* * * 
Нæ, уæлдай уыд, мæ лымæн, дæ хъыг, 
Стæй уæлдай уыд, кæм бахъуыд дæ фарст дæр?! 
Иугæр нал лæууыс уарзтæн уырдыг, 
Уæд цы бар дарыс цин æмæ мастмæ?.. 
Зонын, бонтæ куыд нымайы цард, 
Зонын, стæм хатт куыд къæйных у æхсæв. 
Кæд дæ мæтæй нæ тыхсы мæ зард, 
Уæд мæ уд дæр æнæ дæу нæ тыхсы. 
Æмæ уромын зонын мæхи, 
Зæрдæ ахуыр у уарзт æмæ мастыл. 
Иугæр хъарыс æндæрæн дæхи, 
Уæд æндæрмæ уа хъуамæ дæ фарст дæр. 
Зæрдæ растдæр тарст тæрхъусау барызт — 
Зымæг у лæхъир æмæ æнад. 
Кæд ныфсæн у зæххы къори арæзт, 
Уæд цæмæн у афтæ хъал æлгьад?.. 
Стæм хатт лæг нæ фæуарзы йæхи дæр. 
Тагъд ныххаудзæн хæхты фæстæ хур... 
Цард, ыссар мын амонд æмæ фидæн, 
Кæнæ мæ дæ Ныхасæй фæсур. 
136 

* * * 
Цыдæр та Рæстæджы æрфæндыд, 
Цыдæр та агуры лæгæй, 
Цыма æнцой æмæ æууæнкæн 
Сæ кой дæр ацы зæххыл нæй. 
Нæ зонын, циу æмæ цы ’рцыди. 
Хуыцау, цыфæнды дæр мын кæн, 
Æрмæст мæ саст æмæ уырыдæй 
Мæ мадмæ ма бауадз мæрдтæм. 
Дождик за окном — 
о тебе я думаю... 
Р. Гамзатов 
Фыссын... Фæлæ дæумæ ’хсайы мæ зæрдæ. 
Кæсын... Уæддæр дæумæ ’хсайы мæ зæрдæ. 
Цæуын, лæууын — дæумæ ’хсайы мæ зæрдæ. 
Фынæй кæнын — дæумæ ’хсайы мæ зæрдæ... 
Зæгъынц мын: хин, налат æмæ æвзæр дæ, 
Уæддæр, уæддæр дæумæ ’хсайы мæ зæрдæ!.. 
Æмæ, мæ хур, æвæццæгæн, æвзæр дæ, 
Æндæра дæм цæмæ ’хсайы мæ зæрдæ?! 
137 

* * * 
Уæ лæвæрттæм уын нал кæсын æнхъæлмæ — 
Мæгуырæй дæр цы пайда у сæ ис? 
Лæг хъуамæ курын ма хæсса йæ сæрмæ, 
Æмæ йæ зæрдæ ма кæна æмбис. 
Мæнæн дæр у æндонвидар мæ зæрдæ. 
Нæ дæн уæнгсаст, бынтон рыгъд дæр нæ дæн. 
Уæ тыхæн дæр, уæ цæфæн дæр æгæр дæн. 
Æмæ мын ис, Хуыцау цæра, цæрæн. 
Нырма мæ хæхтæн бирæ у сæ хъару, 
Мæ адæмæн та бирæ у йæ бон. 
Нырма мæ къух йæ карды фистон ары, 
Мæ кард та у æндон æмæ нæртон. 
Нырма цæуаг у кады фарн мæ хидыл, 
Нырма тых дæн. Нырма мын фидæн ис. 
Нырма мæ туг фыцы æмæ æхсиды, 
Æмæ æндæрæн ахæссут уæ ис. 
138 

Кæддæр æфхæрд æмæ æнæбон — 
Дæ цæсгом нал æмбæхсыс ныр. 
Кæныс æнувыдæй фыдæбон 
Æмæ нæ нал курыс хатыр. 
Æмæ цы рæдийыс? — Хуыцау дын 
Цы радта — уымæй у цæргæ. 
Бæргæ, хъахбай цардæн æвгъау дæ 
Æмæ хуыздæрхъуаг дæ, бæргæ. 
Фæлæ æгъатыр ысты адæм. 
У Рæстæг саст уæрдон... Лæсы... 
Æмæ дзы иухуызон нæ бадæм, 
Фæлæ нæ иухуызон хæссы. 
Хæссы нæ дуртыл хойгæ растдæр, 
Æмæ цы уæлдай у, куыдæй? 
Мæнау дæ уд уæй кæнай уарзтæн 
Æви дæ цæсгом кæнай уæй? 
Ды дæ дæ буарæн йæ цагьар, 
Æз та — мæ зарæгæн йæ хъул, 
Æмæ æнæрай у нæ уавæр, 
Фæлæ ныл чи баппардзæн дур. 
139 

Æруарыд мит, æмæ йæ фендæй 
Цæмæндæр фенцондæр лæгæн. 
Цыма мæ ног дуджы къæсæрыл 
Æрмæстдæр мит хъуыди ныфсæн. 
Æвæдза, диссаг у лæджы сконд! — 
Æруарыд мит, æмæ мын цард 
Ызнонау нал къахы мæ зæрдæ, 
Ызнонау нал у, нал, æнад. 
Æмæ, æцæгæй дæр, кæй сайæм?.. 
Цы у нæ цард?! Цæрыс — уæд цæр! — 
Ныфсæн нæ тынг бирæ нæ хъæуы: 
Кæй — уарзт, кæй — мит, кæй та — къæбæр. 
140 

'*■ . ^^«•«•ч 
Æрбабон и... Йæ дзыккутæ та халы 
Æндæр кæмæндæр ризгæ къухæй уарзт. 
Цæуын хъæуы!.. Фæстæмæ здæхæн нал и. 
Хæрзбон ын зæгъ. Цæмæ ма у дæ каст?! 
Дæ удæн та йæ дуæрттæ æрбахгæн. 
Сты Рæстæгæн нæ къахдзæфтæ нымад. 
Фæзонæм æй. Дæхæдæг дæр æй загътай: 
Ис ацы царды алцæмæн дæр рад. 
Цæуын хъæуы!.. Цы пайда ма ис мастæй? 
Æцæг, æнусон ницы ис зæххыл. 
Уыдис дæ уд. Фæцахуыр дын и уарзтыл, 
Ныр та ыссар æнæ удæй дæхи!.. 
141 

МЕ ’ФСЫМÆРМÆ ТА 
Нæ зæхх нын раджы фесты дих. 
Цæй, мах дæр адих кæнæм абон 
Нæ тугахст зæрдæтæн сæ их 
Æмæ нæ цæссыгты суадон. 
Цы ис?.. Цы ма нæм ис æндæр?.. 
Хуыскъ бæллиц... Ног ингæнты дуртæ... 
Хæрдыл мæт... Сагъæсы уынæр... 
Æмæ нæ мæгуыры пысултæ. 
Æмæ ма ноджыдæр нæ уарзт! 
Нæ уарзт нæ адæм æмæ цардмæ. 
Æмæ нæ сау зæрдæты маст, — 
Фæндаг нын чи амоны зардмæ. 
142 

Г^^^ЙйЯР^ЙЁМ: 
Цы кæныс, нæ кæрдо? — 
Цъæх куы дæ нырма, 
Уæд хурæн йæ тынтæм 
Цæмæн дæ къуырма? 
Рынчын хъуазау растдæр 
Куы ’руагътай дæ сæр. 
Кæд Рæстæг, мæ удау, 
Æрсырдта дæу дæр? 
Кæд байстой дæуæн дæр 
Дæ фидæн, мæнау? 
Фæлыгъди дæ амонд, 
Фæкуырм дæм Хуыцау? 
Æви йæ æмбарыс: 
Сæ фынгæй нæ дæ, — 
Хъæуынц сæ дæ дыргьтæ, 
Дæхæдæг та — нæ?! 
Нæ зонын, дæуæн та 
Цы кодта дæ туг, 
Æрмæст дыл æцæгдæр 
Фæрысти мæ уд. 
143 

Нæ, нæ, мæ хур, дæ разы 
Мæхи нæ кæнын раст. 
Куы йæ зонис, куыд уарзын 
Дæ цæстытæн сæ хъазт. 
Куы йæ зонис, куыд зын у 
Æнæ дæуæй цæрын. 
Мæ зæрдæ дæм куыд тырны, 
Куыд дæм бæллы мæ фын. 
Æнæ дæуæй куыд тыхсы 
Кæйдæр зæххыл мæ уд. 
Фæлладæй дын куыд мысы 
Дæ фæлмæн дзырд, дæ худт. 
Уæд афтæтæ нæ кæнис — 
Нæ мæ кæнис мæсты. 
Уæд тагъддæр арт ыскæнис, 
Зæгъис: «Цы фæдæ, цы? 
Домбай куы дæ æвзагæй, 
Цæмæ ма у дæ каст? 
Дæумæ куы бæллынц рагæй 
Мæ уат æмæ мæ уарзт». 
Лæджы æвзаг нæ тасы, 
Фæлæ мын уæд, уæвгæ, 
Мæ мæгуыр уд ысласис 
Дæ рæвдыдтæй, хъæрзгæ. 
144 

* * * 
Мæ уалдзæг мын фæззæг 
Фæкодта йæ быны, 
Уæддæр мæ йæ ацыд 
Нырма дæр нæ уырны. 
Нæ мæ уырны абон, 
Кæй нал ис мæ цуры, 
Кæй базыдта уарзтыл 
Æндæримæ дзурын. 
Кæй мыл атахт уалдзæг 
Сахъат æмæ састæй. 
Фæци — æмæ йемæ 
Кæй фæци мæ уарзт дæр. 
Уынын æй, мæ сæнттæн 
Кæй фæдæн сæ быны. 
Уæддæр ыл нæ сæттын, 
Уæддæр мæ нæ уырны. 
145 

ДЫУУÆ ДЗЫРДЫ 
Дыууæ дзырды... Æмæ та зæрдæ атад. 
Дыууæ дзырды... Æмæ та дæн ныфсхаст. 
Ныссагьди та йæ тыхæй хъазгæ, фатау, 
Нæ Рæстæгæн йæ гуылфæны мæ каст. 
Дыууæ дзырды... Цæмæй конд ысты уагæр? 
Куыд фидар у, куыд дæрдтыл у сæ тых! 
Цæмæн кæны, рæстдзинады æвзагау, 
Æнæ уыдон лæджы зæрдæ æдых? 
Дыууæ дзырды... Дыууæ стъалыйы царды. 
Зæгъгæ мæм искуы бауæндыд мæлæт, 
Уæд ын йæ мукъу бакъуырдзынæн зардæй, 
Æрмæст мын исчи: «Уарзын дæ» зæгьæд. 
146 

* * * 
Мæгуыр уыдтæ, æмæ ныр дæр мæгуыр дæ, 
Мæ фьщызæхх. Цæрыны тых дæм нæй. 
Куынæ дæ уарзин хи зæрдæйæ тынгдæр, 
Уæд азилин æнæдзургæ дæуæй. 
Цы у дæ бон? Цы бар дарыс æхсармæ? 
Цы хорз хæссыс дæ хъæбултæн, зæгь-ма? 
Кæныс сæ фосау тары къуымæй тармæ, 
Дæхийау сты æдых æмæ къуырма. 
Æмæ зæгъин... Мæхи тыххæй уромын... 
Куыд ис, зæгъ-ма йæ, афтæмæй цæрæн? 
Мæ мæллæг уырзтæй масты уд ыстонин, 
Фæлæ æз дæр дæуæй рæвдздæр нæ дæн. 
147 

* * * 
Галиу дæ, уый зонын. 
Фæлæ мын дæуæй 
Хъорнисæй Елхотмæ 
Адджындæр чызг нæй. 
Удхарæй мæ марыс, 
Лидзыс мæ тæргай, 
Сныхас мæ нæ уадзыс 
Ды, мæ уарзты хай. 
Дзурыс мæм дæрзæгæй, 
Фæлæ йæ уынын: 
Иу бон дæр æнæ мæн 
Нæу дæ бон цæрын. 
Æмæ дæ цы домын?! 
Бафхæр мæ, зæгъ мын: 
«Саузæрдæ дæ, зонын, 
Фæлæ дæ быхсын». 
Амонд хæссын растæй 
Тынг фæнды мæн дæр. 
Гъе, фæлæ, дæ уарзтæй 
Разылди мæ сæр... 
Царды фæндаг даргъ у, 
Фæлæ мын дæуæй 
Адджындæр, зынаргъдæр, 
Бауырнæд дæ, нæй. 
148 

Тыххæйты мигьты бынæй хохмæ 
Æрлæст, йæ туджы мæцгæ, хур. 
Дæуæн та тулын æмæ тохмæ 
Цæттæ у абон дæр дæ дур. 
Нырма дæр стыр буц дæ дæ тыхæй, 
Æмбæхсыс Рæстæгæй дæ фæд, 
Цыма, æцæгæй дæр, дæу тыххæй 
Йæ куыст ныууадздзæни мæлæт. 
Рæстæджы æддейæ, 
Фидæнмæ хæстæг, 
Сонт æмæ мæстыйæ 
Нал арын хуыссæг... 
Тар æмæ тызмæгæй 
Стъалытæм кæсын, 
Къахы мын мæ зæрдæ 
Дунейы хъæрзын... 
149 

/*5де2дег« ^и>ÆуЖ<г 
Зæрдæдзæф чи нæ кæны уарзтæй?! 
Мæныл дæр бавзæрста йæ тых. 
Фæлæ мын, курын дæ, дæ мастæй 
Мæ цæнгтæ мауал кæн æдых. 
Кæй хъæуынц зымæг æмæ катай?! 
Уæддæр мæ сæры сæр ды дæ. 
Фæлтау мæ бакъуымы кæн батæй, 
Фæлтау мæ уæлвæндаг фæкæ... 
Зæрдæ ацы хатт æвронг у... 
Арвмæ дисгæнгæ кæсын: 
Нæу мын хуры цæсгом зонгæ, 
Нæу мын циныл дзурын зын. 
Уарзт дæм бузныгимæ ’рвитын. 
Дæн, мæнмæ гæсгæ, æргом: 
Сты мын масты хос дæ митæ, 
Фæлæ диссаг у дæ ном. 
150 

Нырма дæр царды сæрмæ мигъты 
Лæууы, фæллад уæйыгау, хох: 
Йæ зæрдæ адæмыл нæ ивта, 
Æмæ йæ бахызта фыдох. 
Уырны мæ — фидæнæн у Рæстæг; 
Уырны мæ — амондæн у цард; 
Уырны — къæмдзæстыгæй мæ фæстæ 
Ыссардзæн адæмы мæ зард. 
151 

* * * 
Зар, мæ фæндыр, циныл! 
Зар, мæ фæндыр, уарзтыл! — 
Бур чъирийау, дуне хицæн къуымтыл карст у. 
Алыран дзы рухс и, алыран дзы цард и, 
Æмæ дзы мæнмæ дæр иугыццыл æрхауди. 
Чи зоны, нæ уынын, чи зоны, нæ зонын, 
Фæлæ уарзт сæркъулæй æрдзы уидаг хонын. 
Рæстæгæн йæ дуар не ’хгæнын куырмдзæстæй, 
Уымæн æмæ уадзын рухсы фæд мæ фæстæ. 
152 

Хæссын мæ хæссинæгтæ мемæ, 
Хæссын мæ уд, хæссын мæхи, 
Цы ’рхастон ацы цардмæ мемæ, 
Æмæ цæуыл марон мæхи? 
Хæссын мæ хæссинæгтæ мемæ, 
Хæссын мæ ныфс, хæссын мæ уарзт. 
Кæм ысты бирæ, фæлæ семæ 
Дæн зæхх, стæй адæмимæ баст. 
Иу куры кувæндон Хуыцауæй, 
У ис-бис иннæмæн Хуыцау. 
Нæ, нæ! Æппындæр сæ нæ фауын, 
Æниу сæ цасфæнды дæр фау. 
Мæнæн хуыздæр ысты мæ фæндтæ, 
Мæнæн æнцондæр у цæрын, — 
Тыхт ысты дымгæйæ мæ сæнттæ, 
У арвæй хъулондæр мæ фын. 
Кæсы мæм судздза стъалы дардæй, 
Цæуын æм рагæй, æмæ у 
Мæ зæрдæ афтæ разы цардæй, 
Цыма æгас дуне мæн у. 
Цæрын мæхицæн, дæн мæхицæн, 
Быхсгæ мæ хæссинаг хæссын. 
Хуыцауы не ’лгьитын мæхицæй, 
Æрхъæцмæ амондмæ хъæцын. 
153 

Мæхи мæнг ныфсытæй нæ сайын, 
Нæ мæ у ме ’цæг нысан рох. 
Мæ хæсыл раст уæвын нымайын 
Æмæ сæрибар цардыл тох. 
Цы курын адæмæй? Цы кусын? 
Цæмæн у афтæ рухс мæ къуым? 
Хæлмагау Рæстæгæн йæ русыл 
Мæ уд цæуыннæ кæны хуым? 
Æви, дæумæ гæсгæ, нæ цæрын? 
Æви мыл никуы фембæлд рис? 
Æз дæр æй хорз уынын, æвзæрæй 
Цы уыд ызнон æмæ цы ис. 
Мæнæн дæр зонгæ у æрхæндæг, 
Æз дæр нæ рог дугæй тыхсын. 
Фæлитой, марг æмæ æзæрдæ 
Мæнæн дæр арæх кæнынц зын. 
Фæлæ нæ хæццæ кæнын семæ, 
Нæ сæттын уыдæттыл мæ сæр. 
Хæссын мæ хæссинæгтæ мемæ 
Сæ гæвзæй иугыццыл уæлдæр. 
У здыхт мæ рихийау мæ зарæг, 
Нæ исын амондæй мæ арм. 
Æмæ йæ райдыдтон æмбарын, 
Ныфсæн кæцæй цæуы йæ хъарм. 
Кæсын æууæнкджынæй мæ размæ, 
Гуырдзæй - мæ адæмимæ баст. 
Кæны мæ рухсы фæдыл размæ 
Мæ исбон — зарæг æмæ уарзт. 

СÆРГÆНДТÆ 
Ирмæ 5 
«Æцæгæй дæр, цы хъуамæ зæгъай ногæй?..» 6 
«Ныууадз... Мæ койы аргъ нæ дæн...» 8 
«Уыд æгæр уазал нæ зымæг...» 9 
«Цу. Дарддæр цу. Цы куыст дын ис æндæр?..» 10 
«Уæгъды сæ нæ тыхстæн...» 11 
«Уалдзæг бацыди йæ кары...» 13 
«Ехх, бæргæ, куы фæуаид...» 14 
«Къуыдайрагдæн, чысайнаг...» 15 
«Хиз дæхи фыдбылыз æмæ мастæй...» 16 
«Арвмæ ноггуырд мæй ысхызти...» 17 
«Куы цæуай, уæд фæсмон кæнынвæнд ма скæн...» 18 
«Мæйрухс у æхсæв, хъарм у æмæ сабыр...» 19 
«Куы сæхгæнын мæ цæстытæ, уæд мын...» 20 
«Кæс-ма сæм, сæ цæсгом куыд тынг ивынц азтæ...»21 
«Цæуынц, æмæ сæ цыд фæтагъддæр кодтой азтæ...» 22 
«Кæуы та зымæг... Диссаг у йæ куыд...» 23 
«Рухсæй гуырд — мæ хъуыды...» 24 
«Иу уысм дæр ыл нал кæнын дызæрдыг...» 25 
«Нæ, раст нæ дæ — мæнæн мæ цард æндæр у....... 26 
«Калынц сабыр бæлæстæ сæ фист...» 27 
«Мæ фыды фыд мæгуыр уыд...» 28 
«Нæ цардæн нын цы бакуыстой?..» 29 
«Уары... Абон дæр та уары...» 30 
«Дуне - æгæрон...» 31 
«Цыдæр мыл æрцæуы...» 32 
«Ис алцæмæн дæр рад...» 33 
Дзуаппы хуызы 34 
«Куы баййарыс дæ риу хойгæ лæджы...» 35 
155 

«Сæттын ыл: раст зæгъыс...» 36 
«Нал тыхсы мæлæты койæ зæрдæ...» 37 
«Куы дыл фæтых уой сагъæс æмæ рис...» - 
«Дæумæ кувын рагæй...» 38 
«Хуыцауыстæн, цæрын та мæм æрцыди...» 40 
«Не ’хсæн — æхсæвы хуыкком...» 41 
Хатыр 42 
«У мын æрдзы уынд адджын...» 43 
«Зæгъ-ма мын æй æргом, цы дæ хъыгдары бон?..» 44 
«Ихæн у тынг...» 45 
«Мæ фæндтæ нал æфтынц мæ къухы...» 47 
«Цы ’рцыди цалдæр боны хурыл?..» 48 
Худы зарæг 49 
«Ногæй та зилы ныфсагур дæ фæндыр...» 51 
Æхсæвмæ 52 
Уæд цу 53 
«Нæ, нæ!.. Æцæгæй дæр дæ уарзт...» 55 
«Нæу, æцæгдæр, амондæн конд дуне...» 56 
«Мæ фæндаг зымæгимæ сиу и...» 57 
«Мæ мады фыдыл арæх кодтон дис...» 58 
«Уæлдай мын нæу, цытæ дын дзуры Рæстæг...» 60 
«Нæртон Ныхасы бафарстой æлгъады...» — 
«Æрцыди та нæм æхсæв дæр, æрцыд...» 61 
Фæлладæй 62 
«Дис куыд фæуон, уæ хорзæхæй, цардыл?!.» 64 
«Сагъæс — нæ, дæ тарст æмæ дæ дисæй...» — 
«Мыййаг дын цард куы бауæнда зæгъын...» 65 
«Мигъы бын мæсыгæй...» 66 
«Ызнон дæр хурмæ куывтой адæм...» 67 
«Уарыд уал боны... Уары ныр дæр...» 68 
«Кæсыс мæм Рæстæджы æнцъылдтæй...» 69 
«Мæ фыдæй тынг бирæ нæ зонын...» 70 
«Сылгоймагау, кæугæ, фæхъуызы бон лæгæй...» ... 71 
«Мæй, цы дыл æрцыд, цы кусыс?..» 72 
Зæронд мæсыгмæ 73 
156 

Авдæны зарæг 74 
«Цы дыл æрцыд?.. Цæмæ ма у дæ каст?..» 76 
«Ныууадз, мæ хур, æртхъирæнтæ мæм ма кæ!..»... 77 
«Кæс-ма, æрхæндæгæн йæ ныхтæй...» 78 
Хæлæгæй нæу 79 
«Кæддæрау уарзтæй нал æххæссын цардыл...» 80 
«Æнусты ’хсæн фыдæй нæ фыдæлтыл цы 'рцыд...»82 
«Мæ уды дуар никуы уыд зын кæнæн...» 83 
«Ныууадз, мæ фæндыр, ма мæ агур сагъæс!..» 84 
«Тайы мит. Æмæ растдæр мæлдзгуытау...» 85 
«Диссаг у, æцæгæй дæр, нæ конд...» 86 
«Куыд зын мын у æнæ дæу, ох, куыд зын!..» 87 
«Сау гæдыйау, бæлæстыл æрхызти...» 88 
«Цæуыс та мын... æмæ хæссыс мæ зæрдæ...» — 
«Сывæллонæй дæр никуы уыдтæн зыд...» 89 
Калм æмæ мыст 90 
«Йæ маргджын къуымæй рабырыди калм...» - 
«Кæс-ма, æнæхъæн бон куыд уары!..» 91 
«Дидинæгау баруади мæ цард...» 92 
«Мауал хъаз дæ тых æмæ дæ зондæй...» 93 
«Цардæй нал комын амондæй къаддæр...» 94 
«Цæуынц æмæ цæуынц мæ удæфцæгыл азтæ...» .... 95 
«Кæс-ма, куыд сонт у бон...» 96 
«Мæ сæфт цæстырухс, ма мæ фæрс мæ цардæй...» 97 
«Нæ, нал дæ абон ды мæ зæрдæйæн мæтаг...» 98 
«Бахаудысты мигъты ахæст хæхтæ...» 99 
«Тыххæй нæ райхъал кодта бон...» - 
«Афтæдæрдзы ма зæгъ...» 100 
Дыууæ рудзынджы 102 
Куыннæ уон разы? 103 
«Хъæздыг фысым нæ бавæрдзæн мæгуыры...» 104 
«Цъицъакъа йæ схуыдтон...» 105 
«Фæцæуын æз... Æмæ ды дæр фæцæуыс...» 107 
«Нырма ызнон дæр разы уыдтæн цардæй...» 108 
Рæстæгмæ 109 
157 

Рæстæджы дзуапп 110 
Рæстæджыдыккагдзуапп — 
«Стыхстæн, схъуырмæ дæн мæ фындзæй...» 111 
Ме ’фсымæрмæ 112 
«Ысраст и мæ астæу...» 113 
Фыдызæхмæ 115 
«Кæд мæлæт у Рæстæгæн йæ сæр...» 116 
«Ныууадз мæ! Мауал къах лæджы...» 117 
«Разæй — Терк. Йæ фæстæ — горæт...» 118 
«Цæмæн хæссыс, зæгъ-ма, дæ бæллицтæ...» 119 
«Сæргуыбырæй мæнæ...» 120 
«Мæ сæфт бонтæ, нæ уыл кæнын фæсмон...» 121 
Уарзон ныхас 122 
«Æлгъыстаг фæззæг!.. Амардта мæ хурхæй...» 123 
«Ды нæ уыдтæ... Дымгæ уыди уый...» 124 
«Нæ, нæу, æцæг, зæринхастдæр кæмæйдæр...» .... 125 
«Худгæ ралыгъдтæн æддæмæ...» 126 
«Мæ фæндыр, мауал кæн æнкъард...» 127 
«Рæстдзинад царды русыл салдæй...» 128 
«Цымæ, цы тыхтæ хъазынц хурæй?..» 129 
«Нæ хъыгтыл нал æххæссы бон...» - 
«Мæй, ыссар-ма мын æй тагъддæр...» 130 
«Бирæ мæ нæ хъæуы...» 131 
«Нæ, дæ цæстыты рæбынæй...» 132 
«Ныр дæр ма хаттæй-хатт дæ цуры...» — 
«Æгæр арæх мын ма хъаст кæн дæ цардæй...» 133 
«Нæртон у фæззæг... Бирæ у йæ кад...» 134 
«Хуры тын, растдæ...» 135 
«Нæ, уæлдай уыд, мæ лымæн, дæ хъыг...» 136 
«Зæрдæ растдæр тарст тæрхъусау барызт...» — 
«Цыдæр та Рæстæджы æрфæндыд...» 137 
«Фыссын... Фæлæ дæумæ ’хсайы мæ зæрдæ...» - 
«Уæ лæвæрттæм уын нал кæсын æнхъæлмæ...» .. 138 
«Кæддæр æфхæрд æмæ æнæбон...» 139 
«Æруарыд мит, æмæ йæ фендæй...» 140 
158 

«Æрбабон и... Йæ дзыккутæ та халы...» 141 
Ме ’фсымæрмæ та 142 
«Цы кæныс, нæ кæрдо?..» 143 
«Нæ, нæ, мæ хур, дæ разы...» 144 
«Мæ уалдзæг мын фæззæг...» 145 
Дыууæдзырды 146 
«Мæгуыр уыдтæ, æмæ ныр дæр мæгуыр дæ...» .... 147 
«Галиу дæ, уый зонын...» 148 
«Тыххæйты мигъты бынæй хохмæ...» 149 
«Рæстæджы æддейæ...» - 
«Зæрдæдзæф чи нæ кæны уарзтæй?!.» 150 
«Зæрдæ ацы хатт æвронг у...» - 
«Нырма дæр царды сæрмæ мигъты...» 151 
«Зар, мæ фæндыр, циныл!..» 152 
«Хæссын мæ хæссинæгтæ мемæ...» 153 

Литературно-художественное издание 
Кодоев Альберт Махарович 
РАЗГОВОР СО ВРЕМЕНЕМ 
Стихи на осетинском языке 
Редактор И.Х. Джанаева 
Художник В. С. Григорян 
Технический редактор АÆ. Ядыкина 
Компьютерная верстка 3. С. Мисиковой 
Сдано » набор 10.03.14. Подписано к псчати 27.11.14. Форматбумаги 
70х90'/Э2. Бум. офс. №1. Гарн. шрифта «Т1тсч». Псчать офсстная. 
Усл.-п. л. 5,85. Учстно-изд.л. 4,40. Тираж 300 экз. Заказ №263. С 1. 
Министсрспю культуры Рсспублики Ссвсрная Осстия-Алания. 
ГУП РСО-Алания «Издатсльспю «Ир», 362040, г. Владиканказ, проспскт 
Мира, 25. 
Отпсчатано в типографии ООО «Мсдиа-Полис», 344038, г. Ростов-на- 
Дону, пр. М. Нагибина, 14а. 

