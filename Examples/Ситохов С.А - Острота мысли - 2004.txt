СЙЛПМДЖЕРИ 
(ЙТ0ХЖ1 
<3>тды 
чиныг 
ДЗÆУДЖЫХЪÆУ * 2004 

84 Осет 
С54 
Ситохаты С. 
С—54 Зонды чиныг — Дзæуджыхъæу: 2004—349 ф. 
Ситохов С. 
Острота мыслей. 
13ВИ 5-7534-0679-3 
Саламгерий Ситохов — автор более десяти сборников стихов, расска- 
зов, повестей. Книга «Острота мыслей» отличается от других своей ориги- 
нальностью. В нее вошли острые и сжатые философские мысли о челове- 
ке, о дружбе, о любви, которые сразу привлекут внимание читателей. В 
книге много сатиры и юмора. Короче говоря, есть все основания смеять- 
ся. Автор не только глубоко мыслит, но и является удивительным рас- 
сказчиком комедийного плана. Его мудрые слова и реплики в адрес недо- 
брых людей становятся анекдотами. Помогли собрать их его братья, сест- 
ры, друзья и знакомые. Эти материалы несколько лет печатались на стра- 
ницах газет «Фидиуаг», «Растдзинад», «Дигора» и журнала «Мах дуг» под 
рубриками: «Саламгерий сказал», «Улыбка Саламгерия» и «Писатели сме- 
ются». 
18В^ 5-7534-0679-3 84 Осет. 
© Ситохов С, 2004 
©Торчинов Т., 
оформление, 2004 

Ацы чиныгмæ æлвæст хъуыдытæй уæлдай хаст 
æрцыдысты Саламджерийы цыргъ ныхæстæ. 
Фыссæг се ’ппæт нал хъуыды кодта æмæ йын се 
’мбырд кæнынæн баххуыс кодтой йæ хотæ Розæ, 
Азæ, йе ’фсымæртæ Сафарбег, Саханджери æмæ 
Адылджери, стæй сыхæгтæ, зонгæтæ, йе’мкус- 
джытæ. Кæй кой ракодтам, уыцы æрмæджытæ 
къорд азты дæргъы мыхуыргонд цыдысты 
Горæтгæрон районы газет "Фидиуæджы", стæй 
газеттæ "Рæстдзинады", "Аланты ныхасы", 
журнал "Мах дуджы". Адæм сæ кастысты 
æхсызгонæн æмæ бирæтæ куырдтой авторæй, 
цæмæй сæ хицæн чиныгæй рауадза. Фыссæг сразы 
семæ. Рауагъта сæ адæмы рæгъмæ. 

ДОНÆЙ КУВУТ 
Цалдæр азы размæ Саламджери дæр Хетæджы къохмæ фæраст 
йæ кувæн бон. Дзуары лæгтæй иуы цур æрлæууыд æмæ дзы йæ 
цæстытæ нал иста. Куы-иу æм иу сылгоймаг радта йæ чъиритæ, 
куы—иннæ. Дзуары лæг арæхдæр куывта карз нозтæй. Ситохы- 
фырт æм æввахсдæр йæхи байста: 
- Хорз лæг, фарн дæм бадзурæд, фæлæ... Дæ куывд дын Хуы- 
цау дæр æмæ зæдтæ дæр нæ айсдзысты. 
- Цæмæн? Æвзæр кувын? 
- Дæ ныхæстæ сты æлвæст, ахадгæ, рæсугьд, фæлæ... Дæ къу- 
хы ис ирон адæмы цыфыддæр знаг. Раст дын цыма йæ уынд дæр 
адджын у, афтæ мæм кæсы. 
- О, бамбæрстон дæ. Ды арахъхъы кой кæныс. Омæ... Цы 
мæм раттынц, уымæй... Чысыл раздæр бæгæныйæ дæр скуывтон. 
- Фыдæлтæ дæр кувæндонмæ никуы хастой карз нозт. Донæй 
кувут. 
Дзуары лæджы цур чи лæууыд, ахæм нозтджын нæлгоймаг Са- 
ламджеримæ бакаст: 
- Бафæрсын аипп ма уæд, фæлæ ды чи дæ? Раст цыма уæ- 
ларвæй æрхæццæ дæ, Хуыцауы цурæй, ахæм ныхæстæ кæныс? 
Саламджери æцæгæйдæр цалдæр сахаты размæ уæларвæй 
æрхæццæ, Бесланы аэропорты хæдтæхæгæй рахызт æмæ йæ бон 
уыд сомы ракæнын дæр. 
- 0, æз уæларвæй æрцыдтæн, мæнæ ацы куывæндоны стæн! 
Цæмæй ма уын бахæрон ард? 
Адæм æм кæсгæйæ баззадысты. Устытæ сæхиуыл дзуæрттæ 
æфтауынмæ фесты. Кувæг лæгæн йæ дзыхы ныхас нал бадти. 
Æрæджиау сдзырдта ныллæг хъæлæсæй: 
- Уæларвæй нæм адæймаджы хуызы... Диссаг! Табу дæхицæн! 
Ахæм хабæрттæ ма фехъуыстон хистæртæй. Æвзæр цæстæй нæм ма 
ракæс. Немæ саккаг кæн, саход нæ кувинæгтæй. Дон дæр ссар- 
дзыстæм. 
6 

— Бузныг. Æз иннæтæм дæр бакæсон. Дæуæн та фæдзæхсын: 
карз нозт кувæндоны дæ къухмæ мауал райс, — уыцы ныхæсты 
фæстæ Ситохы-фырт, фалдæр, иннæ дзуары лæджы алыварс чи 
скъорд, уыцы адæмы ’хсæн фæаууон. 
УЫЙ ДÆ ЛÆГ У 
Иуахæмы Саламджери газет "Рæстдзинад"-ы ныммыхуыр кодта 
радзырд. Ныхас дзы цыди, зæгьгæ, уæлæуыл йæхи æвзæр чи фæда- 
ры, уыдон мæрдты бæстæйæ фæстæмæ сыздæхынц куыйты, гæды- 
ты, уырыты, кæлмыты æмæ æндæр ахæмты хуызы, куыд тæригь- 
æдджынтæ, афтæ. Рацыдаид дыууæ-æртæ мæйы бæрц, афтæ Дзæу- 
джыхъæуы уынгтæй иуы Саламджерийыл фембæлди йæ зонгæ сыл- 
гоймаг: 
— Цы хорз у, кæй дæ федтон, уый. Телефонæй дæм дыууæ 
хатты дзырдтон, фæлæ-иу хæдзары нæ разындтæ. Хъæуыс мæ. 
— Цæмæн? Хъусын дæм. 
— Æз дын айфыццаг газеты кастæн дæ радзырд "Тæригъæд- 
джынтæ". Махæн та нæ лæг фарон амарди æмæ нæм ныр айфыц- 
цаг иу гæды æрбацыди. Æххормаг æй никуы ныууагътон. Буц æй 
дарын. Афтæ мæм кæсы, кæд, мыййаг, нæ лæг у. Уый дæр... 
Тæригьæдджын уыди. Афтæ йæ дæуæн зæгьын. Куыд æгьдауæй 
йын ис базонæн, нæ лæг у, æви нæ, уый? Ды мæ уый тыххæй 
хъуыдтæ. Кæд дæ æвдæлы, уæд ма йæ фен. Ардæм хæстæг цæрæм. 
— Раст дын куы зæгъон, уæд ныртæккæ тынг æнæвдæлон дæн. 
— Уæд та цы кæнон, уый мын зæгь. 
— Гæды нæл у? 
-О. 
— Æмæ уæд хуысгæ та кæм фæкæны? 
— Мæ сынтæджы. Мæ хъæбысы ныббыры. 
— Уæдæ уый дæ лæг у, — загъта Саламджери бæгуыхуызæй. 
ÆВÆЦЦÆГÆН ... 
Иу ран ныхас бацайдагь дунейы сконды фæдыл. Дис кодтой 
æрдзы сусæгдзинæдтыл. Фæстагмæ ныхас рахызти адæймаджы 
азтæм. Иууылдæр дзырдтой, зæгъгæ, адæймаг цæры æгæр гыц- 
цыл. 
— Æз, æвæццæгæн, сымахæй къаддæр фæцæрдзынæн, — загъ- 
та Саламджери. 
— Цæмæн? — афарста Аким. 
— Мæнæн мæ иу бон æртæйыл нымад у ацы дунейы. 
7 

ДÆ ТУФЛИТÆЙ ИУ ÆРИ 
Саламджери Нартыхъæуы сæ дуармæ даргъ бандоныл бадт йæ 
сыхæгтимæ. Дæлæсыхаг Калоты Батырбег сæм фездæхт. Иу чы- 
сыл абадти, стæй Саламджерийæн загъта: 
- Хъуыддаг нæма кæныс? Æз ныр цалдæр усы ракуырдтон. 
Ацы аз дæр та дзы дыууæ æртеу-теу ластон. Мæ туфлитæн мын 
дæсны чингуытæ скодта. Иу бон ма сæ ды дæр дæ къæхтыл скæн 
æмæ искæдæм фæцу усгур. Иу нæ, фæлæ дыууæ усы дæр ракур- 
дзынæ афæдзмæ. 
- Дыууæ усæй цы кæнын? Дæ туфлитæй иу æри! 
ХУЫЦАУЫ ÆЛГЪЫСТ 
- Иу бон мæ хъуыдтæ. Дæ сыхаг Добийы фарстон æмæ мын 
афтæ зæгъы, уый, дам, раджы куы амарди, йæ ингæныл, дам, 
ма кæрдæг дæр æрзади, — дзырдта Саламджери йæ мады ’рвадæн. 
- Уый загътаид. Мæсты мæм у. Цалдæр хатты йæ асайдтон. 
Цыдæр хæйрæг мæ ралгъыста. Мæ ныхасæн хицау нал дæн. 
Сыхæгтæ мæм се ’ргом нал дæттынц. Доби та мæ мардыл баны- 
мадта. 
Уæд Ситохы-фырт афтæ зæгъы: 
- Мæлынмæ куы хъавай, уæд-иу æндæр горæтмæ дæхи айс, 
— ам дæ дыккаг хатт ничиуал баныгæндзæн. 
ХÆДЗАРДЗИН ЧЫНДЗ 
- Фыццаг-иу библиотекæмæ арæх бауадтæ, ныр...— загъта Са- 
ламджери йæ зонгæ зоотехникæн. 
- Раст зæгъыс. Мæй-иу дæс-фынддæс чиныджы бакастæн. 
Хатгай-иу æмбисæхсæвтæм мæ сæр базмæ не ’руагътон, стæй ус 
куы ракуырдтон, уæд... Куыддæр æхсæвæр скæнæм, афтæ ба- 
хъуыр-хъуыр кæны, цырæгътæ, дам, электрон тых бирæ хардз 
кæнынц æмæ сæ ахуыссын кæны. 
- Дæхи амондджын хон. Ахæм хæдзардзин сылгоймаг 
ныртæккæ æнцон ссарæн нæу, — загъта Ситохы-фырт мидбылты 
бахудгæйæ. 
ÆЗ МА ИУ РАН ЗОНЫН 
Саламджери кæддæр бауарзта иу чызджы. Чызг ын сæхимæ 
фæндаг радта. Ситохы фырт айтæ-уыйтæ нал фæкодта, иу изæр 
йемæ айста иу лæджы æмæ бахостой чызджы хæдзары дуар. Хорз 
сæ сбуц кодтой фысымтæ, фæлæ фыд ныццæхгæр, мæ чызг, дам, 
8 

ацы аз фæци каст институт, акуса, дам, дыууæ-æртæ азы, йæ 
фæллойæ, дам, исты фенон. 
Саламджери куы бамбæрста, фыд не ’ртасдзæни уый, уæд йе 
’мбалмæ бадзырдта: "Ам нын бадгæйæ нал у. Рацу мæ фæдыл, æз 
ма иу ран зонын". 
ЦÆСГÆМТТÆ МА ЦÆМÆЙ АСЫРХ УОЙ? 
Иу куывды та ныхас рауади æгъдæутты тыххæй. 
- Фыццаг заман-иу адæймагыл уайдзæф куы суади, уæд-иу йæ 
цæсгом æваст асырх и. Ныр та? — тызмæгæй дзырдта сыхы хистæр 
Мырзабег. 
- Ныр дæр ма ис уæздан адæм! — загьта Саламджери. 
- Кæм сты? Æз сæ нæ уынын. 
- Ды иу хъуыддаг не ’мбарыс. Адæймагыл уайдзæф куы 
сæмбæлы, уæд йæ нуæрттæ фесхъиуæгау кæнынц, æрбалвасынц 
сæхи. Туг æваст кæдæм бакæлы, уым аззайæгау кæны. Айдзаг 
вæййы цæсгом дæр тугæй æмæ сырх фæдары. Фæлæ ныр адæмæн 
фыдцæрдтытæй сæ туг байсысти æмæ ма дзы цæсгæмттæм цы ба- 
кæла, цæмæй ма асырх уой?.. 
ЦЫ БАЙТЫДТОЙ, УЫЙ ÆРКАРСТОЙ 
Иу чындзæхсæвы скъорд сты, æхца уæлдонæй кæмæ хауди, 
фынджы уæлхъус абадын чи уарзта, ахæм лæгтæ. Иу рæстæджы сæ 
бахуыдтой фынгмæ. Цалдæр сидты куы фæкодтой, уæд Саламдже- 
римæ фæкомкоммæ сты. Уый бадти чысыл дæлдæр. 
- Ситохы-фырты цыргъзонд хонынц. Ракъахæм æй, кæддæра 
æцæг ахæм у, — бадзырдта "Дз" хистæры хъусы. 
- Æмæ йæ куыд базондзынæ? 
- Уый зын нæу, — загъта "Дз" æмæ райдыдта йæ фæнд нывæ- 
ндын. Саламджеримæ уырдыглæууæгæн нырвыстой афтид нуазæн. 
- Дæ уынд нын æхсызгон у. Дæ фыстытæ дын кæсæм газетты. 
Нæ зæрдæмæ цæуынц. Арфæ дын кæнæм. Нæ нуазæнæн аргъ скæн, 
— дзырдта "Дз". 
Ситохы-фырт райста агуывзæ, фæлæ куы федта афтид у, уый, 
уæд исдуг аджих, бамбæрста æхцаджынты æлхыскъ. Хъуамæ сын 
аккаг дзуапп радтаид, уæдæ ма сатирик цæмæн у. Бирæ хъуыды 
кæнын æй нæ бахъуыди. Æваст сæры февзæрди, цы йæ хъуыди, 
уый. Стæй агуывзæ бæрзонд систа æмæ загъта: 
- Уæ нуазæн бирæ! Уæхиуыл комдзог рацыдыстут. Уæхæдæг 
куыд афтид стут, уæ нуазæн дæр афтæ афтид у. 
Хорзау нал фесты æлхыскъгæнджытæ. Абон дæр ма сын чидæртæ 
сæ зæрдыл æрлæууын кæнынц Ситохы-фырты ныхæстæ. 
9 

СГУЫХТ ДАМДУМГÆНÆГ 
Иу ран фыссæг "Т" сагъæсхуызæй дзырдта, зæгъгæ, 
кæддæриддæр кæмæй ницы рауайы, уыдон сæ удхæссæг фæуынынц, 
саь нысанмæ чи бахæццæ вæййы, уыдонæй. Æвæллайгæйæ 
фæкæнынц сæ фыдкой, алцытæ сыл æрымысынц. Сæ фылдæр 
уыцы хъуыддаджы свæййынц профессионалтæ; бамбырд сæм вæййы 
æгæрон фæлтæрддзинад. 
Саламджери йе ’нцой фæлæууыди: 
- Дæ ныхæстæ раст сты. Хахуыртæ æмæ дам-думтæ кæнынæн 
дæр æрдзон курдиат хъæуы. Цæмæй адæм сæ раззагдæрты зоной, 
уый тыххæй сын дæттын хъæуы кадджын нæмттæ, куыд, зæгъæм: 
"Адæмон дамдумгæнæг", науæд та "Республикæйы сгуыхт цъыф- 
калæг". 
КÆУЫЛ ДАРÆМ НÆ ЗÆРДÆ? 
Ирон æвзаг æмæ литературæйы ахуыргæнджытæ се’ мбырды 
сагъæсхуызæй дзырдтой, кæй нæй ахуыргæнæн чингуытæ, кæй 
фæкъаддæр кодтой ирон æвзаджы уроктæ. Фæстагмæ сæ иу загьта: 
- Цас фылдæр дзурæм нæ мадæлон æвзаг бахъахъхъæныны 
фæдыл, уыйбæрц уавæр кæны æвзæрæй-æвзæрдæр. Сæвзæрди мæм 
ахæм фарст: Чи аирвæзын кæндзæн ирон æвзаг? Зæрдæ тынгдæр 
кæуыл дарæм? Фысджытыл, журналисттыл, артисттыл? 
Уæд æм Саламджери бадзырдта: 
- Æз мæ зæрдæ æппæты тынгдæр дарын хъомгæстыл, фый- 
йæутгыл, хъугдуцджытыл, хъæдгæстыл... Цыбырдзырдæй, уырыс- 
сагау къаддæр чи дзуры, уыдоныл. 
НЕ ЗНÆГТÆЙ ИУ 
Саламджерийы йе ’мбал ахуыдта Алагирмæ чындзхастмæ. 
Фысымтæ йæ фарстой, мæхъæлæй, дам, Камбилеевкæйы æмæ Ок- 
тябры хъæуы ничима æрцарди. Сæ иу тынг æртхъирæн кодта хъул- 
гъамæ, æз, дам, сæ мæ цæвæнгарз нæ раздахдзынæн. 
- Уыдонæй уæлдай ма махæн ис æндæр знаг дæр. Гыццыл нæ 
нæ ныццагъта. Ныртæккæ дæр ам ис. 
Лæппутæй цалдæр сæхицæн бынат нал ардтой: 
- Бацамон нын æй! Мах ын аккаг фæуыдзыстæм! 
- Уый ардыгæй æгасæй нал ацæудзæн! 
- Мах аланты фæдонтæ стæм! Куыд æрбауæндыд не ’хсæнмæ 
бон-сихорафон?! Æви нæ ницæмæ дары! Бацамон- ма йæ! Кæм ис?! 
- Кæд уæ афтæ фæнды, уæд рацæут мемæ, — загъта Саламдже- 
ри æмæ сæ бакодта къæбицмæ. 
ю 

- Дуарыл исчи лæууæд! Ма алидзæд! — райхъуыст лæппутæй 
кæйдæр тызмæг хъæлæс. 
- Мæнæ ис уыцы знаг, — загъта Саламджери, графины цы 
арахъхъ уыд, уымæ ацамонгæйæ. 
ДÆУЫЛ САХУЫР УÆ УАСÆГ 
Астемыр сыхæгты кæртæй сæ уасæджы расырдта загъдгæнгæ: 
- Гъеныр амæн цы чындæуа? Нæхи кæрчытæ айк не ’фтауынц, 
нæ сæ рæвдауы, йæхæдæг сыхæпы кæрчытæм ныййарц вæййы! 
Уæд ын Саламджери йæ хъусы бадзырдта: 
- Уæ уасæг дæу фæзмыны, дæу. 
РУХСДЗЫНÆЙ 
Иу бон Саламджери фембæлд иу поэтыл æмæ се ’хсæн рауад 
ахæм ныхас: 
- Нæ критиктæй мын иу мæ цæстмæ бадардта, дæ чингуыты, 
дам, цалдæр раны ГЭСты кой кæныс, афтæмæй, дам, стихты рухс 
нæй. 
- Загътаис ын, тыхджын дымгæ, зæгъ, рацыд æмæ, элект- 
рон тых кæуыл цыдис, уыцы телтæ аскъуыдысты, — загъта Са- 
ламджери. 
ЧИ ФÆРАЗÆЙ ВÆЙЙЫ, УЫДОНЫ... 
Иу лектор, æрдз хъахъхъæныны фарстайы фæдыл дзургæйæ, 
загъта: 
- Тигртæ, бирæгътæ, стæй æндæр хъæддаг сырдтæ расурынц 
сагты, сæгуытты æмæ иннæ хъæддаг цæрæгойты æмæ, фæсте чи 
базз^йы, уыдоны бахæрынц. 
Уæд æм Саламджери бадзырдта: 
- Адæм та кæрæдзийы асурынц æмæ дзы чи фæразæй вæййы, 
уыдоны акъæмс кæнынц. 
ХУЫТЫ ÆХХУЫС 
- Мæстæй тъæпп хауын, — хъаст кодта Лазыр Саламджерийæн, 
— мæ лæппуйæн лæгьстæ кодтон, нæ картоф скъах, зæгьгæ, уый 
та мæнмæ æнхъæлмæ касти, стæй сæ уæдмæ нæ сыхæгты хуытæ 
скъахтой. 
- Тæхудиаг стут, сыхæгтæй дæр ахæм æххуыс чи зоны, — йæ 
худын уромгæйæ, загьта Саламджери. 
11 

ÆНÆ ХИЦАУ 
- Дæ хорзæхæй, уæртæ уый кæй хъуг.у? Куы йæ иу уынджы 
фендзынæ, куы—иннæйы. Хицау ын нæй, æвæццæгæн. Гъемæ 
уæд тæригъæд нæу? Зымæгон та цы кæндзæн? Æниу æй чи ’рду- 
цы? Афтæмæй бахуыскъ уыдзæн, — дзырдта иу изæр Саламдже- 
рийæн йæ сыхаг "П". 
- Бæгуы сагьæсы нæ аныгъуылдтæ? Æмæ нæ бæстæйæн дæр 
нæй хицау, æмæ уый куыд фæразы? Раст зæгъгæйæ, уыцы хъу- 
джы дуцæг нæй, фæлæ Уæрæсейы бон, æвæццæгæн, ссæдз дыгъ- 
ды дæр æркæнынц мæнг демократтæ. 
ÆМГЪУЫДÆЙ РАЗДÆР 
- Адæймаг спичкæйæ уæлдай нæу: ссудзы, срухс кæны æмæ 
уайтагъд ахуыссы, — дзырдта иу бæрнон кусæг. 
- Уый афтæ у, фæлæ... Бæллæх уæд вæййы æмæ йæ алчи судзгæ- 
судзын куы афу кæны, — йæ ныхас баппæрста Саламджери. 
СÆР 
- Дæ сыхагæн йæ хæдзар æнæ сæрæй кæдмæ лæудзæн? — афар- 
ста Саламджерийы йæ зонгæ. 
- Æмæ йæхæдæг куы фæразы æнæ сæрæй, уæд хæдзарæн цы 
уыдзæн? — дзуапп радта Саламджери. 
КЪУХИСТ 
Иу хиппæлой сгуыхтхуызæй дзырдта: 
-Æз æмгарджын дæн, мæ зонгæтæн нымæц нæй, Уыдоны 
къухтæ исынæй мæ цонг бафæллайы. 
- Уый хорз у, фæлæ ноджы хуыздæр уаид, уыдон дæуæн куы 
исиккой дæ къух, уæд, — алхыскъ æй кодта Саламджери. 
УÆХИМÆ СЕЙФ НÆЙ? 
Рагæй дæр драматурджы ном чи хæссы, фæлæ йæ хъуыдцаг 
кæмæн нæ рæстмæ кæны, ахæм драматург Саламджерийы цур йæ 
риу бахойгæйæ загъта: 
12 

— Дыууæ комедийы бахастон театрмæ. Ныр базондзыстут, æз 
чи дæн, уый. Загьтой мын, сæвæрдзыстæм, дам, сæ. 
— Æмæ сæ уырдæм цæмæн бахастай? Уæхимæ сейф нæй? 
УÆДÆ ДЫ ЦЫ ДÆ? 
Саламджери кæддæр абыцæу иу цыбырхъуыр, сонтстъæлфаг 
лæгимæ. Ситохы-фырт ыл ныхæстæй уæлахиз кæны, уый бамбæр- 
ста æмæ исдуг хъуыдыты ацыди. Йæ зæрды уыди уымæн дæр исты 
цыргь ныхас ссарын. 
— Дæхимæ цы кæсыс? Куыдз дыл куынæ рæйы. 
— Æмæ уæдæ ды цы дæ? — бадзырдта йæм Ситохы-фырт. 
Лæг цæстыфæныкъуылдмæ цыдæр фæци. 
САБЫРГАЙ ЦÆМÆН ЦÆУЫС? 
Дзæуджыхъæуы Куйбышевы уынджы Саламджери фембæлди йæ 
зонгæ скульптор "К"-йыл. Кæрæдзийæн салам куы радтой, уæд 
Ситохы-фырт афтæ: 
— Чердæм дарыс дæ фæндаг? 
— Базармæ цæуын. Истытæ алхæнон. 
— Æмæ уæд афтæ сабыргай цæмæн цæуыс? Ды цалынмæ уырдæм 
хæццæ кæнай, уæдмæ æргьтыл бафтдзæни фæйнæ дыгай-æртыгай 
сомтæ, науæд та — фылдæр. Ныртæккæ æргътæн сæ джыртмæ 
цæуæн у. 
— Цæмæн? — афарста "Т". 
— Куыд цæмæн? Хицауад та фехъусын кодта, рæхджы, дам, 
мыздыл æмæ пенсийыл бафтдзæн. Ахæм рæстæг атонынц æргътæ 
сæ бæттæнтæ. 
ИНФАРКТ 
— Дæ сыхæгты дуармæ "тагьд æххуысы" машинæ куы лæууы. 
Сæ ус исты кодта? — афарста Саламджерийы "Дз". 
— Уымæн ницы у. Гæбыла фæрынчын. 
— Æмæ цы у йæ низыхатт? 
— Дæлæ Сосеты куывды æваст ахауди. 
— Æгæр банызта? 
— Нозтджын нæма уыди! Дохтыр загьта инфаркт, дам, у. 
— Æмæ цæмæй афтæ фæци? 
— Хистæр сидтытæ фæцыбыр кодта æмæ, дам, ууыл тынг 
смæсты. 
13 

ТЕАТРМÆ РЕЗИНÆ ЦЫРЫХЪХЪЫТЫ 
- Æмæ ды театрмæ нæ цæудзынæ? Абон изæрæй ног спектакль 
æвдисдзысты, - загъта Саламджерийæн йæ.сыхаг Тамби. 
- Афишæ федтон, фæлæ ... Резинæ цырыхъхъытæ нæм нæй. 
—Æмæ дæ ахæм цырыхъхъытæ цæмæн хъæуынц? 
- Куыд фехъуыстон, афтæмæй уыцы пьесæйы дон бирæ ис. 
Канд артисттæ нæ ныммæцъæл уыдзысты сценæйы, фæлæ ма дон 
суанг залмæ дæр агуылф кæндзæн... 
УЫЦЫ ДЗЫРД НАЛ АППАРДЗЫНÆН 
Иу фыссæг иу ран йæхицæй æппæлыди æмæ хъæрæй дзырдта: 
- Мæнæн ме стихтæ æмæ радзырдтæй тынг æппæлынц адæм. 
Уыцы рæстæг æм Саламджери бадзырдта мидбылты худгæйæ: 
- Цы хъуыдыйад загьтай, уымæй иу дзырд аппар. 
- Цавæр дзырд? 
- "Тынг" 
-Гъемæ дæ кæд афтæ фæнды, уæд æй æппарын, фæлæ уæддæр 
æвзæр хъуыдыйад нæ уыдзæн. Баззади ма дзы ахæм ныхæстæ: 
"Мæнæн ме стихтæ æмæ радзырдтæй æппæлынц адæм". 
- Æххæст ма аппар иннæ дзырд дæр, — бадзырдта йæм Сйто- 
хы-фырт. 
- Кæцы? 
- "Æппæлынц". 
- Дæ фыдæнæн уый нал аппардзынæн, фæлтау мæлæт — ху- 
ыздæр. 
ЙÆХИ СЮЖЕТÆЙ ХУЫЗДÆР У 
- Æрдæбон цы фыссæджы кой кодтам, уый уацмыстæ дæм 
куыд кæсынц? — афарста "Дж" Саламджерийы. 
- Ницы сын у. 
- Йæ уацауы сюжет лæмæгъ у. 
- Йæхи сюжетæй хуыздæр у, уæддæр, — загъта Ситохы- 
фырт. 
ГАРЧИЦÆ 
Иу бон Саламджери фæраст Октябрыхъæуы хæрæндонмæ сихор 
кæнынмæ. Дуарæй куы бахызти, уæд йæ цæстытæ андæгъдысты 
14 

зонгæ лæгтыл. Сæ иу сæрфта йæ цæссыгтæ. Саламджери фæджих. 
Бацыд сæ цурмæ. Йæ къухтæ дæлæмæ æруагъта, тæфæрфæс 
кæнгæйæ куыд фæлæууынц, афтæ, æмæ ныллæг хъæлæсæй загъ- 
та: 
— Рухсаг уæд зиан! 
— Цавæр зиан? — йæ бынатæй фестади тарстхуызæй, уый размæ 
йæ цæесыгтæ чи сæрфта, уыцы лæг. — Мæ мады тыхстрынчынæй 
ныууагьтон хæдзары. Амарди? 
— Æмæ-гьа, — загьта Саламджери. 
—Æмæ уæдæ афтæ цæмæн загътай, зиан рухсаг уæд, зæгъгæ. 
— Дæ мад рынчын кæй у, уый фехъуыстон, стæй дæ 
цæссыгтæ сæрфтай, æмæ... Афтæ фенхъæлдтон, кæд, зæгъын, 
мыййаг... 
— Æнæрай скæнæнт мæнæ сæ гарчицæйæ. Уымæй акалди мæ 
цæссыг, — сбустæ кодта лæг афицианткæйырдæм кæсгæйæ. 
РАСТ БАКОДТАЙ 
— Дысон диссаджы фын федтон, — дзырдта Саламджерийæн 
иу поэт, — цыма фестадтæн дæллаг дунейы. Уым мæрдтæн кастæн 
мæ ног æмдзæвгæтæ. Иу рæстæг джихауæй аззадтæн. Ме стихтæм 
хъусгæйæ иу мард райгас. Æз фæтарстæн. Ралыгъдтæн. 
— Раст бакодтай, — загъта Ситохы-фырт, — ноджыдæр ма 
сын куы бакастаис де ’мдзæвгæтæй, уæд мæрдтæ иууылдæр рай- 
гас уыдаиккой, фæстæмæ ардæм ныххæррæтт кодтаиккой, æмæ... 
Ам фезмæлæн нал уыдаид. 
РАЗЗАГ БЫНАТ ЧИ БАЦАХСТА? 
— Мæ хæстæг шофыр у. Фæлтау мæ хæстæг куы никуы уыда- 
ид. Мæйы дæргъы мæ авд хатты афæлывта. Æгуыст мæ фæкæны, 
— дзырдта "Ц". 
— Куыд ома? — афарста йæ Саламджери. 
— Æнхъæлмæ йæм фæкæсын. Фæзæгъы, ныртæккæ уым уы- 
дзынæн, æмæ та нæ фæзыны. Колхозы дыууæ голладжы мыгга- 
джы картоф балхæдтон æмæ сæ нæхимæ бадавин. Шофыртæй рагæй 
дæр райгонд нæ дæн. Æппындæр сыл æууæнк нæй. Америкаг 
ахуыргонд сбæрæг кодта алы куыстыл хæст адæймæгты. Фæнды- 
ди йæ, æнæууæнкдæр сæ чи у, уый базонын. Шофыртæ бацах- 
стой раззаг бынат. 
— Æз та афтæ зæгъинаг дæн: "Адæймагæй шофыр саразæн ис, 
фæлæ шофырæй адæймаг нал рауайдзæни..." 
15 

КЪОСТАЙЫ КУРДИАТ 
Иу ран фынджы уæлхъус бадгæйæ "У"-йæн Къостайы æмдзæвгæ 
"Фсати" йæ зæрдыл æрлæууыди: "Офф-офф, — загъта Фсати, — 
Арв кæмдæр нæры" — стыр поэт уыди Хетæджы фырт. Уагæр ма 
Мæскуыйы Горькийы номыл литературон институт каст куы фæу- 
ыдаид, уæд... 
— Уæды рæстæджы уыцы институтæн йæ кой дæр нæ уыди, 
стæй уырдæм Къостайы нæ айстаиккой, — загьта Саламджери. 
— Цæуылнæ? 
— Нæ дзы бацыдаид. 
— Цытæ дзурыс? Къоста асæй стыр нæ уыди. 
— Йæхæдæг искуыдтæй бахызтаид, фæлæ дзы йæ курдиат нæ 
бацыдаид... 
ЦЫМÆ ХАЛОН УЫДАИД? 
Афицианткæ Мæди Саламджерийæн куыд радзырдта, афтæмæй 
сæ рестораны дуармæ тæрс бæласыл арæх абады иу халон æмæ "хъуа- 
хъуа" фæкæны мидæмæ. Уæд Ситохы-фырт афтæ: "Кæмæндæр, 
æвæццæгæн, "сдачы" нæ радтай, науæд та дзы æхца дардтай, æмæ 
дæм халоны хуызы æрбатæхы". 
Афицианткæ хъуыдыты аныгъуылди, стæй афтæ зæгъы: 
"Æцæгæй дæр ахæм цаутæ уыди. Лæг барасыг. Ницуал æмбары. 
Æмæ-иу æз дæр... Иу лæгæй та æхца дардтон. Йæ усы сусæгæй 
нуæзта нæ рестораны. Мæйы дæргъы цас фæминас кодтаид, 
уыйбæрц мæм æхца ныууагъта. Бирæ уыдысты. Коммерсант уыди. 
Стæй лæг æваст куы ’рбамæлид. 
— Гъемæ кæсыс? Халоны хуызы æрбатæхы æмæ уасы, — загьта 
Саламджери æмæ ма йæ ныхæстæм бафтыдта, — куыд дзурынц, 
афтæмæй, чи амæлы, уыдон мæргъты хуызы æртæхынц фæстæмæ 
кæм цардысты, уырдæм. Фæкæсынц сæ зонгæ бынæттæм, адæммæ. 
Уыцы халон ма куы фæзына, уæд ма-иу ын æхца йæ цурмæ бап- 
пар, кæдцæра цы кæнид? 
Афицианткæ байхъуыста Ситохы-фыртмæ. Халон та куы ’рба- 
тахти, уæд ын сылгоймаг йæ размæ баппæрста гæххæттын æхца, 
сæдæ сомы. Халон æргæпп кодта бæласæй, фелвæста æхца. Раст 
уыцы рæстæг быруйы иннæ фарсæй райхъуысти ахæм дзырдтæ: 
"Æмæ æндæр нæ уыдысты?" Хъæлæс уыди халоны хъæлæсы хæрзху- 
ызæн фæсус æмæ лыстæг. 
Афицианткæ джихауæй баззади, йæ буар базыр-зыр кодта. 
Халон атахти. Уæдæй фæстæмæ нал фæзынди. Афицианткæ 
хабар ракодта Саламджерийæн. Æмæ уый дæр хъуыдыты афардæг: 
16 

"Ау, халон адæймаджы хъæлæсæй куыд сдзырдтаид æхца фел- 
васгæйæ: "Æмæ æндæр нæ уыдысты?" Кæд, мыййаг, быруйы иннæ 
фарс исчи бамбæхсти?" 
ЗÆХХ ÆРЗЫЛДИ 
Фынджы уæлхъус сыхæгтæ кæрæдзимæ райдыдтой хатын. Хис- 
тæры бынатмæ ничи куымдта. Алчидæр йæхи хуыдта æрыгон. Баф- 
æзмыдта сæ Саламджери дæр. Гæнæн нал уыд æмæ уæле æрбадти 
æппæты кæстæр, скуывта, уæдæ цы уыдаид. "Æрыгæттæн" мæнг 
цыдæртæ алæвæрдта гогызæй, иннæ йæ цурмæ æрбассывта йе стыр 
къухтæй. Дæле чи бадти, уыдонмæ хорз нæ фæкасти хъуыддаг æмæ 
сæхи ныттар кодтой. 
Иу рæстæг Саламджери йæ цæст æрныкъуылдта уырдыглæу- 
уæгмæ. Йæ хъусы йын цыдæртæ адзырдта. Уый фæстæ, хистæры 
бынатæй бухъхъытæгæнгæ чи фæлгæсыд, уымæ ацамыдта, ома, 
æддейы дæм чидæр дзуры. 
Фæстæмæ куы ’рбацыд, уæд уырдыглæууæджы уайдзæфты хай 
бакодта, цæмæн, дам, мæ афæлывтай, уынджы, дам, цъиузмæлæг 
куынæ ис. Ноджы тынгдæр та смæсты ис, Саламджерийы йæ бы- 
наты бадгæ куы ауыдта, уæд: 
- Уæле куы фестадтæ, Ситохы-фырт, хистæры бынаты. 
- Зæхх зилгæ кæны. Æвæццæгæн-иу скъолайы физикæйы пред- 
метмæ фынæйæ кастæ. 
УЫЙ МÆЛÆТÆЙ КУЫ ТАРСТАИД, УÆД... 
- Цыдæр тарстхуыз дæ? - афарста Саламджери йæ зонгæ "Къ"- 
йы. 
- О, базыдтай... Чысыл раздæр фаллаг уынджы иу расыг лæг 
цæуджытæм æвзыста кардæй. Адæм алырдæм лыгъдысты, гъе фæлæ 
дзы Тотырби нæ фæтарст. Комкоммæ йæм бацыд æмæ йын йæ 
кард байста. Нæ фæтарст мæлæтæй. 
- Раст загьтай. Уый мæлæтæй куы тарстаид, уæд афæдзмæ дыу- 
уæ усы нæ ракуырдтаид, - загъта Ситохы-фырт мидбыл бахудгæйæ. 
ЗЫНГÆ БЫНÆТТЫ КУЫСТА 
- Саламджери, мæ фарстæн ма мын дзуапп ратт. Æрдæбон цы 
поэты кой кодтам, уымæн Ирыстоны адæмон поэты ном цæй 
тыххæй радтой? Йæ фыстытæ мæнмæ ницы уадиссаг кæсынц. 
Æрмæст рифмæтæй хъæздыг сты. Æнхъæлмæ кæсын дæ дзуапмæ. 
- Адæмон поэты ном ын радтой уый тыххæй, æмæ зынгæ бын- 
æтты куыста. 
2 Заказ № 77 
17 

* * * 
Адæймаг хъуамæ сæрыстыр уа, адæймаг кæй у, уымæй. На- 
уæд, фысты ’хсæн дæр ис цæрæн. 
Йæ рæстæджы гени стæм хатт схизы йæ намысы хохмæ, йе 
’мдугонтæ йыл фырхæлæгæй бынмæ фæхæцынц. Аргь ын скæнынц, 
удæгасæй йæ чи никуы федта, уыдон. 
* * * 
Ис ахæмтæ дæр, сæхи нæ зонынц, афтæмæй æндæртимæ ба- 
зонгæ вæййынц. 
* * * 
Уæрæсейы президенты дзыхæй никуыма схаудта ахæм ныхæстæ: 
"Заводтæ, фабриктæ лæууынц, адæм æгуыстæй тыхсынц". Кæд, 
мыййаг, бæстæйы æгас æнхъæл никæмæнуал у. 
* * * 
Адæмæй ис дзаджджынтæ дæр, стæй къæристæ дæр. 
* * * 
Адæмы домæнтæ цардмæ чи хæссы, уыцы хицау фæндаджы 
даргьæй нæ тæрсы. 
* * * 
Æнæ мызд æмæ пенсийæ ахсæнтæ куыд хъуыр-хъуыркæнынц, 
адæм дæр афтæ куы кæниккой, уæд, æвæццæгæн, хицæуттæ сæ 
давын фæуадзиккой æмæ хъуыр-хъуыр чи кæны, уыдонмæ ракæ- 
сиккой. 
* * * 
Адæмæй иутæ сæ алыварс талынг хæлиу кæнынц, иннæтæ та — 
рухс дæттынц. Хъыгагæн рухсгæнæг адæм кæнынц къаддæрæй-къадцæр. 
18 

* * * 
Арæх афтæ рауайы, æмæ цин кæуыл фæкæнæм, уый иу вæййы, 
мах та — сæдæгæйттæ. Æвæдза, куыд хорз уаид, цин кæуыл 
фæкæнæм, уыдон сæдæгæйттæ куы уаиккой, уæд. 
Цыдæриддæр у, уæдцæр хорздзинæдтæ зæрдыл къадцæр лæу- 
уынц, æндæра бирæтæ куыд ферох кодтой советон дуджы хъæлдзæг 
цард? 
Сæфт не сты, адæм цы сарæзтой, уыдон дæр, стæй цы нæ 
сарæзтой, уыдон дæр. 
Графинæн йæ арахъхъ равдæлон кæнынц нæлгоймæгтæ, стæй 
та сæ уый равдæлон кæны ацы дунейæ. 
* * * 
Табу Хуыцауæн, æгайтма, Ельцин арæх кодта рынчынтæ, æндæра 
уый йæхи хорз куы ’нкъардтаид, уæд бæстæ кæронмæ фехæлдтаид. 
* * * 
Куы лæууиккой кæрæдзийы ’нцой адæм, нæ уаид уæд æвзæрæй 
тас нæ цардæн. 
Адæм сæ кæрæдзийæ арæхдæр куы хъусиккой фæлмæн 
ныхæстæ, уæд афтекты нымæц цæхгæр фæкъаддæр уаид. 
* * * 
Æвзæр, гуымиры адæймагимæ зын дзурæн у. Фæлæ дзы уæдцæр 
маст райсæн ис — схорз æй кæн. 
* * * 
Куыд сбæлвырд, афтæмæй зондæн æппæты тынгдæр зыгьуыммæ 
кусæн ис Кремлы. 
19 

Адæмы æнæниздзинад ныртæккæ цы æбуалгъ уавæры ис, 
дардцæр дæр афтæ куы ахæсса, уæд тагьд уæлмæрдтæм поездтæ 
Цæуын райдайдзысты. 
* * * 
Хицау чи нæу йæ ныхасæн, 
Уый ма дзæбæх æрæлвасæм. 
* * * 
Хорз æмæ æвзæр бирæтæ кæрæдзийæ уымæн нал иртасынц, 
æмæ нæм иртасинаг ницыуал ис. 
* * * 
Уырыссæгтæ фæстаг рæстæг афтæ фæразон, афтæ быхсаг сис- 
ты, æмæ сæ чи цæгъды, суанг уыдонмæ дæр мæлгæ-мæлын сæ 
мидбылты бахудынц. 
* * * 
Махмæ хион цæсты нæ ахады — куыдфæндыйæ йыл 
сæмбæлæм, æцæгæлон нæм куы ’рбафты, уæд уый та бæрзæйыл 
сæвæрæм. 
* * * 
Газеты уацхæссæг Дудабийы фæрсы: "Зымæг дард нал у. Куыд 
æм бацæттæ кодтой уæ бинонтæ сæхи?" 
— Рацæуæд, нæ дзы тæрсæм. Уыдзæн нæм дзул, картоф, ну- 
рытæ... Фаг уыдзысты. 
Ахæм адæмы ’хсæн æнцон цæрæн у цæстфæлдахджытæн, пад- 
дзахады исбон чи хæлæтгаг кæны, уыдонæн. 
* * * 
Уæрæсейы хицауады уынаффæтæ æмæ хъуыддæгтæ тынг хæмпус 
сты, ногцагъд къуымбилтау. Канд рог не сты, фæлæ ма... Чысыл 
сыл бынмæ куы ныххæцай, уæд никæцæйуал фæзынынц. 
* * * 
Хицæуттæй бирæтæ нæ уадзынц бырæттæ æддæмæ хæссын. 
20 

Афтæмæй-афтæмæй бæстæ бырæтты афардæг вæййы: стæф кæны 
Уæрæсейы хуызæн. 
* * * 
Кæд дæ фæнды æнцад-æнцойæ цæрай, уый, уæд æдых 
адæймæгтæй дæхи хъахъхъæн. 
Фыццаг адæм фидæнмæ цыдысты комкоммæ, ныр та — зула- 
ив, æмæ арæх бирæтæ сæ нысанты рæзты æндæр кæдæмдæр афардæг 
вæййынц. 
* * * 
Арфæйаг хъуыддаг у, куырыхон лæгтæ къуымых адæмæн зонд 
куы фæамонынц, уæд, фæлæ, æвæдза, куыд зын вæййы, ахæм 
нывмæ кæсын, гуымиры, сонтхела адæймæггæ зонд куы фæамо- 
нынц сæхицæй зондджындæртæн... 
* * * 
Чиныг абарæн ис, мæйдары нын нæ развæндаг чи срухс кæны, 
ахæм фанаримæ. 
* * * 
Чи йæ размæ сæвæры царды хæрзтæ фылдæр кæныны хæс, чи 
та — арахъхъы графин. 
* * * 
Æрмæстдæр критиктæн нæй Хуыцау. Уыдон цыфæнды лæмæгь 
уацмыстæй дæр афтæ тынг раппæлдзысты, æмæ дисы бацæудзынæ. 
Тæрхондонмæ сын раттæн нæй. Зæгьдзысты, махмæ хорз кæсынц 
уыцы фыссæджы чингуытæ. 
* * * 
Рæстзæрдæ, куырыхон адæймаг афтæ кæны: фынджы уæлхъус 
æрбадгæйæ йæхи бафæрсы: "Адон мæхи фæллойæ сты, æви?.." 
Кæд æцæгæлон вæййынц, ницы бар сæм фæдары, уæд сыл иуварс 
ахæцы, цыфæнды æххормаг куы вæййы, уæддæр. 
21 

* * * 
Цымæ куыд растдæр у? Зонд мах дæлбар ис, æви мах зондæн 
кæнæм лæггад? 
Цума кæнын тынг уарзы мæ сыхаг лæг Быбыл, не ’мбары, 
йæхæдæг йæ цард кæй кæны цыбыр. 
* * * 
Арфæ у цард размæ кæнæг тых, фæлæ йæм мах фæстаг рæстæг 
акастыстæм уæлæнгай цæстæй. Иу иннæмæн йæ рихийæ бумбули 
куы раппара, кæнæ йын йæ тамако куы ссудза, уæд ын хъуамæ 
зæрдиаг арфæтæ фæкæна. 
* * * 
Дзыллæты раз сæхи равдисынмæ æдзухдæр цæттæ вæййынц, 
сæ кад æрхы кæмæн ис, уыдон. Хорз лæгтæм адæм сæхæдæг 
фæцæуынц уынæг. 
* * * 
Адæм кæрæдзимæ æнгом куынæ фæлæууынц, уæд се ’хсæн, 
зыхъхъырты фыдгултæ сæхи баууон кæнынц. 
* * * 
Йæхиуыл къæм абадын чи нæ уадзы, ууыл худæн нæй. Уымæн 
æмæ уый йæхæдæг дæр у къæм, æмæ ма иннæ къæм цæуыл æруа- 
дза йæхи. 
* * * 
Цæмæй дыл фыдгул ма фæуæлахиз уа, уый тыххæй йæ нымай 
хохыл. Мæлдзыг кæнæ йæ хъæндил куы рахонай, уæд уый зон 
æмæ дæ рæхджы ныддæрæн кæндзæн. 
* * * 
Хуыцау иуты зондджындæр уымæн скодта, цæмæй иннæтæн 
амоной сæ рæдыдтытæ, раст фæндагыл сæ аразой. 
Ныртæккæйы рæстæджы цардхалджытæн комкоммæ сæ бæгу- 
22 

ытæ чи дзуры, уыдон дæр сты хъæбатыртæ, фæлæ сын, хъыгагæн, 
æппæт рæтты, цас æмбæлы, уыйбæрц аргъ нæ кæнынц, афтæмæй 
адæмы сæрыл фæдзурынц. 
Ельцин дзырдта, не ’фсæдтыл, дам, бирæ хæрдзтæ кæнæм 
æмæ сæ фæкъаддæр кæнæм, уæд нæ адæмы цард фæхуыздæр 
уыдзæн. Гъемæ сæ æртæ хатты фæкъаддæр кодтам, фæлæ нæ цард 
нæ фæхуыздæр, æвзæрдæр цы фæци, æндæр. Уæдæ адæмы куыд 
фæливы нæ хицауад! 
* * * 
Цин нæм куы ’рбацæуы, уæд æй хатгай æгæр тагъд ауадзæм. 
Рох кæнын нæ хъæуы, уымæн йæ бынатмæ иудадзыг æнхъæлмæ 
кæй фæкæсынц фыдæх, сагъæс, катай. 
* * * 
Ирон лæгæн йæ бæрзæйыл æдзухдæр æвæрд вæййы фæлмæн исты, 
уæдæ нæм æцæгæлон адæймаг куы ’рбафта, уæд кæм баддзæни? 
* * * 
Лæг лæг уæд вæййы, æмæ хæдзардарæг куы свæййы. 
* * * 
Амцъыкк-уымцъыккæй чи кусы, арæх ахæмтыл æмбæлæм, 
æмæ уыдоны аххосæй не ’мпъузæнтыл æмпъузæнтæ æвæрæм. 
* * * 
Хицауæй йæ куы ’взæрстой, уæд уыди фынæй. Йæ куыстæй йæ 
куы тардтой, уæд райхъал ис зынтæй. 
* * * 
Адæмæн сæ фыддæр знæгтæй иу у зивæг, хуыссæг та йын у 
хæдивæг. 
* * * 
Æгæр хæрзтæ нæм фæлтау къадцæр уæд, рæстæмбис адæм та — 
фылдæр, науæд цауд адæм куы сбирæ уой. 
23 

* * * 
Кæддæрты-иу тыхджындæртæ сæхицæй лæмæгьдæр адæймæг- 
тыл куы фæуæлахиз сты, уæд-иу адæм сæхимæ ныхъхъуыстой. Ныр 
та ахæм фæуæлахизуæвджытæн хæрзиуджытæ раттынц. Хъуамæ 
лæмæгъдæр тыхджындæрыл уæлахиз кæна, науæд царды зынг аху- 
ысдзæн. 
Уæрæсейы цæры ахæм адæмыхатг, кæцытæ сæ удхæссæг уынынц 
коллективон хæдзарадæй. Иугай адæймæгтæ æнцондæр фæливæн 
сты. 
* * * 
Хъæбæр ныхасæй фæлмæн ныхас фидардæр у. 
* * * 
Адæймаг йæ бæстæйыл стырзæрдæ уæд суыдзæн, цардæй дзы 
куы ницы уына. Æвæццæгæн, либералтæ Уæрæсейы сæфтмæ уымæн 
æркодтой, цæмæй фесæфа патриотизм, сæ бæстæйыл сæ къух ауигь- 
ой адæм. 
* * * 
— Тæрхондоны кусджытæй дæ зæрдæмæ тынгдæр чи цæуы? — 
афарста Дзыба Бодтийы. 
— Сæ секретарь æмæ шофыр. Уыдон гæртæмттæ нæ исынц. 
Кусæг лæгæн йæ иу къух æдзухдæр хъуамæ уа тымбыл. 
* * * 
Бæстæйыл гадзрахатæй чи рацæуы, уыдонæн хæсты фæстæ 
фæкæнынц тæрхон. Æмæ уæд Советон Цæдисыл гадзрахатæй чи 
рацыди, адæмы цард чи фехæлдта, уыдон ахæстæтты цæуылнæ 
бадынц? 
* * * 
Адæмæн маст чи кæны, уый дзæбæх кæнын хъæуы мастæй. 
24 

* * * 
Сæ дидинджытыл дон никуы ныккодта, хурмæ сæ никуы ра- 
хаста, æмæ афтæмæй изæры Беслæныхъæумæ усгур цæуы. 
* * * 
Йæ цæстытæй бирæ фæкаст, фендджын æй хонынц, фæлæ 
цы федта, уыдонæй иуæн дæр йæ зæрдæйы бынат не скодта. 
* * * 
Азтæй зæронд æвзæр у, зондæй зæронд та — ноджы æвзæрдæр. 
* * * 
Ног лæг æмæ усæн сæ уарзондзинады зæлдаг æндæхтæ кæрæдзи- 
уыл тынг стыхсынц, фæлæ сын уæддæр райхалæн вæййы, стæй 
дунейы рухсмæ уыцы æрыгон удтæ сывæллон куы рауадзынц, уæд 
уый йæ гыццыл гуккытæй уыцы зæлдаг æндæхтæ ноджы тынгдæр 
балхынцъытæ кæны. 
* * * 
Адæймаг 70 азы куы фæцæры, уæд уыдонæй ныхæстæ кæны- 
ныл бахардз кæны рæстæмбис нымадæй 4-5 азы. Уыдонæй хъу- 
ыддаджы ныхæстæ вæййынц æрмæстдæр 3-4 проценты. Мæнæ 
диссæгтæ! Цас фæдзурæм дзæгъæлы! 
* * * 
Саби рæвдауæндоны хицауæн дзуры: "Мæ папæйы дæр ма ардæм 
райсут. Мамæ куысты вæййы æмæ йæм хæдзары чи кæса, уый 
нæй. Цыдæр ануазы æмæ æваст йæ къæхтæ нал фæбæззынц". 
* * * 
Разамонджыты ’хсæн вæййы фæсамонджытæ дæр. 
* * * 
Кæд дæм мæлын цæуы, уæд дæ марг нуазын ницæмæн хъæуы, 
— телевизор сифтындз æмæ байхъус Сванидземæ, Киселевмæ, По- 
знермæ... 
25 

Адæймагæй хъуамæ исчи тæрса, æппын куынæ уа, уæд та уæ 
ныггæнды цы мыст разгъор-базгьор кæны, уый. Науæд дæхæдæг 
фæстагмæ тæрсын байдайдзынæ уыцы мыстæй. 
* * * 
Бирæгътæ скуынæг сты, нал нæм бырсынц. Ныр та адæм 
сæхæдæг лæбурынц кæрæдзимæ. 
Цинæй сагьæс никуыма равзæрд, фæлæ арæх сагьæсæй цин 
равзæры. Ахæм сагьæсæн аргь кæнын хъæуы. 
* * * 
Зæрдæйæ рацæугæ мидбылхудты уыйбæрц тых вæййы æмæ хатт 
хæст дæр бауромы. 
* * * 
Цалынмæ цард уарзондзинадыл æнцайа, уæдмæ нæ бамынæг 
уыдзæн. 
* * * 
Хурыскаст райсомæй дзыллæтæн уыйбæрц цин нæ хæссид, ны- 
гуылгæ куынæ кæнид, уæд. 
* * * 
Клоунтæн, комиктæн зианмæ цæуын зын у, сæхи зиантæм 
цæуын иннæтæн куыд зын вæййы, афтæ. 
* * * 
Сусæгæй цæрæн ис, æрмæст сусæгæй мæлæн нæй. 
* * * 
Искæмæн баххуыс кæнын зондцжын лæгæн цин хæссы, гуы- 
мирыйæн — катай. 
26 

* * * 
Æгайтма нысанмæ чъылдымырдыгæй цæуæн нæй, науæд 
адæмæн ордентæ æмæ майдантæ нал фаг кæниккой. 
Гогыз, науæд хæрæг булæмæргъы зарджытæн аргъгæнæг цы 
бæстæйы сты, уым куыд ис аивадæн рæзæн? Цымæ махмæ гогыз 
жюрийы уæнг никæд уыди?.. 
* * * 
Йæхæдæг хъуагдзинæдтæ, фаутæ æмæ фидистæ хæссынæй ныг- 
гуыбыр, уæддæр ма уайдзæфтæ куы кæуыл ныддыгъгъуытт кæны, 
куы—кæуыл. 
* * * 
Ног хицау адæм уымæн равзарынц, цæмæй цард фæхъæздыгдæр 
уа. Хъыгагæн арæх афтæ нæ рауайы, фæлæ иннæрдæм. Схъæздыг 
вæййы хицау йæхæдæг, цард та куыд уыд, уымæй фæфыддæр 
вæййы. 
* * * 
Хъæздыг лæг куы амæлы, уæд æй хатт æрæгмæ баныгæнынц, 
фенхъæлмæ кæсынц кæд райгас уаид, зæгъгæ. Мæгуыры мард та 
уайтагьд аныгæнынц, фæтæрсынц, мыййаг куы райгас уа æмæ та 
хъизæмар куы кæна... 
* * * 
Махæй бирæтæ фæсмон кæнын ахуыр нал сты. Цы ’рцыд, уый 
æрцыд æмæ ууыл ахицæн вæййы хъуыддаг. Хатдзæгтæ ничиуал кæны 
йæ рæдыдтæй, суанг президентæй райдай æмæ хуымæтæг кусæгæй 
фæу. Афтæмæй-афтæмæй бæстæ алыхуызон æфсæнтгæй бæз-бæз 
27 

кæны. Иу иннæмæ амоны, иу иннæйы кæны аххосджын æмæ дзу- 
апп ничи ницæмæнуал дæтты. Куыд ис афтæмæй хорз цард саразæн? 
* * * 
Рох кæнын куыд æвзæр у, уый куы зониккам, уæд-иу нæ зæрдыл 
дариккам алцы æмæ-иу рохмæ нæ цæуиккам балцы. Кæдцæры цард 
нæ айрох и цæмæндæр æмæ цæуæм фыдгулты фæдыл бæгънæг æмæ 
æххормагæй кæдæмдæр. 
* * * 
Кæмæндæрты сæ зонд свæййы, цалынмæ фæцæрынц, уæд- 
мæйы фаг, иннæтæн та — къуыри кæнæ мæйваг. 
* * * 
Кæд дæ дæ цоты цоты цоты фенын фæнды, уæд дæхи хъахъхъæн 
фыдгулы нæмыгæй, арахъхъ æмæ тамакойæ. 
* * * 
— Баба, ды нæ сыхаг Гæвдийы гæды лæг хоныс. Мыстытæ бо- 
ныгон дæр ахсы? Махæн дæр нæ сарайы мыстытæ ис. Бауайон æм 
æмæ сæ æрцахса. 
— Цытæ дзурыс. Æнцад бад дæ бынаты! 
* * * 
Æнæзындгонд лæг йæхи стыр адæймагæй куы равдисы, уæд ма 
уымæй хуыздæр цы вæййы. Гъе, фæлæ стыр адæймаг йæхи цауд 
лæджы бынаты куы сæвæры, уæд уый та вæййы мардæрцыд. Иры- 
стоны дæр ис фембæлæн ахæмтыл. 
* * * 
Советты дуджы разамонæг кусджытæн аргъгонд цыди сæ хъу- 
ыддæггæм гæсгæ, ныр та—сæ ныхæстæм, сæ докладтæм гæсгæ. 
* * * 
Арæх райдыдтам афтæ дзурын: "Зианмæ цæуæм". "Зиан рай- 
сом æвæрдзысты". Адæймаджы мард зиан цæмæн хонæм? Хуым- 
тыл их куы 'рцæуы,уæд фæзæгъæм: "Колхозыл зиан æрцыди". На- 
уæд: "Хъæддаг хуытæ колхозы нартхоры хуыммæ фæцахуыр сты æмæ 
28 

бирæ зиантæ скодтой". Ноджыдæр ма фæзæгьынц: "Уый у знаг- 
гадгæнæг". Ахъуыды кæнгæйæ, мах нæхæдæг дæр стæм зианхæссæг, 
не ’взаг афтæ чи схæмпæл кодта. 
* * * 
Ацы дунейæ чи ацыди, уыдонæй бирæтæн сæ зæрдæтæ уыдыс- 
ты къахт. 
* * * 
Йæхимæ хорз чи кæсы, уый адæмы ’хсæн æдзух нæ бæззы. 
* * * 
Иутæ адæймаджы райгуырдыл фæцин кæнынц, иннæтæ та— 
йæ мардыл. 
Мæрдтæ æгæстæй бирæты амарынц, уæдæ сæ бинонтæй сæ 
зæрдæтæ кæмæн сæнкъуысынц, карз низ чи ссары, уыдон цы 
вæййынц. 
* * * 
Адæймаг цас къаддæр у, уыйбæрц йæхи стырдæр кæны. 
* * * 
Мæ зонгæ адæймаг йæхицæй æппæлыди, æмæ йæ цæсгом хид 
нæ кодта. Хид кодтой, чи йæм хъуыста, уыдон. 
* * * 
Рæзгæ чи кæны, уымæн æнæ зæрондгæнгæ нæй. 
* * * 
Арæх дугъы фæстейы баззайæм, нæ разæй кæй ничи вæййы, 
уый тыххæй. 
* * * 
Милиционертæн кæд фыдгæнджытæ ахсын нæ комынц, уæд 
та-иу сæхи кусджытæй искæй æрцахсæнт. 
29 

* * * 
Дæ хъуыддæгтæ фæстæдæрмæ ма ’ргъæв, науæд дын дæхи дæр 
исчи фæстæдæрмæ аргъæвдзæни. 
* * * 
Адæм кæрæдзимæ цас дарддæр кæнынц, уыйбæрц фыдгултæ 
та кæрæдзимæ кæнынц хæстæгдæр. 
* * * 
Адæм сырæзынц хæрдмæ æмæ уым сæ зæрдæмæ куынæуал 
фæцæуы, уæд зæххы бынмæ ацæуынц. 
* * * 
Зын уавæрты иу адæймагæй рауайы цалдæр, бухъ цард чи 
фæкæны, уыцы цалдæрæй та рауайы иу. 
* * * 
Адæймаг адджын хæринæгтæй куы фелгъæд вæййы, уæд сæ 
скалы, цардæй куы фелгъæд вæййы, уæд уый фæуæле кæнын нæ 
фæкомы, цалынмæ йын прокурор хъарм дон бадары, кæнæ йын 
йе ’нгуылдз йæ хъæлæсы фæцæвы, уæдмæ. 
* * * 
Иунæг адæймаг дæр кæронмæ цыд нæ фæци йæ фæндагыл. 
Стæй йыл никуы ничи ахæццæ уыдзæни, зонды æвналæнтæн 
кæрон кæй нæй, уымæ гæсгæ. 
* * * 
Куыд дзурынц, афтæмæй зындæр кæм у, уым арæхдæр фембæлæн 
вæййы амондыл, уымæн æмæ амонд æнцон ран тыхсгæ кæны. 
* * * 
Исчи йæхи раст кæнын куы райдайы, йæхиуыл къæм абадын 
30 

куынæ фæуадзы, уæд йæхи цæттæ фæкæны ног фыдæх ракæ- 
нынмæ. 
Ис ахæм адæймæгтæ, æмæ сæ лæгмар куы раппæлы, уæддæр 
сын æхсызгон вæййы. Цымæ ууыл нæ ахъуыды кæнынц, уыцы 
лæгмарæй дæр искæд æппæлын кæй хъæудзæни. 
* * * 
Мæ зонгæ лæгæн хатын йæ хъуыдытæ. Афтæ йæ фæнды, хъæу- 
бæсты дæр æмæ мыггаджы дæр уымæй хуыздæр, уымæй зынд- 
гонддæр куынæ уаид. Ацы ран зæрдыл æрлæууынц фыдæлты 
ныхæстæ: "Фырт фыдæй хуыздæр куынæ кæна, уæд дуне сæфтмæ 
фæцæуы". Уæдæ, æвæццæгæн, Хуыцауы дæр афтæ фæнды. Мæ 
зонгæ лæг та йæхи кады мæт кæны. Ис фыдзонд, гуымиры 
адæймæгтæ. 
* * * 
Райгуырæн бæстæ чи уарзы, уымæн хъуамæ æнад ма уой йæ 
цæрæгойтæ дæр, йæ хилæгойтæ дæр, суанг ма хæфсытæ, гæкку- 
ыритæ æмæ кæлмытæ дæр. 
Советон дуджы алчи цæттæ уыди искæмæн баххуыс кæнынмæ, 
ныр та цæттæ у искæйы афæливынмæ. 
* * * 
Мах не ’ууæнк афтæ тагъд æмæ афтæ зыдгæнгæ хæрæм, раст 
цыма æххормагæй уæливыхмæ кæнæ лывзæмæ баирвæзæм. 
* * * 
Хицау фыццаджыдæр хъуамæ иртаса, гæды митæ йын чи кæны, 
уый, æмæ уыдонæй алкæмæндæр балæвар кæна гæды. 
* * * 
Куырыхон лæгæн йæ зонд вæййы адæммæ. 
31 

* * * 
Маст у адæймаджы цыфыддæр знаг. Цæмæй дыл ма фæуæла- 
хиз уа, уымæн ис хос: тагъдцæр æй ферох кæн. 
* * * 
Зианмæ чи бацæуы урс, сырх дарæсы, ахæмты цæстытæй 
цæссыг бирæ нæ ралæсы. 
Цæугæдон мæлттæ арæхдæр кæны уырдыджы, цард та—хæрды. 
* * * 
Цот схастой, ард сæ хордтой, 
Стæй сæ наркомантæ сæхирдыгæй фæкодтой. 
* * * 
Йæ ныхæстæн, йæ митæн нæ лæвæрдта дзуапп æмæ йын нал 
уыди апп. 
* * * 
Кæстæртæ хистæртæн сты фæрсмихтæ, нæ сæ уадзынц 
фæлдæхын, фæлæ... Хъыгагæн нæм ис ахæм ныййарджытæ æмæ 
сæхæдæг сæ цотæн фæрсмихтæн бахъæуынц. 
* * * 
Цасфæнды фæку, уæддæр дæ искæд æнæмæнг бахъæудзæн ка- 
фын. Уый у царды закъон æмæ йын халæн нæй. 
Адæймаг цас мæгуырдæр цæры, уыйас тынгдæр тæрсы йæ 
цардæн, суанг ма йæ бартыл сдзурын дæр нæ бауæнды, мыййаг, 
мыл исты фыдбылыз куы ’рцæуа, зæгьгæ. 
* * * 
Æнæ фыдæбонæй ницы ис фыдæбон йедцæмæ. 
32 

* * * 
Искæйты хъыгдарынмæ афтæ сдæсны, æмæ фæстагмæ йæхи дæр 
райдыдта хъыгдарын. 
* * * 
Путин цалынмæ Уæрæсейы йæхи хуызæн ныггыццыл кæна, 
уæдмæ президенты бынатæй нæ ацæудзæни. 
* * * 
Адæймаг хатт йæхицæй дæр фестырдæр вæййы адæмы 
сæрвæлтау. 
* * * 
Раздæр азты Уæрæсе цыди размæ, ныр та фæстæрдæм сæпп- 
сæпп кæны. Афтæ фыццаг хатт уынæм. Æвæццæгæн æрцæудзæн 
ахæм рæстæг дæр æмæ уæд та фæрсырдæм цæудзæн. Махмæ 
алцæмæн дæр уæвæн ис. 
* * * 
Алкæй дæр чи уарзы, уый у æнамонд адæймаг. 
* * * 
Адæмæй бирæтæ бирæ цыдæртæ нал хатынц. Советон дуджы 
искæмæн давынæн цыфæнды хорз гæнæнтæ куы уыдаид, уæддæр 
100 мин сомæй фылдæр ничи бафснайдтаид йæ къæбицы, уымæн 
æмæ дзы ницы сарæзтаид. Дыууæ-æртæуæладзыгон галуан куы ныз- 
зылдтаид, уæд йæ уæлхъус алæууыдаиккой ОБХССы кусджытæ æмæ 
барадхъахъхъæнæг оргæнты минæвæртгæ. Фарстаиккой йæ: "Ацы 
бæстыхай цæмæй сарæзтай, кæм дын уыдысты уыцы æхцайы 
фæрæзтæ?". 
Ныр Березовский, Черномырдин æмæ ма бирæтæ фæсарæйнаг 
банкты æрæфснайдтой дыгай, æвдгай миллиард доллæры. Æмæ 
сæ исчи сбæрæг кодта, исчи сæ бафхæрдта? Ничи. Кæм ис сусæг- 
дзинад? Дзуапп цæттæ у. Æппæты уæле цы хицæутгæ ис, уыдон 
сæхæдæг сыгьдæг куы уаиккой, уæд сæ цыбыр рæстæгмæ ахæсто- 
ны бамидæг кæниккой, фæлæ... Сталин йæхæдæг нæ ныхылдта 
падцзахады исбонмæ æмæ иннæты дæр нæ уагъта. 
3 Заказ № 77 
33 

* * * 
Гуыбыны фæдыл фондз санчъехы акæнын дæр сæрмæ хæссинаг 
нæу. Фæлтау зонды фæдыл милуан километры дæр ацу. 
* * * 
Иу иннæйы уæлæмæ скаст нæ уагъта, æмæ сæ дыууæйы дæр 
цард йæ фæстæ фæуагьта. 
* * * 
Адæм æнæрхъуыды митæ бирæ кæнынц. Фыццаг-иу сабат ны- 
мадтой мæрдты боныл, ныр та уыцы бон чындзæхсæвтæ æмæ чызг- 
æрвыстытæ кæнынц æмæ дыууæ уды уарзт арæх мæрдты хал ахæры. 
* * * 
Адæймаг йæхицæй куынæ тæрса, уæд æй æндæр исчи фæтæрсын 
кæны. 
* * * 
Æнæныфс адæймаг ницы у. Ныфс хъуамæ баст уа зондимæ, 
стæй та—хъаруимæ. Махмæ уыдонæй алчидæр архайы хицæнтæй. 
Æмæ сæ бон ницы у. Уыдон баиу кæнын хъæуы, цæмæй карз ных- 
къуырд раттой фыдгултæн. 
* * * 
Æвæдза, диссаг у хур! Уый у стыр ахуыргæнæг. Амоны нын, 
кæрæдзийæн аргъ кæнын куыд хъæуы, иу иннæмæн куыд хъуамæ 
æххуыс кæна... Уый махæй ницы хорздзинад зоны, фæлæ нæ тавы 
иудадзыг. Мах дæр афтæ куы уарзиккам кæрæдзийы, афтæ куы 
дæтгид иу иннæмæн йæ хъарм, уæд куыд хорз уаид, æвæдза! 
* * * 
Уалдзæг фæуынмæ хъавы, чидæртæ та сæ цæхæрадæтгæ нæма 
скъахтой, уый хыгьд сæ сыхæгты, сæ зонгæты зæрдæтæ цалдæргай 
хæттытæ скъахтой. 
* * * 
Мах диссаг стæм: цæмæ æххæссæм, уый нæ райсæм, фæлæ цæмæ 
34 

нæ феххæссæм, уымæ нæхи баивазæм, æмæ уæдмæ, кæмæ 
æххæссыдыстæм, уый уым нал вæййы. 
Гоби Дадо йæ дæндæггæ куы равдисы, уæд уымæй зæгьынмæ 
фæхъавы, хæрын æм кæй цæуы. Æмæ уæд чидæртæ сæ сыгьзæрин 
дæндæгтæ былтæй куынæуал фембæрзынц, уæд уый та цы фæамоны? 
* * * 
Бирæ бæстæты хицæуттæ футболæй фæхъазынц кæрæдзиимæ. 
Амырыкаг хицæуттæ мах президенттимæ никуыма ахъазыдысты 
футболæй. Æмæ уæвгæ... Сæхицæй сын хъазынц æмæ æгъгьæд нæу? 
* * * 
Бирæуæладзыгон хæдзæртгы кæртыты саратæ чи сарæзта, уыдон 
ресторанты кусджыты фæндиаг куы фæуиккой, уæд фæтыгуыртæ 
уаиккой. Нозтуарзаг лæгтæ уыцы сараты сæ "куыст" бакæнынц æмæ 
ма ресторантæм цæмæн цæуой. 
* * * 
Уæрæсейы банктæ мын мæ зæрдыл æрлæууын кæнынц Берму- 
даг æртæкъуымон. Уырдæм дæр æхцатæ куы бахæссай, уæд цыдæр 
фæвæййынц. 
* * * 
— Баба, ды нæ сыхаг Гадзейы раст адæймаг хоныс, афтæмæй 
гуыбыр у. Йæ къæдз астæумæ йын нæ фæкæсыс? Æви хорз нал 
уыныс? — дзырдта чысыл Гига. 
* * * 
Мах цæмæ тырнæм, уыдон сты, цæмæ нæ тырнæм, уыдоны 
уæлдæйттæ. 
* * * 
Адæм цас фылдæр цæуой бынмæ, уыйас хæрдмæцæуджытæ 
къадцæр кæй кæнынц, уымæ цæмæндæр не ’ргом фаг не здахæм. 
Тæссаг у, искæд хæрдмæцæуджытыл куынæуал æмбæлæм, 
у ы м æ й. 
35 

* * * 
Фыдæлты заман-иу дыууæ лæджы ’хсæн хъаугьа куы рауади, 
уæд-иу сæ астæу сылгоймаг йæ кæлмæрзæн æрæппæрста æмæ-иу 
б^ыцæугæнджытæ фæйнæрдæм сæхи айстой. Ныр хъаугъагæн- 
джытæ дзæвгар фæфылдæр сты. Уый, чи зоны, уымæн æмæ сыл- 
гоймæгтæ се ’хсæн цы æрæппарой, уый нал ис. Нал дарынц 
кæлмæрзæнтæ. 
* * * 
Раздæр азты-иу Ирыстонæй Уырысмæ цыдысты шабашкæйы, 
ныр та уырдыгæй ардæм цæуынц. 
* * * 
Хъусынгæнинаг: «Театры хъæуы, артисттæй клоунтæ чи нæ са- 
раздзæн, ахæм режиссер». 
* * * 
Цасфæнды ку дæ ахсджиаджы мардыл, фæстæмæ йæ нал ра- 
кæндзынæ уырдыгæй, гъе фæлæ дæ уый йæхæдæг акæндзæн. 
* * * 
Нæ фермæйы коллектив бацæуы тохы — 
Алчи сæумæйæ æрдуцы йæ хъуджы. 
Нæ ирон театр дæр нæ баззади рохы — 
Дуцынц гье уый та дыууæ драматурджы. 
* * * 
Раздæр йæ гуылы бын æндзæрста, ныр та—йæхи бын. 
* * * 
«Мæнæн мæ цард хорз уæд, иннæтæ цыфæнды фæуæнт». — 
Цалынмæ уыцы ницæййаг хъуыды нæ сæртæй рахъуытгы уа, уæдмæ 
нæм не сфæлдисæг Хуыцау дзæбæх цæстæй никæд ракæсдзæн. 
* * * 
Хорз лæг адæмы йæ фæдыл хоны стыр цинмæ, стыр хъазтмæ, 
гуымиры лæг та — цъыфдзастмæ. 
36 

Нæ дохтыр "К" фæдзæхста, уæхи, дам, низтæй хъахъхъæнут, 
афтæмæй йæхæдæг куы фæрынчын, уæд ын йæ рихиты фондз æмæ 
ссæдз алыхуызон микробы ссардтой. 
* * * 
Хорз хабæрттæ хъусгæйæ, адæймагæн йæ царды бонтыл æфтгæ 
кæны, æвзæр хабæрттæ та йын йæ цард кæнынц цыбырдæр. 
Æвæццæгæн уымæн хъусæм иудадзыг Мæскуыйы телеуынынадæй 
æбуалгъы хабæрттæ. Æмæ науæд кинонывтæ! Алы ран дæр туг- 
калд, лæгмæрдтæ... Уыдон дæр зæрдæ ныууигъынц, туджы 
æлхъывдад уæлæмæ ссæуы. Цыбыр ныхасæй, нæ адæм цагъды 
кæнынц, цыма сыл фыдрын сыстади! 
* * * 
Арæх рауайы афтæ: адæймаг йæхæдæг раздæр бахæццæ вæййы 
нысанмæ, науæд та йæ разæй уым балæууынц йæ хъуыдытæ. Архай- 
ын хъæуы ууыл, цæмæй се ’хсæн уæгьд бынат ма уа, науæд рæстæггай 
уыцы бынæтгы æрцæуы стыр рæдыдтытæ кæнæ бæллæхтæ. 
* * * 
Уæлдæфы æлхъывдад рæстæггай тынг æрцæуы дæлæмæ, 
фондз-аст мин азы иу хатт, æмæ уæд адæм, цæрæгойтæ уæлæмæ 
рæзынмæ фæвæййынц. Сæ бæрзонд схæццæ вæййы суанг 
ссæдзгай метртæм. Ахæм адæмы хуыдтой уæйгуытæ, аргъæутты 
кæй кой кæнынц, ахæмтæ. Бирæ рæстæг нал ис, ахæм дуг та 
куы скæна, уымæ. 
* * * 
Дзибокка куы фехъуыста, Марсы æмæ Юпитеры дон ис, уый, 
уæд бацин кодта, æмæ загъта: "Уым арахъхъ дæр уыдзæни". 
* * * 
Хицаудзинад адæймагмæ йæхæдæг никуы ’рбацæудзæн. Уый 
исын фæхъæуы. Исгæ та йæ ракæнынц ахæмтæ, адæмæй ныфс 
кæй вæййы, стæй мæлæтæй чи нæ фæтæрсы. Уæлвонгæй никуы 
ницы ис. 
37 

* * * 
Арæх фехъусæм ахæм ныхæстæ: "Цæргæс тæхгæйæ фидауы". 
фæуæд афтæ, фæлæ ма бафæрсæм, йæ.кдрчы кæнæ хъазы цъи- 
утæ цæргæс кæмæн ахаста, уыцы адæймаджы, кæддæра уый дæр 
афтæ зæгъид... 
* * * 
Фыццæгæм апрелы адæм кæрæдзийы кæй фæсайынц, уый, 
æвæццæгæн, хорз фæкасти Уæрæсейы хицæуттæм æмæ уыдон 
алыбон дæр фæливын райдыдтой адæмы. Ничиуал æууæнды сæ 
ныхæстыл. Цард хуыздæр нæ кæны. 
Адæймаджы базонæн ис, уый дæ куы нæ зона, уæд. 
* * * 
Уæрæсейы цард никуы фæхуыздæр уыдзæни, цалынмæ адæм 
сæхæдæг нæ фæхуыздæр уой, уæдмæ. 
* * * 
— Дзыцца, абон радиойæ дзырдтой, банантæ, дам, чи хæра, 
уый хорз уындзæн. Ды дæр банантæ хæр. Маймулитæ хæрынц ба- 
нантæ æмæ сæ кæсæнцæстытæ никæуыл вæййы. 
* * * 
Адæймаг цы зоны, уый хъуамæ зона. 
* * * 
Уæлахиз къухы не ’фты æнцонæй, уæддæр æм тырнæм 
æхсæвæй-бонæй... 
НАУКÆМÆ ТЕЛЫХЪÆДЫЛ 
Саламджерийæн йæ хæстæджытæй иу профессор у, иннæ — 
монтер. Монтер мæйы мызд райсы 800 мин сомы, профессор та 
— 400 мины. Иу бон сæ Ситохы-фырт быцæугæнгæ бай- 
йæфта: 
38 

— Цард хæлæгæй нæу. Ды бирæ мызд куы истай, уæд та æз 
мæсты кодтон. Мæнæн дæр мæ фæрстæ куы нæ сты æндонæй,— 
йæ ныхас монтер фæци зарæджы ныхæстæй. 
Уæд Ситохы-фырт профессорæн афтæ: 
— Гъеныр ды наукæмæ телыхъ&дыл куы сбырыдаис, уæд абон 
фылдæр æхца исис. 
ЦÆЙ ФÆРЦЫ 
Саламджери къорд азы кæй нал федта, иу ахæм æмбал базары 
йæ уæлхъус алæууыд: 
— Мæнæ ма кæй федтон! Уырны дæ, дæ цæсгомæй ма дæ ба- 
зыдтон. 
Ситохы-фырт зыдта, уымæ дæр юмор кæй хæццæ кæны, уый. 
Нæ йæ фæндыд састы бынаты баззайын: 
— Æз дæр ма дæ тыххæйты базыдтон. 
— Ды та мæ цæмæ гæсгæ базыдтай? 
— Æз та дæ базыдтон дæ фарсылæвзаг æмæ дæ куырм тъангæй. 
БОН-ИЗÆРМÆ КУЫСТЫ ВÆЙЙЫ 
— Ды дæр алцытæ фыссыс... Мæ усы тыххæй ма иу хатт ради- 
ойæ радзур, уадз æмæ фæтæрса. Абон райсомæй... Графин мæ 
размæ фæци. Мæхи нал баурæдтон. Цалдæр дзы анызтон. Мæ ус 
мæ нозтджынæй куы федта, уæд... Мæ хурхыл мын бахæцыд сæу- 
мæрайсом, хур нæма скасти, афтæ,—дзырдта "Д" Саламджерийæн. 
— Ма йæм мæсты кæн. Бон-изæрмæ куысты вæййы. Кæд ма 
дын бахæцыдаид уæдæ дæ хурхыл? 
ЦÆМÆН ФЕППÆЛÆМ ЦАУД МАРДÆЙ ДÆР? 
Зианы куы бавæрдтой, уæд "Хъ" Саламджерийæн ныллæг 
хъæлæсæй афтæ: 
— Диссаг мæм кæсы иу хъуыддаг. Адæймаг бынтон цауд куы 
вæййы, сыхæгтæ, зонгæтæ йыл былысчъилтæ куы фæкæнынц, 
уæдцæр дзы æппæлын райдайынц, куы амæлы, уæд. 
Йæ ныхæстæм Саламджерийы хъуыды уайтагьд сæрæй æдцæмæ 
ратындзыдта: 
— Адæм хуымæтæджы нæ кæнынц афтæ. Уадз æмæ мæрдты 
бардуаг Аминоны цæсты фæкадджындæр уа, науæд æй мæрдты 
бæстæмæ нæ бауадздзæн. Æмæ дæ уый фæнды, цæмæй ам, уæл- 
æуыл хус кæна? 
39 

ЦÆСТДЗЫД АДÆЙМАГЫЛ ТУТÆ ФÆКÆНЫНЦ 
Уыцы изæр фæтæн сыхы спæлхъ-пæлхъ кодта хъаугьа. Уыцы 
хъаугъа саразæг уыди Техъа. Чындзæхсæвы йæхимæ æгæр фæкасти 
карз нбзтæй. Кодта хылкъахæн. Йæ фыдымады æрвад Цоцо йын 
йæ цонгыл ахæцыди, уæхимæ, дам, цом. Нæ йæм байхъуыста. 
Уый нæ, фæлæ ма йæ йæ къахæй дæр сцавта. Иу рæстæг ын хæйрæг 
йæ гуырыконд фездæхта Саламджерийы ’рдæм. Ам дæр та йе 
’фсæрты змæлдыл цæст нал хæцыди. Дзырдта æвзæр дзыхæй. Нал 
баурæдта Ситохы-фырт йæхи, йæ цæсгомыл ын бату кодта. Акод- 
той Техъайы сæхимæ æртхъирæнтæ кæнгæ. Йе ’фсымæр бæрнон 
бынаты кусæг уыди. Бадзырдта милицæйы хайадмæ. Райсомы Са- 
ламджеримæ æрбахæццæ сты дыууæ милиционеры. Акодтой йæ. 
Слестгæнæг Ситохы-фыртæн загъта тызмæгæй: 
— Ды журналист уæвгæйæ, æруагътай егъау рæдыд. Техъайы 
авторитетыл цъыф къахæй бацыдтæ. 
— Раст нæ дзурыс, уæд зæхх хус уыди. 
— Мæ ныхæстæ мын æмбарыс, фæлæ... Цæмæн бату кодтай 
Техъайыл? Ту абадти йæ тæккæ фындзыл. Уый тыххæй мæнæн 
æвдисæнтæ фехъусын кодтой бæстон. Уыцы æфхæрдæн бамынæг 
кæнæн нæй. Æвæццæгæн дæ къарцы абадын бахъæудзæн æртæ 
мæйы, науæд та—афæдз. 
— Æвзæр дзыхæй кæмæдæрты дзырдта, стæй та мæнмæ дæр... 
— Æмæ йын ды дæр æвзæр исты загътаис. Ту йыл цæмæн 
бакодтай? 
Ситохы-фырт бамбæрста хъуыддаг хорз кæй нæу, уый. Æваст 
йæ сæры февзæрди иу хъуыды æмæ йæ слестгæнæгмæ бавзылдта: 
— Æз Техъайæн цæстдзыд æнхъæл уыдтæн æмæ йыл уымæн 
бату кодтон. 
— Æмæ цæстдзыд адæймагыл иу хатт нæ бату кæнынц, фæлæ 
цалдæр хатты. 
— Бату ма йыл кодтаин, фæлæ йæ цæсгом йæ армы тъæпæнæй 
ахгæдта. 
— Æмæ дæм исты тæваг хæццæ кæны, цæмæй цæстдзыд адæ- 
мыл тутæ кæнай, уый тыххæй? Базоныс, адæймаг цæстдзыд у, 
æви нæ, уый? 
— Базонын. Ды дæр дæ цæстдзыд. Дæумæ кæсгæйæ, мæ 
донгæмттæ рауадысты. 
— Æмæ мæныл дæр æрбату кæнынмæ хъавыс?! Хæстæг мæм 
ма цу! Демæ зын дзурæн у, —загъта слестгæнæг йæ цæсгом 
папкæйæ амбæрзгæйæ. Æрæджиау дуармæ ацамыдта: 
— Ацу, ацу! Сæрибар дæ! 
40 

ХÆРЗÆГГУРÆГГАГ 
Иу изæр Саламджери балкъонæй йæ сыхагмæ ныхъхъæр кодта: 
— Мæ хæрзæггурæггаг дæумæ! Мæ телевизор нал кусы! Æгайт- 
ма ныллæууыд! Уымæ кæсгæйæ фæцæйæдылы кодтон! 
— Мæ телевизор дæр куы ныллæууид,—бынæй йæм уæлæмæ 
схъæр кодта сыхаг. 
ГÆЛÆБУТÆ 
Саламджери радиойы уаихæссæг уыд æмæ иу бæрнон кусæгæй 
ракуырдта, цæмæй йын сæ куысты тыххæй радзура. Хицау сразы 
йемæ, радзырдта цыдæртæ, фæлæ хуыздæр кусджытæй иуы мыггаг 
æмæ ном нал хъуыды кодта. Фæстагмæ афтæ: 
— Йæхи-иу ын афæрс, стæй-иу ын зæгъ, фæссихор мæм-иу 
æрбауайæд. 
Сахаты фæстæ та Саламджери бацыдис хицаумæ. 
— Гъы, цы бадæ? — бафарста йæ уый. — Базыдтай йын йæ 
мыггаг, йæ ном? 
— Базыдтон. У Бæбултæй, йæ ном Ботас. 
— 0, о. Афтæ хуынди, афтæ! Æрбауайдзæн мæм? 
— Афтæ зæгъы, æз, дам, ахæм хицауы нæ зонын. Фарста мæ, 
йæ фындз, дам, сонт гуыбыр у, йе ’рфгуытæ хъуынджын сты, 
стæй йæ галстукыл дыууæ гæлæбуйы бады? Æз ын загьтон, зымæ- 
гон, зæгьын, цæй гæлæбутæ ис... 
Уæд хицау афтæ: 
— Уый... уый... Мæ иу галстукыл гæлæбуты нывтæ ис. Фæлæ... 
Ау, æз ам афæдзæй фылдæр куы дæн, уæд мæ куыннæ зоны? 
АВД ГОЛЛАДЖЫ КАРТОФ 
Майрæмыкуадзæны Саламджерийы йе ’мбал "К" бахуыдта 
сæхимæ. Куыд хистæр, афтæ ныххæлар кодта фынджыдзаг. Хæлар 
кæнгæйæ, загъта: 
— Цардаудæн кæнут, уæ фæстæ кæй ныууагътат, уыдоныл, уе 
’ххуыс сын ма бахæлæг кæнут. 
Хæларгонд куы фæци "К", уæд Ситохы-фырт афтæ: 
— Æз дын лæгдæр æнхъæл уыдтæн, ныр мæ цæсты дзæвгар 
фæкъадцæр дæ. Искуы ма удæгас адæймаг мæрдтæй æххуыс фæку- 
ры? Цытæ дзырдтай, уыдон дæ ферох сты, цардаудæн, дам, ныл 
кæнут. Абон афтæ нæ загътай, зымæгмæ мæ иу авд голладжы 
картоф куы уаид, зæгъгæ? Мæрдтæм ныдздзур, æмæ дын уыдон 
сæрвитой... 
41 

СТЫР МИКРОБ 
— Дæ хорзæхæй, Хайырбег, карз нозтыл дæ къух кæд ауигъ- 
дзынæ?—загъд кодта йæ хæрæфыртмæ Бечырби. 
—Æз æй нуазын, микробтæ кæй мары, уый тыххæй. 
Уæд æм Саламджери бадзырдта: 
— Æмæ дын дæхи куы амара, уымæй нæ тæрсыс? 
— Æмæ æз микроб дæн? Æрбакæс ма мæм, цæййас дæн. 
— Æмæ стыр микробтæ чысыл ис? Суанг ма устытæ дæр раку- 
рынц, хицæуттæй дæр сæ равзарынц,— загъта Ситохы-фырт. 
ДИССАДЖЫ ДУХИ 
Саламджери ма æрыгон куы уыди, уæд иу дохтыры бауарз- 
та. 
Чызг фæци йæ куыст æмæ сæхимæ араст, Ситохы-фырт дæр 
йемæ. 
— Мæ фарсмæ цæмæн цæуыс, куынæ дæ зонын, уæд? 
— Нæ хо, бахатыр кæн, æз дæ духийы тæфмæ улæфын. Ахæм 
ма духи уа? Ма мын æй хæлæг кæн! 
— Омæ кæд дæ зæрдæмæ афтæ тынг цæуы, уæд... Флаконы ма 
ис иучысыл æмæ дын æй ныртæккæ ратдзынæн. 
— Нæ, нæ, уыцы духи дæуимæ хуыздæр у, —загъта Салам- 
джери. 
ИУТÆ ФЫСГÆ КОДТОЙ, ИННÆТÆ ТА СÆ 
КЪАМТÆ ИСТОЙ 
Ирон литературæмæ йæ хъус тынг чи дары, иу ахæм сылгой- 
маг Саламджерийæн афтæ радзырдта: 
— Ирыстоны фысджыты Цæдисы сарæзты 75 азы бонмæ 
дзæвгар æрмæг мыхуыргонд æрцыд газет "Рæстдзинад"-ы 
фæрстыл. "Дæ бæстæ зон", ахæм сæргонды бын дæр бирæ къамтæ 
федтой рухс. Уыдонмæ кæсгæйæ, иу хъуыддаг бафиппайдтон. 
Нæ зынгæдæр фысджытæй цалдæрыл мæ цæст не ’рхæцыди уыцы 
къамты. 
— Куыд дзурыс, афтæмæй нæ ирон фысджытæй иутæн сæ 
сæйрагдæр куыст уыд уацмыстæ фыссын, иннæтæн та—къамтæ 
исын,— загъта Саламджери, хъуыдыты аныгъуылгæйæ. 
42 

МÆНÆН ДÆР МÆ ЗÆНГ РИССЫ 
Уарзы Саламджери хъазæн ныхæстæ кæнын. Хатгай фæсмон 
дæр æркæны. Иухатт бафтыд иу оганизацимæ. 
— Дæ цæсты уæлтъыфæлттæ æрхау-æрхау кæнынц. Дысон 
фынæй нæ кодтай? 
— Кæцæй? Чызгскъæфæг уыдтæн, —загъта Ситохы-фырт, йæ 
худын уромгæйæ. 
Изæры йæм дыууæ милиционеры дуар схостой: 
— Уыцы чызджы кæм бамбæхстай?—афарста сæ иу. 
— Цавæр чызджы?—фæджих Саламджери. 
— Ды махæн Бабуцайы ныхæстæ ма кæн, фæлæ басæтт дæ 
митыл. Хабар ракæн сæрæй-бынмæ. Иу ран дæхæдæг дзырдтай, 
дысон, дам, чызгскъæфæг уыдтæн. Ныр дæр ма хуыссæгхъуаг 
дæ. Дæ цæстытыл бæрæг у. 
— Хуыссæгхъуаг уымæн дæн æмæ абон райсомæй схæццæ дæн 
Мæскуыйæ. Поезды нæ фынæй кæнын. 
— Цæвиттон, афтæ. Хъус мæм бæстон. Цы чызджы аскъæф- 
тай, уый Хасанимæ никуы бацæрдзæн. Йæ зæнг сахъат у. Ды 
йæ ахæсдзынæ. 
— Цытæ дзурыс? Мæнæн дæр мæ зæнг риссы... 
ÆНÆЗОНГÆ СЫЛГОЙМАГ 
Иуахæмы Саламджери фæраст санаторий "Тæмискъ"-мæ. Ав- 
тобусы йæ фарсмæ бадт фæци иу сылгоймаг. Уый касти чины- 
джы. Ситохы-фырт ыл бæстондæр йæ цæст ахаста æмæ фæджих 
— йе ’мбæлццоны къухты уыдис йæ чиныг "Хъарм ныхæстæ". 
Саламджерийæн æхсызгон уыди, æнæзонгæ сылгоймаг ын йе 
’мдзæвгæтæ кæй кæсы, уый. Бафæндыд æй йемæ куы базонгæ 
уыдаид, фæлæ куыд? Иннæмæй та йæ нæ фæндыд йæхи схъæр 
кæнын. 
— Нæ хо, куыд кæсын, афтæмæй поэзи бирæ уарзыс. Фæлæ 
мын зын у, ахæм цауд æмдзæвгæтæ кæй кæсыс, уый. Æз уый 
поэтыл дæр нæ нымайын. 
— Кæмæй зæгъыс?! Саламджерийæ? 
-О. 
— Гъеныр ма уый тыххæй исты æвзæр куы зæгъай, уæд-иу 
мæ ма рахъаст кæн! Мæнæ уыныс, —загъта сылгоймаг æмæ йæ 
хызынæй фелвæста насхафæн. Бахаста йæ Саламджерийы 
цæсгоммæ. 
43 

— Цытæ кæныс? Æз хъазгæ кодтон, — йæхи ма рæстытæ код- 
та Ситохы-фырт, фæлæ сылгоймаг йе ’ргом нал раздæхта чи- 
ныджы автормæ. Уæдмæ автобус бахæццæ Алагирмæ. Ус ахи- 
зынмæ куыд хъавыд, афтæ ма мæсты каст ракодта Саламдже- 
римæ æмæ та йæ хызынæй сæвдыста насхафæн. 
ДÆ КЪРАНДАС ÆРÆВÆР 
Саламджери хъæлдзæг æмæ цыргь ныхасгæнаг у. Арæх-иу ба- 
уади чингуытæуадзæн организацимæ, гьемæ-иу уæд фыссæг "Б" 
аивæй фелвæста кърандас æмæ гæххæтт æмæ-иу тагъд-тагъд фыста 
Ситохы-фырт цытæ дзырдта, уыдон. Саламджери йæм иу рæстæг 
фемдзаст, бамбæрста хъуыдцаг æмæ ницыуал дзырдта: 
— Дзур, дзур. Дæ хъуыды кæронмæ ахæццæ кæн. 
Уæд Ситохы-фырт афтæ: 
— Дæ кърандас æрæвæр æмæ та дзурдзынæн. 
ÆРМÆСТДÆР ДÆХИ ФЕНДЗЫНÆ 
— Зауырбег, афтæ фехъуыстон скифты æмæ, дам, сæрмæтты 
тыххæй чиныг рауагътай мыхуыры. Иу экземпляр ма мын дзы 
балæвар кæн,—дзырдта "В". 
— Нал дзы ис мæхимæ. Дуканиты сæ уæй кæнынц. Балхæн дзы. 
"В" ахъуыды кодта, стæй афтæ: 
— Æмæ уæд уыцы ’хцайæ иу карк балхæндзынæн, æмæ мæхи 
хорз фендзынæн. 
Уæд æм Саламджери бадзырдта: 
— Уымæй раст зæгъыс, æрмæстдæр дæхи фендзынæ, скиф- 
ты æмæ сæрмæтты — нæ. 
ДЫУУÆ ЗОНТЫККИМÆ 
— Абон райсом республикæйы радиойæ куы фехъусын код- 
той, къæвда нæ уыдзæни, зæгъгæ, уæд... Радиомæ нæ фæхъусыс 
райсомæй? — дзырдта "П" Саламджерийæн. — Дыууæ зонтыччы 
дæм куы ис. 
Ситохы-фырт æрæджиау афтæ бакодта: "Радиойæ куы фе- 
хъусын кæнынц, уаргæ нæ кæндзæн, зæгъгæ, уæд æз дыууæ зон- 
тыччы рахæссын". 
44 

ФÆЛТАУ МÆХÆДÆГ КЪÆСÆРМÆ БАДЦЗЫНÆН 
Хæдзар чи аразы, фæлæ йæ къухтæ цыбыр кæмæн сты, ахæм 
лæг "X" Саламджерийæн йæ хъарджытæ фæкодта: 
— Мæнæ ныл цы æвирхъауы рæстæг скодта! Алцыдæр туджы 
аргь сси! Уæлдайдæр та хъæдæрмæг! Афтæмæй нæ алыварс тархъæд- 
тыл цæст не ’ххæссы. Гъеныр дуары аргъ у æртæ мин сомæй бирæ 
фылдæр, ома мæй æртæ мин сомы чи исы, уый цæмæй уыцы дза- 
ума скæнын кæна, уый тыххæй йæ бакусын хъæуы мæй. Уæдæ 
дуар сæвæрæггаг дæр бацагурдзысты мин сомæй фылдæр. Куы ба- 
нымайæм, уæд иумæ схиздзысты цыппар минмæ. Диссæгтæ! Цар- 
циаты диссæгтæ! 
Саламджери ныхъхъус, стæй æнкъард хъæлæсæй загьта: 
— Омæ уæд фæлтау мæхæдæг къæсæрмæ баддзынæн. 
Дзæгъæлцæуæг мидæмæ нæ уадздзынæн. 
ФЫНЫ-ИУ ÆРБАЦУ ДОХТЫРМÆ 
Иуахæмы Саламджери фæрынчын гриппæй. Мæхи куы фе- 
нын кæнин, зæгъгæ, фæраст поликлиникæмæ. Нервыты дохты- 
ры загъдгæнгæ баййæфта йæ кабинеты. 
— Ацы лæгмæ ма байхъус, диссæгтæ дзуры. Фыны, дам, арæх 
фæсур вæййын, æмæ, дам, мын куыд рынчын, афтæ мæ пен- 
сийыл не ’ фтауынц. Мæнмæ ныр дыккаг хатт æрбацыд. Райсо- 
бесы дæр вæййы, ныр та йæ хъаст уæлдæр хицæуттæм хæссынмæ 
хъавы. Фæлæ йын æз цы зæгъон, нæ зонын. Ды, Ситохы-фырт, 
мæ бынаты цы бакæнис? Æз йæ фынмæ куыд бацæуон? 
Уæд Саламджери рынчын лæгæн афтæ: 
— Ардæм-иу фыны æрбацу, дохтыр дæ уæд фендзæн. 
ЦÆУКЪА 
Иу æмбырды демократ "0"-йы Саламджери бафарста: 
— Зæгъ-ма, дæ хорзæхæй, Уæрæсейы президентæй фыс кæнæ 
роды равзарæн ис? 
— Нæй. 
— Æмæ уæдæ уыцы бынаты цалдæр азы цæукъа куыд куыста? — 
загъта Ситохы-фырт. 
ЦÆМÆЙ ТЕАТРДЗАУТÆ ТЫНГДÆР ХУДТАИККОЙ 
— Ме ’рвад Хохы Санибайы цæры. Ныр ыл 90 азы цæуы. 
Йæхæдæг фæндæгтыл цæуынæн нал у æмæ йæ фыртæн бафæ- 
45 

дзæхста Дзæуджыхъæуæй, дам, мын мидæггаг хæлаф æмæ иу 
уæрæх трусик æрбалас. 
— Фырт бон-изæрмæ ф&разил-базил крдта дуканитыл, фæлæ 
ницæуыл фæхæст. Иу дуканимæ, дам, къуырийы размæ æрбала- 
стой мидæггаг хæлæфтæ æмæ, дам, се ’ппæты дæр иу чидæр бал- 
хæдта. Уæд уыйбæрцæй цы кодта?— дзырдта "П" Саламджерийæн. 
— Уый театры завхоз уыдаид. Артисттæ сæ сæ уæлæ скæнынц 
спектаклты рæстæг. Науæд сценæмæкæсджытæ тынг нал худынц. 
АМИНОНЫ ТЕЛЕГРАММÆТÆ 
Зианмæ кæсгæйæ бирæтæ уæззау хъуыдыты уацары бахауынц. 
Мæнæ та ныр дæр "Д"-йы марды уæлхъус иу сыбыртт никæмæй- 
уал хъуысы. Æрæджиау Ханджери афтæ: 
— Кæсут, мах дæр искæд уый хуызæн уыдзыстæм. Уый хал 
нæ тагъд рæстæг мачи ахæрæд. 
Уыцы ныхæстæ айхъусгæйæ Саламджери афтæ бакодта: 
— Мæрдты бæстæйы хицау Аминон рæстæгæй-рæстæгмæ 
ардæм, уæллаг дунемæ, сæрвиты телеграммæтæ. Кæмæ, уый дæр 
уын зæгъдзынæн, — уырдæм кæй фæхоны, уыдонмæ. Табу Ху- 
ыцауæн, æгайтма Ирыстоны постхæсджытæ æвзæр кусынц. Нæ 
телеграммæтæ-иу нæм ссæдз, дыууиссæдз азы фæстæ куыд æрба- 
хæссой, ахæм амонд нæ уæд. 
САЛАМДЖЕРИЙЫ ФЫН 
Дысон диссаджы фын федтон. Цыма иу ран Сталин слæууыди 
уæзбарæны тебæйыл, уæд уæзбарæны хицау иннæ тæбæгьыл слæуу- 
ын кодта Хрущевы, Горбачевы, Ельцины, Гайдары, Черномырди- 
ны, Чубайсы æмæ ма ноджыдæр бирæ кæйдæрты... Æмæ диссаг! 
Уæддæр Сталины тæбæгь уьщ уæззаудæр. Иу рæстæг Сосо уæзбарæн 
тæбæгьæй рæвдз æргæпп кодта. Иннæ тæбæгь бынмæ æртахти.-Чи 
йыл лæууьщи, уьщон зæххыл ныххиутæ сты. Уыцы рæстæг иу лæг сæ 
уæлхъус алæууыди. 
— Æмбал Сталин, мæнæ дæ адон æхсæвыгæтты фынæй кæнын 
нæ фæуадзынц. 
— Куыд ома? 
— Адон сты хъæдысыстытæ æмæ къогъотæ. Кæд дæ нæ уыр- 
ны, уæд ма сæм фæкæс афтæ. — Лæг анымадта æртæйы онг æмæ 
сæ цы рахуыдта, ахæмтæ фестадысты. 
— Ау, æмæ уæд мæ фæстæ хъæдысыстытæ æмæ къогъотæ 
лæвæрдтой бæстæйæн разамынд? — загъта Сталин тызмæгæй. 
46 

СÆФЫ НÆ НАЦИ 
— Статистикæйы бæрæггæнæнтæ куыд дзурынц, афтæмæй 
уырыссæгтæн сæ 37 проценты сты бынтон расыггæнджытæ. Уымæй 
ма æбуалгьдæр хъуыддаг цы уыдзæн!? Æмбæлы "фæдис" ныхъхъæр 
кæнын дунейы иннæ адæмтæм,— дзырдта иу лектор. 
Саламджери дæр бадти залы æмæ хъуыста уыцы зæрдæриссæн 
ныхæстæм, фæстагмæ сыстад æмæ загьта: 
— Махмæ, ирæтты ’хсæн дæр, дзæвгар ис расыггæнджытæ. 
Сæ фылдæр "Айс æй, ануаз æй"-йы зарæгимæ мæрдтæм ацыдыс- 
ты. Уæвгæ, уыцы зарæг бынтондæр семæ куы ахæссиккой, уæд... 
Ног зарæг ныффыссын хъæуы, зæгъæм, мæнæ ахæм: "Мауал æй 
бануаз, Абаци, бынтондæр сæфы нæ наци". 
НÆ ЙÆ БАЙЙАФДЗЫНÆ 
Иуахæмы республикæйы радиойы хæдзармæ бацыди иу сылгой- 
маг. Редакторæн бамбарын кодта йæ хъуыды: "Фæнды мæ Къос- 
тайы æмдзæвгæтæй иу цалдæр бакæсын, уыдонимæ "Æхсины лæг", 
"Марходарæг", "Бирæгь æмæ хърихъупп", "Халон æмæ рувас"... 
— Дæ курдиат сæххæст кæнын мæ бон нæу. Ирон театры куы 
кусис, артисткæ куы уаис, уæд дæ ныхмæ нæ уаин. 
— Æмæ уыцы ирон театры искуы уыдтæ? — афарста сылгоймаг. 
— Раст дын куы зæгъон, уæд дзы æрмæстдæр дыууæ хатты 
уыдтæн. 
Сылгоймаг ницыуал загъта. Сыстад æмæ ахызти кабинетæй. 
Саламджери джихауæй фæкасти редактормæ, стæй æнкъард 
хъæлæсы уагæй загьта: "Уыцы сылгоймаг уыди зындгонд артисткæ 
Хъæрджынты Варварæ". 
— Кæс-ма! Нæ йæ базыдтон. Асурин æй, фæлæ йæ нал бай- 
йафдзынæн. 
— Диссаджы хъуыды загьтай. Куы йæ асурис, куы йыл андзæ- 
вис, уæдцæр æй нæ баййафис, — загъта Саламджери. 
ИУНÆГÆЙ ЦÆМÆН ЛÆУУЫС 
Иу бон тигьыл Саламджерийы размæ фесты, быцæу кæимæ 
уыди, иудадзыг ностдзуан чи кодта, ахæм дыууæ гуымиры лæджы. 
Семæ ныхæстæ кодта дохтыр Абади. 
47 

— Иунæгæй цæмæн лæууыс, мæ сыхаг? — дохтырмæ кæсгæйæ 
фæрсы Ситохы-фырт. 
— Куыд иунæг у?! Мах йæ цуры не стæм?. Уæдæмæ дын куыст 
ницы ис æмæ цыргъ ныхæстæ кæныс, дæхимæ исты кæсыс. Фехъ- 
уыстай, æз дæр рифмæтыл дзурын зонын,—загьта Дзибокка æмæ 
ма йæ ныхасмæ бафтыдта: — Мах уæлмæрдтæм цæуæм. 
— Æмæ уырдæм цæугæ цæмæн кæнут? Хъуамæ уæ хæсгæ акæ- 
ной. 
— Мах ингæн къахынмæ цæуæм! Уæвгæ дæуæн фæнды исты 
дзур, фæнды нæ, — загьта Дзибокка æмæ йе ’мбалимæ атындзыд- 
той хъæугæронмæ. 
ЗАЙНАГ ХЪЫБЫЛТÆ 
Саламджери иу колхозы хуытæдарæн фермæйы æрæмбырд код- 
та æрмæг радиобакастæн. Корпусæй кæртмæ куы рахызти, уæд 
чысыл æдцæдæр æрлæууыди "Волгæ". Рахызти дзы иу лæг. Бæрæг 
уыди йæ бакастæй, бæрнон бынаты кусæг кæй у, уый. Саламдже- 
ри йын райста йæ къух. Лæг йæ цæст ахаста, чысыл фалдæр цы 
хуытæ тезгьо кодтой, уыдоныл. 
— Цалынмæ ам уон, уæдмæ уæртæ уыцы хуытæй иу адзæнгæл 
кæнут. Физонæг хæрын мæм æрцыди. Мæлæты арæх уæм куынæ 
вæййын. 
— Хуытæ зайнаг сты, — загъта Саламджери. 
— Уæд та хъыбыл. Хъыбылы дзидза — ноджы хуыздæр. 
— Хъыбылтæ дæр зайнаг сты. 
— Ау, ахæм хуыты мыггаг фæзынди? — загъта хицау æмæ ма йæ 
ныхæстæм бафтыдта: — Колхозы сæрдар ам ис? 
— Уартæ зоотехникимæ цæуылдæр зæрдиаг ныхас кæнынц. 
Лæг мидæмæ бацыди, Саламджери дæр уырдыгæй йæ фæндаг 
радардта. Уый фæстæ ахæлиу ахæм ныхас, зæгьгæ, дам, фæзынди 
хуыты ног мыггаг, кæй ныззайынц, уыцы хъыбылтæ дæр, дам, 
вæййынц зайнаг... 
ÆЗ ДÆМ ГОРÆТМÆ ДÆР СУАЙДЗЫНÆН 
Ацы цау æрцыди Нартыхъæуы. Иу бон, йæ иу къахыл хæцъил- 
дзабыр, иннæуыл та — резинæ цырыхъ, афтæмæй уынджы 
дæлæмæ тагьд-тагъд æрцæйуади Г.Гуыбе. 
— Уый цы хуызæн дæ?! Æркæс-ма дæ къæхтæм! — бадзырдта 
йæм сыхаг лæг "У". 
— Абон райсомæй республикæйы радиойæ дæлæ Ситохаты 
лæппу фехъуысын кодта, ранæй-рæтты, дам, уардзæни. 
48 

Гуыбе фыдзонд лæг уыди. Уымæй рацыдаид цалдæр мæйы, 
афтæ Саламджери сæхимæ, Нартыхъæумæ, ныццыди отпусчы 
рæстæг. Бафтыди иу чындзæхсæвмæ. Кæрты Гуыбе йæ размæ 
фæци нозтджынæй. 
— Ды айфыццаг цы гæды ныхæстæ кодтай радиойæ, ранæй- 
рæтты, дам, уардзæни! Æмæ иу æртах дæр куынæ ’рхауди зæххыл! 
Искæд ма мæ куы асайай, уæд мæ-иу ма рахъаст кæн! Æз, дæм, 
горæтмæ дæр суайдзынæн! 
* * * 
Кæд дæ фæнды адæммæ хуыздæр зынай, уæд дæ сæр хæрдмæ 
ма иваз. 
* * * 
Куыд хорз у, æвæдза, кадджын адæймаг уæвын! Уый адæмы 
зæрдæты фæцæры дæсгай азтæ, фæлæ дзы фатеры мызд никуы 
ничи бацагуры. 
* * * 
Зарæг æвронггæнæнмæ бахауди. Æвæццæгæн æй расыг лæг 
ныззарыд. 
* * * 
Сывæллон куы райгуыры, уæд-иу уыцы минут куы базонид, 
ацы дунейы цас фыдæбæттæ бавзардзæн, уый, уæд-иу фæстæмæ 
балидзид... 
* * * 
Чингуытæ арæхдæр фæлдах,— 
Зæххыл не скъуырдзынæ дæ къах. 
* * * 
Ис ахæмтæ дæр: æнхъæлмæ кæсынц, кæд хуыздæртæ амæлик- 
кой, æмæ уыдон искæцæй разыниккой. 
* * * 
Æмдзæвгæйы хъуамæ бас уа. Уæвгæ нæм къуыдырфых стихтæ 
дæр чысыл нæй. 
4 Заказ № 77 49 

* * * 
Хорз адæймагæн йæ уаргь адæм хæссынц, æвзæрæн — йæ цæуæт. 
Зондцжын фыд йæ цотыл дæр ахуыр фæкæны, æмæ зæрондæй 
дæр нæ кæлы. 
* * * 
Хуы дæр фосæй у, уарзын æй хъæуы, фæлæ хатт тæссаг вæййы, 
уымæ гæсгæ исчи куы схуы уа. 
* * * 
Цины цур иунæг сагьæс уæддæр ныууадзут, науæд цæмæй ба- 
зондзыстут, цин у, уый. 
* * * 
Японы уыди адзалагурджытæ (смертниктæ). Сæ хæдтæхджы- 
ты-иу бензин ныккодтой, америкаг хæстон наутæ кæм лæууыдыс- 
ты, æрмæстдæр уырдæм фаг, фæстæмæ здæхæн нæ уыди. Махмæ 
дæр ис "смертниктæ". Зонынц, карз нозт сæ цæгъды, уый, 
уæддæр æй æнцъухынц. Се ’ппæт нал æрбаздæхынц сæхимæ. 
* * * 
Æнæуаргъ адæймаг йæхæдæг уаргь свæййы искæмæн. 
* * * 
Адæймаг йæхæдæг куыд зæронд кæны, афтæ дуне дæр базæ- 
ронд вæййы йæ цæстыты. 
* * * 
Чи ахицæн вæййы, ахæм лæг æмæ ус уæвгæ искуы баиу сты? 
Кæддæр-иу, иумæ хæларæй чи царди, уыдоны хуыдтой 
кæрдзынæрдхæрдтæ. Ныр ахæм æрдхæрдтæ ничиуал кæны, 
æвæццæгæн, кæрдзын кæй нал ис, уый аххосæй. 
50 

* * * 
Дзæуджыхъæуы иу сыхы ныхасы комитет снысан кодта æртæ 
премийы, куывдтæй, чындзхастытæй, хистытæй æмæ æндæр 
рæттæй сæ хæдзæрттæм æвронгæй чи цæуы, уыцы лæгтæн. Фæуæ- 
лахизуæвджытæ бæрæггонд цæуынц алы мæйы кæрон дæр. Уæдæй 
нырмæ рацыд дыууæ мæйы, фæлæ ныронг фыццаг преми ничи- 
ма райста. Æртыккаг преми дыууæ хатты райста шофыр Дзанте- 
мыр. 
* * * 
Андиаты Сослан, йæ уæзы цы богæлттæ уыди, уыдоны се 
’ппæты дæр абырста. Баззад ма йын æнæбырстæй иу богал. Базо- 
нут ма йæ. Уый у йæхæдæг. 
* * * 
Адæймаг хъуамæ иу фæндагыл цæуа, кæд ын дыууæ зæнджы 
ис, уæддæр. 
Дамбаца æмæ æвзаг алыхуызæттæ сты, фæлæ сæ дыууæ дæр 
амарынц адæймаджы. 
* * * 
Де знагæй куы алидзай, уæд фæныфсджындæр уыдзæни. 
Баййафдзæн дæ. Ныппырх дæ кæндзæн. Фæлтау йæ ныхмæ 
æрлæуу æмæ йæ ныфс фæцуддзæнис, къаддæр зиантæ дыл 
æрцæудзæни. 
* * * 
Рухс ран рухс не ссардзынæ, талынджы йæ агур. 
* * * 
Арахъхъимæ афтæ балымæн, æмæ æвзæр нæ уыди лалымæн. 
51 

* * * 
Хæлардзинадæй амонд ракæсы, хъаугъайæ — мæлæт. 
* * * 
Чи зоны, куыдз адæймагмæ кæнæ цæрæгоймæ кæртæй куы 
ратæхы, уæд æм загъд фæкæны: "Ам дæ цы хъуыддаг ис?! Ацу 
фæстæмæ!" Мах та уыцы загъд рахуыдтам рæйын. 
* * * 
Адæмæй бирæтæ кæрæдзийæн адджын не сты, уæддæр 
кæрæдзийы хæрынц. 
* * * 
Хорз адæймæгтæй æвзæр дзыхæй ничи æппæлы. 
Амонд—амондæн æфсымæр, 
Фыдæх сæ цуры фæцыдæр. 
* * * 
Сырдтæ, мæргътæ, хилæгойтæ æмæ иннæтæ æрдзы сусæг- 
дзинæдгæ фылдæр зонынц адæмæй. Никæмæн сæ зæгьдзысты, уымæн 
æмæ дзурын нæ зонынц. Уæдæ ма адæймаджы дзыхмæ бафгаккой. 
* * * 
Ацы рæстæг ма бирæ куы ахæсса, уæд дзырд "бузныг" сырх 
чиныгмæ хаст æрцæудзæн, уымæн æмæ адæм кæрæдзийæн нал æх- 
хуыс кæнынц, алчи йæхиуыл сси. 
* * * 
Кæддæр уыди ахæм рæстæг, хъæубæсты-иу къуырийы дæргъы 
иу адæймаг куы амарди, уæд-иу адæм хорзау нал уыдысты. Ныр 
52 

рæстæмбис хъæуы къуыри иу нæ, фæлæ ныгæнынц 3-4 марды. 
Æмæ диссаг! Фæдисы дзæнгæрджытæ ничи ма ныццагъта, уый нæ, 
фæлæ мæрддзыгойы адæмæй зианы бирæтæ мардыл нæ фæрис- 
сынц, фæдзурынц анекдоттæ. Афтæ куыдфæндыйæ куы цæрæм 
дарддæр, уæд нæ быны хъæр ацæудзæни. 
* * * 
Базардзаутæй чи йæ хызын цъупдзаг бакæны алыхуызон про- 
дукттæй, чи та йæ хызын фæстæмæ афтидæй æрбахæссы сæхимæ. 
Уыдон мын мæ зæрдыл æрлæууын кæнынц университетмæ, акаде- 
мимæ, институтмæ ахуыр кæнынмæ чи бацæуы, уыцы лæппуты 
æмæ чызджыты. 
* * * 
Иу иннæмæн йæ хæс куынæ бафиды, уæд уым уыйбæрц дис- 
сагæй ницы вæййы, гье фæлæ стыр бынаты лæуд адæймаг адæмы 
раз хæсджынæй куы баззайы, уæд уый рахонынц "мардæрцыд". 
Ахæм адæймæгтæ нæ бæстæйы афтæ сбирæ сты æмæ сæ уындæй 
зæрдæ ныккæрзы. 
* * * 
Коммунисттæ кæм нæ хъæуы, уым дæр сæхи къорд хатты тынг 
уæзданæй равдыстой æмæ алы цæстфæлдавджытæ се ’ккæйтгы сбад- 
тысты. Куыд ис уымæн уæвæн æмæ дæм де знаг кард куы сласа, 
уæд æм дæ мидбылты худ. 
* * * 
Нæ бæстæйы советон азты цард уыди арф. Æнæ науы 
сбадгæйæ дзы нæ ацыдаис. Ныр нæм цард афтæ стæнæг æмæ 
дзы иу кæронæй иннæмæ фистæгæй бауайæн ис, фадгуытæ уæр- 
джытæм стулгæйæ. 
* * * 
Йæ хæдзары, йæ бæстæйы йæхи æцæгæлонæй чи ’вдисы, уый 
сæ фæсдуары йæ уд сисы. 
53 

* * * 
Адæммæ куынæ фæхъусы хицау, уæд æй ныззилынц цъилау. 
* * * 
Кæдцæр иу куывды хъæуыхицау æфсинмæ фæдзырдта хибармæ 
æмæ йын загъта: "Дзаджджындæр уæливыхтæ, хæрзаддæр фыд- 
джынтæ, стæй арахъхъæн йæ хуыздæр кæройнаг уатмæ ахæсс. Æз 
уым баддзынæн мæ хæлæрттимæ. Иннæтæн хус чъиритæ æмæ 
сыгъд арахъ дæр фаг уыдзысты". Уыцы ныхæстæ мæ зæрдыл арæх 
æрлæууынц Уæрæсейы хицæутты кой куы рауайы, уæд. Уыдонæн 
дæр сæ сæрты ахæм сау хъуыды бады: "Адæмæн се ’ппæтыл хур 
дæр не ’ххæссы, нæхæдæг уал дзæбæх ацæрæм..." 
* * * 
Адæм алцæмæй æххæст никуы уыдысты æмæ нæ уыдзысты, 
куы уой, уæд та цард фæуыдзæни. Уымæн æмæ аразын ницуал 
хъæудзæни. 
* * * 
Æрмæстдæр иу афæдз трибунæтæ куы бамбæхсиккам, уæд, 
æвæццæгæн, цард фæхуыздæр уаид. Чи зоны, уыдон кæй сбирæ 
сты, уый нæ æркодта сæфтмæ. 
* * * 
Адæмы фауынæй бафæллайы. Йæхи йын ничи фауы, уымæн 
æмæ йæхæдæг раджы фæци фауд. 
* * * 
Бахуд арæх адæммæ. Афтæ кæнæд дæ зæнæг дæр. Уæд сæдæгай 
азтæ а зæххыл фæцæрдзыстут уæхæдæг дæр. 
* * * 
Адæймаджы чъизи хъуыдытимæ дон ласы, сыгъдæг хъуыдытимæ 
та фæбады минасы. 
54 

* * * 
Мæсгуыты халынц сæхи дуртæ, колхозты та — фермертæ. 
* * * 
Гормон, дæхи иннæтæй уæлдæр цæмæн кæныс, уыдоны онг 
уал схæццæ у. 
* * * 
Алчидæр-иу йæ рæдыдты тыххæй йæхимæ хибарæй куы фæзагьд 
кæнид, уæд сходты, конференциты æмæ æндæр æмбырдты рæстæг 
дзæгьæлы нæ сафиккам. 
* * * 
Йæхи чи фестауы, йæхи стыр чи фæкæны, уыдон иууылдæр 
вæййынц гыццылтæ. 
* * * 
Куыд дзурынц, афтæмæй Хуыцау æмæ зæдтæ адæмы куывд нæ 
исынц карз нозтимæ. Ау, æмæ уæд нæ ирон адæм ныронг дзæгьæлы 
фæкуывтой? 
* * * 
Амæндтæ зæхмæ цæуынц хуры тынтыл. Уымæн баззайынц 
мæгуырæй аууæтты чи фæбады, уыдон. 
* * * 
Дунейы хорздзинæдтæн нæй кæрон, чи сæм тырны, уыдонæн 
кæрон ис. 
* * * 
Адæмæй бирæтæ фæстаг рæстæг кæнынц дæрзæгæй- 
дæрзæгдæр. Уыдонмæ кæсгæйæ мæ зæрдыл æрлæууы нæ хъуджы 
æвзаг. 
* * * 
Зæхх кæй зилы, уый сусæггаг нæу, фæлæ йæ расыггæнджытæ 
ноджы тынгдæр разилын кæнынц. 
55 

Уæрæсейы адæймаг цæры уый тыххæй, цæмæй йæ искæцы хи- 
цау сыдæй амара. 
Фæстаг рæстæг нæм сбирæ сты уазал адæм, хъарм адæм та 
къадцæрæй-къаддæр кæнынц. Æмæ уæвгæ бæстæ дæр хуыздæр уа- 
вæры нæй. Нал дзы баззади хъарм. 
* * * 
— Дзуттаг Тотойы адæм хъæздыг лæг хонынц, афтæмæй авд 
азы иу костюмы цæуы, — дзырдта Хадо. 
— Уый мæнгард лæг у. Уый уыциу æлхæд бакодта иухуызон 
фондз костюмы, науæд, дам, мыл адæм алыхуызон костюмтæ 
куы уыной, уæд мæ хъæздыг лæг рахондзысты. 
* * * 
Алы ’хсæв дæр-иу афардæг сæ хæдзарæй, кæд истæуыл фæхæст 
уаин, зæгъгæ. Фæстагмæ йын милиционер йæхиуыл фæхæст. 
* * * 
Фыццаг-иу адæм диссæгтæм кастысты кæрæдзийы сæрты, ныр 
та диссæгтæ сæхæдæг кæсынц махмæ кæрæдзийы сæрты. 
* * * 
Састы бынаты баззайынмæ цæттæ куы уай, уæд дыл къуылых 
къогъо дæр фæуæлахиз уыдзæни. 
Хуыцау нæ бахизæд ахæм президентæй, йæ адæмыл æддæмæ 
чи хæца, аннæтыл та — мидæмæ. 
* * * 
Адæймаг цæрæнбонты у агурæг. Йæхæдæг куы ницы ссары, 
уæд та йын йæхи ссарынц. 
* * * 
Никуы йæ равдæлд. Ферох дзы лæг уæвын. Ныр æрæджиау 
бары йæ намыс, йæ сæвын. Нæ кæлы йæ зæрдæмæ рухс. Зын ын 
у, кæй дзы рауад "цъус". 
56 

* * * 
Адæймаг цалынмæ йæхæдæг æууылд нæма вæййы, уæдмæ 
æнæууылд ныхæстæ фæкæны. 
Демократи у аргъау. Уыцы аргъау америкæгтæ кæнынц Уæрæ- 
сейы, Китайы æмæ иннæ социалистон бæстæты цæрджытæн, 
цæмæй æхсæнад фехæла, сæмтъеры уа цард, цæвæг марæджы ма- 
уал зона, кæй цы фæнды, уый кæна, сарæх уой дæвдтытæ, 
лæгмæрдтæ... 
* * * 
Цæстытæ æмæ хъустæ æвзæр кæм кусынц, уым зондмæ мацы 
хорздзинадмæ æнхъæлмæ кæс. 
Кæд ма дæ дæ ус хъæуы, уæд дзы нæлгоймæггы цур мауал æппæл. 
* * * 
Æгайтма расыггæнджытæ тæфæй не ’мбарынц, æндæр смудгæ- 
смудгæ уынгты зиликкой райсомæй изæрмæ. 
* * * 
Хицæутты арæх адæмы цæсты бафтауынц сæ хæстæджытæ, сæ 
хæлæртгæ. 
* * * 
Цæмæй хъæздыг лæг бахуда, уый тыххæй хъуамæ ссæдз, дыу- 
уиссæдз мæгуыр адæймаджы скæуой. 
* * * 
Адæймаг æфсис ницæмæй зоны, суанг ма йæхи дæр бахæры. 
* * * 
Фæстаг рæстæг маймулиты нымæц дзæвгар фæфылдæр. Фенæн 
сæ ис махмæ, Ирыстоны дæр. Мæ ныхæстæ кæй нæ уырнынц, 
уыдон изæрыгæтгы ресторанты цур алæууæнт. 
57 

Бирæ нæлгоймæгтæн сæ зæрдæтæ куыд хъа&бæр сты, сæ буары 
иннæ хæйттæ дæр афтæ фидар, афтæ хъæбæр куы уаиккой, уæд-иу 
хæдзæрттæн цæджындзтæн бабæззиккой. 
* * * 
Иннæтæй стырдæр æмæ ныфсджындæр санчъех размæ чи акæ- 
ны, уый æрмæст йæхи уæлахизыл нæ фæхъуыды кæны, фæлæ ма 
йæ фæфæнды, цæмæй йæ адæм бафæзмой. 
* * * 
Адæмæй иутæ тархъæды сæвæрынц къæппæджытæ, иннæтæ та— 
горæтты, хъæуты, уадз æмæ курдиæттæ ма аирвæзой размæ, сæ 
нысанмæ. 
* * * 
Советон дуджы-иу уалдзæгæй фæззæгмæ изæрыгæтты алы сыхы 
дæр хъаст уыди. Адæм-иу кафыдысты, зарыдысты. Ельцин æмæ йæ 
хъузæтгæ та афтæ дзурынц, уæд, дам, æвзæр уыди. Æвæццæгæн, 
уыдонмæ гæсгæ, хуымæтæг адæм хъæлдзæг куы уой, уæд уый æвзæр 
у. Хъуамæ æрмæстдæр хъæздгуытæ æмæ къæрныхтæ кафой. 
* * * 
Адæмы тыхæй тæрæн нæй, цы цардмæ сæ нæ фæнды, уырдæм, 
президент цыфæнды зондджын куы уа, йæ сæр дыууиссæдз тон- 
нæйы куы ласа, уæдцæр. 
* * * 
Кæд тæхгæ ракетæйæн фæстæмæ раздахæн ис, уæд сонт ны- 
хасæн дæр ис. Уæдæ афтæ: алы дзырдæн дæр ис рохтæ, æмæ куы 
бахъæуа, уæд сыл фæстæмæ æрбахæц. 
* * * 
Искæмæ тырнын хорз у, ноджы хуыздæр та у уый, дæхимæ 
дын исчи куы тырна. 
Ногдзинæдтæм тындз æмæ рай, æмæ дæхæдæг дæр ногдæр 
кæнай. 
58 

* * * 
Иуты дары, дары куыст. 
Сбуц æй кæнынц арфæтæй. 
Иннæтæ та исынц мызд, 
Амардысты, афтæмæй. 
* * * 
Цауд чызг чындзы куы фæцæуы, уæд бинонтæн, хæс- 
тæджытæн, сыхæгтæн, бафсис нал вæййы кафынæй, зарынæй. 
Чызг хорз куы вæййы, уæд та хиуæттæ кæугæ фæкæнщщ: 
* * * 
Ирыстоны дæр бирæ ис ахæмтæ: размæ цæуынц фæллад нæ 
зонгæйæ, иннæты фæстæмæ схойгæйæ. 
* * * 
Исчи куы фæцæф вæййы, уæд фæдис саразынц йæ зонгæтæ. 
Афтæмæй адæм иууылдæр цæфтæ сты хъæздгуыты нæмгуытæй, 
фæлæ иу сыбыртт никæцæй хъуысы. 
* * * 
Цы у капитализм? Уый у ахæм æхсæнад, кæцы ран цæстфæл- 
дахæг æрцæры фæллойгæнæджы арынджы цур. 
* * * 
Кæдцæрты магусатæн бынат нæ уыди коллективты ’хсæн, атар- 
дтой-иу сæ, ныр та цаудцæртæ се ’хсæнæй асурынц хуыздæрты, 
цæмæй сын мачи уына сæ хъуагдзинæдтæ, се ’взæр митæ. Æмæ, 
дам, цард нæ хуыздæр кæны. 
* * * 
Мексикæйы ис диссаджы хъарæггæнæг ус. Суанг ма йæ иннæ 
бæстæтæм дæр ахонынц зиантæм. Мах дæр ма йæ æрбахонæм æмæ 
Уæрæсейыл фæхъарæг кæна. 
59 

* * * 
Куывдмæ цæугæйæ-иу дæ рон тынгдæр балвас æмæ дæм хон- 
джытæ арæхдæр цæуой. 
* * * 
Искæмæ дæ маст куы рафыца, — йæ зæнгтæ йын ма ныццæв, 
— дæхи хæссинаг фæуыдзæн сæхимæ. 
* * * 
Дзыллæты кæрæдзимæ æрбахæстæг кæнын падцзæхты бон дæр 
нæ вæййы æнæ æртхъирæнтæй, фæлæ сæ уарзондзинад уайтагьд 
кæрæдзиуыл аныхасы ичъийау. 
* * * 
Адæм кæрæдзимæ мидбылты цал хатты бахудынц, уал хатты 
кæрæдзийы цард бахъахъхъæнынц фыдæхæй. 
* * * 
Искæмæн зæрдæбынæй раарфæ кæн æмæ дæ кæртмæ гал батæ- 
рдзынæ, фæлæ дæ зæрдыл дар, æндæр удæн смаст кодтай, — дæ 
гал кæрты нал фендзынæ. 
* * * 
Адæмы фæллой куыд тагъд хордта, фыдæх дæр æй афтæ тагъд 
сырдта. 
* * * 
Диссаг! Хицауæн йæ сæр рог у, афтæмæй цард та уæззаудæр фæци. 
* * * 
Раст цыма цæрынмæ зивæг фæкæнæм, нæхæдæг нæхи аххосæй 
цардæн йæ астæу фæкæлæм. 
* * * 
Зондцжын лæг уымæн скадцжын вæййы æмæ кадмæ никуы 
фæбæллы. 
* * * 
Æнæ кæсæнцæстытæй йæ цайы агуывзæ дæр нæ уыдта, афтæмæй 
йæ дардмæуынаг политик хуыдтой. 
* * * 
Адæм тыхст цардæн куынæуал фæбыхсынц, президентмæ æвзи- 
дын куы райдайынц, уæд уый дæр лæгьзтæхуызæй тыхы министртæн 
60 

падцзахадон хæрзиуджытæ авæры, ома хъахъхъæнут мæ, мæ зæрдæ 
сымахыл дарын. Хæрзаг уыцы министртæ Хуыцаумæ скувынц, 
цæмæй та адæм базмæлой. 
* * * 
Ныртæккæ ма Уæрæсейы худын æмæ æхцатæ нымайын зонынц 
æрмæстдæр Мæскуыйы цæрджытæ. 
Дæрзæг ныхас фæндаг агуры быцæумæ, фæлмæн ныхас та— 
зарæгмæ. 
* * * 
Мах аразæм робæттæ, фæлæ... Нæхæдæг та цыма уæларвон тых- 
ты робæтгæ стæм, афтæ мæм кæсы. 
* * * 
Куыдз уа, гæды уа, маргъ уа, йæ цæрæн бынатæй йæ дард ис- 
куы куы ныууадзай,—амал æмæ гæнæнæй фæстæмæ æрбаздæхдзæн. 
Уæдæ, æвæццæгæн, арфæ æмæ æлгьыст дæр афтæ кæнынц. Иск- 
æйы ма æлгъит рæстæй. Уыцы æлгъыст дæм фæстæмæ ссардзæн 
фæндаг æмæ йæ уæз дæхиуыл æрцæудзæн. 
* * * 
Дæ фæндагыл афтæ ацу, фæстæмæ куыд æрбаздæхай. 
* * * 
Адæймаг уынгмæ канд хъуыддаджы фæдыл нæ рацæуы, фæлæ 
ма йæхи равдисынмæ дæр. Уæдæ афтæ: уынг æмæ æхсæнадон 
бынæттæ сты витринæтæ. 
* * * 
Бирæтæ сæхицæй хорз адæймæгтæ æрмæст сæхи тыххæй нæ 
саразынц, фæлæ сыхæгты, зонгæты тыххæй дæр. 
* * * 
Ныртæккæ адæм 50-120 азæй фылдæр нæ цæрынц æмæ æдзух сæ 
гуыбынтæ бафсадын сæ бон нæу дзæбæх хæринæггæй, уæд дзыллæтæ 
500-800 азы куы цæриккой, уæд цытæ кæниккой? Æвæццæгæн, æрдз 
адæймаджы ам уымæн бирæ нæ дары, уайтагьд æй федце кæны. 
* * * 
Æвæццæгæн, фæстæмæ матриархаты дуг æрыздæхдзæн. Пат- 
61 

риархат ницы хорздзинæдтæ равдыста. Нæлгоймæгты ’хсæн сбирæ 
сты хæсткъахджытæ, лæгмартæ, расыггæнджытæ, наркомантæ, 
анашислтæ... 
Адæмæн, æхсæнадæн хорзæй чи ницы саразы, ахæм ницæйаг 
хицау бацархайы, цæмæй йæ фæстæ йæ бандоныл æрбада йæхицæй 
цаудцæр адæймаг. Уæд сæ хъæндзинæдтæ сæмхæццæ уыдзысты 
æмæ бынтон нæ фегад уыдзæни. 
* * * 
Мæлæг уды уайдзæф: "Дзырдтон-иу мæ сыхаг расыггæн- 
джытæн, мæ зæрдæ карз нозтæй кæй фæриссы, уый тыххæй, 
фæлæ-иу мын уæддæр арахъхъы агуывзæ мæ дзыхыл сдардтой. 
Æлгъыст фæуæнт! Мæ цард мын уыдон æрцыбыр кодтой. 
Æлгъыст фæуæнт, цы сарайы фæбадынц, уый бакъæй уæд!" 
* * * 
Махæй арæх ферох вæййы, кæйдæрты тыххæй кæй цæрæм, 
стæй чидæртæ та мах тыххæй кæй цæрынц, уый. Уыцы рæдыд 
йæ фæдыл расайы цард чи халы, ахæм хъуыдцæгтæ. 
* * * 
Æгвдау у адæймаджы дипломты диплом. Æнæ дипломæй нæ исынц 
куыстмæ, æнæ уыцы дипломæй та нæй цæуæн царды уынгты. 
* * * 
О, гормон, раздæр дæ ахсæнмæ де ’ргом цæмæн аздæхтай? Сæры 
цы афтид бынæттæ ис, уыдон уал байдзаг кодтаис, æмæ уæд ахсæн 
дæр æфсæст уыдаид. 
* * * 
Бобыхъо йæ алыварс йæхицæй цаудцæрты куы фæуыны, уæд 
ын æхсызгон вæййы æмæ йæ сины сæртыл æрхæцы. Сæрæби та 
йæхицæй цаудцæртæм куы фæкомкоммæ вæййы, уæд ыл цыма 
судзгæ зиан æрцæуы, уыйау йæ дзыхæй ныхас нал фæхауы. 
* * * 
Стыр фысджыты уацмыстæ тæлмац кæнын æвзæр нæу. 
Тæлмацгæнæг уыдоны руаджы цæрдзæн æмæ цæрдзæн. 
* * * 
Цæрæгойтæ, мæргьтæ æмæ иннæтæ цы цот рауадзынц, уыдон, 
62 

иумæ райсгæйæ, вæййынц бирæ æнæниздæр, æнæсахъатдæр адæ- 
мы цотæй. Гъеныр адæм зондджындæр уæнт. Ноджыдæр ма сын 
ис къухтæ. 
* * * 
Махæй алчидæр йæхи фæзминаг, æнаипп хоны, афтæмæй та 
уый афтæ нæу. Мах хорз куы уаиккам, уæд нæм хъуагдзинæдтæ нæ 
уаид, æмæ сыл ничи ахуыр кæнид. 
* * * 
Æдзæстуарзон адæймагæн йæ дзыхыл фондзыссæдз гуыдыры 
дæр сæвæр, йæ цæстыты сындзытæ куы уа, уæд. 
* * * 
Ацы демократийæ зæрдæцъæх дæн æз дæр. Фæлтау æй куынæ 
зыдтаиккам, уæд уыдаид хуыздæр. 
* * * 
Адæм иууылдæр сты хуындзæуттæ. Царды къæбицмæ алчидæр 
хъуамæ исты бахæсса. 
* * * 
Америкæйы географийы ахуыргæнæг бафарста студенты: "Кæм 
ис Америкæ? Картæйыл ма йæ бацамон". Студент бирæ фæракæс- 
бакæс кодта, стæй бацамыдта Уæрæсейы. 
* * * 
Балхæдта цыдæртæ базары, æмæ уæдæй фæстæмæ нал зары. 
* * * 
Фыццаг-иу арæх хъуыстам ахæм ныхæстæ: "Дæ райсом хорз!" 
Ныр адæмæн сæ фылдæр æгуыст сты, райсомæй сæ раджы ничи 
рахизы йæ хуыссæнæй æмæ ма кæмæй фехъусæм райсомы арфæтæ? 
* * * 
Адæймаг цалынмæ лæугæ кæна, уæдмæ вæййы уæллæгты, куы 
афæлдæхы, уæд та—дæллæгты. 
* * * 
Хур чердæм зилы, уыцырдæм хъуыддаджы фæдыл куы фæраст 
уай, уæд фæсмон нæ фаекæндзынæ. 
63 

* * * 
Са§и чысылæй æфсæнттæ мысыныл куынæ фæцахуыр уа, уæд 
дзы хорз лæг рауайдзæн. 
* * * 
Ныронг кæрæдзиуыл бирæ фæхудтыстæм, ныр та алчи йæхи- 
уыл ахудæд. 
* * * 
Райгуырæн бæстæйæ йæхи дард аласта, стæй йæм мардæй 
æрбаздæхт. 
ЗÆХХЫ БЫНТЫ ЦÆУЫ 
— Махæн цы сиахс ис, ахæм макæмæн уæд. Йæ фыр- 
мæнгардæй уæлæмæ нæ сырæзт. Зæххы бынты цæуы, — дзырдта 
Гæбæтти. 
— Уæ цæхæрадæтгæм уæ цæст дарут! Уæ картофтæ, уæ нурытæ 
уын куы скъаха... — фæцырд Саламджери. 
ÆЗДÆРАХÆМДÆН 
Саламджери æхсæвыгон фæцæйцыди горæты фæсвæд уынгтæй 
иуы. Дыууиссæдз азы кæуыл цыдаид, ахæм нæлгоймаг сылгой- 
маджы цонгыл ныххæцыд æмæ йæ размæ дæр æмæ фæстæмæ дæр 
нал уагьта. Сылгоймаг Саламджерийы куы ауыдта, уæд æм æхху- 
ысмæ фæдзырдта. Ситохы фырт æм бауад. 
— Суадз сылгоймаджы! — тызмæгæй загьта Саламджери. 
— Дæ фæндагыл цæугæ! Æз фыдзонд дæн! Æгьатыр! Нæ дыл 
бацауæрддзынæн! 
— Æз дæр ахæм дæн! Ма мæ тæрсын кæн! 
— Ацу, хуыздæр дын уыдзæн! Нæ мæ фæнды, ахæстонмæ та 
куы бахауон, уый. Мæйы размæ рацыдтæн уырдыгæй! 
— Мæн та знон рауагътой! 
Тыхгæнæг йæ амæттаджы цонг феуæгьд кодта æмæ фæлидзæг. 
НÆ ФÆРÆДЫДТÆН 
Иу фыссæг Саламджерийæн йæ цæстмæ бадардта: 
— Рæдыд æруагътай. Афоныл ус куы ракуырдтаис, уæд дæ 
цот ныр скъоламæ цæуиккой. 
64 

— Нæ фæрæдыдтæн, — загъта Саламджери, — иннæтæй 
фæстæдæр ракурдзынæн ус æмæ мæ цот фæстæдæрмæ фæцæрдзы- 
сты. 
ИУ УÆЛМÆРДÆЙ ИННÆМÆ 
— Цом-ма, Саламджери, мемæ, нæ лæг нозтджынæй уæл- 
мæрдтæм афтыд æмæ нæхимæ нал комы, ам, дам, хуыздæр у, 
рæсугъддæр, æфснайддæр, алы ран, дам, — сырх дидинджытæ. 
Айфыццаг дæр зианы фæдыл афтгæйæ, нæ хæдзармæ нал цыди 
уырдыгæй. 
Саламджеримæ уыцы хабар куыддæр диссагау фæкасти, фæлæ 
уæддæр йæ сыхаджы фæндоныл дыууæ нал загъта æмæ фæраст 
йемæ. "Жигули"-йы тыхæй-фыдæй сæвæрдтой расыг лæджы æмæ 
йæ уæлмæрдæй раластой сæхимæ, фæлæ йын не схъæр кодтой, 
хъæумæ æрбафтыд, уый. 
— Кæм дæн, уый ма мын зæгъут?! Сымах фæрсын! 
— Мæнæ дæ дæллаг уæлмæрдмæ æрластам. Ам ноджы 
рæсугъддæр у, — загьта Ситохы-фырт. 
Уыцы рæстæг уынджы машинæ æрбацæйтахт. Уый рухс 
ауынгæйæ, лæг афарста: 
— Æмæ уый та цавæр рухс у? 
— Уый Барастыр йæ машинæйы хъæуыхицаумæ бацыди. 
Загъд æм кодта, хæдзæрттæм, уынгтæм, бырутæм, дам, бази- 
лут, науæд, дам, адæм уæлмæрдтæм тындзынц. Дæ кой дæр 
кодта. 
ЦÆХХЫТÆ 
Иу бон Саламджерийæн "Т" афтæ: 
— Иу дзæбæх чызг æрбацыд не скъоламæ. Химийы аху- 
ыргæнæгæй кусдзæн. Нымудзын дын æй. Чындзхæссæг дæр ма 
дын ацæудзынæн. Хæрзконд у, стæй сæрæн, гъе ’рмæст асæй 
ныллæг у. 
— Уый хорз у. Æз рагæй дæр ахæм агурын. Науæд сылгой- 
маг бæрзæймæ арæх схизы, æмæ... Бæргæ, æнцад-иу куы ба- 
дид, фæлæ... Нæ зоныс сылгоймæгты? Тæлфаг сты. Æз дис 
фæкæнын нæлгоймæгтæй бирæтæ куыд фæбыхсынц уыйбæрц. 
Мæнæн мæ бæрзæйы цæххытæ ис æмæ иудадзыг уынæргъин, 
хъæрзин. 
5 Заказ № 77 
65 

БОТТИБЕГ ÆХСÆВГÆС 
« Нæ рæстмæ кодта иу колхозы хуытæдарæн фермæйы æхсæвгæс. 
Милицæйы кусджытæ-иу æхсæвыгæтты быдырон стантыл, фер- 
мæтыл æмæ æндæр ахæм æхсæнадон бынæттыл куы азылдысты, 
уæд-иу "Дж"-йы куы расыгæй баййæфтой, куы та — фынæйæ. 
Хорз уыд æмæ хуытæ атæрæн нæй, "хъох-хъох» фæкæнынц, стæй 
сын хъулгъайæ дæр тас нæу, пысылмæттæ сты, æмæ... Фæлæ 
дзы уæддæр фесæфы. Нæхи адæмæй хъыбылы дзидза чи уарзы, 
ахæмтæ чысыл не сты. Колхозы сæрдар "П" сагъæсы бацыди, 
уæдæ уыцы æхсæвгæсы бынатмæ кæй ссардæуа, зæгъгæ. Иу рай- 
сом ын Саламджери афтæ: 
— Мæ сыхаг Ботгибегæй хуыздæр не ссардзынæ. Йæ цæстытæ 
куы æрæхгæна, уæддæр ницы бæллæх æрцæудзæн. Фынæйæ афтæ 
сыгъдæг фæдзуры æмæ джихауæй баззаис, раст цыма трибунæйæ 
доклад фæкæны. Давджытæ куы бацæуой, уæд фæстæмæ фездæх- 
дзысты, зæгьдзысты, кæимæдæр ныхас кæны. 
Сæрдар сразы Ситохы-фырты фæндоныл. Айстой Боттибеджы 
куыстмæ. Фæлæ уæддæр сæрдары цæмæндæр бафæндыд хъуыддаг 
йæхи цæстæй фенын, "докладмæ" йæхи хъустæй байхъусын. 
Фæсæмбисæхсæв йемæ айста цалдæр адæймаджы. Боттибеджы 
баййæфтой фынæйæ. Кæимæдæр йæ фыны афтæ сыгъдæг дзырд- 
та æмæ диссаг уыд уымæ хъусын. Гъе æрмæст иу афон сæрдары 
кой куы скæнид, æхсæнадон исбон, дам, бахордта, стыр агуы- 
ридурæй хæдзар, дам, ныззылдта... 
Сæрдар æй фехъал кодта — тарсти, истытæ ма куы зæгъа, 
уымæй. 
ДЗЫРД "ÆППЫНДÆР" ЙÆ БЫНАТ АГУРЫ 
Адæм куыд дзурынц, афтæмæй Ирыстоны адæмон фыссæджы 
ном æмæ Къостайы премитæ кæмæн радтой, уыдонæн се ’мбис 
уыцы хорзæхты аккæг нæ уыдысты, — дзырдта фыссæг" "Р" иу 
æмбырды. 
Саламджери йæм бадзырдта: 
— Дæ хъуыдыйады кæронмæ дзырд "æппындæр" куы бафтыд- 
таис, уæд дæ ныхас зæрдæмæ тынгдæр хызтаид. 
ЦЫ НЫМÆТ ЦÆГЪДАЙ - ХЪУЫНДЖЫНДÆР 
Республикæйы бæрнон кусджытæй иу дзырдта районы цæрджы- 
ты æмбырды, электрон тыхæн адæм тынг æвзæр кæй фидынц, 
66 

уый фæдыл. Фæстагмæ йæ ныхас фæци ахæм хъуыдыйадæй: "Цы 
нымæт цæгьдай—хъуынджындæр". 
Саламджери трибунæмæ хæстæг бадти æмæ ныхасгæнæгмæ ба- 
дзырдта: * 
— Айфыццаг дæр ма уыцы нымæты кой кодтай, цас, дам, æй 
тынгдæр цæгъдай, уыйбæрц, дам, хъуынджындæр кæны, гьемæ 
кæд афтæ у, уæд ын æндæрæй баивæн нæй, науæд сфист уыдзæн. 
ÆЦÆГ ЗÆГЪЫС? 
Цалдæр усы кæмæн уыд, ахæм лæг Саламджерийы хæстæгмæ 
дæр фæкомкоммæ. Иу бон æм куыстмæ йæхи байста, бамбарын 
кодта йæ цыды сæр. Фæстагмæ загьта: 
— Сылгоймагæн æз цытæ уарзын, уыдонæй æххæст у дæ 
хæстæг, уæлдайдæр та... Йæ цæстытæй куы бахуды, уæд мæ зæрдæ 
уæрыккау йæхи хæрдмæ фехсы. 
— Афтæ фехъуыстон, амæй размæ, дам, дын æхсæз усы уыди? 
— афарста Саламджери. 
— 0, гъай-гьай. Раст бахахх кодтай. Фæлæ... Семæ-иу бирæ 
нæ ацардтæн. Гъе уымæ гæсгæ се ’ппæтæн сæ нæмттæ дæр нал 
хъуыды кæнын, стæй сæ цæсгæмтты хуыз дæр. Мæ зæрдыл ницы 
лæууы. Мæ мад мын кæддæр дзырдта, иухатт, дам, тынг фæрын- 
чын дæ, ивджын доны, дам, ныххаудтай. Æмæ, æвæццæгæн, уæд 
мæ память дæр фæсахъат. 
— Уæдæ дын иу хабар ракæнон. Мæнмæ кæй тыххæй æрба- 
цыдтæ, уый иу хатт ракуырдтай. Къуыри ацардыстут æмæ ра- 
лыгъд. Ныр та йæ ногæй дæ зæрды ис ракурын?—бафарста йæ 
Саламджери. 
— Æцæг зæгъыс?—уыд усгурæн йæ фæстаг ныхас æмæ лидзæг 
фæци. 
ФАЛÆРДÆМ КÆС... 
Æвзæрстыты рæстæг хъæлæс чи кодта уыдонмæ йæ цæст чи дар- 
дта, коммунистты уыцы минæвармæ изæрырдæм иу лæг бацыди 
æмæ йын йæ хъусы бадзырдта: "Мæнæ дын дæс мины æмæ æртæ 
минуты дæргьы урнæмæ ма бакæс, иннæрдæм азил". 
— Æххæст ма сæм иу уыйбæрц бафтау æмæ ардыгæй изæрмæ 
цъындæй баддзынæн ам. Мæ чызгæн йæ зæрдæ институтмæ æхсайы 
æмæ нæм æхца нæй. 
67 

САХАТ ÆВИ ХÆРÆГ 
Саламджери йе ’рвадимæ фосы базармæ бацыд кусæрттаг 
æлхæнынмæ. 
— Гъеныр мæ дуканимæ дæр цæуын хъæудзæн. Мæ сахат нал 
бæззы. Аппæрстон æй, — дзырдта йе ’рвад. 
Уæд Саламджери хæрæгмæ ацамыдта: 
— Цы, уый зоныс? Мæнæ хæрæг балхæн. Кусгæ дæр кæндзæн, 
стæй бæлвырд афонты уасдзæн. 
УЫРНЫ НÆ 
Парламентмæ æвзæрстыты рæстæг æмбырды иу кандидатæй 
цалдæр адæймаджы афтæ тынг æппæлыдысты æмæ диссаг уыд 
уыдонмæ хъусын. 
Саламджери йæхи нал баурæдта: 
— Уæ кандидаты цæсты бафтыдтат. Афтæ тынг дзы æппæлут, 
цыма хорз лæг кæй у, уый мах нæ уырны. Уырны нæ æмæ мауал 
дзурут, аккаг кандидат кæй у, уый тыххæй. Йæ сæкæр æмæ кон- 
сервтæ йæхицæн уадзæд. 
ДÆХИМÆ СОЙДЖЫН ХÆРИНÆГТÆЙ ФÆКÆС 
Йе ’фсинæй ахицæн кæнынмæ чи хъавыд, ахæм лæг Саламдже- 
рийæн радзырдта: 
0 — Мæ ус мæм æртхъирæнтæ кæны, æз, дам, дын дæ царм 
бастигъдзынæн. Мæ бон нал у йемæ. Нæ мæм кæсыс, куыд 
смæллæг дæн. 
Саламджери ахъуыды кодта, стæй загьта: 
— Дæхимæ сойджын хæринæгтæй фæкæс, науæд дæ ус цин 
кæндзæн: мæллæг адæймагæн йæ царм æнцон стигъæн у, стæй цæхх 
дæр къаддæр хæр. 
ФÆХÆЦЫНЦ ХЪÆБЫСÆЙ 
— Мæ сыхаг Гуыцырбег карз нозтмæ йæхи æгæр тынг æппары 
æмæ йæ усы цæсты йæ кад бонæй-бонмæ тайы,—дзырдта Салам- 
джерийæн йæ зонгæ Лади. — Знон сæ дуармæ бадтыстæм æмæ дын 
йæ гыццыл лæппу афтæ: "Папæ, ды куыстмæ куы ацæуыс, уæд 
нæм иу лæг æрбацæуы æмæ мамæимæ хъæбысæй фæхæцы. Мамæ 
уымæй стырдæр у, афтæмæй йæ быны фæвæййы". Гуыцырбег уыцы 
ныхæстæ фехъусгæйæ цавдцурау фæци. Тæригьæд ын кæнын. Гъе- 
ныр уымæн цы кæнгæ у? 
68 

— Гæнæнтæ ис. Йæ усы хъæбысæй хæцын сахуыр кæнæд æмæ- 
иу нæ фæбынæй уыдзæн, — загьта Саламджери. 
НÆ ЙÆ УЫРНЫДТА 
Саламджери фынддæс азæй фылдæр архайдта Камбилеевкæйы 
адæмон театры. Хатгай-иу репетицитæ ахастой суанг 
æмбисæхсæвтæм. Иу ахæмы та Ситохы-фырт культурæйы хæдзарæй 
æнафонты сæхимæ куы фæцæйцыди, уæд быруйы рæбын йæ цæст 
æрхæцыди дыууæ сауæндæргыл. Æрбайхъуыст æм чызджы хъæлæс: 
— Куы мын ныбба кæныс, уæд-иу æй зæгъгæ кæн, науæд мæ 
нæ уырны. Тынг дæ уарзын. 
— Ныбба дын кодтон, ныбба дын кодтон. Загьтон æй, загьтон 
æй,—райхъуыстысты лæппуйы ныхæстæ. 
Саламджери фæджих. Бадзырдта сæм: 
— Æндæр исты ми куы кæнат, уæд-иу уый ма зæгьут. 
ЦЫППАР ХАТТЫ ДЫВЗАГОН 
Саламджери кæддæр фæбыцæу хахуыргæнæг, дам-думтæ хæлиу- 
гæнæг "Хъ"-имæ. Рахуыдта йæ дывзагон. Уыцы ныхас лæджы 
зæрдæмæ нæ фæцыди æмæ бахъаст кодта Ситохы-фыртыл хъæусо- 
ветмæ. Саламджери хабар куы фехъуыста, уæд аджих. Йæхи йæ 
сраст кæнын хъуыди, фæлæ куыд? 
— Ды "Хъ"-йы бафхæрдтай! Рахуыдтай йæ дывзагон!—бустæху- 
ызæй дзырдта хъæусоветы сæрдар "Т". 
— "Хъ"-мæ нæ бамбæрста. Æз æй дывзагон уымæн рахуыдтон 
æмæ дыууæ ’взаджы зоны. Ирон æмæ гуырдзиаг. 
— Æз уырыссаг æвзаг дæр зонын, стæй абхазаг, сомихаг æмæ 
хъæрæсейаг æвзаг! 
— Гъемæ хорз! Уæд ды дæ цыппар хатты дывзагон, — загьта 
Саламджери. 
СТИХТÆ ЦЫ ФЕСТЫ? 
Поэт куы амард, куы йæ баныгæдтой, уæд иу лæмæгь фыссæг 
йæхицæн бынат нал ардта, мæ театрад, дам, уымæ уыди. Бинонтæ, 
дам, æй нæ арынц, кæд, дам, ын æй исчи йемæ нывæрдта. Уыцы 
ныхæстæм Саламджери йæхи нал баурæдта: 
— Ныр цымæ цы скатай? Йе стихтæ йын ам, уæлæуыл ничи 
мыхуыр кодта æмæ сæ уый кæд уым искæцы журналы рауадзид. 
69 

МÆНÆ МА ÆЦÆГ НÆЛГОЙМАГ! 
Иу куыдтуаты сылгоймæгтæ улæфты рæстæг скъорд сты сæ клу- 
бы æмæ чи нæлгоймæгты фаугæ кодта, чи та сæ сæрыл хæцыд. 
Уыцы рæстæг Саламджерийы Хуыцау уырдæм бахаста. Уæд сыл- 
гоймæггæй иу афтæ: 
— Мæнæ дæр ма иу лæг. Гъенырмæ хъуыдцаг нæ бакодта. 
Уæд Саламджери æваст афтæ: 
— Æз раджы ракуырдтаин ус, фæлæ иу сылгоймаг мæнæн цы 
фаг у, дыууæ, æртæ усы та æгьдаумæ гæсгæ курæн нæй. 
— Мæнæ ма æцæг нæлгоймаг федтон! Дæ фæхъхъау фæуæнт 
иннæтæ! — райхъуыст хæрзконддæр сылгоймаджы хъæлæс æмæ 
Ситохы-фыртæн ныхъхъæбыс кодта. 
БИРÆ НÆМ ИС АФТЕЧЧЫТÆ 
Шойгуйы партийы уæнгтæй иу проспекты стыр ныхæстæ уафы- 
ныл сбæндæн, мах, дам, адæмы æнæниздзинадыл тынг аудæм, 
алы уынджы дæр, дам, ис иу кæнæ дыууæ афтеччы. 
Саламджери йæм йæхи нал баурæдта: 
— Афтæ, афтæ, дæхи къахæй къæппæгмæ æрбацыдтæ. Сове- 
тон хицаудзинады рæстæг адæм арæх нæ рынчынтæ кодтой æмæ 
горæты афтеччытæ дæр бирæ нæ уыд. Нæ хъуыдысты. 
ПОЭЗИЙЫ ДÆР ИС КЪÆРНЫХТÆ 
— Саламджери, куыд æрыхъуыстон, афтæмæй дын де 
’мдзæвгæты хъуыдытæй иу æмæ дыууæ хатты нæ адавтой чидæртæ, 
ома плагиатортæ. Уый сæрмæ хæссинаг нæу, — дзырдта иу жур- 
налист. 
— Ды кæй кой кæныс, поэзийы уыцы къæрныхтæ сты - 
авдæй фылдæр. Иуахæмы та иу поэты стихтæ республикæйы 
радиойæ касти артист "Д". Æз æм хъуыстон, стæй æваст сагъ- 
дауæй баззадтæн. Ме ’мдзæвгæ "Ирон хæхтæ"-йы иу куплет 
фæци уыцы поэты стихы. Цалдæр боны фæстæ фембæлдтæн 
къæрных поэтимæ æмæ йын бауайдзæф кодтон тынг карзæй: 
"Ды мын ме ’мдзæвгæйæ адавтай хуыздæр куплет æмæ йæ де 
стихы бавæрдтай. Уæд дын уый афтæ æнцад-æнцойæ: "Æмæ 
мæн дæр давынæн хуыздæр куплет хъуыди, æндæра цауддæрæй 
цы кодтон". 
70 

Уый фæстæ дæр йæ давын нæ ныууагъта, стæй, æвæццæгæн, 
мырхдзæн амæй фæстæмæ дæр. 
Уыцы цауты фадыл ныффыстон иу куплет: 
— Давыс мæ фыстытæй ал’ афон. 
— Дав мæ ды дæр. 
— Омæ дæ ц’ адавон? 
Фысс-ма хуыздæр. 
ЗОНДÆЙ ЗÆРОНД 
Иу ран "Г" цыма иннæты мæстæй мардта, уыйау куы иуæн 
фæзæгъы, ды зæронд дæ æмæ хистæрæн сбад уæле, куы та бахаты 
иннæмæ: 
Уæд æм Саламджери бадзырдта: 
— Дæ сæр дзæгьæлы хæссыс бæрзæндты. 
— Цæмæн афтæ зæгьыс? 
— Дæуæн æмбæлы уæле бадын. 
— Уый та куыд? Хъазгæ мæ кæныс? 
— Нæ дæ хъазын, фæлæ афтæ растдæр уыдзæн. Ацы лæгтæ 
буарæй базæронд сты, ды та — зондæй. 
АМЫНÆТЫ 
Чызгæрвысты фынгтыл минас къаддæрæй-къаддæр кодта. 
Уæдмæ уазджытæ банызтой Къæсæры Уастырджийы тыххæй æмæ 
сбадтысты машинæты. Сæ каст ма уыди се ’мбал дыууæ чызгмæ. 
Куыд базыдтой, афтæмæй сæ фысымтæ бамбæхстой. Агуырд- 
той æхца. Хъуамæ сæ балхæдтаиккой къухылхæцæг, æмдзуар- 
джын æмæ иннæ лæппутæ. Уазджытæ райдыдтой æхца æмбырд 
кæнын. 
Уæд Саламджери бацыд, чызджыты чи бамбæхста, 
уыдонмæ: 
— Уæ хорзæхæй, Цæцæнмæ куыд æгьдауæй бахаудтам? Амын- 
æты та нæ айстой? Цымæ уыцы æвзæр митæн кæрон кæд скæндзы- 
сты? Кæд æрхуддзысты сæхиуыл? 
—Цæцæны нæ дæ! Ирыстоны стæм,—бадзырдта чидæр Ситохы- 
фыртмæ. 
— Æцæг зæгъут? Фæлтау уыцы ныхæстæ куынæ фехъуыстаин, 
— загъта Саламджери йæ сæр нынкъусгæйæ. 
71 

ÆМÆ СЫМАХÆЙ НИКÆМÆ 
ФÆКОМКОММÆ СТЫ? 
Иуахæмы Саламджери бафтыди, кæддæр быцæу кæимæ 
уыди, ахæмты организацимæ. Уæ бон хорз, зæгъгæ, загъта, 
кæрты чи лæууыд, уыдонæн, стæй сæ афарста: "Æмæ уæ куый- 
тæ кæм сты? Айфыццаг мæ ам размæ дæр æмæ фæстæмæ дæр 
нал уагътой". 
— Куыйтыл æрра низ ахæлиу. Кæй ахсгæ кæнынц, кæй—маргæ, 
мах куыйты дæр аластой. 
Уæд Ситохы-фырт афтæ бакодта: 
— Æмæ сымахæй никæмæ фæкомкоммæ сты? 
ЙÆ РЕПЕТИЦИТÆ ФЕСТЫ 
— Уæртæ та ресторанмæ фæцæуынц нæ зонгæтæ. Алы изæр дæр 
уым вæййынц,—бадзырдта Саламщжеримæ ахуыргæнæг ’Т". 
— Уыдон та репетици кæнынмæ фæцæуынц. 
— Цытæ дзурыс? Ресторан клуб нæу! Куыд дзы кæнынц репети- 
цитæ? 
— Цæмæй ацы дунейæ тагъдцæр æмæ æнæ исты фæрæдигæйæ 
федце уой, ууыл сæхи ахуыр кæнынц. Знон дзы иуы уырдыгæй 
"тагъд æххуысы" машинæйы аластой рынчындонмæ. Уымæн йæ 
репетицитæ фесты, æвæццæгæн. 
ДÆХÆДÆГ ДÆР ДЕ УУÆНК 
АФТÆ БАХОРДТАЙ 
— Хъазыбег, дæ куыст æвзæр нæу, æвæццæгæн. Дæ бæрзæй — 
сырх æмæ ставд. Дæ мидбылты худыс арæх. Æвæццæгæн дæ сове- 
тон дуг æрбайрох. 
— Цæмæн афтæ зæгъыс? Мæ зæрдæ йыл риссы. Нырма мæ 
партион билет мæхимæ ис. Раст скъаппы кадджындæр ран ис. 
— Мæнг зæгьыс. Пъадвалы йæ сæвæрдтай, мигæнæны бын. 
Йе ’ рдæг ын мыстытæ бахордтой. 
— Чи загъта? 
— Дæ чызг. Раст дæхæдæг де ’ууæнк куыд бахордтай, мыстытæ 
та дын дæ билет афтæ бахордтой. 
72 

КÆДЦÆРЫ КÆЛМÆРЗÆН 
Октябрыхъæуы та Ныхасы уæнгтæ ацы хатг дæр тынг зæрдк- 
агæй дзырдтой нæ ирон æгъдæуттыл. Сæ иу фæстагмæ загъта: 
— Хæстытæ, тыхмитæ сарæх сты æмæ сæ иу бауромæг нæй. 
Фыццаг заман-иу туджджынтæ хъаматимæ кæрæдзимæ куы ба- 
лæбурдтой, уæд-иу сылгоймаг сæ астæу йæ кæлмæрзæн æрæппæрста 
æмæ-иу знæт нæлгоймæгтæ фæйнæрдæм сæхи айстой. Ныр сыл- 
гоймæггæ кæлмæрзæнтæ, сæрбæтгæнтæ нал дарынц æмæ хæсткъах- 
джытæ, быцæуылхæст адæймæгтæ сæ сæртæ сдардтой. Чи ма сæ 
баурома? 
— Ис сын бауромæн,—райхъуыст Саламджерийы хъæлæс. 
— Куыд æгъдауæй? 
— Сæ астæу сын зæххыл æрæвæр водкæйы æвгтæ кæнæ 
доллæртæ. 
ЧИ КÆИМÆ ФÆЛÆУУЫ 
Иу бон Деппи хъаст кодта Саламджерийæн: 
— Мæнæн цы хиппæлой сыхаг ис, ахæм дзы макæмæн уæд. 
Знон изæрæй та йæхи стауын райдыдта, æмæ... Хъусынæй йæм 
куы бафæлладыстæм, уæд æз мæхи нал баурæдтон æмæ йæм ба- 
дзырдтон: 
— Мæ сыхаг, куыд æмбарын, афтæмæй дæ ныхас дыууæ се- 
рийæ у. Дыккаг сери æндæр хаттмæ уадз. Фæстагмæ афтæ, хиц- 
æуттæ, дам, мемæ арæх фæлæууынц. 
— Йæхи сайы. Хицæутгæ уыимæ нæ фæлæууынц, фæлæ уый 
фæлæууы семæ, — загъта Саламджери. 
ФЫНДЗЫ ХЪУЫНТÆ 
Иухатт "И" сæ хæстæджы кой ракодта Саламджерийæн. Фын- 
джы уæлхъус, дам, куы ’рбады, уæд йæ фындзæй хъуын ратоны 
æмæ, дам, æй афу кæны. 
— Æмæ рагæй афтæ кæны? 
— Куы йæ зонын уæдæй нырмæ, дæс, дыууадæс азы бæрц. 
— Ау, æмæ уал азы тынд куыннæ фесты?—дисгæнгæ загьта Са- 
ламджери. 
— Æмæ гьа. Иухатт ыл мæ мад сбустæ кодта, уый, дам, дын 
цавæр миниуæг у. Уæхимæ, дам, сæ тон. Ныртæккæ йæ ардæм 
хъæуы. Нæ сыхагæй хъыбылтæ балхæнынмæ хъавы. 
— Цон. Йæ фындзы хъуынтæй искæцы мæнырдæм куы ’рбафу 
кæна, уæд ын æй æз нæ ныббардзынæн... 
73 

СТАЛИНЫ ФÆЗМЫДТА 
Саламджери иуахæмы æмбырдмæ байрæджы кодта. Уæд æм 
залæй чидæр бадзырдта: 
— Уацхæссæг дзы ахæм куынæ уа. Æндæрæбон афоныл не ’рба- 
цыдтæ æмбырдмæ, æмæ та ныр дæр кæмдæр афæстиат дæ. 
Уæд Ситохы-фырт афтæ: 
— Сталин дæр афтæ кодта Тегераны. Фæстæдæр-иу бацыди 
залмæ æмæ-иу ын Черчилль фестади. Сымах та цыма бандæттæм 
болтытæй фидаргонд стут, иу адæймаг уæ йæхиуыл не схæцы- 
ди... 
ФЫНЫ БАЙЙАФЫНЦ КАРЗ ÆФХÆРД 
— Кæцыфæнды бæстæйы дæр фыдгæнджытæ æфхæрд баййа- 
фынц закъонмæ гæсгæ. Махмæ, Уæрæсейы, уыдоны ничи хъыг- 
дары, — дзырдта мæстджынæй зæронд коммунист "0". 
Саламджери йын йæ ныхас айста: 
— Мах бæстæйы дæр сын хатыр нæ кæнынц. Æхсæнадон исбон 
йæхирдыгæй чи фæкодта, адæмыл мæгуыры хызынтæ чи бафтыд- 
та, уыдонæй æндæрæхсæв æртиссæдзы ахæстоны фæмидæг код- 
той, фондз лæджы та ауындзгæ æркодтой. 
— Уыцы хабæртгæ дын чи ракодта? — афарста "О". 
— Куыд сæ ауыгьтой, уый мæхæдæг федтон, мæхи цæстытæй. 
-Кæм? 
— Фыны. Уæдæ хъалæй æхцаджын лæгты кæд чи æрцауыгъта? 
Уыдоныл æрмæстдæр фыны акæны мæгуыры бон, мæгуыртыл та— 
хъалæй. 
МÆРДТЫ КУАДЗÆНЫ 
Мæрдты куадзæны "Т" сыхæгты сæхимæ бахуыдта. Саламдже- 
ри дæр уыди семæ. Хистæр ныххæлар кодта, фынгыл цы уыди 
уыдон ног æмæ зæронд мæрдтæн. Фæстагмæ загъта: "Кæд уыцы 
дунейы хорздзинæдтæ ис, уæд дзы ацы хæдзары бинонтæн дæр ба- 
хай кæнут". 
Дыккаг хистæр æм йæ ныхас базыввытг кодта: 
— Мæрдтæ ахæм хъаруты хицау куы уаиккой, сæ бон ма 
истытæ кæнын куы уаид, уæд фæстæмæ ардæм рафардæг уаик- 
кой. 
— Æмæ кæд уым хуыздæр у, уæд та?— хъуыдыты аныгъуылгæйæ 
загъта Саламджери. 
74 

БУХЪХЪЫТÆ КÆНЫН НÆ ЗОНЫН 
Саламджери фембæлд йæ хæстæг "Х"-йыл æмæ дзы фехъуыс- 
та: 
— Æгъгьæд фысс уыцы стихтæ, радзырдтæ æмæ æндæр ахæмтæ. 
Ныртæккæ уыдæттæ никæйуал хъæуынц. Фæлтау Уæрæсемæ иу авд 
хатты водкæ алас æмæ схъæздыг уай. Дæ фынгыл иудадзыг уыдзæн 
физонæг, гогызы фыд, уæливых, коньяк... Цæвиттон, бухъцард 
кæндзынæ. 
— Мæн нæ фæнды, цæмæй хъæздыг цæрон. 
— Цæуылнæ? — афарста "X". 
— Бухъхъытæ кæнын нæ зонын, — загъта Ситохы-фырт. 
УЫЙ ХУЫМÆТÆДЖЫ НÆУ 
"3" цыппар усы ракуырдта. Куыд дзырдтой, афтæмæй лæг 
зындзæрæн уыди, æмæ-иу устытæ алыгъдысты. Ныр бавдæлди æмæ 
æрхаста къуылых ус. Уыцы хабар Саламджери куы фехъуыста, уæд 
афтæ: 
— Уый хуымæтæджы нæу. Мыййаг та уыцы ус дæр куы 
фæцæйлидза, уæд æй уайтагьд баййафдзæн. 
ÆХСЫНЧЪЫТÆ 
Саламджери фыны фестад мæрдты бæстæйы. Иу ран фембæлд 
Сталиныл. Сталин цыдæр фæлмæст уыдис. 
Саламджери йæ афарста: 
— Æмбал Сталин, мыййаг, рынчын дæ? 
— Рынчын нæ дæн, фæлæ мæ æхсынчъытæ фынæй кæнын нæ 
уадзынц. Дысон дæр та мын мæ хуыссæг фæсырдтой. Ахæм зыд 
æмæ æнæхъола æхсынчъытæ никуы федтон. 
— Æмбал Сталин, уыдон æхсынчъытæ не сты. 
— Уæдæ цы сты? 
— Демократтæ. Уæрæсейы дзы бирæ ис, — загъта Ситохы- 
фырт. 
ЧИ КÆУЫЛ АМБÆЛД РАЗДÆР? 
Æлхысчъытæ кæнын уарзта "Ч". Иу бон та Саламджерийыл 
фембæлди æмæ йæ ныхас сабыргай анывæзта: 
75 

— Кæд мæ мæ цæстытæ нæ фæливынц, уæд æрдæбон проспек- 
ты уæлæадæ фæцæйцыдтæ? Куыд тагьд фездæхтæ фэестæмæ? 
Ситохы-фырт ын фембæрста йæ дæлгоммæ ныхас. Иучысыл 
алæууыд æнæдзургæйæ, стæй загъта: 
— О, тагъд фездæхтæн. Уæдæ дзы цы фæстиат кодтаин! Уым 
дæр, стæй фæндагыл дæр иу зондджын адæймагыл нæ фембæлдтæн. 
— Гъемæ ныр дæ хъуыддаг ацыди æрæджиау, — мæныл 
амбæлдтæ. 
— Уæдæмæ ды мæныл амбæлдтæ, — загъта Саламджери. 
— Цæмæн афтæ зæгъыс? Æз дæ раздæр ауыдтон. 
— Бахатыр кæн, фæлæ дæ æз ныр дæр куы нæма уынын. 
"Ч" ницуал сдзырдта. 
ХИЦАУЫ ФАРСМÆ 
Иу гыццыл хицау Саламджеримæ кæддæр сгуыхтхуызæй ахæм 
ныхæстæ бавзылдта: 
— Ды искуы республикæйы æппæты стырдæр хицауы фарсмæ 
бадтæ фынджы уæлхъус? Æз æртæ хатты бадтæн. 
— Куыд радзырдтай, афтæмæй йæ æртæ хатты бахуыдтай уæ- 
химæ кæнæ ресторанмæ. Æз æй никуы ахуыдтон æмæ йæ фарсмæ 
никуы бадтæн. Гъеныр бынтон хорз уæд уаид, æмæ дæ уый куы 
ахуыдтаид æмæ афтæмæй йæ фарсмæ куы бадтаис, — ахæм 
дзырдтæй балхынцъ кодта йæ ныхас Ситохы-фырт. 
БÆППЫЗ УС ЦÆУЫЛНÆ КУРЫ 
Иу кусæн уаты сихоры улæфты рæстæг скъорд сты сылгоймæгтæ, 
æмæ æрæгмæ ус чи куырдта, уыцы нæлгоймагмæ дзырдæппарæн 
кодтой алырдыгæй, ома хъуыддаг цæуылнæ кæныс, цы ’фсойнаг 
дæ? Бæппыз æнцад, æнæдзургæйæ лæууыди, стæй фæстагмæ йæ 
мидбылты бахудти. Цыдæр зæгьынмæ хъавыди, фæлæ йæхи фæур- 
æдта. 
Уæд Саламджери афтæ: 
— Æз уын схъæр кæндзынæн, ус цæуылнæ куры, уый. 
—\3æгъ-ма йæ, — райхъуыст сылгоймæгтæй кæйдæр хъæлæс. 
— Уæдæ хъусут. Бæппыз раджы ракуырдтаид ус, фæлæ бынмæ 
кæсгæйæ йæ сæр зилы. 
ÆЗ ФÆЛМÆНЗÆРДÆ ДÆН 
Саламджери изæрдалынгты сæ дуармæ бадти æмæ тамако дым- 
дта. Уыцы рæстæг сыхæгты фондзаздзыд лæппу Бæтæ йæ уæлхъус 
алæууыд æмæ дисхуызæй радзырдта: 
76 

— Далæ уым, бæласы бын иу лæг æмæ ус кæрæдзийы былтæм 
дæндагæй фæлæбурынц. Кæрæдзийы хæрынц. Æз сæ федтон. 
Хæдзары цырагь уырдæм йæ рухс æппары. Ус ацырдæм дыууæ хатгы 
ракасти. Мыййаг, дæумæ дæр куы суайа æмæ дæм дæндагæй куы 
фæлæбура. Нæ фæхыл уыдзынæ йемæ? 
— Æз фæлмæнзæрдæ дæн. Загьд кæнын нæ зонын. 
ÆУУИЛИНАГ НИЦУАЛ ИС 
— Советон дуджы фыссæг чиныгкæсджытæн йæ уацмыстæ 
лæвæрдта æууылдæй. Ныр уымæн кæрон скæнын хъæуы, — дзыр- 
дта æмбырды фыссæг "Г". 
Уæд æм Саламджери бадзырдта: 
— Дзæгьæлы тыхсын кæныс дæхи. Фыццаджыдæр дæм ныр 
æууилинаг ницуал ис, дыккагæй та ныр чиныгкæсджытæ сæхæдæг 
сты æууылд. 
КЪОСТАÆГАСУ 
Иу бон фысджыты Цæдисæй Саламджеримæ бадзырдта чидæр 
телефонæй: "Иннæбон Къостайы мæлæн бон у. Дæс сахатыл ын 
йæ ингæныл дидинджытæ сæвæрдзыстæм. Рухсаг ын 
зæгъдзыстæм". 
— Иннæбон фыццæгæм апрель у, сайæн бон. Мæн дæр афæли- 
вынмæ хъавут? Къоста нæ амарди. Уæхи дæр ма сайут æмæ мæн 
дæр, — загьта Ситохы-фырт. 
— Омæ йæ мæлæт фыццæгæм апрелмæ æрцыди æмæ йын мах 
бон цы у? 
— Нæ, нæ, Къоста æгас у, — ахæм ныхæстимæ телефоны хæтæл 
æрæвæрдта Саламджери. 
УЫРДЫГÆЙ АРДÆМ ÆВИ АРДЫГÆЙ УЫРДÆМ? 
Иу куывды чидæр бацагуырдта минералон дон "Тиб", фæлæ 
нæ разынди къæбицы. Рахастой "Меркурий" æмæ "Новотерская". 
Уæд фынджы хистæр Тæтæри афтæ: 
— Диссаг! Нæ хæхты минералон дæтгæн ныккæнæн нæй, мах 
та Минводæй ласт дæттæ нуазæм. Æппын мацы фæуæд, фæлæ сæ 
уырдыгæй ардæм ласын дæр нæ хъæуы? Зæгъ-ма, Саламджери, 
Тиб хæстæгдæр у Дзæуджыхъæумæ æви Минвод? 
— Кæй зæгьын æй хъæуы, Тиб. 
— Æмæ уæдæ уæд цæмæн ласынц уырдыгæй ардæм минера- 
лон дæттæ? 
77 

— Ам ис æндæр гæнæн дæр, — йæ мидбылты бахудгæйæ загъта 
Ситохы-фырт. 
— Цавæр гæнæн? Зæгъ-ма йæ. 
— Уырдыгæй ардæм дæттæ ласыны бæсты, ардыгæй уырдæм 
ласæнт дон нуазын кæмæ цæуа, уыцы адæмы. 
ГАЛИУ БАТИНКÆТÆ 
Иу рæстæг фысджытæ арæх æмбæлдысты чиныгкæсджытимæ. 
Иухатт Саламджери фембæлды рæстæг афтæ радзырдта: 
— Æвæдза, ныртæккæ дæр кæд рæстæг уæззау у, уæдцæр æры- 
гон лæппутæ æмæ чызджытæ дарæсхъуаг не сты. Кæцæй зонынц, 
хæсты фæстæйы мæгуыр азты уыдоны цахъæнтæ скъоламæ, техни- 
кумтæм, институттæм кæй цыдысты хæцъилын дзабырты, буркæтæ 
æмæ къалосты, кæй дардтой æмпъызт хæлæфтæ, телогрейкæтæ. 
Хъуыды ма кæнын, мæ къæхтыл-иу цы скодтаин, уый нæ уыд. 
Мæ мад Верочкæ мын Беслæныхъæуы базары балхæдта резинæ цы- 
рыхъхъытæ, фæлæ мæ цин бирæ нæ ахаста. Къуындæг мын уыдыс- 
ты. Цæугæ-цæуын-иу фæйнæрдæм ивæзтысты æмæ къæхтæ уыйбæрц 
не ’лхъывтой, фæлæ-иу къласы партæйыл куы ’рбадтæн, уæд-иу 
къæхтæ бандæвтой. Гæнæн-иу куынæуал уыди æмæ-иу сæ куы рала- 
стон, уæд та-иу мæ къæхтæ сыдысты уазал къласы. Тæригъæд мын 
кодта мæ мад æмæ мын кæмдæр салдæтгæй чи баззад (хæсты рæстæг 
немыц уыдысты Нартыхъæуæй Рассветы ’хсæн), ахæм зæронд ба- 
тинкæтæ ссардта. Куы сæ ауыдтон, уæд мæ зæрдæ барухс, фæлæ та 
мæ цин бирæ нæ ахаста. Дыууæ батинкæйы дæр рауадысты гали- 
утæ. Иухатт мæ ахуыргæнæг фыссæн фæйнæгмæ куы ракæнид уырыс- 
саг æвзаджы урочы. Фæстæмæ куы фæцæйцыдтæн, уæд ахуыргæн- 
æджы зæнг скъуырдтон. Тынг мæм рамæсты, фæлæ йын куы загь- 
тон, мæ батинкæтæ галиутæ сты, уый, уæд æрсабыр. Иуахæмы 
æхсæзæм къласмæ куы бауаин цæйдæр тыххæй æмæ мыл куы æры- 
мысиккой, Саламджери, дам, фæндзæм къласмæ куы фæцæйцæуы, 
уæд, дам, æй йæ батинкæтæ æхсæзæм къласмæ бахæссынц. 
ЦЪЫФ ЛАСЫНМÆ 
Иу бон "Дз" Саламджерийæн афтæ: 
— Нæ сыхаг Налцыччы арæх вæййы самосвалæй. Уырдыгæй 
Ирыстонмæ исты фæласы? 
— Цъыф, — дзуапп радта Ситохы-фырт. 
— Æмæ, нæхимæ нæй цъыф? 
— Амы цъыф адæймагыл тынг нал хæцы, — загьта Ситохы-фырт. 
78 

"Æвзæр цы сараза, уый хорз нæ сараздзæн". Уыцы æмбисонд 
иттæг хорз сæххæст кодтой Горбачев æмæ Ельцин. 
* * * 
Лæмæгъ авторæн йæ сатирæ æмæ юморы бынæй рухс куы скæлы, 
уæд йæхæдæг та талынджы афардæг вæййы. 
* * * 
Фыццаг-иу давджытæн, фыдгæнджытæн газеггы сæ мыггæгтæ 
æмæ сæ нæмттæ ныффыстой, ныр ма сын бакæсæм æрмæст сæ 
раззаг дамгьæтæ. Кæд, мыййаг, оргæнты кусджытæ æмæ хицæуттæ 
фыдгæнджытæй æфсæрмы кæнынц. 
* * * 
Уæрæсейы гæртæмттæ куыд афоныл дæггынц, мызд æмæ пен- 
си адæмæн афтæ куы дæттиккой, уæд, æвæдза, куыд хорз уаид! 
* * * 
Адæймаг сагьæс æмæ катайы æнæнхъæлæджы батайы. Хи сæ 
ласын хъæуы дард, цæмæй де уæнгты судза арт. 
* * * 
Хорздзинадмæ æнхъæлмæ кæсын хорз у, æрмæст дын дæхимæ 
æвзæрдзинадмæ мачи æнхъæлмæ кæсæд. 
* * * 
Куы адæмы мæлæт æрбасуры, куы та адæм мæлæтæн йæхи фæсу- 
рынц фæсте; уæдæ сæ машинæты тахтыл цæст кæмæн нæ фæхæцы, 
уыдон кæй фæдыл ныййарц вæййынц. 
* * * 
Æрдз нын алцыдæр сарæзта цæрынæн, мах та алцыдæр аразæм 
мæлынæн. 
79 

* * * 
Нæ сæйрагдæр хъуагдзинæдтæй иу у, рохгæнаг кæй стæм, уый. 
Суанг ма дуне чи сфæлдыста, уый дæр нæ айрох. вæййы, стæй 
бæрæгбон рæстæг дзаг фынггы уæлхъус нæ зæрдыл æрлæууы. 
* * * 
Ды сæрбæрзонд кæмæй дæ, уый дæуæй дæр хъуамæ сæрбæрзонд 
уа. Иуы кадæй кад нæй. 
* * * 
Арæх хуыздæр ранмæ тырнгæйæ, бахауæм æвзæрдæр ранмæ. 
Фæлтау-иу æвзæр ранмæ куы тырниккам, æмæ-иу хорз ранмæ куы 
бахауиккам... 
* * * 
Дзагко хъуыддаг куы кодта, уæд фыццагдæр бацыди 
уæлмæрдтæм. Федта сæ мæрдты ингæнты фæлгонц. Нал сын ра- 
куырдта сæ чызджы. 
* * * 
Политиктæ афтæ бирæ нæ уаиккой, фæлæ сæ ахсæг нæй. Сæ 
фылдæрыл адæм кæнынц "дæ-дæй!" 
* * * 
Адæймаг сæхицæй куы рацæуы, уæд вæййы æлхъывд цъæты ху- 
ызæн, стæй фæстæмæ куы баздæхы, уæд та ныллæмæгь вæййы, 
бафæлдæхы диваныл. Ахæм уавæры адæймагмæ дуар арæхдæр ба- 
хойынц низтæ, сагьæстæ. Уымæ гæсгæ, арæхдæр цæуын хъæуы 
адæмы ’хсæнмæ, гье-гъынайы бæсты фæлтау æлвæст у. 
* * * 
Мад йæ чысыл лæппумæ дзуры: 
— Ды æвæццæгæн зарæггæнæг уыдзынæ, мæ къона, авдæны 
хуысгæйæ-иу хинымæр цыдæртæ фæлгъуыдтай. 
— Æмæ мæ уæд арахъ нуазын дæр хъæудзæни. 
— Цæмæн? 
80 

— Куыд цæмæн? Баба дæр, стæй сыхы лæгтæ дæр цалынмæ 
арахъхъы балон равдæлон кæнынц, уæдмæ нæ ныззарынц. 
* * * 
Нæ разæй цы ис, уый нæ зонæм, нæ фæстæ цы уыдзæн, уый 
дæр нæ зондзыстæм. Æмæ уым диссагæй ницы ис. Диссаг уæд 
уыдзæни æмæ ныртæккæ кæм стæм, уый дæр куынæуал зонæм. 
Зонгæ та йæ уæд нал кæндзыстæм æмæ æрдзмæ, цардмæ куыдфæ- 
ндыйæ куы кæсæм ныртæккæйы хуызæн. 
* * * 
Чысыл Азæмæт фæрсы йæ фыд Цуройы: 
— Æгьдау цы у? Æдзух лæггæ уый кой куы кæнынц радио æмæ 
телевизорæй. 
Фыд ныхъхъус, уæд мад Дыгкинæ афтæ бакодта: 
— Æгъдау у, мæнæ дæ фыд кæй нæ зоны, уый. 
* * * 
Мах бирæ цыдæртæ нал хатæм — фылдæр хатт хорз æмæ æвзæр 
кæрæдзийæ нал фæиртасæм. Афтæмæй тæссаг у, зианы зарын куы 
райдайæм, куывды та — кæугæ, уымæй. 
* * * 
Адæм кæрæдзийы тынгдæр куы уарзиккой, уæд сæм халæттæ 
уæлмæрдтæй афтæ арæх нæ уасиккой. 
* * * 
Нæ хицæуттæй иутæ арæх дзурынц: "Уый саразын хъæуы", "Нæ 
размæ лæууы стыр хæстæ", "Нæ цард хъуамæ фæхуыздæр уа..." 
Хъуамæ, хъуамæ, хъуамæ... Æвæдза, цас хуыздæр уаид, афтæ-иу 
куы зæгьиккой: "Уый дæр сарæзтам", "Уый дæр сарæзтам"... 
* * * 
Æфсымæртæй иу йæхимæ хъуыста, иннæ та кæмæдæрты æмæ 
кæрæдзийы нал ссардтой. 
6 Заказ № 77 
81 

Кæрæдзийы уарзыны, хæларæй цæрыны фарстатæм æрмæстдæр 
Советон Цæдисы здæхтой се ’ ргом. Уый дунейы ссæст адæмтæ 
абарстой дыккаг хуры рухсимæ. Уыцы хуры рухс тынг хъыгдæрдта 
алы бæстæты капиталистты æмæ йæ ныхмæ цыдысты сау 
кæсæнцæстыты. Стæй Советон бæстæ куынæуал уыди, уæд 
сулæфыдысты. 
* * * 
Адæмæй иутæ бæлæстæ ныссадзынц, иннæтæ та сæм хизгæ 
скæнынц дыргъафон. 
* * * 
Хуымæтæг адæймаг йæхи йедтæмæ куы никæйы уарза, уæд 
уый хорз кæцæй вæййы, гъе, фæлæ зындгонд адæймаг иудадзыг 
йæхи гуылы бын куы фендзары, уæд уый канд хиуарзон адæймаг 
не схонынц, фæлæ ма йæ банымайæн вæййы фыдгæнæгыл, адæ- 
мы знагыл. Ирыстоны дæр сбирæ сты ахæмтæ. Сæ ныхмæ тох 
кæнын хъæуы. 
* * * 
Америкаг цардмæ бæллынц æрмæстдæр ахæмтæ, сæ гуыбынтæ 
сæ развæндаг кæмæн рухс кæнынц. 
* * * 
Цард æдзухдæр фехæлы бæрнон бынæтты лæуд адæймæгты ах- 
хосæй. 
* * * 
Адæймагæй быныхъæр куы ацæуы, уæд уый фæстæ алы гыц- 
цыл сыбыртт дæр йæ хъустæ ацахсынц. 
* * * 
Уæрæсейы цæры ахæм адæмыхатт æмæ дзы искæмæн банчы æхца 
куынæуал вæййы, уæд рынчындонмæ бахауы. 
82 

* * * 
Адæм алыхуызон сты. Иуты иунæг хатт царды уылæнтæ былгæ- 
ронмæ куы расхойынц, уæд уым лæугæйæ баззайынц, иннæтæ 
фæстæмæ бавзилынц сæхи. Цард тох у. 
* * * 
Æрдз дунемæ алкæйы дæр æрбарвиты æнæ паспортæй, фæлæ 
уый нæ дзуры ууыл, æмæ йæм бæрæг ничи у. Суанг ма фæзоны, 
йæ алы сконд уд дæр цас фæуыдзæн ацы зæххыл æмæ афтæ 
дардцæр. 
* * * 
Мах цардмæ кæсгæ кæнæм, уынгæ дæр æй кæнæм, фæлæ йæ 
басгарын нæ бон нæу, мæнæ, зынгыл къух æрæвæрæн куыннæ 
ис, афтæ. 
Адæймаг искæмæнты цас фылдæр "цума" кæна, уыйбæрц 
арæхдæр æрлæууы йæ царды уæлхъус хæсгардимæ. 
* * * 
Куы ницæмæ дарай æндæры, уæд зон, дæ сæры æвзæр хъуыды 
æвзæры. 
* * * 
Фыдбылызæй нæхи хъахъхъæнын нæ зонæм, уый нæ, фæлæ ма 
нæхи нæхæдæг йæ хъæбысмæ ссонæм. Уымæн Хъобаны цъити 
æвдисæн. Æрæджиау ма нæ уæрджытæ хойæм. Нæ цæссыгтæ нын 
нал кæнынц уисæн. 
* * * 
Иутæ дунемæ фæзынынц хæрынмæ, арахъхъ æмæ водкæ нуа- 
зынмæ, иннæтæ — не ’взаг, не ’гъдæуттæ ныгæнынмæ. 
Æртыккæгтæ фæтындзынц цард фæрæсугъдцæр, фæхъæздыгдæр 
кæнынмæ æмæ намысы хох байсынмæ. 
83 

* * * 
Расыггæнагыл кæуын фæхъæуы, арахъхъы агуывзæ йæ къухмæ 
куы сисы, уæд, куы йæ бануазы, уæд та — хъарæг. 
* * * 
Хъуыды ма кæнын, иу фермеры зæххы нартхоры мыггаг дыу- 
уæ азы фæд-фæдыл тынг æвзæр сæвзæрди, бирæ дзы уыди 
гæмæхтæ. Колхозы хуымтæм хæлæг кодта иудадзыг. Æртыккаг 
уалдзæг фермер йæ хуымы нартхор куы тыдта, уæд-иу хæрдмæ, 
арвмæ кæсгæйæ ныхъхъæр кодта: "Уæлæ Стыр Хуыцау, баххуыс 
мын кæн! Ацы нартхоры мыггаг колхозæн тауын!" Афтæ, гъе! Иум- 
æйаг хæдзарадæн йæ хъару — æгæрон, йæ бæркæдтæн нæ зыны сæ 
кæрон. 
* * * 
Ис ахæм адæймæгтæ, цы сæ нæ хъæуы, уыдон хуыздæр зо- 
нынц, цы сæ хъæуы, уыдæттæй. 
* * * 
Социализм адæймагæй аразы лæг, капитализм та — къæрных 
кæнæ хæрæг. 
* * * 
Алыбон æрхы минас кæныны бæсты, фæлтау хохы цъуппæй 
æххормагæй фæлгæс. 
* * * 
Мæ зонгæ артист иу спектаклы министры ролыл мæйæ 
фылдæр фæкуыста. Уый æмæ дын мæ зонгæ "Ф". Министрæй 
йæ куы снысан кодтой уæлдæр хицæуттæ, уæд æнæ режиссеры, 
æнæ суфлеры æххуысæй дыккаг бон тынг дзæбæх бахудти йæ сек- 
ретаршæмæ. 
84 

* * * 
Мах афтæ æнхъæл стæм, æмæ нæ цæстытæй уынæм алцыдæр. 
Бæргæ, фæлæ... Цæмæ фæкæсæм, уыдонæн се ’мбис дæр нæ фенæм. 
* * * 
Адæм кæрæдзийы фыдкой кæнгæйæ, свæййынц тызмæг, 
мæстыгæр. Хуыцаумæ кувгæйæ та кæнынц уæнгрог, хъæлдзæг. 
Æмæ уæд цымæ хуыздæр нæу кувын? 
* * * 
Æдылы сæрдар колхозы фос акъуыллупп кæны æмæ фермæйы 
дымгæ æрфысым кæны. Уæд, æдылы къоппа, кæд дзы æнæ хæргæ 
нал вæййы, уæд хъуццытæ кæдæм уæй кæныс? Зайын сæ бауадз 
æмæ сын сæ родты бахæр, кæд гæнæн нал ис, уæд. 
* * * 
Алцы дæр æмæ алчи дæр рæзы хуры ’рдæм, дзуттæггæ та — 
банкты ’рдæм. 
* * * 
Бæппыдзи йæ мады зианыл уыйбæрц нæ фæрысти, сæ арахъ- 
хъы балон куы афæлдæхт, уæд ууыл цас фæхъыг кодта. 
* * * 
Кæддæр Нарт Хуыцауимæ схæцыдысты. Фæстагмæ сæ митыл 
æрфæсмон кодтой. Раст цыма Советон Цæдисы хицауад дæр Нар- 
ты бафæзмыдтой: адæмы кувын нал уагътой Хуыцауæн, зæдтæн. 
Хæлдтой аргъуантæ, мæзджыттæ, ахстой дингæнджыты раздзæу- 
джыты. Æмæ диссаг, Советон Цæдис æнæ уынæрæй æрбайхæлди! 
* * * 
Æрдз адæймагæн цæрынæн æмгьуыд цас снысан кодта, уымæй 
фылдæр цæрæн нæй. Афтæмæй та тынг æнæниз адæймагæн йæ 
бон у 200—300 азы фæцæрын, фæлæ... Уæд æрдзы закъон хæлд 
цæудзæни. Уыцы лæг низтæй куынæ мæла, уæд ыл исты фыдæх 
æрцæудзæн æнæнхъæлæджы, науæд æй радиаци... Уæдæ магнитон 
бонтæ æмæ магнитон тымыгьтæ цæмæн хъæуынц? 
85 

* * * 
"Аных мæ æмæ дæ æз дæр аныхдзынæн", — ацы девизы бынмæ 
зæрдиаг "фæллой" чи кæны, уыдон Ирыстоны дæр сбирæ сты аф- 
æстаг азты. Ныхынц кæрæдзийы. Сæ хыртт-хыртт куы кæцæй 
æрбайхъуысы, куы кæцæй. Худинаг! Худинаг! 
* * * 
Æрдз цы сфæлдыста, уыдон иууылдæр сты хъæугæ, уымæн нæ 
кæнынц миллиардгай азты фæугæ. 
* * * 
Иутæ цот ныккодтой райгуырæн бæстæйæн, иннæтæ та — ахæ- 
стонæн. 
* * * 
Ныртæккæ хорз бынæттæ алы ран дæр кæнынц уæй. Чи сæ 
баурома? Сосо уæлæуыл нæй. 
* * * 
Адæймаг йæхицæй цы ’нхъæл у, уый адæм афтæ куынæ банхъæл 
уой, уæд уыцы æнхъæлæн цыбыр уыдзæн йæ фæндаг, уымæн æмæ 
кæй кой кæнæм, уыцы æнхъæлæн йæ фæндаг дæр уыдзæн æнхъæл. 
* * * 
Махмæ афтæ кæсы, цыма бирæ цыдæртæ зонæм, афтæмæй цы 
зонæм, уый дæр нæ зонæм. 
* * * 
Тæссаг уыдзæн, цыдæр йæхицæй цыдæр куы сараза, уæд. Мах не 
’хсæн иу цыдæр нал уындзыстæм, фæлæ дыууæ цьщæры. Афтæмæй 
нæ дуне байдзаг уыдзæн цыдæртæй, мæнæ Уæрæсе куыд байдзаг, афтæ. 
* * * 
Æрæджы иу фыссæг Къостайы йæ фыны федта. Хъаст кодта, 
мæ преми, дам, кæмæнфæнды дæттынц, уымæй, дам, мæн æгад 
кæнынц. Ноджыдæр, дам, айфыццаг мæхимæ ныхъхъуыстон, 
цалдæрæй цыдыстæм Фысджыты Цæдисмæ æмæ се ’ппæты дæр 
айстой мæнæй фæстæмæ, загътой, дам, мын: дæхиуыл фылдæр 
кус. 
* * * 
Къорд азы нæ демократтæ хорзы хонынц æвзæр, уæддæр нæ 
кæнынц хуыздæр. 
86 

* * * 
Кæдцæрты-иу адæм æмбырдтæ кодтой зондджын лæгыл, ныр 
та дзы дардмæ лидзынц. 
* * * 
Хæст ракъахынæн хъæуы лæг, æрмæст ыл сæр ма уæд. 
* * * 
Сæрмæ хæссинаг нæу, искæйы къæхтæм хæстæг бадын. 
* * * 
Алантæ кæддæр къухтæ нал истой. Аххос уыди уый мидæг æмæ 
æфсæдцонтыл бахæцыди гæбæр. Къухтæ исгæйæ ахæлиу. Паддзах 
Уындых бардзырд радта, цæмæй адæм къухтæ исыны бæсты, 
фембæлгæйæ кæрæдзийæн салам лæвæрдтаиккой сæр æркъул 
кæнгæйæ. Уымæй рацыди æнусы бæрц, æмæ та адæм фæстæмæ 
райдыдтой къухтæ исын. Æрмæст абон дæр нæ зонынц, уый цы 
амоны, цæй мидæг ис йæ хъуыды, йæ мидис. 
* * * 
Иу иннæйы нæ кæны даргæ æмæ йæ уæд цæмæн акæны 
маргæ? 
* * * 
Зондцжын адæм афтæ кæнынц: се ’взæрты æдцæмæ нæ уадзынц, 
хæрзты та сæхæдæг бахæццæ кæнынц æндæр адæмтæм. Уадз æмæ 
йæ феной. Уый уым канд йæхицæн не скæны кад, фæлæ ма йæ 
адæмы кад дæр уæлæуæз сисы. Махмæ та ис ахæмтæ, æмæ нæ 
хæрзты нæ арæнтæй æддæмæ нæ фæуадзынц. 
* * * 
Чи йæ фыдæлты кадæй цæры, чи та — йæ цоты кадæй. Йæхи 
кадæй чи цæры, уыдоны нымæц къадцæрæй-къадцæр кæны. 
* * * 
"Л" хицау у. Бирæтæ дзы хъаст кæнынц, йæхиуæтты йедцæмæ, 
дам, никæйы уыны. Кæд, мыййаг, цæстæй хорз нæу, зæгъгæ, 
йын йæ юбилейы бон балæвар кодтой биноклтæ. 
* * * 
Ирон адæм афтæ бирæ не сты, уæдцæр сæ хæрзты нымад нæ 
фесты. 
87 

Нæ чысыл Ирыстоны бирæ ис профессортæ, доктортæ, акаде- 
миктæ. Уый цины хъуыддаг у æмæ йыл цин кæнын хъæуы, фæлæ 
мын иу хъуыды æнцойдзинад нæ дæтты. Цы нæ вæййы, афтæмæй 
нæм хуымæтæг адæм куынæуал уа, уæд ма-иу куывды, чындзхас- 
ты нæ ахуыргæндтæн нуазæн чи бахæсдзæни? 
Ис цæрæн æнæ хæдзарæй, æнæ хорз хæлцæй, æнæ дзæбæх 
дарæсæй, суанг ма æнæ хъаруйæ дæр, гъе фæлæ æнæ ныфсæй ад- 
æймаджы цард ницы у. Искæйы цур уæрджытыл æрлæууыны бæсты 
мæлæт — хуыздæр. 
* * * 
Иу фыссæг бæрнон кусæгæн балæгъстæ кодта: "Мæнæн дæр ма 
Къостайы преми мæ фыццаг скæнут æмæ мын адæм мæ уацмыстæ 
кæсын райдайой". 
* * * 
Хъуыддагæн йæ бындур у уынаффæ, æрмæст уыцы уынаффæйы 
хъуамæ уа арфæ. 
* * * 
Адæймаг кад æмæ намысимæ цæры æнусмæ, хъæздыгдзинæд- 
тимæ та — цалынмæ йæ нæма ’рцахсынц, уæдмæ. 
* * * 
Алчидæр хъуамæ йæ бон зона, науæд æй æндæр исчи базондзæн. 
* * * 
Зымæджы ма ам баззайынц халæттæ, цъиахтæ, сырдцонцъи- 
утæ... Уыдон ныббыхсынц зын цардæн, хæринаг ма самал кæнынц 
фосы фæлхæрдты, бырæтты. Фæразон сты. Мæ зæрдыл мын 
æрлæууын кæнынц уæрæсейæггы. 
* * * 
Æрвылбон чи кæны тыхкуыст, — 
Рæхджы йæ цард уыдзæн æмпъызт. 
* * * 
Уæдæ куыд диссаг у кæсаг! Арæх фæленк кæны цæугæдоны 
ныхмæ, суанг ма бæрзонд æхсæрдзæны дæр хæрдмæ сгæпп кæны. 
Адæм дæр ахæмтæ куы уаиккой, уæд, бæргæ, фæлæ... Кæмæн 
88 

кæм хуыздæр у, уырдæм аленк кæны алчи. Уыцы кæсæгтæ мын 
мæ зæрдыл æрлæууын кæнынц Пугачевы, Разины, Ленины, Ста- 
лины... Уыдоны хуызæттæ ма фенæн ис æрмæстдæр фыны. 
Искæйы тæригьæды адæймаг бацæуы, фæлæ æдзух фæстæмæ 
нал рацæуы. 
* * * 
Уæливыхтæ хæрынмæ зивæг нæ кæны, фæлæ иронау дзурынмæ 
кæны зивæг. 
* * * 
Нæ ахуыргæндтæ Америкæмæ цæуынц, уыдоны къæрныхтæ та 
— Уæрæсемæ. 
* * * 
Бирæтæ аххосджын кæнынц Горбачевы, Ельцины, Гайдары, 
Черномырдины æмæ æндæрты, бæстæ кæй фехæлдтой, уый 
тыххæй. Афтæмæй та адæм сæхæдæг сты аххосджын. Æнцад лæу- 
уыдысты, сæ ных нæ бакъуырдтой фыдгултæн æмæ уыдон дæр 
сæ "куыст" кодтой. Уыдон куынæ уыдаиккой, уæд та ныл 
æндæртæ ныссæрфтаиккой сæ цъыф къæхтæ. 
* * * 
Адæймаг гыццыл уымæн вæййы ноггуырдæй, цæмæй искæд 
сыстыр уа. 
* * * 
Дунейыл иухуызон адæймæггæ никуы ис. Фаззæттæ дæр æрмæст 
уындæй æнгæс сты, сæ мидцуне, сæ миниуджытæм гæсгæ та — 
фæйнæхуызон. Хатт рауайы афтæ, æмæ къорд адæймаджы 
кæрæдзийы хуызæн свæййынц æмæ ма дзы уæд иунæг баззайы, 
иннæтæн сæ цард аскъуыны. 
* * * 
Царды фæндаг лæгьз куынæ уа, уæд хуыздæр уыдзæн, науæд 
уайтагьд йæ кæронмæ бахæццæ уыдзынæ. 
* * * 
Цымæ, шофырты курсытæ адæмы цæгъдæг скъола схонæн 
нæй? 
89 

Ныртæккæйы рæстæджы дзыхылхæцгæ адæймаг мæрдты ’хсæн 
дæр не ссардзынæ. 
Мæ зонгæ "Л" йæ сыхаджы æвзæрæй хинæйдзаг хоны. Æмæ 
цымæ хорзæй хинæйдзаг дæр вæййы. 
Цыбыр рæстæгмæ æхсæнады фæллойæ чи схъæздыг, уыдон 
стыр рæдыд æруагътой. Сырх агуыридурæй цы галуантæ ныззыл- 
дтой, уыдон афтæ бæрзонд сты æмæ суанг Хуыцаумæ дæр зы- 
нынц. Хæрзаг йæхинымæр фæзæгъы: "Хицауад æмæ оргæнты кус- 
джытæ сæхи ницы уынæг скодтой, фæлæ мæнæй æнæ ’фхæрдæй 
нæ аирвæздзысты". 
* * * 
Иуахæмы дыууæ сыхаджы "Б" æмæ "Дж" фæбыцæу сты. "Дж" 
загъта: "Æз дæуимæ куывдмæ дæр æмæ хистмæ дæр нал ацæу- 
дзынæн. Куы нынцъухыс, уæд дыл къæхтæ нал вæййы. Дысон та 
дæ ме ’ккойы æрбахастон уæ хæдзармæ. 
Уыцы ныхæстæм "Б" æрбатæвд: 
— Кæй фæливыс? Æмæ маршрутный автобусы куы ’рбацы- 
дыстæм. 
— Æмæ ды уæддæр ме ’ккойы бадтæ, науæд мæ дæуæн дæр 
æхца фидын хъуыди, — загъта мæстыхуызæй "Дж". 
* * * 
Лермонтов йæ романы сæйраг архайæджы схуыдта: "Нæ дуджы 
хъæбатыр". Махæн та нæ дуджы хъæбатыртæ сты "мерседестæ" 
кæмæ ис, уыдон. 
* * * 
Нæ дохтыртæй бирæтæ дунейы мидæг хуыздæртыл нымад цæу- 
иккой, нæ адæм рынчын куынæ кæниккой, уæд. 
* * * 
Цæсгæмттæ стырдæр куы уаиккой, науæд сæ иуæй-иутæ уай- 
тагьд хæрд фæвæййынц. 
* * * 
Зын куыннæ вæййы, æвæдза, адæм мард куы фæныгæнынц... 
Ноджы кæуинагдæр та вæййы уый, йæхæдæг йæхи чи фæныгæны. 
90 

* * * 
Æргомдзырд адæймаг дæр у хъæбатыр. Уымæн дæр æмбæлы 
орден кæнæ майдан. 
* * * 
Ахæм æмбисонд баззади фыдæлтæй: "Цæмæй адæймаджы хорз ба- 
зонай, уый тыххæй йемæ цæххы пуг бахæр". Чи зоны. Фæлæ ныр 
рæстæг æндæр у, искæимæ дæс тоннæйы куы бахæрай цæхх, стæй — 
ма йемæ дæхи дæр куы сцæхджын кæнай, уæдцæр æй нæ базондзынæ. 
* * * 
Телевизор у рæсугьдты, радио та — иннæты. 
* * * 
Дæ дзыхы искæй хай баппæрстай, — нымад æрцæудзынæ фыд- 
гæнæгыл, ныхъуыргæйæ æппындæр ма акæн. 
* * * 
— Лынчын йедцæмæ хуысгæ куы ничи фæкæны, уæд мах изæлæй 
цæмæн сгуысси кæнæм? — бафарста чысыл Бæппи йæ мады. 
— Мах дæр изæрæй фæрынчынтæ вæййæм. Уыцы низ хуыйны 
"фæллад". 
* * * 
Куыдфæндыйæ цæрын сæрмæхæссинаг нæу. Иугæр дунемæ 
æрцыдтæ, уæд хъуамæ цæрай адæймаджы миниуджытимæ. Бахъу- 
ыды рæстæг баххуыс кæн дæ сыхагæн, дæ зонгæйæн. Æмæ цымæ 
не ’ппæт кæнæм афтæ? Фенæн вæййы ахæм нывтæ: уынджы хыл 
кæнынц дыууæ кæнæ цалдæр адæймаджы, фæлæ сæ иу баиргьæвæг 
нæ вæййы. Иуварсæй сæм фæкæсынц галты æнгæс сырхбæрзæй 
нæлгоймæгтæ. Уымæй худинагдæр ма цы уа! Æнæныфс нæлгоймаг 
фыццаг æгад уыди, ныр та?.. 
Ус йæ лæгмæ бадзырдта: 
— Уæртæ ма уыцы зæронд лæгмæ фæкæс. Йæ хæссинаг йе 
’ккоймæ сисын нæ фæразы. 
Омæ йæм куы кæсын... 
91 

* * * 
Дуце афтæ вазыгджын у, уыйбæрц сусæгтæ дзы ис, æмæ йæ 
былгæронмæ рахизынвæнд куы скæнай, уæд ноджы арфдæр ранмæ 
бахаудзынæ. 
* * * 
Хуыцау æнæ фæллой никæмæн дæтгы хорз цард. Цардæй æнæ 
фыдæбонæй къæртг чи ’ппары, уый нымад цæуы дунесфæлдисæгмæ 
фыдгæнæгыл æмæ æфхæрд баййафдзæн. Махмæ та ныртæккæ ахæм 
адæймаджы хонынц сæрæн, амалхъом. 
* * * 
Нæ нывгæнджытыл мæ зæрдæ худы. Æрдз æвдисæг нывтæ арæх 
нал кæнынц, æвæццæгæн, хъæдмæ, хæхтæм бирæгътæй нæ уæн- 
дынц. 
* * * 
Иуты ныфс хъæуы адæмы цард халынæн, иннæты та — уыдоны 
ныхмæ тох кæнынæн. 
* * * 
Рог сæримæ æнцондæр цæуæн у — тагъдцæр бахæццæ уыдзæн 
нысанмæ, фæлæ дзы исты фарста бæстон алыг кæндзæн, уый зын 
зæгьæн у. 
* * * 
Размæ чи тырны, уыцы курдиаттæй алкæйы фæччийыл дæр 
фæстæмæ хæцынц дыгай-æртыгай æдзæстуарзонтæ. 
* * * 
Хицау кæмæй раппæлынмæ фæхъавы, уый хъуамæ раздæр 
бæстон базона, уый аккаг у, æви нæ, науæд æй бæрзонд куы сиса, 
ницæйаг уæвгæйæ, уæд ын адæм та йæхи сисдзысты, æрмæст æй 
йæ къæлæтджыныл нал æрæвæрдзысты. 
92 

* * * 
Ис ахæм дзыхтæ, æмæ сæ иугай дзылæрттæ нæ бауромдзыс- 
ты. 
* * * 
Фæтæнхъæуы сидтытæ куывды, чындзхасты æмæ æндæр рæтты 
æгæр куы ныддаргь кæнынц, уæд сæ цуры февзæры æдылы Доги, 
капсул кæм нæ вæййы, ахæм гранатимæ, æмæ лæггæ цæстыфæ- 
ныкъуылдмæ цыдæр æрбавæййынц. 
* * * 
Кремлы уæвджытæ адæмæн ныр 14 азы бæрц кæнынц аргьæутгæ. 
Æвзæр нæ уаид, пецты сæр ма гæдытау куы бадиккой, уæд. 
* * * 
Бирæты сагьæсы æфтауы иу хъуыдцаг: Ирыстоны дæр сбирæ 
сты хамелеонтæ. Сæ зонд раив-баив кæнынц бон дыууæ-æртæ хат- 
ты. Райсомæй кæмæй раппæлынц, уый изæры цъыфæй сызмæн- 
тынц. Иуæй-иу бæрнон кусджытæ спайда кæнынц уыдонæй, стæй 
сын сæхицæй та уыдон спайда кæнынц. 
* * * 
Нæ мадæлон æвзаг цыма у сæ дзæцц, 
Фæзæгьынц: "Нæ фарн æм хæссæм". 
Æнæуи та афтæ фæхъуыды кæнынц: 
"Нæ ирон æвзагæй кæд фервæздзыстæм?" 
* * * 
Æнцон цардмæ бæллынц бирæтæ, фæлæ нæ зонынц, мæлæт 
дæр уырдæм йæхи арæх кæй байсы, уый. 
* * * 
Адæймаг йæ райгуырдæй фæстæмæ вæййы бæлццон. Гъе æрмæст 
ын уыцы балцæй фæстæмæ здæхæн нæй. 
93 

* * * 
Мах уыйбæрц "зондцжын" стæм æмæ не знæгтæ кæй фæхонæм, 
уыдон арæх вæййынц нæ ирвæзынгæнджытæ, фæлæ сæ нæ базонæм 
æгæр "зондцжын" кæй стæм, уый аххосæй. 
* * * 
Фыццаг-иу дзырдтой: "Хистæррн йæ фындз амæрз, æмæ йæ 
зондæй афæрс". Ныр хистæртæй бирæтæн сæ фындзтæм нал бав- 
налдзынæ. Сæ тæккæ бын дыууæрдæм фæкæнынц арахъхъы агу- 
ывзæтæ æмæ цыхты кæрстытæ. 
* * * 
Ахуыргонд лæгмæ куынæ хæццæ кæна æгъдау, уæд каст мацы 
фæуыдаид фæлтау. 
* * * 
Нæ бæстæйы хæппудтæ афтæ сбирæ сты æмæ адæймаг дисы бац- 
æуы. Мæ зæрдыл мын бирæтæ æрлæууын кæнынц страусы. Уый 
истæмæй куы фæтæрсы, уæд йæ сæр змисы нытьтъыссы. Махæн 
дæр-иу нæ хæппудтæ сæ сæртæ нытьтъыссиккой змисы, фæлæ ахæм 
арф змис кæм ис?.. 
* * * 
Хорз адæймаг суæвын зын у. Ноджы зындæр та вæййы, чи 
йæм фæкæсы, уыцы æдзæстуарзонæн. 
* * * 
Нæ адæмæй зæрдæ тынг нал рухс кæны — кæрæдзиуыл фаг нал 
хæцынц. О хæдæгай, симгæ ма куы фæкæнынц, уæд ма æрхæцынц 
кæрæдзийы цæнгтыл. 
* * * 
Цардæн ис дыууæ кæроны, фæлæ дзы иуæн дæр адæймаг хи- 
цау нæу. 
* * * 
Адæммæ хи ’вдисын, æвæццæгæн, хорз у, фæлæ дæм уыдон 
сæхи куынæ ’вдисой, уæд та? 
94 

* * * 
Куырыхон лæг рæстæгæй-рæстæгмæ йæ зонд асыгьдæг кæны 
алы ницæйаг хъуыдытæй. Цы къуымтæ равдæлон вæййынц, уымы- 
ты бавæры ног хъуыдытæ. Куыд хорз уаид, æвæдза, алчидæр афтæ 
куы кæнид, уæд. 
* * * 
Куыд дзурынц, афтæмæй ацы дунейæ чи ацæуы, уый маргьы 
хуызы рæстæггай æртæхы, йæ царды бонтæ кæм арвыста, уыцы 
бынæтгæм, базоны цавæр кад ын кæнынц йæ фæстæ... О, чи зоны, 
йæ зонгæ бынæтгæ абæрæг кæны. Адцжын сты. Чи парламентмæ 
рудзынгæй бакæсы, чи университеты цур бæласыл абады æмæ уыр- 
дыгæй афæлгæсы, чи та театры бæстыхаймæ саразы йæ гуырыконд. 
Чи та... 
* * * 
Хæлæг кæнын дыууæ хуызы æмбарынц чидæртæ. Æвзæр 
кæцæй у, хорз хъуыддæгтæ чи аразы, уымæ бахæлæг кæнын, 
уый бафæзмын? Гъе, фæлæ хæлæджы охыл уыцы хорз адæйма- 
джы фæзмгæ нæ, фæлæ йын исты фыдбылыз саразынц æдзæст- 
уарзон адæймæгтæ. Цыбыр ныхасæй, хæлæг кæнын æмæ фæзмы- 
нын сты иу артæй дих æмæ хæлæгмæ сау ахорæнтæ хæссын нæ 
хъæуы. Хæлæг чи нæ кæны, уый цыбыркъухæй баззайы. 
* * * 
Рудзынг æмæ чиныг сты æнгæстæ. Рудзынг талынг уатмæ уа- 
дзы рухс, чиныг та — сæрмæ. 
* * * 
Искæцы сыхы ронбæгьд лæппутыл нæ цæст куынæ ’рхæца, сæ 
астæутæ æдзухдæр æлвæст куы уой, уæд уый зон, æмæ уыцы сыхы 
цæры дзæбæх чызджытæ. 
Уæлæуæз æмæ дæлæуæзæн æнæ кæрæдзи уæвæн нæй, афтæмæй 
сæ кад иу нæу. 
95 

* * * 
Кæд дæм мидбылты ничи бахуды, уæд уыцы "куыст" дæхæдæг 
кæн æмæ кæмæндæрты фæзминаг уай. 
* * * 
Нæ бæстæ заууатмæ не ’рцыдаид, алчидæр йæхи зондджын ку- 
ынæ хонид, уæд. 
Алцæмæндæр ис афон, æрмæст махæй иу дæр нæ зоны йæ афон. 
* * * 
Рæстдзинад ис сыгъдæг зæрдæты æмæ йæм чъизи къухтæй 
æвналæн нæй. 
* * * 
Уайдзæф дæр цæф у, ома "уайы цæф". Æрмæст уый цонджы 
хъаруйæ нæ равзæры, фæлæ — зондæй. 
* * * 
Къæрныхтæ къаддæр давиккой, фæлæ ма сæ чидæртæ дæр 
хæйттæ фæагурынц. 
* * * 
Цалынмæ алчидæр йæхиуыл фæуæлахиз уа, уæдмæ цард æну- 
сон никуы уыдзæн. 
* * * 
Адæймаг куы сæххормаг уа, уæд алцыдæр бахæрдзæн, фæлæ 
цыфæнды зын уавæры дæр хи хæрæн нæй. Хъыгагæн махæй 
ныртæккæ бирæтæ хæрынц сæхи. 
* * * 
Адæймаг зын уавæры куы бахауы, йæ зонд æрмæстдæр уæд рай- 
дайы йе ’ппæт хъарутæй кусын. 
* * * 
Зæххыл æлгьыст куынæ равзæрдаид, уæд арфæ афтæ кадджын 
нæ уыдаид. 
* * * 
Мах диссаджы адæм стæм. Фыдбылызæй адæмы бахъахъхъæ- 
нынæн фадæттæ стæм хатт саразæм, стæй куы бабын вæййынц нæ 
хæлæрттæ, нæ зонгæтæ, уæд сын уайтагъд сæвæрæм цыртытæ. 
Цыртытæ æвæрынмæ дæсны стæм. 
96 

Намысмæ ис дыууæ фæндаджы. Дæ адæмы раз сгуыхтдзинæдтæ 
равдис, уый æнцон нæу. Уый æнкъаргæйæ, чидæртæ равзæрстой 
æндæр фæндаг. Цæмæй сыл хорзы ном сбада, уый тыххæй цъыфы 
сæвдулынц сæ алыварс чи вæййы, уыдоны. 
* * * 
Путин фæзæгьы: "Мах НАТОмæ нæ цæуæм". О, мах сæм нæ 
цæуæм, фæлæ нæм уыдон сæхæдæг æрбацыдысты, растдæр 
зæгьгæйæ, Уæрæсейыл æртыхстысты. 
* * * 
Цæмæй театр бабын уа, уымæн бирæ хъуыддæгтæ нæ хъæуы. 
Бакæн уырдæм пьесæтæ чи фыссы, ахæм режиссертæ æмæ арти- 
стты. Уыдон театрмæ æввахс нал уадздзысты иннæ драматургты, 
фысдзысты сæхæдæг пьесæтæ талф-тулфæй æмæ сæ æвæрдзысты 
сценæйы, цыфæнды æвзæр куы уой, уæддæр. Хъыгдарæг сæ нæ 
уыдзæни, кувгæ дæр кæндзысты сæхæдæг æмæ аходгæ дæр. 
* * * 
Ныртæккæ дæр дзæвгар сты адæмы фыдгултæ. Уыдоны ба- 
зонæн вæййы æнцонæй. Хъус сæм лæмбынæг æмæ ныртæккæйы 
цардарæзтæй куы ’ппæлой, уæд уый зон, æмæ сты адæмы знæгтæ. 
* * * 
Цæмæй адæм сæ разамонæгæн аргъ кæной, уый тыххæй уый 
хъуамæ хицауы хуызæн ма уа, фæлæ уа хицау. 
* * * 
Коммæ кæсын хъæуы, фæлæ кæмæн? Цæмæн? Кæдмæ? 
Ныртæккæ зæххы къорийыл махæй коммæгæсдæр адæм никуы ис. 
Кæмæфæнды дæр байхъусæм, баууæндæм ыл. Дæнцæгтæн æгьгьæд 
сты нæ бæстæйы президенттæ. Цал хатгы нæ афæлывтой. Ельцин 
ма суанг рельсытыл схуыссинаг дæр уыди. Æмæ та нæ уæддæр 
афæлывта. 
* * * 
Колхозы сæрдар иу æмбырды йæ ныхасы кæрон загьта: "Нæ 
хъуыддæгтæ хуыздæр цæуын райдыдтой..." Уæд æм залæй чидæр 
бадзырдта: "Уæдæ цы дæ зæрды уыди? Мах дæ уымæн равзæрстам 
сæрдарæй, цæмæй хуыздæр цæуой нæ хъуыдцæгтæ". 
7 Заказ № 77 
97 

* * * 
Цы рæстæг скодта, æвæдза! Кæд дæ цæрын нал фæнды, уæд 
искæмæн æфстау æхца ратт иу цалдæр мин соМы... Уый дæ акъæрцц 
кæндзæн, цæмæй фæд фесæфа. 
* * * 
Адæймаг цас къуымыхдæр уа, уыйас йæхимæ цыргъдæр кæсы, 
æмæ адæмы цæстмæ йæхи куы кæм фæцæвы, куы — кæм. Фæстагмæ 
бынтондæр ныкъкъуымых вæййы æмæ æндахы стæвдæн хъуыды дæр 
нал алыг кæны. 
УЫДОНЫ ТА ЧИ ХЪАХЪХЪÆНДЗÆН? 
Колхозы сæрдар мæстджынæй ныхас кодта милицæйы хицауимæ: 
— Дысон дæр та хуыснæджытæ нæ картофы хуым абæрæг код- 
той. Губаччытæ куыд ссарынц, зæгъыс? Къухæй сæ асгарынц. Дæ 
хорзæхæй, изæры сæ рарвитут. 
Сæрдар йæ ныхас куы фæци, уæд Саламджерийæн афтæ: 
— Дысон фæдисы ацыдтæн сæйраг агрономимæ быдырмæ. 
Æгæнонтæ æхсæвыгæтты къахынц картоф. Ныр хуымтæ хъахъхъæн- 
дзысты милицæйы кусджытæ. 
— Æмæ уыдоны та чи хъахъхъæндзæн? — афарста Ситохы-фырт. 
УУЫЛ ТА ЦЫ ТЫХСЫС? 
— Мæн каистæй амонд нæ фæци. Сымахмæ хæлæг кæнын, — 
дзырдта æнкъардхуызæй "Дз" йæ сыхæггæн. — Хъайла сæм никуы 
бахордтон, куыд сиахс, афтæ. 
— Æмæ ууыл та цы тыхсыс? Дæ каистæм куы цæуай, уæд-иу 
демæ æйчытæ ахæсс, — загъта Саламджери. 
СÆРГОНД 
— Дæ сыхаг фыссæгæн хорз уацмыс райгуырд, — загъта Салам- 
джери йæ зонгæ скульпторæн. 
— О, зынгæ бынат бацахсдзæн нæ литературæйы. Иу изæр æй 
дзæбæх "æрæхсадтам". Сæйраг хъайтары тынг бирæ бауарзтон. 
Дæуæн^та уацмысæй дæ зæрдæмæ тынгдæр цы фæцыди? 
— Йæ сæргонд, — дзуапп радта Саламджери. 
АФТÆ НАЛ РАУАЙДЗÆН 
Коммунисттæ сагьæс кæнынц, Уæрæсейы хъысмæт дарддæр 
98 

куыд рауайдзæн, ууыл. Иу чызгæрвысты та фæкъорд сты æмæ ныхас 
кæрæдзийæ истой. Фæстагмæ "Б". загьта: 
— Иу хатт Горбачевы æдылы митæм гæсгæ Советон Цæдис 
Америкæйы раз йæ зонгуытыл æрлæууыд. Тæрсын, ныр та НАТО- 
йы раз йæ къухтæ куы сдара ныры президент. 
— Ма тæрс, афтæ нал рауайдзæн, — бадзырдта йæм Салам- 
джери. 
— Цæуылнæ? 
— Æххормаг Уæрæсейæн ацы уæззау рæстæг йæ хъару афтæ тынг 
асасти æмæ йæ къухтæ хæрдмæ сисын йæ бон нал бауыдзæн, — 
дзуапп радта Ситохы-фырт. 
ÆЗ СÆРТÆ АРАЗÆГÆЙ НИКУЫ КУЫСТОН 
— Де ’лвæст хъуыдыты бирæ ис сатирæ, юмор, философи, 
гъе фæлæ хатт æппæт нæ бамбарын, — дзырдта "X" Саламдже- 
рийæн. 
— Æз фысгæ кæнын, фæлæ сæртæ аразæгæй никуыма куыс- 
тон, — йæ худын уромгæйæ загъта Саламджери. 
ТÆРИГЪÆД СЫН КÆНЫН 
Ныхас та рауади, Ельцины руаджы чи схъæздыг, уыдон тыххæй. 
— Ма сæм хæлæг кæнут. Æз сын тæригьæд кæнын, — загьта 
Саламджери. 
— Дæхи сайыс, Ситохы-фырт. Искуыдæр ма сырх агуыри- 
дурæй æртæуæладзыгон галуан чи самадта, уый тæригъæддаг 
вæййы? 
— Вæййы, вæййы. Бæрзонд бæстыхай самадта, фæлæ йæхæдæг 
æнæ амадæй баззади, — загьта Саламджери. 
КОМПРЕССТÆ 
— Абон дæ цардæмбал Гæмæты поликлиникæйæ рацæйцæугæ 
федтон. Цы кодта? Цы низ дзы бацыди? — афарста Саламджери 
йæ зонгæ Масгайы. 
— Йæ рахиз цонг риссы, хатгай йæ хæрдмæ сисын нал фæфæра- 
зы. Цы кодта, уый йæхæдæг дæр нæ зоны. Цæвгæ дæр æй никуы 
ныккодта. Ницы йын раиртæста дохтыр дæр. 
— Уыцы цонг цæмæн риссы, уый дын æз зæгъдзынæн. Карз 
нозтмæ æмхиц чи у, уыдонæн сæ фылдæр уыцы низæй 
хъæрзынц. 
99 

— Куыд ома? Зæгъ-ма йæ, — бахатыд сылгоймаг Ситохы- 
фыртмæ. 
— Фынджы уæлхъус иутæ бирæ фæдзурынц æмæ 8-10 сидтæн 
иу цалдæр минуты нуазæныл куы фæхæцай, уæд... Фæриссы цонг. 
Нæ йын вæййы æрæвæрæн дæр, уæлдайдæр хистæртæй исчи куы 
кува, куы ныхас кæна, уæд. 
Масга джихауæй баззади. 
— Мæнæ цы диссæгтæ фехъуыстон! Æз та йын изæрыгæтты йæ 
цонгыл компресстæ февæрын... 
ЧЫНДЗ ÆЙЧЫТИМÆ 
— Нæ сыхæгтæ чындз æрхастой, — дзырдта Миха, — фæлæ нæ 
гæрзтæ ’хсын зоны, нæ хуыссæнтæ æфснайын, нæ хæринаг кæнын. 
Æрмæстдæр хъайла кæнын зоны. 
— Чындзхæсджытæ рæдыд æруагьтой. Уый æйчытимæ æрхæссын 
хъуыди, — загъта Саламджери. 
ЧИНЫГКÆСÆДЖЫ БУСТÆ 
Иу бон та Саламджери бафтьщ чингуыты дуканимæ. Баййæфта 
дзы иу лæджы загъдгæнгæ: 
— Дæ хорзæхæй, Минтæ, ай мын цавæр чиныг рауæй кодтай?! 
Æз поэзи уарзын, фæлæ... Ахæм стихтыл мæ цæст никуыма 
æрхæцыд. Бакастæн сæ сабыргай, фæлæ сæ уæддæр нæ бамбæр- 
стон. 
Уæд æм Саламджери йæ худын уромгæйæ бадзырдта: 
— Æмæ сæ куы бамбæрстаис, уæд хуыздæр уыдаид? 
ÆНÆКÆРОН НЫМÆЦТÆ 
Саламджери иу куыстуаты федта, компьютертæ куыд кусынц, 
уый æмæ дисхуызæй афарста: 
— Æппæты хуыздæр æмæ тагъддæр адонæй кæцы нымайы 
нымæцтæ? 
Сæйраг бухгалтер ацамыдта се ’ппæты къадцæрмæ: 
— Уæртæ уый. Æрæджы йæ Японийæ æрбаластам. 
— Авæрут ма мæм æй къуырийы æмгьуыдмæ. 
Бухгалтер ныддис кодта: 
— Уагæр дзы уал боны цытæ нымайдзынæ? 
— Ельцин, Гайдар æмæ Чубайс адæмы цал хатты асайдтой, 
уыцы нымæцтæ, — дзуапп радта Ситохы-фырт. 
100 

УÆЛМÆРДТÆ РÆЗЫНЦ ТАГЬД 
— Æвæдза, фыццаг арæзтадон организацитæ куыд рæвдз куыс- 
той! Ныр та? — хъаст кодта Саламджерийæн иу журналист. — Ар- 
æзтадон куыстытæ алы ран дæр бандзыг сты. Горæттæ нал рæзынц, 
хъæутæ дæр афтæ. 
— Демæ разы нæ дæн. Бынтон афтæ зæгьæн нæй, æмæ ницы- 
уал рæзы. Уæдæ-ма уæлмæрдтæ бабæрæг кæн. Уыдон фыццагæй 
рæзынц сæдæ хатты тагьддæр, — загьта Саламджери. 
АКУСТИК 
Саламджерийы сыхаг карз нозтмæ æдзухдæр гæппæввонгæй лæууы. 
Æхсæвы та кæмдæр йе ’ссæдз скодта æмæ ныр, Хуыцаубоны, 
фæлмæст, фæлладæй лæууыдис кæрты иу æнæзонгæ лæгимæ. Чи 
зоны, тæрхæтгæ кодтой, пъахмел кæм скæной, зæгьгæ. 
Ситохы-фыртæн дæр фæлладуадзæн бон уыди æмæ сæ цурмæ 
йæхи байста. Кæрæдзийæн салам радтой, уæдæ цы уыдаид. Иучы- 
сыл куы алæууыдысты, уæд Саламджерийы сыхаг афтæ бакодта, 
йе ’мбалмæ ацамонгæйæ: 
— Мæ мады ’рвад диссаджы хъæлæсы хицау у. Зарынмæ йæ 
ничи амбулдзæн. Уæлдай хуыздæр зары "Айс æй, аназ æй". Куы 
йæм байхъусис, уæд æвзæр нæ уаид, районы радиойæ концерт рат- 
тид. 
Уæд Саламджери афтæ: 
— Æмæ йæм кæм байхъусон? 
— Уæхимæ. 
— Бæргæ, фæлæ мæ фатеры акустикæ тынг æвзæр у. Сымахмæ 
стыр зал куы ис. Уым æм байхъусæм, — загьта Ситохы-фырт. 
УÆДДÆР-ИУ ДÆ КУЫСТМÆ ЦУ 
Валентин районы газеты куыста уацхæссæгæй. Иу рæстæг æм 
редактор сфыдæх, нозтджынæй-иу куыстмæ арæх кæй æрбацыд, 
уый тыххæй, суанг ма йæ асурынмæ дæр рахъавыд. Æмæ уæд уый 
дæр партион организацийы секретарь Саламджеримæ бахъаст код- 
та: 
— Редакторæн ма исты зæгь. Мæ мæлæтмæ бæллы. Фæлтау, 
дам, куынæ райгуырдаис, уæд, дам, хуыздæр уыдаид. 
Саламджери йæм байхъуыста æмæ зæгъы: 
— Йæ фыдæнæн афтæ бакæн. Цынæ вæййы, мыййаг, куы 
амæлай, уæддæр-иу дæ куыстмæ цу. Иу чырын хæдзары дардзынæ, 
иннæ ам, редакцийы. 
101 

РАЗÆЙ-ИУ ЛÆУУ 
— Ме ’фсинæй мæ бон нал у. Цы ма йын кæнон, нæ зонын. 
Ды радиойæ куы фæдзурыс... Фæтæрсын ма йæ кæн. Кæд фестьæ- 
лфид, — дзырдта колхозы зæхгæс Саламджерийæн. 
— Æмæ цы кæны? Цæмæн æм смæсты вæййыс? — афарста Си- 
тохы-фырт. 
— Фæстæмæ дзуры. 
— Æмæ уымæн хос нæ зоныс? Разæй-иу лæуу. 
СÆ ХÆДЗÆРТТÆ СЫРХ СТЫ 
Нæ цард фæстаг цалдæр азы раст зебрæйæ фæхъулондæр. 
Фæзынди нæм хъæздгуытæ, — дзырдта иу ран иу коммунист. — 
Мæ сыхаг цыппар бæстыхайы сарæзта, сæ алкæцыйы дæр — æртæ 
уæладзыджы. Амайгæ та сæ скодтой сырх-сырхид дурæй. 
— Табу Хуыцауæн, — загъта Саламджери, — сæ цæсгæмттæ нæ 
сырх кæнынц æмæ ма сæ галуантæ дæр ма уой сырх? 
УАЗАЛГÆНÆН 
Иу бон Саламджери йæ сыхагæн афтæ: 
— Дуканимæ уазалгæнæнтæ æрбаластой. Адæмæй дзы базмæлæн 
нал ис. Дæу нæ хъæуы уазалгæнæн? 
— Нæ хъæуы. Стæф кæнынæй тæссаг кæмæн вæййы, ахæм 
хæринæгтæ ме ’фсины алыварс сæвæрын æмæ уæлдайхуызон дæр 
нæ фæвæййынц. 
Саламджери йæм бакаст, йæ худын уромгæйæ: 
— Æз дæр æрдæбон дыууæ карчы балхæдтон æмæ сæ уый цур 
куы сæвæрин. 
СЫЗГЬÆРИН ДÆНДÆГТÆ 
— Ситохы-фырт, дæ комарынгæй цыдæр ферттывта. Ныр дæ 
мидбылты арæхдæр худын хъæудзæн, цæмæй-иу дæ дæндæгтæ ра- 
зыной, — дзырдта хицау "Пъ". 
— Фæлтау мæ мæхи дæндæгтæ куы уыдаиккой. 
— Æмæ сызгъæрин дæндæгтæ кадджындæр куы сты. 
— Гъемæ ма мын мæ мызд фæфылдæр кæн, — загъта хъуыдыты 
ацæугæйæ Саламджери. 
— Куыд загьтай? Цæмæн дын фæфылдæр кæнон дæ мызд? 
— Сызгъæрин дæндæгтæ кæд кадджындæр, зынаргъдæр сты, 
уæд сæ хъуамæ хорз хæринæгтæ хæрон, зæгъæм, фыдджынтæ, 
уæливыхтæ, гогызы дзидза, физонæг, икра... 
102 

ХЪÆЛÆСЫ ХАТТ 
Журналист "X" иу бон Саламджерийæн афтæ: 
— Дæ хъæлæс, Ситохы-фырт, æдзух иухуызон нæ вæййы. Афтæ 
мæм фæкæсы, цыма йæ хатгай фæлыстæгдæр кæныс. 
Саламджери исдуг хъуыдыты ацыди, стæй загъта: 
— Раст зæгьыс. Мæ хъæлæсы уаг рæстæггай аивын. Хорз адæ- 
мимæ бæзджын хъæлæсæй фæдзурын, цауд адæймæгтимæ та — 
лыстæг хъæлæсæй. 
БЫНАТМАДЗЫИС? 
Иуахæмы Саламджерийы йе ’мкусæг афарста: 
— Царды мидæг дæм æппæтæй хуыздæр цы кæсы? 
— Сабырдзинад. Уынæрæй тынг тыхсын. 
— Уæд дæ мæрдтæм цæуын хъæуы, уым тынг сабыр у. 
— Æмæ мæ зæрды ис. Марадз-ма, ныууай уырдæм æмæ Бара- 
стыры афæрс, бынат ма дзы ис? — загьта Ситохы-фырт. 
НАЛ МÆ НЫУУАДЗАЙ 
Иу бæрнон кусæг Саламджерийы иу къуырийы дæргьы æртæ 
хатты бафарста, цал азы, дам, дыл цæуы. 
— Дæ хорзæхæй, нал мæ ныууадзай. Æз кæд райгуырдтæн, 
уый мæ мадæн куы нæ хъæр кæнын, уæд ма йæ дæуæн зæгьдзынæн? 
— загьта Саламджери. 
О, ГОРМÆТТÆ!.. 
Иу фынджы уæлхъус Саламджерийы йе ’мбæлттæ уайдзæфты 
хай бакодтой, не ’мхуызон, дам, цæуылнæ нуазыс. Уæд сын Си- 
тохы-фырт афтæ зæгьы: 
— О, гормæттæ, уæ сæртæ кæм сты? Мæн уадзут æвронгæй, 
науæд та уæ уæ хæдзæрттæм чи аласдзæн? 
ХАЛÆТТÆ 
Иуахæмы Саламджери йæ фæллад уагьта санаторий "Редант"-ы. 
Иу бон йе ’мбал "П"-имæ атезгьо кодтой хъæдбынты. Иу ран 
халæттæ "хъуахъ-хъуахъгæнгæ" зилдух кодтой уæлдæфы. 
— Бынæй цыдæр холы ис, — хуымæтæджы не ’рæмбырд сты, — 
загьта "У". 
— Мæ зæрдыл мын æрлæууын кодтой адæмæй кæйдæрты. О, 
о, адæмы ’хсæн дæр ис халæттæ. Уыдон сæхицæй хуыздæрмæ куы 
103 

фæкомкоммæ вæййынц, уæд йæ алыварс зилдух кæнын байдай- 
ынц, уæдæ йæ куыд ныххуыдуг кæнæм, цæмæй мауал уа. Ирыс- 
тоны дæр чысыл нæй ахæм халæттæ, — загъта Саламджери хъуы- 
дыты ацæугæйæ. 
АУ, ДÆХИ НÆ УЫНЫС? 
Иуахæмы "Хъ" Саламджерийæн афтæ зæгьы: 
— Поэмæ фыссын, уæлдæр хицæутгæ иудадзыг кæмæн æххуыс 
кæнынц, кæуыл аудынц, сæ фæдыл кæй ласынц, ахæм адæймагыл, 
гьемæ ма мын искæйты бацамон. Дæу не схъæр кæндзынæн. Аивæй 
сын сæ миниуджытæ, сæ мидцуне сахуыр кæнин. Никуы зоныс ахæм 
адæймæгты? Уацхæссæг куы дæ, дæуæн зонгæтæ бирæ уыдзæни. 
— Зонын, хицæутты руаджы уæлмонц цард чи кæны, 
ахæмы. 
— Гъемæ мын æй бацамон. Стыр бузныг дæ фæуыдзынæн. Ра- 
гацау дæ ресторанмæ хонын. Æцæг афтæ бакæн æмæ уыцы адæй- 
маг дæр уым куыд фæуа. Уымæн гæнæн нæй? 
— Цæуылнæ? Исты æфсонæй уый дæр уырдæм æрбахондзынæн, 
афтæ цыма хъуыддаг æнæнхъæлæджы рауади. 
— Тынг раст хъуыды. 
— Уæдæ райсом изæрæй 6 сахатыл ресторан "Интурист"-ы фем- 
бæлдзыстæм. Ирон хæдзары абадцзыстæм. 
Раст уыцы афон Саламджери бацыд Ирон хæдзармæ. "Хъ"-йæ 
афарста, фæйнæ æртæйы куы анызтой, уæд: 
— Æмæ уыцы лæг кæм ис, хицæуттæ сæ фæдыл кæй ласынц. 
Алы хорз бынæтты кæй фæтьыссынц, афтæмæй кусын чи нæ уар- 
зы, фæлæ йæ сæр бæрзæндты чи хæссы... 
— Уый дæр ам ис. 
— Кæм ис, æз æй куынæ уынын. 
— Ау, дæхи нæ уыныс? — загьта Саламджери, йæ бандонæй 
фестгæйæ. 
ДЫХОРЗХУЫДÆ 
"М" мæсты каст бакодта Саламджеримæ, стæй йæ даргь фын- 
дзы кæроныл цы нард бындз абадти, уый газет "Известия"-йы 
кæронæй асырдта æмæ загъта: "Ды æндæрæбон проспекты 
сцæйцыдтæ иу лæгимæ. Мах бульварыл лæууыдыстæм цалдæрæй. 
Ды махæрдæм бакастæ æмæ де ’мбалмæ бадзырдтай: "Уæртæ 
уыдон чъизи хуытæ сты". Ау мæн дæр рахуыдтай чъизи хуы? Æз 
дæумæ рагæй дæр хорз цæстæй куы кæсын". 
Ситохы-фырт хорзау нал уыди. Ацархайдта рæвдз йæхи сраст 
кæныныл: 
104 

— Æз дæ кой не скодтон уæд. Ды хорз хуы дæ, сыгьдæг хуы. 
— Сыгъдæг хуы зæгъыс? Уый куыд æмбарын хъæуы? 
— Ома, ногнад хуы. 
ЦÆМÆЙ СЫМАХМÆ МА УОЙ 
Саламджери бацыди чингуыты дуканимæ. Ахаста йæ цæст 
тæрхæджытыл æмæ загъта: "Тынг æвзæр чи фыссы, ахæм поэты 
чингуытæ уæм бирæ ис?" 
— Æдæппæт нæм фондз чиныджы уыдис æмæ дзы дыууæ азы 
дæргьы æртæ ауæй кодтам. Иннæтæ уартæ тæрхæгыл дзыназынц. 
— Æри сæ мæнæн. 
— Дæ цæрæнбон бирæ! Адæм куыд алыхуызон сты. Иутæ 
кæсынц Къостайы, иннæтæ Арсены, Дæбейы, аннæтæ та... Æмæ 
сæ чи фæнымайдзæн. Ды та лæмæгь поэты чингуытæ бацагуырд- 
тай. 
Уыцы ныхæстæм Ситохаты Саламджери байхъуыста æмæ уыцы 
ран цы æмдзæвгæ ахъуыды кодта, уый радзырдта: 
Поэт ныууагьта йе стихтæ æрдæг фыхæй. 
Зын мын у, зын, о, бамбар мын мæ марой. 
Йæ чингуытæ йын æз æлхæнын уый тыххæй, 
Цæмæй уæ дуканийы ма уой. 
ЦИН КÆН 
Иу бон "М" Дзæуджыхъæуы районтæй иуы коммуналон хæдза- 
рады хицауимæ сбыцæу, дыууæ къуырийы бæрц, дам, хъарм дон 
нæ цæстæй нæ уынæм, æнæнадæй, дам, нал у нæ бон. 
Уыцы рæстæг Саламджери дæр уым фæци æмæ лæгмæ йæ хъазæн 
ныхас баппæрста: 
— Цин кæн, дæ буарыл змис, цемент æмæ æндæр ахæмтæ куы 
ныххæцой, уæд... Ныртæккæ рæстæг æвзæр у. Нæмыг дыл куы 
суайа, уæд дæ нæ ахиздзæн. Чингисхан ссæдз азæй дæр фылдæр 
куынæ ныннадта йæхи æмæ... Знаджы фат-иу ыл куы суади, уæд- 
иу фесхъиудта. 
ТÆХУДИАГ НÆ ДÆ! 
— Цæй хъæлдзæг дæ, мæ сыхаг, райсом раджы? — афарста 
Саламджери, куыстмæ фæцæйцæугæйæ, Даурбеджы. 
— Куыннæ уон, куыннæ хъæлдзæг! Дысон фыны фосы 
Фæлвæрамæ уыдтæн, уый фæстæ та Мыкалгабыр æмæ Уацилла- 
имæ ныхас кодтон. Уайтагъд-иу мæ бауагьтой сæ кабинеттæм. 
105 

Фæкодтон сын мæ хъæстытæ. Бæстон мæм байхъуыстой. Стæй 
мæ фæфарстой, нæ колхозтæ æмæ совхозтæ цавæр уавæрты сты, 
уый тыххæй. 
— Тæхудиаг нæ дæ. Æз та^иу хицаумæ дыууæ азы цæуын, 
уæддæр æм нæма баирвæзтæн. Йæ мыггаг æмæ дын йæ номы раз- 
заг дамгъæтæ зæгьдзынæн — "Т" æмæ "М". Куы йæм чидæртæ 
вæййы, куы рынчын вæййы, куы кæдæмдæр тагьд фæкæны... 
СÆ ЧИНГУЫТÆ ФЫЛДÆР ФÆЛÆУДЗЫСТЫ 
Ирон поэзи бирæ чи уарзы, иу ахæм ахуыргæнæг Саламдже- 
рийæн афтæ: 
— Диссаг мæм кæсы иу хъуыддаг, поэтты ’хсæн ис ахæмтæ дæр, 
чингуытæ рауадзынц, фæлæ сæ кæсгæ ничи кæны, дуканиты лæу- 
уынц рагьамадæй. 
— Кæй сæ ничи æлхæны, кæй сæ ничи кæсы, уый автортæн, 
чи зоны, æхсызгон у, сæ чингуытæ фылдæр фæлæудзысты 
афтæмæй, — загьта Ситохы-фырт. 
УÆ РУДЗГУЫТЫЛ КÆСÆНЦÆСТЫТÆ БАКÆН 
Иуахæмы "Ч" Саламджеримæ телефонæй бадзырдта, райсом, 
дам, сабаты, чызг æрвитæм, æмæ-иу сæмбæл. Ситохы-фырт 
иунæгæй зивæг кодта æмæ йæ сыхагмæ бадзырдта. Цалдæр хатты 
йæм рудзынгæй чидæр ракасти. Æппынфæстаг кулдуар байгом код- 
та. 
— Дæ хорзæхæй, ныр кæдæй нырмæ хойын уæ кулдуар. Ру- 
дзынгæй-иу разындтæ æмæ та-иу фæтары дæ. 
— Ракастæн-иу рудзынгæй, фæлæ мæм ницы зынди, — загьта 
«II» 
Уæд æм Ситохы-фырт бадзырдта: 
— Уæ рудзгуытыл кæсæнцæстытæ бакæнут. 
АДÆЙМАГ ЦЫНÆ ФЕХЪУСДЗÆН 
— Дæ хорзæхæй, Сабалойы фыртæн Уæрæсейы адæмон артис- 
ты ном цæй тыххæй радтой? Фæрсын æмæ мын дзуапп никуы ничи 
радта, — дзырдта "Ю" йе ’мбæлттæн. 
— Уымæн уыцы ном радтой, заргæ кæй кæны, уый тыххæй 
нæ, фæлæ хæсты кæй уыди, уый тыххæй, — загьта Саламджери. 
МÆН ДÆР КУЫ РАСУРИД... 
— Мæнæн цы сыхаг ис, ахæм дунемæ мауал æрбафтæд! — дзыр- 
106 

дта "И" Саламджерийæн. — Йæ алыварс чи цæры, уыдонæй дæс- 
фынддæс хатты кæимæ нæ фæхыл, ахæм нал баззади. Хæрзæрæджы 
та ме ’рвад Мутъылы бæласыл арт бандзæрста, гъе уырдыгæй, дам, 
ме ’рдæм алы райсом дæр иу гæркъæраг фæуасы. Мутъыл рафыхти 
мæстæй. Усы асырдта сагоимæ. Æмæ диссаг! Лæг æй нал æййæфта, 
афтæмæй Дзегки уый размæ цалдæр азы лæдзæджы æнцæйтгы цыди. 
Дыккаг бон ус Мутъылæн ныллæгъзтæ кодта, иу хатг, дам, ма мæ 
фæтæрсын кæн, ме ’ндыснæг, дам, бынтондæр фесæфа, аззад, 
ма дзы иу чысыл. 
Уæд Саламджери афтæ бакодта: 
— Мæнæн та мæ фадхъул риссы... Мæн дæр куы расурид. 
АРДЫГÆЙ ДÆУМÆ ЛÆГ 
Иу райсом раджы куыстмæ цæугæйæ Саламджерийыл фембæл- 
ди йæ зонгæ ахуыргæнæг æмæ йын афтæ радзырдта: 
— Диссаг дæм нæ кæсы иу хъуыддаг, мæ фырт иу чызджы ба- 
уарзта, чызг дæр ын сæ хæдзармæ фæндаг радта, фæлæ... Æртæ 
хатты сæм барвыстам æвзаргæ лæгтæ æмæ сæ фæстæмæ æнæ дзу- 
аппæй рарвыста чызджы фыд. 
— Æмæ цавæр лæг у? 
— Ардыгæй дæумæ. 
— Гъемæ сæм ды дæр ардыгæй дæумæ лæг барвит æмæ хъуыд- 
дагæй исты рауайдзæн, — балхынцъ кодта йæ хъуыды Ситохы-фырт. 
НÆ БАСУДЗДЗÆН 
Уæдæ, æвæдза, нæ бæстæйы уæлмæрдтæ цас зæххытæ байстой! 
Уый æмæ дын Индийы!.. Сæ мæрдтæ басудзынц, — дзырдта иу 
зианы "Г". 
Уæд Саламджери афтæ бакодта: 
— Инди Инди у. Уыдонæн сæ мæрдтæ æнцон судзæн сты. Гъе- 
ныр, уартæ мæ сыхаг Боболи куы амæла, уæд ын йæ быны дыууæ 
азы куы фендзарай, уæддæр нæ басудздзæн. 
— Цæмæн? 
— Цæмæн куы зæгъай, уæд... Æртиссæдз азы спъирт фæнызта 
æмæ уымæй чи нæ басыгъд, уымæн ма суджы арт цы кæндзæн? 
ДЗÆНÆТЫ ÆМÆ ЗЫНДОНЫ 
Саламджери йæ удхæссæг уыны бирæдзураг адæймагæй, йæхи 
дзы дардмæ ласы. Фæлæ æдзух йæ хъуыдцаг нæ рауайы. Иуахæмы 
та йыл амбæлди иу ахæм лæг. 
107 

— Бахъæлдзæг мæ кодтай, Саламджери. Демæ куы вæййын, 
уæд мæм афтæ фæкæсы, цыма дзæнæты фæбадын., . 
— Æз та зындоны, — йæхинымæр бахъуыр-хъуыр кодта Салам- 
джери. 
РÆВДЗ МА ДАВÆД, УЫЙ ЙЕДТÆМÆ... 
— Уырны дæ, Саламджери, зондмæ ничиуал кæсы. Ныр цалдæр 
боны мæхицæн бынат нал арын, — хъаст кодта йе ’мбæлттæн "Д". 
— Цы дыл æрцыди уагæр? — афарста йæ Ситохы-фырт. 
— Нæ хæдзарады ахæм зондджын, ахуыргонд лæгтæ ис, æмæ... 
Афтæмæй хицауы къæлæтджыныл æрбадти иу къуыдипп. Дзу- 
рынмае, дам, рæвдз у. 
— Нæй гæнæн, фæразут. Уæд дзурынмæ рæвдз, æрмæст давгæ 
рæвдз ма кæнæд, — загьта Саламджери. 
ÆМÆ МА ЦЫ ФЕХАЛДЗЫСТЫ? 
Раздæр коммунист чи уыд, стæй мæнг демократгы рæнхъытæм 
чи базгъордта æмæ хицауы къæлæтджыныл чи ’рбадти, иу ахæм 
бæрнон кусæг парламентмæ æвзæрстыты рæстæг æмбырды æвзар- 
джыты тæрсын кодта, коммунисттæ, дам, хицаудзинад фæстæмæ 
куы байсой, уæд, дам, цард фехалдзысты. 
— Æмæ ма цы фехалдзысты? Халинаг дзы куы ницыуал ис? — 
бадзырдта йæм Саламджери. 
* * * 
Расыггæнаг адæймаг карз нозт цал хатты бануазы, уал хатты 
акомдзаг кæны йе ’нæниздзинадæй. 
* * * 
Адæймаг æрыгонæй — цæринаг, зæрондæй — хæссинаг. 
* * * 
Америкаг студенты ахуыргæнæг бафарста: "Путин чи у?" 
— Путин у Бушы шофыр, — дзуапп радта студент. 
* * * 
Адæймаг райгуыры уымæн, цæмæй ма æндæр искæй райгуы- 
рын кæна. 
108 

* * * 
Уæрæсейы давынæн цы фадæттæ ис, ахæм фадæттæ дзы ку- 
сынæн куы уаид, уæд нæ цардæй зæрдæ раид æмæ раид. 
* * * 
Кæддæрты æппæлыдыстæм нæ æнгомдзинадæй, ныр та нæ зыхъ- 
хъыртæй. 
* * * 
Нæ курдиатджын фæсивæдæй бирæты хистæр эгоисттæ арви- 
тынц "ацу æмæ ма ’ рцуйы фæндагыл". 
* * * 
Адæймаг цæмæй схорз вæййы, уый у бирæ зынаргъдæр, цæмæй 
сæвзæр вæййы, уымæй, уæдцæр æй ис агурæг. 
* * * 
Хæлоф кæнæм бирæ цæуылдæрты: хæринагæй зæгьай, дарæсæй 
зæгьай, æрмæст уæздандзинадыл нæй зыдгæнæг. 
* * * 
Царды фæндæгтыл йæхи уаргъ æнæ æрæвæргæйæ чи хæссы, 
уымæн "бузныг" зæгъын æмбæлы. Гъе, фæлæ искæйы уаргь дæр 
чи ахæссы, уый у ноджы арфæйагдæр. 
* * * 
Советон дуджы нæ ирон адæмæй Къоста алкæмæн дæр уыди 
уарзон. Ныр уый зæгьæн нал ис, хъæздгуытæ нæм куы фæзынди, 
уæд. Рох кæнын нæ хъæуы, Хетæджы фыртæн бонджынтæ сæ цæсты 
сындз кæй уыдысты, уый. 
* * * 
Цард уыдаид сæдæ хатгы хуыздæр, адæм сæдæ хатты куынæ 
февзæрдæр уыдаиккой, уæд. 
* * * 
Уæрæсейы президентмæ гæрзын ехс раттын хъæуы. Дзутгыты 
нымæтын ехсæй кæдмæ нæмдзæн? 
109 

* * * 
Йæ удхæссæг федта нæ дзыллæты хæрзтæй, 
Фæлæ нын йæ хъуыдытæ дары æмбæхстæй. 
Нæ цаудцæртæй алкæй ысхуыдта йæ лымæн, 
Кæй дзы сты æвзæрдæр, æвæццæгæн, уымæн. 
* * * 
Æвæдза, куыд хорз уаид, искæйы бандоныл чи бады, уый-иу 
йæхицæн куы зæгьид æфхæрæгау: "Цон, мæхи бандоныл сбадон, 
æмæ мæ адæмæн исты æххуыс фæуон". 
* * * 
Йæхæдæг хæрзхуыз у, йæ æмдзæвгæтæ та — фыдхуыз. 
Фæлтау нæ поэт йæхæдæг фыдхуыз куы уаид, йе стихтæ та — 
хæрзхуыз. 
* * * 
Адæм кæрæдзиуыл куынæ фæхæцынц, уæд сыл æндæртæ 
æрхæцынц. 
* * * 
Америкæгтæ æппæтæй тынгдæр тох кæнынц террористты 
ныхмæ, уымæн æмæ уыдон сæхицæй зонынц, террорист куыд 
тæссаг у, уый. 
* * * 
Хъуагдзинæдтæй цасфæнды лидз, уæддæр дæ искæд баййаф- 
дзысты, фæлтау сæ ныхмæ цу. 
* * * 
Рæдыдæн дæр фадæттæ хъæуы, цæмæй стырæй-стырдæр кæна. 
Æмæ йын ахæм фадæттæй зæрдæ чи бавæры, уый цурæй æддæмæ 
нал фæцæуы. 
110 

* * * 
Суанг ма цæрвтæкъахæны дæр иутæ царв фæкъахынц, иннæтæ 
та — маст. 
* * * 
Кæд кæуыл цы ’рцæудзæни, уый куы зониккам, уæд та цы 
’рцыди, уый нал зониккам. 
* * * 
Уæрæсейы цæрджытæ нæуæдзæм азты демократи бамбæр- 
стой афтæ: "Иутæ иумæйаг исбон давынц, иннæтæ сыдæй 
мæлынц". 
* * * 
Уæрæсейы уазджытæн сæ зæрды ис уырыссæгты зæххытæ 
уырыссæгтæн сæхицæн ауæй кæнын. Ацы хабар фехъусгæйæ, ад- 
æймаг худгæ дæр фæкæндзæн æмæ кæугæ дæр. 
* * * 
Æвзаг зынгæй лидзы дард, афтæмæй бирæтыл бафтауы арт. 
* * * 
Нæ уайдзæф фехъусæд тæккæ абон магуса: сбарæд йæ ахсæн 
æмæ хъуамæ уый фаг æрвылбон дæр бакуса. 
* * * 
Йæхиуыл чи нæ фæкусы, ууыл бакусы æндæр исчи. 
* * * 
Хъуынду хъаст кодта æдзух, мæ ус, дам, мæнæй бирæ рогдæр 
у, æмæ ма иу ус ракуырдта. 
* * * 
Кæдцæр-иу арæх хъуысти ахæм ныхæстæ: "Уый æфсæрмæй мард 
куы у". Ныр та æфсарм йæхæдæг мæлы мах азарæй. 
* * * 
Хуым кæнын, хос кæрдын, ссивын, бæлæстæ садзын æмæ 
æндæр куыстытæ бирæтæ хонын райдыдтой хабæрттæ. Уаих фæу- 
ой, æвзаг цæмæн æмтьеры кæнынц?! 
111 

* * * 
Раздзог хорз уæд вæййы æмæ йæ фæстæ чи фæцæуы, уыдонæй 
исчитæ йæ разæй куы фæвæййынц. 
* * * 
Алчидæр нæ иудадзыг хорз хабармæ æнхъæлмæ кæсы, фæлæ 
нæ ферох вæййы иу хъуыдцаг, — хорз хабарæн фæндаг саразын 
фæхъæуы. 
* * * 
Адæймаг йæхæдæг куыд фæрынчын вæййы, афтæ фæрынчын 
вæййынц низтæ сæхæдæг дæр. Ахæм рæстæг адæймагæн æнцондæр 
вæййы уыдонæй хи ратонын. 
* * * 
Ахуыр кæнын хъæуы хуыздæр хъуыдцæгтыл, æрмæст афтæмæй, 
— нæхи хъуыддæггыл дæр исчитæ куыд ахуыр кæной. 
* * * 
Йæхимæ стыр куынæ кастаид, уæд афтæ нæ ныггыццыл уыдаид. 
Бобе куывдмæ, чындзхастмæ уайтагьд фæндаг ссары, уырдыгæй 
сæхимæ — нал. 
* * * 
Фыдгæнæг искæйы хæдзармæ куы бабыры, уæд ыл ауайы карз 
æфхæрд, фæлæ искæйы зондмæ куы бахъуызы æмæ йæ куы сфæлда- 
хы, уæд ыл куыдз срæйæг дæр нæ вæййы. 
* * * 
Æрмæстдæр сылгоймаг зоны, йæ цот кæмæй сты, уый. 
Ирон лæг у тынг стырзæрдæ. Цасфæнды йын дзур, уавæр æвзæр 
у, зæгьгæ, нæ фесхъиудзæн, цалынмæ туджы калд фена, уæдмæ. 
* * * 
Æвзæр сæрæн хорз худ ничи ’лхæны. 
112 

* * * 
Давинаг кæмæ ницы ис, уыдонмæ тынг мæсты кæнынц 
къæрныхтæ, нæмг& дæр фæкодтой цалдæры. 
* * * 
Фæдзæхст. Фынджы уæлхъус æрбадгæйæ-иу хорз уаид, алчи 
дæр-иу куы ахъуыды кæнид афтæ: "Ацы бæрæчеты мæ фæллой ис, 
æви нæй". Уæд, æвæццæгæн, сырх кæнын райдаиккой æввонг- 
хортæ æмæ цæстфæлдахджыты цæсгæмтгæ. Фæкъаддæр уаид оли- 
гархты нымæц. 
* * * 
Лæгтæ æмæ устытæй фылдæр ахицæн уыдаид, фæлæ сæ æхсæвтæ 
кæрæдзимæ бахæр-хæр кæнынц. Гъе ахæм ахадындзинад ис 
æхсæвтæн. 
* * * 
— Дæ фырт мæ хъæуы, Адæго. 
— Нæ йыл фæхæст уыдзынæ æнцонæй. 
— Кæм ис? 
— Адæмыл зилы. 
— Цæй тыххæй? 
— Йæ бæтгæнтæ тоны, уæлæ хæлæфты сыдзæггæ кæм ихсий- 
ынц, уырдæм. 
— Уый цы хоныс? 
— Парламентмæ тырны депутатæй. 
Æнцой цардмæ, о, цастæ бæллынц, цастæ! 
О, афтæмæй нын байсы уый нæ азтæ! 
* * * 
Куы фæсайы фыдзонд хицау 
Æгæр арæх йæ адæмы, — 
Æрцæвы йæ Стыр Хуыцау. 
Сбады ’ндæр йæ бадæны. 
* * * 
Мах хъыг кæнæм, цас не ’мбæлы, уыйбæрц бирæ. Уый æвзæр 
уымæн у æмæ нын нæ цины рæстæгæй байсы æгæр бирæ. 
8 Заказ № 77 
113 

* * * 
Йæ сæр зонындзинæдтæй цъупдзаг чи бакæны, уымæй ноджы 
арфæйагдæр вæййы, зонындзинæдтæй йæ. сæр æвдæлон чи 
фæкæны, уый. 
* * * 
Ацы дуне афтæ арæзт у: цаудæн хъуамæ ныхмæлæууæг уа, на- 
уæд цард рæзгæ нæ кæны. 
* * * 
Автомашинæтæ цæуынц бензин æмæ мазутæй, нæлгоймæгтæн 
та сæ 40 проценты бæрц цæуынц водкæ, арахъ æмæ сæнæй. 
* * * 
Махмæ, Уæрæсейы сæ размæ æвæрд хæстæ 600-800 проценттæй 
æххæст кæнынц æрмæстдæр къæрныхтæ, коррупционертæ... 
* * * 
Адæмы нымæц фæфылдæр æмæ фæкьаддæр вæййы сынтæджыты. 
* * * 
Бирæтæн устытæ ракуырдтой сæ рог хæдтулгæтæ. 
* * * 
Бирæ рæтгы хицауад тæрсынц адæмæй, махмæ та — адæм хицауадæй. 
* * * 
Сылгоймаг мартьийы боны хуызæн у: куы хур ракæсы, куы мит 
тъыфылтæй ныууары, стæй йæм нæлгоймаг апрелы хуызы йæхи 
хæстæг байсы æмæ æппæт дæр сбады йæ гаччы. 
* * * 
Ныртæккæ сæ сæйрагдæр хæс цы у мæнг демократтæн? Хица- 
удзинад цæмæй ма бахауа коммунистгы къухмæ æмæ сабыргай æру- 
азал уой адæм, ферох кæной раздæры царды хорздзинæдтæ. 
* * * 
Махæн нæ бæллæх ис уый мидæг, æмæ ницыйæ аразæм исты, 
истыйæ та — ницы. 
* * * 
Зондджын ныхæстæ арæхдæр фехъусæн вæййы хуымæтæг 
адæмæй, хъуыддаджы лæгтæн, бæрнон кусджытæн рæстæг нæ 
вæййы, философи, сатирæ æмæ юморы хæтæнты цæуынæн. 
114 

Цардæн йæ сæйраг цæджындз у уарзондзинад. Уый æрдз дунемæ 
æрбауагьта фыццагдæр. Хъыгагæн фæстаг рæстæг цудын райдыдта. 
* * * 
Уæрæсейы фыстæ бирæ ис, фæлæ дзы хуытæ дæр чысыл нæй. 
* * * 
Хорз у фыдгултæй хи хъахъхъæнын. Ноджы хуыздæр та у, уыдон 
дæ сæхæдæг куы хъахъхъæниккой, уæд. 
Иутæн сæ уарзондзинад афтæ арф у æмæ йын абарæн вæййы фур- 
димæ, иннæты уарзондзинад та цæстытыл ауайын кæны, хъазтæ æмæ 
бабызтæ атæрын кæцæй нæ фæкомынц, ахæм хъæуккаг тæнæг къанау. 
* * * 
Адæймаг цæмæ бабæллы, уыдон иууылдæр йæхи куы бауик- 
кой, уæд йæхæдæг йæхи нал уаид. 
Арæх фæкæл-фæкæл кæныны бæсты фæлтау иу хатг дæ сæрыл 
хъен ныллæуу æмæ бамбарай, цæугæйæ къæхтæ бæрзонд исын кæй 
хъæуы, уый! 
* * * 
Кæд дæ адæмы хъæр бамбарын фæнды, уæд уал раздæр дæхи 
хъæр бамбар. 
* * * 
Дæхицæй макуы раппæл, стæй дæхи фаджыс дæр ма схон, на- 
уæд дæ исчи къæдз белæй бырондонмæ аппардзæн. 
* * * 
Кæдцæры партийы обкомы фыццаг секретарь Одинцов нæ нæ 
хъæздыг историйы тыххæй дзурын нæ уагъта, сыхаг адæмтæн, дам, 
зын уыдзæни уæ хабæртгæм хъусын. Гъе уымæй ма диссагдæр исты 
уыдзæни! Æмæ ма мах дæр нæ фæсивæды цæуыл хъомыл кодтаик- 
кам. Знаджы ми нын бакодта. 
* * * 
Ахтемыр Гуыбечырмæ дзуры: 
— Дæ цæсгомы æнцъылдты рувæстæ, хъæддаг хуытæ, тæрхъустæ 
115 

æмæ иннæ сырдтæ цуанæттæй не ’мбæхсиккой, арахъхъы агуывзæ 
æмæ с;игарет дæ къухтæм куынæуал исис, уæд. 
* * * 
Сæры зонд зæрдæйы, игæры, уыргты æмæ адæймаджы иннæ 
хæйтгы инæлар куынæ уаид, уæд æппæты бæрзонддæр ранæй нæ 
фæлгæсид. 
* * * 
Искæйы фæллой ахсæнмæ цæуы, фæлæ фарсыл нæ хæцы. 
* * * 
Хицау дзы ахæм куынæ уа! Адæмы сагъæстæм байхъусынмæ йæ 
никуы равдæлди, фæлæ-иу кафынмæ, "орц-тох" кæнынмæ рæстæг 
ссардта. 
* * * 
Адæймаг æгæр куы срæгъæд вæййы, уæд уый хорз нæ фæхо- 
нынц. Æдзæстуарзонтæ йæ ахæрынц. 
* * * 
Ныртæккæйы рæстæджы ацы дунейыл цæры æнахуыр адæмы- 
хæттытæ, сты быхсаг, фæразон. Сæ цард сын чи халы, сыдæй 
мæлынмæ сæ чи æркодта, уыдоны парламентмæ равзарынц депу- 
татгæй, бынтон хынджылæг сæ чи кодта, иу ахæм лæджы та дыу- 
уæ хатты бæстæйы президентæй равзæрстой. Уыци-уыци уыцы 
адæмтæ цавæр бæстæйы цæрынц? 
* * * 
Аивæй æмæ æргомæй кæрæдзийы чи сдауы, уыдон кæрæдзийæ 
не ’ппæликкой, адæм сæ куы ’ппæликкой, уæд. 
* * * 
Алкæйы дæр фæнды цæрын, æмæ йæм уæд цæмæн æрвитыс 
рын? 
* * * 
Вæййы хорз диссаг дæр æмæ æвзæр диссаг дæр. Афæстаг дыу- 
уадæс азы дæргъы æз Уæрæсейы хорз диссаг нал федтон. 
* * * 
Ныййарджытæ æмæ цот æппæты амондджындæр вæййынц, ца- 
лынмæ бинонтæ нæ фæкъахыр вæййынц, уæдмæ. 
116 

* * * 
Æвæдза, куыд æвзæр вæййы, иу иннæуыл цъыф куы бакалы, 
уæд. Ноджы æвзæрдæр та вæййы, адæймаг йæхæдæг йæхи цъыфæй 
куы самæнты, уæд. 
* * * 
Адæмæй бирæтæ кæрæдзийæн аргъ нæ кæнынц, афтæмæй иу 
иннæйы цæстыфæныкъуылдмæ æрбауæй кæны. 
* * * 
Райгуырæн бæстæ цыфæнды стыр куы уа, уæдцæр бацæудзæ- 
ни, тынг æй чи уарза, уый зæрдæйы. 
* * * 
Хорздзинадмæ искæмæ æнхъæлмæ кæс, æрмæст дæхæдæг дæр 
æххуыс кæнынмæ бæзз. 
* * * 
Адæм дунемæ куыдфæндыйæ кæсын куы райдайынц, уæд 
æрцæуы се сæфт. Уымæй тынг тæссаг у ныртæккæйы адæмæн дæр. 
* * * 
Адæймаг йæхи уымæ хъуамæ ма ’руадза æмæ йыл исчи дуар 
рахгæна. 
* * * 
Искæйы фæллой чи хæры, уыдон тынг арæх ферхæцынц. 
* * * 
Ахсæнтæ байдзаг кæнын бирæ æнцондæр у сæртæ байдзаг 
кæнынæй. Уымæ гæсгæ бирæтæн сæ сæртæ рогæй-рогдæр кæнынц, 
ахсæнтæ та уæззауæй-уæззаудæр. 
* * * 
Ирыстоны нымаинаг куы ницыуал ис, уæд экономисттæ 
сбирæ сты. 
* * * 
Кæд дæ фæнды, адæм дæ ма схъыг уой, уый, уæд дæхæдæг 
дæхицæй схъыг у. 
Адæймаг йæ къухтæй хъуамæ ахæм хорз дзаумæттæ сараза æмæ 
сæ йæ цæст уæй кæнын ма уарза. 
117 

* * * 
Нæ ка&рæдзийы цинтæй арæх адавæм, фæлæ нырма иу иннæйы 
сагьæстæй никуыма адымычъе кодта. 
* * * 
Бæстæйы давинаг куы ницыуал уа, уæд милицæ хуыздæр ку- 
сын райдайдзæн. 
* * * 
Æвзæр дзырдтæ бирæ ис нæ алфавиты, уыдон чидæртæ 
фæзæгъынц æрмæстдæр хибар ран, ныллæг хъæлæсæй, иннæтæ 
та сæ зыгъгъуытт кæнын райдайынц адæмы ’хсæн дæр, искæйы 
æлгъитгæйæ. Æмæ сыл худæн дæр нæй, уымæн æмæ уыцы æмæ 
уыцы адæймæгтæ сæхæдæг дæр сты хъæртæ æмæ хъæлæбатæй 
арæзт. 
* * * 
Адæймаджы мидæг дæр ис чысыл вулкан. Уый куы æнцад 
вæййы, куы та афтæ базмæлы, æмæ ... Уыцы вулкан у масты 
дзæкъул. 
* * * 
Рынчынтæ кæнын бынтон æвзæр нæу. Ахæм рæстæг цард цæсты 
фæкадджындæр вæййы. 
* * * 
Цалынмæ дзыллæтæ æмæ хицæн адæймæгтæ дзурой "нæхион" 
æмæ "уыдон", уæдмæ хæлардзинад йæ къæхтыл не слæудзæн. 
* * * 
Иутæн балцы цæугæйæ сæйрагдæр вæййынц сæ къæхтæ, 
иннæтæн — сæ зонд. 
* * * 
Ахсæны коммæ цы зонд кæсы, уый бирæ нæ хæссы. 
* * * 
Хуыцау ныл рахатти, нæ кæрæдзийы хъæндзинæдтæ бонрухсмæ 
агурæм, хорздзинæдтæ та — талынджы. 
* * * 
Кæй сæрты кæсыс, стæй дын дæхи сæрты чи кæсы, уыдоны 
куы зонай, уæд дын æнцондæр уыдзæн цæрын. 
118 

Махмæ ногдзинад никуы ничи федта ногæй. Йемæ фылдæр хатт 
базонгæ вæййæм, пенсимæ куы ацæуæм, уæд. 
Дæ цæсты стыр чи у, уымæ æндæр искæйы цæстæй дæр бакæс 
æмæ йын йæ сурæт æххæстдæрæй дæ зæрдæмæ бахæсс. 
* * * 
Афæдзы афонтæн сæ тæккæ зæронддæр у зымæг. Сурс вæййы. 
Ацæуы йæ бынатæй. Махмæ та зæронд хицæуттæй бирæтæ сæ 
бынæттæй тæрын нæ комынц. 
Цæугæ мæрдтæ Уæрæсейы цас ис, уыйбæрц никуы ис. 
* * * 
Уæдæ ныл нæуæдзæм азты цы уæззау рæстæг скодта! Чи йæ 
хæдзармæ доллæрты гуцъула æрбахæссы, чи та — мæрдтæ. 
* * * 
Адæймаг амæлы уый тыххæй, цæмæй ферох кæна, йæ цæргæбон- 
ты ам цыдæриддæр федта, уыдон. 
* * * 
Зæххæн дæр ис тугдадзинтæ, уыдон сты цæугæдæттæ, æмæ 
кæд нæ тугдадзинтæ хъахъхъæнæм, уæд уыдонмæ дæр цæст дарын 
хъæуы. 
* * * 
Æууæнк хъаруйæ у мин хатты æдыхдæр, фæлæ адæмы зæр- 
дæтæм уый тагъддæр бахæццæ вæййы цыфæнды зын фæндæгтыл 
дæр. 
* * * 
Бебола бафарста сыхæгты гыццыл лæппуйы: "Куы сдынджыр 
уай, уæд цы уыдзынæ?" 
— Гадзрахатæйцæуæг. 
— Цытæ дзурыс? Гадзрахатæйцæуæг æвзæр лæг вæййы. Æрцах- 
сынц æй. 
— Æмæ уæд Горбачевы æмæ Ельцины цæуылнæ ахсынц? Сæ 
пенси дæр сын куы фæфылдæр кодтой. 
119 

* * * 
Диссæгтæ! Буйнакскы, Мæскуыйы æмæ æндæр рæтты цæрæн 
хæдзæрттæ чи срæмыгьта, уыцы террористтæм адæм æмæ оргæнты 
кусджытæ мæстæй тьæпп хауынц, Советон Цæдис чи фехæлдта, 
уыцы террористтæ та не ’хсæн æнцад-æнцойæ цæрынц. 
Давын æмæ лæгмарынмæ чи бæллы, уыдонæн диссаджы фадат 
фæци. Кæсынц Уæрæсейы телеуынынады каналтæм. 
* * * 
Не ’хсæн ис ахæмтæ, сæхи дзыхтæй уæливыхтæ, физонджытæ 
куы хæриккой, искæйы дзыхтæй та зианджынтæм куы кæуик- 
кой. 
* * * 
Кæдцæрты-иу нæм фидæнæй зындысты хуры зæлдæг тынтæ, 
ныр та — сыгьд хæдзæртгæ. Сæ сæрмæ хъуахъ-хъуахъгæнгæ зилынц 
сау-сауид цъиахтæ. 
* * * 
Хайады милиционер фæрсы Дадиккайы: 
— Цæмæн атардтай дæ лæджы? 
—Куыд дзурынц, афтæмæй адæймаг бирæ азты кæй уыны, уыцы 
дзаумæтгæй схъыг вæййы, рухс нал фæцæуы йæ зæрдæмæ. Чидæртæ 
сæ ауæй кодтой æмæ уыцы ’хцайæ балхæдтой æндæр^дзаумæтгæ. 
— Æмæ дæ лæджы та цæмæн асырдтай? Йæ ныхмæ цы 
æрæвæрдтай дæ уаты? 
— Къодах. 
* * * 
Адæмæн сæ 70 проценты бæрц кæд зын уавæрты цæрынц, уæдцæр 
сæ мæсты ничи кæны цардхалджытæм, æвæццæгæн, се ’ппæтæн 
дæр сæ масты дзæкъултæ исчи ралыг кодта, науæд та дзæкъулты 
маст ныхъхъæбæр æмæ йын æдцæмæ раггуырсæн нал ис. 
Мах æрцæуæм талынгæй, фæстæмæ дæр ацæуæм талынгмæ. 
120 

Фылдæр хатт адæймаг йæхæдæг æрбахоны йæхимæ низтæ. 
Вæййы афтæ дæр: низтæ йæ коммæ куынæ фæкæсынц, уæд сæ 
тыхæй æрбахæр-хæр кæны. 
Фысджытæй иутæ æгас куы вæййынц, уæд фæцæрынц, иннæтæ 
та цæрын райдайынц, куы амæлынц, уæд. 
Зындзинæдтыл ахуыр кæнын æвзæр нæу, æрмæст сæ дæхимæ 
хæстæг ма уадз. 
Рох мацы кæн æмæ дæ лæг рауайа. 
* * * 
Хорз адæймаджы бынаты æнцон куы уаид, уæд дунейыл дзæвгар 
фæкъаддæр уаиккой æвзæртæ. 
Дæ хиуæттæй дæхи хъахъхъæн æмæ дыл фыдгултæ арт ма бан- 
дзарой. 
Адæймаг тамако фæдымы, стæй йæ уый дæр ныддымы. 
* * * 
Путин къахдзоныгътыл къуыбырæй бынмæ куыд асыффытт 
кæны, раст афтæ асенк кæны адæмы сагъæстæ æмæ хъæстытæй дæр. 
Ныртæккæ махмæ æппæтæй арæхдæр сты цыппар низы: æдзæст- 
уарзондзинад, ревматизм, хионизм æмæ æнæуынонизм. Тæссаг у 
хионизм нæм дидинæг куы ракала, уымæй. 
Арахъхъæн дæр æмæ водкæйæн дæр нæ цæнгтæ ис, нæ къæхтæ, 
уæддæр æнцонæй адæймаджы бахæр-хæр кæнынц чырынмæ. 
121 

* * * 
Кæмаен фырхæрдæй йæ ахсæн аскъуыди, кæмæн та фырæх- 
хормагæй йæ ахсæны къултæ кæрæдзиуыл баныхæстысты. Дыу- 
уæтæн дæр дохтыр Адзæбе кæны операцитæ. 
* * * 
Раджы, дам, кæддæр иу лæджы æвзаг афтæ даргъ разади, æмæ- 
иу æй йæ астæуыл роны бæсты æрбабаста. Ныр дæр ис, 
æвæццæгæн, ахæмтæ, фæлæ сæ æддæмæ не ’вдисынц... 
* * * 
Коммунисттæ кæй бафынæй сты, уый сын æгъгьæд нæу, хуыр- 
хуыр та ма цæмæн кæнынц? 
* * * 
Ирон театр фæстаг рæстæг тынг фæцудыдта режиссертæй 
кæйдæрты аххосæй, æмæ, æвæццæгæн, артисттæ сæхимæ хæстæг 
нал бауадздзысты режиссерты иугай сæртимæ. 
* * * 
Нæ цæстытæ цытæ уынынц æрдзы фæллæйттæй, уыдон тынг 
диссаг сты, цы нæ уынæм, уыдон та — ноджы диссагдæр. Искæд 
сæ фендзыстæм, æвæццæгæн, нырма кæсын нæма зонæм. 
* * * 
Куыд дзурынц, афтæмæй фыдлæг дидинджыты рæзты куы 
фæцæйцæуы, уæд уыдон æрныгъуылæгау кæнынц, кæрæдзимæ 
æрбалвасынц сæ сыфтæ. 
* * * 
Ис ахæм æвзæгтæ, куы сæм бакæсай, уæд вæййынц сыгьдæг, 
афтæмæй цъыф куы кæуыл бакалынц, куы — кæуыл. 
* * * 
Дзырд "уынаффæ"-йы милуан "ф"-йы дæр ныффысс, æххæст 
æй куы ничи кæна, уæд. 
* * * 
Адæмы исбон чи уарзы æууилын, уыдоны сæ къæхтæ арæх бахъ- 
æуы тилын. 
* * * 
Профессортæ æмæ академиктæ талынг адæмæй уымæй хицæн 
122 

кæнынц æмæ уыдон тынгдæр базонынц, æрдзы диссæгтæн кæй 
ницы зонынц, уый. 
Хуыцау кæй сфæлдыста, уыцы адæмы хъаймæты хай нæ 
бакæндзæн. Дингæнджыты ныхæстыл зын баууæндæн у. Хъаймæт 
сцæтгæ кæнынц адæм сæхæдæг сæхицæн. Ныр дæр та æвæллайгæйæ 
кусынц ууыл. Æрхъуыды кодтой атомон хæцæнгæрзтæ. Уыдонæй 
рауайдзæн арты хъаймæт. 
* * * 
Адæймаг конд у æртæ экземплярæй. Сæ иуыл ацы планетæйы 
исты куы ’рцæуа, уæдцæр ма иннæ дыууæ цæрдзысты æндæр рæтгы. 
* * * 
Рæстдзинад кæй тавгæ кæны, кæй та — судзгæ. 
* * * 
Суанг дыууæ уарзон адæймаджы дæр нæ базондзысты 
кæрæдзийы, уыйбæрц сусæгдзинæдтæ ис алкæмæ дæр. 
* * * 
Адæймаг сырды фæдыл куы ацæуа, уæд нæ фесæфдзæн, фæлæ 
сырд адæймаджы фæдыл куы ацæуа, уæд ма фæстæмæ зынтæй 
раздæхдзæн. 
* * * 
Нæ хицæутгæй чидæртæ кусынц ахæм девизимæ: "Буармæ хæдон 
хæстæгдæр у кæрцæй". Ахæмтæн зымæджы байсын фæхъæуы сæ 
кæрцытæ. 
* * * 
Мæлæт адæмы рудзгуытæ æмæ дуæрттæ афтæ арæх нæ хойы, 
адæм æм сæхæдæг куыд хойынц. 
* * * 
Прокурортæй иутæ паддзахады интерестæ хъахъхъæнынц, 
иннæтæ та — сæхи интерестæ. 
* * * 
Мах цы нæ уынæм, цы нæ зонæм, уый фæхонæм цыдæр, чи 
зоны, уый та махæй искæй фæхоны цыдæр. 
123 

Æнхъæл! Уый у адæймаджы цыфыддæр знаг. Ууыл зæрдæ 
даргæйæ,' ома æнхъæл уæвгæйæ, æруадзæм бирæ рæдыдтытæ. 
Цæмæй уыцы бæллæхтæй хызт уæм, уымæн ис гæнæн. Цы сарази- 
наг вæййæм, уый сæры зонды фæхъæуы хæрзфых скæнын. Уæд 
нæм бынат "æнхъæл"-æн нал уаид. 
* * * 
Дыууæ къухæй хъуамæ иу кувынæн уа. Адæймаг æвзæр, чъи- 
зи хъуыддæгтæ кæмæй аразы, уый хъуамæ уа ахæм рæстæг 
аууоны. 
* * * 
Æнæныфс адæймаг мын мæ зæрдыл æрлæууын кæны, ныгæд 
чи нæма вæййы, ахæм марды. 
* * * 
Сæрыкæхц дæр хызынæй уæлдай нæу, чи дзы зонд нывæры, 
чи макъаронтæ, чи нурытæ, чи цæхх... 
* * * 
Диплом иутæн сæ зонд фæфылдæр кæны, иннæтæн та — сæ 
мызд. 
* * * 
Ныхас цас фæлмæндæр уа, уыйас зæрдæйы фидæрттæ тагьддæр 
батоны. 
* * * 
Адæймаг йæ бæрзæймæ хизын куы уадза, уæд æм æгæнонтæ 
асинтæ дæр сæвæрдзысты. 
* * * 
Махмæ пысылмон лæгтæн æртыгай-цыппæргай устытæ дæр ис. 
Памиры иу адæмыхатт цæры æмæ уым та устытæн ис цалдæргай 
лæгтæ. Мæ сыхаг Титинка уыцы хабар куы фехъуыста, уæдæй 
фæстæмæ фæдæлдзæх. 
124 

* * * 
Йæ фыдызнаг у чиныгæн мæйдар, æмæ йын тагьдцæр рухс ссар. 
* * * 
Цауд адæймаг хуыздæртыл уымæн фæхуды æмæ хорз цы у, уый 
нæ фембары. 
* * * 
Ахæм ныхæстæ баззади, Хуыцау, дам, адæмы, цæрæгойты, 
мæргьты, хилæгойты, хортæ, халсартæ æмæ дыргьтæ сфæлдыста 
къуырийы дæргъы, Хуыцаубон, дам, йæхицæн ныууагьта фæллад 
суадзынæн. Дингæнджытæ та афтæ зæгъынц, зæгъгæ, дам, уæ- 
ларвон нымадæй къуыри у иу миллиард æмæ 500 мин азы. 
* * * 
Рох уæ ма уæд, лæгьз фæндагыл куы цæуай, уæд дзы, æнæ- 
мæнг, быргæ дæр фæкæндзынæ. 
* * * 
Фырт фыдмæ дзуры: "Адæм дæ сæ удхæссæг федтой! Хонынц 
дæ цæстфæлдахæг, цардхалæг. Бæрнон бынаты уæвгæйæ, уый 
дæуæн худинаг у! Мауал хæсс падцзахады исбонæй ардæм! Ды ку- 
ынæуал уай, уæд адæм махмæ, стæй мæ цотмæ кæсдзысты знаджы 
цæстæй. Ныууадз фæлтау уыцы куыст". 
* * * 
Адæймагæн йæ кад дæлæмæ куы ’рхауа, уæд йæхæдæг хохы цъуп- 
пыл дæр баззайæд. 
* * * 
Уæлахиз хъуамæ уæлахизы хуызæн уа, науæд адæймаг йæ туф- 
лийы бын скорпионы дæр ацъист кæны æмæ уæд уымæн дæр 
майдан кæнæ орден раттæм. Фæстаг рæстæг хицæуттæй чидæртæ 
сæгад кодтой хæрзиуджытæ, премитæ, сгуыхт кусæджы нæмттæ. 
Уыцы æнæраст миты тыххæй адæм дзурынц, фæлæ сæм хъусæг 
нæй. Аххос кæмæ хауы, уыдонæй бирæтæ сæ хъусты 
бæмбæджытæ батъыстой. Уымæн нал ис æдзух афтеччыты бæмбæг 
балхæнæн. 
* * * 
Зындгонд куыд у, афтæмæй адæймаг йæ зæрдыл хорздзинад 
къаддæр дары, фыдæх та — фылдæр, æмæ афтæ кæй у, уый æгæр 
дæр æнкъарæм. Советон дуджы цас хорздзинæдтæ арæзт æрцыди 
125 

адæмæн! Алкæмæн дæр куыст уыди! Ноджыдæр санаторитæм, 
фæлладуадзæн хæдзæрттæм тынг аслам уыдысты путевкæтæ; ин- 
ституттæм, университеттæм истой лæвар... Адæмæн сæ мызд уыди 
ныртæккæйы мыздимæ абаргæйæ дæс, фынддæс хатты фылдæр. 
Дуканиты продукттæ уыдысты аслам. Зæгъæм, дзул уыди 20 ка- 
печчы, дзидзайы килограмм 2 сомы æмæ 50 капеччы. Æмæ се 
’ппæт чи фæнымайдзæн? О, уый дзырдтон. Ныр адæмæй бирæтæ 
айрох кодтой уыцы хорздзинæдтæ! Карк ма у ахæм рохст. Цы бах- 
æры, уый йæ сахаты фæстæ æрбайрох вæййы. 
* * * 
Ис ахæм хицæуттæ, размæ цæуынмæ зивæг кæнынц, нæ сæ 
фæнды тухæнтæ кæнын æмæ цæмæй уæддæр разæй зыной раза- 
монджыты хуызæн, уый тыххæй пайда кæнынц ахæм мадзалæй: 
адæмы арвитынц фæстæмæ, сæхæдæг та вæййынц сæ фыццаджы 
бынæтты. Цымæ афтæ хуыздæр нæ уаид, иууылдæр размæ куы 
цæуиккой æнтыстыты фæндæгтыл, уæд. 
* * * 
Ботас йæ фыркъайы баласта фосы дохтыр Тепсарыхьомæ барду- 
зынмæ, фæлæ йæхæдæг дæр уæлæнгæйтгы нæ аирвæзти. Уый фæстæ 
куыд рахъæр, афтæмæй Ботас хæтыди фосы дохтыры цардæмбалимæ. 
* * * 
Нæ планетæйы цасфæнды бæстыхæйттæ сараз, уæддæр нæ 
фæуæззаудæр уыдзæни, уымæн æмæ арæзтадон æрмæг йæхиуыл 
сты. Ахъуыды кæнын æмбæлы адæмы, цæрæгойты, мæргъты, 
кæсæггы æмæ иннæты тыххæй. Æрмæст адæм сты 7 миллиардæй 
фылдæр. Уыдоны æмæ иннæты уæзæй нæ акъул уыдзæни нæ пла- 
нетæ? 
* * * 
Æвæдза, цас нæм ис фæлвых адæм! Фæлтау хомæй баззай, на- 
уæд та хæрзфых у. Дыууæйæ — иу. 
* * * 
Советон дуджы-иу исчи искæмæн куы баххуыс кодта, уæд-иу 
дзы райста арфæ, ныр та — гæртам. 
* * * 
Адæм кæрæдзийы ’хсæн знæггæ куыд зæрдиагæй агурынц, афтæ 
хæлæрттæ куы агуриккой, уæд нæ сагъæстæ цардæй æддæмæ нал 
суриккой. 
126 

* * * 
Америкаг президенты коммæ чи нæ бакæсы æндæр бæстæты 
хицæуттæй, уыдонмæ бабырсынц. Æрхъуыды кæнынц æфсон. 
Ахæм у, фæсарæнты бонджынтæ æдзух кæмæй æппæлынц, уыцы 
демократи. 
* * * 
Кæд дын исчи æнæуынон у, уæд дзы хи бахизæн ис. Ма йæ 
уын. 
* * * 
Хъæлæстæ йæ куы хъуыди, уæд мыл кодта цинтæ, стæй куы 
схицау, уæд мæ афарста, ды та, дам, чи дæ? 
* * * 
Тынг æхсызгон мын вæййы, ахуыргæндты æхсæн ахуыргондыл 
куы амбæлын, уæд. 
* * * 
Фысджытæй иуты хицæуттæ сисынц хæрдмæ, иннæты та — сæ 
уацмыстæ. 
* * * 
Нæ бæстæйы базарадон экономикæ афтæ тынг райрæзти æмæ 
йын арæнтæ дæр нал ис. Уымæн æвдисæнтæ — бирæ. Сæудæджер 
цы ауæй кæна, уый йæм куынæуал вæййы, уæд Цæцæнмæ уæй 
кæнынмæ аласы йæ сыхаджы, стæй суанг йæ хæстæджы дæр кæнæ 
та йæ зонгæйы. 
* * * 
Адæймаг цас фылдæр цæра, уыйбæрц йæ фæндаг цыбырдæр 
кæны, йæ лæдзæг та — даргъдæр. 
* * * 
Ахæм тыхст заман скодта æмæ бирæтæн сæ бон нал у хорз æмæ 
æвзæр кæрæдзийæ иртасын. Уый хыгьд нын нæхи тынг хорз ирта- 
сынц, ахæм уавæрмæ нæ чи ’ркодта, уыдон. 
127 

Дзуттæгтæн Ельцинæй хуыздæр сиахс никуыма уыди, куы рав- 
зæрдысты, уæдæй абонмæ. Уæрæсейы хъæздыгдзинæдтæ сын сæ 
фыццаг скодта. 
* * * 
Сылгоймæгты "Б" афтæ тынг уарзта, æмæ дыууæ азмæ фондз 
усы æрхаста. Ноджыдæр ма ракуырдтаид фæлæ йын фæстаг ус 
йæ сæр хусæй ныдцаста. 
* * * 
Уæрæсейы хицæуттæм цъыф цас ис, зонд сæм уыйбæрц куы 
уаид, уæд сæхи цъыфæй нæ самæстаиккой. 
* * * 
Адæм хъæндилты йæстæ кæмæ кæсынц, ахæм хицæутгæ сæхæдæг 
иу рæстæг мæлдзгуытæй дæр фæкъаддæр вæййынц, адæм уæйгуы- 
ты йæстæ кæмæ кæсынц, уыцы разамонджытæ та сæ цæсты 
свæййынц Хъазыбеджы хохæй бæрзонддæр. 
* * * 
Барысби гæртæмттæ иста тагьд-тагьд, ахæстонмæ та фæцæйцыди 
сабыргай. 
* * * 
Гыццылæй хæлдта мæлдзгуыты губаччытæ, уый фæстæ та — 
хæстæджыты æмæ зонгæты цард. Фæстагмæ схæццæ æппæты уæлдæр 
бынæттæй иумæ æмæ та йе ’мбæлттимæ бæстæйы къонайы рæхыс 
фехста Америкæйы ’рдæм. 
Амондмæ ис æрмæстдæр иу къахвæндаг. Уым цытæ цæуы, уыдон 
адæймаг йæхи цæстæй куынæ фена, уæд зын радзурæн сты. Тырнынц 
размæ адæм. Къахвæндаг у нарæг, нæй дзы дыууæ адæймагæн цæуæн. 
Тызджындæр иуырдæм асхойы æдыхдæры. Афæлдахы йæ, æмæ азгь- 
оры размæ. Ис къахвæвдагæн фæуæрæхдæргæнæн. Фæлæ уый нæ 
фæнды æдзæстуарзонты. Уæд амондджынтæ сбирæ уьщзысты. Нæ, 
фæлтау, дам, фæндаг нарæг уæд. 
* * * 
Мæнæн æндæр у, чи зоны, мæ конд, 
Нæ дæн быхсаг, цыма фæсудзын арты, 
Сæртæг хицау куы фæамоны зонд 
Йæхицæй зондджындæртæн царды. 
128 

* * * 
Дæхимæ ма уадз сагьæстæ æмæ маст æмгæрон, науæд тагъддæр 
æрбазындзæн дæ цардæн йæ кæрон. 
Намысмæ чи нæ бæллы, ахæм адæймаг никуы ницы сараздзæн 
хорзæй. 
* * * 
Адæймаг æппындæр куынæ змæла йæ бынаты, уæдцæр цардæй 
афтæ адард уыдзæн æмæ йæ нæ тъымы-тъымамæ дæр никуал фен- 
дзыстæм. 
* * * 
Уæрæсейы президент æвзаргæйæ сæ сæртæ афтид кæмæн уыды- 
сты, уыдонæн уый фæстæ та сæ ахсæнтæ уыдысты афтид. 
Адæймаг цы нæ зона, уымыты йæхи куы тъысса, уæд цы зона, 
уым та ма кæй батъысдзæни? 
* * * 
Адæймаг цы нæ басгара, уымæ тынгдæр фæбæллы, цы басга- 
ры, уый сыгъзæрины хох куы вæййы, уæддæр. Цард афтæ арæзт 
куынæ уаид, уæд нæ рæзид, кæниккам цоппай нæхимидæг. 
* * * 
Куы бахъæуа, уæд адæймаг хъуамæ смæсты уа. Æрдз ын игæры 
фарсмæ дзæгъæлы нæ сæвæрдта дзæкъул маст æмбырд кæнынæн. 
«Дыдта, æрдæбон нæ быруйы рæбынты иу лæг йæ цыппæртыл 
æрцæйцыди. Нæ уæныджы цур æрлæууыд æмæ дзы тамако агуыр- 
дта», — дзырдта чысыл Сослан. 
* * * 
Мæ зонгæ поэтмæ редактор дзуры: 
— Адон мард æмдзæвгæтæ куы сты, уæд сæ ардæм цæмæн æрба- 
хастай? 
— Куы сæ ныммыхуыр кæнат, уæд кæд райгас уаиккой. Хатгай 
базмæлынц, — загъта поэт. 
9 3аказМ2 77 129 

* * * 
Цъыфкалджытæн хъуыстгонд лæгмæ хъавын æнцондæр у, уымæн 
æмæ зынгæ ран фæлæууы. 
* * * 
Фæстагмæ Уæрæсейы парламент коммунисттæн сси фæллад- 
уадзæн хæдзар. Нал фæкомынц уырдыгæй æддæмæ. Адæм та 
уыдонмæ æнхъæлмæ кæсынц царды уавæртæ фæхуыздæр 
кæнынмæ. 
* * * 
Кæмæндæрты дзырд "колхоз" йæ тьæнггæ ахафы, фæлæ уыцы 
колхозæй сæ дуканимæ æхсыр, æхсыры сæртæ, кефир, дзидза, 
æйчытæ куы ’рбаласынц, уæд бацин кæнынц. 
* * * 
Иу маргъдарæн фермæйы карк уасæджы уаст кæны. Уымæ 
хъусгæйæ нæлгоймæгтæ æрæнкъард вæййынц. Цæмæйдæр 
тæрсынц. 
* * * 
Рæсугьд ныййарджытæн сæ цот стæм хатг вæййынц уындджын. 
Æмæ цæмæй фыдуынд цотмæ ма кæсой сæ царды бонты, стæй сæм 
цот дæр знæт ма кæной, уый тыххæй фæхъæуы ахъуыды кæнын 
лæппу æмæ чызгæн сæ цард баиу кæныны агъоммæ. Цæвиттон, ис 
дыууæ гæнæны, кæнæ лæг æмæ ус рæсугьд уой, кæнæ та — цот. 
* * * 
Адæймаг куыд зæронддæр кæны, афтæ йæхи хъуамæ сыгьдæг 
кæна чъизи хъуыддæгтæй, тæригъæдтæй, цæмæй ацы дунейæ куы 
хицæн кæна, уæд йæ фæдыл дуртæ мачи æхса, ма йæ фауой, стæй 
йæ фæстæ йæ цот сæргуыбырæй ма цæуой адæмы ’хсæн. Чи зоны, 
чидæртæ хъуыды кæнынц афтæ: "Мардæй æвзæртæ дзурæн нæй æмæ 
нæ кæд нæ фауиккой". Рæдийынц. 
* * * 
Ис хицау заводæн, колхозæн, фермæйæн, æрмæст Уæрæсейæн 
нæй. 
130 

* * * 
Цалынмæ искæйы хуызæн нæма сдæ, уæдмæ дæхи амондджын 
хон. 
* * * 
Мæ сыхаджы куыдз базæронд, стæй арæх фæрынчын вæййы. 
Мидæмæ уатмæ баирвæзт айфыццаг æмæ æддæмæ тæрын нал 
комы. Исчи йæ сынтæджы бынæй раласынмæ куы фæхъавы, уæд 
æм фæлæбуры. Мæ зæрдыл мын æрлæууын кодта иу стыр хи- 
цауы. 
* * * 
Иу лæджы фыргуыстæй никуы равдæлди, иннæуыл та-иу рах- 
хе-баххе кæнгæйæ бон аивгъуыдта. Æмæ ныр мæнæ дыууæйæ дæр 
цæуынц ацы дунейæ: иу фæлладæй, иннæ та... 
* * * 
Бæлæстæ кæрæдзимæ хæстæг куы уой, уæд хæрдмæ, хуры 
рухсмæ вæййы сæ фæндаг. Адæм дæр афтæ сты. Алцы дæр кæмæ 
ис, уый фæйнæрдæм фæцæуы, иннæ та — хæрдмæ. 
* * * 
Сталин канд стыр политик нæ уыди, фæлæ ма уыди стыр хъа- 
лагъур дæр, — адæмы исбон давын нæ уагъта, абон Уæрæсейы 
царм чи стигъы, уыдон фыдæлтæн. 
* * * 
Æз тынг тæригъæд фæкæнын, æдылы хицаумæ йæхицæй зонд- 
джындæр хæдивджытæ лæмбынæг куы фæхъусынц æмæ йын йæ 
ницæйаг уынаффæтæ æнæзивæг куы феххæст кæнынц. 
* * * 
Ордентæ æмæ кадджын нæмттæ кæмæн æмбæлы, уыдон ку- 
ыстæй æфсис нæ зонынц, æдзухдæр æнæвдæлон вæййынц, æмæ 
сын уæд арæх сæ хæрзиуджытæ райсынц, кæй æвдæлы, уæгъд 
рæстæг бирæ кæмæн ис, уыдон. 
* * * 
Ис ахæм разамонджытæ æмæ æмбырдты хъæрæй фæдзурынц: 
"Уый дæр сараздзыстæм, уыцы фарста дæр алыг кæндзыстæм,\ 
Фæлæ цытæ нæ сараздзысты, уыдоны тыххæй никуы ницы 
фæзæгъынц, афтæмæй уыдон тынгдæр равдисынц сæхи. 
131 

* * * 
Цинты’æрбахонын фæхъæуы, уыдон сагьæсты хуызæн адæммæ 
сæхи къахæй нæ цæуынц. 
* * * 
Уæрæсейы хицауадæй бирæтæн халыны — сæ дзæнæт, аразыны 
та — сæ мæлæт. 
* * * 
Адæймаг цæмæй размæ тынгдæр цæуа, уый тыххæй йыл 
фæстæмæ хæцын хъæуы. 
Зæххыл ис ахæм цымыдис адæмтæ дæр æмæ хатгай атындзынц, 
цы зонынц, уый базонынмæ дæр. 
КАУЫ ÆНЦÆЙТТЫ 
— Дæ райсом хорз, Гæбæтти. Нырма афтæ зæронд куы нæма 
дæ æмæ кауы æнцæйтты куы цæуыс? — афарста Саламджери йæ 
зонгæйы. 
— Хъуыддаг бакодтон. Ды дæр мæн бафæзм. 
— Æмæ махырдыгæй кау никæмæ ис, — райхъуыст Ситохы- 
фырты хъæлæс. — Æз та цæй æнцæйтгы цæудзынæн? 
БАЗОНГÆ УÆМ 
Иу зымæгон изæр бырынцъаг нарæг къахвæндагыл Саламджерй 
тагьд-тагъд фæцæйуад Культурæйы хæдзармæ. Уыцы изæр дæр та 
дзы Камбилеевкæйы адæмон театры хæдахуыр артисттæ æвдыстой 
спектакль "Æфсымæртæ". 
Тротуарыл ма сабыргай цыди иу хæрзконд чызг. Саламджери 
хъуамæ йæ разæй фæуыдаид. Уыцы рæстæг йæ къæхтæ фæбыры- 
дысты. Фесхуыста чызджы дæр. Фæфæлдæхтысты сæ дыууæ дæр. 
Саламджери йæм бакаст æмæ афтæ: 
— Базонгæ уæм. 
— Фæлæуу. Уæлæмæ уал сыстон. 
132 

САБЫРГАЙ ЦÆМÆН ЦÆУЫС? 
Дзæуджыхъæуы Куйбышевы уынджы Саламджери йæ зонгæ 
скульптор "К"- йыл фембæлди. Кæрæдзийæн салам куы радтой, 
уæд Ситохы-фырт афтæ: 
— Чсрдæм дарыс дæ фæндаг? 
— Базармæ цæуын. Истытæ алхæнон. 
— Æмæ уæд афтæ сабыргай цæмæн цæуыс? Ды цалынмæ уырдæм 
хæццæ кæнай, уæдмæ æргътыл бафтдзæни фæйнæ дыгай-æртыгай 
сомтæ, науæд та — фылдæр. Ныртæккæ æргътæн сæ джырттмæ 
цæуæн у. 
— Цæмæн? — афарста "К". 
— Куыд цæмæн? Хицауад та фехъусын кодта, рæхджы, дам, 
мыздыл æмæ пенсийыл бафтдзæни. Ахæм рæстæг атонынц æргътæ 
сæбæттæнтæ... 
КУСГÆЙÆ ХÆРÆН КУЫД ИС? 
Иу æмбырды мехæнизатор Гоги загьта: 
— Иутæ цардæй къæртт æппарынц, иннæтæ та сæ гуыбынтæ 
хорз хæринагæй никуал бафсæстой, афтæмæй кусгæ уыдон 
кæнынц. 
— Æмæ кусгæйæ хæрæн куыд ис? Хæргæ фæкæнынц æнцад чи 
фæбады, уæгъд рæстæг кæмæн вæййы, уыдон, — загьта Салам- 
джери. 
НÆХИМÆ ЗÆРОНДÆЙ БАЦЫДТÆН ТРАМВАЙЫ 
— О, ацы трамвайтæ! Иу кæнæ дыууæ зылды æркæнынц горæ- 
ты уынгты æмæ та сæ паркмæ атæрынц цалцæг кæнынмæ. 
— Æз автобусы кæнæ троллейбусы сбадын æмæ æнæмастæй мæ 
хæдзармæ бацæуын. 
— Æз дæр трамвайтæй райгонд нæ дæн. Мæ сыхаг Бохъи 
сæхимæ нозтджынæй куы бацæуы, уæд йæ ус хъæр-хъæлæба са- 
разы. Фæстагмæ лæг æрхъуыды кодта ахæм мадзал. Искуы уын- 
джы искæимæты фæныхæстæ кæны, стæй йæ нозт куы ссæуы, 
уæд сæ хæдзармæ араст вæййы, науæд та трамвайы сбады æмæ 
уый сæтгæ-сæтгæ цалынмæ уынгты фæцæуы, уæдмæ йæ нозт 
ссæуы. 
Гъе ахæм ныхæстæ хъуыста Саламджери йæ зонгæтæй. Уæд 
Ситохы-фырт афтæ бакодта: 
— Уæ ныхæстæ мæ уырнынц. Мæнæн дæр уыцы трамвайтæй 
мæ зæрдæ цъæх у. Иухатт сæ иуы ногдастæй сбадтæн æмæ нæхимæ 
зачъетæ æмæ боцъотимæ бацыдтæн. 
133 

КОММУНИСТТÆ ХИЦАУДЗИНАД КУЫ 
РАЙСОЙ, УÆД... 
— Тайгайы мингай гектартæ хъæд куы сыгъди, уæд Уæрæсейы 
хицæуттæй иу уырдæм фæдисы нæ бахæццæ, — æнцад бадтысты 
сæ кабинетты, — дзырдта мæстджынæй зонгæ хъæдгæс Саламдже- 
рийæн, — иунæг Шойгу дзы разгьор-базгьор кæны. 
Уæд Саламджери афтæ: 
— Уæрæсейы хицауадæй кæмæндæрты æхсызгон уыди, тайга 
кæй судзы, уый. 
— Цæмæн сын уыд æхсызгон? 
— Коммунистгæ хицаудзинад куы райсой сæ къухтæм æмæ се 
стыр бæллæхты тыххæй либералты куы ауындзой, уæд цæджындзтæн 
хъæддзаума тайгайæ ласдзысты. 
УЫРЫТÆ САРÆХ СТЫ 
Раджы заман-иу падцзæхтæ указтæ фыстой æрчъиæгтыл æмæ- 
иу цалынмæ уыцы æрчъиæгтæ нæ баихсыдысты, уæдмæ-иу указтæн 
сæ ахадындзинад нæ сæфти. Ныр указтæ фыссынц гæххæттыл. 
Тæссаг сын у, мыстытæ æмæ уырытæй. Æрæджы телеуынынадæй 
куыд дзырдтой, афтæмæй Мæскуыйы уырытæ цæрджытæй фесты 
цалдæр хатты фылдæр. Баирвæзтысты Кремлмæ дæр. Указтыл 
мацы ’рцæуæд? 
ÆНÆ ХÆРЗИУÆГÆЙ МА ÆРМÆСТДÆР 
ÆЗ БАЗЗАДТÆН 
Вагзалы Саламджерийыл фембæлди журналист "Хъ" æмæ йæ 
афарста: 
— Ды дæр кæдæмдæр цæуынмæ хъавыс, куыд кæсын, афтæмæй. 
— Фæсарæнтæм лидзын. 
— Цæмæн? 
— Цæмæн куы зæгьай, уæд... Уæрæсейы ахæм адæймаг нал 
ис, уæлдæр хицауадæй орден, майдан кæнæ сгуыхт кусæджы ном 
чи нæуал райста, афтæмæй нæ цард фыддæрæй-фыддæр кæны. Иу 
рæстæг мæм фæкомкоммæ уыдзысты æмæ зæгъдзысты: 
— Аххосджын ды дæ Ситохы-фырт, ды хæцыс бæстæйыл 
фæстæмæ, размæ цæуын ын уымæн не ’нтысы. Дæ бынат ис ахæ- 
стоны. 
— Уæллæгъи, раст радзырдтай, Саламджери. Уыцы хæрзиуæ- 
гджын адæмы рæнхъ æрлæууын кæн, уæд Кавказы хæхтæй Цæгат 
денджызмæ ныххæццæ уаид сæ кæрон. 
134 

КОНЦЕРТЫ ФÆСТÆ 
Хъаст кодта концерты фæстæ зонгæ ахуыргæнæг Саламдже- 
рийæн: "Цалдæр зарæгæн æппындæр сæ ныхæстæ нæ бамбæрстон". 
— Æз зыдтон, афтæ уыдзæн уый, æмæ зарджыты тексттæ мемæ 
æрбахастон, — загьта Ситохы фырт. 
КЪОГЪОТÆ 
Иуахæмы та цалдæр фыссæджы ’хсæн зæрдиаг ныхас рауади 
ирон литературæйы уавæры фæдыл. Фæстагмæ сæ иу афтæ: "Нæ 
критикæ сæйгæ рынчынау йæ сынтæгæй æддæмæ нал хизы. Уый 
хатгæйæ, чидæртæ рæстæггай сæхицæй ацъапп кæнынц критиктæ; 
уацмысты мидис, хъайтарты архайд, æвзаджы дуне фаг нæ ра- 
иртасынц, афтæмæй ам цъыкк-уым цъыккæй афыссынц стать- 
ятæ. 
— Уыцы дзынгатæй мæнмæ дæр хатгай æрбаирвæзы, суанг зым- 
æгон дæр. Алхысчъытæ мæ кæнынц æмæ сыл æз дæр хисæрфæнæй 
ралæууын, — загъта Саламджери. 
КУРÆГГАГ ЗДАХГÆ ВÆЙЙЫ 
— Гæмсыр, диссаджы лæг дæ. Фарон дыккаг ус ракуырдтай 
æмæ йæ ныр афæдзы фæстæ йæ цæгатмæ бахæццæ кодтай, — 
уайдзæфтæ кодта йæ сыхагæн Гæбыла. 
Уæд Саламджери афтæ худæндзастæй: 
— Кургæ йæ ракодта, кургæ. Курæггаг та фæстæмæ здахгæ 
фæкæнынц. 
МÆ ЦАРМ МЫН БЫНТОН МА БАСТИГЪ 
Саламджери базары æлхæдта мандаринтæ. Цыргъфындз, 
тæнæгбыл сылгоймаг дыууæ килограммы абарста æмæ загьта: 
— Хорз æлхæнæджы каст кæныс. Æрбадæтт мæм дæ исбонæй. 
Саламджери йæм радта 17 сомы. 
— Ноджыдæр ма. Фаг не сты. Чъытг-чъытт ма кæн. 
— Дæ хорзæхæй, мæ царм мын бынтон ма бастигь, нæхимæ 
стыгъдæй куыд ацæудзынæн ацы уазалы? — лæгъзтæхуызæй 
уæйгæнæгмæ бадзырдта Саламджери. 
ÆНДÆР ГÆНÆН СЫН НÆЙ 
Иу бæрнон кусæг æмбырды дзырдта: 
— Нæ алыварс цы республикæтæ ис, уыдонæн Ирыстон бафæ- 
135 

зминаг у. Æмæ нæм цы нæ адæмыхæттытæ ис: уæ, зæгъай, уырыс- 
саг, уæ, зæгъай, сомихаг, уæ, зæгъай, дагестайнаг... Æмæ се 
’ппæт дæр кæрæдзимæ лæууынц æнгом. 
— Æндæр гæнæн сын нæй. Ирыстон чысыл у, къуындæг у, — 
бадзырдта йæм Саламджери. 
ЦЫППАРЫССÆДЗАЗДЗЫД РАЙДАЙГÆ ПОЭТ 
Дзæуджыхъæуы уырыссаг драмон театры цур, йæ урс боцъотæ 
йæ ахсæнмæ кæмæн æрхæццæ сты, ахæм зæронд лæг Саламдже- 
рийы афарста: 
— Ам фысджыты Цæдис кæцы ран ис? Райдайгæ поэттæн дзы 
æмбырд хъуамæ уа. Æз дæр уырдæм хуынд дæн. — Лæг йæ са- 
хатмæ æркаст æмæ батыхсæгау кодта. — Æллæх, æллæх... Дæс 
сахатыл хъуамæ райдыдтаид. Æвдцæс минуты айрæджы кодтон. 
— Æвддæс минуты нæ айрæджы кодтай, фæлæ æппынкъаддæр 
дыууиссæдз азы, — загьта Ситохы фырт æмæ ма йæ ныхасмæ баф- 
тыдта: — Фысджыты Цæдис уæлæ уыцы бæстыхайы ис, йæ цуры 
машинæтæ лæууы. 
УЕ СДАЧЫТÆМ-ИУ РАЙСОМ ÆРБАЦÆУТ 
Саламджери рагæй дæр йæ удхæссæг уыны математикæйæ. Иу 
рæстæг йе ’фсымæр Сергей буфеты куыста. Абæрæг æй кодта иу 
бон Саламджери. Абадтысты, аныхæстæ кодтой, стæй сын сæ 
ныхас фескъуыдта телефоны дзæнгæрæг. 
— Хъусын дæм, — телефоны хæтæл сисгæйæ загъта Сергей. — 
Хорз. Фæцæуын. Мæнæ ме ’фсымæр ам ис æмæ уый мæ бæсты... 
Сергей телефоны хæтæл æрæвæрдта æмæ Саламджерийæн загъ- 
та: 
— Хицау мæм дзуры. Ды ме ’рцыдмæ уæй кæн. 
Саламджери бавнæлдта йæ куыстмæ, фæлæ... Æхцатæ ны- 
майгæйæ хорз нал æнкъардта йæхи. Стыхсти æмæ афтæ 
æлхæнджытæн: 
— Уе сдачытæм-иу райсом æрбацæут. 
ЗÆХХÆН НЫХЪХЪÆБЫС КОДТА 
— Нæ лæгæн ма цы бакæнон, нæ зонын. Куы барасыг вæййы, 
уæд кæмфæндыдæр йæхи зæххыл æрæппары, — хъаст кодта газеты 
редакцийы Мисурæт. 
— Уый хуымæтæджы нæу. Дæ лæг Попо зоны, Хуыцау адæй- 
маджы сыджытæй кæй сарæзта, уый... Уымæн фæзæгъæм: "Зæхх у 
136 

нæ ныййарæг мад". Гъемæ куы фæрасыг вæййы, уæд йæ зæрдыл 
æрлæууы йæ ныййарæг мад æмæ йын ныхъхъæбыс кæны, — дзырд- 
та Саламджери. 
— Иу æхсæв æлыджы кæмдæр... Йæ хæлаф нал ссыгъдæг, 
цалдæр хатты йæ ныхсадтон, уæддæр. 
— Гъе, гъе, расыгæй дæр ма дæ лæг фембары цыдæртæ. Адæй- 
маг æлыгæй конд у, æмæ йæ ссары. Искæцæй нозтджынæй куы 
’рбацæуа, уæд æй асфальтæй æддæдæр цæуын ма бауадзут. 
"ЗЫНДЖЫ СТЪÆЛФÆНТÆ" 
Иуахæмы Саламджерийы йæ зонгæ поэт афарста: 
— Знон мын газет "Рæстдзинад"-ы ме стихтæ нæ бакастæ? Сæ 
сæрмæ ставд дамгьæтæй фыст уыди "Зынджы стъæлфæнтæ". 
— Бæргæ сæ бакастаин, фæлæ... Мæ хæдоныл бензин акалди 
æмæ газет райсын нæ бауæндыдтæн. Тарстæн, куы ныггуыпп 
кæнон, уымæй, — загъта Саламджери. 
МÆ КУЫСТÆЙ МÆ АСЫРДТА ХУЫЦАУ 
Чингуыты рауагьдады кæдцæр куыста поэт "Б". Кодта-иу афтæ: 
исчи-иу стихтæ куы бахаста, уæд-иу сæ бакасти æмæ-иу искæцы 
æмдзæвгæйы хъуыды йæ зæрдæмæ куы фæцыди, уæд-иу загьта: "Ахæм 
æмдзæвгæ мæнмæ дæр ис" æмæ-иу æй иуварс æрæвæрдта. Йæхи- 
мидæг хъуыды кодта афтæ: "Автор мæ ныхмæ сдзурын нæ ба- 
уæнддзæн, тæрсдзæн, йæ чиныг ын куынæ рауадзон, уымæй". Иу 
рæстæг Саламджерийы æмдзæвгæтæй дæр цалдæрыл йæ цæстытæ 
андæгъдысты æмæ та загьта: "Ахæм стихтæ мæнмæ дæр ис". 
— Æмæ сæ уæд æз куыд никуы бакастæн. Мæнæн ме стихтæ 
мыхуыргонд уыдысты газетты æмæ журналты. Ды куыд кæныс, 
афтæ хорз нæу! Хатыр дын нæ уыдзæн! 
— Æгæр къæйных ныхæстæ ма кæн! Нырма æрыгон дæ æмæ 
дæхи дарын зон! 
— Стыр Хуыцау, ацы лæджы бафхæр! — загъта Саламджери 
æмæ дуары æдде фæци. 
Къуырийы фæстæ уыцы редакторы йæ куыстæй фелвæстой. Ха- 
бар фехъусгæйæ, Ситохы-фырт джихауæй баззади, стæй канд уый 
нæ. Чи зоны, хъуыдцаг æнæнхъæлæджы рауади, фæлæ уæддæр йæ 
мидæг цыдæр сусæгдзинад æнхъæлдтой чидæртæ. Стæй "Б"-йæн 
дæр йæхимæ диссаг касти уыцы цау æмæ-иу æй исчи куы афарста, 
уæлдæр хицæуттæй дæм чи фæфыдæх, чи дæ систа дæ куыстæй, 
загъгæ, уæд-иу загъта хъазæнхуызæй: 
— Уыдонæй нæ хъаст кæнын. Мæ куыстæй мæ Хуыцау асырдта. 
137 

БАРТЕР 
Хуынды лæгтæ хорз фæминас кодтой, стæй алчи йæ хæдзармæ 
йæхи айста. Баззади ма дзы иу лæг. Фегæр. Йæ къæхтыл нал 
лæууыди. Саламджери йæ фысымты лæгимæ "Жигули"-йы 
сæвæрдта. Бахæццæ сты. Лæджы бахæр-хæр кодтой тыргътæм. 
Иу сылгоймаг сæм ракасти. Фæджих. Стæй Саламджерийы хъу- 
сы бадзырдта: 
— Цытæ сарæзтай? Мæ раздæры лæджы мæм куы æрбаластай! 
Уæдмæ "Нивæ" дæр дуармæ æрлæууыд. Шофыры фарсмæ иу 
лæг ныддыдæгьтæ. Æрæджиау йæ хъæлæс æрбайхъуыст: 
— Не ’фсин!... Æз... æз ницуал... Фæлæ ацы адæмы... Мидæмæ 
сæ ахон. 
Уæд Саламджерийæн сылгоймаг афтæ: 
— Уæртæ, ныр чи дзуры, уыцы лæджы, кæй æрбаластай, уый 
хæдзармæ алас. 
— Æмæ уæд, мæнæ ацы лæг та? 
— Уый ам уадз. 
Уыцы ныхæстæм Ситохы-фырт æрбатæвд: 
— Цы уый зоныс? Дæхæдæг æй алас. Æз бартеры хъуыддæгтæн 
ницы зонын. 
АВТОГРАФТИМÆ 
Иу фыссæг хуымæтæджы сæрыстыр уыди йæхицæй, бирæтæ, 
дам, мын дзурынц, дæ ног чиныг, дам, мын балæвар кæн. 
Саламджери байхъуыста йæ ныхæстæм æмæ загъта: 
— Ма сыл æууæнд. Дæ чиныг дын чи балхæна дуканийы, уыдон 
дæ иннæтæй уарзынц сæдæ хатты фылдæр æмæ йæ æмбар. Уый 
дын дæ чиныг æнæмæнг бакæсдзæн, уымæн æмæ йæ уый тыххæй 
балхæдта, иннæтæ та сæ æвæрынæн агурынц автографтимæ. 
ÆМÆ КÆД ЙÆ "ПАМЯТЬ" ХОРЗ НÆУ, УÆД ТА? 
Президенты бынатмæ тох йæ тæмæны куы бацыд, уæд иу кан- 
дидатимæ фембæлды рæстæг "Б" тынг карзæй дзырдта, кусгæ ма 
чи кодта, уыцы президенты ныхмæ: 
— Йæхи цард сарæзта, йæ хæстæджыты цард сарæзта, йæ 
хæлæртты цард сарæзта, фæлæ йæ адæм ферох сты. 
Уæд æм Саламджери цалдæр дзырды баппæрста: 
— Æмæ кæд йæ "память" æвзæр у, уæд та? Чи зоны, тагьд-иу 
кодта æмæ-иу æй адæм айрох сты. 
138 

АВТОИНСПЕКТОРЫ БАФÆРС 
Æрæджы иу журналист Саламджерийæн афтæ радзырдта: 
— Фæстаг рæстæг ирон адæмæй дæр бирæтæ се ’ргом нал зда- 
хынц ахуырмæ, нал тырнынц кæддæрау институттæм, универси- 
теттæм... Цымæ ныртæккæ чысыл ахуыргонддзинад кæмæ ис, уыдон 
Ирыстоны цал сты? Стыр статья фыссын нæ фæсивæды тыххæй 
æмæ мæ уыцы нымæцтæ хъæуынц. 
— Автоинспекторты бафæрс, стæй официанткæты. 
"Мерседестæ", "судзукитæ" æмæ æндæр дзæбæх машинæты 
æрвылбон ратæх-батæх чи кæны, уыдонæн сæ 80 проценты скъо- 
латæ дæр тыххæйты фесты каст. 
— Æмæ уæд официанткæты та цæмæн хъæуы фæрсын? 
— Ресторантæм дæр арæхдæр цæуынц ахæмтæ. 
МЫЗД 
Саламджерийæн йæ зонгæ журналист рахъаст кодта: 
— Гъеныр афтæмæй куыд цардæуа? Ме ’фсин фылдæр рæстæг 
йæ цæгаты вæййы. Æрмæст мæйы кæрон фæзыны, мæ мызд исын 
афон. 
— Цæмæй дæ ус хæдзары арæхдæр уа, уымæн хос ис. 
— Цавæр хос? 
— Дæ мызд æртæ бонæй-æртæ бонмæ ис, — загьта Саламджери. 
ДУБЛЕР 
Иу сæрдыгон бон Ситохаты Саламджери Терчы был фембæлди 
ирон театры артисттæй иуыл. Кæрæдзийæн салам радтой, аныхæстæ 
кодтой, стæй Ситохы-фырт артисты афарста: 
— Афтæ фехъуыстон, спектакль "Пæсæйы фæндоны", дам, 
хæрæг дæр хъазы. 
— Раст дын загьтой. Æцæгæй дзы хъазы хæрæг. Хорз арæхсы. 
— Æмæ йын уæд дублер та чи у? — афарста Саламджери. 
ДЫУУÆ ТÆРХЪУСЫ 
Ныры журнал "Ногдзау" къорд азы размæ афæдз цыди æрмæст 
дыууæ хаггы. Мыхуырмæ-иу æй бацæттæ кодта поэт Цæрукъаты 
Валодя. Иухатг Саламджери уырдæм бафтыд æмæ йын Валодя афтæ: 
— Дыууæ тæрхъусы цæуылнæ æрбахастай айфыццаг? Иу тæрхъус 
фаг нæу. 
— Хорз. Æрбахæсдзынæн ма, — загьта Саламджери. 
139 

Хæдахуыр поэт Челæхсаты Михал дæр уыцы рæстæг бадти ка- 
бинеты æмæ ныхæстæ фехъусгæйæ йæ бынатæй хæрдмæ фæгæпп 
ласта æмæ Валодяйæн афтæ: 
— Ды ам даринаг нæ дæ! Автортæй гæрт&мтгæ исыс! Иу тæрхъус 
дын фаг нæу æмæ ма ноджыдæр агурыс! Æз дын цы ’рбахæссон, 
уый мæм нæй æмæ мын ме ’мдзæвгæтæ нæ мыхуыр кæныс! 
Валодя йæ сабыртæ кодта, фæлæ ма Михал кæм хъуыста! Уæд 
ын Саламджери бамбарын кодта сæ фæсномыг ныхæстæ: 
— Æз ардæм æрбахастон æмдзæвгæ, хуыйны "Тæрхъус". Вало- 
дя та агуры дыууæ экземпляры, ома дыууæ "Тæрхъусы". 
РЕФОРМÆТЫ ДЗЫХЪХЪЫ НЫХХАУДИ 
Иу чидæр Саламджерийæн афтæ: 
— Знон дын дæ сыхаг коммунист Дзыбыртгы рынчындоны ауыд- 
тон. Цы кодта? 
— Йæ зæнг асаст. 
— Куыд? Кæлгæ фæкодта? 
— Социализмæй капитализмы ’хсæн дыууæрдæм рагæпп-багæпп 
кодта æмæ реформæты дзыхъхъы ныххауди, — загьта Ситохы-фырт. 
ДЫУУÆ АЙЧЫ ХЪАЙЛА 
Гоцыр хайады милиционермæ йæ хъаст бахаста: "Æйчытæ бал- 
хæдтон. Алы райсом дæр дзы æртæ афыцын æмæ сæ иу рауайы 
æвзæр. Аппарын æй. Знон дæр та мæ маст рафыхти". 
Саламджери дæр уæд уым лæуд фæци. Иæ мидбылты бахудти 
æмæ афтæ: "Дæуимæ абаргæйæ, мæнæн мæ хъуыдцаг ацыди. Æз та 
знон хъайла кодтон. Иу айк асастон. Хорз уыди. Дыккаг куы аса- 
стон, уæд дзы цъиу рахызти æмæ дын афтæ: "Дæ бон хорз!" Æз 
джихауæй баззадтæн. Фæйнæрдæм акæстытæ кодтон, уæдæ мæм 
кæд æндæр исчи æрбадзырдта, зæгьгæ, фæлæ никæй федтон. Уæвгæ 
ныртæккæйы рæстæджы алцæмæн дæр уæвæн ис... 
ÆНÆЧЕТАР НЫХÆСТÆ 
Либерал Бæбо куыддæр трибунæмæ бахæццæ, афтæ æваст йæ 
дзых фæхæлиу кодта. Комарынгæй кæрæдзийы фæдыл рагæппытæ 
кодтой цалдæр дзырды: 
— Мæнæ зынаргь господатæ æмæ госпожатæ! Уæрæсе æппынфæ- 
стаг æрхæцыди, цæмæ бæллыди, ууыл. Æмæ йæ уæгьд мауал суадзæм. 
— Мæгуырдзинадæй зæгъыс? — йæ ныхас æм баппæрста Сито- 
хы-фырт. 
140 

НАЛЦЫКМÆ ИУ АВТОБУСЫ ЦЫДЫСТÆМ 
Иу зианы сыхы хистæр "Б" афтæ радзырдта: 
— Ныртæккæ рæстæг уæззау у. Бирæты фæфæнды зианмæ цæу- 
ын, фæлæ йæ пенси нал сфаг вæййы, афтæ арæх мæлынц адæм. 
Уый зæрдыл даргæйæ, бирæтæ сæ хорз зонгæтæм, суанг ма дард 
хæстæджытæм дæр нæ арвитынц хъæргæнæг, нæ сæ фæфæнды 
батыхсой, уый. 
Уæд Саламджери хъуыдыты ацæугæйæ афтæ бакодта: 
— Уыдон æрхъуыдыджын адæм вæййынц, фæлæ ахæмтæ 
ис, æмæ... Гъеныр айфыццаг мæ зонгæ "Ц"-йæн йæ фыд куы 
амарди, уæд хъæргæнæг арвыста Мызурмæ дæр. Æз æй афар- 
стон, уым уын хæстæг куынæ ис, уæд... Æмæ мын уый афтæ: "Мæ 
хæлар уым цæры. "Тæмисчъы" ваннæтæ иумæ кодтам. 
— Æмæ Брутмæ та кæмæ æрвитыс? — афарстон та йæ æз. 
— Уым дæр мын хорз зонгæ ис. Хъазбег хуыйны. Иу хатт Нал- 
цыкмæ иу автобусы цыдыстæм. Мæнмæ нозт уыди æмæ цæугæ- 
цæуын фæйнæ дæр анызтам. Уыцы хъæуы ма мын ис ноджыдæр 
иу зонгæ. Дыууæ боны Беслæныхъæуы фæрсæй-фæрстæм лæууы- 
дыстæм. Æз цыхтытæ уæй кодтон, уый та — мыд. 
Йæ ныхæстæм джихауæй баззад Ситохы-фырт. 
ÆРТÆ ЛÆДЗÆДЖЫ 
Иу бон поликлиникæйы æрбайсæфти иу зæронд лæджы лæдзæг. 
Лæджы уайдзæфтæн кæрон нал уыди: æрбахæццæ милиционер дæр, 
фæлæ къæрных не сбæрæг. 
— Куы базонæм уыцы мырхойы, уæд йæ хъуыддаг хорз нæ 
уыдзæн, — загъта зæронд лæджы сиахс. 
— Цытæ дзурыс? Æмæ газеты редакцийæ, стæй телеуынынадæй 
айфыцаг æртæ лæдзæджы куы адавтой дыууæ лæппуйы, ацы аз уни- 
верситет каст чи фæци, ахæмтæ æмæ сын куы ницы кодтой. Куыст 
сын нæй, æмæ ратæвд сты. 
АНГЛИСАГ ÆВЗАГ 
— Фæстаг рæстæг фæсарæйнаг æвзæгтæм æрыгон лæппутæ æмæ 
чызджытæ се ’ргом тынгдæр аздæхтой, — дзырдта иу ахуыргæнæг 
æмбырды. — Суанг ма Уæрæсейы фыццаг президент "Б" дæр аху- 
ыр кæнын райдыдта англисаг æвзаг. Уый фæзминаг хъуыдцаг у. 
— Уый англисаг æвзаг цæй тыххæй ахуыр кæны, уый æз зо- 
нын, — бадзырдта йæм Саламджери. 
— Цæй тыххæй? — афарста ныхасгæнæг. 
141 

— Цæй тыххæй куы зæгьай, уæд коммунисттæ хицаудзинад сæ 
къухтæм куы райсой, уæд æй æд бинонтæ лидзын бахъæудзæн, 
æвæццæгæн, Англисмæ, кæнæ Амырыкмæ æмæ сын хъуамæ иу 
чысыл се ’взаг зона... 
ХИППÆЛОЙ СОЗЫР 
— Айфыццаг уæ уынгты фæцæйцыдтæн æмæ дæ хъæр цыди сых- 
æгты кæртæй, — загьта Саламджери йæ зонгæ Созырæн. 
— Мæ сыхаг мæ афæдзы размæ авд туманы æхца айста æфстау 
æмæ сæ нал фиды. Райсом-иннæбон кæны. Æз дæр æй тымбыл 
къухæй афтæ тынг ныццавтон æмæ дыууæ къуырийы фæстæмæ 
фæцыди. 
— Раст зæгъыс, æз ыл Астраханы амбæлдтæн. Йæ хæлаф йæ 
къухы, афтæмæй фæстæрдæм цыди, — загьта Ситохы фырт мид- 
былты худгæйæ. 
АДÆМОН 
Иу кабинеты цалдæр фыссæджы тынг карзæй дзырдтой иу по- 
эты ныхмæ, нæ, дам, ын æмбæлди, афтæмæй йын адæмон поэты 
ном радтой. Уæд Саламджери афтæ зæгъы: 
— Æмбæлди йын. 
Æллах, æллах, уыцы ныхæстæ айхъусгæйæ, иууылдæр Сито- 
хы-фырты фæцæйхордтой. 
— Уый разæй æндæртæн æмбæлди! — райхъуысти се ’хсæнæй 
кæйдæр хъæлæс. 
— Æз уæдцæр мæ хъуыды нæ аивдзынæн — æмбæлди йын адæ- 
мон поэты ном. Цæй тыххæй, уый уын зæгъдзынæн. Йæ фысты- 
ты тынг бирæ ис, иннæ фысджытæй кæй адымычче кодта, ахæм 
хъуыдытæ, ахæм рæнхъытæ. Æмæ кæд афтæ у, кæд йæ уацмысты 
бирæ поэтты фæллæйттæй ис, уæд ын æмбæлди адæмон поэты ном. 
Поэттæ дæр адæм сты. 
АРГЪÆУТТÆ 
Иу æмбырды нывгæнæг "Ч" тынг раппæлыд мæнг демократты 
реформæтæй, загьта, уыдоны фæрцы, дам, Уæрæсейы цæрджытæ 
тагьд бухъ цард кæнын райдайдзысты. 
Саламджери йæм нал фæлæууыд æмæ йæм трибунæмæ бадзырдта: 
— Дæ зондæй ма мын иу-дыууæ тоннæйы авæр. 
Уый дæр дзурынмæ дæсны уыди æмæ афтæ: 
— Æрдæбон дзы иу лæгæн æртæ тоннæйы радтон, фæлæ ма дзы 
дæ фаг дæр разындзæн. О, хæдæгай, кæмæн агурыс зонд? 
142 

— Нæ сыхы гæдытæн. Аргъæуттæ нал кæнынц, — загьта Си- 
тохы-фырт мидбылты бахудгæйæ. 
ИУДАДЗЫГ ЙÆХИ МÆТ КÆНЫ 
Саламджери горæты стыр уынджы фæцæйцыд зонгæ журналист- 
имæ. Иу ран тигьыл сæ размæ фæци иу хицау. Уый сын "уæ фæндаг 
раст" дæр нæ загъта, афтæмæй журналистмæ бауырдыг: 
— Ды мæн бафхæрдтай. Цæмæн ныффыстай де статьяйы афтæ, 
адæмы мæт, дам, æппындæр нæ кæны. 
— Раст цы у, уый загьтон, иудадзыг дæхи мæт кæныс, — загь- 
та журналист. 
Саламджери журналистмæ йæ ныхас баппæрста, хинхудт 
бакæнгæйæ: 
— Ды дæр диссаг дæ. Ау, уæдæ цы кæна? Адæмы мæт нæ кæны 
æмæ ма йæхи мæт дæр ма кæна. 
* * * 
Хорз хистæр йæ зонындзинæдтæ дуарæхгæдæй нæ дары, фæлæ 
сæ кæстæртæн мидбылхудгæ фæуары. 
* * * 
Худынмæ йæ не ’вдæлы æппындæр æмæ низтæ йæ хуылфы 
æрцардысты рæбындæр. 
* * * 
Фысджытæй чидæртæ рæвдз февнæлдтой нæ адæмы таурæгътæ 
æмæ цыргъ ныхæстæ æмбырд кæнынмæ. Хорз уыдаид, раздæр уал 
адæмæн сæхи куы æрæмбырд кодтаиккой, уæд. 
* * * 
Адæймаг цы куыстытæ æххæст кæны, уыдонæн сæ ахсджиагдæр 
æмæ сæ тæккæ æнцондæр у гуырдз уадзын, "опп" æмæ та ног уд 
ацæттæ вæййы. Уый фæстæ бирæ ныййарджытæ "оппы" бæсты 
фæзæгьынц: "Уауу!", "Мæ бон бакалд", сæ цотæй наркомантæ, 
расыггæнджытæ куы рауайы, науæд ахæстонмæ куы бахауынц, уæд. 
* * * 
Адæймаг цæмæй хъæдцаг суа, уый тыххæй йæ хъæдмæ цæуын 
нæ хъæуы. Горæты фылдæр бынæттæ ис, цæмæй... Æппынфæстаг 
телевизормæ кæсæд. 
Уæрæсейы политиктæ æмæ экономисттæ адæмæн сæ цард фе- 
143 

хæлдтой, стæй ма сын сæ зонд дæр фæцæуын кодтой. Дарддæр ма 
сын цы фæцæуын кæной, ууыл хъуыды кæнынц ныртæккæ. 
’ * * * 
Æхца адæмы куы амондмæ бахоны, куы та — мæрдтæм. 
* * * 
Зæронд ус Хангуассæйы ныхæстæ: "Мæ хæстæджытæй За- 
миккæйæ ахуыргонддæр нæй. Уырыссагау тынг тагъд дзуры". 
* * * 
Мæскуыйæ арæх фехъусæн вæййы: "Дзуры æцæг радио... Хъу- 
сын кæнæм æцæг хабæрттæ". Уыцы ныхæстæм хъусгæйæ, сæры 
сæвзæры ахæм хъуыды: адæймаг йæхиуыл куынæуал феууæнды, 
стæй куы банхъæлы, иннæтæ дæр æй ницæуыл нымайынц, уый, 
уæд райдайы дзурын: "Æз хорз дæн, æвзæрыл мæ ма нымайут". 
* * * 
Арс адæймагæй уæздандæр у, уый куы базыдтон, уæд мын зын 
уыди. Уый зымæгон лæгæты йæхи къæхты бынтæ фесдæры, адæмæй 
бирæтæ та — сæ хицæутгы зæвæттæ. 
* * * 
Хуыздæр цы у? Кæнæ хорз æмдзæвгæтæ фысс æмæ дæ иннæтæ 
давой, науæд та æвзæр фысс æмæ де стихтæм къæрныхтæ ма 
хъуызой. 
* * * 
Мæрдтæ змæлгæ нæ кæнынц, фæлæ æгæстæй сты тыхджындæр: 
мах уырдыгæй никæйы æрбакæндзыстæм, фæлæ мах уырдæм 
сæдæгæйттæй ахæр-хæр кæнынц. 
* * * 
Кæд дис кæнын нæ зоныс, уæд дæхи царды кæронмæ ссоныс. 
* * * 
Коммæгæс адæймаг æмæ гугын фыс кæд тугхæстæг сты, уæд 
сæ дыууæмæ дæр дзурын хъæуы "æцыс!" 
Удхæссæг Уæрæсемæ æрцыди Сванидзейы хуызы. 
* * * 
Кæрдзынæрдхæрдтæ арæх фæдих вæййынц кæрдзынау. Уый 
фæстæ, кæрдзынау, нал баныхæсынц кæрæдзиуыл. 
144 

* * * 
Бирæ чи фынæй кæны, уыдонæн сæ фæсонæрхæджы дæр нæй, 
сæ цоты фынтæ кæй исынц, уый. 
* * * 
Дæ рæвдз фадцзуйæн нæ кодтай аргь, цалынмæ нæ ныццавтай 
дæ къах. 
* * * 
Æгъдау куы фæцуды, уæд зонд дæр фæцуды, зонд куы адзæгъæл 
вæййы, уæд адзæгьæл вæййы æгъдау дæр. 
* * * 
Хиуыл хæцын хорз у, æрмæст нæлгоймаг уарзгæ куы кæна, 
уæд нæ. 
* * * 
Адæм цалынмæ кæрæдзийы циныл цин кæнын нæ райдай- 
ой, уæдмæ сæ сагъæстæ, сæ хъыгтæ кæндзысты фылдæрæй- 
фылдæр. 
* * * 
Саби йæхæдæг куыд гыццыл у, афтæ гыццылтæ сты йæ зонд, 
йæ хъару, йæ ныфс, фæлæ йæ уарзтæй басæтты цыфæнды тых- 
джын хистæры дæр. 
* * * 
Адæмæн се скаст æдзухдæр у арвмæ, фæлæ уырдыгæй ничима 
æркасти махмæ. 
* * * 
Не ’взаджы тынг бирæ ис уырыссаг æмæ гуырдзиаг дзырдтæ. 
Цымæ мах дзырдтæй уыдон дæр афтæ пайда кæнынц? Адæймаг 
бахæлæг кæны туркаг æмæ сирийаг ирæттæм. Цæй æмæ нæ 
фæсивæдæй искæйты уырдæм арвитæм æмæ иронау сыгъдæг дзу- 
рой. 
* * * 
Адæм кæрæдзийы фылдæр уарзæнт æмæ фылдæр цæрой. 
10 3аказ№77 145 

* * * 
Искæйы зондцжын ныхæстæ хардзау кæмæ кæсынц, æмæ йæ 
хъустæ чи сæхгæны, арæхдæр уыдон бакъуырма вæййынц. 
* * * 
Советон Цæдис куы фехæлди, уæд фысджытæ æмæ журна- 
листтæй чидæртæ цин кодтой, ныр, дам, нæ цензурæ нал хъыг- 
дардзæн, нæ бон уыдзæн алцыдæр дзурын æмæ фыссын, фæлæ сæ 
цин уайтагъд былæй асхъиудта. Искæйы ныхмæ исты куы ныф- 
фыссай, уæд дæ амардзысты. Хъуыдытæ фыссæн æмæ дзурæн ис 
æрмæстдæр ныггæнды æмæ тархъæды. 
* * * 
Ирыстонæй стырдæр никуы у хæлæджы цæст. Алкæй дæр фыц- 
цаг бынатмæ фæнды, фæлæ уый къухы зынтæй бафты, æмæ уæд 
фæуæлахизуæвæг се знаг фесты. Къоста кæд æмæ кæд загьта: "Ме 
’фсымæртæ, кæрæдзийы уарзгæйæ цæрут". Æмæ абон дæр уавæр 
нæ хуыздæр кæны. 
* * * 
Цард у тох кæрæй-кæронмæ, 
Цалынмæ кæса дæ тых дæ коммæ. 
* * * 
Бæппийыл ацы аз сæххæст 7 азы. Иу изæр рæвдауæндонæй куы 
’рбацыд, уæд ныффыста писмо Путин æмæ Касьяновмæ. Тексты 
кæрон ис ахæм рæнхъытæ: "...Цæмæй Уæрæсейы цард фæхуыздæр 
уа, экономикæ райрæза, уый тыххæй скусын кæнут заводтæ, фаб- 
риктæ, знаджы цæстæй ма кæсут колхозтæм, ноджыдæр паддзаха- 
ды исбон давын ма уадзут, стæй фæсарæнтæй æфстау æхца ма исут. 
Уыйфæстæ сæ фидын хъæудзæн". 
Цымæ исты хъыгдарид, уыцы сывæллоны иннæ аз Уæрæсейы 
президентæй куы равзариккам, уæд? 
* * * 
Дысон та Хъуынци фæрасыг. Сæппиты хъуджы цур æрлæууыд 
сæ дуармæ. Йемæ бирæ фæныхæстæ кодта. Афтæ банхъæлдта, 
сæ ус у. Ноджы хъуг сынæр цагъта æмæ йæм афтæ фæкасти, 
цыма чъиу æууилы. 
* * * 
Уазæджы йæ хæдзарæй никуы ничи атардта. Мах дæр ацы ду- 
нейы уазджытæ стæм æмæ нæ уæд цæмæн федде кæны чидæр? 
146 

Махæн нæ хъуагдзинад ис уый мидæг: хицауы бынатмæ тырнæм, 
фæлæ уырдыгæй фæстæмæ нал фæтырнæм. 
Адæймаг нозтджынæй тæвд кæны, йæ хъуыддæгтæ та — уазал. 
* * * 
Ирæттæ кæрæдзийы фауынæй дунейы адæмты ’хсæн бацахстой 
фыццаг бынат, кæрæдзийæ æппæлынæй та — æвддæсæм бынат. 
* * * 
Цинæн дæр йæ рохтыл фæстæмæ хæцын хъæуы, науæд дæ 
былæй аппардзæн. 
* * * 
Хатгай фехъусæн ис ахæм ныхæстæ: "Махмæ афтæ кæсы, цыма 
ацы дунейы цæрæм, афтæмæй та, чи зоны, мах ам уæвгæ дæр не 
стæм". Ацы хъуыды Дзиу радзырдта йæ сыхагæн æмæ джихауæй 
баззади, стæй загъта: "Ау, ныр абон æз уæртæ Мырзабегтæм куыв- 
ды минас кодтон æмæ уый æцæг нæ уыди? Науæд айфыццаг "Жи- 
гули" балхæдтон æмæ уый дæр уырнинаг нæу? 
* * * 
Гæдывад адæймаг йæ хæдзары гæды нæ дары. Хæдзары иу 
гæды фаг у. 
* * * 
Адæймаг расыгæй бæлæстæ, телыхъæдтæ æмæ бырутæ 
тынгдæр бауарзы. 
* * * 
Чидæртæ мæйдар æхсæв батыхсынц, фæлæ сæхи зонды цы 
мæйдар сæвзæры, уый кой никуы скæнынц. 
Хицауæй æвзарын хъæуы ахæм адæймаджы, æхцатæ аллерги кæмæ 
æвзæрын кæнынц æмæ уайтагьд йæ цæссыг кæмæн фемæхсы. 
Адæм хæлынц: бирæтæм æгъдæуттæ нымады дæр нал сты. 
Фæлитойтæ, къæрныхтæ бонæй-бонмæ фылдæр кæнынц. Нæ уæ- 
здан адæймæгты музейтæм бакæнæм, науæд куынæуал уой, уæд 
ма фæсивæд кæуыл ахуыр кæндзысты амæйфæстæмæ? 
147 

* * * 
Кæмæн йæ туджы æлхъывдад ныллæг вæййы, кæмæн та — йæ 
зонды æлкъывдад. 
* * * 
Кад æмæ намысæн æгайтма балхæнæн нæй, æндæра бон- 
джынтæй мæгуыртæм нал рантысиккой. 
* * * 
Адæм, адæм, кæрæдзийæн кæнут аргъ, æмæ уæ цард уа 
даргь. 
* * * 
Уайдзæфгæнæгæн йе ’взаг йæхирдæм нæ тасы, афтæмæй дзы 
стæджы мур нæй. 
* * * 
О, адæм, цалынмæ нæ Уæрæсейы хицау æмæ йæ чапартæ 
удæгæстæй нæ баныгæдтой, уæдмæ сын сæ белтæ райсæм. 
* * * 
Дингæнджытæй арæх фехъусæн вæййы афтæ: "Тагъд уыдзæн 
хъаймæт". Æмæ ахъуыды кæнгæйæ, уым диссагæй ницы ис. 
Цалдæр падцзахады фæзынд атомон бомбæтæ. Иу гуымиры пре- 
зидент куы рамæсты уа йæ ныхмæлæууæгмæ, уæд... Хъаймæтыл 
ма сыкъатæ вæййы. 
* * * 
Мæнг демократтæн ма иу ирвæзынгæнæн хъуыдыйад баззад: 
"Ныртæккæ цард æвзæр у, фæлæ раздæр дæр хуыздæр нæ уыди". 
Æмæ диссаг, раздæры хорздзинæдтæ никуы ранымадтой. Кæдцæр 
Гайдар афæлвæрдта æмæ ныкъкъæзæнæг. 
* * * 
Афтæ дæр кæнынц æдзæстуарзон адæймæгтæ: хорз лæджы цур 
æппæлын райдайынц цаудæй, цæмæй хорзы кад дæлæмæ æрхауа. 
* * * 
Иутæ кусынмæ хуыздæр арæхсынц, иннæтæ та — хæрынмæ. 
148 

Политиктæн сæ фылдæр сты, сæ хæдзæртты ныхасы бар кæмæ 
нæ хауы, ахæмтæ. 
* * * 
Зонын ахæм адæймаджы, фæцарди 85 азы, фæлæ йæ адæмæн 
хорзæй ницы сарæзта. Уый абарæн ис, авдæны ма чи хуыссы, 
ахæм сывæллонимæ. Уый дæр ницыма сарæзта. 
Æрвылбон уайдзæфты хай чи бавæййы, уыдон, æвæдза, адæ- 
мы ’хсæнмæ куыд зивæггæнгæ рацæуынц! Сæ цæсгæмтгы сырхæй 
уынгæджы фæвæййынц. Ныр цæсгæмттæн хæдзæртты уадзæн куы 
уаид, уæд сæ цинæн ничиуал ссарид йæ кæрон. Чи йæ цæсгом 
сейфы сæвæрид, чи — тумбочкæйы. Уæвгæ... цы нæ вæййы, уæд 
та сæ рæмпæг бахордта, науæд — мыстытæ. 
* * * 
Мах цы нæ зонæм, уыдон куынæ аразиккам, цы зонæм уыдæ- 
тты бæсты, уæд нæ хъуыддæгтæ дунейы адæмты дисы æфтауиккой. 
Уынаффæгæнджытæ бирæ кæм ис, уым цардæн афæлдæхы йæ сис. 
* * * 
Ныййарджытæн сæ бон раппæлын у сæ цотæй æрмæстдæр уæд, 
æмæ сæхицæй куы фæхуыздæр уой, 
* * * 
Советон дуджы адæмты ’хсæн уыди хæлардзинад, ныр та — 
хæрамдзинад. 
* * * 
Адæймагæн æххуыс кæнын хъæуы хæрдмæ цæугæйæ. 
* * * 
Хатгай адæймаг йæхæдæг вæййы уæлæуæз, йæ зонд та — 
дæлæуæз. Фæлтау-иу йæ зонд уæлæуæз уæд, йæхæдæг та — 
дæлæуæз. 
* * * 
Бæх йæхи куыд ныууигъы, адæймаг дæр хъуамæ йæхи рæстæгæй- 
рæстæгмæ афтæ бауигъа, уадз æмæ рахауа, йæ бæрзæйыл чи бады, 
уый. 
149 

Гъæйтт-джиди, йæ куысты чи сфыдхуыз, иу ахæм хицауыл 
искæд амбæл! 
* * * 
Мæ зонгæ лæг Чепырыхъойæн-иу йæ туджы ’лхъывд дæлæмæ 
куы ’рхауди, уæд-иу кæнæ къофи ацымдта, науæд та-иу Ельцины 
къаммæ бакаст æмæ-иу уайтагъд адзæбæх. 
* * * 
Цæмæй лæг йæ усы зæрдæ базона, уый тыххæй йæ фæцæрын 
хъæуы æртындæс милуан азы. 
* * * 
Махмæ, Уæрæсейы, бынæттон цæрджытæ кæугæ кæнынц, уаз- 
джытæ та — заргæ. 
* * * 
Кæддæр иу сакъадахыл цардысты сæ зонды, сæ туджы рæстдзи- 
над кæмæн æрфысым кодта, ахæм адæм. Алы аз дæр-иу паддзахы 
æрвыст лæгтæ æрзылдысты хæдзæрттыл æмæ-иу исчи иннæтæй 
хъæздыгдæр куы разынди, уæд-иу ын йæ исбоны иу хай байуæр- 
стой мæгуырдæр адæмыл. Цымæ Уæрæсейы афтæ кæнæн нæй? 
Рухс хъуыдытимæ цыфæнды мæйдары дæр йæ къах ничи ниц- 
æуыл скъуырдзæн. 
* * * 
Адæймаджы мидбылхудт æфхæрд удæн уыйбæрц хъарм ратты, 
æмæ æвзалы кæм фæсудзы, уыцы пец дæр йæ цуры ницуал вæййы. 
* * * 
Рæсугьдтæ хъуамæ бузныг уой фыдуындтæй. Уыдон куынæ уаик- 
кой, уæд сæ чи базонид, рæсугъд кæй сты, уый. 
* * * 
Кæд исчи былæй хауы æмæ дыл ныххæцыди, уæд æй рæвдздæр 
ралас уырдыгæй, науæд йемæ ахаудзынæ. 
* * * 
Цыфæнды стыр хицау дæр адæмы фæндыл разы куынæ уа, сæ 
150 

ныхмæ куы цæуа, уæд йæ зонды балц кæройнаг лæууæндонмæ нал 
бахæццæ уыдзæн. 
* * * 
Цæмæй хистæры хорз базонай, уый тыххæй йын йæ кæстæртæй 
искæйы фен. 
* * * 
Адæймагмæ ам куы ничиуал ницæмæ фенхъæлмæ кæсы, уæд 
æм дæллаг дунейæ сæ къухтæ тилын райдайынц, ома, ардæм рацу, 
зæгъгæ. 
* * * 
Зæххæн æнæ уарзгæ нæй. Фыццаг йæ уæлæ фервитæм нæ цар- 
ды бонтæ, стæй дзы арф афардæг вæййæм. 
* * * 
Бæрзондæй бынмæ кæсгæйæ йæ сæр кæмæн нæ разилы, 
æрмæстдæр уый схизы уæлæуæз. 
* * * 
Ис хæлуарæджы хуызæн хицæутгæ дæр. Уыдон сæ алыварс ахæм 
тынтæ анывæндынц, æмæ сæ ныхмæ чи стох кæны, уыдон уыцы 
тынты бындзытау бахус вæййынц. 
* * * 
Адæймагмæ цы зонд ис, уымæн йе ’ртыццаг хайæ дæр нæ пайда 
кæны. Уымæй æххæстæй пайдагонд куы цæуид, уæд мин азы дæр 
фæцæрид. 
* * * 
Адæймагмæ цасфæнды уæд цыргъæгтæ, уайтагьд скъуымых уы- 
дзысты, зонд цыргъ куынæ уа, уæд. 
* * * 
Сталины телеграммæ Кремлмæ фыны: "Гьы уæлæ ницæййæгтæ, 
стыр тыхджын бæстæ сарæзтам æмæ йæ сымах ныдцихтæ кодтат! 
Уый уæм фаг нал кæсы æмæ ныр та Уæрæсейы ныггыццыл кæнынмæ 
хъавут! Политикæ кæй нæ зонут, ноджыдæр уæм зонд фаг кæй нæй, 
адæмы рис фаг кæй нæ æнкъарут, уыдæттæ дзурæг сты ууыл, æмæ 
президентæн ис дæсгай уынаффæгæнджытæ. Худинаг! Худинаг! 
Ардæм, дæллаг дунемæ æрцæуат, стæй уын æз уæ фæсонтæй 
гæрзытæ рауадздзынæн! 
151 

* * * 
Боны дæргьы адæймагыл сыхæгтæй, зонгæтæй иу кæнæ дыууæ хат- 
ты арф# куынæ сæмбæлы, уæд уымæн йæ цард вæййы дзæгьæлы... 
* * * 
Нæ истори æмæ нæ абоны ’хсæн цыдæр къуыдиппытæ арф дзыхъ 
скъахынмæ хъавынц æмæ сæм иу бавзидæг нæй. 
Чи размæ рауадзы йæ гуыбын, чи та — йæ кæстæры. 
* * * 
Хъыг адæймаджы уæнгтæ куы сбæтты, уæд сæ алы хатт дæр 
райхалы цин. Уый тыххæй цины схонæн ис ирвæзынгæнæг. 
* * * 
Ссæдзæм æнусы æппæты уæззаудæр цæфтæ ауади æууæнкыл. 
Йæ сæрæн нæма у ныр дæр. Сæйдзæн ма, æвæццæгæн, бирæ 
азты. Чи у аххосджын? Чи фæлывта адæмы? Чи бахордта йе ’ууæнк? 
Бирæ сты уыдон, фæлæ дзы уæдцæр ранымайдзынæн иу цалдæ- 
ры: Горбачев, Ельцин, Гайдар, Черномырдин æмæ æндæртæ. 
Æууæнкæн стыр зиан æрхæссынц депутаттæ дæр. 
Адæймаг хъуамæ балцы ацæуыны размæ сбæрæг кæна йæ хъа- 
рутæ, кæд зæрдæдаринаг не сты, уæд æрлæууæд. Фæндæггыл æгæр 
бирæ адæм фæвæййынц сæ цард, афтæмæй фæндагыл лæууын 
хорз нæу, ноджы æвзæрдæр та у фæндагыл мæлын. 
* * * 
Ис ахæм адæймæгтæ: не сты конкретон. Уыдонæй арæх фе- 
хъусæн вæййы: "Æз афтæ æнхъæл дæн", "Мæ зæрдæ мæм афтæ 
дзуры", "Чи зоны, афтæ дæр уыдзæн..." "Мæнмæ гæсгæ уый хорз 
у," æмæ афтæ дарддæр. Ахæм адæймæгтæ бæрнон бынæттæм куы 
бахауынц, адæмæн хорзæй куы ницы саразынц, уæд фæзæгъынц: 
"Афтæ рауайдзысты хъуыддæгтæ, уый æнхъæл нæ уыдтæн", æмæ 
ууыл ахицæн вæййы. 
* * * 
— Кæдæм цæуыс, Бедзе? 
— Заводмæ, мызд исынмæ. 
— Æмæ фарон куы ацыдтæ уырдыгæй. 
— Нæма мæ фæхъуыды кодтой. 
152 

* * * 
Куыдз цыфæнды хъæхъхъаг фæуæд, хæцгæ куы никæуыл кæна, 
уæд. 
Кæд дæ фæнды дæ дæндæгтæ ысхъауын, — 
Дæ удхæссæг фæллой кæнынæй ма уын. 
* * * 
Адæймаг йæхи æвзæр хаты канд æнæ хæринагæй нæ, фæлæ ма 
æнæ кадæй æмæ æнæ радæй дæр. 
* * * 
Фæзæгъынц, иу адæймаг, дам, иунæгæй ницы сараздзæн. Са- 
раздзæни, цыбырзонд æмæ расыггæнаг куы уа, уæддæр. Суанг ма 
бæстæ дæр фехалдзæни, йæ алыварс фыдгулты æмæ цæстфæлдах- 
джыты куы æрæмбырд кæна, уæд, мæнæ Уæрæсейы президент "Б" 
куыд бакодта, афтæ. 
* * * 
Схъæздыг вæййынц æрмæстдæр чъындытæ. Зæрдæхæлар адæй- 
мæгты ’хсæн бонджынтыл стæм хатт фембæлдзынæ. 
* * * 
Абон дæр ма мæ хъусты цæрынц Балойы ныхæстæ: "Йæ цард 
фæци Отелло!". Тæрсын, рæхджы ма ахæм ныхæстæ дæр куы фе- 
хъусæм: "Йæ цард фæци ирон театр!" 
* * * 
Æвзæрстыты рæстæг депутаттæм кандидаттæ адæмы афтæ 
æрлæгъз кæнынц, æмæ иудадзыг фæйнæджытæ чи лæгьз кæны, 
уыцы столяртæ сæ цуры ницуал вæййынц. 
* * * 
Гæмæх зондимæ цæрыны бæсты фæлтау гæмæх сæримæ цæр. 
* * * 
Дзырдтæ "чидæр" æмæ "кæйдæр" сты хæлардзинады цыфыдцæр 
знæгтæ. Цалынмæ уыдон нæ ныхæсты къæбицы уой, уæдмæ быц- 
æутæ æмæ хæстытæн кæрон нæ уыдзæни. 
* * * 
Махмæ исчитæ куы ’рбабырсынц, æрмæстдæр сæ уæд рахонæм 
153 

знæгтæ. Зондджын хицауад хъуамæ раздæр базона, уыдон фыд- 
гултæ кæй сты, тæссаг сæ кæй у, уый. Уый йеддæмæ туг куы 
ныккæла, уæд сывæллон дæр зæгъдзæни, знæгтæ кæй сты, уый. 
* * * 
Чи нæ ’мбары иннæмæн йæ рис, уый зæххыл цы дымæгæн 
хъуыдис? 
* * * 
Бирæ дзæбæх æмдзæвгæтæ ныммыхуыр кодта нæ поэттæй иу, 
æрмæст се ’ппæт йæхи фыст не сты. 
* * * 
Иу кинорежиссер ныр мæйы бæрц агуры, кинонывы сæйраг 
ролы чи ахъаздзæн, ахæм сыгъдæгзæрдæ, æргомдзырд адæйма- 
джы, фæлæ... Нæма йыл фæхæст. 
* * * 
Йæ комарынг кæйдæр æвзæгтæн фатеры радта, йæхи æвзаг 
та фындзы бынмæ раппæрста æмæ йыл мит уары. 
* * * 
Адæймаг æгасæй дзыллæты афтæ нæ базмæлын кæны, мардæй 
сæ куыд базмæлын кæны. 
* * * 
Гуымиры уæвын æвзæр кæй у, уый алчидæр зоны, афтæмæй 
гуымирыйæ-гуымирыдæр кæнæм. 
* * * 
Уазалы сæртæ хуыздæр кусынц. Зымæг тагьдцæр куы ’рцæуид, 
уæд та кæд адæм бамбариккой, цы уæззау уавæры сты, уый. 
* * * 
Адæмы масты дзæкъултæ хус кæнынмæ Уæрæсейы хицауадæй 
дæсныдæр нæй æмæ нæ уыдзæни. 
* * * 
Сывæллæттæ иудадзыг чъиу куы ’ууилой, уæд уый зон, — къа- 
феттæ сæ цæстæй нæ уынынц. 
154 

* * * 
Ныртæккæйы закъæттæй иуыл дæр къах нæй æмæ адæммæ нæ 
хæццæ кæнынц. 
Фæллой чи кæны, уый царды нæ кæлы. 
Раздæр йæхæдæг фæбады дзаг фынджы уæлхъус, уый фæстæ та 
йын йæхи уæлхъус фæбадынц. 
* * * 
Иухагг федтон, кæйдæр хъазы цъиу радзæгъæл æмæ нæ карчы 
бын бабырыд цъиутимæ. Уыцы ныв мын мæ зæрдыл æрлæууын 
кæны Уæрæсейы. Уый та Америкæйы бын бабырыди. 
* * * 
Сабыр адæмæн паддзах нал фæкæны уисæн. Уымæн Ельцин 
уыд æвдисæн. 
* * * 
Социализм фæллойгæнæг адæмы йæ хæрзтæй рæвдауы, капи- 
тализм та сыл мæгуыры хызынтæ æфтауы. 
* * * 
Ахæм адæймаг дунейыл ничи ссардзæн, афтæ чи зæгъа, мæ 
кæнинæгтæ конд фæдæн æмæ ныр цæттæ дæн мæлынмæ. Ацы ран 
зæгьын хъæуы уый, æмæ кæнинæгтæн æмæ хъуыддæгтæн кæрон 
нæй, зонды архайдæн, стæй космосы тыгъдадæн кæрон куыннæ 
ис, афтæ. 
* * * 
Цалынмæ адæймаг, йæхи куыд уарзы, æндæр искæйы дæр афтæ 
бауарза, уæдмæ дуне фыдæхæй хызт нæ уыдзæн. 
* * * 
Ирæттæй алкæйы дæр фæнды разæй уæвын. Уый тынг хорз у. 
Разæй чи фæвæййы, уымæ акæсынц знаджы цæстæй, маргæ дæр 
æй акæнынц. Уый та у тынг æвзæр. 
* * * 
Хорз адæмы нæ фæзмыны, æмæ нæм мæлдзыгау нæ фæ- 
зыны. 
155 

* * * 
Советон Цæдисы цард хъæздыгдæр æмæ рæсугъддæр кæнынæн 
цы бирæ хорздзинæдтæ арæзт æрцыди, уыдон нæ бамбæрстой 
æрмæстдæр фыстæ, родтæ, гогызтæ, бабызтæ. 
* * * 
Адæймаг фæстæмæ цæугæйæ дæр хъуамæ размæ тырна. 
Хæстон рæстæг-иу сармадзантæй æхстой кæрæдзийы зынгæдæр 
бынæттæ, уыдонимæ заводтæ, фабриктæ, электрон станцæтæ, 
æфсæнвæндæгтæ... Ныр та телевизортæ Уæрæсейы раивтой сар- 
мадзанты. Уыдонæй æхсæвæй-бонæй либералтæ æхсынц адæмы 
сæры зонд. 
* * * 
Цæмæй дæм фыдгул бынмæ ма кæса, уый тыххæй æдзухдæр 
лæуу бæрзондыл. 
* * * 
Йæ ныхасæн хицау нæ уыди, афтæмæй бæстæйы хицау сси. 
Афтæ уымæн рауади æмæ йæ чи равзæрста, уыдон дæр сæ зондæн 
хицау нæ уыдысты. 
* * * 
Хъуыстгонд адæймаг цотæй фæтæрсы, мыййаг æй цæсты куы 
бафтауой, цауд лæг та цотмæ фæбæллы, кæд уыдон уымæй фæ- 
хуыздæр уаиккой. 
* * * 
Кæд дæ исчи хъыгдары, маст дæ уадзы, уæд ын дæ зондæй 
авæр ардыгæй сæхимæ фаг. 
* * * 
Адæймаг бырынцъаг фæндагыл никуы фæбырдзæн, йæхæдæг 
бырынцъаг куы уа, уæд. 
156 

Искæмæн хорздзинад фæуын бæллиццаг хъуыдцаг у. Фæлæ уый 
æгьгьæд нæ вæййы. Хъуамæ йæ кæронмæ хъахъхъæнгæ кæна, фæлæ 
уый æппæты къухы не ’фты. 
Кæд дын цæугæдоны был иунæгæй æнкъард у, уæд уылæн- 
тимæ аныхас кæн. Дæ зæрдыл дар, адæймаджы дон ис 80 про- 
центы бæрц. 
* * * 
Лæгьстæ кæныныл, курыныл чи фæцалх вæййы, ууыл саргъ 
æнцонæй сæвæрынц. 
* * * 
Цард цыма цъæхæй адджындæр у, афтæ мæм кæсы. 
Зондцжын, ахуыргонд адæм кæрæдзиимæ куыд арæх æмбæлынц, 
афтæ къуымыхтæм сæхи хæстæгдæр куы ласиккой, уæд царды ру- 
дзгуытæн се ’мбис æхгæд нал уаид. 
РАДЫГАЙ ХÆССЫНЦ КÆРÆДЗИЙЫ... 
Габо тынг хъахъхъæдта йæхи карз нозтæй, фæлæ ацы хатт 
"фæцæф" куывды. Йæ бон цæуын нал уыди. Йæ сыхаг Гуыбечыр 
æй йе ’ккой скодта. Талынг уынджы Саламджери йæ сыхаг "Дз"- 
имæ сæ размæ фæци. "Дз" дзыппыдаргæ фанар фелвæста. Ныд- 
дардта сæм æй: 
— Уаих фæуай Габо! Мах дæуæй нæ сæр бæрзæндты куы хастам 
æмæ ныр... 
Габо ныфсæрмы, уæдæ цы уыдаид. Цæмæй йын иу чысыл фен- 
цондæр уыдаид, уый тыххæй Саламджери афтæ "Дз"-йæн: 
— Уыдон радыгай хæссынц кæрæдзийы. 
157 

НЫЦЪЦЪИСТ УЫДЗЫСТÆМ 
— Ситохы фырт, ды истори хорз зондзынæ. Искуы бакастаис, 
ахæм хабар: Египеты-иу фараон кæнæ зындгонд Лæг куы амарди, уæд- 
иу ын йемæ баныгæдтой йæ усы, стæй ма ноджы цыдæртæ. Махмæ 
дæр афтæ куы кæниккой, уæд æвзæр нæ уаид, — дзырдта "X". 
— Æмæ уæд афтæ гæнæн нæй, ус куы амæла, уæд ын лæджы 
йемæ баныгæнæнт. Де ’фсин Тете бирæ фæцæрæд, фæлæ искæд 
йæ цард куы фæуа, уæд ын дæу йемæ бавæрдзыстæм. 
— Цытæ дзурыс? Не ’фсинæн ма мæ размæ æртæ лæджы уыди 
æмæ уыдонимæ иу ингæны... Ныцъцъист уыдзыстæм, стæй дзы 
хылтæ дæр рауайдзæни. Нæ, нæ, уыцы египетаг æгъдау мæ 
зæрдæмæ нал цæуы. Йæ кой дæр фæдæлдзæх уæд! 
ÆНХЪÆЛ УЫДТÆН, ДÆХÆДÆГ СТÆФ КОДТАЙ 
Саламджери йæ хоимæ базары балхæдта карк. Иучысыл куы 
ауадысты, уæд бамбæрстой, карк тæф кæй кæны, уый. Раздæхты- 
сты фæстæмæ. 
— Чи стæф кодта, ахæм карк нын цæмæн рауæй кодтай? 
— Æмæ йæ куы ’лхæдтат, уæд æм цæуылнæ басмыстат? Æви уæ 
фындзтæ уæд уемæ нæ уыдысты? 
— Нæ фындзтæ немæ уыдысты, фæлæ... 
— Фæлæ цы? 
— Æз банкъардтон æвзæр тæф, фæлæ афтæ банхъæлдтон, 
д æхæдæг стæф кодтай... 
ТЕКСТТÆ ЛАСТОЙ ПОХЦИЙÆ 
Уыди уалдзыгон хур бон. Саламджери йе ’фсымæримæ фæцæйцы- 
ди стадионы рæзты. Сæ цурты дыууæ лæджы похци æрбацæйхастой. 
— Адон, æвæццæгæн, парчы дидинджыты хуымтæ фæлмæн 
кодтой. 
Саламджери йæм йæ ныхас баппæрста: 
— Парчы нæ уыдысты. Уыдон радиокомитетæй цæуынц. Нæ 
ирон зарджытæй бирæтæ хæмпæлгæрдæджы бын фесты æмæ сæ пох- 
цийæ ластой. Фæстæдæр та сæ культиваци кæндзысты. 
ФЫДЛÆГ 
Иу бон "Е" Саламджерийæн рахъаст кодта: 
— Мæнæн цы сыхаг ис, ахæм Хуыцау зæхмæ мауал æруадзæд! Иуда- 
дзыгдæр искæмæ хъæндзинад агуры. Исчи сыхæй кæнæ йе ’мбæлтгæй 
хорз хьуыддаг куы саразы, куы фесгуыхы, уæд йæхи ницы уынæг скæны. 
158 

— Æмæ ууыл та цы тыхсут? Сымах дæр-иу æй ма уынут, — 
загьта Ситохы фырт. 
ТАЛЫНГ АДÆМ СТУТ ÆМÆ УÆМ 
ТАЛЫНДЖЫ ÆРЦЫДТÆН 
Саламджерийы бонæй нæ равдæлди, фæлæ уæддæр куывдмæ 
сæмбæлди изæрæй. Зонгæтæ йын истой йæ къух, хъæбыс дæр-иу 
ын акодтой. Йæ урс хæдон равдисинаг нал уыди. Æрæджиау фы- 
сымтæй иу афтæ: 
— Бонæй кæм уыдтæ? Талынджы куы фæзындтæ? 
— Талынг адæм стут æмæ уæм талынджы æрбацыдтæн, — загъта 
Ситохы фырт. 
РУВÆСТÆ 
Айфыццаг иу газеты фыстой, стæй радиойæ дæр дзырдтой, зæгьгæ 
Мæскуыйы бынмæ сарæх сты рувæстæ, цалдæр, дам, дзы Мæску- 
ымæ дæр баирвæзт. Кæй ахсгæ кæнынц, кæй та фæстæмæ сурынц. 
Уыцы уацхъуыд бакæсгæйæ Саламджери аджих, стæй загьта: 
— Чубайсы зынтæй асурдзысты, стæй йæ ахсгæ дæр не ’ркæндзы- 
сты, цалынмæ Ельцин æгас уа, уæдмæ. 
ДЗУАПП НÆ РАДТА 
— Æз Дзæуджыхъæуы телефоны номыртæй фондзыссæдзæй фылдæр 
дарын мæ зæрдыл. Ноджыдæр Ирыстоны æмæ Уæрæсейы хицæутгæй 
бирæтæн зонын сæ фьщæлты нæмттæ. Кæуыл цы дарæс вæййы, уый 
дæр мæ рох нæу, — сгуыхгхуызæй дзырдга Гæццо иу куывды. 
Саламджери йæм йæхи нал баурæдта. 
— Уæдæ ма мын зæгь, дæ мад тынгдæр цы хæринæггæ уарзы? 
Уæдæ ма мын зæгь, дæ мадæн йæ пъалто цы хуызæн у? Уæдæ ма 
мын зæгъ, дæ мад фæстаг хатт цæмæй фæрынчын? 
Лæг иу фарстæн дæр дзуапп нæ радта. 
БЫЛТÆ АХОРÆН 
— Айфыццаг газеты фыстой, зæгьгæ, дам, нæ планетæйы сыл- 
гоймæгтæ сæ былтыл æрвылбон памадæ байсæрдынц цыппарыссæдз 
тоннæйæ фылдæр. Гъеныр утæппæт памадæ дзæгъæл сæфт кæнæд, 
— дзы^эдта Саламджерийæн йæзонгæ Валикъо. 
— Йе ’ппæт нæ фесæфы. Йæ фылдæр æмбис афардæг вæййы 
нæлгоймæгты ахсæнтæм, — загьта Саламджери. 
159 

ÆНДЫСНÆГ 
Иу хистæр фынгæй уæлæмæ нал æмæ нал стади. Саламджери 
йын бамбарын кодта: 
— Æнафон у. Фысымтæ фæллад сты, хуыссæгхъуагæй æркув-æркув 
кæнынц. Мыкалгабырты ном ссар, æви сæм истæуыл хæрам дæ? 
Фæлæ хистæр уæдцæр сидтытæ даргъæй-даргьдæр кодта, та- 
урæгътæн кæрон нал уыдис. Уæд Саламджери сидты нуазæныл 
схæцыд æмæ йæ хистæры разæй анызта. 
— Уый цы бакуыстай?! Мах разæй цæмæн анызтай?! 
— Мæ цонджы æндыснæг ис æмæ агуывзæйыл бирæ хæцын мæ 
бон нæу. Уыцы низ дæумæ дæр хæццæ кæны. 
— Мæнмæ æндыснæг нæй, — сбустæ кодта хистæр. 
— Ис дæм, ис. Кæм ис, уый дæр дын зæгъдзынæн. Дæ зæнггы. 
Уæдæ уæлæмæ цæуылнæ сыстыс бандонæй? 
АХСÆН УÆЛÆМÆ СДЗЫРДТА 
— Мæ ахсæнæй мæ бон нал у. Абон дæр та мæм сдзырдта, цы, 
дам, кодтай, дæлæмæ мæм ныр цалдæр азы хуызæн хæринаг куы- 
нæуал хауы, — дзырдта сыхæгтæн Самсон. 
— Æмæ йын цы загътай? — афарста Саламджери. 
— Ницы. Мæхи ныхъхъус кодтон. 
— Куы ма дæм сдзура дæ ахсæн, уæд-иу ын зæгъ, дæ фæллад 
суадз, дзыхтæй ахсæнтæм цы фæндæгтæ цæуы, уыдон демократтæ 
цалцæг кæнынц, дыууæ хатгы фæдарддæр уыдзысты, — загъта йæ 
сæр банкъусгæйæ Саламджери. 
АХÆМ ÆВЗÆРÆЙ ДЫН ЦЫ РАКОДТОН? 
Иу бæрнон кусæг кæддæр Саламджерийæн афтæ: "Фехъуыстон, 
уæлдæр партион скъола каст фæдæ. Хъус-ма мæм. Хицауады къордмæ 
дæ нæ фæнды? Æвзæр дын нæ уыдзæн, уым куы уай, уæд. 
— Афтæ тынг мæм цæуыл смæсты дæ?! Уыйбæрц æвзæрæй дын 
цы ракодтон? — загъта Ситохы-фырт. 
ГÆХХÆТТÆЙ ЛÆГТÆ АРАЗЫ 
Адæмæй куы ’ппæлыс радиойæ, уæд ме ’фсины тыххæй иу-дыу- 
уæ хъарм ныхасы куыд никуы загьтай, дæ хæстæг куы у? 
—Кæм кусы? — афарста Ситохы-фырт. 
160 

— Раздæр хуыйæгæй куыста, ныр та кæрдæг у. Гæххæттæй лæгтæ 
аразы. 
— Хъæбæр гæххæттæй? — афарста Саламджери. 
СОНТ ÆЛХЫСКЪ 
Иу ран тæлтæг интеллигент "В" фаудта нæ зындгонд 
адæймæгтæй иуы, фæстагмæ, дам, йæ сæры зонд фæцæуæгау 
кодта. 
Уыцы ныхæстæ хъыг фæкастысты кæмæдæрты. Саламджери 
дæр рамæсты. Нал баурæдта йæхи æмæ уыцы интеллигентмæ ба- 
дзырдта: 
— Чи зоны, ды кæй кой ракодтай, уымæн йæ сæры зонд 
фæцæуæгау кодта, фæлæ уый афтæмæй дæр дæуæй зондцжындæр 
уыди. 
ФЕМБÆЛДЗЫСТУТ ИСКÆД 
Иу редактормæ уыди æвзæр миниуæг, мыхуыр кæнын- 
иу æй кæй уацмыстæ нæ фæндыди, уымæн-иу загъта: "Дæ фыс- 
тытæ фесæфтысты". Автор-иу æм бахаста дыккаг хатт æндæр ра- 
дзырдтæ, кæнæ стихтæ æмæ та-иу уыдонæй дæр загъта, фесæф- 
тысты, дам. Афтæ бакодта Саламджерийæн дæр. Ситохы-фырт 
ын бауайдзæф кодта. Фæстагмæ загъта: "Мæ радзырдтæ дыл фем- 
бæлдзысты". 
— Куыд æгьдауæй? 
— Уыдон дæр сæфт сты æмæ ды дæр сæфт дæ. 
АРФÆЙАГ ХЪУЫДДАГ 
— Чердæм рараст дæ, Саламджери? — афарста йæ журналист 
"К". 
— Куывдмæ цæуын. 
— Кæдæм? 
— Литературон музеймæ. 
— Æмæ дзы цæй тыххæй кæнынц куывд? 
— Цæй тыххæй куы зæгъай, уæд æндæрæбон райсомæй дæс 
сахаты æмæ цыппæрдæс минутыл фысджытæй иу иннæмæй рап- 
пæлыди æмбырды. 
II Заказ№77 
161 

КУСЫН КÆМ НÆ ХЪÆУЫ, АХÆМ КУЫСТ 
Иу хицау Саламджерийы афарста: 
— Кæцæй цæуыс? 
— Кусын кæм нæ хъæуы, ахæм куыст агуырдтон. 
— Æмæ ссардтай? 
— Цалдæр раны. Мæнæ дæу организацийы дæр ис ахæм 
бынæтгæ. 
— Мæнæ цытæ хъусын! Дæумæ гæсгæ, æвæццæгæн, æз дæр 
кусын кæм нæ хъæуы, ахæм рæн кусын хицауæй. 
— Æвæццæгæн, — мидбылты бахудгæйæ загъта Саламджери. 
«ЖИГУЛИ» 
Иу бон Саламджерийæн йæ сыхаг рахабар кодта: 
— Дысон дæ æнæкæрон бузныг фæдæн: фыны мын "Жигули" 
балæвар кодтай. Мæ зæрдæмæ тынг фæцыд, фæлæ йæ раззаг 
цæлхытæ ихсыд уыдысты. 
Саламджери аджих, стæй йæ хъæлæс райхъуысти: 
— Цæлхытæ йын дæхæдæг ссар, стæй дæ фæдзæхсын, 
фæндæгтыл æй тагъд ма скъæр. Исты фыдбылыз куы саразай, 
уæд æй цæрæнбонтæм мæ зæрдæмæ хæсдзынæн. 
ЗÆРОНД СУАРИ 
Иуахæмы Саламджери фæскуыст сæхимæ фæцæйцыди. Сыхаг 
лæг "М" бадти сæ дуармæ æмæ йæм бадзырдта: 
— Иучысыл мæ фарсмæ абад, исты хабæрттæ мын ракæн ду- 
нейы цардæй, ды сæ хорз зондзынæ. 
Саламджери йæм баздæхти. Фæныхæстæ кодтой мæхъæлон 
æмæ ирон адæмы ахастдзинæдты тыххæй дæр. Иу рæстæг сыхæг- 
ты гыццыл сабитæ гæлæбу ахсгæ сæ цурмæ бахæццæ сты. Иу дзы 
фездæхт Саламджеримæ. Йæ къух ын райста æмæ кувæгау рай- 
дыдта дзурын: 
— Дзæбæхæй цæр! Хетæджы дзуар дын баххуыс кæнæд! Дæ 
кæстæрты хурæй бафсæд! Зындзинад макуы фен! Гъеныр æхца æри! 
Уæдæ дын дзæгъæлы скуывтон? 
Ситохы-фырт джихауæй баззад уыцы ныхæстæ айхъусгæйæ: 
— Чи дæ сахуыр кодта афтæ? 
— Папæ фæзæгъы, лæвар, дам, никуы ницы ис. 
— Амæй фæстæмæ афтæ макуыуал бакæн. Адæм дыл худдзысты, 
162 

— загьта Саламджери, стæй йæ дзыппæй систа æхца. Æртæ сомы дзы 
радта лæппуйæн. Адонæй-иу дæхицæн къафеттæ балхæн, мæнæ уыцы 
зæронд суари та-иу дæ папæйæн ратг, æндæр аргь, зæгь, нæ дæ. 
НЫМÆТЫН ЕХСÆЙ КÆЙ РАЙГАС КÆНИС? 
— Не ’хсæн бирæ хорз фысджытæ нал ис. Æвгъау уыдысты ацы 
дунейæ ацæуынæн. Гъеныр, Саламджери, дæуæн дæ къухы ным- 
æтын ехс куы бафтид, уæд нæ ирон поэттæй кæй райгас кæнис? 
— Дæу! — фæкодта Ситохы-фырт. 
ДЕМОКРАТТÆ 
Иуахæмы Саламджери абæрæг кодта сæ хæстæджы. Ус батых- 
сти æмæ афтæ: 
— Тынг æдзæллагæй нæ æрæййæфтай. Чъиритæ дын акæнон? 
— Уый æрæгмæ уыдзæн. Рæстæг мын нæй. Хъайла мын акæн... 
— Бæргæ дын акæнин хъайла, фæлæ... Нæ кæрчытæ ныр къуы- 
рийæ фылдæр "хъуыдатт-хъуыдатт" кæнынц, фæлæ айк не ’фтау- 
ынц, ноджы ма сæ рæвдуан ныххæлиу кæнынц сæ къæхтæй. 
— Либералтæ сты, æвæццæгæн, — загъта Саламджери æмæ ду- 
ары ’рдæм йæ гуыры конд сарæзта. 
РЕПРОДУКТОР 
Саламджери йæ репродуктор фæцæйхаста цалцæг кæнынмæ. Йæ 
сыхаг ыл уынджы фембæлд æмæ йæ афарста: 
— Кæдæм та рараст дæ дæ репродукторимæ? 
— Мæнæ йæ цалцæг кæнынмæ хæссын. 
— Кæд ма исты зонын, уæд æй къуырийы размæ уырдыгæй 
æрбахастай. 
— Басудзы. Республикæйы радиойæ æдзухдæр уарзондзинады 
зарджытæ дæттынц, цыма царды æндæр хъуыдцæгтæ нæй... 
ЦЫМÆ ЦЫ КОДТА? 
— Дысон телевизормæ нæ кастæ, Саламджери? — фарста Си- 
тохы-фырты йæ сыхаг. 
— Нæ мæ равдæлд. Цы дзы æвдыстой? 
— Иу хæдтæхæг та æрхауди Иркутскмæ хæстæг. Тынг бæрзæндты 
тахти. Цымæ цы кодта? 
— Æргътыл, æвæццæгæн, йæхи скъуырдта, — дзуапп радта Са- 
ламджери. 
163 

мигъ 
— Мигъ æппæты тынгдæр кæй хъыгдары? — афарста сыхæгты 
журнаЛист "А". 
Дзуаппытæ уыдысты бирæ. Чи загъта шофыры, чи — 
хæдтæхæджы, чи — цуаноны... Æрæджиау Саламджери баппæрста 
йæ ныхас: 
— Хъыг дын ма уæд, фæлæ мигь хъыгдары, редактортæй хи- 
цауы дзыхмæ чи фæкæсы, уыдоны дæр. 
ÆЗ МАЙРÆМБОНЫ НÆ ФÆХУДЫН 
Иу фыссæг Саламджерийæн йæ сатирикон цыбыр радзырдтæй 
дыууæ бакасти, фæлæ Ситохы фырт иу хатт дæр нæ бахудти. 
Радзырдты автор йæхи фæтар кодта: 
— Ау, мæ уацмысты æппындæр сатирæ æмæ юморы тæфагæй 
ницы банкъардтай? Иунæг хатт дæр не схудтæ. 
Саламджерийы зæрдæмæ радзырдтæ нæ фæцыдысты, фæлæ йæм 
зын касти æцæгдзинад зæгъын æмæ æфсон ссардта: 
— Фæндыди-иу мæ ныккæл-кæл кæнын, фæлæ... 
— Фæлæ цы? 
— Æз майрæмбоны нæ фæхудын. 
АГУЫРДТА, ГЫЦЦЫЛ КЪÆХТÆ КÆМÆН ИС, АХÆМ 
ЧЫЗДЖЫ ЦАРДÆМБАЛÆН 
— Афтæ æрыхъуыстон, хъуыддаг кæнын дæ зæрды куы æрæфты- 
ди, уæд, дам, агуырдтай, гыццыл къæхтæ кæмæн ис, ахæм чыз- 
джы. Цæмæн афтæ кодтай? — бафарста иуахæмы "Къ" Саламдже- 
рийы. 
— Сылгоймæггæй бирæтæ сæ къæхтæ арæх фæсæрфынц сæ 
лæгтыл. Йæ усы къæхтæ стыр кæмæн вæййынц, уыцы нæлгой- 
магæн вæййы уæлдай зын. 
ЗÆГЪ-МА ИСТЫТÆ РИФМÆТИМÆ 
Саламджери ма уæд скъолайы ахуыр кодта. Иу рæстæг сæ уæ- 
ныг аргæвстой æмæ йæ Дзæуджыхъæумæ уæймæ сласта йе ’фсымæр 
Сафарбегимæ. 
— Цалынмæ йæ дохтыр фена, цалынмæ уый бар ратга, уæдмæ 
уæй кæнæн нæй уæ фыдызгъæлæн, — загьта базары кусæг. 
— Æмæ кæм ис уыцы дохтыр? — афарста Саламджери. 
— Уæртæ æрбацæуы. 
164 

Æмæ æцæгæйдæр иу лæг сæ уæлхъус алæууыди, дынджыр кард 
йæ къухы, афтæмæй, йемæ ма уыдис иу сылгоймаг. 
Дохтыр сын салам радта, стæй стуры агьдæн йæ фæлмæнтæй 
ралыг кодта дыууæ килограммы бæрц. 
— Хорз лæг, æгæр бирæ дзы нæ ралыг кодтай. Анализæн 
уыйбæрц цæмæн хъæуы? Уæд уæныг æххæст æнæхъæнæй аласут. 
Æмæ физонæгимæ водкæ баназут. 
— Куыд кæсын, афтæмæй рифæмтимæ дæ хъысмæт бабæтгынмæ 
хъавыс, кæннод та дæм рифмæтæ æнæнхъæлæджы æрбазгьордтой, 
зæгъ-ма ноджыдæр истытæ рифмæтимæ. 
Саламджери ахъуыды кодта æмæ загъта: 
Дæ куысты сарæхсин æз дæр, 
Мæ дæндæгтæ куы уаиккой цыргьдæр. 
— Поэт дæ рауайдзæни. 
— Цæмæй йæ зоныс? 
— Ау, æз мæхæдæг дæр фыссын, — загьта лæг йæ мидбылты 
бахудгæйæ. Къорд азы фæстæ йæ базыдта Ситохы-фырт. Уый уыди 
сывæллæтты поэт Б. М. 
СЫРДТЫЛ ЦУАН КÆНЫН НÆМА УАДЗЫНЦ 
Иу бон Саламджери абæрæг кодта, горæты кæрон сын цы 
цæхæрадон уыди, уый. Иу рæстæг йæ хъустыл ауади топпы 
гæрæхтæ. Чидæртæ азгьордтой уыцырдæм. Сæ цурмæ бахæццæ 
Ситохы-фырт дæр. Афарста: 
— Цы ’рцыди?! Чи райста йæ къухмæ хæцæнгарз, стæй цæмæн? 
— Уæртæ дыууæ лæджы Хамырзæйы картоф къахтой, æмæ сæ 
уый дæр расырдта, — дзырдта иу сылгоймаг, — æндæрæбон дæр 
æй тынг мæстджынæй федтон. Æнхъæл уыди, хъæддаг хуытæ йын 
къахынц йæ картоф. 
Уæдмæ сæ цурмæ бахæццæ дыууæхстон хæцæнгарзимæ Хамырзæ. 
— Хорз лæг, æмбарын дæ. Сабузта дæ маст, фæлæ... Зонын 
хъæуы иу хъуыддаг. Нырма сырдтыл цуан кæнын нæма уадзынц, 
фæззæджы — табуафси, — загьта Саламджери. 
ЦÆМÆЙ ХÆРЗХУЫЗ КÆНЫС? 
Иу бон Саламджерийыл Дзæуджыхъæуы стыр уынджы амбæл- 
ди ирон театры артисттæй иу æмæ йæ дисхуызæй афарста: 
— Дæ хорзæхæй, уый нæрсынмæ куы фæдæ. Æвæццæгæн дæ 
фынг гогызы дзидза æмæ уæливыхæй цух никуы вæййы. 
— Нæ базыдтай. 
— Уæдæ цæмæй хæрзхуыз кæныс? Зæгъ æй дæхæдæг. 
165 

— Зæгъдзынæн. Уæ театры режиссертæй дыууæйыл нал 
амбæлдтæн афæдзы бæрц, æмæ ... 
— Æцæ афтæмæй бынтондæр фæйнæрдæм куы ф.æцæуай, уæд та? 
— Уæд-иу сæ абæрæг кæндзынæн. 
ХЪУЫДЫЙАДЫ ИУ КÆРОНÆЙ 
ИННÆМÆ -ТАКСИЙЫ 
— Цыбыр хъуыдыйæдтæ арф хъуыдытимæ! — æвæдза, уыдонæн 
аргъ нæй! Æмæ уæд иуæй-иу фысджытæ цæмæн ныддаргъ кæнынц 
сæ рæнхъытæ? Ноджы ма дзырдтæй иуæй-иутæ вæййынц рагон, 
зынæмбарæн. — Ацы ныхæстæ ракодта кæддæр газет "Рæстдзи- 
над"-ы редакцийы поэт "М". Уыцы рæстæг Саламджери дæр уым 
фæци æмæ дзурæджы ныхасыл дарддæр ахæцыди. 
— Æцæгæйдæр, хицæн фысджыты уацмыстæ кæсгæйæ, уыцы 
даргь хъуыдыйæдтæй адæймаг стыхсы. Знон дæр та бамбæлдтæн 
ахæм рæнхъытыл. Афæлгæсыдтæн иу хъуыдыйадыл. Бауазал та мæ 
зæрдæ. Афтæ мæм фæкасти йæ иу кæронæй иннæмæ уыдзæн дыу- 
уæ боны цыд. Гæнæн нал уыди æмæ такси баххуырстон. 
ГИННЕССЫ ЧИНЫГМÆ КУЫ БАХАУÆМ 
Иу ран скъорд сты журналисттæ, фысджытæ, артисттæ. Алчи 
дзырдта, цард куыд схъулон, ууыл. Иутæн цард — хъуырмæ, 
иннæтæ сæ уæлæ мæгуыры хызынтæ бафтыдтой. Иу рæстæг райхъ- 
уыст Саламджерийы хъæлæс дæр: 
—Иу цалдæр облæсты хъуыддаг уымæ æрцыди æмæ губернатор 
æвзаргæйæ адæмæн æрмæст сæ 20-25 проценты куы схъæлæс кæной, 
уæддæр æвзæрстытæ нымад æрцæудзысты фæудыл. Уый цæуыл 
дзурæг у? Адæмæй бирæтæ нал æууæндынц хицæутгыл, депутатгыл. 
Дарддæр уавæр афтæ куы ахæсса, уæд ма кандидаттыл хъæлæс 
кæндзысты æрмæстдæр сæ бинонтæ æмæ хæстæджытæ. 
— Уый æбуалгъы хъуыддаг уыдзæни. Гиннессы чиныгмæ нæ 
бахæсдзысты, — райхъуыст кæйдæр хъæлæс. 
—Æз цæмæй тæрсын, уый зонут? Афтæмæй фæстагмæ кандидатгæ 
сæхиуыл куы райдайой хьæлæс кæнын, — загъта Ситохы-фырт. 
ХОХЫЛ ЙÆ ХÆЛАФ АХАФТА 
Кæддæр Дзиццойты Шамил æмæ Ситохаты Саламджери хъазы- 
дысты Туаты Дауыты комеди "Мæрдтæйдзæуæджы". Дыууæ зæронд 
лæджы Датуа æмæ Бетъре фæхыл сты, кæрæдзи лæдзджытæй 
æрцæфтæ кодтой, уæд Датуайы ус Хъæныче (Уæлыгæсты Тамарæ) 
166 

дыууæ лæджы астæу йæ кæлмæрзæн æрæппæрста. Бетъре айтæ- 
уыйтæ нал фæкодта æмæ йæ сæрты агæпп кодта. 
Спектаклы фæстæ режиссер Цæгат Ирыстоны адæмон артист 
Мæхъиты Владимир Саламджерийæн афтæ: 
— Цы ми бакодтай æрдæбон? Цæмæн асæррæтт кодтай 
кæлмæрзæны сæрты? Кæлмæрзæн уæды рæстæг хох уыди. 
— Æз ма дис кодтон, мæ хæлаф фæсте цæуыл ахафтон, — загъ- 
та Ситохы-фырт. 
ЙÆ ЦÆСГОМ ЫН АГУЫРДТОН 
Иуахæмы Шахрай бацыди Горæтгæрон районмæ мæхъæлон-ирон 
быцæуы фæдыл. Ирæттæ йæм хорз цæстæй нæ ракастысты. Домд- 
той, цæмæй хæст чи ракъахта, уыцы мæхъæлон фыдгæнджытæ 
æфхæрд баййæфтаиккой, фæлæ Шахрай цалдæр хатты ныхас 
æндæрырдæм аздæхта. 
Æмбырды фæстæ Культурæйы хæдзарæй куы рацыд йе 
’мбæлттимæ, уæд та адæм йæ алыварс скъорд сты æмæ йæ фарста- 
ты бын фæкодтой. Уыцы рæстæг иу сылгоймаг Саламджерийы хъусы 
бадзырдта: 
— Ацы хицау йæ пълащ кæмдæр рыгæй сцагъта. Æрцæгъд æй. 
Саламджери Шахрайы алыварс æрзылди, бакæстытæ йæм код- 
та, йæ зæрды уыд рыгтæ æрцæгьдын, фæлæ йæм уый адæмы ’хсæн 
аив нæ фæкасти æмæ йæхи фæурæдта. 
Уый фæстæ иу милиционер Саламджерийы афарста: 
— Уазæджы алыварс цæмæн æрзылдтæ, стæй йæм æдзынæг 
цæмæнкастæ? 
— Йæ цæсгом ын агуырдтон, — загъта Ситохы-фырт. 
СЫМАХЫЛ ÆУУÆНК НÆЙ 
Горæты уынггæй иуы светофор æрурæдта машинæтæ. Фистæг 
адæм атындзыдтой уынджы иннæ фарсмæ, æрмæст Саламджери 
йæ бынатæй нæ фезмæлыди. 
— Ды ма цæмæ лæууыс?! Ацу иннæ фарсмæ! Мах дын фæндаг 
дæттæм, — радзырдта Ситохы-фыртмæ "жигули"-йы хицау. 
— Уыцы ныхæстæ-иу æндæр искæмæн кæн! Сымахыл æууæнк 
нæй, — бадзырдта йæм Саламджери. 
УÆДÆ МА ЙЫН ФИДИККОЙ 
Иу изæр тигъыл ныхæстæ кодтой Саламджери æмæ Мысырби. 
Джерихан сæ цурмæ йæхи байста æмæ æваст райдыдта дзурын: 
167 

— Мысырби, дæ сыхæгтæ дæ хъаст кæнынц: "Дæ райсом хорз!", 
"Дæ изæр хорз", дам, никæмæн зæгьдзæн. 
Уæд Саламджери мидбылхудгæйæ афтæ: 
— Уæдæ ма йын мызд фидиккой. Ныртæккæ лæвар ницуал ис. 
АЦÆУДЗЫСТЫ 
Иу изæр Саламджери йæ куыстæй сæхимæ куы фæцæйцыд, уæд 
æм фæстейæ бадзырдта "А". 
— Дæ хорзæхæй, фæлæуу-ма. Дæ куысты дæ нæ баййæфтон 
дыууæ хатты. Мæ зæрды ис радиойæ радзурын. 
— Цæй тыххæй? 
— Ельцин, Чубайс æмæ иннæтæ кæдмæ адæмæй хъаздзысты? 
Кæд ацæудзысты сæ бынæттæй? 
— Ацæудзысты, æнæмæнг. Уый тыххæй дын æз ард хæрын мæнæ 
ацы зæххæй. 
— Æмæ уæддæр кæд ацæудзысты? Ацы аз æви фæстæдæр? 
— Паддзахады исбон давд куы фæуой, уæд, — загъта Ситохы 
фырт. 
ÆМÆ ФАДХЪУЛ ДАЛÆ БЫНÆЙ КУЫ ИС 
Саламджерийы зæрдæ æхсайдта иу чызгмæ. Цалдæр хатты 
фембæлд йемæ, стæй йæм цæмæндæр йе ’ргом нал здæхта. Чызг 
æм мæсты кодта, уæдæ цы уыдаид. Иуахæмы’ та йæм Саламдже- 
рийы зæрдæ фехсайдта. Бауад йæ кусæн бынатмæ, фæлæ йæм чызг 
ацы хатт ракаст тарæрфыгæй. Ситохы-фырт ма бæргæ йæхи 
рæстытæ кодта, рæстæг, дам, мын нæ уыди, уый йедтæмæ мæ рох 
нæ уыдтæ, фæлæ йыл чызг нал æууæндыд. 
— Уагæр дын ахæм æвзæрæй цы сарæзтон. Фыццагау ма мæм 
дæ мидбылты бахуд æмæ мын фенцондæр уа. Цæй-ма. 
— Дзæгъæлы æнхъæлмæ кæсыс. Æз худыныл нæ дæн. Мæ фад- 
хъул риссы. Знон фæбырыдтæн. Йæ нуæрттæ фæтынг сты. 
— Цытæ дзурыс? Æмæ фадхъул, далæ, бынæй кæм æмæ кæм 
ис, былтæ та мæнæ уæлейы куы сты, мæ бакомкоммæ. 
ФÆЛТАУ УÆЛМÆРДТÆМ КОМКОММÆ БАЦÆУДЗЫНÆН 
Уый уыдис къорд азы размæ. Районы радиойы редактор Ситоха- 
ты Саламджери фæраст совхоз "Россия"-мæ районы газеты редак- 
цийы кусæг В. Никитинимæ. Черменыхъæуæй поселок "Майский"- 
168 

мæ куы фæуырдыг кодтой асфальт фæндагыл, уæд Саламджери шо- 
фыр Дауыры-фыртмæ бадзырдта: "Æз быдыры куыстгæнджытæй 
искæйты хъæлæстæ ныффысдзынæн магнитофоны лентыл æмæ 
дыууæ-æртæ сахатыл фæстæмæ фездæхдзыстæм". Фæлæ шофырæй 
ныхас нæ райхъуыст. Уый фæстæ та йæм Ситохы-фырт бадзырдта: 
"Цыдæр сабыр цæуыс", фæлæ та ацы хатт дæр Дауыры-фырт ницы 
сдзырдта. Уæд Саламджери цæмæндæр Уастырджийы зарæг систа. 
Иу ран машинæ фæндагæй рахизырдæм фæзылди уырдыджы æмæ 
сабыргай батылди иу хæдзары цурмæ, стæй æрлæууыди. 
— Ацы хæдзары дын зонгæ ис, æвæццæгæн? — афарста Салам- 
джери шофыры, фæлæ та дзы дзуапп нæ райста, стæй машинæйæ 
хизгæ дæр нæ ракодта. Ситохы-фырт æм иуварсырдыгæй бакасти 
æмæ йын йæ фæлурс цæсгом куы ауыдта, уæд рæвдз рахызт ма- 
шинæйæ æмæ шофыр кæм бадти, уыцы дуар фегом кодта: 
— Исты кæныс?! Дæ зæрдæ дæ хъыгдары?! 
— Фæлæуу чысыл. Мæхи æрæмбарон. 
Æппынæрæджиау ракодта хабар: 
— Ды мæм, Саламджери, фæндагыл цыдæртæ куы дзырдтай, 
æз дын дзуаппытæ куынæ лæвæрдтон, уæд мах лæууыдыстæм мæлæты 
къæсæрмæ. Разæй цæлхыты "тягæ" феуæгьд. Рулæн здухæн нал 
уыди æмæ æз дæр машинæ йæхибар ауагьтон. Федтат, нæ фæрсты 
Кантышы ’рдыгæй цал машинæйы æрбасыххуытг кодта. Æвæдза, 
нæ хæдтулгæ уыдонæй искæйы ’рдæм куы фæзылдаид, уæд дæ бал- 
гьитæг афтæ, — ныцъцъæл уыдаиккам. Ды та уыцы тæссаг рæстæг 
Уастырджийы зарæг систай ныллæг хъæлæсæй. Æз дæ хъуыстон. 
Чи зоны, уый нын баххуыс кодта. 
Саламджери йæхи нал баурæдта: 
— Цы, уый зоныс?! Æз ма дæуимæ искæдæм цæуын! Уæд 
фæлтау, уæлæ, уæлмæрдтæм бацæудзынæн комкоммæ, — загъта 
Саламджери бустæхуызæй. 
ÆРТÆ КЪАФЕТТЫ 
Уæд Саламджери Æрхонкæйы культурæйы галуаны куыста ди- 
ректорæй. Иу рæстæджы цæттæ кодтой Плиты Гришы трагеди "Чер- 
мен" сценæйы æрæвæрынмæ. Репетицитæ-иу ахастой æнафонтæм, 
æххормаг дæр-иу куыннæ систы. Ахæм рæстæг та сыл акодта, "про- 
гон" куы кодтой, уæд. Пьесæйы архайджытæй иу, Пхалæгаты 
Ирбег, йæ дзыппæй фелвæста дыууæ къафетты æмæ сæ Саламдже- 
рийы цур æрæвæрдта. Уæд Ситохы-фырт афтæ: 
— Алды шоколад къафеттытæй мæ бон фондзæй фылдæр бахæ- 
рын нæу, мæ дæндæгты фыдтæ ссудзæгау кæнынц. 
169 

— Ноджыдæр ма мæ хъæуы, зæгьгæ, загътаис, ды та куыд 
æндæрхуызон анывæзтай дæ хъуыды, — загьта Ирбег, йæ худын 
нæ уромгæйæ. 
ФÆЙНÆГФАРС 
Иу изæр Саламджерийæн йæ размæ фæци Дзимур. Лæг фыр- 
нозтджынæй йæ къæхтыл нал лæууыди. Ситохы-фырт зонгæ шо- 
фыры фæурæдта: 
— Дæ хорзæхæй, ацы лæджы сæхимæ ныххæццæ кæнæм. 
Шофыр Дзимурмæ кæсгæйæ баззад: 
— Уый куы ныддыдæгьтæ, куы ныллæхъир дæ бынтондæр! 
Афтæмæй дæхи фæйнæгфарс куы фæхоныс. 
— Мæн дæр сагъæсы уый æфтауы, уый! Ахсæв уынджы куы 
баззайа, уæд ын йæ фæйнæджытæ исчи расхойдзæн, — загъта Са- 
ламджери. 
* * * 
Адæймагæн дæр ис дыууæ хъахъхъæнæджы, уыдон сты цæстытæ. 
Фæлæ ма суанг уыдоны дæр сфæлдахынц чидæртæ. Уымæн сæ сху- 
ыдтой цæстфæлдахджытæ. Æмæ ахъуыды кæнгæйæ, цæст чи 
сфæлдахы, уый дзыппытæ куыннæ сфæлдахдзæн. 
* * * 
Адæм кæрæдзийы сусæгæй сæ хъуыдцæгтæ куынæ аразиккой, 
уæд сæ равдæлид сæхи аразынмæ. 
* * * 
Мæ зонгæ йæхи мæгуыр схуыдта, уæдæ мын кæд исчитæ бах- 
хуыс кæниккой, зæгъгæ, æмæ йæм æппындæр хæстæг ничиуал 
цыди, суанг хæстæджытæй дæр, æмæ уæд бамбæрста, мæгуыр ад- 
æймаг никæйы хъæуы, уый. 
* * * 
Базон-базон, карз нозтæй æфсис чи нæ зоны, уыцы лæгтæ се 
сæфт цавæр дзырдæй уынынц? Цал дамгъæйы дзы ис? Цæмæн 
фæкæнынц йæ зæгъынмæ зивæг? Цæй, мæхæдæг уын æй зæгьон. 
Уыцы дзырд хуыйны "Бæркад". 
* * * 
1991-1992 азты цалдæр хатты чидæртæ банктæй мæнг гæххæтты- 
ты руаджы ахастой цалдæр миллиард сомы. Уыцы цауты фæдыл 
Ельцин загъта: "Афтæ хорз нæу. Кæй бафæнды, уый банктæй æхца 
170 

ахæссы æмæ йæ фæд фесæфы". Уый фæстæ дæр уавæр хуыздæр 
нæ уыди. Ныр дæр Уæрæсе фæсарæйнаг банктæй цы ’хца райсы, 
уыдонæн се ’мбисæй фылдæр цыдæр фæвæййы. Уæдæ ма Стали- 
ны рæстæджы иу сом дæр фесæфтаид паддзахады къæбицæй. Хи- 
цауæн йæ къухтæ сыгъдæг куы уой, уæд банкæй дæр ничи фæдавы. 
* * * 
Зонын цалдæр ахæм хицауы: сæ фезмæлд у рæвдз, сæ фатдзу- 
йыл цæст нæ фæхæцы, афтæмæй та сæ хъуыддæгтæ размæ цæуынц 
схæц-схæцгæнгæ. Уыдон мæ цæстытыл куы ауайынц, уæд æхсыз- 
гонæн æрымысын, уæзбындзаст чи у, фæлæ сæ хъуыддæгтæ размæ 
тагъд кæмæн цæуынц, ахæм хицæутгы. 
* * * 
Адæм кæмæй сфæлмæцынц, ахæм хицау йæ фæстæ йæ бынаты 
барвæндæй зондцжын лæджы никуы ныууадздзæни. Уый хорз 
хъуыддæгтæ куы араза, уæд бынтондæр фегад уыдзæни, адæмы 
цæсты ноджы тынгдæр бафтдзæни. Уымæй тæрсгæйæ, Уæрæсейы 
президент "Б" дæр æвзæр нæ сарæхсти. 
* * * 
Сæр кæмæн у хъуыды кæнынæн, кæмæн та — худ хæссынæн. 
Адæймагæн йæ цардæй тамакойы фæздæгимæ æрвылбон 
кæдæмдæр афардæг вæййынц дыууæ, æртæ минуты. 
* * * 
Адæймаг куыддæр дунемæ фæзыны, афтæ бакæны йæ гуыбыны 
мæт æмæ уыцы хъуыдыйæ нал фæхицæн вæййы æнусмæ. 
* * * 
Цæмæн хонæм нæ бæстæ "Фыдыбæстæ?" Цæмæн хонæм не ’взаг 
"мадæлон æвзаг?" Ам ис сусæгдзинад. Афтæ куы дзуриккам: "Фыды 
æвзаг", уæд æлгъысты хуызы цæуиккой нæ дзырдтæ. Ноджыдæр 
ма сыл бафтид: "Фыдрæстæг", "Фыдæвзаг", "Фыдгæнæг", "Фыд- 
рын", "Фыдбæллæх", "Фыдæбон", "Фыддæрадæн", "Фыдуынд"... 
— Ау, ныййарджытæй иу æлгъыстаг, фыдгæнæгыл нымад уыдис? 
Цæмæн æм æрхауди ахæм фыдбарæн? Науæд нæ бæстæ цæуылнæ 
хонæм мады бæстæ? Æвæццæгæн, мад арæх æндæр ранæй æрцæуы 
æмæ уымæн. Ахуыргæндтæй исчи ацы темæйыл куы анывæндид 
йæ ныхас, уæд æвзæр нæ уаид. 
171 

* * * 
Ничи йæм хъусы. Æрмæстдæр бузныг у йæ, бæхæй. Истытæ 
йын куы’ фæдзуры, уæд йæ сæр фæтилы дæлæмæ-уæлæмæ, цыма 
афтæ зæгъинаг вæййы йæ хицауæн: "Раст дзурыс". Фæлæ диссаг, 
зымæг йæхи нæхъусæг скæны. 
* * * 
Пиночеты кæй æрцахстой уал азы фæстæ, уый сагъæсы баф- 
тыдта Уæрæсейы ныры æмæ раздæры хицæуттæй бирæты. Суанг 
ма чидæртæ куыстмæ æрбацæуынц дыгай хæлæфтимæ: иу куы 
ныххуылыдз уа, уæд иннæ скæндзæн. 
* * * 
Адæймаг куы ницæмæуал фæбæллы, уæд æрвылбон дæр 
фæмæлы. 
* * * 
Ныртæккæ халгæ чи кæны, уыцы мæнг демократтæ мызд 
исынц 80-90 хатты фылдæр, Советон дуджы аразгæ чи кодта, 
уыдонæй. 
* * * 
Адæймаг йæхи хуыздæр зонид, иуварсæй-иу йæхимæ куы ба- 
кæсид, уæд, фæлæ уымæн гæнæн нæй. 
* * * 
Райгуырæн зæхх уарзын иу хъуыддаг у, фæлæ ма йæ хъахъхъæ- 
нын дæр хъæуы знæгтæй. 
* * * 
Йæ ныхтæ афтæ даргь рауагьта æмæ-иу хæдзарæй суанг бюдже- 
ты æхцатæм дæр баххæссыдысты. 
* * * 
Хæст суанг фыны чи ракъаха, уый дæр æфхæринаг у. 
* * * 
Адæймаг æнамондæй никуыма райгуырд. Æнамонд свæййы 
йæхи аххосæй. 
* * * 
Бадте сæ дуармæ фембæлд йæ горæтаг зонгæйыл. Бацинтæ йыл 
кодта, стæй афтæ: 
172 

— Нæхимæ дæ ахонин, фæлæ, уалæ, хъæуы кæрон цæрæм æмæ 
куы фæзивæг кæнай, мыййаг. 
— Уæдæ дæ æз, уартæ уыцы хæдзармæ хонын, — загьта уазæг 
æмæ Бадтейы бакодта йæ хæдзармæ. 
* * * 
Ныртæккæ ард ничиуал хæры, уый хыгьд иу иннæйы хæры. 
* * * 
Цæстытæ кæй фенынц, уыцы нывтæ сæры зонд средакци кæны 
æмæ сæ уый фæстæ æвзагмæ æрдæтгы. 
* * * 
Адæймаг ацы дунемæ уый тыххæй не ’рцæуы, æмæ йæ исчи 
амара. 
* * * 
Æвæдза, дамгьæтæ куыд гыццылтæ сты, фæлæ сæ куыд стыр 
хъуыддæгтæ саразынц адæм! 
* * * 
Рынчынтæй иутæ тынг фæхъæрзынц сæ низы катайæ. Кæд, 
мыййаг, сæхи фæбуц кæнынц се сфæлдисæгæн. Æмæ куыд æнхъæл 
стут, рынчынтæн иуцасдæр фенцондæр вæййы. 
* * * 
Иу хъуыддаг мæ дисы бафтауы. Нæ ахсæнты хæринаг фаг ку- 
ынæуал вæййы, уæд нæхицæн бынат нал фæарæм. Сæрты зонд 
фаг куынæуал вæййы, уæддæр-иу афтæ куы скатай уаиккам. 
* * * 
Шеварднадзе æмæ Алиев цин кодтой, сæ республикæтæ Сове- 
тон Цæдисæй куы ахицæн сты, уæд. Дзырдтой, зæгьгæ, дам, ныр 
Гуырдзыстон æмæ Азербайджан сырх дидинæг калдзысты. Æмæ 
æцæгæй дæр сæ зæххытæ иу рæстæг сырх адардтой, æрмæст дидин- 
джытæй нæ, фæлæ — тугæй. 
* * * 
Фыццаг-иу хæснаг арæх кодтой карчы сынæгæй. Дыууæ сы- 
хаджы-иу мын уыди æмæ-иу уайтагьд иннæты асайдтой. Мæ зæрдыл 
мын-иу арæх æрлæууын кодтой Ельцины æмæ йæ хъузæтты. Уыдон 
та адæмы сайдтой цалдæр азы æнæ хæснаг скæнгæйæ. Æмæ нæ уæвгæ 
цал хатгы асайдтой, уал карчы куы аргæвстаиккам, уæд афонмæ 
173 

адæмы кæрчытæ нæ, фæлæ Уæрæсейы иу маргьдарæн фабрикæ 
дæр нал уадд. 
* * * 
Иу мæ зонгæ лæппу хуытæ хызта æмæ афтæмæй райста диплом 
фæсаууонмæ ахуыр кæнгæйæ, иннæ лæппу та раздæр диплом рай- 
ста, уый фæстæ та хуытæ хызта. 
* * * 
Ныр дыууадæс азы бæрц Уæрæсейы хицауиуæг кæны æхца, 
афтæмæй йын нæ сæр ис, нæ цæстытæ, нæ хъустæ. 
* * * 
Афтæ чи фæзæгьы, къæвда уардзæн, зæгъгæ, уый-иу æххæст 
афтæ дæр зæгъæд: "уарын уардзæн", науæд та — "дымгæ дымгæ 
кæндзæн", гъе та — "тымыгь тымыгь кæндзæн". 
Кæрæдзиуыл æнгом хæцын хъæуы цыфæндыйæ дæр, искæмæй 
æвзæр тæф куы цæуа, уæддæр. 
* * * 
Зæххыл æхцатæй чъизидæр ницы ис, афтæмæй сæ кувæндæтты 
мысайнагæн ныууадзæм. 
* * * 
Мах "æнхъæлы" цæстæй бирæ цæмæдæрты фæкæсæм, фæлæ 
фæсайды вæййæм арæх. О, зæрдæ дарын хорз у, фæлæ... Кæд 
зæрдæмæ, мыййаг, уырнындзинад фаг нал вæййы æмæ уымæн 
ныллæууы йæ кусынæй. 
Адæймаг цы фæдзуры, ууыл хъуамæ хъуыды кæна. Æрæджы иу~ 
адæймаг юбилярæй загьта: "Ацы адæймаг у нæ артистгы хуыз- 
дæр". Адæм æм смæсты сты, уымæн æмæ уымæй хуыздæр артисттæ 
махмæ ис æмæ уыдоны цæсты бафтыдта уыцы сæртæг адæймаг. 
Зæгьын хъуыди афтæ: "Ацы адæймаг у нæ артистты хуыздæртæй 
иу". 
* * * 
Адæймаг цæмæй зæххыл адæймагæй баззайа, уый тыххæй уæр- 
джытыл макуы æрлæууæд, науæд цынæ вæййы, куы фæзивæг кæна 
сыстынмæ æмæ йæ цыппæртыл куы араст уа уынджы. 
174 

* * * 
Исчи йæхи æвзæрæй куы равдисы, уæд æй адæм баныгæнынц 
дыууæ хатты: фыццаг ын йæ чырын бавæрынц сæ хъуыдыты, стæй 
та — зæххы. 
* * * 
— Зæгь-ма, Додти, цавæр æхца дæ агуры Чоро? — бафарста 
хайады милиционер. 
— Æз Чоройæн фехъусын кодтон, Бечырби кæй амард, уыцы 
хабар. Чоро ныццин кодта. Йæ риуы дзыппæй фелвæста мин сомы 
æмæ сæ мæ къухты фæцавта. Дыккаг бон нæм дуар схоста, æхца, 
дам, фæстæмæ æри, æндæраз мын мæ сæр чи аскъуыдта, уыцы 
Бечырби, дам, нæ амард. Æхцайæ æз уыцы изæр туфлитæ балхæ- 
дтон, цы ма йын раттон?.. 
Къæрныхтæ æгæрон бузныг сты милицæйы кусджытæй, арæх 
сæ кæй нæ хъыгдарынц, уый тыххæй. 
* * * 
Уарзондзинады арт хъуамæ уа бæрзонд. Фæлæ хъыгагæн бирæ- 
тæн сæ уарзты арт афтæ ныллæг вæййы æмæ дыууæ удыл сбон вæййы 
ууыл бафу-бафу кæнгæйæ. 
* * * 
Кæд дæ фæнды знаг дын дæ адæмы цæгъда, науæд дæм бабыр- 
са, уый, уæд йемæ лæгъзтæхуызæй дзур. 
* * * 
Кæрæдзийы цæрын куыннæ уадзæм, иу иннæйы мæлын дæр 
афтæ куынæ уадзид, уæд зæрдæ цинæй раид. 
* * * 
Царциаты диссæгтæ! Къорд азы дæргьы нæ бæстæйы бирæ рæтгы 
нæй ревизортæ, чи дзы ис, уыдон та сты гæххæттын. Кæмæ ба- 
цæуынц сбæрæг кæныны охыл, уый сæм судзгæ спичкæйæ бавзи- 
ды æмæ лидзæг фæвæййынц. 
* * * 
Баптистты фæдзæхстытæй мæ зæрдæмæ иу нæ цæуы. Уый у 
ахæм: исчи дын æвзæр ми кæны, мацы йæм сдзур, исчи дын дæ 
исбон хæссы, уæддæр æй уадз йæхи бар. Уыцы хинæйдзаг фæдзæхст 
175 

дзуттæгтæ бахастой чиныгмæ æмæ дзы ныр Уæрæсейы æххæстæй 
спайда кодтой. Нæ хъæздыгдзинæдтæ нын сæхимæ ассывтой, мах 
та сæм уайсадæг чындзытау иуварсæй кæсæм. 
* * * 
Исчи æнаккаг уымæн вæййы, æмæ иннæтæ ахæмтæ нæ вæййынц. 
* * * 
Искуы иу разамонæгæй ма сты адæм райгонд. Уымæн фæзæ- 
гьынц хицау æвзаргæйæ афтæ: "Халгæ ма кæнæд, истытæ аразы- 
ныл æй нал домæм". 
* * * 
Зонды фæрцы басæттæн ис цавæрфæнды фидæрттæ дæр. Йæ 
зондыл йæ зæрдæ чи нæ дары, уый цæуы хæцæнгарзимæ. 
* * * 
Чысыл Тузар радзырдта: 
— Баба, цыппар лæджы хъæугæрон бæласы бын бадынц. Сæ 
цуры арахъ, цыхт æмæ хъæдындзтæ. Æппæты фылдæр чи банызта 
арахъхъ, уый рахуыдтой хъæбатыр, стæй йæ чемпион дæр хуыд- 
той. Ленты бæсты йын йæ хъуырыл æрцауыгътой цæфхад. Уым æй 
ссардтой. 
* * * 
Хицæуттæ сты дыууæхуызоны. Сæ иу йæ ныхмæлæуджытæм 
дзæбæх цæстæй фæкæсы, йæ хъæндзинæдтæ йын кæй бацамонынц, 
уый тыххæй, иннæ та йæ ныхмæлæуджытыл цинтæ фæкæны, 
куыстæй йæ цæмæй ма асурой, уый тыххæй. 
Миллиардертæ æмæ мæгуыр адæм налогтæ фидынц æмхуызон. 
Уæддæр адæм ницы дзурынц æмæ нæ фæсарæнты рахуыдтой "æгас 
мæрдтæ". 
* * * 
Кæдæй-уæдæй иу хъæздыг либералы æрцахстой æмæ йæ балас- 
той Мæскуыйы ахæстæттæй иумæ. Лæг фæджих æмæ афтæ: "Æмæ 
ай санаторий куынæ у!" 
* * * 
Æз зондджын дзыллæты ’хсæн хъæздыг адæймаг никуы федтон 
æмæ нæ фендзынæн. 
176 

Хатт рауайы афтæ æмæ мах искæцы мардыл куы фæкæуæм, 
уæд нын нæхиуыл та æндæр чидæртæ фæкæуынц. Æрмæст уæд 
базоны адæймаг, дуне вазыгджын кæй у, уый. 
Уæдæ цы бæстæйы цæрæм! Иутæ цуан кæнынц сырдтыл, 
иннæтæ та цуан кæнынц, сæ бæгуытæ сын чи фæзæгъы, уыдоныл. 
* * * 
Кæд дæм арæзтадон æрмæг нæй, уæд дæхицæй стыр адæймаг 
куыд аразыс? 
Куыд дзурынц, афтæмæй Кремлы Сталины фæстæ фæзынди 
бирæ уырытæ æмæ хамяччытæ. Цынæ сын кæнынц, уæддæр сæ 
кæрон нæ зыны. 
* * * 
Йæ сабийы буц ахуыр чи кæны, уый рагацау йæхи ивтындзы 
хæрæгуæрдоны. 
Æнæдаст цæсгом мын мæ цæстытыл ауайын кæны пыхсыты 
атагъа. Хатгай мæм афтæ дæр фæкæсы, цыма ныртæккæ фындзы 
рагьæй æртæррæтт кæндзæн, рувас кæй æрбасырдта, уыцы тæригь- 
æддаг тæрхъус æмæ амбæхсдзæни боцъоты. 
* * * 
Бирæты фæнды, цæмæй сæ исчи рахона генитæ, æмæ уымæн 
фадат фæци. Æхца ратт, газеты цы коммерцион хайад ис, уырдæм, 
о, хæдæгай, æппæлгæ дæ чи кæндзæн, уый зæрдæ дæр балхæнын 
хъæудзæн. Цæвиттон, газеты фарсыл фыссæг, нывгæнæг кæнæ 
зарæггæнæг йæхи тыххæй ахæм диссæгтæ бакæсдзæн æмæ аргъ- 
æутты ныхæстæ сæ цуры ницуал уыдзысты. Гъе, фæлæ адæм уыцы 
фæливæн ныхæстыл баууæндцзысты, уый зын зæгьæн у. 
* * * 
Зындгонд адæймæгтæм тæхуды кæн, цæмæй сæм фæстагмæ 
тæхуды мауал кæнай. 
* * * 
Тыхст адæймагæн баххуыс кæнын дæ сæйраг хæсыл нымай æмæ 
Хуыцаумæ нымады уай. 
12 Заказ№77 
177 

* * * 
Кæд дæ.исчи тæрсы, уæд уый дæхицæн сгуыхтыл ма нымай. 
Кæд дæ нæ фæнды, исчи дын бæллæх сараза, уый, уæд бацар- 
хай, цæмæй дæ мачи тæрса. 
Дæ куысты-иу рауадз алыбон дæр хид æмæ дæм бæркад Терчы 
сæрты дæр ацараздзæн хид. 
* * * 
Мах диссаджы адæм стæм. Фæраст вæййæм "куыдфæндыйæ" 
"цыфæндымæ" æмæ фæстæмæ æрыздæхæм "амæй ай фыддæрмæ". 
* * * 
Куыд дзурынц, афтæмæй иумæ райсгæйæ, ирæттæй ирон 
нæмттæ чи хæссы, уыдон фæцæрынц фылдæр, стæй се ’хсæн зынд- 
гонд адæм дæр фылдæр вæййы. Æмæ кæд афтæ у, уæд алчи йæ 
сабийыл æвæрæд ирон ном. 
* * * 
Сæ удтæн тынг чи тæрсы, уыдон кæнæ тохы быдырæй али- 
дзынц науæд та знæгтæн тыхджын цæф ныккæнынц, сæхицæн 
мæлæтæй тæрсгæйæ. 
* * * 
Ахæм аппаратурæ куы фæзынид, адæймаджы хъуыдытæ чи 
æргом кæна, уæд дзыллæтæ сæ хъустыл нал æууæндиккой. Адæмæн 
сæ 30 проценты бæллынц кæрæдзийы сæфтмæ. Афтæмæй нæм ад- 
æмы сфæлдисæг куыд хъуамæ ракæса зæрдæрухсæй. 
* * * 
Ахæм æнахуыр рæстæг скодта æмæ адæм зондцжын лæггæм нал 
хъусынц, фæлæ — æдылытæм æмæ сæ уыдон сæ фæдыл куы кæдæм 
бахæр-хæр кæнынц, куы — кæдæм. 
* * * 
Ныртæккæ Уæрæсейы хицауиуæг кæнынц æхцатæ, гьемæ уыдон 
куыд чъизи сты, бæстæ дæр афтæ счъизи. Лермонтовы ныхæстæ: 
"Прощай, немытая Россия!" нæм сæдæ хатты æбуалгьдæрæй æрыз- 
дæхтысты. 
178 

* * * 
Махæн нæ зæрды бæргæ ис, космосы тыгъдады цы бирæ 
сусæгтæ ис, уыдон басгарын, фæлæ... Куыд ис уыцы бæллицтæ 
сæххæст кæнæн, кæд æмæ алчи йе ’мбалы, йæ сыхаджы сусæг- 
дзинæдтæ нæ зоны. 
* * * 
Алцæмæн дæр ис дыууæ кæроны. Уыдон сты "хорз" æмæ 
"æвзæр". Нæ бæстæйы ма дзы баззади иу кæрон. Хуыйны "æвзæр". 
Афтæ гье, нæ цардæн дæр иу кæрон йеддæмæ нал ис. 
* * * 
Æмæ цынæ сусу-бусу фехъусдзæни адæймаг! Æрæджы мæ 
хъустæм æрбагуылф кодтой мæнæ ахæм ныхæстæ: "Нæ хицау Быт- 
тырбегæн преми радта, куысты кæй нæ вæййы, уый тыххæй. Уый 
хуымæтæджы нæу. Æвæццæгæн, хицауы хъæндзинæдтæ æмбырд 
кæны, æмæ... Быттырбег цас къаддæр рæстæг уа заводы, уыйбæрц 
— директорæн хуыздæр. 
* * * 
Зæрватыкк лæппынтæ куы рауадзы, уæд сын сæ къæхтæ ахсто- 
ны къултæм бабæтты, кæмдæрты кæй ссары, ахæм сæрыхъуынтæй 
кæнæ æндæхтæй, цæмæй уырдыгæй ма рахауой. Æвæдза, адæм дæр 
се ’ппæт афтæ куы хъахъхъæниккой сæ цоты, уæд се ’хсæн нæ уаид 
цæнкуылтæ, фыдгæнджытæ, наркомантæ, расыггæнджытæ. Хорз 
уаид, зæрватыччытæ адæмæн лекцитæ куы кæсиккой, цот куыд хъо- 
мыл кæнын хъæуы, уый тыххæй. Фæлæ кæрæдзийы æвзаг нæ зо- 
нынц. 
Æвæдза, æрдз куыд æрхъуыдыджын у! Æппындæр æм ницы 
сæфы. Зайæгойтæ цæрынц сæхи æмбийæццæгты руаджы. Æмæ 
науæд органикон хъацæнтæ! Нæ экономисттæ æмæ агрономтæн 
дипломтæ æрдз куы дæттид, уæд æвзæр нæ уаид. 
Базар у ахæм бынат, иу иннæйы кæм сайы. Чи фæхæрд вæййы, 
ууыл уый фæстæ сæр æрзайы. 
179 

* * * 
Рæртæг уалдзæджы сахат раздæр куы фæкодтой, уæд Хъæрæ- 
бийы цинæн кæрон нал уыди, ныр, дам-иу куывдты æмæ чындз- 
хастыты фынгтыл минас раздæр æрæвæрдзысты. 
* * * 
Лæмæгь поэтæн йæ ирвæзынгæнджытæ сты рифмæтæ. 
* * * 
Саби дзуры йæ фыдыфыдмæ: 
— Ды дæр ма амæл æмæ дæ лæгтæ æппæлой, науæд дæ ныр 
хорз ничи хоны. 
* * * 
Фæззыгон цæхæрадонмæ бацу æмæ дæ дарæс нал зындзæн ичъ- 
итæ æмæ къæмдзыггæй. Уыдон мын мæ зæрдыл æрлæууын кæнынц 
кæйдæрты. Уыдон та министртыл æмæ иннæ хицæуттыл баныхæ- 
сынц. Нал фæкомынц æппарын. 
* * * 
Уæззау уавæрæй дæ ракæндзæни æрмæстдæр уæззау зонд. 
* * * 
Уæрæсейы фæндæгтæ заууатмæ æрцыдысты. Адæмæн размæ 
тагъд цæуæн нæй. Раст ахæм уавæры ис бæстæ дæр. Куы иу 
дзыхъхъы ныххауы, куы — иннæйы. 
* * * 
Æвæдза, цы æнæмæт цард кодтой адæм раздæр азты. Профсо- 
юзы организацитæ тыхæй æрвыстой адæмы санаторитæм, фæллад- 
уадзæн хæдзæрттæм, уыимæ путевкæ уыди хæрзаслам. Ныр та ад- 
æмы хицауад æрвитынц сæ фæллад уадзынмæ дæллаг дунемæ. Гъе- 
ныр абарут, кæцы цардарæзт у хуыздæр?! 
* * * 
Дæхи дын чи уарзы, уый бауарзын диссаг нæу. Йе ’ргом дæм чи 
нæ дæтты, уый басæттын хъæуы. Уæд уарзт дæр æмæ цард дæр 
уыдзысты сæдæ хатты мидисджындæр æмæ бæрзонддæр. 
180 

* * * 
Адæм хъæуты æмæ горæтты иумæты уымæн цæрынц æмæ сты 
кæрæдзийы тыххæй. Уый тынг хорз æмбарынц суанг цæрæгойтæ 
дæр, мæргьтæ дæр, хилджытæ дæр. Махмæ та сæртæг Ельцины 
разамындæй коллективон хæдзарæдтæ хæлдтой. 
* * * 
Нæ адæмæй бирæты къухы цард нал æфты. Советон дуджы йын 
йæ къам куы систаиккам, уæд-иу æм ныр æркастаиккам. 
* * * 
Гуымиры разамонæгмæ бæндæн куынæ вæййы йæ ныхмæлæу- 
джыты бæтгынмæ, уæд сæ сбæтты адæмæн сæхицæй. Ахæмты хо- 
нынц лæгтæй бæндæнтæ. 
* * * 
Æрдз адæмы размæ сæвæрдта дыууæ стыр хæсы: "Цот ныккæн 
æмæ дæ фæстæ бынтæ ныууадз". Æмæ сæ æххæст кæнынц, йæ 
амал кæмæн куыд у, афтæ. Суанг ма расыггæнджытæ дæр уыцы 
фарстатæй сæхи иуварс нæ аластой. Сæ фæстæ ныууадзынц 
фæйнæ цалдæр усæй цот, стæй водкæйы афтид æвгтæ. 
* * * 
Алчидæр хъуамæ йæ зæрдыл дара иу хъуыддаг: кæд исчи схъæздыг, 
уæд уыцы сыхы, кæнæ æндæр ран фæмæгуырдæр сты бирæтæ. 
* * * 
Сталин кæдцæр дзырдта, зæгьгæ, æрцæудзæн ахæм рæстæг æмæ 
адæм пайда кæндзысты бартерæй. Зæгьæм, къахыдарæс хуыйыс, баив 
æй хорæй. Уæд æхцатæй Березовский, Черномырдин æмæ иннæтæ 
фæсарæйнаг банкты миллиардгай доллæртæ нæ бафснайдтаиккой. 
* * * 
Истæмæ æнхъæлмæ кæс æмæ дæ цард фæдаргъдæр уа. 
* * * 
Мах хæринæгтæ куыд хæрæм, нæхи та нын рæстæг афтæ хæры. 
Иуты уайтагьд аныхъуыры, иннæты та — сабыргай. 
* * * 
Адæймаг иунæгæй куы цæрид искуы сакъадахыл, уæд никуы 
схъæздыг уаид. Рох кæнын нæ хъæуы, бонджынтæ схъæздыг 
вæййынц адæмы æмæ паддзахады руаджы, уыдон æнцон фæливæн 
куы вæййынц, уæд. 
181 

* * * 
Талынгæй рухсмæ цæугæ федтон, фæлæ рухсæй талынгмæ — 
никуы. Æллæх, мæ мæцъæлтæ мæхи! Уæдæ Уæрæсейы цæрджытæ 
цы сты? 
* * * 
Адæм дæ куы ’мбарой, — зæгъдзысты-иу "гъы-гъи!" Хондзыс- 
ты дæ сæхи. Фæлæ куынæ ’мбарой дæ хъуыды, уæд-иу æнæ уыдон 
кæндзынæ хъырды. 
Адæймагæн йæ цард фæвæййы, куы ницæуылуал феууæнды, уæд. 
* * * 
Хицау æппæты хуыздæр фæкусы, йæхицæн сисынæй куы 
фæтæрсы, уæд. 
* * * 
Дæхи мæт кæныны бæсты адæмы мæт кæн æмæ ницы хъуаг 
уыдзынæ. 
Газетæн йæ гæххæтт къухты ’хсæн куыд æнцон аууæрдæн у, 
йæ редактор хъуамæ ахæм ма уа. 
Æвзæр хицæуттæ уымæн сбирæ сты, æмæ хорз разамонджытæн 
фаг аргъ нал кæнæм, се ’ппæты дæр иу барæнæй абарæм. Æмæ 
уæд хуыздæр хицау фæзæгьы йæхицæн: "Цыфæнды хорз куы фæу-~ 
он адæмæн, уæддæр мын бузныг нæ зæгъдзысты" — æмæ уый 
дæр цæхгæрмæ асимы. 
* * * 
Цардæй бирæтæ не ’фсæдынц, чидæртæ дзы æгæр тынг кæй 
æфсæдынц, уый аххосæй. 
Искæйы хорздзинад тагьд чи ферох кæны, ахæм адæймаг 
йæхæдæг ноджы тагъддæр ферох вæййы адæмæй. 
182 

* * * 
Адæмæн кæрæдзийы уынд æхсызгондзинад куынæуал фæ- 
хæссы, уæд царды кæрон æрбаввахс вæййы. 
* * * 
Хъуамæ дунейыл иу æцæгæлон адæймаг дæр ма уа. Дзырд 
"æцæгæлон"-ыл дзырдуаты дуæртгæ сæхгæнын хъæуы, цæмæй йын 
фæндаг мауал уа хъустæм. 
* * * 
Масты коммæ алкæд нæ хъæуы кæсын. Хиуыл хæцын хъæуы, 
æрмæст дыл æндæр исчи куынæ хæца, афтæмæй. 
* * * 
"Ничи"-тæ æмæ "чидæр"-тæ байстой нæ падцзахад, нæ исбо- 
ныл ныллæууыдысты хиу. Сæ ных сын нæ къуырæм. Нæ нæ 
æвдæлы. Æрвылбон æууилæм чъиу. 
* * * 
Адæмæй иутæ нæ базæронд вæййынц уымæн, цæмæй иннæтæ 
базæронд уой. 
Арæх фехъусæн вæййы ахæм ныхæстæ: "Кæрæдзийы æххуысхъуаг 
ма уадзæм". Æз та афтæ зæгьинаг дæн: "Кæрæдзийы ма хъыгдарæм". 
* * * 
Фыццæгæм майы бæрæгбон та ацы хатг дæр тас бауагьта Мæскуы- 
йаг журналистты. Дзырдтой радиойæ, телеуынынадæй, абон хорз 
бон у æмæ уæ цæхæрадæтгæм ацæут, демонстрацийы, дам, уæ рæстæг 
дзæгъæлы фесафдзыстут. Диссæгтæ! Афæдз иу хатг вæййы уыцы 
бæрæгбон æмæ сын æй исгæ кодтой. Хорз хицау никуы фæтæрсы 
бæрæгбонæй. Суанг ма йæм адæм трибунæмæ дæр ныхъхъæр кæнынц: 
"Цæр нын бирæ æнæнизæй!" Демонстрацитæй тæрсы æвзæр хицау. 
* * * 
Диссæгтæ! Мæнг демократтæ халынц советон дугæй ма 
æнæхъæнæй цы баззади, уыдæтгæ, ома адæм сæ ма уыной æмæ ма 
зæгьой: "Уартæ ма, раздæр куыд цардыстæм, ныр та?" 
* * * 
Чубайсæн йæ мыггаг йæхимæ гæсгæ у. Искæйы афæливын, 
искæй бастигъын. Иронау дæр йæ мыггаджы хъуыды нæ фесæфт. 
"Цу байс". 
183 

Чингуытæ арæхдæр фæлдах 
Æмæ дын алчидæр кæндзæн аргь. 
* * * 
Талынг адæймаг йæ хъуыдцæгтæ арæхдæр аразы талынджы. 
* * * 
Адæймаг сабыр куы вæййы, уæд суанг хæфс дæр йæ сæрмæ 
сгæпп кæны. 
Æвæдза, куыд æнæрхъуыды стæм! Бæлæстæ нын æрвылбон 
дæттынц туаггуыр, цæмæй нын æнцондæр уа улæфын. Мах та уыцы 
бæлæстæ куы калгæ акæнæм, куы — сæтгæ. 
* * * 
Бæрзондæй рафæлгæсын хорз куыннæ у, æрмæст цæмæ 
фæлгæсай, уый куы уа бынæй. 
Æнаккаг адæймагæн йæ курдиат æххæстæй райхæлы, хицауы 
бынатмæ куы баирвæзы, уæд. 
* * * 
"Цыдæр", "цавæрдæр", уыдон сты æбæрæг, никуы сæ ничи 
федта, фæлæ сæ уæдцæр пайда кæнæм нæ ныхасы: "Цыдæр кæнын", 
"Цыдæр мæ æнцой нæ уадзы". Кæд, мыййаг, мах дæр ацы дуне- 
йыл ахæм цыдæртæ стæм. 
* * * 
Алиба йæ сыхаг сылгоймæггæй никæмæ дзуры, суанг ма сын 
"Дæ райсом хорз" дæр нæ фæзæгъы, сæ лæгтæ, дам, "ревно- 
вать" кæнынц. Æмæ уæд æз æрцыдтæн ахæм хъуыдымæ: лæг усæй 
цауддæр куы вæййы, уæд ын тæрсгæ фæкæны æндæр нæл- 
гоймæгтæй. 
* * * 
Уæдæ зондæн йæ кад куыд фæцудыдта фæстаг азты. Æрæджы 
Сегыдæ Габолайæн афтæ бафидис кодта: "Гъы, уæртæ ницæййаг! 
Дæуæн айфыццаг дохтыр дæ сæры зонд куы ссардта!" 
184 

* * * 
Бирæ азты фæкуыста режиссерæй, бирæ пьесæтæ сæвæрдта 
сценæйы, фæлæ йæхи цард сæвæрын нæ базыдта. 
* * * 
Хирург мæлæтæй фыдгæнæджы адавта. Фыдгæнæг куы сдзæбæх, 
уæд уый та хирурджы дзаумæтгæ адавта. 
* * * 
Устытæ сæ лæгтимæ фæззыгон арæх хылтæ куы фæкæнынц, 
уæд уазал зымæг скæны. 
* * * 
Адæймагæн йæхицæн ис кæрон, йæ хъуыддæгтæн — нæй. 
* * * 
Нæ сыхæпы гыццыл лæппу сæ цæхæрадонæй сæгьы уаст фæкæны, 
æвæццæгæн, йæ мад йæ фæлгонц куы фехала, уымæй тæрсгæйæ, — 
сабийæн дзидзи никуы бадардта. Уæз æрцыд сæгьы æхсырыл. 
* * * 
Цы фæндагыл рацыдтæ, ууыл фæстæмæ цæуынвæнд ма скæн, 
науæд дæ авдæны хуыссын дæр бахъæудзæн. 
* * * 
Нæлгоймæгты сæртæ æппæты тынгдæр разилын кæнынц карз 
нозт æмæ сылгоймæгты гом уæрджытæ. 
* * * 
Иутæ институтæй дипломтæ æмæ зонындзинæдтимæ рацæуынц, 
иннæтæ та — æрмæстдæр дипломтимæ. 
* * * 
Ныхас рог куы вæййы, уæд æй æвзаг æнцондæрæн расхойы 
æддæмæ. 
* * * 
Адæймаг йе ’ууæнк куы фесафы, уæд бирæгъы цармы æрфы- 
сым кæны, æрмæст æй мах нæ фæуынæм, фæлæ йыл куыйтæ 
дардмæ дæр фæрæйынц. 
185 

* * * 
Æцаргæлон зæххыл мын мæ цуры алы бæрæчет æрæвæр, мæхи 
къонайы та цæхх æмæ кæрдзын,— æхсызгондæрæн сæм æвналдзынæн. 
* * * 
Цæмæй афæдз дыууæ милуан адæймаджы ныццæгъдай, уый 
тыххæй хъæуы цалдæр дивизийы, стæй бирæ автоматтæ, пулеметгæ... 
Æмæ мæнг демократтæ ссардтой ног мадзал. Адæмæн афæдзгæйттæ 
мызд, стæй пенси нæ раттынц æмæ уыдон дæр сабыргай мæлынц. 
* * * 
Хорз адæймаг дарддæр йæхи хуыздæр куынæуал кæнид, фæлæ- 
иу сыхæгтæй, зонгæтæй искæйы куы схорз кæнид, уæд йæ кад 
ноджы фæбæрзонддæр уаид. 
* * * 
Алчидæр фидæнмæ цæугæйæ, чъылдымыздæхт вæййы йæ ив- 
гъуыдмæ. Фæлæ ис ахæмтæ, æмæ йæ сомбонмæ цæуы 
фæстæрдæм, йе ’ргом ивгьуыдмæ саразгæйæ. Хъыгагæн, йæ фæдыл 
фæраст вæййынц чидæртæ. 
* * * 
Чингуытæ кæсын уæд вæййы хорз, куы сæ ссарай дæ цардæн хос. 
* * * 
Артист сценæйы йæ къухтæ цыфæнды тынг тилæд, къæхтæ 
цыфæнды рæвдз исæд, гье, фæлæ миддуне æдзæмæй куы лæууа, 
уæд фæлтау сценæйы æмбæрзæн æруадзæнт. 
* * * 
Бирæ сты, алы бæстæты адæмты сæртæй чи хъазы, ахæм хиц- 
æуттæ. Æвзæр нæ уаид, уыдонæй дунейы иугонд футболон ко- 
мандæ саразын. Æвзæр нæ ахъазиккой. 
’Т" фыдæх кæмæ у, уыдонмæ иудадзыг дæр топпы кæсæнæй 
кæсы, æвæццæгæн йæ зонды кæсæн нæй. 
* * * 
Сæрмæ æппæты дарддæр сты къæхтæ. Æгайтма афтæ у. Науæд 
сæр цъыфæй самæнтиккой. 
186 

* * * 
Хæринаг хъармæй куыд сæмбæлы зæрдæйыл, ныхас дæр— афтæ. 
ЙÆ ДÆНДÆГТÆ ЙЫН СÆППАРУТ 
Саламджери йæ зонгæ "У"-йæн бирæ феппæлыд йæ сыхæгтæй. 
Уæд уый афтæ бакодта: 
— Тæхудиаг нæ дæ! Мæнæн иу сыхаг ис æмæ Хуыцау ахæм 
дунемæ мауал рауадзæд! Йæ зæрдæйыл цалдæр гуыдыры æвæрд ис. 
Никæйы цард уарзы. Сыхæгтæй искæуыл исты хорздзинад куы 
’рцæуы, уæд цыма ницы фехъуыста, ницы базыдта, йæхи афтæ 
фæдары. Æвæццæгæн, йæ былтыл дæндагæй ныххæцы, ома арфæ, 
æндæ^ сын куы ракæнон. 
—Иæ дæндæгтæ йын сæппарут æвæстиатæй, — загъта Салам- 
джери. 
ЗÆРДÆ НÆ БАРУХС 
— Гъай бæллæх нæу! Базары харбыз балхæдтон æмæ мидæгæй 
уыди урс-урсид. Чылауитæй дæр мæ зæрдæ нæ барухс. Сæ фылдæр 
уыдысты кæлмхæрд. Цæвиттон, нæ бæззыдысты, — дзырдта 
мæстыхуызæй "Ч". 
— Æмæ сæ кæмæй балхæдтай уыдон бæззыдысты? — афарста 
йæ Саламджери. 
СÆ ЦÆХÆРАДОНЫЛ ПЪОЛ ХУЫЙЫНЦ 
Иуахæмы нартыхъæуккаг Быгъуылты Хадзымурат йæхи байста 
йæ сыхаг Саламджеримæ æмæ йæ дисхуызæй афарста: 
— Уартæ Вано утæппæт хъæдæрмæгæй цытæ аразы? Ныр мæйы 
бæрц нæ рæзты цалдæр машинæйæ хъæддзаума ласынц æмæ ласынц. 
— Сæ цæхæрадоныл пъол хуыйынц. Уæддæр дзы ницы зайы. 
Хуырджын у, — загьта Ситохы-фырт. 
БРУТАГ ЛÆГ 
Саламджерийæн йæ сыхаг "Б" хъæлдзæг, зæрдæхæлар адæймаг 
уыдис. Уарзта ануазын дæр. Хæдзары-иу арахъ куы зыдта, уæд-иу æй 
йæ къах æддæмæ нал хаста. Уый тыххæй йæм иудадзыг йæ мад æмæ 
йæ бинойнаг загъд кодтой. Фæстагмæ "Б" ссардта хорз мадзал. Уынгмæ- 
иу рауади æмæ иу нæлгоймагыл куы фæхæст, уæд-иу æй мидæмæ ба- 
кодта, мæ зæронд мад, дам, нæфæразгæ у æмæ, дам, йæ цуры абад. 
Бинонтæн ма-иу цы гæнæн уыди æмæ-иу фынг ацарæзтой. 
Иу ахæмы та "Б" дуармæ рауади æмæ æнхъæлмæ касти, кæд иу 
187 

нæлгоймаг фæзынид, зæгъгæ, фæлæ никæуыл æрхæцыд йæ цæст. 
Уыцы рæстæг Саламджери кæцæйдæр æрцæйхаста уæлдзарм худ 
æмæ кæнгæ зачъетæ (скъолайы драмон къорды архайдта). Уыцы 
изæр хъуамæ равдыстаиккой спектакль "Пæсæйы фæндон", 
уым Саламджери хъазьщи Цолайы ролы. "Б" уыдон куы ауыдта, 
уæд афтæ: 
— Марадз уæхимæ сæ аныхас, худ дæр дæ сæрыл акæн æмæ 
нæхимæ бацæудзыстæм. Æз дæуæй зæгьдзынæн, мæ зонгæ у, бру- 
таг лæг. 
Мадæн та ницыуал гæнæн уыд æмæ фынгыл æрвæрдта хæрд, нозт. 
УÆЗДАН ЛÆППУ 
— Мæ хо ахæм лæппу схъомыл кодта æмæ сыгъзæринæй цы 
кæныс. Йæхицæй æгьдауджындæр зын ссарæн у. Ацы аз каст фæци 
Дзæуджыхъæуы хъæууонхæдзарадон университет, куыстыл зилы, 
фæлæ нæ хæст кæны, — сагьæсхуызæй дзырдта Саламджерийæн 
йæ зонгæ зоотехник. — Мæхæдæг дæр азылдтæн йемæ, фæлæ... 
Нæ йæ исынц, æфсæнттæ кæнынц. 
Саламджери аджих, стæй йæ ныхас баппæрста: 
— Ау, цæмæн æй нæ исынц, уый нæ бамбæрстай? Ныртæккæ 
уæздан адæймаг капеччы аргь дæр нал у. Искæдæм ма куы бацæу- 
ат, уæд-иу зæгъ хицауæн: йæхицæй къæйныхдæр, æнаккагдæр 
лæппуйæн скæнæн нæй. Дыууæ цæсты ’хсæнæй стыр фындз дæр 
фæуæлæмæ кæндзæн æмæ йыл иу куыдз срæйæг дæр нæ фæуыдзæн. 
ЙÆ ТУДЖЫ ÆЛХЪЫВД КУЫ СБÆРЗОНД УА 
— Диссæгтæ æмæ царциаты диссæгтæ! Мæ сыхаг ныр дæс азæй 
фылдæр кусы милицæйы æмæ уæдæй нырмæ иу къæрныхы нæма 
æрцахста. Ды уацхæссæг дæ, Саламджери, æмæ цы бафтауис мæ 
ныхæстæм? 
— Уыцы милиционер æрцахстаид къæрныхты, фæлæ тæрсы, 
æвæццæгæн, давæг куы фæтæрса, инфаркт куы райса, науæд та 
йæ туджы æлхъывд куы сбæрзонд уа... 
ÆЗ ДÆР СЫМАХМÆ КУЫ АМÆЛИН 
Трамвайтæм æнхъæлмæ кæсæн бынаты дыууæ сылгоймаджы 
ныхæстæ кодтой кæрæдзийæн: 
—Знон райсом дæ афтекмæ бауайгæ федтон. 
— Нæ иу мардæн гарчичниктæ алхæдтон. Дысон ын сæ йæ 
фæсонтыл сæвæрдтон. 
188 

Саламджери дæр лæууыд сæ фарсмæ, хъуыста сын сæ ныхæстæ 
æмæ джихауæй баззади: "Ау, мардыл ма гарчичниктæ цæмæн хъæуы 
æвæрын?". 
Дыууæ сылгоймаджы дарддæр кодтой сæ ныхас: 
— Нæ иннæ мард та йæ уæрагæй хъæрзы. 
— Æмæ уæд хæргæ та куыд кæнынц? 
— Бафсис сын нæй. Бæх æд цæфхæдтæ аныхъуырдзысты. Знон 
хур куы скасти, уæд ме ’фсин загьта: "Мæ зæрдæ ногахст кæсаг 
агуры". "Æз та голубцитæ бахæрин", — загьта мæ тиу. 
— Æмæ хуысгæйæ фæхæрынц? 
— Уæдæ мæрдтæ лæугæ кæд фæкæнынц? 
— Æмæ уæд... Хæргæ сæхæдæг фæкæнынц, æви сын даргæ 
фæкæныс? 
— Искуы-иу хатт сæхæдæг дæр райсынц уидгуытæ æмæ 
вилкæтæ. Куы сæ фенис, — сæ цæсгæмттæ туджы хъазынц. Мæрдты 
хуызæн не сты. 
Уыцы ныхæстæм Саламджери йæхи нал баурæдта: 
— Тæхудиаг не сты уыцы мæрдтæ! Æз дæр сымахмæ куы 
амæлин. Райсом уæхимæ уыдзынæ? 
— 0, дæу хъуаг ма уыдтæн! — загъта йæ мæрдты кой чи кодта, 
уыцы сылгоймаг трамваймæ хизгæйæ. 
КУВГÆ ДÆР ЛÆВАР НАЛ КÆНЫНЦ 
"Биба æгъдæуттыл хæст у. Æмæ дзы æвзæрырдæм исты ивд- 
дзинæдтæ куы ’рцæуы, уæд йæхицæн бынат нал фæары. Мæнæ та 
ныр дæр изæрыгон, фæскуыст йæ хæдзары дуармæ æрбадти æмæ 
йæ сыхаг Саламджерийæн хъæстытæ кæнынмæ фæци: 
— Нæ ирон æгьдæутгæ сæрсæфæн былмæ бахæццæ сты. Сабыр- 
гай бынмæ тулынц кæрæдзийы фæдыл æмæ иу адæймаг "фæдис" нæма 
ныхъхъæр кодта. Гъеныр, айфыццаг мæ зонгæ Ципо Уациллайы бон 
йæ сыхæггы бахуыдта æмæ уый фæстæ хистæрæн хæдон, цъын- 
датæ æмæ къухкæлмæрзæн балæвар кодта, зæрдиагæй, дам, кæй 
скуывта, уый тыххæй. Кæстæртæн та хидасæн прибортæ æмæ одеко- 
лоны æвггæ радгой. Куыд дæм кæсынц уыцы митæ, Ситохы-фырт? 
Саламджери, йæ худын тыххæй уромгæйæ, райдыдта дзурын: 
— Нæй гæнæн, фæразын хъæуы. Рæстæг æхца у, æмæ... Ку- 
вын æнцон нæу. Лекторæн гонорар фидынц, уæд кувгæ чи кæны, 
уымæн гонорарæй йæ гуыбын фæрисдзæн. Стæй дæ зæрдыл дар, 
кувæгæн зындæр вæййы лекторæй. Алы хъуыдыйады фæстæ дæр 
кæстæртæ ныхъхъæр кæнынц "оммен!", стæй та кувæг райдайы 
дарддæр. Ацы ран бирæ нæ хъæуы фæрæдийынæн. Æмæ науæд 
омменгæнджытæ! Æгæр хъæр кæнынæй хъæлæстæ фехæлынц æмæ 
189 

ма уый фæстæ ноджыдæр уазал водкæ æмæ бæгæны куы бануазынц, 
уæд... стæй... Цæрвджын уæливыхы карст дæр æнцон сисæн нæ 
вæййы тæбæгъæй. Ноджы уый фæстæ сойæдзаг былтæ асæрфын 
фæхъæуы салфеткæйæ. Уый дæр фыдæбоныл нымад у. Адæймаг 
дзы хъарутæ хардз кæны. Æмæ иннæ ахæм, дзидзайы кæрдих æууи- 
лын нæ хъæуы. Уый дæр куыстыл нымад у... 
ХЪУАМÆ САХУЫР УА БЫНМÆ ТУЛЫНЫЛ 
Иу хуыцаубон Саламджери йæ сыхаг "Ц"-имæ йæхи ирхæфсгæ 
фæцæйцыди Реданты къуылдымтыл. Иу ран "Ц" Ситохы фыртæн 
афтæ цымыдисхуызæй: 
— Уартæ ма! Иу лæг йæхи къубырæй ратылдта сæрбихъу- 
ырæйтгæгæнгæ æмæ та арф миты фæстæмæ слæгæрста хæрдмæ. Уый 
цавæр хуызы спорт у? 
Саламджери йæм йæ каст скодта. Лæг та ратылдта йæхи. Йæ 
шляпæ иуырдæм атахт, йæхæдæг — иннæрдæм. 
— Уый спортсмен нæу. Уый у, йæхи министры кæнæ æндæр 
бæрзонд бынатмæ чи цæттæ кæны, ахæм лæг. Йæ къæлæтджынæй 
йæ куы расхойой искæд, уæд хъуамæ ахуыр уа бынмæ тулыныл. 
НÆ МАРД НÆ УЫРЫССАГАУ ЗОНЫ, 
НÆ ГУЫРДЗИАГАУ 
Иу марды уæлхъус чи радзырдтаид, уый нæ уыди. Фæстагмæ 
сразы сты дыууæ лæджы, фæлæ сæ иу дæр иронау дзурын нæ зыд- 
та. Сæ иу загъта, уырыссагау, дам, радзурдзынæн, иннæмæн та 
йæ зæрды уыди гуырдзиагау радзурын. Уæд Саламджери афтæ: 
— Махæн нæ мард уырыссагау дæр нæ зоны æмæ гуырдзиагау 
дæр. Нæ уæ бамбардзæн. Сæрибар стут. 
— Куыд сæрибар? Нæ хæдзæрттæм ацæуæм? Хистмæ дæр нæ 
нал уадзыс? — афарста чи сгуырдзиаг, уыцы ирон. 
— Хистæмæ-иу бацу, кæд иронау хæрдзынæ, уæд. 
ФУТБОЛ 
Михал хъаст кодта Саламджерийæн: 
— Мæ фырттæй мæ бон нал у, мæ масты дзæкъул мын куы сæ 
иу ныддымсы, куы — иннæ. 
— Футбол сын балхæн æмæ дæ дзæкъул фервæза, — загъта 
Саламджери. 
190 

УИСОЙ 
— Дæ райсом хорз, Саламджери! 
— Кæй райсом у, уый хорзæх дæ уæд, Габо! Кæдæм рабалц кодтай? 
— Базармæ. Не ’фсинæн уисой къуыриваг нæ кæны, цыма йыл 
йæ хъарутæ февзары. Раст ын ахæм уисой æрбахæсдзынæн, 
ахæм, йæ хъæд тасгæ кæмæн нæ кæна. 
— Æдылы ма у, ахæм уисойæ дын дæхи дæр рамæрздзæн, — 
фæдзæхсæгау загъта Саламджери. 
ÆНДÆР ХАТТ 
Иу хуыцаубон "Ш" Саламджеримæ æрхатыди: 
— Хонын дæ мемæ. Ме ’рвад ахæстонæй рацыд. Абон ын 
куывд кæнынц. Цом. Ма фæзивæг кæн. 
— Æндæр хатт. Ныртæккæ тынг æнæвдæлон дæн, — хатыр кур- 
æгау загьта Саламджери. 
Уымæй дыууæ азы бæрц рацыди, афтæ та "Ш" Саламджеримæ 
дзуры: 
— Хонын дæ. Ме ’рвад ахæстонæй рауæгьд. Куывд ын кæнынц. 
Нæ дæ ныууадздзынæн. Рараст у. 
— Æндæр хатт. Ныртæккæ мын рæстæг нæй, — загьта та Сито- 
хы-фырт. 
Уыцы ныхæстæм "Ш" худæгæй бакъæцæл: 
— Афтæ мауал дзур, науæд та, мыййаг, æртыккаг хатт ахæ- 
стонмæ куы бахауа. 
КÆСАГ АХСЫНМÆ 
Саламджери иу хуыцаубон йæ зонгæмæ хъуыдцаджы фæдыл бауа- 
ди. Йæ сыхаг лæггæн сæ ныхас кæрæдзиуыл нал бадти. Сæ иу загьта: 
— Уартæ чындзхастмæ цомут. Мæнмæ хонæг уыди. Мемæ уæ 
кæнын. 
— Цытæ дзурыс? Нуазын дзы хъæудзæн æмæ ацы тæвды... 
— Уæдæ кæсаг ахсынмæ цомут. Терк мæнæ нæ фарсмæ. 
Саламджери сæм йæ дзырдтæ баппæрста: 
— Æмæ йæ цæмæн ахсут уыцы кæсаджы? Исты æвзæр ми ра- 
кодта? Стæй йæ сымах цæмæн ахсут? Милицæ цы кусы? 
Лæгтæ Ситохы-фырты зыгъуыммæ ныхæстæ нæ бамбæрстой. 
Исдуг ницы сдзырдтой, стæй сæ иу афтæ: 
— Æфсымæр, æз та афтæ зæгъынмæ хъавын, милиционертæ 
сур зæххыл куы никæй ахсынц, уæд ма доны цы ’рцахсдзысты? 
— Кæсæгтæ уæддæр куы ахсиккой, — загъта Ситохы-фырт. 
191 

ÆВЗАЛЫ ÆВИ УС? 
Иу бор Саламджери уынджы фембæлд йæ хæлар, курдиатджын 
артист, комик, Дзиццойты Шамилыл. Аныхæстæ кодтой, стæй 
Ситохы-фырт афарста: 
— Знон мæ, мыййаг, агуырдтай? Куысты мын загътой. 
— Агуырдтон, агуырдтон. Ныр дæр дæумæ бауаинаг уыдтæн. 
Сабаты макæдæм ацу. Ме ’рвад хъуыддаг кæны. Чындзхæсджыты 
номхыгъды уæлæуæзæй кæсыс. 
— Амондджын хъуыддаг фæуæд! Кæрæдзийы уарзгæйæ сæдæгай 
азтæй фылдæр фæцæрæнт, — уыцы арфæты фæстæ Саламджери 
хъуыдыты ацыди, стæй загъта: 
— Гъеныр æз дæр хъуыды кæнын, зымæгмæ æвзалы балхæнон 
æви ус ракурон... 
ГУЫРГÆ КУЫ НÆМА РАКОДТА, 
УÆД КУЫД АМАРДИ? 
Саламджери ахæм хабар ракодта: 
— Фыны мæм иу саурихи лæг æрбацыди æмæ афтæ: "Ды 
мæрдтæн куы фæхæлæр кæныс хæринæгтæ æмæ нозт, уæд алы хатт 
дæр фæзæгъыс: "Дзæнæты бадут". Æз ма дæ ахæм ныхæстæ искуы 
куы фехъусон, уæд-иу мæ ма рахъаст кæн. Æз мæрдтыбæсты хицау 
Алшнон дæн, æмæ зонын, дзæнæтмæ æмæ зындонмæ кæй æрвитын 
хъæуы, уый", — уæдæй фæстæмæ хæлар кæнгæйæ, "дзæнæты 
бадут" нал фæзæгъын. 
Иу бон сыхаг лæг Габола афтæ: "Искæмæн ма хæлар кæнгæйæ 
зæгъ: "Дзæнæты бадут", кæддæра ма дæм уыцы саурихи лæг 
фæзынид фыны? Науæд мæн дæр ныххæлар кæн. Утæппæт мæрдты 
’хсæн мæн кæцæй базондзæн, уым дæн æви нæ?" 
— Гъемæ хорз, — фынджы уæлхъус бадгæйæ загъта Ситохы- 
фырт æмæ ныххæлар кодта Габолайы. Загъта йын: "Дзæнæты 
бад". 
Уæдæй цалдæр боны рацыди, афтæ Габола афарста 
Саламджерийы: 
— Цæй куыд рауади хъуыддаг? Федтай дæ фыны Аминоны? 
— Федтон. 
— Æмæ цы загъта? 
— Загьта, уыцы лæг, дам, нырма гуыргæ дæр куы нæма ракодта, 
уæд куыд амарди? 
Габолайы хъазын хорзмæ нæ рауади, æрмæст дзургæ ницы 
скодта. Ситохы-фырты æлхыскъ æй рæхджы нал ферох уыдзæн. 
192 

ТÆЛМАЦ ИРОН ÆВЗАГÆЙ ИРОН ÆВЗАГМÆ 
Иуахæмы поэттæ бакъорд сты проспекты. Дзырдтой алцæйы 
тыххæйты. ФæстЗгмæ сæ ныхас рахызти тæлмацтæм. Сæ иу афтæ: 
«Фæстаг рæстæг та нæ фысджытæ се ’ргом аздæхтой тæлмацтæм. 
Дзасохты Музафер ирон æвзагмæ раивта Хайямы цыппаррæнхъон- 
тæ, Кокайты Тотрадз та — Шекспиры сонеттæ. Ды ницы тæлмац 
кæныс, Саламджери?» 
— Куыннæ. Де ’мдзæвгæтæй дын цалдæр ратæлмац кодтон ирон 
æвзагмæ. 
ПАРИЖАГ ТАКСИСТ 
Саламджерийæн йæ зонгæ Сослан ахæм хабар ракодта: Пари- 
жы иу уæрæсейаг уазæг таксисты афарста, цал азы, дам, дыл 
цæуы. Уыцы ныхæстæ айхъусгæйæ, таксист баурæдта йæ хæдтулгæ 
æмæ бæлццоны ахизын кодта. Францы тынг æнаипп у азтæй 
фæрсын. 
— Мах тæксистгæ ахæмтæ куы уаиккой, уæд нæ адæмæн сæ фылдæр 
такситы никæд сбадиккой, — загьта Ситохы-фырт æмæ ма йæ ны- 
хасмæ бафтыдта, —мæхи дæр-иу арæх бахъæуид фистæгæй цæуын. 
КЪÆДЗИЛ АТÆХЫН КÆН ЙÆ РÆБЫНЫЛ 
Иу артист арæх ракæны ахæм ныхæстæ: 
— Мæн æнæхъæн дуне дæр базыдтаид, фæлæ мæ мæ фыд- 
гултæ размæ нæ уадзынц. Фæстæмæ мыл хæцынц фæстейы. 
Уæд æм Саламджери йæ ныхæстæ баппæрста: 
— Цы, уый зоныс? Нал дæ хъæуы уыцы къæдзил. Атæхын æй 
кæн йæ рæбыныл, æмæ ма уæд та цæуыл хæцдзысты? 
БУФЕТ-МУФЕТ... 
Иу изæр Саламджеримæ бацыд йæ сыхаг "Г" æмæ загъта: 
— Ды раст адæймаг дæ æмæ нæ байуар. Не ’фсины мемæ цæрын 
нал фæнды. Гъемæ гауарда! 
Ситохы-фырт рагæй зыдта лæджы. Карз нозтмæ æмхиц уыди. 
Ныр дæр та дзы кæмдæр фæхъæстæ. Акодта Саламджерийы 
сæхимæ. Ныхæстæ кæрæдзийы ивтой, стæй фæстæмæ рахызтыс- 
ты хъуыддагмæ. 
— Зæгъ-ма, исбонæй дæм цы ис? — афарста Ситохы-фырт. 
— Цы нæм ис, куы зæгъай, уæд... Æз дын сæ ранымайдзынæн: 
диван-миван, буфет-муфет, шифоньер-мифоньер, телевизор-ме- 
левизор, палас-малас, сервант-мервант... 
13 3аказ№77 
193 

— Æгыъæд. Адон уал байуарæм. Диван раттæм де ’фсинæн, 
миван та — дæуæн. Шифоньер дæр айсдзæн уый, мифоньер та 
дæу. Буфет дæр уымæн раттæм. 
— Æмæ уæд мæнæн та? 
— Дæуæн та муфет, стæй мелевизор. 
— Æз дæу уымæн не ’рбакодтон æмæ мæ ныхмæ дзурай. Мауал 
уар! Æз демæ разы нæ дæн! 
ÆЗ ХУЫФЫН ЗОНЫН 
Уæд Нартыхьæуы цæрджытæ дæр рады цыдысты хъомгæс. Хъомгæс 
цæуын бахъуыди Саламджерийы æфсымæр Сафарбеджы дæр сæ сы- 
хаг Томайты Тотырбегимæ. Саламджери уыцы бон фæраст горæтæй 
сæхимæ. Афарста йæ мад Верычкæйы, Сафар кæм ис, зæгьгæ. 
— Хъомгæс ацыди, рынчын у, афтæмæй. Уазал дзы бацыди. 
Уалынмæ дын Сафар къæсæрæй куы бахизид. 
— Цæмæн æрбацыдтæ? Фос кæй бар сты? 
— Тотырбег сæ хизы. Мæн рарвыста, ацу, дам, уæ хæдзармæ, 
хуыфын, дам, нæ зоныс. 
Саламджери фæджих. Бамбæрста Тотырбеджы зыгъуыммæ ны- 
хас. Уымæн йæ хъуыды уыд ахæм: ома гыццыл лæппу рынчын у 
æмæ ма ардыгæй изæрмæ ам куы фæуа миты рагьыл, уæд ноджы 
тынгдæр фæрынчын уыдзæни æмæ йæ арвыста сæхимæ. 
Хъомвос хызтысты, колхозонтæ фæззæджы кæй бафснайдтой, 
уыцы нартхоры хуымы. 
Саламджери æмбæрста, утæппæт фос хизын иу адæймæгæн зын 
кæй уыдзæн, уый, æмæ атындзыдта быдырмæ. 
— Æгас цу! Цæмæ рахæццæ дæ? 
— Æз хуыфын зонын, — загъта Саламджери. 
ТЕЛЕВИЗОР ЙÆ СЫХАГÆН РАДТА 
Дзæуджыхъæуы проспекты ис худтæ кæм уæй кæнынц, ахæм ду- 
кани. Иуахæмы Саламджери уырдæм фæраст. Йæ цæст ахаста шляп- 
æтыл, къепкæтыл, зымæгон худтыл, стæй уæйгæнæджы афарста: 
— Уæ худтæ тынг æлхæнынц адæм? 
— Кæцæй? Кæд къуыри дыууæ-æртæ худы ауæй кæнæм, уæд 
нæ хицаумæ хæрзæггурæггаг фæвæййæм... 
— Æмæ уæдæ куыд æнхъæлдтат? Адæмыл сæртæ нал ис æмæ ма 
худтæй цы кæнынц? Цæуыл ма сæ дарой? 
— Чи дæ, чи? Ды ма дæ сæр хорз бахъахъхъæдтай. 
— Æз телевизормæ нæ кæсын. Мæ сыхагæн æй радтон. 
— Лæвар? 
— О. Мæсты йæм дæн. 
194 

сЛ5сХэЭчэ 
Ситохаты Алыксандр, 
Саламджерийы фыд 
Дæтиаты Верычкæ, 
Саламджерийы мад 
195 

Саламджери 
196 

Хо Розæ 
Æфсымæр Сафарбег 
Саламджери 
Æфсымæр Саханджери 
197 

Æфсымæр Адылджери 
Хо Азæ 

Артур 
Æфсымæрты цот Давид, Альбина 
Алана 
Æфсымæрты цот Ритæ, Алана, Роберт, Альберт 
199 

Саламджери æмæ Хъайтыхъты Габо 
Икъаты Мæирбег, Гæлæуты Анатолий, Ходы Камал, 
Ситохаты Саламджери 
200 

Букылты Майрæм æмæ Саламджери 
201 

Икъаты Авдул, Ситохаты Саламджери, 
Фæрниаты Дзибус, Лаккуты Рамазан 

Саламджери, Тотыккаты Тамарæ, 
Хъуылаты Чермен 
203 

Камбилеевкæйы адæмон театры артист Саламджери 
Туаты Дауыты драмæ «Сидзæргæс»-ы Мæцыхъойы 
ролы 
204 

Камбилеевкæйы адæмон театры артист Саламджери 
Туаты Дауыты комеди «Мæрдтæйдзæуæджы» Бетърейы 
ролы. 
205 

АЛЦÆМÆН ДÆР АФОН ИС 
Сасинæтмæ бирæ усгуртæ бацыди, фæлæ, марадз зæгь, кæд 
æй ныййарджытæ искæмæн лæвæрдтой. Афтæмæй йыл 33 азы цыди. 
Саламджерийæн хæстæгиуæг кодтой. Иу бон сæм бафтыди æмæ 
фыдæн афтæ зæгьы: 
— Алцæмæн дæр афон ис. Чызг кæрдо кæнæ курагайæ уæлдай 
нæу, куы сцæттæ уа, уæд æй тонын хъæуы, науæд æгæр куы 
слæппæг уа, уæд зæхмæ æрхаудзæни æмæ йæм искæйы дзæгьæл 
хуы фæлæбурдзæн. 
Райсомæй ныййарджытæ фæхабар кодтой, чыджы зæрдæмæ 
тынгдæр чи цыди, уыцы лæппуйы бинонтæм, уæ хъуыдцаг, дам, кæнут. 
КЪОДАХ 
Сыхы лæгтæ скъорд сты тигъыл æмæ та бар-æнæбары политик- 
æйы афардæг сты сæ къубæлттæм. Иу рæстæг "Дж" афтæ: "Æвæдза, 
советон дуджы цы хъизæмæртгæ æвзæрстам! Зæрдæмæ рухс никæцæй 
калди". 
Саламджери æрбатæвд уыцы ныхæстæм: 
— Цы, дам, цы?! Де ’фсæрты ’хсæнæй куыд æгьдауæй рагæп- 
пытæ кодтой уыцы ныхæстæ?! Тынг дзæбæх цардыстæм! Ау, дæхæдæг 
æй нæ уыдтай? Куырм уыдтæ?! 
— Уыдтон æй. Тæхуды æмæ ма уыцы цардæй ацæр. 
— Æмæ уæдæ цæмæн загьтай, раздæр æвзæр цардыстæм, зæгьгæ. 
— Мæскуыйы телеуынынадæй Сванидзе, Киселев, Черномыр- 
дин, Немцов æмæ иннæтæ афтæ фæдзурынц, раздæр, дам, цард 
æвзæр уыди. 
— Æмæ сæм цæмæн хъусыс?! Цæмæн дæ фæливынц? Дæхиуыл 
сæр нæй? Уæдæмæ ды дæ къодах. Цом-ма уæртæ кæртмæ æмæ дыл 
уым суг æрсæттон. 
УÆ ХÆДЗАР РУХС УАИД 
Æвæдза, адæм кæд æууылдтой чъиу ныры хуызæн! 
Иуахæмы Саламджери бафтыди йæ хæстæгмæ. Раст уыцы рæстæг 
цырæгьтæ æрхуыссыдысты. Хæдзары хицау Мæди загьд кæнын рай- 
дыдта. Фæстагмæ йæ хъæлæс фæныллæг: 
—Гъеныр дæ истæмæйты сбуц кæниккам, фæлæ рухс нæй. 
Ницы уынæм. Æндæрæхсæв дæр иу афон рухс нал уыди æмæ мах 
дæр чъиу феууылдтам. 
Райхъуыст Саламджерийы хъæлæс: 
207 

— Уæдæ æнæпайдагондæй цас тых сæфы! Гъеныр сымахæй ал- 
чидæр йе ’фсæртæм аккумулятор куы бафидар кæнид, уæд уæ 
хæдзар бонау рухс уаид. 
СÆГЪТÆ 
Иу бон сыхаг ус Саламджерийæн хъаст кодта, уæ сæгътæ, 
дам, райсом раджы рауадзут æмæ, дам, нын нæ бæлæстæ бах- 
сыдтой. 
— Сихорыл хизынмæ вæййынц, — загьта Саламджери. 
УЫДОН ДÆР БАУЛÆФДЗЫСТЫ? 
Сыхы цæрджытæ йæ хылтæ, йæ дам-думтæй кæмæн сфæлмæцы- 
дысты, иу ахæм сылгоймаджы лæг Саламджерийæн афтæ: 
— Не ’фсин Цъæймæ цæуы улæфынмæ. Æз дæр мæ фæллад 
суадздзынæн нæхимæ. 
Ситохы-фырт бахудт йæ ныхæстæм: 
— Ды дæ фæллад суадздзынæ, де ’фсин дæр баулæфдзæн, фæлæ 
Цъæйы чи уа, уыдон дæр баулæфдзысты? 
ХИЦАУ ЙЕМÆ ЦÆУЫЛНÆ АЦЫД? 
— Дæ хорзæхæй, знон кæм фæдæлдзæх дæ? — афарста Салам- 
джери Фидары. — Цалдæр хатты дæм телефонæй бадзырдтон, 
фæлæ... 
— Знон мæ нæ хицау сæхимæ ахуыдта, зæронд аз, дам, афæнда- 
раст кæнæм, — загьта Фидар. 
— Æмæ йæ афæндараст кодтат? 
— О. Дардæй дæр ма нæм йæ къух тылдта. 
— Æмæ хицау йемæ цæуылнæ ацыд? — афарста Ситохы-фырт. 
ДÆУÆН ТА ДÆ КЪУХТÆ 
Цыбыр рæстæгмæ, нæ рахид кæнгæйæ, йæ дзыппыты бирæ æхца 
чи ныннадта, иу ахæм коммерсант афтæ: 
— Коммунизммæ чи цыд, уыдонæн сæ къæхтæ бæтгын хъуыд. 
— Дæуæн та дæ къухтæ, — йæ ныхас æм баппæрста Саламдже- 
ри. 
208 

КУЫВДЫ 
Куывды Саламджерийы фарсмæ бадт фæцис иу æнæзонгæ лæг, 
куы банозтджын, уæд æй хуыссæг æрцахста. Иу хатг йæ ком аивæз- 
та, стæй та дыккаг хатг. Саламджери йæ хъуыды дардта æмæ æртык- 
каг хатг йæ ком куы аивæзта, уæд ын йæ дзыхы дзидзайы карст атьы- 
ста. Уый ауынгæйæ, хæдзары хицау Саламджеримæ бадзырдта. 
— Искæй хæдзары куыд рæдау дæ, уæхимæ дæр афтæ куы уаис. 
Уый йæ ком аивæзта, ды та... 
УАСÆГАУ МА КУЫ УАСИС ÆХХÆСТ 
Фынджы уæлхъус йæхимæ карз нозтæй чи фæкаст, ахæм лæг 
райдыдта дзурын: 
— Гъеныр мæнæн цыппар усы уыд æмæ уым диссагæй цы ис? 
Уæдæ нæ уасæгæн æртиссæдз усæй фылдæр куы ис. Нæхи кæрчытæй 
уæлдай ма сыхæгтыуонтæм дæр фæраст вæййы. 
Уæд æм Саламджери йæ ныхас баппæрста: 
— Гъеныр ма уасæгау уасгæ куы кæнис. Кауы сæрмæ схиз æмæ 
уырдыгæй ныхъ-хъи-хъру кæн. 
КÆЦЫ ХУЫЗДÆР У? 
— Мæ лæппу ветеринар суæвынмæ бæллы. Æз ныхмæ дæн. 
Мæ каис фосы дохтырæй куыста æмæ ахæстонмæ бахауди. 
— Цæмæн? — афарста Саламджери. 
— Колхозы стуртæй уый аххосæй авд хъуджы амарди. 
Ситохы-фырт ахъуыды кодта æмæ афтæ: 
—Медицинон институтмæ бацæуæд дæ лæппу, æмæ уæд ахæстон 
йæ цæсты кæронæй дæр никуы фендзæн. Мæ раздæры сыхаг хирургæй 
кусы. Уый аххосæй уал мæрдтæм цыппæрдæс адæймаджы бацыди, 
уæдцæр æй иу хъыгдарæг нæй. 
ДÆУÆН ЦЫРТÆН 
Уæд ма Саламджери скъолайы ахуыр кодта. Иу Хуыцаубон йæ 
сыхаг Хадзымуратимæ фæрасти хъæдмæ хъæдуры хъилтæм. Хъæдмæ 
куы бахæццæ сты, уæд сæ размæ фæци хъæдгæс. 
— Кæд уæм гæххæтт нæй, уæд фæстæмæ аздæхут. 
14 Заказ № 77 
209 

— Уый та куыд? Нартыхъæуæй ардæм фынддæс километры бæрц 
дзæгьæлы фæцыдыстæм? — лæгъзтæгæнгæ загьта Хадзымурат. 
— Аздæхут. Æз ахæм лæг дæн, иугæр ныхас загътон, уæд æй 
нал аивын. 
— Дæхи æгæр карзæй равдыстай. Æппындæр тæригьæд кæнын 
нæ зоныс, — загъта Саламджери. — Хъæдмæ нæ бæкæсын уæддæр 
бауадз. Иу бæлас акалдзынæн æрмæстдæр. 
— Æмæ ма уыцы иу бæласæй цы сараздзынæ?! — сбустæ кодта 
хъæдгæс. 
— Бахъæудзæни. 
— Уагæр цæмæн бахъæудзæни?! 
— Дæуæн цыртæн! 
Уыцы ныхæстæ айхъусгæйæ, хъæдгæс рафыхти мæстæй. Бæрæг 
уыди хъуыдцагæй ницуал рауайдзæн, уый, æмæ Саламджери йе 
’мбалимæ фæстæмæ аздæхти сæхимæ. 
КЪУЫМЫХ АДÆЙМАГ 
— Зондджын адæм кæддæриддæр бæрæг дарынц иннæтæй. Сты 
хæдæфсармдæр, уæздандæр. Никуы раппæлдзысты сæхицæй. Уыимæ 
дын къуымых адæймæгтæ! Сты хиппæлой. Сæхимæ зондджын 
кæсынц, — дзырдта Саламджерийæн юрист "Къ". 
— Къуымых адæймаг йæхимæ зондджын уымæн кæсы æмæ къу- 
ымых у, — ахæм уыд Саламджерийы дзуапп. 
ИХДЖЫН ДОНМÆ НÆ БАХИЗДЗЫНÆН 
Саламджери фæлварæнтæ лæвæрдта раздæры педагогон институ- 
ты историон факультетмæ. Æрфæрстытæ йæ кодта географийы аху- 
ыргæнæг дæр. Фæстагмæ загьта: "Бацамон ма, Цæгат Ихджын оке- 
аны Челюскин кæуылты цыди, уыцы фæндаг". 
Саламджери картæйыл йæ цæст ахаста. Дзæгьæлы. Батыхсти 
йæхимидæг æмæ загьта: 
— Зонгæ кæнын уыцы бынæтгæ, фæлæ ихджын донмæ нæ ба- 
хиздзынæн. Ницы хуызы. Сæвæр мын цыппыр, цы уа, уый уæд. 
— Дзырдарæхст дæ, æндæр дæ дон аласид, цы океанмæ нæ ба- 
хызтæ, уырдæм, — загьта ахуыргæнæг æмæ йын "æртæ" сæвæрдта. 
ДÆХИ ДÆР ДЫН ИСЧИ СÆППАРДЗÆН 
Адæм æппæты тынгдæр хъаст кæнынц дæндæгты дохтыртæй, 
рынчынты рис, дам, сæм нымады дæр нæу, сæхицæн куыд 
æнцондæр у, афтæ кæнынц сæ фылдæр. Саламджеримæ дæр иу бон 
поликлиникæйы йæ хъаст бахаста йæ зонгæ: ды корреспондент дæ, 
210 

æмæ уартæ уыцы стоматологæн бауайдзæф кæн. Комкоммæ мæ 
фæливгæ кæны, цыппар дæндаджы ма ис мæ комарынджы бынæй, 
фæнды мæ, цæмæй сыл "мостик"-тæ бафидар кæнон, уый та йæхи 
фæнд тæры, сæппарæм дам сæ иууылдæр æмæ, дам, сæ бынаты 
протез сæвæрæм, афтæмæй бирæтæ сæ протезтæй райгонд не сты, 
хæринаг æууилгæйæ дæндæгты фыдтæ риссын кæнынц. Саламдже- 
ри дохтырæн загъта: "Дæхи фæнд ма тæр. Цæмæн ын æппарын кæныс 
йæ дæндæгтæ? Йæ иу дæндæг уал уым нал ис. Искæцы ма дзы куы 
сæппарай, уæд уый зон, æмæ дын дæхи дæр исчи сæппардзæн». 
РАСЫГ РУЧКÆ 
— Саламджери, мæ зæрдæ дыл фæхудти! Мæ ныхмæ чидæртæ 
ныффыстой уæлдæр хицаумæ æмæ уыцы писмойы ды дæр дæ къух бав- 
æрдтай! Цæмæн?! Иу организацийы куы фæкуыстам бирæ рæстæг, стæй 
мын хæстæг дæр куы æййафыс, — дзырдта, адæм райгонд кæмæй нæ 
уьщысты, уыцы гуымиры директор "У". 
Ситохы-фырт архайдта йæхи сраст кæныныл æмæ афтæ: 
— Бахатьф кæн. Мæ ручкæйы аххос уыди. 
— Нæ дæ ’мбарын. Ручкæ уым цы аххосджын уьщи? 
— Æз дын хъуыддаг бамбарын кæндзынæн. Мæ ручкæйы цы 
пъастæ уыди, уый ныссалди. Нал фыста. Уæд мын ме ’мбал афтæ, 
водкæ, дам, ыл ныккæн æмæ райдайдзæни фыссын. Æз дæр дзы 
водкæ ныккодтон, æмæ... Дæхæдæг федтай, ручкæ расыгæй цы 
ми бакодта, уый. 
Директор "У" ницыуал сдзырдта, афтæмæй йæ кабинеты 
фæмидæг. 
ИУТÆ - АДÆМОН, ИННÆТÆ - ÆНÆАДÆМОН 
Саламджери проспекты лæууыди фысджытимæ, ныхæстæ код- 
той алы фарстатыл. Уыцы рæстæг сæ цуры æрлæууыди Саламдже- 
рийы æрвад "Д". Фысджыты къухтæ райста, уæдæ цы уыдаид. 
Фæстагмæ Саламджерийы бафæндыд, цæмæй бæлвырддæр базонгæ 
уыдаид семæ æмæ райдыдта: 
— Мæнæ уый адæмон фыссæг, мæнæ уый та æнæадæмон 
фыссæг, мæнæ уый дæр æнæадæмон фыссæг, уæртæ уый та бын- 
тон æнæадæмон фыссæг. 
АРГЪУАНЫ 
— Ацы демократтæ бынтон сæ цæсгом суагътой. Хуыцауæй дæр 
нал æфсæрмы кæнынц. Адæмы фæллой ассывтой, сæхæдæг ма 
211 

Хуыцаумæ скувынц, нæ адæмæн,дам, баххуыс кæн, — дзырдта "П". 
Саламджери ныхас дарддæр анывæзта: . 
— Афтæ, афтæ. Айфыццаг та аргьуанмæ куадзæны иу мæску- 
ыйаг хицау бацыди. Ссыгьта цырагъ, скуывта, стæй йæ къухтæ 
размæ ракодта, хорздзинад курыны охыл, йæ армытъæпæнтæ 
хæрдмæ, афтæмæй. Иу рæстæг йæ армы дзыхъмæ æркаст æмæ федта 
бæлоны фаджысы къуыбар. Исчи йæ куы фена, уымæй тæрсгæйæ, 
бырон иннæ къухæй аппæрста æмæ дуары æдде фæци. Сыгъзæрин 
фестæд уыцы бæлон, гом рудзынгыл аргьуанмæ чи батахти... 
МОРÆЦЪАР ЧИНГУЫТÆ 
Иу бон Саламджерийæн йæ хæстæг афтæ: 
— Цæмæй дын дæ чингуытæ адæм тынг æлхæной, уый тыххæй 
дын æз... Дæ фыстытæ рауагъдадмæ куы бахæссай, уæд-иу сын 
зæгъ, йæ æддаг цъар ын зæгъ, морæхуыз хъæбæр гæххæттæй 
скæнут, стенкæтæ дæр морæхуыз сты. Айфыццаг иу сылгоймаг 
дуканийы ахæм чингуытæ æвзæрста. Æрмæст иннæ фысджытæн 
уыцы сусæгдзинад ма схъæр кæн, науæд уыдоны чингуытæ дæр 
æлхæнын райдайдзысты. 
Саламджери йæм фæхъуыста, фæхъуыста, стæй загъта: 
— Æз та тæригъæд кæнын, уыцы ус кæй чингуытæ балхæдта, 
уыцы фысджытæн. Лæудзысты æмæ лæудзысты сæ стенкæйы. Ничи 
сын рафæлдахдзæн сæ сыфтæ. 
ЦЫМÆ ЦЫ КОДТА? 
Иу поэт йæ иу æмдзæвгæйы Уастырджимæ дзуры, йæхи æвзæр 
чи дары, уый, дам, дæ лæдзæгæй æрцæв. Æмæ афтæ дарддæр 
нымайы, кæй ма æрцæвын хъæуы, уыдæтты. Саламджери куы 
бакасти уыцы æмдзæвгæ, уæд авторæн загъта: 
— Æгæр бирæ бартæ райстай дæхимæ. Уастырджийæн амо- 
нын нæ хъæуы, кæй цæвын хъæуы, уый. Дæ ныфс куыд бахастай 
ахæм ныхæстæ кæнынмæ? 
Уымæй цалдæр боны рацыди, афтæ Саламджери фембæлди 
уыцы поэтыл поликлиникæйы къæсæрмæ. Цыди къуылых-къуы- 
лых, стæй йæ фындз уыди цъæррæмыхст. Ситохы-фырт фæджих, 
фæлæ йæ нæ бафарста, цы кодта, уымæй. 
АБАД РЕАКТИВОН ХÆДТÆХÆДЖЫ 
Иу ран та поэзийы фæдыл рауди ныхас. Алчи йæ хъуыды æргом 
кодта, уæдæ цы уыдаид, Фæстагмæ иу поэт афтæ: 
212 

— Къоста стыр поэт уыди, фæлæ нæ фæлтæрæй исчи йæ разæй 
фæуыдзæни. 
Уыцы ныхæстæ кæмæдæрты хорз нæ фæкастысты. Саламджери 
дæр аджих, стæй ныхасгæнæгмæ бадзырдта: 
— Чи зоны, искæд нæм фæзындзæн тынг тыхджын поэт, фæлæ 
ды Къостайы разæй фæуай, уый мæ нæ уырны. Цæмæй уый разæй 
фæуай, уый тыххæй уал йæ размæ бахæццæ у, стæй дарддæр бæрæг 
уыдзæн. Ис дын æрмæстдæр иу гæнæн. Абад реактивон хæдтæхæджы. 
РАЗДÆР УАЛ ДÆХИЦÆЙ САРÆЗТАИС ЛÆГ 
Хиппæлой лæг у Тегка. Мæнæ та ныр дæр райдыдта дзурын: 
"Æз мæхæдæг æххуыс никæмæй зонын, уæддæр мæ зæрдæ нал 
фæлæууы æмæ та... Уырны уæ, мæ сыхæгтæ Гули æмæ Бибылæй 
æз сарæзтон лæгтæ. Адæмы рæнхъмæ сæ ракодтон". 
Уыцы рæстæг æм Саламджери йе ’ргом фездæхта: 
— Мæнæ диссаджы лæг! Æгæр хæларзæрдæ дæ! Æппындæр дæхи 
мæт нæ кæныс. 
— Цæй тыххæй зæгъыс афтæ? 
— Раздæр уал дæхицæй сарæзтаис лæг, стæй та дæ сыхæггæй, 
— ахæм уыд Ситохы-фырты æлхыскъ. 
УÆД МÆ ДÆНДАГ РИСДЗÆН 
Иу изæр Габоци йæ сыхæггамæ бадгæйæ дугьы ахæм ныхæстæ рау- 
агьта: 
— Уæлæуыл ничи баззайдзæни, æмæ алкæмæндæр йæ чырыны 
уæлхъус рæсугъд ныхæстæ зæгьын фæхъæуы. Фæстаг хатг æй фæу- 
ынæм. Ис дæсны дзурджытæ хъæуты дæр æмæ горæтгы дæр. Мах 
сыхы лæгтæй дæр кæмæдæрты ис дзыхы курдиат, фæлæ дзы чидæртæ 
зæрдæйæ нæ фæдзурынц. Уæлæнгæйтты ауадзынц сæ лабаракъо. 
Æз ацы дунейæ куы ахицæн уон, уæд-иу раныхас кæнæд, уартæ, 
Хатæхцыхъо, стæй, мæнæ Саламджери. 
— Мæныл дæ зæрдæ ма дар, — загъта Ситохы-фырт. 
— Цæуылнæ? 
— Цæуылнæ куы зæгьай, уæд... Мæнæн уæд мæ дæндаг рисдзæн. 
— Нæ, нæ, радзурдзынæ. Стæй, мæ ныгæнæн бон дæ дæндаг 
рисдзæн, уый цæмæй зоныс?.. 
— Зонын æй. 
— Æз та афтæ зæгъын нæ рисдзæн. 
— Диссаг дæ. Æмæ ды цæмæй зоныс, уæд мæ дæндаг нæ 
рисдзæн, уый? 
Габоци ницуал загъта. 
213 

РЕСТОРАН ÆВИ БИБЛИОТЕКÆ 
Иу ран та коммунисттæ бæстæйы тыхст уавæры кой ракодтой. 
Фæстагмæ сæ иу загъта: 
— Ельцин институт каст бæргæ фæци, фæлæ цыма бирæ зо- 
нындзинæдтæ нæ райста, афтæ мæм кæсы. Йæхи ныхæстæй йæ 
хъуыды никуыма загъта. Иæ хæдивджытæ йын гæххæттыл цы ныф- 
фыссынц, уыдон бакæсы. 
Саламджери йын йæ хъуыды дарддæр ахæццæ кодта: 
— Ельцин ресторантæм куыд арæх цыди, библиотекæтæм 
афтæ куы цыдаид, уæд абон Уæрæсе реанимацийы нæ хуыс- 
сид. 
* * * 
Арахъ адæмы тæры мæрдтæм, 
Уæддæр сын æй рæдауæй дæттæм. 
* * * 
Кæддæр хорз адæм æвзæртыл худтысты, ныр та æвзæртæ 
хуыздæртыл худынц. 
* * * 
Диссаг! Фыдгæнджытæ дæр æвзæр хабæрттæм хъусын нæ уар- 
зынц, афтæмæй сæ сæхæдæг нывæндынц. 
* * * 
Æрдз адæймагæн цæуынæн сарæзта зæнгтæ, кæдæм цæуын 
хъæуы, уый та хъуамæ йæхæдæг зона. 
* * * 
Советон дуджы адæмы исбонмæ чи ныхылдта, уыдоны дже- 
богьтæй рæхуыстой, ныр та сæ хъыдзы кæнынц. 
* * * 
Зындгонд адæймæгты фæччитыл хæцгæйæ, цал æмæ цал адæй- 
маджы бафардæг историмæ! 
214 

* * * 
Наркомантæ цуан кæнынц хъæздыг ныййарджыты цотыл, мæгу- 
ыры хъæбул цы рахæсдзæн сæхицæй. 
* * * 
Адæймаг у æнæкæрон уыци-уыци. 
* * * 
Фысджытæй кæмæдæрты сæхи пропагандæ кæнынмæ цы стыр 
курдиæттæ ис, ахæм курдиæттæ сæм фыссынмæ куы уаид, уæд сæ 
радзырдтæ æмæ æмдзæвгæтæй зæрдæ раид æмæ раид. 
* * * 
Иугæр адæмы цæстыты фесæфтæ, уæд дæхи мауал агур. 
Дамгъæты хъуыды сифтындзын зын нæу. Размæ ахæцдзæн æви 
нæ, уый у сæйрагдæр. 
* * * 
Адæмæн йæхи чи уарзын кæны, уый Хуыцау дæр уарзы æмæ 
йæм адзал не ’рбацæуы раджы. 
* * * 
Бирæтæ разамонджыты нæмттæ хæссынц, афтæмæй раз æмæ 
фæс кæрæдзийæ нæ иртасынц. Уымæн акæнынц адæмы арæх 
фæстæрдæм. Ис ахæмтæ суанг Кремлы дæр. 
* * * 
Адæймаг базæронд вæййы, кæй никуал сног уыдзæн, уый мæтæй. 
* * * 
Адæймагæй исты куы фесæфы, уæд йæ цæсты скадджын вæййы. 
* * * 
Къуымыхæй чи баззади, ахæм сæртæг адæймаджы бон бирæ 
бæллæхтæ саразын нæ бауыдзæни. Нæхи нæ мин хаггы тынгдæр 
хъахъхъæнын хъæуы ахуыргонд æдылытæй. Уыдон хицæуттæ куы 
свæййынц, уæд райдайынц трагедитæ. 
Тасо хицау нæу, фæлæ йын бирæ ис хъахъхъæнджытæ. Афтæ, 
афтæ. Фарон йæ усæй ахицæн.Уæдæй нырмæ йæм аивæй сæ цæст 
215 

дарынц сыхы лæгтæ. Сæ устытæн тæрсынц. Йæ хæрæфырт ын 
Хæтæлдонæй иу голлаг æнгузтæ æрбаласта æмæ йын сæ дыккаг бон 
адавтой. 
Федералон хицауад регионтæй ацы аз фылдæр æхца ассывта. 
Уый хуымæтæджы нæу. Мæнг демократты бирæ æхца хъуыди æвзар- 
джыты зæрдæтæ балхæнынæн, цæмæй та сæ минæвæрттæ 
фæфылдæр уой парламенты. 
Советон дуджы критикæ куыд домбай уыди! Ныр афтæ слæмæгь 
æмæ йæм суанг газет "Рæстдзинад"-мæ дæр тагьд æххуысы машинæ 
бон дыууæ, æртæ хатгы æрбахæццæ вæййы. 
* * * 
Адæм æнцондæр фæливæн вæййынц æвзæрстыты рæстæг. 
Цæстфæлдахджытæ æппæты фылдæр вæййы политикты ’хсæн. 
Вæййы иннæрдæм дæр. Политиктæ сбирæ вæййынц цæстфæлдах- 
джыты рæнхъыты. 
* * * 
Нæ сыхы ис иу ус-пулемет. Райсомæй изæрмæ йæ къæр-къæрæй 
нæ банцайы. Нæмгуыты бæсты æхсы ныхæстæ. Уæззау цæф чи 
фæвæййы, уый рынчындонмæ аласынц, иннæтæ та сæ хæдзæртты 
фæхуыссынц. Мæрдты бæстæмæ дæр дзы дзæвгар арвыста, уæддæр 
ын йæ амбразурæ ничи æхгæны. Матросовы хуызæн лæппутæ ма 
кæм ис, кæм?! 
* * * 
Алы дзырды дæр ис æнæкæрон тых, æрмæст иунæгæй ницы 
сæнтаудзæни. Хъуамæ хъуыдыйады мидæг уа. Æдых у адæймаг дæр 
иунæгæй. Уымæн халынц нæ бæстæйы чидæртæ коллективон 
хæдзарæдтæ, цæмæй адæм æнцондæр сæттæн уой. 
* * * 
Хорзæй хорз зæгъын фæхъæуы, цалынмæ хорз вæййы, 
уæдмæ. 
216 

Ногхуызькцъыфкалд. Хъауырбег иу ран дзырдта: "Мæ сыхаг 
Хату хорз лæг у, мæ цæсты кадджын у, фæлæ йæ чидæртæ ницæй- 
аг лæгхонынц". 
Адæймаг дис куы ницæуылуал фæкæны, йæ алыварсмæ уæлæ- 
нгай цæстæй кæсын куы райдайы, уæд уый зон æмæ ацы дунейæн 
"хæрзбон" зæгьынмæ фæхъавы. 
Ацы аз цæукъайы аз кæй у, уый мæ бауырныдтаг Америкæйы 
президент Бушы сонт гæппытæ æмæ мехъхъытæй. Иæ сыкъатæй 
куы кæмæ бавзиды, куы — кæмæ... 
* * * 
Низтæн къæхтæ нæй. Адæм сæм хатт сæхæдæг бацæуынц. 
* * * 
Хуытæ æмæ фыстæ иумæ кæм уой, уым бырынкъджынтæ 
мæллæг никуы вæййынц: байсынц фысты холлæгтæ. Афтæ Уæрæ- 
сейы дæр. Иутæ иннæты хъуырмæ ницы уадзынц. 
Ис ахæм солисттæ, æгас куы уыдысты, уæд-иу стæм хатт рай- 
хъуысти сæ зарын радиойæ, стæй куы амардысты, уæдæй фæстæмæ 
алыбон дæр зарынц. 
Ссæдз адæймагæй иу у кобрæ кæнæ кæфхъуындар. Уыдон до- 
мынц демократи, сæрибардзинад, цæмæй иннæтæн аразой бæллæхтæ. 
Адæм фæстæрдæм кæнæ фæрсмæ Уæрæсейы йедтæмæ арæх ни- 
куы цæуынц... 
* * * 
Æвзæрæй чи схорз вæййы, уый у бирæ лæгдæр, хорзæй чи 
сæвзæр вæййы, уымæй. 
217 

Абоны кæнинаг чи фергьæвы райсоммæ, уый йæхæдæг йæхи 
асайы æмæ æнæ райсомæй баззайы. 
Æгæр тагъд чи фæкæны, уыдон-иу куы зониккой, сæ 60 про- 
центы æрдæг фæндагыл кæй баззайынц, уый, уæд-иу талф-тулфæн 
йæ бындур фехаликкой. 
* * * 
Хуыздæр уыдзæни, æппындæр дæ куы ничи раппæла, уæд, 
цæйнæфæлтау дын иу ницæйаг дæ кад хохы цъуппмæ сиса. 
Кæддæрты-иу мæйдар æхсæвты иу иннæйы размæ дардта цы- 
рагъ, ныр та — автомат. 
* * * 
Мах стæм амондджын дæр, стæй æнамонд дæр, цы нæм 
æнхъæлмæ кæсы, уый кæй нæ зонæм. 
* * * 
Иу хицауы уæлæмæ-уæлæмæ куы истой, уæд-иу мидбылты 
æхсызгон худт бакодта. Уæд, кæй зæгьын æй хъæуы, йæ фæсон- 
æрхæджы дæр нæ уыди ахæм хъуыды: "Уæд та уырдыгæй раха- 
удтæн, уæд куыд уыдзынæн, цы уыдзынæн? Фæлтау ныллæгдæрæй 
куы расхъиуон, уæд кæд мæхи афтæ тынг нæ ныццæвин". Æмæ, 
хъыгагæн, рахауди уæлæуæзæй. Йæ къæлæтджын ын чидæртæ 
фæфæлдæхтой. Ныр дæр хуысгæ кæны. Фæрсчытæй цыппар аса- 
сти. 
* * * 
Махмæ давинæггæ иудадзыг кæнынц къаддæрæй-къадцæр. Уымæ 
гæсгæ арæх рауайы афтæ: иу къæрных искæцæй цытæ адавы, уыдон 
та уымæй æндæр къæрных ачъырхы. Æвзæр нæ уаид, фыдгæнджытæ 
кæрæдзимæ куы фæуиккой, уæд. Адæм чысыл сулæфиккой. 
* * * 
Уæлмæрдтæм кæй бахæссæм, уыдоныл нæ дзурдзыстæм, фæлæ 
ныгæнын чи нæ комы, æмæ афтæмæй ам раххе-баххе чи кæны, 
уыдонæн исты æрхъуыды кæнын хъæуы, науæд сын хæлар дæр ницы 
кæнæм, сыджыт дæр сыл нæ калæм æмæ афтæмæй кæдмæ фæраз- 
дзысты? 
218 

* * * 
Алцæуыл хæлоф чи фæкæны, уый ахæмæй йæхи уымæн равди- 
сы æмæ йæхимæ хорзæй ницы вæййы, æндæра-иу йæхиуыл 
фæхæлоф кæнид. 
* * * 
Рæсугьдтæн сæ амонд ис рухсы, фыдындтæн та — талынджы. 
* * * 
Адæм мызд исынц дыууæ хуызы, иутæ кусынмæ кæй ацæуынц, 
уый тыххæй, иннæтæ та кусгæ кæй кæнынц, уый тыххæй. 
* * * 
Нæ профессортæ æмæ академиктæн нымæц дæр нал ис, афтæмæй 
сæ æрдз фыццæгæм къласы фæбадын кæны цæрæнбонты. 
* * * 
Искæдæм чидæртæ тагъд-тагьд уымæн фæцæйтындзынц, цæмæй 
фæстæмæ æрбаздæхой æрæгмæ. 
* * * 
Рагæй дæр къæйных, хъæцон, фæлитой адæймæггæ фæцæрынц 
хорз, мæгуыр, рæстзæрдæ адæммæ та цардæй æрхауы æрмæст 
къæристæ, æмæ нæ базонынц, цы джынтæ вæййынц, уый дæр. 
* * * 
Растзæрдæ разамонæгæй иутæ атонын нæ фæкомынц, фæфæнды 
сæ, цæмæй сæ сраст кæна, иннæтæ та дзы арвы талынгты фæли- 
дзынц. Диссаг! Æвæццæгæн сæм хуыздæр фæкæсы, цæмæй 
къæдзтæй баззайой. 
* * * 
Адæймаг йæхимæ бынтон хæстæг бацæуы, куы никæйуал 
фæхъæуы, уæд. 
Кæрæдзийы цинтæ адаргъдæр кæныныл куынæ архайæм, уæд 
не ’ппæтыл дæр зылынрихи хъыг пъæззыйау сбадцзæни æмæ ца- 
лынмæ цæрæм, уæдмæ зæхмæ не ’рхиздзæн. 
* * * 
Адæмтæ сæ кæрæдзимæ цас æнгомдæр лæууой, уыйбæрц фыд- 
гæнджытæ кæрæдзийæ кæнынц дардæй-дарддæр. 
219 

Бæстæты президенттæн сæ фылдæр сты рог зондыл хæст. Уый 
бæрæг дары сæ хъуыддæгтыл. Хæстæй æбуалгъдæр ницы ис, æмæ 
сæм уый ракъахын дæр спичкæ ахыррытг кæнынæй уæлдай нæ кæсы. 
* * * 
Ирыстоны тагъд темпытæй арæзт цæуынц мадзæлттæ хионизм 
тынг райрæзын кæнынын. Тагъд дидинæг ракалдзæни. 
* * * 
«Мерседес», «Волгæ», «Нивæ» æмæ иннæ автомашинæтæ канд 
фæндагыл цæуыны рæстæг нæ ацыбыр кæнынц, фæлæ ма арæх 
акъуда кæнынц сæ хицæутгы цард дæр. 
* * * 
Мах мæгуыр уымæн цæрæм æмæ нæ бæстæ хъæздыг у. 
Режиссер хъуамæ цард раздæр базона, уый фæстæ та —актер- 
ты. Æз цы режиссер зонын, уый та раздæр артистты базыдта, стæй 
та — цард. 
Искæуыл æууæндын хорз у, æрмæст æй куы хъæуай, уæд. 
* * * 
Иутæ зындзинæдты бахаугæйæ бахæрынц сæхи, иннæтæ та — 
кæйдæрты. 
* * * 
Бирæтæн сæ сæртæ сурс сты, уæддæр ма сæ зæрдæтæ сауæй 
лæууынц. 
* * * 
Хæлæджы æмæ æдзæстуарзоны тыхтæ рæмпæгау хæрынц Иры- 
стоны. 
* * * 
Хæрæджы бирæгъ куы фæхæры, уæд йæ цæстытæ бацъынд 
кæны. Уæрæсе дæр, Америкæ йæм йæ дæндæгтæ куы базыхъхъыр 
кодта, уæд канд йæ цæстытæ нæ сæхгæдта, фæлæ ма йæ сæр змисы 
дæр нытътъыста, страус куыд фæкæны, афтæ. Сталин, дам, 
мæрдтыбæстæйæ кæсгæйæ уыцы ныв куы федта, уæд, дам, дык- 
каг хатт амарди. 
220 

* * * 
Махмæ йедтæмæ хъæздгуытæ мæгуыртæн фæндаг никуы амонынц. 
* * * 
Суанг 1992 азы райдыдтой адæм дзурын: "Русская тройка мед- 
ленно запрягается, а едет быстро", — æмæ диссаг, уæдæй нырмæ 
рацыди дзæвгар рæстæг, уæддæр никæцæй зыны. Кæд, мыййаг, 
бæхтæн "нуа" зæгъæг нал ис. 
* * * 
Мах цардмæ нæ цæуæм, фæлæ нæм цард йæхæдæг цæуы, æмæ 
йын "æгасцæуай" зæгъын нæ базонæм, куы нæ къухты арахъхъы 
агуывзæтæ вæййы, куы сигареттæ, стæй ма суанг автоматтæ дæр. 
* * * 
Никуы никæмæ бахудти, кæд, мыййаг, йæ былтæн аскъуый- 
ынæй тарсти. 
* * * 
Хъыгагæн цауд хицæутгæ тынг хорз цæстæй кæсынц хорз адæммæ 
нæ, фæлæ хахуыргæнджытæм, дамдумгæнджытæм, цæмæй сын сæ 
"бæгуытæ" хурмæ ма ракалой. Цæвитгон, хуыздæртæ фæсдуары баз- 
зайынц. 
* * * 
Кæй сурыс, цæмæй уый баййафай, уый тыххæй фыццагдæр 
дæхи разæй фæу. 
* * * 
Кæддæр уыди ахæм рæстæг. Хъæубæсты-иу къуырийы дæргъы 
иу адæймаг куы амарди, уæд-иу адæм хорзау нал уыдысты. Ныр 
рæстæмбис хъæуы къуыри иу нæ, фæлæ ныгæнынц 3-4 марды. 
Æмæ диссаг! Фæдисы дзæнгæрджытæ ничима ныццагьта, уый нæ, 
фæлæ бон мæрддзыгойы адæмæй зианы бирæтæ мардыл нæ фæрис- 
сынц, фæлæ фæдзурынц анекдоттæ. Афтæ куыдфæндыйæ куы 
цæрæм дарддæр, уæд нæ быныхъæр ацæудзæни. 
* * * 
Библиотекæтæм æмæ чингуыты дуканитæм адæм арæх нал цæу- 
ынц. О, литературæйы бардуаг, ирон уацмыстыл къæхтæ разайын 
кæн æмæ сæхæдæг цæуой хæдзæрттæм. Хетæгмæ хъæд куы бахæццæ 
тыхст заман. 
221 

* * * 
Иу адæймаджы зонын æмæ искуы исты цау, исты бæллæх куы 
’рцæуы, уæд фæзæгъы: "Æмæ æз куы ницы фехъуыстон". Ныртæккæ 
сбирæ сты ахæмтæ. Цæрынц сæхицæн дуарæхгæдæй, афтæмæй сæхи 
нымайынц Ирыстоны кæнæ Уæрæсейы цæрджытыл. 
* * * 
Адæймаг цас адæймагдæр у, уыйас йæхицæй тынгдæр адард вæййы. 
* * * 
Æгайтма цæмæ бæллæм, уыдон се ’ппæт нæ къухы нæ баф- 
тынц, се’ппæтыл дæр нæ арм куы æрæвæриккам, уæд нæ рауаид 
æгас мæрдтæ. 
* * * 
Цъыфæйдзагæй адæймаг уæззаудæр вæййы, йæ кад та — 
рогдæр. 
* * * 
Бирæ ахуыргæндтæ, æрдзы сусæгтæ агургæйæ, сæхæдæг агури- 
наг фæвæййынц. 
* * * 
Пенсийы чи ацæуы, уымæ хатт афтæ фæкæсы, цыма йæм 
цард йæ чъылдым сыздæхта. 
* * * 
Адæймаг иунæгæй сакъадахыл куы цæрид, уæд никуы схъæздыг 
уаид йæхи фæллойæ. Уæдæ афтæ. Чидæртæ схъæздыг вæййынц 
адæмы хардзæй, уыдоны руаджы, адæм сæхæдæг та мæгуырдæр 
фæвæййынц. 
* * * 
Æхца бирæ кæмæ нæй, уыцы фыдгæнджытæн сæ фæндаг цæуы 
ахæстонмæ. Уый амоны афтæ: "Фылдæр дав, тынгдæр лæбур пад.- 
дзахады æмæ адæмы мулкмæ". 
* * * 
Мызд æмæ пенси цас къаддæр уой, уыйбæрц уыдон тынгдæр 
цæгъдынц адæмы. 
* * * 
Дзержинскийы бæрзонд цырт нал сæвæрдтой йæ раздæры бы- 
наты. Уый фæдыл Путин афтæ загъта: "Кæмæндæрты уыдзæни зын, 
уым æй куы уыной, уæд". Цымæ кæмæй загьта? Кæй зæгъын æй 
222 

хъæуы, къæрныхтæй, паддзахады хъæздыгдзинæдтæ чи мырхы, 
уыцы олигархтæй. Царциаты диссæгтæ! Куыд ауды адæмы знæгтыл! 
* * * 
Диссаджы быхсаг у уырыссаг адæймаг. Сахалины цæрæг, зæронд 
лæг Николай Авдеенко уазал æмæ æххормагæй куы марди йæ хæдза- 
ры, уæд телефонæй бадзырдта йæ сыхагмæ: "Салæмттæ-иу ратт Ель- 
цин æмæ Путинæн. Ныр хæрзбон!". 
* * * 
Газетгы фæрстыл царды хъуагдзинæдтæ чи ’мбæхсы, уыцы жур- 
налист у йæхæдæг дæр æмбæхсинаг. 
* * * 
Искæйты критикæ чи кæны, уый йæхæдæг хъуамæ фаутæй лæууа 
милуан километры дарддæр. Хъыгагæн махмæ та рæстдзинадыл дзур- 
джытæ фылдæр хатг адæммæ фæкæсынц уайдзæфты къуыбырæй. 
* * * 
Цымæ Бен Ладены хæлæрттæй Мæскуыйы ничи ис? Уæдæ пар- 
ламент сармадзантæй чи æхста, уыдон цы сты? Террористыл ма 
сыкъатæ вæййы? 
* * * 
Кæрæдзийы сагъæстыл куы кæниккам æмхуызонæй мæт, 
дзæвгар къаддæр риссиккам гъе уæд. 
Адæймаг цас æдылыдæр уа, уыйбæрц, зондцжын адæм йæ цæсты 
æгаддæр сты. 
* * * 
Давæг фыццагдæр йæхицæй адавы йæхи, стæй та бавналы 
иннæтæм. 
* * * 
Бирæтæ ныртæккæ кæрæдзийы хорздзинæдтыл кæнынц æрдиаг 
æмæ цард рæстмæ уымæн нæ кæны. 
* * * 
Трамвайты дзыпкъахджытæ афтæ сарæх сты æмæ ма уыцы 
хæдтулгæтæм бахизынц, æхца кæмæ нæ вæййы, æрмæстдæр уыдон. 
* * * 
Цард цæуы, æрмæст адæм никæдæм цæуынц. 
223 

* * * 
Кæмæндæрты сæ зонд свæййы, цалынмæ. фæцæрынц, уæд- 
мæйы фаг, иннæтæн та — къуыри кæнæ мæйваг. 
* * * 
Ис ахæм милиционертæ, фыдгæнджытæй хъахъхъæнынц адæ- 
мы нæ, фæлæ сæхи, æмæ уый тыххæй исынц мызд. 
* * * 
Æрыгæтгæ рæстæг размæ схойынц, зæрæдтæ та йыл фæстæмæ 
хæцынц. 
* * * 
Цæмæй дæ адæм ма схъыг уой, уый тыххæй сæ фындзы бын 
арæх ма лæуу, цыфæнды тынг дæ куы уарзой, уæддæр. 
* * * 
Чысыл нæм нæй ныййарджытæн лæггад чи кæны, ахæм кæстæртæ: 
æнæзивæг фæраст вæййынц мады æмæ фыды пенси исынмæ. 
* * * 
Адæймаг цалынмæ нæма фæцуды, уæдмæ исчи йе ’нцой бал- 
æууы. Махмæ æдзух афтæ нæ кæнынц, æвæццæгæн, куы ахауа, 
уæд æнцондæр ныгæнæн кæй уыдзæн, уый тыххæй. 
* * * 
"Аных мæ æмæ дæ æз дæр аныхон" — ацы æмбисонд Ирыстоны 
зæххыл йæ мæлæт никуы ссардзæни, уый нæ, фæлæ ма цот дæр 
ныккодта. 
* * * 
Мæ зонгæ "X" куывд кæны. Цалдæр азы йæхи агуырдта æмæ 
йыл æрæджы фæхæст кувæндоны. 
* * * 
Æппæтæй фылдæр дзуры, дзуринаг кæмæ ницы ис, уый. 
* * * 
Бирæтæ цардæн йæ цыбырæй тæрсынц, фæлæ сæхи цыбырæн 
быхсынц. 
* * * 
Æхсæнады исбон цасфæнды фæхæр, иу бон хойдзынæ дæ сæр. 
224 

* * * 
Ис ахæм хицæуттæ, æмæ щеткæ нæ дарынц. Сæ туфлитæ 
куы срыг вæййынц, уæд сæ хуымæтæг адæмыл асæрфынц. 
* * * 
Цы хуыздæр у? Университетмæ афтид сæримæ цæуын хъæуы, 
æви дзаг сæримæ? 
* * * 
Адæмы ’хсæн дæр ис хъæдысыстытæ, æхсынчъытæ, къогъотæ. 
Уыдон иу æмæ дыууæ хатты нæ райхъал кæнынц нæ зындгонд 
адæймæгты. Канд сынтæджыты нæ цæрынц, фæлæ ма трибунæтæй 
дæр ракæсынц. 
* * * 
Куы лæууиккой кæрæдзийы ’нцой адæм, нæ уаид уæд æвзæрæй 
тас нæ цардæн. 
* * * 
Уæдæ, æвæдза, æрдз цы диссæгтæ сарæзта цæрынæн, афтæмæй 
мызд дæр æмæ гæртам дæр никуы никæмæй райста. Ууыл цæу- 
ылнæ ахуыр кæнæм? Ахæм ахуыргæнæг никуы ссардзыстæм. 
* * * 
Нæ нæлгоймæгтæй бирæтæ къухтæ нал исынц кæрæдзиуыл 
фембæлгæйæ. Уымæн æмæ сæ къухтæй алкæцыйы дæр вæййы вод- 
кæйы авг. 
* * * 
Ныры рæстæджы лæг æмæ усы кæрæдзиуыл бæттын хъæуы 
гæрчъыздухæнæй, науæд бирæтæ уайтагъд ахицæн вæййынц. 
* * * 
Мæнгæфсонæй зæххыл цыдæриддæр ис, уыдон рацыдысты ад- 
æймаджы къухтæй, уымæн æмæ адæймаг йæхæдæг дæр у 
мæнгæфсон. 
* * * 
Водкæ бабын кодта Ельцины, Ельцин та бабын кодта Уæрæ- 
сейы. 
* * * 
Хæлæджы æмæ æдзæстуарзоны тыхтæ рæмпæгау хæрынц Ирыстоны. 
15 3аказ№77 225 

* * * 
Лæг æмæ ус сæ цард куы баиу кæнынц, уæд цыма цæппузыртæ 
сæхтæджыты бацæуынц æмæ дзаума гуырыл æрбангом вæййы. 
Фæлæ æдзух уыцы æнгомдзинад бирæ нæ ахæссы. Суæгьд вæййынц 
цæппузыртæ сæхтæджытæй æмæ та дзаумайы кæрæттæ сæхиуыл 
фæйнæрдæм ахæцынц. 
* * * 
Давыны æмæ халыны реформæтæ фехæлдтой, чи сæ расидти, 
уыдонæн сæхи дæр. 
* * * 
Уæрæсейы уæлдæр хицæутгæ та сæ куыст скодтой Ленины. Мав- 
золейæ, дам, æй рахæссæм æмæ йæ баныгæнæм. Тæрсгæ кæнынц 
Ленин сын рæхджы сæхи куы баныгæна, уымæй. 
* * * 
Раздæр-иу адæм тиртæм цыдысты лæгтæ акъуырынмæ, ныр 
уынгмæ рауай æмæ кæйфæнды дæр багæрах кæн. 
Уæрыччы дзидза æрцагуырдта цъæх бирæгьæн йæ зæрдæ, 
Æмæ йын дзурын райдыдта: "Дæуимæ сты мæ сæнтгæ". 
Уæрæсейы парламенты депутаттæй дæр бирæтæ уыцы цъæх би- 
рæгьау ниуын райдыдтой цыппæрдæсаздзыд чызджытæм. Адæй- 
магмæ æхца бирæ куы уа, уæд йæ зæрдæ бирæ цыдæртæ æрцагуры. 
Уыцы закъон фидаргонд куы ’рцæуа, уæд нацитæ бабын уыдзыс- 
ты. Цæф уæлдай тынгдæр æруайдзæн Уырысыл. 
* * * 
Мах бæстæйы æргътæ уæлæмæ рæзынц, хицæуттæ та — дæлæмæ. 
* * * 
Алкæйы дæр æнцон ранмæ кæй фæнды, цард уымæн сындæг 
рæзы. Зын рæттæм ничи комы æмæ уыдон дæр кæнынц фылдæрæй- 
фылдæр. Цасфæнды куы расай-басай кæнæм нæхи, уæддæр нæ 
искæд уыцы зын бынæттæм цæуын бахъæудзæни, науæд цард уы- 
дзæни ног мæйау къахыр. 
* * * 
Сæхи стыр фæкæнынц къуымых адæймæгтæ. Зондджын лæгтæ 
ахæм митыл сæ рæстæг нæ сафынц, уымæн æмæ зонынц, адæм сæ 
кæй сдынджыр кæндзысты, уый. 
226 

Советон дуджы тынг арæх хъуысти дзырд «ура», ныр та — «рухсаг у». 
* * * 
Хистæр Буш нын сгуытæ уæй кодта, кæстæр Буш та нын зæрдæ 
æвæры цъæхбылтæй. 
* * * 
Хъуагдзинæдтæ бирæ кæмæ ис, уый кæд йæхæдæг дæр хъуаг- 
дзинæдтæй арæзт вæййы. 
* * * 
Ганчогьыллæ йæ мызд куы иста 4 мин сомы, уæд абази пъолмæ 
æрхауди, уырдыгæй батылди скъаппы бынмæ. Лæг йæ пъалто ра- 
ласта, бабырыди уырдæм, фæлæ йæ нал ссардта. Кассиршæ йын 
зæрдæ бавæрдта, куы йæ ссара, уæд ыл æй кæй сæмбæлын 
кæндзæн. Уæд Ганчогъыллæ йæ риуы дзаг сулæфыди æмæ ахызти 
уынгмæ. Фæстæдæр куыд сбæрæг, афтæмæй Ганчогъыллæ Дзæу- 
джыхъæуы нымад у æппæты хъæздыгдæр лæгтæй иуыл. 
* * * 
Цæмæй дæ цин дæргьвæтин хæсса, уый тыххæй фынгмæ къаддæр 
хæс карз нозт. 
* * * 
Кæддæрты-иу исчи раст ми куынæ бакодта, уæд-иу дзы загь- 
той: "Йæ цæсгом бахордта". Ныртæккæ ахæм хабар диссаг никæ- 
мæуал кæсы. Адæмæй бирæтæ сæ цæсгæмттæ хæрд фесты, кæмæн 
та ма дзы чысыл гæппæл баззади. Цымæ цæсгæмттæн фес- 
тырдæргæнæн нæй? 
* * * 
Дзебос йæ сыхаг Гæбицæн афтæ: "Шофыртæ адæмы нал цæгьдцзы- 
сты, уый куы базонин, уæд сæ искæйы машинæйы сбадин". 
* * * 
Ахæм лæгтæ дæр нæм ис, æмæ йæ сæрæй куыдз, кæнæ æндæр 
исты куы рагæпп кæнид, уæд цыппæрдæс азмæ зæхмæ не ’рхæццæ 
уаид, афтæмæй йе ’гъдау хуыдоны дæр нæ бæззы. 
Фысты дзуджы разæй æдзухдæр цæуы цæукъа. Гъе фæлæ уый 
былæй куы ахауы, науæд æй бирæгъ куы бахæры, уæд фысты разæй 
227 

араст вæййы хæрæг, мæнæ Борис Уæрæсейы адæмы разæй куыд 
арасти, афтæ. 
Ис редакциты æдзæстуарзон журналистгæ дæр. Уыдон фыссæ- 
джы хуыздæр уацмыстæн рухс нæ фенын кæнынц, цæмæй сæ адæм 
ма бакæсой æмæ ма ныддис кæной йæ курдиатыл. Уый дзурæг у, 
нырма не ’хсæн хиуарзон адæймæгтæ бирæ кæй ис, ууыл. 
* * * 
Фыссæг "Б" цы чиныг рауагъта, уым цензор цалдæр сыфы 
ныххæххытæ кодта, фæлæ ма сæ уæддæр уыди бакæсæн. Кæй 
къухмæ-иу бахауди, уый-иу фыццагдæр уыцы хахгонд рæнхъытæм 
сарæзта йæ цæстытæ. Уæд автор афтæ зæгъы цензорæн: "Мæ чи- 
ныгæн ма йе ’ппæт сыфтæ дæр ныххæххытæ кæн æмæ йæ хуыздæр 
кæсой". 
* * * 
Æдзух алкæдæм æрæджы кодта, цалынмæ иу бон йæхи разæй 
нæ фæцис, уæдмæ. 
* * * 
Нæ зæгьинæггæ афтæ сбирæ сты æмæ нæ нæ кæнинæгтæ ферох 
вæййынц. 
* * * 
Зондцжын адæм арæх худын кæнынц кæрæдзийы, цæмæй сæ цардæн 
ма сзына йæ бын, махмæ та бирæтæ кæрæдзийы кæнынц кæуын. 
* * * 
Нæ президент цæрдæг у. Йæ цыдыл цæст нæ хæцы. Уæвгæ... 
Фæлтау йæхæдæг сындæг куы цæуид, бæстæ та — тагъд. Науæд 
фæчепфæчепгæнгæ цæуы. Куы кæм афæлдæхы, куы — кæм. 
* * * 
Сыбыры горæттæй иуы цæрджытæ сæ фатерты уазалæй хъизæ- 
мар кодтой. Атыдтой батарейтæ, хæтæлтæ. Ахæстоны бæстых- 
æйтты хъарм уыди æмæ уырдæм балæгæрстой адæм сæхи тавынмæ. 
Нал куымдтой ахæстонæй æддæмæ тæрын. 
* * * 
Поэттæй иутæ фыссынц, цы уынынц уыдæттыл, иннæтæ та 
бафардæг вæййынц, цы нæ уынынц,уырдæм. 
228 

* * * 
Кæрдтæ, æхсаргæрдтæ сцыргъ кæнынц, кæй цард ацыбыр 
кæнынц, уыдон. 
* * * 
Цæхæр кæмæ ис, уыцы поэттæ æдас не сты, доны бедраимæ 
чи рацу-бацу кæны, уыцы критикæй. 
* * * 
Адæмæй чи фæдисмæ раздæр бахæццæ вæййы, чи та — куывдмæ. 
* * * 
Адæймаг сыдæй куы мæла, йæ цардæй райгонд куынæ уа, уæд 
ахæмæй куыд ис рауайæн патриот? Цы монцæн хъуамæ ратга йæ 
цард ахæм бæстæйы сæрвæлтау? Æвæццæгæн, Уæрæсейы либе- 
ралтæ уымæн уæззау уавæрмæ æркодтой адæмы,цæмæй сыс- 
тырзæрдæ уой сæ бæстæйыл æмæ йæ мауал хъахъхъæной фыд- 
гултæй, раттой йæ искæмæн. 
* * * 
Мах цы нæ уынæм, уый куы уыниккам, уæд цы уынæм, уый 
нал уаид. 
* * * 
Алы бæстæ дæр æфсад дары, цæмæй йæ адæмы, стæй уыдонæн сæ 
исбон хъахъхъæна æддагон знæггæй. Æмæ мидæггаг фыдгултæ куы 
фæхæлоф кæной падцзахады хьæздыгдзинæдтыл, уæд та? Уыдоны ах- 
хосæй адæм сыдæй мæлынмæ куы ’рцæуой, уæд та? Бæстæ заууатмæ 
куы ’рцæуа, уæд та? Ахæм уавæры æдцагон знаг махмæ цы ми кæны? 
* * * 
Нæ расыггæнджыты нымæц фылдæрæй-фылдæр кæны. Тæссаг 
у, Ирыстон æнæхъæнæй куы срасыг уа, æмæ куы афæлдæха, уымæй. 
* * * 
Адæмы сфыст Уæрæсейы талф-тулфæй цæмæн ацыди? Базонын 
хъуыди нæлгоймæгтæ нæм цал ис, уый. Ныр æвзæрстыты бон 
уыдонæй алкæмæн дæр ратгын хъæудзæни водкæйы авг. 
* * * 
Дзыллæтæ алыхуызон сты. Иутæ иудадзыг агурынц сæхицæн 
æмбæлттæ, иннæтæ та — знæгтæ. 
229 

* * * 
Ис ахæмтæ дæр, йæхи хæссын йæ бон нал вæййы, уæддæр ма 
ныхæстæ фæхæссы. 
Дæхиуыл дæ зæрдæ сæдæ хатты фæхудæд, цæйнæфæлтау дыл 
искæйы зæрдæ иунæг хатг фæхуда. 
* * * 
Уыдис ахæм фыдыус. Уæливых-иу куы скодта, уæд-иу æй 
йæхи æмæ йæ лæджы лæппуйы цур фынгыл авæрдта, стæй-иу 
æй иуырдыгæй аивæй йæ армы тъæпæнæй бынмæ нылвæста. 
Уый фæстæ-иу æй дыууæ раст дихы акодта. Цыхт-иу чердæм 
акалди, уыцы æмбис-иу йæхи сывæллоны цур æрæвæрдта. Махмæ 
дæр ис уыцы фыдыусы хуызæн хицæуттæ. Сæ хæстæджытæ æмæ 
хæлæрттæн раттынц цардæй дзадджын хæйттæ. 
* * * 
Цард у змæлд æхсæвæй-бонæй, макæд лæуу æрмæст кæронæй. 
Иннæ дунемæ æнцонæй асхъиудзынæ исты ’фсонæй. 
* * * 
Æгæр тагъд чи фæкæны,уыдон-иу куы зониккой сæ 60% æрдæг 
фæндагыл кæй баззайынц, уый, уæд-иу талф-тулфæн йæ бындур 
фехаликкой. 
* * * 
Адæймаг куы ницæмæйуал фæтæрсы, уæд бабын вæййы. 
* * * 
Паддзахадон театры актертæй бирæтæн радтой адæмон артис- 
тты нæмттæ, фæлæ ахæм ном ничи хæссы адæмон театрты ар- 
тисттæй, афтæмæй адæмон уыдоны хонынц. Ахъуыды кæнинаг 
фарста... 
* * * 
Сталины дуджы сом доллæрæй уыди бирæ кадджындæр æмæ, 
дам, уæд цард æвзæр уыди! 
230 

— Баба, базон-базон æвзæрстытæ кæд уыдзысты? — бадзырдта 
йæ фыдыфыдйæ чысыл Адæмæз. 
— Нæ зонын. 
— Уæдæ сæ æз зонын. Уыдзысты тагьд. 
— Цæмæй бæрæг у? 
— Уынг скъолайы цур асфалтæй æмбæрзынц. Тагъд мах 
цурмæ дæр æрхæццæ уыдзысты. Фæндаг уыдзæни лæгъз, 
цæмæй хъæлæс кæнынмæ чи цæуа, уыдон сæ къах мацæуыл 
скъуырой. 
* * * 
Истæмæ бæллын у адæймаджы хъарутæ æмæ зонындзинæдтæ 
фылдæргæнæн хотых. 
* * * 
Иу сусæгдзинад ис раиртасæн. Адæм фылдæр кæм амарди, уыцы 
уынджы дзæвгар фæфылдæр сты рынчынтæ, зиантæ. Алчидæр 
тæрсы мæлæтæй, æрмæст æй дзургæ ничи кæны. 
* * * 
Хицау куы бамбары, адæм йæ митæй райгонд нал сты, уый, 
уæд йæ хъузæггæ ахæлиу кæнынц ахæм ныхæстæ: "Нæ разамонæгмæ 
дохтыртæ æвзæр низ ссардтой, йæ хъуыддаг хорз нæу, бирæ нал 
ахæсдзæн". Адæм æрсабыр вæййынц, ома, кæд ахæм уавæры ис, 
уæд дзы тагьд фервæздзыстæм, цы ма тох кæнæм йемæ. Науæд та 
хъузæттæ фæзæгъынц: "Нæ хицауы æндæр куыстмæ аивынмæ хъа- 
вынц". Адæм та уæддæр фæхъус вæййынц. 
* * * 
Хицæутгæй иутæ фæндæгтæ агурынц адæмы зæрдæтæм, иннæтæ 
та — банктæм. 
* * * 
Гæды, æвæдза, куыд культурон у. Райсомæй йæхи ныхсы. 
Йæхихъуыдыйы искæдæм куы фæраст вæййы, уæд йæ чъизи бам- 
бæрзы сыджытæй кæнæ æндæр истæмæйты. Уый кæмæндæрты у 
бафæзминаг. Самал кæнæнт гæдытæ. 
231 

* * * 
Махмæ ис политиктæ 3000. Гъеныр уыдонæй раппарæм 2995. 
Баззайдзæн ма дзы 5. 
* * * 
Мах Хуыцауæн æмæ зæдтæн арæхдæр кувын райдайæм, зын 
уавæры куы бахауæм, уæд. Æвæццæгæн-иу сæ ферох кæниккам 
бухъцард кæнгæйæ. Ам ис сусæгдзинад. Ахъуыды кæнæм. 
* * * 
Хорз хицауæн йæ цæсгом канд йæхи рæдыды тыххæй нæ асырх 
вæййы, фæлæ ма йæ адæмы тыххæй дæр. Æвзæр разамонæгæн йæ 
цæсгом æндæрхуызон никуы фæвæййы. 
* * * 
Æнцонæй цы саразай, уый æнцонæй æрбайхæлдзæн. 
* * * 
Æвæццæгæн, Уæрæсейæн никуыма ничи загъта: "Дæ фæндаг 
раст!" Æмæ уый дæр, зылын фæндæгтыл цæугæйæ, куы иуырдæм 
бараст вæййы, куы —иннæрдæм. 
* * * 
Куыд дзурынц, афтæмæй кæрæдзийы тынг чи уарзы, ахæм лæг 
æмæ усæн сæ цот вæййынц хæрзхъæд, фæзминаг, кæрæдзийы чи 
ратон-батон кæны, уыдон цот та вæййынц донджахи. Ацы ран 
ахъуыды кæнын æмбæлы, сæ цард чи баиу кæны, уыдонæн. 
* * * 
— Зæгь-ма, Махтымбег, нæ ирон æгьдау халджытæ дæумæ гæсгæ 
читæ сты? — бафарста сыхы ныхасы сæрдар Хъазыбег. 
— Æппæты тынгдæр нæ ирон æгъдау халынц чызджытæ. 
Цæмæй сæм лæппутæ се ’ргом тынгдæр здахой, уый тыххæй сæ 
буар алы рæтты байгом кæнынц, суанг ма сæ бикътæ дæр равди- 
сынц... 
232 

* * * 
Фæсарæнты цалдæр падцзахады адæмы чъизитæй райдыдтсй 
спъиртт кæнын. Махмæ дæр дзы ласынц. Кæнынц дзы водкæ. 
Тфу! Лæгтæ цыфæнды дæр бануаздзысты, фæлæ дзы исчи куы ску- 
ва, мыййаг! 
* * * 
Фæндаг кæдæм нæй, уырдæм уæддæр цæуын хъæуы, цæмæй 
дзы фæндаг саразой. 
Хатгай нæм афтæ фæкæсы, цыма нысанмæ фæцæуæм, афтæмæй 
та нысаны цурæй кæдæмдæр фæраст вæййæм. 
* * * 
Адæм кæддæр хъæлæс кодтой сæ хуыздæртыл, ныр та —æхца- 
джынтыл. 
Адæмæн, стæй коммунисттæн, æвæццæгæн, сæ масты дзæ- 
къултæ бахус сты, уый йедтæмæ цард чи фехæлдта, бæстæйы 
хъапп йæхирдыгæй чи фæкодта, уыдонмæ куыдфæндыйæ куыд 
кæсынц? 
* * * 
Бæппыдзийы хуызæн дохтыр зæххыл нæма уыди. Нæ дæ фен- 
дзæни, нæ дæм байхъусдзæни, афтæмæй дын рафысдзæн исты хос. 
Уый дын куы ницы феххуыс уа, уæд та — æндæр. Афтæмæй са- 
быргай фæндаг скæндзынæ афтекмæ. Афтечы кусджытæ дзы буз- 
ныг сты. Æмæ куыннæ, сæ хостæ Бæппыдзийы руаджы æрбауæй 
вæййынц. 
* * * 
Кæмæй лæджы тæф цæуы, кæмæй та — арахъхъы тæф. 
233 

* * * 
Фæсарæйнаг дзырдтæй бирæтæ дзæгъæлдзу кæнынц Уæрæсейы 
дæр. Уырыссаг словары дуар гомæй аззади æмæ дзы байдзаг сты. 
Æппæты уæле æрбадти "шоу". Уый амоны бæрæгбоны мидис, ома 
ам æппæтдæр сой у, минас, бæрæчет. Уыцы дзырд англисы 
кæддæр ныууагътой алантæ. Æмæ нæм фæстæмæ æрбаздæхти, чы- 
сыл аивта, афтæмæй. Æмæ, Англисы цы хъуыстгонд горæт ис, 
уый та! Хуыйны Уэмблдон. Ам арæх вæййынц дунеон ерыстæ спорты 
алыхуызæй. Дзырд уэмблдон аланты æвзагыл хъуысти афтæ: уым 
былдоны, ома доны был. 
* * * 
Тайгайыл барæй æфтауынц арт чидæртæ. Уый фæстæ бæлæстæ 
акалынц, ома арт сыл сирвæзти æмæ уæддæр бахус уыдзысты, 
зæгъгæ. Уæй сæ кæнынц Китайæн, Японæн æмæ æндæр 
бæстæтæн. Милуантæ кусынц фыдгултæ æмæ сын сæ ных бакъуы- 
рæг нæй. 
* * * 
Хицау адæмы цард куы айхала, уæд ын фæстæдæр йæхи 
дæр райхалынц, цæмæй феной, базоной, цæмæй арæзт уыди, 
уый. 
* * * 
Кад æмæ намыс агурын нæ хъæуы. Уыдон адæймагмæ æрбац- 
æуынц сæхæдæг. 
* * * 
Нæ политиктæ, нæ экономисттæ цас фылдæр дзурынц три- 
бунæтæй, уыйас нæ бæстæ кæны мæгуырæй-мæгуырдæр. 
* * * 
Ирыстон у, иу иннæйы уæлæмæ скаст кæм нæ уадзы, ахæм 
бæстæ. 
* * * 
Цауд падцзахы, цауд президенты фæфæнды, цæмæй йе ’фсады 
разамонджытæ уой æхсарджын, æмæ знæгты ма ’рбауадзой арæн- 
ты сæрты, иннæмæй та йæ фæфæнды,цæмæй уой инæлæрттæ 
тæппуд, æмæ йæ ма фæсурой йæ къæлæтджынæй. 
234 

* * * 
Фынгыл алыхуызон минас куы æрæвæрынц, уæд адæймаджы 
æрфæнды се ’ппæтæй дæр иу, дыууæ комдзаджы акæнын æмæ æнгу- 
ылдзты змæлдыл цæст нал фæхæцы, фæлæ, хъыгагæн, хæринæгтæй 
алкæйы ад бæстон нæ раиртасы — кæрæдзийы абынæй кæнынц. 
Афтæ рауайы, иу адæймаг иннæимæ куы базонгæ вæййы, стæй та — 
æндæримæ. Уымæн кæсæм куыдфæндыйæ кæрæдзимæ, уымæн суæ- 
лæнгай æууæнк. 
Йæ фындзы бын рихитæ ис æви нæ, уый чи нæ зоны, уый дæр 
йæхи историк рахуыдта. 
* * * 
Зындгонд разамонджытыл адæм фыссынц чингуытæ, цауд хиц- 
æуттæ та — сæхæдæг сæхиуыл. 
* * * 
Къуымых адæймæгтæ цыфæнды фыдзонд, цыфæнды гуымиры 
куы уой, уæддæр цастæ вæййы сæ бон? Цард æмæ бæстæ тынгдæр 
хъахъхъæнын хъæуы ахуыргонд æдылытæй. Уыдон арæх баирвæ- 
зынц къæлæтджынтæм, æмæ... 
Искæйы сæрыл дзурын хорз у, æрмæст дæхи сæр йæ бынаты 
куыд уа, афтæмæй. 
Хиуæттæ дæм бахъуаджы рæстæг бахæццæ уыдзысты тагъддæр, 
стæй дыл, хъыгагæн, уыдон арт дæр бандзардзысты тагъддæр. 
Æмæ кæд афтæ у, уæд æцæгæлæттæм куыдфæндыйæ кæсын нæ 
хъæуы. 
ÆВÆЦЦÆГÆН... 
Иу ран ныхас бацайдагъ дунейы сконды фæдыл. Дис кодтой 
æрдзы сусæгдзинæдтыл. Фæстагмæ ныхас рахызти адæймаджы 
азтæм. Иууылдæр дзырдтой, зæгьгæ, адæймаг цæры æгæр гыц- 
цыл. 
— Æз, æвæццæгæн, сымахæй къаддæр фæцæрдзынæн, — загь- 
та Саламджери. 
— Цæмæн? — афарста Аким. 
— Мæнæн мæ иу бон æртæйыл нымад у ацы дунейы. 
235 

МÆХИ ТЕРЧЫ ÆППАРЫН 
— Кæдæм рараст дæ, Саламджери? — афарста "П". 
—Уæртæ Теркмæ цæуын. 
— Цæмæн? Кæсæггæ ахсынмæ? 
— Нæ базыдтай. Ельцин адæмæн зонд амонын райдыдта æмæ 
мæхи доны æппарын. 
— Æмæ уæд уыцы камерæйæ та цы кæныс? 
— Адæм куы бамбарой, æдылымæ кæй хъуыстой, уый, уæд 
фæстæмæ раленк кæндзынæн. 
АКЦЕНТ ÆМ НÆЙ 
Тугьан уырыссагау тынг сыгьдæг дзуры. Стæй йæм акцент 
дæр нæй, ирон уæвгæйæ. Уый тыххæй йæхицæй сæрыстыр у. Арæх 
раппæлы йæхицæй. Иуахæмы Саламджери йæхи нал баурæдта: 
— Ды дæхицæй бузныг дæ, фæлæ... Мæнæн мæ бон раппæлын 
нæу дæуæй, йæхи бынтондæр искæйы хуызæн чи скодта. Хъуамæ 
адæймагмæ исты баззайа йæхицæй, кæд бирæ нæй, уæд та иучысыл. 
ЙÆ МЫГГАГ ÆЙ ÆРБАЙРОХ 
Кæддæр Саламджери фæсаууонмæ уæлдæр партион скъолайы 
куы ахуыр кодта Ростовы филиалы, уæд-иу сын Дзæуджыхъæуы 
аивæдты хæдзары историйы, политэкономийы æмæ æндæр темæ- 
тыл лекцитæ кастысты Хетæгкаты Къостайы номыл паддзахадон 
университеты ахуыргæнджытæ. Иуахæмы та лекци касти Шотаты 
Науырыз. Иу рæстæг Ситохы-фырт цыдæр загьта, æмæ йæ фарсмæ 
чи бадти, уый — Дзелим — худæгæй бакъæцæл. 
— Сыст-ма уæлæмæ! — бадзырдта Саламджеримæ лектор Науырыз. 
Сыстади Ситохы-фырт. 
— Зæгь-ма дæ мыггаг. 
Саламджери ныхъхъус, стæй ныллæг хъæлæсæй бадзырдта Дзе- 
лиммæ: 
— Мæ мыггаг мæ æрбайрох. Куыд уыди? 
Ацы хатт ноджы хъæрдæрæй ныххудти Дзелим. 
— Сыст ды дæр! — бадзырдта Науырыз Дзелиммæ дæр. 
Дзелим куы сыстад, уæд æй ахуыргæнæг афарста: "Цæуыл ных- 
худтæ ныртæккæ?" 
— Саламджери мæ афарста, мæ мыггаг, дам, куыд уыди, æрбай- 
рох, дам, мæ. 
Уæд Науырыз Саламджерийæн афтæ: "Æз дын нывæрынмæ хъа- 
выдтæн æвзæр бæрæггæнæн, фæлæ та дæ, мыййаг, уый дæр куы 
ферох уа æмæ дын фæрсæй-фæрстæм æвæрын дыууæ æвзæр 
бæрæггæнæны". 
236 

ХЪУЛМÆ - ТОХСИ 
Цыргь ныхæстæ кæнын уарзы "Б" дæр, кæд æдзух нысаныл нæ 
сæмбæлынц, уæддæр. Иуахæмы Саламджерийæн афтæ: "Æдзух ацы 
царды ныхмæ дарыс дæ сагой. Æппæлыс советон дугæй. Дæ сæры 
цыма зонд нæй, афтæ мæм кæсы". 
Уæд Саламджери афтæ: "Цæй зонд ма дзы ис. Айфыццаг æй 
дæуæн куы радтон". 
МИНИСТРЫ БЫНАТ 
Чермен дуканийы директорæй куыста, фæлæ йæ иу рæстæг йæ 
бынатæй асырдтой, базарадон æгъдау кæй фехæлдта, уый тыххæй. 
Лæг афæдзы бæрц уыди æгуыст. Иу рæстæг фембæлди Саламдже- 
рийыл. Æнæ кусгæйæ куыд тыхсы, уыцы сагьæс ын бамбарын код- 
та, стæй ма йын балæгьстæ кодта, кæд, дам, искуы дзæбæх куыст 
ис, уæд, дам, мæ уым фæкуыси кæн. 
— Æз дын дæ курдиат сæххæст кæндзынæн. Базарады мини- 
стры бынатмæ дæ фæнды? 
Чермен фæуыргьуыйау, уыцы ныхæстæ айхъусгæйæ. Нал æу- 
уæндыд йæ хъустыл. 
— Бæргæ мæ фæнды. Æз сарæхсин уыцы куысты, фæлæ... 
Æцæгæй дзурыс æви?.. 
— Ацы зæххæй дын ард хæрын, кæй дæ нæ сайын, уый тыххæй. 
Ды уыдзынæ министр, æрмæст афтæмæй... 
— Куыдæй? 
— Ды уал мæн раздæр равзарын кæн президентæй. 
— Уыцы хъазæн ныхæстæн кæрон кæд скæндзынæ? — бахъуыр- 
хъуыр кæнгæйæ, загъта Чермен æмæ йæ фæндагыл атындзыдта. 
ЙÆХИ СЮЖЕТÆЙ ХУЫЗДÆР У УÆДДÆР 
— Æрдæбон цы фыссæджы кой кодтам, уый уацмыстæ дæм 
куыд кæсынц, — афарста "Дж" Саламджерийы. 
— Ницы сын у. 
— Йæ уацауы сюжет лæмæгь у. 
— Йæхи сюжетæй хуыздæр у, уæддæр, — загьта Ситохы-фырт. 
ХЪАЗÆНÆМХАСÆН 
— Иннæтæ мæнæй хуыздæр арæхсынц сæ куысты?! Цæмæн мæ 
систа нæ хицау?! — хъаст кодта заводы кæрты, куысты-иу йæхиуыл 
бонасадæн чи кодта, уыцы Гаччори. 
— Уыцы рæстæг Саламджери уым фæци æмæ афтæ: 
237 

— Хицау райсом раджы штангæ фæисы æмæ, æвæццæгæн, 
спортзаугы дуар æхгæд разынди æмæ уæд уый дæр дæу систа. 
— Ды Ситохы-фырт, хъуыдцаг æндæрырдæм ма здах. Уый мæн 
мæ куыстæй систа. Ам штангæйы кой цæмæн кæныс? 
ХÆДОНЫ ДЫС АСКЪУЫДТОЙ 
Иуахæмы Саламджери, Дзæуджыхъæуы проспектмæ бафтгæйæ, 
йæхи æруагъта, бульвары цы бандæттæ уыди, уыдонæй иуыл. Иу 
рæстæг йæ фарсмæ æрбадтысты дыууæ лæджы. Цæуылдæр зæрдиаг 
ныхас кодтой, стæй сигареттæ сдымдтой. 
— Æфсымæр, дæ хæдоны дыс цыдæр цыргьагыл фæхæцыди. 
Йæ хуыд райхæлди. 
— Саламджери аджих, стæй афтæ: 
— Уый цыргьагыл нæ фæхæцыди, фæлæ... Ам горæты ахæм 
уынг ис æмæ ууылты куы фæцæйцæуай, уæд дыл иу иуырдæм ахæ- 
цы, иннæ - иннæрдæм. 
— Цæмæн? 
— Иу дæр фæзæгьы — махмæ рацу, иннæ дæр фæзæгьы — махмæ 
рацу.Ахæм кæрдзындæттон адæм никуыма федтон. 
— Æмæ кæм ис уыцы уынг? Куыд хуыйны? 
Саламджери зына-нæзына мидбылты бахудти æмæ афтæ: "Ни- 
куы йæ никæмæн загьтон, фæлæ йæ сымахæн схъæр кæндзынæн. 
Уый у Коцойты Арсены номыл уынг". 
Дыууæ лæджы ма иучысыл абадтысты, стæй фестадысты æмæ 
Терчы ’рдæм атындзыдтой. Бауырныдтой сæ Ситохы-фырты мæнг 
ныхæстæ. 
ЙÆ ФÆНД ФÆСЫКК 
Иу хицау æмбырды фидарæй дзырдга: "Æз, æвæццæгæн, сараз- 
дзынæн æппæтдæр, цæмæй цы хъуагдзинæдгы кой кодгат, уыдон къуыв- 
витговд æрцæуой. Уæ курдиат уын сæххæст кæндзынæн æппынкъаддæр 
70 процентæй. Кæд мæ дзырд фæсайон, уæд-иу мын мæ сæр акъуырут". 
Уыцы ныхæстæ айхъусгæйæ Саламджери бахудти æмæ йæ 
фарсмæ чи бадти, уымæ бадзырдта: "Нæ йæм хъуыстай, кæд, дам, 
уын уæ курдиат нæ сæххæст кæнон, уæд-иу мын мæ сæр акъуырут. 
Сайгæ нæ кæны. Сæр ыл куынæ ис, уæд дзы цы акъуырдзыстæм?". 
Уыцы ныхæстæ æгæр хъæрæй загьта Саламджери. Хицау сæ ай- 
хъуыста. Уый фæстæ йæ зæрды уыди Ситохы-фыртæй йæ маст рай- 
сын, хъуамæ йæ систаид йæ куыстæй, фæлæ йæ фæнд фæсыкк. 
Йæхи йын асырдтой хицауы бынатæй. 
238 

РÆСТÆГ ÆДЗУХ ИУХУЫЗОН НÆ ХÆССЫ 
— Æрдз диссаг у. Алцыдæр бынмæ хауы. Цымæ искуы ахæм 
рæстæг скæндзæни, алцыдæр хæрдмæ цæмæй хауа, — ахæм ныхæстæ 
кодта заводы кæрты Муради. 
— Алцæмæн нæ зонын, фæлæ... Дæ мады ’рвадæй тынг хъаст 
кæнынц адæм, ахæм директорæн, дам, махимæ иумæйагæй ницы 
ис, йæхæдæг, дам, мæй исы дыууиссæдз мин сомы, мах та, дам, 
— фæйнæ 800 сомы. Куыд дзурынц, афтæмæй йæ рæхджы хæрдмæ 
схауын кæндзысты. Æмæ дæ уæд бауырндзæни, хатт бирæ цыдæртæ 
хæрдмæ дæр кæй схауынц, уый, — загьта Саламджери. 
НОГИРÆГТЫ ХУЫССÆГ ЦÆМÆН АЛИДЗЫ? 
Иу ран Дзæуджыхъæуы сæйраг уынджы скъорд сты фысджытæ 
æмæ артистгæ. Сæ ныхас уыди ирон академион театры хъысмæтыл. 
Фæстагмæ "К" загьта: 
— Мæ ныхас хъыг ма фæкæсæд кæмæдæр, фæлæ... Фæстаг азты 
театры сценæйыл цы 16 пьесæйы æрæвæрдтой, уыдонæй артисттæ 
æмæ театрдзаутæ хорз рахуыдтой æрмæстдæр æртæ, иннæтæ Терчы 
доны баппæрстой. 
— Сæ автортæ æмæ сæ режиссертимæ? — афарста Саламджери, 
стæй ма йæ ныхасмæ бафтыдта: — Æз ма дис фæкæнын, хатгай 
къæвдатæ нæ вæййы, афтæмæй Терк раивылы. 
— Уый куыд æмбарын хъæуы? Æнæ уарынтæй Терк куыд раи- 
вылы? — афарста Ситохы-фырты "В". 
— Дон бирæ кæм ис, ахæм пьесæтæ ма Терчы басхой, кæддæра 
ма ногирæгтæ йæ гуылф-гуылфмæ бафынæй уаиккой. 
АБОН КЪÆВДАУЫДЗÆНИ 
Иуахæмы Саламджери ныхæстæ кодта йæ зонгæ журналист "Хъ"- 
имæ. 
Уыцы рæстæг сæ цуры æрлæууыд иу æнахуыр адæймаг: 
— Ды радиойæ фæдзурыс, æнхъæлдæн, — бадзырдта Салам- 
джеримæ. 
— О. Хъусын дæм. Информаци æрбахастай? 
— Ницы æрбахастон æппындæр, фæлæ æз зæгъынмæ хъавын 
иу стыр хъуыды. Сымах зонтыкты бын лæуут æмæ нæ хуылыдз 
кæнут, фæлæ æз хатын æппæт дæр æмæ афтæ зæгъынмæ хъавын: 
"Уарын, æвæццæгæн, къæвдамæ расайдзæн. Æмæ хорз уаид, ра- 
диойæ куы айхъуысид мæ хъуыды, уæд". 
— Хорз, хорз, — загъта Саламджери, йæ милдбылты ба- 
худгæйæ. 
239 

Æмæ диссаг, уый фæстæ суанг телеуынынадæй дæр арæх рай- 
хъуысынц ахæм ныхæстæ: "Абон изæрырдæм къæвда рауардзæни", 
науæд райсом уардзæни къæвда". Диссаг, уыцы æдылы лæджы 
ныхас куыд ацыди! 
ÆНГУЫЛДЗ ЦЫ КОДТА? 
Иу æмбырды Саламджери афтæ радзырдта: 
— Бирæ хъуагдзинæдтæ ис нырма авджын дзауматæ чи аразы, 
уыдоны куысты. Цæмæн кæнынц агуывзæтæн тигътæ? Ахъуыды ма 
кæнут, фынджы уæлхъус бадгæйæ, æппынкъаддæр фæкæнынц дæс, 
дыууадæс сидты. Цæвиттон, уал хатты ахæм агуывзæйыл фæхъæуы 
хæцын, æнгуылдзтæ фæриссынц, стæппæлттæ вæййынц, цыма 
хос фæкæрды сæ хицау. Ахъуыды кæнын æмбæлы заводы раза- 
мынды, цæмæй бацархайа, фынджы уæлхъус чи фæбады, уыцы 
лæгты фыдæбæттæ фæрогдæр кæныныл. Ситохы-фырт йæ ныхас 
нæма фæци, афтæ йæм чидæр бадзырдта: 
— Уыцы хуызæнæй дæхицæн де ’нгуылдз баст цæмæн у бинтæй? 
Агуывзæйыл æрхæцыс, æвæццæгæн, дæхæдæг дæр. 
— Уый агуывзæйыл хæцынæй не стæппал. Иу дæ хуызæнæн йæ 
агуывзæ истон, æгьгьæд зæгъын нуаз æмæ мын ме ’нгуылдзмæ 
дæндагæй фæлæбурдта. 
БОЦЪОДЖЫН СТИХТÆ 
Иуахæмы библиотекæйы кусæг "Р" Саламджерийæн афтæ: 
— Цы дын зæгьынмæ хъавын, уый зоныс, лæмæгь фысджытæ 
сæ уацмыстæ арæхдæр мыхуыр кæнынц. Хатгай афтæ дæр вæййы 
æмæ дамгьæтыл пастæ нæма бахус вæййы, афтæ редакциты бал- 
æууынц. 
Саламджери йын йæ ныхас дарддæр анывæзта: 
— Уый хуымæтæджы нæу. Тагьд сæ уымæн амыхуыр кæны æмæ 
фæтæрсы, сæ рæстæг куы фæуа, уымæй. Фысгæ сæ куыд тагъд акæ- 
ны, зæронд дæр афтæ тагьд авæййынц. Æз иу æмæ дыууæ хатгы нæ 
федтон боцьоджын стихтæ. Курдиатджын фысджыты уацмыстæй 
бирæтæ фæцæрынц мин азæй дæр фылдæр,уæдцæр нæ базæронд 
вæййынц... 
ДЫУУÆЙÆ ИУЫ АИРВÆЗЫН КОДТА 
Дзагко хъаст кодта дохтыр Додыккæй, мæ мады, дам, хуыз- 
дæрæн уымæ баластон æмæ, дам, æй нæ аирвæзын кодта. 
— Бынтон æй ма ’фхæр, — загъта Саламджери. 
240 

— Уæдæ йын арфæтæ кæнон? Мæ мад йæ цуры йæ уд систа. 
Рак æй барвыста мæрдтæм. 
— Раст загътай. Додыкк бынтон æвзæр дохтыр нæу. Дыууæйæ 
иуы аирвæзын кодта. Рачы нæ бахъыгдардта, — загъта Салам- 
джери. 
ХОСГÆНÆН КÆРДÆДЖЫТÆ 
Саламджери Реданты ’рдыгæй æрцæйцыди, йæ къухы цавæрдæр 
кæрдæджытæ, афтæмæй. Мыхуыры хæдзары кусджытæй амбæлыд 
цалдæрыл. Сæ иу æй афарста: 
— Уыдон цы кæрдæджытæ сты? Исты хосæн бæззынц, 
æвæццæгæн. 
— Хосгæнæн кæрдæджытæ сты. 
— Цавæр низы ныхмæ? 
— Адæймаг æхсæвыгæтгы æвзæр куы фæфынæй кæны, уæд... 
— Æмæ дæхæдæг æвзæр фæфынæй кæныс? 
— Мæхи мæт мæ нæй? 
— Уæдæ кæй. 
— Путины, Касьяновы... 
ÆНÆ СЫСХОЙГÆЙÆ 
— Дæ сыхаг куыд стæвдтæ у! Спорты архайы, æвæццæгæн? 
— афарста Саламджерийы "Л". 
— Исы, исы. 
— Штангæ? Æнæ сысхойгæйæ цас сисы? 
— Дæс-дыууадæс агуывзæйы карз арахъ. 
ЙÆ БАЗЫРТÆ ЙЫН АКЪУЫРЫН ХЪУЫДИ 
Саламджерийæн иу бон "П" афтæ радзырдта: 
— Æвæдза, ныййарджытæн куыд æхсызгон вæййы, сæ чызг 
хорз хæдзармæ куы бахауы, уæд, науæд сæ лæппу йæ амонд куы 
баиу кæны фæзминаг чызгимæ. Мæ сыхаг Дзадте йæхимæ ныхъ- 
хъуыста ацы цалдæр боны. Йæ чызг фарон чындзы ацыди æмæ 
ныр фæстæмæ æрбахæццæ. Чи уыди аххосджын, ацу æмæ йæ ба- 
зон. 
— Чындзы куы цыди, уæд ын йæ базыртæ акъуырын хъуыди 
æмæ фæстæмæ нал ратахтаид, — загьта Саламджери. 
16 Заказ № 77 
241 

ÆМÆ ДÆХИ ПРОДУКЦИ ХУЫЗДÆР У? 
Кæддæр Саламджери иу мæйы бæрц акуыста консервгæнæн за- 
воды. 
Уыцы рæстæг йæ зонгæ "Дж" та куыста адæмон бæрæггæнджы- 
ты комитеты. Иу бон сæм бацыди æмæ бæстæ йæ сæрыл систа, 
уæ продукци, дам, цауд у. Æгæр-æгæр куы кодта, уæд æм Са- 
ламджери бауырдыг: 
— Дæ хорзæхæй,нал басабыр уыдзынæ?! Дæхи продукци но- 
джы æвзæрдæр, куы у. 
— Цавæр продукци? 
— Куыд цавæр? Дæ чызг... Æрæджы йæ чындзы арвыстай 
æмæ йæ фæстæмæ уæ хæдзармæ æрхæццæ кодтой. Цæвиттон, дæ 
продукци хуыздæрхъуаг уыди дæуæн дæр. 
Лæг ницыуал сдзырдта. 
АВТОГРАФТИМÆ 
Иу фыссæг хуымæтæджы сæрыстыр уыди йæхицæй, 
бирæтæ, дам, мын, дзурынц, дæ ног чиныг, дам, мын, ба- 
лæвар кæн. 
Саламджери байхъуыста йæ ныхæстæм æмæ загьта: 
— Ма сыл æууæнд. Дæ чиныг дын чи балхæна дуканийы, 
уыдон дæ иннæтæй уарзынц сæдæ хатты фылдæр æмæ йæ æмбар. 
Уый дын дæ чиныг æнæмæнг бакæсдзæн, уымæн æмæ йæ уый 
тыххæй балхæдта, иннæтæ та сæ æвæрынæн агурынц автограф- 
тимæ. 
УЫЙ ЙÆ КУЫСТÆЙ РАЗДÆР АСУРЫН ХЪУЫДИ 
— Иу адæймаджы зыдтон æмæ бæрнон бынаты куы куыста, 
уæд ирон уæвгæйæ йæ мадæлон æвзагыл никæмæуал дзырдта, 
стæй йæ фæстагмæ йæ куыстæй куы расырдтой, уæд та дзурын 
райдыдта иронау, — дзырдта Саламджерийæн иу журналист, — 
иуæй йæм мæсты дæр кæнын,иннæмæй та мæм куыдцæр тæригъæд 
кæсы. 
— Цытæ дзурыс?! Уый йæ куыстæй раздæр суринаг уыди, на- 
уæд йæ мадæлон æвзаг бынтон ферох кодтаид, — ахæм уыди Сито- 
хы-фырты хъуыды. 
242 

СЫМАХЫЛ ÆУУÆНК НÆЙ 
Горæты уынгтæй иуы светофор æрурæдта машинæты. Фистæг 
адæм атындзыдтой уынджы иннæ фарсмæ, æрмæст Саламджери 
йæ бынатæй нæ фезмæлыди. 
— Ды ма цæмæ лæууыс?! Ацу иннæ фарсмæ! Мах дын фæндаг 
дæтгæм, — радзырдта Ситохы-фыртмæ "жигули"-йы хицау. 
— Уыцы ныхæстæ-иу æндæр искæмæн кæн! Сымахыл æууæнк 
нæй, — бадзырдта йæм Саламджери. 
НИЗТÆ КÆРÆДЗИМÆ ФЕСТЫ 
— Кæцæй цæуыс? — афарста Саламджери йæ сыхаг Хад- 
зийы. 
— Рынчындонæй. Мæ хæрæфырт æмæ мæ мады æфсымæртæ 
уым хуыссынц. Кæмæн йæ игæр риссы, кæмæн — йæ ахсæн, 
кæмæн — йæ уыргтæ. 
— Иугай низтæ. 
— О, иугай низтæ сæм ис, фæлæ уæззау сты. Æмæ дæ афтæ 
фæнды, цæмæй сæ дыгай-æртыгай низтæ бацъист кæной? 
— Чи зоны, уæд хуыздæр уыдзæни. 
— Куыд æгъдауæй? Дæ ныхæстыл дис кæнын. 
— Мæ хæстæг Дзибойыл иу рæстæг низтæ æртыхстысты. Цы 
йæ нæ рысти, ахæм нал уыди. 
— Æмæ цы баци? 
— Иу рæстæг низтæ кæрæдзимæ фесты. Кæрæдзийы ныццагъ- 
той. Алкæй дæр рынчынæй фылдæр хай хъуыди. 
— Æмæ лæг йæхæдæг цы фæци? 
— Аирвæзт. 
КРЕМЛЫ ЧИ БАДЫ, УЫДОН ЧИ СТЫ? 
— Куыд дзурынц, афтæмæй Кремлы чи бады, уыдонæй иу дæр 
уырыссаг нæу, — дзырдта Самсон йæ сыхæгтæн. 
— Уыдон гæды ныхæстæ сты? Ис дзы уырыссæгтæ дæр, — ба- 
дзырдта йæм Саламджери. 
— Чи сты? Зæгъ-ма сæ. 
— Шофыртæ иууылдæр сты уырыссæгтæ. Кабинеттæ чи 
æфснайы, стæй кæрт чи мæрзы, уыдон дæр сты уырыссæгтæ. 
243 

ÆРТÆ, ЦЫППАР АЗЫ ФÆСТÆ 
— Саламджери, ды журналист дæ, стæй фыссæг дæр æмæ цард 
хорз зоныс, гьемæ ма мын зæгь, гьай цавæр рæстæг скодта?! Адæм 
хорз æмæ æвзæр кæрæдзийæ нал иртасынц. Мæ зæрдæ ныддур 
фырмæстæй, —дзырдта телефонисткæ «В». 
— Ацы рæстæг ма афтæ куы ахæсса, уæд æртæ-цыппар азы 
фæстæ ам, Уæрæсейы, ахæм фарста никæмæуал ратдзынæ. 
— Цæуылнæ? 
— Уымæн æмæ нæм хорзæй ницуал уыдзæни æмæ ма цы ир- 
тасдзыстæм? 
СОНТ ÆЛХЫСКЪ 
Иу ран тæлтæг интеллигент «В» фаудта нæ зындгонд адæймæгтæй 
иуы, фæстагмæ, дам, йæ сæры зонд фæцæуæгау кодта. 
Уыцы ныхæстæ хъыг фæкастысты кæмæдæрты, Саламджери 
дæр рамæсты. Нал баурæдта йæхи æмæ уыцы интеллигентмæ ба- 
дзырдта: 
— Чи зоны, ды кæй кой ракодтай, уымæн йæ сæры зонд 
фæцæуæгау кодта, фæлæ уый афтæмæй дæр дæуæй зондджындæр 
уыди. 
УАЙДЗÆФ 
Кæддæр фысджытæ арæх æмбæлдысты чиныгкæсджытимæ. 
Уазджытæ-иу кастысты сæ ног æмдзæвгæтæ, дзырдтой-иу сæ 
дарддæры пъланты тыххæй. Поэттæн-иу ахæм фембæлдтытæ 
уыдис Камбилеевкæйы дæр. Иу ахæм изæр чиныгкæсджытæй 
чидæр раппæлыдис Хъайтыхъты Георæй, уый, дам, стыр 
курдиаты хицау у. Уыцы ныхæстæ иу поэтмæ хъыг фæкастысты 
æмæ афтæ: "Георы æмдзæвгæты дон бирæ ис". 
Саламджери йæхи нал баурæдта æмæ йæм бадзырдта: «Æмæ 
дæуæн де стихты дон дæр куынæ ис...» 
ДОХТЫРТÆ ДÆР СЕМÆ СТЫ 
Дзиго зианы фæдыл бафтыди уæлмæрдтæм. Сæ фылдæр уыды- 
сты ног ныгæд. 
244 

— Уæ хорзæхæй, уæ хъæуы дохтыртæ нæй?! Уæ адæм куы 
фæцагъды сты! Бахъаст сыл кæнут тæрхондонмæ! 
— Уымæй ницы рауайдзæн. Дохтыртæ дæр семæ сты, — ба- 
дзырдта йæм Саламджери. 
БÆРГÆ, ФÆЛÆ... 
— Дæ хорзæхæй, хъуыддаг цæуылнæ кæныс? — бафарста Са- 
ламджерийы йæ зонгæ Дзелим. 
— Бæргæ бакæнин хъуыддаг, фæлæ тæрсгæ кæнын. 
— Цæмæй тæрсыс. 
— Зондджын адæмæн сæ цот арæх æдылытæ вæййынц. 
ФÆЗМÆГОЙ ФЫСДЖЫТÆ 
— Æз дæр стихтæ фыссин, фæлæ мæм курдиат нæй, — дзырдта 
иу кабинеты "Ц". 
— Рæдийыс. Фысгæ чи кæны,' уыдонæн сæ фылдæрмæ кур- 
диат кæй нæй,уый тыххæй фыссынц. Чи зындгонд фысджытæм 
хæлæг кæны, чи та сæ кæны фæзмгæ, — загъта Саламджери. 
ГОРÆТЫ ЗАГЪД КÆНЫН НÆ ЗОНЫ 
— Нæ горæт хъæуккæгтæй байдзаг, афтæмæй дзы бирæтæ 
æвзæр æнкъарынц сæхи. Амы цардыл ничердæм ахуыр кæнынц, 
— дзырдта Тамби йе ’рвадæлты чызгæрвысты. 
Саламджери йæ хъуыдыйы æнцой фæлæууыди. 
— Раст дзурыс, раст. Мæнæн дæр мæ сыхаг фарон йæ мады 
Санибайæ æрбаласта æмæ уый дæр горæтаг цард йæ зæрдæмæ 
хæстæг нæ исы. Къуыри иу хатт йæхи сæхимæ аласын кæны, ам, 
дам, загьд кæнын нæ зонын. 
ДÆ ДОКЛАДÆН ЙÆ БОЦЪОТÆ АЛВЫДТАИС... 
Иу адæймаджы зонын æмæ Дзæуджыхъæуы иу митинг дæр ни- 
куы ауагъта, хъуамæ йæхи равдыстаид адæмæн, хъуамæ исты загъ- 
таид, йæ сæры ног хъуыды куынæ уыдаид уæддæр. Алы хатт дæр 
245 

дзы фехъусæн вæййы: "Уæззау уавæры цæрæм. Нæ къухтæм 
æмхасæнтæ кæнæм. Цæуæм кæдæмдæр "ацу æмæ ма 'рцу"-йы 
фæндагыл" æмæ афтæ дарддæр. 
Иуахæмы та уыцы ихсыд дзырдтимæ схызти трибунæмæ. Са- 
ламджери йæхи нал баурæдта æмæ йæм бадзырдта: 
— Уыдон нын дзурын нæ хъæуы. Æвзæр кæй цæрæм, уый 
нæхæдæг дæр зонæм. Æндæразы хъуыдыйæдтæм иу уæддæр баф- 
тыдтаис! Дæ кæддæры докладæн йæ боцъотæ уæддæр алвыдта- 
ис! 
НÆ КÆСÆМ КÆРÆДЗИЙЫ УАЦМЫСТÆ 
Айфыццаг иу фыссæг Саламджерийæн сагъæсхуызæй афтæ: 
— Диссаг мæм кæсынц нæ фысджытæ, сæ фылдæр кæрæдзийы 
уацмыстæ нæ кæсынц, нæ зонынц, чи куыд фыссы, уый. 
Афтæмæй кæд се ’хсæн генитæ ис, уæд та? 
Уæд Ситохы-фырт райдыдта йæ хъуыды халын: 
— Не ’хсæн генитæ куы уа, уæддæр сæ нæ хицауад нæ бауадз- 
дзысты раргом кæнын, уымæн æмæ йын уæд кад кæнын хъæудзæн. 
Хæргæ, уарзгæ куынæуал кæна, балцыты куынæуал цæуа, уæд дзы 
райдайдзысты æппæлын. Уæвгæ... Уæддæр æй не ской кæндзыс- 
ты. Гени кæй уыд, уый нын фыццагдæр зæгъдзысты æндæр адæм- 
ты минæвæрттæ. 
ЗОНДДЖЫН ЛÆДЖЫ БАМБАРЫНÆН ЗОНДДЖЫН 
АДÆЙМАГ ХЪÆУЫ 
— Нæ сыхы цæры куырыхон лæг. Адæймаг хъусынæй не ’фсæды 
йæ зондджын ныхæстæм. Фæлæ йæ цæмæндæр чидæртæ не 
’мбарынц,— дзырдта «У» Саламджерийæн. 
— Уыдон уыцы куырыхон лæджы уымæн не ’мбарынц, æмæ сæ 
уый йæхæдæг æмбары. 
НÆ ФАТЕРТЫ СÆРДЫГОН ТÆВД ВÆЙЙЫ 
Дзæуджыхъæуы мэрийы кусджытæй иу Саламджерийæн афтæ: 
"Уæ уынджы цæрджытæй хъаст æрбацыди, нæ фатерты, дам, 
уазалæй фæлæууæн нæй. Сымахмæ та куыд у?" 
— Махæн нæ фатерты сæрдыгон тæвд вæййы. 
246 

ЦОПЛИЙЫ ЦАГЬД ФÆУЫДЗЫСТЫ 
Хæплойы фырт чызгæрвысты цъæхæй цалдæр куы анызта, уæд 
йæхицæй æпттæлынмæ фæци: 
— Мæнмæ ис стыр поэтикон курдиат. Афæнд кæнын урс 
гæххæтгыл стихтæ анывæндын, фæлæ та мæ хъуыдытæй алидзын дард. 
Цæй тыххæй уромын мæхи, уый зæгьдзынæн. Адæм мæ гени куы 
рахоной, уæд нæ фысджытæн сæ фылдæр фырхæлæгæй цоплийы цагьд 
фæуыдзысты. 
— Дæ хорзæхæй, æз æгас куынæуал уон, уæд-иу суы гени, 
науæд исчи зæгъдзæни, уый дæр фырхæлæгæй уæззау низ ссард- 
та. 
АРХАЙД ДЕФИЦИТ ССИ 
Иу ран цалдæр фыссæджы прозæйы фурды афтæ фалæуæз 
баленк кодтой æмæ старстысты, фæстæмæ раленк кæнын сæ бон 
куынæуал бауа, уымæй. Сæ иу, "X", фæстагмæ айста ныхас 
йæхимæ: 
— Нæ прозæ тынг хъæздыг у ныхæстæй, фæлæ бирæ уацмыс- 
ты фаг нæй архайд, сæ бындурыл кинонывтæ аразын зын уымæн 
у. Ноджы иуæй-иу фысджытæ сæ къухтæ ауыгьтой сюжеттыл, фыс- 
сынц, цы фенынц, уый æмтъерыгондæй. Ахæм уацмыстæ цы 
схонæн ис? 
Никæмæй хауди ныхас, стæй Саламджерийы хъæлæс райхъуысти: 
— Сюжет, стæй сæйраг хъайтартæ кæм нæй, ахæм уацмыс 
рахонæн ис афтæ: "халам-балам", науæд та "æнæастæустæг 
прозæ". 
НÆ ПОЭТТÆ ДÆР АФТÆ КУЫ КÆНИККОЙ 
— Уартæ дæ сыхаг Сосе кæдæмдæр фæтындзы, — загъта 
Саламджери, ирон театры рæзты чи фæцæйцыди, уыцы лæгмæ 
ацамонгæйæ. — Зынæмбарæн адæймаг æй хонынц. Айфыццаг, 
дам, библиотекæйæ цавæрдæр чиныг æрхаста йемæ æмæ, дам, 
æй цалынмæ дыууæ хатты бакасти, уæдмæ, дам, сын æй нæ 
радта. 
Уыцы ныхæстæм ма Аппе бафтыдта: 
— О, æнахуыр адæймаг у. Иу изæр дуканийæ фых карк æрба- 
хаста æмæ ма йæ сæхимæ ноджыдæр иу хатт сфыхта. 
— Ехх, æвæдза, нæ поэттæй дæр чидæртæ афтæ куы кæник- 
кой, уæд сын сæ æмдзæвгæтæ адæм кæрæдзийы къухтæй скъæфик- 
кой. 
247 

ХЪУЛОН МИТÆ 
— Газетты, журналты фæрстыл, стæй радио æмæ телеуынынадæй 
фысджыты, артистты, зарæггæнджыты, нывгæнджыты æмæ 
æндæрты нымайын куы райдайынц, уæд бирæтæ афтæ фæхъуыды 
кæнынц, чи куыд уæлдæр фыст æрцæуы, кæнæ раздæр кæй ном 
фæзæгьынц, уый хуыздæр у, ома курдиатджындæр. Ацы ран редак- 
циты кусджытæ æдзух раст нæ вæййынц. Чи йæ хæстæджы, кæнæ 
йæ хæлары уæлдæр ныффыссы, науæд афтæ дæр рауайы æмæ пай- 
дайаг кæнæ та хъаугьагæнаг адæймæггы нæмтгæ фæзæгьынц раздæр, 
ома иутæ вæййынц къуыбырыл, иннæтæ та — æрхы. Афтæ хъулон у 
цард, афтæмæй та журналисттæ хъуамæ иудадзыг рæстдзинадыл тох 
кæной. 
ФÆСТÆРДЫГÆЙ РАЗМÆ 
Дзæуджыхъæуы сæйраг уынджы скъорд сты фысджытæ, ар- 
тисттæ, нывгæнджытæ. Сæ ныхас уыди сæ цæрды, сæ уавæрты 
фæдыл. Фæстагмæ фыссаг «Г» афтæ бакодта: 
— Сфæлдыстадон кусджытæй бирæтæ хъаст кæнынц, кадцжын 
нæмттæ æмæ хæрзиуджытæ раст лæвæрд кæй нæ цæуынц, уый 
фæдыл. Кæрон нæй хъулон митæн. 
«Г»-йы ныхас дарддæр анывæзтой иннæтæ. Иу рæстæг Салам- 
джерийы хъæлæс дæр райхъуысти: 
— Кадджын нæмттæ æмæ хæрзиуджытæ дæттын хъæуы, æрмæст 
фæстæрдыгæй размæ нæ, фæлæ разæй фæстæрдæм... 
* * * 
Ногдзинæдтæй чи тæрсы, уый йæ царды бонтæ арвиты сæ 
пецы сæр. 
Тæвд туг цалынмæ æруазал вæййы, уæдмæ зонды ныхмæ фæцæуы. 
* * * 
Хорз æмæ æвзæр хабæрттæ адæмы æхсæвæй-бонæй кæрæдзимæ 
афтæ раиваз-баиваз кæнынц æмæ уыдонмæ кæсгæйæ, адæймаг дисы 
бацæуы, уыйбæрц куыд фæразынц. 
* * * 
Зондцжын адæймаг йæхицæн намыс уымæй скæны æмæ бахъ- 
уаджы рæстæг йæ зонд æмæ йæ зæрдæйы рохтæ суадзын дæр 
фæзоны æмæ æрбалвасын дæр. 
248 

* * * 
Министр Грызлов загьта, зæгъгæ, милиционерты æмæ тæрхон- 
гæнджыты ’хсæн дзæвгар ис гæртамхортæ æмæ, дам, хъуамæ 
æфхæрд баййафой. Мæ сыхаг монтер Æндруса уыцы ныхæстæ куы 
фехъуыста, уæд фидарæй загьта, æз дæр, дам, министры хъуы- 
дыимæ разы дæн. 
Тæригьæд вæййы, æрыгон зондимæ чи базæронд вæййы, ахæм 
адæймаг. 
Ацы хатт ма Уæрæсейæн президент куы ’взарæм, уæд-иу 
алчидæр йæ сæр йемæ æрбахæссæд æвзарæн участокмæ. 
* * * 
Дæ цоты кой æвзæр удæн уыдзæн ссинаг, дæхæдæг куынæ уай 
фæзминаг. 
* * * 
Гайдар, Чубайс, Кох, Попов æмæ иннæтæ æхсæнадон ис- 
бонæй бирæ бахордтой ам, Уæрæсейы, сынæр та сæ сцæгъдцзыс- 
ты Америкæйы æмæ Англисы. 
* * * 
Дзурынц, зæгьгæ, дам, нæ сыхаг коммерсанты хæйрæг фæсай- 
дта. Æмæ уым диссагæй цы ис? — йæхæдæг ныр цалдæр азы куы 
фæливы адæмы. 
* * * 
Гадæби дæр йæ куыстуат йæ дыккаг хæдзар хоны æмæ дзы арахъ 
дæр ануазы, фынæй дæр дзы авæййы. Уæдæ ма дыккаг хæдзар 
цæмæн хъæуы? 
* * * 
Искæйы фæллойæ чи фæцæры, уымæн йæ былтæ райдианы 
вæййынц сойæдзаг, уый фæстæ та — тугæйдзаг. 
* * * 
Кæддæр зонд уыди паддзах, дзых та — йæ лæггадгæнæг, ныр 
та дзых у падцзах, зонд та — йæ чъегьре. 
249 

* * * 
Адæмыл хинæй цæугæйæ, цардæй къæртт æппæрста æмæ 
йын фæстагмæ йæхицæй дæр чидæр къæртт раппæрста. 
* * * 
Мæ сыхаг ирон æвзаг ферох кодта, йæ цотæй дæр ирон дзырд 
нæ фехъусдзынæ. Уæддæр ма сæ гæды пецы сæр аргъæуттæ кæны 
иронау. Афтæ мæм кæсы, цыма сæ уасæг дæр уасы ирон æвза- 
гыл. 
* * * 
Фæндырдзæгьдæг уыцыиу рæстæг у дохтыр дæр. Дæхи æвзæр 
куы ’нкъарай, уæд уымæ дæхи байс. 
Пайда йын чи уыд, уыдонæй æппæлыд, ради, æмæ æгадæй сæ 
къæхты бын ныммарди. 
* * * 
Нæ гæнæнтæ, нæ фадæттæ хæццæ кæнынц хъуырмæ, нæ цард 
та — фадхъултæм. 
* * * 
Дыккаг дунеон хæсты рæстæг крематори цы у, уый чи фехъу- 
ыста, уыдон немыцæгтæн уырдæм тæрын нæ куымдтой æмæ-иу 
сæ уыдон дæр æдде фехстой. Уыцы уацайрæгтæ мын мæ зæрдыл 
æрлæууын кæнынц абхазæгты æмæ Хуссар Ирыстоны цæрджы- 
ты. Уыдон та Шеварднадзейæн нæ куымдтой Гуырдзыстонмæ — 
крематоримæ. 
* * * 
Ныры хуызæн цард цъупдзаг никуыма уыди æнæраст хъуыд- 
дæгтæй. Иуырдæм акæс — æмæ хъулон митæ, иннæрдæм акæс — 
æмæ мардæрцыд... Уыдæггæн кæрон скæндзысты æрмæстдæр ком- 
мунисттæ. 
Уалдзæг ралæууыди. Хур тавын райдыдта зæхх. Дымгæ мигьы 
фæччитыл хæрдмæ схæцыди. Дуне фæрухсдæр. Зымæгæн ацæуын 
250 

афон у, фæлæ тæрын нæ комы. Æхсæвыгæтты фырмæстæй фут- 
тытæ кæнын сисы, къанæутгыл, донбадæнтыл их сæвæры, стæй 
та бонæй йæ хъару асæтты. Зымæг мын мæ зæрдыл æрлæууын кодта 
капитализм, уалдзæг та — социализм. 
* * * 
"Æдзæстуарзон", "Фыдзæрдæ", "Худгæ хæрам", уыдон дæр 
сты адæмы знæгтæ, æрмæст сæм хæцæнгæрзтæ нæй, фæлæ сæм 
уый хыгьд ис марг. Арæх уыцы марг фæвæййы сæхи ’рдæм. Æмæ 
уæд фæтар вæййы сæ фидæн. 
* * * 
Адæймаг афтæ арф, афтæ æнæкæрон у æмæ хатгай йæхимидæг 
фæдзæгьæл вæййы, сæфгæ дæр фæкæны. 
* * * 
Кæдцæрты-иу нæ хъуыддæгтæ арæзтам ныфсæй, фарнæй æмæ 
хъаруйæ. Ныр та сæ ацъапп кæнæм дзырдтæй æмæ уайтагъд афæл- 
дæхынц фуйæ. 
* * * 
Адæм цырæгътæй уæлдай не сты: фæсудзынц, фæсудзынц, стæй 
сæ кæрæдзийы ахуыссын кæнынц. Тæссаг у, афтæмæй мæйдар рух- 
сыл куы фæуæлахиз уа, уымæй. 
* * * 
Фыццаг заман, стæй ныр дæр, хæхбæсты цæрджытæ сæ хосы 
мæкъуылтæ сыфцæй ластой. Ныр та сыфцæй лæгты дæр ласæм, 
канд хæхты нæ, фæлæ Дзæуджыхъæуы асфальтæй конд фæндæгтыл 
дæр. Ресторантæ афтæ кæнынц. 
* * * 
Æрмæстдæр зæхх скæны раст аргь аразджыты куыстæн. Уый 
йæхи куы ныууигъы, хæдзæрттæ куы базгъæлынц, уæд сбæрæг 
вæййы, аразджытæ æмæ къамисы уæнгтæ адæмы знæгтæ сты æви 
нæ, уый. 
* * * 
Сылгоймæгтæ тигътыл кæнæ бæлæсты бын аууæтты куы фæба- 
дынц, уæд зæрдыл æрлæууын кæнынц ногбоны бадæнтæ. 
251 

* * * 
Адæм цас сты, уый никуы ничи базондзæни, уымæн æмæ алы 
хицауыл дæр баныхæсы дыууæ, æртæ цæстфæлдахæджы. 
* * * 
Мæгуыртæ дæр сæ хъæлæстæ радтой коммунисттыл нæ, фæлæ 
бонджынтыл, цæмæй æрбадой парламенты къæлæтджынтыл. 
Æвæццæгæн, бырæттæ кæдæм калынц, уыцы асыччыты ссардтой 
хæринаджы уæлдæйттæ æмæ сæ зæрдæтæ барухс сты сæ цардæй. 
* * * 
Уæрæсейы радиойæ къуыригæйттæ фæдзурынц уыцы-иу 
хабæрттæ, афтæмæй нæ æлгьыстаг бæстæ хабæртгæй бæз-бæз кæны. 
* * * 
Адæймаджы кусыныл бафтауы йæ гуыбын, æмæ кæд афтæ у, 
уæд уый у йæ хицау. 
* * * 
«Ф» хицауимæ дзæвгар рæстæг хаста быцæу. Йæ ныхмæ дзырдта 
æмбырдты æмæ æндæр рæтгы. Фæстагмæ дзы хицау йæ маст райста. 
Арвыста йæ пенсийы. «Ф»-йæн ныр ис фылдæр рæстæг тох 
кæнынæн. 
Хицау йæ рæдыд бамбæрста, фæлæ байрæджы. 
* * * 
"Ничитимæ" æмдзæхдон ма кæн, науæд ды дæр "нынничи" 
уыдзынæ. 
* * * 
Йæ хъуагдзинæдтæ нæ уыны, афтæмæй ныронг куырмыты 
æхсæнады уæнг нæу. 
* * * 
Тæхуды кæнын хорз у, фæлæ цæмæ тæхуды кæнай, уымæ хъу- 
амæ тырнай. 
* * * 
Мах ацы дунемæ æрбахуыдтой нæ ныййарджытæ. Æмæ диссаг! 
Мах ам ныууагьтой, сæхæдæг кæдæмдæр сæхи айстой. 
252 

* * * 
Цасфæнды сæмбырд кæн хъуыдытæ, фæндаг сын куы нæ сара- 
зай, уæд. 
* * * 
Кæрæдзийæн æххуыс куы кæниккам фаг, уæд нæм сагьæстæ 
арæх нæ аразиккой фæндаг. 
* * * 
Кæд дæ фæнды, цæмæй æххормаг уай, уæд æнæхин фæллой 
кæн. Уæрæсейы ахæм æхсæнад ис. 
* * * 
Адæмæй бирæтæ зонд балхæниккой, фæлæ уæййаг никуы 
ис. 
* * * 
Адæм кæрæдзиуыл куынæ хæцой , уæд сыл сæ фыдгултæ 
æрхæцдзысты. 
* * * 
Фыссæг ’Т" фыста роман. Уым равдисынмæ хъавыди, стыр 
бынат чи ахста, фæлæ йæ сыхæгтæй хуыздæр чи нæ царди, ахæм 
хицауы. Хъыгагæн ахæм разамонæджы фæстаг фындцæс азы дæргьы 
никуы ссардта. Сталины дуджы ахæм хицæуттæ нæ бæстæйы уыди 
æнæкæрон бирæ. 
* * * 
Капиталисттæм аудындзинад нæй, иу иннæйы ныхъуыры 
зыдæй. Махмæ, Уæрæсейы, чысыл хуыздæр у. Иу иннæйы йæ 
дзыхмæ куы баппары, уæд æй æууилгæ нæ кæны, афтæмæй йæ 
аныхъуыры. 
* * * 
Адæмæй ныртæккæ хæснаг ничиуал кæны. Уымæн æмæ се 
’ппæт дæр сайд сты. 
* * * 
Цардæй бирæтæ не ’фсæдынц, чидæртæ дзы кæй æфсæдынц, 
уый аххосæй. 
253 

* * * 
Зæхх нæм уæй кæнын кæй райдыдтой, ууыл нырма ничи кæны 
дис, с^æй хъæздыг лæг мæгуырæн куы зæгъа:. "Ацы зæхх мæн у, дæ 
иу къах уæлæмæ сис!", æрмæстдæр уæд. фестъæлфдзæн, уæд 
ныхъхъæр кæндзæн: "Фæдис!". 
* * * 
Бирæтыл цæсгæмттæ вæййы, авдæнты ма куы фæхуыссынц, 
æрмæстдæр уæд. 
* * * 
Иутæн бæрæгбон вæййы дзаг фынгты уæлхъус, иннæтæн та 
бæрæгбон вæййы рынчындонæй сæ куы рафыссынц, уæд. 
Разæй чи цæуы, уыдон ма нæм иугæйттæй зынынц. 
Æвæццæгæн, тагьд иууылдæр уыдзыстæм фæстейы. 
* * * 
Бирæтæ зонындзинæдтæм тынг нæ бæллынц, æмæ æрвылбон 
сагъæстыл æмбæлынц. 
* * * 
Махмæ аххосджынты нымæц иннæтæй фæци дзæвгар фылдæр 
æмæ сын æфхæрын нал комынц, уый нæ, фæлæ ма, сæхæдæг фыд- 
гултæ уæвгæйæ растдæр адæмæй бирæты сбадын кæнынц ахæстæт- 
ты. Гъе уый уын уæрæсейаг демократи. 
* * * 
Ис нæм ахæмтæ дæр: хицауы къæлæтджыныл бадын уарзы, 
фæлæ адæмæн хорз цард саразынмæ йæ къух нæ тасы. 
* * * 
Адæймаг цъыфы хуыссын куы сахуыр уа, уæд ахæм бынат 
уæрджытæм миты дæр ссардзæн. 
* * * 
Зонд тæнгъæд у, фæлæ æфсæйнаг дæр дыууæ дихы фæкæны. 
* * * 
Зондцжын разамонæг адæммæ бæрзондæй бынмæ нæ фæкæсы, 
афтæ фæхъуыды кæны, мыййаг мæм гыццыл куы зыной æмæ сын 
фаг аргь куынæ кæнон. 
254 

* * * 
Бирæтæ адæймаджы кад афтæ дæлæуæз æрæппæрстой, æмæ 
мæ хатгай нал чфæфæнды, адæймаг ма уон, уый. 
* * * 
Масты фæдыл фæраст, æмæ ноджы фестырдæр йæ маст. 
* * * 
Чиныг у гæххæты сыфтыл æвæрд зонд. 
* * * 
Хуыцау æмæ зæдтæ кæмæ смæсты вæййынц, уый æхцатыл баф- 
тауынц. 
* * * 
Æгас адæмæй йæ удхæссæг чи фæуыны, уый уайтагьд мæрдтæ 
сæхимæ акæнынц. 
* * * 
Ленк кæнын нæ зыдта, афтæмæй йæхи царды фурдмæ нывзылдга. 
* * * 
Састы бынаты чи баззайы, уæлахизы ад тынгдæр уый банкъары. 
* * * 
Адæм кæрæдзийы куынæ мариккой, уæд сын Хуыцау сæ цард 
фæдаргьдæр кæнид. 
* * * 
Иу адæймагæн дæр нырма йæ бæллицтæ кæронмæ нæ сæххæст 
сты. Стæй нæ сæххæст уыдзысты. Куы сæххæст уой, уæд та уыцы 
адæймаг йæхæдæг баззайдзæн æнæххæстæй. 
* * * 
Адæймаг йе знагæй куынæ тæрса,уæд æй никæд басæтдзæн. 
* * * 
Æгайтма сæры кæхц гомгæнгæ нæу, науæд адæм кæрæдзийы 
зонд фæдавиккой. 
* * * 
Хинæйдзаг у. Йе ’ргом никуы радта йе ’мбæлттæм. Ахæм ниц- 
æййæгтыл.æз дæр къорд хатты фембæлдтæн. 
255 

* * * 
Нозтуарзаг лæггæн ис сæхи симфони. Уый у агуывзæты дзинг-дзинг. 
Сæхæдæг размæ цæуынц, сæ хъуыдытæ та — фæстæмæ. 
* * * 
Ацы дунейæ йæхи ’гъдауæй никуы ничи ацæудзæн æмæ сæ хæсгæ 
уымæн акæнынц. 
* * * 
Хæлæг нæ кодта, æмæ йæ мæгуырдзинад йæхирдыгæй фæкодта. 
* * * 
Кæд дæ фæнды сæдæ азы фæцæрай, уæд Хуыцаумæ скув, 
цæмæй дæ сыхаг фæцæра сæдæ дæс азы. 
* * * 
Къуылых лæгæн йæ разæй канд адæм нæ фæвæййынц, фæлæ 
ма йæ хъуыдытæ дæр. 
* * * 
Цæстытæ цытæ фенынц, уыдон се ’ппæт дзургæ куы кæник- 
кам, уæд цард сæнад уаид. 
Зондагурæг фистæгæй ацыди æмæ фæстæмæ "мерседес "-ыл 
æрбаздæхт. 
* * * 
Дисыл кæн дис. Уымæй хуыздæр цы ис! Диссаг кæмæ нæ кæсы 
диссаг, уый царды нæ кæны æмбис фаг. 
* * * 
Цардæй чидæртæ феппарынц къæртт. Базонут-ма кæдмæ? — 
Сæ хæстæджытæ хицæуттæ кæдмæ вæййынц, уæдмæ... 
* * * 
Адæмæн æрмæст сæ хъæндзинæдтæ чи агуырдта, уый хистыты 
арвыста йæ рæстæг, сæ хорздзинæдтæ сын чи бæрæг кодта, уый та 
куывдты бадти. 
* * * 
Ахсæн куы сафтид вæййы, уæд сæры зонд скусы тынгдæр. 
256 

* * * 
Лæгæн йæ мидбылхудт 
Тыллæг лæвæрдта цъус, 
Æмæ йæ цæгатмæ 
Фæндаг ныннадта йæ ус. 
* * * 
Йæ зæрдæ хорз уыди 
Æмæ адæмы хъуыди. 
* * * 
Цард дæр у æмбæхстытæй хъазт. Æрмæст ам чи бамбæхсы, уый 
æппындæр йæхи нал равдисы. 
* * * 
Кæд искæйы ацы дунемæ æрхуыдтай, уæд ын дзуапп дæтт 
кæронмæ. 
* * * 
Райгуырæн бæстæ афтæ тынг уарзта, æмæ йын йæ хъапп сæ 
хæдзармæ фæласта. 
* * * 
Сæхи зæрдæтæ вæййынц æрхæндæг, фæлмæст, афтæмæй адæ- 
мы бахъæлдзæг кæнынц сæ худæджы ныхæстæй, сæ цыргъ 
æмбисæндтæй. Уыдон дæр сты дохтыртæ, адæмы цард даргъгæн- 
джытæ. Каст фæвæййынц æрдзы университеттæ, суанг ма гуы- 
бынты куы вæййынц, уæд. 
* * * 
Кæд дæ фæнды, дæ зианы бон дæм адæм бирæ цæссыг 
æрхæссой, уый, уæд дæхиуыл æгасæй кæуын ма уадз. 
Паддзахадæн дæр вæййы иу кæнæ дыууæ сæры. Хъыгагæн, Уæ- 
рæсейæн æртындæс азы дæргъы иунæг сæр дæр нæма уыди. 
Уæрæсейы хуымæтæг адæмæн сæ царды уавæртæ иу цъус фæху- 
ыздæр вæййынц æрмæстдæр цыппар азы иу хатт, ома президент, 
стæй парламентмæ депутаттæ куы февзарынц, уыцы рæстæг. Уый 
ахæссы мæйы бæрц. Æвзæр нæ уаид, алы бон дæр искæдæм иск- 
æйты куы ’взариккам, уæд. 
17 Заказ № 77 
257 

* * * 
Мæгуыр адæймагæн ма йæ хаймæ дæр чи фæлæбуры, уый йæхи 
фæхафын кæны. 
* * * 
Иу зæрдæйæ иннæмæ фæндаг скæнынæн куынæ асфальт хъæуы, 
куынæ хуыр, уæд кæрæдзимæ дардæй кæдмæ хъæр кæндзыстæм? 
* * * 
Ис ахæм адæймæгтæ, сæ бон размæ цæуын куынæуал вæййы, 
уæд фæндæгтыл схуыссынц æмæ иннæты бауромынц. 
* * * 
Коммунистты сæйраг хæс у аразын, иннæты хæс та — халын. 
* * * 
Адæмы ’хсæн дæр ис цывзытæ, цъæх æхсынцъытæ, хъæдындзтæ 
æмæ æрыскъæфтæ, къафеттæ. 
* * * 
Дæлæ фæкæнай, уæлæ фæкæнай, искæд дæ мæлын хъæудзæн 
æмæ дæ сыхагмæ бел уæддæр ныууадз, бынтон чъынды, бынтон 
æнæрхъуыды ма у. 
* * * 
Адæм куы равзæрдысты, уæдæй нырмæ æнхъæлмæ кæсынц, чи 
сæ сфæлдыста, уый æрцыдмæ, уадз æмæ фена йæ хъæбулты. Фæлæ 
уый никæцæй зыны. Æвæццæгæн нæ уый сæдæ миллиард кило- 
метры фалæмæ дæр хорз уыны. 
* * * 
Иутæ хицауы бынатмæ бацæуынц уымæн, цæмæй адæмы цард 
фæхуыздæр кæной, иннæтæ та хицауы къæлæтджынмæ фæтырнынц 
уымæн, цæмæй æхцаты аныгъуылой, стæй рæсугъд сылгоймæгтæ 
сæ къухы æнцонæй æфтой. 
* * * 
Æмдзæвгæ хъуамæ уа цъитидонау уазал æмæ сыгъдæг, стæй 
æхсæрдзæнау хъуамæ йæхи фехсын дæр зона иу айнæгæй иннæмæ. 
* * * 
Уырыссаг адæймагæн йæ туджы нæй базар кæнын,æмæ йæ 
æгъгьæд хурхæй марæнт мæнг демократтæ, цалынмæ йæ мæлæт 
базары не ’ссардга, уæдмæ. 
258 

* * * 
Æрыгонæй уырдыджы цæуын чи сахуыр вæййы, уымæн йæ 
зæронд æрхы баззайы. 
* * * 
Æвæдза, Ирыстоны бирæ ис, æрыгон фæсивæд алыхуызон 
дæсныйæдтæ кæм райсынц, ахæм ахуыргæнæндæттæ, æрмæст нæм 
нæй кæрæдзийæн аргъ кæныны, кæрæдзийæн ныфсытæ æвæрыны 
æмæ кæрæдзиуыл цинтæ кæныны академи. Уый байгом кæнын 
хъæуы, цалынмæ нæ байрæджы, уæдмæ. 
* * * 
Космосы тыгьдадæн кæрон нæй. Дæс миллиард азы йæм куы 
фæтæхай хæдтæхæджы, уæддæр æм нæ бахæццæ уыдзынæ. Афтæ 
æнæкæрон сты адæймаджы зонд æмæ гæнæнтæ дæр, фæлæ сæ 
æххæстæй пайда кæнын нæ зонæм. 
* * * 
Адæймаджы уазал нæ бацæуы, фæлæ йæхæдæг уазалы бац- 
æуы. 
* * * 
Уарзондзинадæй дыууæ, æртæ азы чи нæ фæсади, уый сылгой- 
маджы ад никуы банкъардзæн. 
* * * 
Хызын афтидæй нæ фидауы. 
* * * 
Адæм куынæ фæкæнынц кæрæдзийæн аргъ, уæд сыл сæ фыд- 
гул сæвæры саргь. 
* * * 
Хатгай мард æгæсты дæр басæтгы. Сталин ныр та фæуæлахиз 
Горбачев, Черномырдин, Ельцин, Яковлев, Шеварднадзе æмæ 
бирæ æндæртыл. Ницы рауади сæ сау фæндтæй. 
* * * 
Нæ рагфыдæлтæ-иу хъуыдцаджы фæдыл æрыгон адæймаджы 
никæдæм æрвыстой, цалынмæ-иу кæм цы зæгьын хъæуы, уый ба- 
зыдта уæдмæ. Ныр æрыгон лæппутæ æмæ чызджытæ сæ сæртæ 
кæцæй нæ радардзысты, ахæм бынат зын ссарæн у. 
259 

* * * 
Æвæдза, чи нæ сфæлдыста, уый уыдис диссаджы экономист 
дæр. Райсæм ма дзых. Уымæй ис хæрæн, нуазæн, дзурæн æмæ 
уæлдæф улæфæн. Гъе æрмæст иутæ бирæ кæй дзурынц, кæнæ иум- 
æйаг исбонæй æгæр бирæ кæй хæрынц, нæ бафыдæбон кæнгæйæ, 
уый зæххон адæмæн сæхицæй аразгæ у. 
* * * 
Адæймаг йæхæдæг диссаг кæй у, уый тыххæй йæм диссаг ницы 
кæсы. 
* * * 
Бирæтæ сæ радыдтытæ бамбарынц, куы ницыуал фембарынц, уæд . 
* * * 
Афтæ мæм фæкæсы, цыма алы мард дæр чырыны хуысгæйæ, 
мæрддзыгойы адæмы фæфæдзæхсы: "Мæнæ мæнмæ кæсут, сы- 
мах дæр ацы фæндагыл цæудзыстут. Никуыуал фендзыстут 
кæрæдзийы æмæ цæрут "а" ’мæ "о"-йæ". 
* * * 
Уæрæсейы адæмæн уæлдай нал у, фæнды размæ цæуæнт, фæнды 
— фæстæмæ, уæддæр никæдæм хæццæ кæнынц. 
* * * 
"Чидæртæ" æмæ "ничитæ" иу рæстæг бахæлар сты, æмæ пад- 
дзахады рохтæм бавнал-бавнал кодтой. "Макæ" зæгьæг сын ку- 
ынæ уыди, уæд сыл æрхæцыдысты. Хæлиудзыхтæй сæм чи касти, 
уыдон ма æрæджиау "фæдис" сарæзтой, фæлæ байрæджы. Ныр 
уыдон сæхæдæг систы "чидæртæ" æмæ "ничитæ". Цæвиттон, сæ 
бынæтгæ баивтой. 
Хицау йæ адæмы стонгæй куы фæдары катайы, уæд ын 
æппындæр йæ хæрд нæ батайы. 
* * * 
Бæппи фынджы уæлхъус сидтытæ уадзынмæ сдæсны, устытæ 
уадзын дæр æм зын нæ кæсы. 
* * * 
Æрыгон уарзт цæуы зæнæгимæ, зæронд уарзт та лæдзæгимæ. 
260 

* * * 
Адæм дæм истытæ курæг куы цæуой, уæд хъуамæ дæ цинтæ 
арвы къусыл æндзæвой. Æгайтма сын сæ тыхст арæх саразы дæ 
куыст. 
* * * 
Гæрчъыздухæнтæн сæ куыст фæстаг рæстæг дзæвгар фæзындæр. 
Цурчытæ куы кæм февзæрынц, куы — кæм. Уыцы цурчытæ ба- 
бын кодтой Советон Цæдисы. 
* * * 
Æрæджы журналист Мамонтов дзырдта Уæрæсейы телеуыны- 
надæй, зæгьгæ, нæ бæстæйы цы хостæ уæй кæнынц, уыдон сбæрæг 
кодтам æмæ се ’мбис сты мæнг. Уæдæ куыд тæригьæд сты рын- 
чынтæ, сæ мæгуыр æхцатæй балхæнынц зынаргъ хостæ, фæлæ сын 
ницы феххуыс вæййынц æмæ сæ цард аскъуыны. Фæстаг рæстæг 
уымæн цагъды кæнынц адæм. Æз та ма дис кодтон, афтектæ цæмæн 
сбирæ сты, алы уынджы дæр 3—4. Ерысæй кусынц æхца. Æрæджы 
телефонæй милицæмæ бадзырдта иу адæймаг, ахæм æмæ, ахæм 
уынджы, ахæм æмæ, ахæм хæдзары цалдæр адæймаджы кæнынц 
къранты дон æмæ хуырхæй карвалол... 
* * * 
Уырыс мын мæ зæрдыл арæх æрлæууын кæнынц, кæрæдзиу- 
ыл чи нæ хæцы, ахæм хыссæ. Ирæттæ дæр хуыздæр уавæры не 
сты. 
* * * 
Царды денджыз сарæзтой хуымæтæг адæмтæ, ленк та дзы 
кæнынц æндæр чидæртæ, сæ бæрзæйтæ — сырх. 
* * * 
Журналисттæй иутæ хицæуттæн "оммен" кæнынц, иннæтæ та 
— адæмæн. 
* * * 
Цæмæй дæ адæм хорз хоной, уый тыххæй дæхи хорз ма хон. 
* * * 
Хъæздыг лæг у æнамонд адæймаг. 
* * * 
Дун-дунетыл æнцад ницы лæууы. Цард дæр цæугæ кæны æмæ 
йæ чи нал феййафы, уый ахизы фæндагæй. 
261 

* * * 
Искæйы хорздзинад æндæрæн хъыг куы вæййы, уæд афтæмæй- 
афтæмæй уый йæхæдæг дæр свæййы хъыг æмæ дзы адæм сæхи 
дæрдты фæласынц. 
* * * 
Æвæдза, куыд зын вæййы, исчи адæмы зын уавæры кæнæ æбу- 
алгь цауы фæдыл мидбылхудгæйæ куы фæдзуры, уæд. Хъуамæ 
зонæм хъыг æмæ цин кæрæдзийæ иртасын, науæд ныл бæх, ку- 
ыдз, арс æмæ иннæ æмбаргæ цæрæгойтæ худдзысты. 
* * * 
Искæйы æнæфсонæй чи амары, уый йæхæдæг дыууæ хатты 
фæисы йæ уд. Мæрдты бæстæйы йæм йæ туджджын æнхъæлмæ 
фæкæсы. 
* * * 
Цæугæдон дæр адæймагæй уæлдай нæу. Уый та райгуыры цъи- 
тийæ. Æхсæрдзæн сонт сабийау гæппытæгæнгæ фæраст вæййы йæ 
цардвæндагыл. Зæрондæй æрынцайы денджызы. Адæймаг та йæ 
царды кæрон уæлмæрдтæм баздæхы. 
* * * 
Колумбийæ Уæрæсемæ чи ’рбацыди, ахæм зындгонд къæрны- 
хы куы баурæдтой милицæйы кусджытæ, мах бæстæмæ дæ цы 
Хуыцау æрбхаста,зæгьгæ, уæд загъта: "Куыд фехъуыстон, афтæмæй 
ам, сымахмæ, цыфæнды стыр давды тыххæй дæр тæрхон нæ 
кæнынц. 
* * * 
Техъа хæсты рæстæг æмбæхст уыди. Бадти-иу сæ пецы сæр. 
Хæст куы банцади, уæд-иу райдыдта дзурын, æз, дам, хæсты бы- 
дыры танчы сæрæй никуы рахызтæн. 
* * * 
Адæм сабыр куы вæййынц, æнæныфс, уæд сæ хицæуттæ хъазгæ 
фæкæнынц, гæды мыстæй куыд фæхъазы, афтæ. 
* * * 
Амондмæ алчидæр бæллы, фæлæ алкæйы къухы не ’фты; 
мæлæтмæ ничи бæллы, фæлæ алкæйы уæлхъус дæр алæууы. 
262 

* * * 
Стыр хъуыддæгтæ чи кодта, уый стыр лæг сси, стыр ныхæстæ 
чи кодта, уый та цы уыди, уымæй ноджыдæр ныггыццылдæр. 
* * * 
Зондджын лæг фыдгулты ’хсæн дæр ссары "хорз" фыдгул æмæ 
дзы спайда кæны иннæты ныхмæ тохы. Сæртæг адæймаг та хорз 
фыдгул агургæйæ, йæхæдæг бирæ хатт свæййы фыдгул. 
* * * 
Цард футболы æнгæс у. Дымстæй хорз вæййы, стæй йæ фу куы 
ссæуы, уæд ныцъæмæл вæййы, мæнæ нæ бæстæ куыд ныцци, афтæ. 
* * * 
Къæвдатæ куыд сарæх сты! Уый ныл æрдз кæуы, уымæн æмæ 
нын цæрынæн цы диссаджы хорздзинæдтæ сарæзта, уыдонæн аргь 
кæнын нæ зонæм. Æвзæр нæ уаид, дунейы бардуаг адæмы сæртæ 
куы фестырдæр кæнид, уæд. 
* * * 
Гуырдзæн дæр ис бардуаг. Зæххыл фыццагдæр чи фæзынди, 
уыдонæн уый бафæдзæхста: "Уæ зæрды цот кæнын куы уа, 
æрмæстдæр-иу уæд андзæвæнт уæ буартæ кæрæдзиуыл. Сылгоймаг 
æмæ нæлгоймаг сразы сты йемæ, стæй уыцы "куыст" сæ зæрдæмæ 
куы фæцыди, уæд иу æхсæв дæр æнæ кæрæдзи нал лæууыдысты. 
Ныр дæр афтæ у. Бирæты цинæн кæрон нал вæййы зымæг куы 
ралæууы æмæ æхсæвтæ куы ныддаргъ вæййынц... 
ФÆЛЛАДУАДЗЫН ЦЪЫМАРАЙЫ 
Саламджери куыд уацхæссæг афтæ фæрасти иу колхозмæ, ра- 
диобакастæн æрмæг æмбырд кæнынмæ. Колхозы правленийы 
фембæлд сæйраг инженерыл. Аныхæстæ кодтой, стæй фæраст сты, 
мæнæу кæм сыгьдæг кодтой, уыцы мусмæ. Иу ран, нарæг уын- 
джы, фæкомкоммæ сты, къанауы дон кæм смал, уырдæм. Дыууæ 
хуыйы астæу хуыссыди иу лæг. 
Саламджери æмæ инженеры куы ауыдта, уæд йæ сæр хæрдмæ 
сдардта æмæ афтæ: 
— Иу тамако ма мæм авæрæд исчи. 
— Уый Почъо куы дæ! Худинаг дын нæу! Дыууæ хуыйы астæу 
цæмæн хуыссыс? 
— Омæ дзы кæд бынат æндæр нæ уыди, уæд... — загъта Сито- 
хы-фырт, æмæ ма йæ ныхасмæ бафтыдта: — Фæллад уадзынæн уæм 
бынтон хорз фадæттæ нæй... 
263 

ДÆХИ УАЛ ДЫН БАМБАРÆМ 
— Дыууæ, æртæ кастæн кæй бамбарон, уыдон æз стихтыл нæ ны- 
майын, стæй ахæмтæ æз фысгæ дæр нæ кæнын, — дзырдта иу поэт. 
— Фæлæуу-ма, де стихтæм цы ахæццæ дæ? Дæхи уал дын бам- 
барæм, — йæ ныхас æм баппæрста Саламджери. 
БАЛОНИМÆ КАФЫН ЗЫН У... 
«Хетæджы бон бафтыдтæн иу бирæуæладзыгон хæдзармæ. Мæ 
хæстæг уым цæры. Баййæфтон сæ минас кæнгæйæ. Мæн дæр хорз 
федтой, фæлæ... Иу хъуыддаг мæ зæрдæмæ нæ фæцыди. Хъасты 
кафыдысты æрмæстдæр гуырдзиæгтæ æмæ сомихæгтæ. Ирæттæй 
иу дæр йæ бынатæй нæ фенкъуысти», — дзырдта "П" йæ сыхæгтæн. 
Уæд Саламджери афтæ: "Ирæттæ уымæн нæ сыстадысты æмæ 
тæрсгæ кодтой арахъхъы графин исты куы фæуа, уымæй". 
СÆ МЫДЫ КЪÆМ БАХАУДИ 
— Дысон иу афон нæ сыхæгты хъæлæбамæ райхъал дæн. Цы 
сыл æрцыди? — афарста "Г" Саламджерийы. 
— Æз дæр сын сæ уынæр хъуыстон. 
— Æмæ сæ мыды къæм цæмæн бахауди? 
— Цæмæн куы зæгъай, уæд... Ус лæгмæ лæбурдта, 
æмбисæхсæвмæ, дам, кæм тезгъо кодтай, кæй сылгоймаг та, дам, 
дыл баппæрста йæ архъан. 
— Æмæ кæд æцæгæйдæр... Цы нæ вæййы... Сылгоймæгтимæ 
йæ арæх фенын лæугæ, — загъта Ситохы-фырт. 
— Чи зоны, фæлæ... искæйы сылыстæгимæ йæ куы баййæфта- 
ид, уæд ын æмбæлди хъæлæба кæнын. Фæлæ ныр... Мацы фен, 
мацы базон, афтæмæй... 
— Æмæ уый зын базонæн у? Дæ хъуг дæ хæдзармæ дыгьдæй куы 
’рбацæуа, уæд æй нæ раиртасдзынæ? — цæхгæр йæ хъуыды загьта 
Саламджери. 
КЪÆДЗÆХТÆ ÆМÆ КЪУЫБЫРТÆ 
Саламджери хæхбæстæм куы бафты, уæд йæ цæстытæ нал 
фæисы къæдзæхтæй. Мæнæ та ныр дæр фысымты хæдзары дуармæ 
дурыл сбадти æмæ куы иуæрдæм афæлгæсы, куы — иннæрдæм. 
Иу рæстæг сыхæгты лæппу фæрсы, хæхтæ куыд æмæ кæд равзæр- 
дысты, зæгъгæ. 
264 

— Уый тыххæй геологты бафæрсын хъæуы. Æз дæр сæ равзæр- 
ды тыххæй цыдæртæ зонын, фæлæ мæн æндæр хъуыды агайы. 
Къæдзæхтæ мæм кæсынц адæмы хуызæн. Сæ иутæ — бæрзонддæр, 
иннæтæ — ныллæгдæр, стæй куыд фæстагмæ дæлæмæ-дæлæмæ 
цæуынц, æмæ ма фæуынæм обæуттæ, къуыбыртæ, губаччытæ. 
Уартæ дæр иу къуыбыргонд. Нæ йæ уыныс? Бындзытæ йыл 
æрæмбырд сты. 
— Уый хæрæджы бырон у. 
— Гъемæ уый дæр искæцы адæймагимæ ис абарæн. 
ХЫРХ ÆВИ ÆВЗАГ 
— Де ’взаг цас кæныс? — афарста Саламджери дзидза уæйгæн- 
æджы. 
— Зынаргь нæу. Куы йæ сфыцай æмæ дзы куы акомдзæгтæ 
кæнай, уæд зæгъдзынæ: "Раздæр æй æлхæнын хъуыди". 
— Мæн хæрынæн нæ хъæуы. 
— Уæдæ цæмæн. 
— Хъæдтæ лыг кæнынæн. 
— Кæд федтай æвзагæй хъæдтæ лыггæнгæ?! Æвзаг къæцæл дæр 
нæ алыг кæндзæн. 
— Æмæ уæдæ мæ сыхаг Софинкъа йе ’взагæй йæ фырт æмæ йæ 
чындзы цард дыууæ минутмæ куы атæхын кодта. 
АРАХЪ ЙÆ ДОНЫ ТЫХХÆЙ НУАЗЫН 
—Ситохы фырт, дæуæй нæ сыхæгтæ куырдтой, цæмæй ды 
мæныл ныффыссай фельетон. Суанг ма дын сæргонд дæр радтой: 
"Къуырийы дæргьы 3—4 боны фæцæуы къуылых". Бауырнæд дæ, 
æз иу арахъхъ нæ бануазин, фæлæ цы донæй конд у, уый хорз у, 
хæрзад. Дунейы мидæг ахæм дон стæм ран ссардзынæ, — дзырдта 
Доппи. 
— Æмæ уæд сыгьдæг дон нуаз кърантæй. 
— Нуазин кърантæй дон, фæлæ мæ «память» æвзæр у æмæ та 
мæ хатгай айрох вæййы, арахъхъ кæй нуазын, уый. Мæ «память» 
аххосджын у. Уый æрцахсут. Æз цинæй амæлин. 
— Чи зоны, дæ «память» дæр афтæ хъуыды кæны. Бæллы, 
æвæццæгæн... 
ДÆ КЪУХТÆ ХÆРДМÆ СДАР! 
Саламджери дыууадæс азы бæрц архайдта Камбилеевкæйы адæ- 
мон театры. Иуахæмы сценæйы æрæвæрдтой Джиоты Хазбийы 
265 

драмæ "Фыдыбæстæ". Спектакль равдыстой республикæйы 
цалдæр хъæуы. Иу изæр та хæдахуыр артисттæ фæраст сты 
Сунж,æмæ. Культурæйы хæдзары адæмæй къух бакæнæн нал уыди. 
Раззаг бандæттæй иуыл бадт фæци хъæуы милиционертæй иу. 
Чындзæхсæвæй æрбацыди. Уыди нозтджын. Иу рæстæг арæдзæ- 
мæдзæ кодта. Сценæйæ йæм хъуыстысты Саламджерийы ныхæстæ 
(хъазыд америкаг агенты ролы ): "Айс дамбаца. Ды ахсæв хъуамæ 
амарай уыцы лæджы. Æххуысгæнæг дын уыдзæн. Æнхъæлмæ дæм 
кæсы хиды цур". 
Милиционер йæ цæстытæ аууæрста. Сгæпп кодта сценæмæ. 
Саламджеримæ дамбаца ныддардта: 
— Дæ къухтæ хæрдмæ сдар! Цæугæ мæ разæй милицæйы хай- 
адмæ! 
Залы чи бадти, уыдон джихауæй кастысты сценæмæ. 
Æнхъæл уыдысты спектакль афтæ арæзт у. Уалынмæ сценæмæ 
разгъордта театры режиссер Мæхъиты Валодя æмæ милиционермæ 
бауырдыг: 
— Цытæ кæныс?! Кæм дзы нынцъыхтай?! Дæ сæр кæм 
ис? Ай спектакль у! Дæ дамбаца нывæр, мæнырдæм æй цы 
тилыс? 
Фаестагмæ сценæмæ кæсджытæ бамбæрстой хъуьщцаг æмæ фыр- 
худæгæй сæ гуыбынтыл ныххæцыдысты. 
КÆДÆМ ТАГЬД КОДТА САЛАМДЖЕРИ? 
Саламджери, цыма дæ исчи фæстейы суры, ахæм хуызæнæй 
тындзыс размæ. Исты æвзæр хъуыддаг дæ фæцагайдта? — дзырдта 
журналист «X». 
— Журнал «Мах дуг»-мæ пьесæ бахастон. Пьесæ уыдис 
папкæйы. Фæстæдæр куыд базыдтон, афтæмæй мæ иннæ дыууæ 
комедийы дæр уыцы папкæйы æвæрд уыдысты. Æмæ ныр уырдæм 
тындзын. Афтæмæй æртæ пьесæйы дæр иу номыры куы 
ныммыхуыр кæной. Цынæ вæййы! Таксийы куы абадин, науæд 
куы байрæджы кæнон. 
Уыцы ныхæстæм журналист «Х»-йы былтæ базмæлыдысты, чи 
зоны, цыдæр зæгъынмæ хъавыди, науæд та бахудын уыди йæ 
зæрды, фæлæ йæхи ныуурæдта. 
АРАХЪХЪЫ АГУЫВЗÆ 
Иу поэт тыхстхуызæй афтæ бакодта: 
— Нæ фысджыты чингуытæм æркæсын хъæуы. Искæуыл паро- 
дитæ куы афыссин. Фæлæ кæуыл? 
266 

— Дæхиуыл. Дардмæ цæуын дæ нæ хъæуы, — йæ ныхас æм 
баппæрста Саламджери. 
— Мæхимæ мæ къух нæ тасы. 
— Æмæ уæдæ арахъхъы агуывзæ уырдыглæууæгæй куы райсыс 
æмæ йæ дæ былтæм куы сцæйхæссыс, уæд дæ къух дæ былтæм хорз 
куы фæтасы. 
ЦЫ НÆ ВÆЙЙЫ, УÆД ТА... 
Къорд азы цæуы, афтæ Хуыгаты Сергей Саламджерийы баху- 
ыдта буфетмæ. Райста цыппар бæгæныйы авджы. Уыдон ауынгæйæ 
Ситохы-фырт йæхи банхъырдтæ кодта. 
— Мæнæн дыууæ авджы æгæр сты. Бæгæныйыл тынг æнувыд 
нæ дæн. Стæй цы нæ вæййы, уæд та фæдисмæ тæхын бахъуыди, 
уæд цæллахъ-мыллухъгæнгæ згъордзынæн? 
— Æмæ фæдисмæ ды хъуамæ æппæты разæй бахæццæ уай 
æнæмæнг? — загъта Сергей. 
ЛÆХЪУГ ÆЙЧЫТÆ 
Иу изæр Ханиффæ йæхи баиста, лæгтæ кæм скъорд сты, уырдæм 
æмæ æваст йæ ныхас райдыдта: 
— Мæ сыхæгтæ, æз уын иу æбуалгь хабар ракæнон. Мæ каркæн 
сарайы къуыртт нывæрдтон. Рацыди мæйæ фылдæр, фæлæ йæ 
бынæй иу цъиу нæ рахызти. Æз нырдиаг кодтон. Æйчытæ иууылдæр 
разындысты лæхъуг. Уымæй цалдæр боны куы рацыди, уæд мын, 
уæлæ, Баботты гыццыл лæппу афтæ, айфыццаг, дам, уæ карчы 
бын цы ног æйчытæ нывæрдтай, уыдон, дам, дыууæ расыг лæджы 
сæвгæдтой сæ хызыны, уым та, дам, зæронд æйчытæ сæвæрдтой, 
æвæццæгæн, дам, лæхъуг уыдысты. 
Саламджери усмæ фæхъуыста, стæй загьта: 
— Раст мæм Уæрæсе уыцы къуырттон карчы хуызæн кæсы. 
Дæс азæй фылдæр бады æйчытыл æмæ дзæгъæлы. Уымæн та йæ 
быны мæнг демократтæ нывæрдтой лæхъуг æйчытæ. Мах та 
æнхъæлмæ кæсæм цъиутæм, ома хуыздæр цардмæ, фæлæ никуы 
æмæ ницы. 
ГОМАУ, ГОМАУ, ГОМАУ... 
Саламджери айфыццаг бабæрæг кодта иу Культурæйы хæдзар. 
Йæ зæрды уыд, куыст дзы куыд цæуы, уый тыххæй радиойæ ра- 
дзурын. 
267 

Культурæйы хæдзары директор цæмæй раппæлыдаид, ахæмæй 
сæм ницы уыди æмæ æнкъардæй дзырдта: 
— Мæнæ дæхæдæг уыныс, у нæм уазалгомау. Нæ зарæггæ- 
нджыты къорд нырма у лæмæгъгомау. Дарæс дæр сын нæма ис. 
Балхæниккам, фæлæ нæ къух цыбыргомау у. Сæ разамонæгимæ 
аныхас кодтаис, фæлæ абон куыстмæ нæ рацыдис, рынчынго- 
мау у. 
Иу рæстæг Саламджери йæхи нал баурæдта: 
— Бæстæ "гомау"-тæй куы байдзаг кодтай. Загътаис "уазал нæм 
у", гомау та ма дзы цæмæн хъæуы? Мæнæ мæ къæхтæ куы бандæ- 
втой. 
САХАТ 
Адæмæн "Б" хорз хъуыдцаг никуы сарæзта, никуы атындзыдта 
æхсæнадон куыстмæ, никуы азгьордта фæдисы. Ныр дзы иу бон 
райхъуыст ахæм ныхæстæ йæ сахатмæ æркæсгæйæ: 
— Гъай æндæр исчи йæ цонгæй райхалид æмæ йæ бырæттæм 
фехсид.Сахаты ном хæссы, афтæмæй йын размæ аггуырсæн 
нæй. 
— Дæхи хуызæн у, — бадзырдта йæм Саламджери. 
СÆР ÆВИ ХÆРÆГНАС? . 
— Нæ депутат мын мæ маст рафыцын кодта. Знонæй нырмæ 
пæлхъ-пæлхъ кæны. Иу хъуыддаджы фæдыл æм бацыдтæн æмæ 
мыл дуар куы рассонид. Æртæ килограммы мын сæкæр радта, стæй 
ногираг цъылынтæ дыууæ, æмæ йын сæ бахæссынмæ хъавын раст 
парламентмæ. О, хæдæгæй, цъæх хъæдурæй конд консерв дæр мын 
радта. Æмæ ма банкæ йедзаг дæр куы уыдаид. Ныффысс ма йыл 
газетмæ, Афæхъомæ, — дзырдта мæстыйæ Саламджерийæн йæ 
зонгæ Гуыбатæ. 
— Банкæ йедзаг нæ уыди, зæгъыс? 
— Нæ уыди. 
— Æмæ уым диссагæй ницы ис. Куы банкæ нæ вæййы дзаг, 
куы та — сæр, — загъта Ситохы-фырт. 
— Ды, æвæццæгæн, мæ сæрæй зæгьыс, æмæ дæ ныхас раст 
у. Ацы корто мæнæн бирæ зындзинæдтæ бавзарын кодта. Йæ 
бæсты мæ бæрзæйыл иу хæрæгнас куы сæвæрин, уæд хуыздæр 
уаид. 
268 

КÆДМÆ УЫДЗÆН АФТÆ? 
Иу ахуыргæнæг айфыццаг Саламджерийæн радзырдта: 
— Мæскуыйы радио æмæ телеуынынадæй адæймаг цынæ фе- 
хъусдзæн ацы фæстаг рæстæг. Дзуттæгтæ Толстойы, Тургеневы, 
Есенины, Шолоховы æмæ иннæ уырыссаг фысджыты кад дæлæмæ 
тæрынц, сæхи цауд поэггы та генитæ хонынц. Кæдмæ афтæ кæндзы- 
сты уыцы цæстфæлдахджытæ? 
— Уырыссæгтæ сæ цæстытæ фæлдахын кæдмæ уадзой, уæдмæ, 
— тызмæгхуызæй загьта Саламджери. 
ÆВÆЦЦÆГÆН 
Иу кабинеты та бакъорд сты, политикæмæ хæстæг лæуд чи 
у, ахæмтæ. Се ’хсæнæй хъуыст ныхæстæ: 
— Хицау йæ куысты нæ арæхсы, æмæ хъуамæ ацæуа уырдыгæй. 
— Цытæ дзурыс? Махмæ Уæрæсейы хицау йæхи ’гьдауæй йæ 
куыстæй никуы ацыд æмæ нæ ацæудзæн. 
— Раст дзурут. Фæзоны, йæ хуыддæгтæ нæ фæцæуынц, уый, 
уæддæр бадцзæн йæ къæлæтджыныл. 
— Ма сыл худут. Æвæццæгæн, сæ хæдзæрттæм фæндаг нал 
фæзонынц, — загъта Саламджери. 
ИУНÆГÆЙ 
Иу зымæгон бон Саламджерийы уазал бацыд. Фæсонты рыст 
куынæ æнцади, уæд поликлиникæмæ фæраст. Дохтыр ахæм рæсугьд 
сылгоймаг уыди æмæ йæм Ситохы-фырт кæсынтыл фæци. 
— Дæ хæдон ралас, — загъта дохтыр. 
Раласта йæ хæдон Саламджери. 
— Ныр дæхи тъахтиныл æруадз. 
— Иунæгæй? — афарста Ситохы-фырт. 
ДЫУУÆЙÆ ДÆР АХÆСТОНМÆ 
Иу рæузонд критикгонд Саламджерийæн афтæ: "Фыссæг цæу- 
ыл фысса, уый хъуамæ йæхиуыл бавзара, науæд уацмыс бæллиц- 
цаг нæ рауайдзæн. Зæгьæм, кæд ахст адæймаджы цард æвдисынмæ 
хъавыс, уæд дæхæдæг дæр ахæстоны абад, науæд хæсты темæ рав- 
зæрстай, уæд хъуамæ тохы быдыры схæцай знæгтимæ". 
Ситохы-фырт æм бæлвырд байхъуыста, стæй æфхæрæгау загь- 
та: "Æмæ уæд ахæстоны ды дæр хъуамæ абадай, науæд куыд æгьда- 
уæй базондзынæ, æз мæ уацмысыл куыд куыстон, цы гæнæнтæй, 
цы зонындзинæдтæй пайда кодтон, уыдæтгæ". 
269 

УЫЙ ДÆР АДÆМЫ ХЪÆР НÆ ХЪУСЫ 
—Æллæх, æллæх, президенты бынатмæ цал адæймаджы тындзы! 
Бирæтæн сæ сæртæ разилдзысты, уæдæ кæуыл схъæлæс кæнон, зæгьгæ. 
Ды Ситохы-фырт, кæуыл ратдзынæ дæ хъæлæс? — афарста «Дз». 
— Хъулаты Хъуыбадыйыл, науæд Андроповыл, гъе Сталиныл. 
— Æмæ уыдон мард куы сты. 
— Æмæ цы уæлдай у. Æгæстæ дæр уыдонæй уæлдай адæмы 
хъæр, адæмы æрдиаг нæ хъусынц. Мард ма адæмы исбон хæлæттаг 
уæдцæр нæ кæндзæн. 
ДОН ДЗЫ НÆ УЫДИ 
Фынджы уæлхъус бадгæйæ чи банозтджын, ахæм лæг йæ 
дзыхæн хицау нал уыд. Лæг-иу куы кæмæ баппæрста æлхыскъ ны- 
хас, куы — кæмæ. Иу рæстæджы йæ карз ныхæстæй иу сæмбæлд 
Саламджерийыл дæр. Ситохы-фырт айтæ-уыйтæ нал фæкодта, 
бæгæныйæ дзаг агуывзæ фелвæста æмæ йæ хылкъахæджы цæсго- 
мыл басæххæт кодта. Хылкъахæгæн йæ нозт куы ’рцыд, уæд рай- 
сомы Саламджеримæ бауырдыг: 
— Ды мæнæн знон мæ цæсгомыл бæгæны цæмæн бакалдтай? 
— Рауади афтæ. Дон дзы нæ уыди, — дзуапп радта Ситохы- 
фырт. 
ÆМÆ МА ЦЫ ФЕХАЛДЗЫСТЫ 
Раздæр коммунист чи уыди, стæй мæнг демократгы рæнхъытæм 
чи базгъордта æмæ хицауы къæлæтджыныл чи ’рбадти, иу ахæм 
бæрнон кусæг парламентмæ æвзæрстыты рæстæг æмбырды æвзар- 
джыты тæрсын кодта, коммунисттæ, дам, хицаудзинад фæстæмæ 
куы баисой, уæд, дам, цард фехалдзысты. 
— Æмæ ма дзы цы фехалдзысты? Халинаг дзы куы ницыуал ис, 
— бадзырдта йæм Саламджери. 
ГÆППÆЛ 
— Горбачевы сæрыл цы сау стьæлф ис, уый цы амоны? — фар- 
ста проспекты иу пенсионер йе ’мбæлтты. 
Лæгтæ хъуыдыты аныгъуылдысты. Саламджери дæр уыцы бан- 
доныл бадти. Аджих уый дæр, стæй загьта: 
— Советон Цæдисæй ма уыцы гæппæл фæуагьта. Хуыйны Уæ- 
рæсе. 
270 

ХУДÆДЖЫ ЛЕКТОР 
Иу бон еыхаг ус Саламджерийæн афтæ: 
— Айфыццаг ды лектормæ нæ хъуыстай, цытæ дзырдта! Хи- 
цауиуæг чи кæны, уыцы демократтæ, дам, фæллойгæнæг адæ- 
мы царды уавæртæ фæхуыздæр кæныныл архайынц æхсæвæй- 
бонæй. Уыцы ныхæстæм хъусгæйæ нæ лæг сахаты бæрц фæхуд- 
ти: 
— Æмæ æз фондз боны куы худын, — загьта Ситохы-фырт. 
* * * 
Боппи йæхи дарын зоны. Тыхджын къæвда йыл никуы ’рцы- 
ди. Уый хыгьд ресторанæй сæхимæ арæх хуылыдзæй æрцæуы. Шам- 
пайнаг дæр ацаразы тæрккъæвда. 
* * * 
Иудадзыг стыр ныхæстæ кодта æмæ фæстагмæ йæ ныхæсты бын 
ныххуыдуг. 
* * * 
Адæм кæрæдзийæн хъыгтæ дæтгынц фылдæр, цинтæ — къадцæр. 
Афтæмæй цæрæн нал ис дарддæр. 
* * * 
Ирыстоны дæр æваст бирæтæ ахъæздыг сты æмæ сæ дæндæгтæ 
схъауынмæ нæма арæхсынц. 
* * * 
Иу Пугачев паддзахмæ æртхъирæнтæ кодта, ныры Пугачева та 
йын заргæ кæны. 
* * * 
Конструктор, селекционер кæнæ æндæр сфæлдыстадон кусæг 
исты куы ’рхъуыды кæны адæмы пайдайæн, уæд уымæн йæ автор 
чи вæййы? Чи йын сæвæры йæ сæры уыцы ног хъуыды? Фарстæн 
дзуапп зын ратгæн у. 
* * * 
Адæм цыфæнды бирæ, цыфæнды тыхджын куы уой, фæлæ сæм 
ныфс куынæ уа, уæд сæ бæрзæйтыл чифæнды дæр сбаддзæни æмæ 
сыл дæлæмæ хъарм дон уадздзæни. 
271 

* * * 
Æрдз диссаджы хорз фадæттæ сарæзта цæрынæн æмæ ахæм 
зæххыл худинаг у мæгуыры хызын хæссын. 
* * * 
Æрдз адæймагæн цæстытæ æмæ хъустæ уымæн радта, цæмæй 
сæ уына æмæ хъуса, пайда кæна дыууæтæй дæр царды, араза 
хатдзæгтæ йæ дарддæры хъуыддæгтæн. Уыдонæй чи нæ пайда 
кæны, уыцы адæймæгтæн сæхицæй спайда кæнынц фыдгæн- 
джытæ, цардхалджытæ. 
* * * 
Царды дуæрттæн сылгоймаг у сæ хицау. Гом та сæ нæлгоймаг 
бакæны. 
* * * 
Адæмы æфсарм кæй сæфы, уый тынг æхсызгон у хуытæн, 
хæрджытæн æмæ иннæ цæрæгойтæн, æвæццæгæн, сæхи ба- 
кæнынмæ хъавынц адæмы бынæттæ. 
* * * 
Фæнды æгъдауы сæрты ахиз, фæнды æгъдау дæ сæрты 
ахизæд. 
* * * 
Æдылыты ’хсæн зондцжын адæймаг æгуыст вæййы. 
* * * 
Адæймаджы цырагь хъæуы, цырагьы та — адæймаг, кæмæн рухс 
кæна, уый хъуамæ бæзза. 
Сæйрагдæр у фæндагыл ацæуын нæ, фæлæ фæндаг равзарын. 
* * * 
Цауд адæймаг уæвын никæйы фæнды, уæддæр нæм дзæвгар сты 
уыдон. Хорз уæвын та фæнды алкæйы, уæдцæр нæм бирæ ис цауд 
адæм. 
* * * 
Журналисттæй бирæтæ адæмы цæстытæ арæх сæхгæнынц, 
афтæмæй сæ хъуамæ иудадзыг гом кæной. 
272 

* * * 
Æдылы адæймаг зондджын лæджы сæдæ азмæ дæр не ’ссардзæн, 
фæлæ зондджын лæг сахатмæ дæр йæ цуры æрлæудзæн. 
* * * 
Хицæуттæ се ’ппæт адæмы мæт нæ кæнынц, чи кæны, уый дæр 
цъус. Фæархайы, цæмæй йæхæдæг æмæ йæ ус фæцæрой æнус. 
* * * 
Дардмæ чи цæуы, уыцы "икарустæн" вæййы дыгай шофыртæ. 
Иуы хуыссæг куы ’рцахсы, уæд иннæ руль райсы йæхимæ. Афтæ 
рауади Уæрæсейы президентты хъуыддаг. Ельцинæн йæ бон нал 
уыди рулыл хæцын æмæ йæ Путинмæ авæрдта. 
Мах дзырд "цыдæр" фæзæгъæм куыддæр æддæссон хуызы, 
афтæмæй та æндæр планетæты цæрджытæ, чи зоны, мах хонынц 
цыдæртæ, уымæн æмæ хъуагдзинæдтæй хъуырмæ стæм. 
* * * 
Иу иннæйы æнаххосæй куы бафхæры, уæд æцæгæйдæр уыцы 
бынаты сæвзæры аххос æмæ сæ дыууæйæ дæр нал фæхицæн вæййы. 
* * * 
Иуты къухтæ хъæуынц кусынæн, иннæты та — арахъхъы агу- 
ывзæтæ дзыхмæ исынæн. 
* * * 
Сæр балхæнæн ис, мидæгæй дзы куы ницы уа, уæд. 
* * * 
Тæхудиаг у уый, тæхуды кæнын чи зоны. 
Адæм тынг куыдтой Сталины мардыл. Æмæ уæвгæ æрмæст ууыл 
нæ куыдтой, фæлæ ма æрдиаг кодтой йæ фæстæ бæстæ чи бабын 
кæндзæн, уыдоныл дæр. 
Махмæ, Уæрæсейы, иутæн цард — хъуырмæ, иннæтæн— 
зæвæттæм. Ахæмтыл иу æмæ дыууæ хатты нæ сæмбæлдтæн. 
* * * 
Бæрнон кусджытæй-иу исчи йæхи æвзæр куы дардта, рæдыд-иу 
куы ’руагьта, уæд-иу æй рахид кæнын кодтой партийы райкомы кæнæ 
18 Заказ№77 
273 

обкомы бюройы. Ныртæккæйы хицæуттæ дæр рахид кæнынц фæсар- 
æнты банктæм милуангай доллæртæ ласгæйæ. О, уæззау у сæ куыст. 
* * * 
Йæхицæй райгонд чи нæ вæййыг стыр хъуыддæггæ уый саразы. 
* * * 
Аргъау рацыди цардæй. Ныр та цард бацæуинаг у аргъаумæ. 
Уымæн æвдисæн — Уæрæсе. 
* * * 
Зындзинæдты сæрты хизын хъæуы бирæгæйтгæй. 
* * * 
Фæхæцæг ыл нæ уыд, мæгуырæг, æмæ-иу йæхæдæг куы кæу- 
ыл ныххæцыд, куы — кæуыл. 
* * * 
Адæймаджы ном зын хæссæн у, уæллæй. Афтæмæй дзы грам- 
мы уæз дæр нæй. 
* * * 
Алчи амондыл цуан кæны, кæйдæрты та амонд йæхæдæг ахсы. 
* * * 
Хицæутгæй, зындгонд адæймæггæй исчи куы фæрынчын вæййы, 
уæд йæ каст скæны, горæты сæрмæ цы намысы аллейæ ис, уыцырдæм. 
* * * 
Царды тæнæджы чи ис, уыдон бахауынц сагьæсы. Цард сысын 
куы райдайы, уæд арфы чи вæййы, уьщон уæдцæр нæ байгом вæййынц. 
* * * 
Нæ Ирыстоны дæр дамдумгæнджытæн тынг тагьд рæзы сæ нымæц. 
Уыдон æнæ режиссерæй, æнæ суфлерæй сæ ныхæстæ афтæ рæвдз апи- 
рынц, афтæ рæвдз алвисынц æмæ сæм адæймаг кæсынтыл фæвæййы. 
* * * 
Цымæ кæм хуыздæр у? Хорз адæймæгты фæстæ уæвын,æви 
æвзæрты разæй цæуын? 
* * * 
— Попойæн тынг æнад уыдысты йæ хисты хæринæгтæ, — загь- 
та Дудар. 
— Æмæ йæхæдæг хæрзаддæр уыди? — баппæрста йæм йæ ныхас 
Цацгæ. 
274 

* * * 
Æртæ адæймаджы искæмæ сæ цæстæнгас куы саразой, уæд æй 
уындзысты алыхуызон, фæлæ сæ кæрæдзийæн сæ бон нæ бауыдзæн 
афтæ кæй у, уый бамбарын кæнын. Цæуыл дзурæг у уый? Æрдз 
кæй сфæлдыста, уыдонæй иухуызон ницы у. 
* * * 
Махæн нæ зонд бынтон арæзт нæма у. Æвæдза, æрмæст 
нæхæдæг нæ хъуыдытæ царды куы уадзиккам, уæд-иу стыр 
бæллæхтæ саразиккам, фæлæ... ис нын æххуысгæнæг. 
* * * 
Бонæн иутæ йæ фæстæ "додой" фæкæнынц, иннæтæ æрдиаг, 
иннæтæ та йын хъæлдзæгæй "фæндараст" фæзæгъынц. Фæлæ сæм 
уый фæстæмæ дæр нæ ракæсы. Нæй йын ахæм гæнæн. 
* * * 
Хицæуттæй тынгдæр чи феппæлы, уыдон дих кæнынц дыууæ 
къордыл. Иуты фæфæнды, цæмæй сын хуыздæр бынæттæ радтой, 
иннæтæ та тæрсгæ фæкæнынц, сæ къæлæтджын бандæттæй сæ куы 
рахизын кæной, уымæй. 
* * * 
Цы дæ, уый уæвын диссаг нæу, цы нæ дæ, уый куы суаис, 
уæд, æвæццæгæн, хуыздæр уаид. 
* * * 
Адæмы ’хсæн æнгæстæ фылдæрæй-фылдæр куы фæкæнынц, 
уæд уый хорзы нысан нæ вæййы... 
* * * 
Дзибола уарзы, исчи дзы арæх куы ’ппæлид, уый, чифæнды 
дæр уæд. Саунг ыл сæ хуы цъыфæйдзагæй йæхи куы ахафы, уæддæр 
йæ сины сæртыл æрхæцы. 
Чысыл ницæуыл дæр сагъæс кæнын нæ хъæуы, науæд уый 
афтæ сагъуыйдзæни æмæ фæстагмæ дæуæй атонын нал комдзæ- 
ни. 
275 

* * * 
— Уæ нæ лæг, нæ цæхæрадоны нартхор ныссадзæм, науæд бай- 
рæджы уыдзæни. 
— Цытæ дзурыс? Æрæджы вæййы, акъаци бæлас дидинæг куы 
ракала, уæд. Нæ дуармæ цы акъаци бæлас ис, уый къуыбыр дæр 
нæма рафтыдта, дидинæг нæ фæлæ. 
Фæстагмæ куыд сбæрæг, афтæмæй акъаци бæлас бахуыскъ æмæ 
ма дидинæг куыд ракалдтаид афтæмæй. Æвæццæгæн, колхозты дæр 
ис уый хуызæн агрономтæ. 
* * * 
Къæрныхтæн, гæртамисджытæн, лæгмартæн разамынд дæтты 
зындгонд маршал. Йæ ном — "Мæгуырдзинад". Цалынмæ уый 
уа, уæдмæ бæстæ никуы ’ссыгьдæг уыдзæни фыдгæнджытæй, ми- 
лицæйы кусджыты сæдæ хатты куы фæфылдæр кæной, уæддæр. 
* * * 
Махмæ фыдракæнд раргом кæнын зындæр у Америкæ раргом 
кæнынæй. 
* * * 
Мах аразын куыд зонæм, халын дæр — афтæ. Диссаг, диссаг! 
Ныр аразын куынæ зониккам, уæд-иу цы фехаликкам? 
* * * 
Дзимукк амардта дыууæ лæджы. Йæ туджджыны æнгæстæ 
уыдысты. Фæстагмæ йын йæхи дæр амардæуыд, кæй никæй ху- 
ызæн уыди, æвæццæгæн, уый тыххæй. 
* * * 
Аивад бирæ къабазджын у. Алыхуызон сты артисттæ дæр æмæ 
режиссертæ дæр, фæлæ аразынц иумæйаг хъуыддаг. Зæгъæм, ре- 
жиссертæй иутæ дæсны сты нырыккон цардыл фыст пьесæтæ 
æвæрынмæ, иннæтæ та — аргьæуттæ æвæрынмæ. Гъе, фæлæ аргъ- 
æуттæ арæх æвдисгæйæ тæссаг вæййы, театр йæхæдæг дæр аргъау 
куы суа, уымæй. 
* * * 
Адæм базарты уæй кæнынц картоф, дыргьтæ, кæрчытæ, фыстæ 
æмæ æндæр ахæмтæ. Æмæ уым диссагæй ницы ис. Диссаг вæййы 
уæд, адæймаг йæ хæлæс дæр куы ауæй кæны, депутат кæнæ прези- 
дент æвзаргæйæ. 
276 

Кæд дæ бирæ фæцæрын фæнды, уæд бирæ ма хæр. 
* * * 
Диссаг! Сауджынтæ сæхи хонынц Хуыцауы æрвыст лæгтæ, фæлæ 
сæ иу дæр никуы бауайдзæф кодта Ельцинæн, адæмы сыдæй кæй 
мардта, уый тыххæй. Ныр дæр сæхи ныхъхъус кодтой, цыма Пу- 
тин цард фæхуыздæр кодта. 
* * * 
Мæ зонгæ ус Лесгайы карк къуыртт-къуыртт кодта æмæ йын 
уый дæр лæхъуг æйчытæ куы нывæрид, уæддæр, дам, сæ сыхæгты 
куыдз бахæрдзæни. 
* * * 
Мæ сыхаг Бобо бирæ нæ худы. Иннæтæ ма кæл-кæл фæкæнынц, 
уымæн та æваст йæ былтæ кæрæдзиуыл андæдзынц. Æз æй бафар- 
стон, афтæ цæмæн кæны, уый тыххæй. 
— Алцыдæр фæстауæрц кæнын хъæуы, — дзуапп радта уый. 
* * * 
Арæх фехъусæн вæййы кæмæйдæрты, хъаймæт тагьд уыдзæн, 
зæгъгæ. Мах дзы мачи тæрсын кæнæд, ома уæрæсейæгты. Ис нæм 
фæлтæрдцзинад. 
* * * 
Æвæдза, цас тæригъæдджын адæм ис дзыллæты ’хсæн. 
Æхсæнадон исбонæй æгæр бирæ ассывтой. Баптисттæм чи 
фæцæуы, уый цæугæдоны атъыссынц, кæд дзы фæвæййы 3-4 се- 
кунды. Уый уагыл йæ тæригъæдтæй асыгъдæг вæййы. Уæдæ, 
мæнæ, нæ Ирыстоны ахæм тæригьæдджын адæймæгтæ ис, æмæ 
сæ æртиссæдз азы доны бын куы фæдарай, уæддæр не ’ссыгъдæг 
уыдзысты сæ тæригъæдтæй. 
* * * 
Хистæртæ арæх фæзæгьынц афтæ: "Магусайæ цæрын худинаг 
у. Адæймаг хъуамæ истæуыл ныххæца". Ацы ныхæстæ чидæртæ 
нæ бамбæрстой, æмæ ныххæцыдысты арахънуазæн агуывзæтыл. 
* * * 
Адæймагæн хорздзинад фæуынмæ бæлл, æмæ дæ Хуыцау дæр 
фæбузныг уа. 
277 

Уæрæсейы хицæуттæн сæ 70 проценты бæрц бадынц æндæр 
кæйдæр бынæтты. Уыдон цалынмæ сæхи аккаг куыстытæм ацæ- 
уой, уæдмæ цæрд нæ фæхуыздæр уыдзæни. 
* * * 
Хатгай чидæртæ хъуыдытæ афтæ сæмтъеры кæнынц æмæ сын 
бамбарæн нал вæййы. Зæгъæм, иу бæстæ иннæмæ бабырста. Уый 
хъуамæ нымад æрцæуа террористыл. Æмæ диссаг, уыцы тыхгæн- 
джытæ та террористыл нымайынц, сæ ныхмæ чи тох кæны, сæ 
бæстæ ссæрибар кæныныл йæ цард æвгъау чи нæ кæны, уыдоны. 
* * * 
Зыдта æмæ кодта æрмæстдæр иу зарæг: "Айс æй, ануаз æй". 
Куыд фæстæмæ йæ афтæ хорз зарын райдыдта æмæ фынджы уæл- 
хъус абадын чи уарзта, ахæм хицау ын грамотæ радта, ахæм хуы- 
зы, цыма хорз куыста. 
* * * 
Йæ лæгæй цинтæ куынæуал фæхаты ус, уæд æм сыхæгты лæг 
æрдары йæ хъус. 
* * * 
Сталины рæстæджы бæстæйы бæрнон кусджытæ уыдысты кад- 
джын, ныр та сты æхцаджын. 
* * * 
Фæскъуымты дам-думтæ дугьы уадзыны бæсты алкæмæн йæ хъæн 
дзур æргомæй æмæ уæ хæдзæрмæ арфæтæ хæссай æргъомæй. 
* * * 
Фæсарæнты Уæрæсейы хонын райдыдтой уæлмæрдты бæстæ. 
* * * 
Хуымæтæг адæмæн сæ амонд ис коммунизмы, сæ мæлæт та — 
капитализмы. 
* * * 
Алкæй дæр фæнды, стыр зонды хицау дæр куы уаид, стæй 
рæсугьд, фæлæ уымæн уæвæн зынтæй ис. Иуæн дыууæ æгæр сты. 
* * * 
Мах, æвæццæгæн, амондджын дæр стæм, стæй æнамонд дæр, 
278 

нæ разæй цы ис, стæй нæ фæстæ цы уыдзæн, уыдон кæй нæ зонæм. 
Тæссаг у, дарддæр дæр цардмæ куыдфæндыйы цæстæй куы кæсæм, 
уæд ныртæккæ кæм стæм, уый дæр нал зондзыстæм. 
* * * 
Йæ сæры исты кæмæн ис, уый рæсугъд хъуыдытимæ сау 
фæндтæм никæд бафысым кæндзæни. 
* * * 
Хъуагдзинад кæмæ нæй, уый у мард æмæ рухсаг уæд. 
* * * 
Скъолаты æмæ уæлдæр ахуыргæнæндæтгы иутæ сæ кърандастæ 
фæцыргь кæнынц, иннæтæ та — сæ зонд. 
* * * 
Мах арахъхъ кæнæм нуазгæ, уый та нæ кæны хъазгæ. 
* * * 
Адæймаг цæмæй адæмы ’хсæн бæзза, уый тыххæй хъуамæ йемæ 
йæ зонд æмæ йæ цæсгомæн дзылæрттæ хæсса. 
* * * 
Зонды æвастæй ницы аразæн ис. Уый æмæ дын махмæ, Уæрæсейы! 
Раздæр истытæ саразæм, стæй уый фæстæ та хъуьщы фæкæнæм. 
* * * 
Сæдæ адæймаджы иу бон цы саразой, уый иу адæймагæн у сæдæ 
боны куыст. Æмæ уæд хуыздæр нæу, иу бон иууылдæр æрæмбырд 
уæнт æмæ йæ изæрмæ фæуыдзысты. 
* * * 
Ракæй чи фæрынчын, ахæм цалдæр лæджы Америкæйы сæхи ныс- 
сæлын кодгой. Ныртæккæ сты лабораторийы. Рачы ныхмæ хос куы 
фæзына, уæд сæ стæфсын кæндзысты. Махмæ дæр иу коммунист йæхи 
ныссæлын кодга. Уый размæ бинонтæн бафæдзæхста, Зюгановы парти, 
дам, хицаудзинад куы байса, уæд дам-иу мæ райгас кæнут. 
* * * 
Мæ зонгæ-иу арæх радзырдта æмбырдты, ноджыдæр радио æмæ 
телеуынынадæй хъæбатырдзинады тыххæй, стæй мæхъæлон фыд- 
гæнджытæ Горæтгæрон районы хæст куы ракъахтой, уæд ссæдз 
боны сæ гаражы фæцард æмбæхстæй, афтæмæй хæст фондз боны 
йеддæмæ нæ ахаста. 
279 

* * * 
Нæ фысджытæ чиныгкæсджытæн бирæ рæстæг фæдардтой æу- 
уылдæй, æмæ... Ныр та чъиу æууилынц фыццаджы ахуырæй. Фыс- 
джытæн сæхи та паддзахад æууилы. 
* * * 
Нæ кæрæдзи бауарзæм, æрхудæм нæ митыл, науæд нын не 
знæггæ сосæфæндаг сараздзысты нæ риутыл. 
* * * 
Афтæ мæм кæсы, æмæ нæ депутаттæй бирæты уæнгты хъазы 
Сырдоны туг. Æмæ кæд афтæ у, уæд Сырдонæн Нарты бон куы 
ницы уыд, уæд мах 37 Сырдоны куыд басæтдзыстæм? 
* * * 
Дæ царды дæргъы цал хорз адæймагыл амбæлай, уал хатты фæ- 
хуыздæр уыдзынæ. 
* * * 
Театры артисттæ адæмы æгæр арæх куы фæхудын кæнынц, уæд 
сæ сценæмæкæсджытæ клоунтæй нал фæиртасынц. 
* * * 
Скæн дæ исбонæй æнæрай, — 
Искæйы фæллæйттæ куы ’фтъæрай. 
* * * 
Рæстæг куыд тагъд ивы! Фыццаг-иу искæцы паддзахад ин- 
нæйы байсынмæ куы хъавыд, уæд-иу уырдæм йе ’фсæдтæ бакал- 
дта. Ныр та йæм бакалынц водкæ æмæ наркотиктæ. Нæмгуыты 
æмæ сæ бомбæты сæр нал бахъæуы. Нæ Ирыстонæн тас нæу 
цымæ? 
* * * 
Бæрзондæй бынмæ хизыны бæсты, фæлтау хæрдмæ хиз иуда- 
дзыгдæр. 
* * * 
Æфсарм у ахæм æвдисæндар, кæцы амоны, адæймагæн фо- 
симæ иумæйагæй кæй ницы ис, уый. 
* * * 
Кутузов Мæскуы французæггæн радта, Ельцин та — дзутгæггæн. 
280 

Хæринæгтæ æмæ хостæ фæстаг азты зынаргъдæр уымæн фесты, 
цæмæй мæгуыр адæмæй фылдæр амæла. 
* * * 
Адæймаджы абарæн ис харбызимæ. Цасфæнды йæм фæракæс- 
бакæс кæн, — нæ базондзынæ хорз у æви æвзæр. Фæлæ йæ уæддæр 
балхæнæм. Чызг дæр уайтагьд чындзы фæраст вæййы, куынæ ма 
сцæттæ вæййы, уæддæр. 
* * * 
Алчи йæхи мæлæтæй дардмæ ласы, шофыртæ та йæ тæккæ рæзты 
куы иуырдæм асыххуытт кæнынц, куы — иннæрдæм, хатт йæ тæккæ 
цур дæр æруромынц сæ машинæтæ, кæд æй, мыййаг, автоинспек- 
тор фенхъæлынц. 
* * * 
Бирæ ныфс дæм уæд, стæй дæ дзых дзæбæх кæрдæд æмæ хи- 
цауы къæлæтджыныл баддзынæ. 
* * * 
Кæд æнæ фыдæбонæй цард нæй , уæд æнæ цардæй дæр нæй 
фыдæбон. 
* * * 
Хæст чи ракъахы, уыдон æм дардæй фæкæсынц,чи йæ нæ ракъ- 
ахы, уыдон та дзы бын бавæййынц. 
* * * 
Дыууæ поэты иудадзыг дæр фыстой стихтæ уарзондзинады 
тыххæй, стæй сæ иу цардæмбал куы ’рхуыдта, уæд дзыхълæуд 
æркодта. Иннæуыл æртиссæдз азы рацыд, уæддæр ма зары уар- 
зондзинадыл. 
* * * 
Фысджыты цыфыддæр знаг у телевизор. Ныртæккæ ма романтæ 
кæсынц æрмæстдæр æхсæвгæстæ, æнхъæлцау сылгоймæгтæ æмæ 
сæ телевизортæ кæмæн асастысты, уыдон. 
* * * 
Президенты бынатмæ æвзæрстыты рæстæг адæм дыууæ дихы 
фæвæййынц, президент та æнæхъæнæй баззайы. 
281 

* * * 
Бирæтæ сæ цæстытæй уымæн хорз нал фæуынынц, æмæ 
кæмæдæрты фæкæсынц æнæуынон цæстæй. Цы зæгъæн ис ам? Кæд 
сæ фæнды дзæбæхдæр уыной, уæд... хъуыдцаг сæхицæй аразгæ у. 
* * * 
Адæймаг цас къуымыхдæр уа, уыйас бæрзонддæр бынæттæм 
фæтырны, цалынмæ царды къуыбырæй нæ ратулы, уæдмæ. 
* * * 
Хорз цот чи схъомыл кæны, уыдон сты арфæйаг ныййарджытæ, 
цот хъомыл кæнын кæмæй ферох вæййы, уыдон та — æлгьыстаг. 
Раздæр уыдон ферох кæнынц сæ цоты, стæй та цот ферох кæнынц 
фæстагмæ ныййарджыты. 
* * * 
Æвæдза, хорз куыннæ вæййы, исчи куы басгуыхы æмæ йыл 
иннæтæ куы фæцин кæнынц. Ноджы хуыздæр та уаид уæд, æмæ 
уыцы цингæнджыты нымæц куы фæкъаддæр уаид, сгуыхт 
адæймæгтæ та фылдæр куы фæуиккой. 
* * * 
Махæй арæх ферох вæййы, кæйдæрты тыххæй кæй цæрæм, стæй 
чидæртæ та мах тыххæй кæй цæрынц, уый. Афтæмæй тæссаг у, 
адæймаг йæхицæй дæр куы ферох уа, уымæй. 
* * * 
Низтæ куыдфæстæмæ кæнынц фылдæрæй-фылдæр. Æмæ уым 
диссагæй ницы ис. Бæстæйы фыдгултæ дæр фæстаг цалдæр азы 
бирæ фылдæр фесты. 
* * * 
Быхсаг, фæразон адæм арæх байсынц хæфсыты цъыфдзаст, 
сæ хæдзæртты та фыдгуылтæ фæзарынц. 
* * * 
Уырыссаг æмæ ирон иу хъуыддаджы æнгæстæ сты. Искæмæн 
кад кæнын зонынц, сæхицæн — нæ, æмæ сабыргай ацæуынц бынмæ. 
* * * 
Саби у бинонты, сыхбæсты рентген. Хæдзары, уынджы цыдæ- 
риддæр фены, уыдæтты хуызистытæ зæронды бонмæ баззайынц 
йæ зонды къæбицы. 
282 

* * * 
Дзуарылæгтæ уымæн бирæ не сты, æмæ сын мызд ничи 
фиды. 
* * * 
Цауд фыссæг йæ уацмыстæ йæхæдæг куы кæсид, уæд-иу сæ нæ 
ныддаргъ кæнид. 
* * * 
Сылгоймæгтæй никæйы фæнды йæ лæг Отеллойы ролы ахъа- 
за. 
* * * 
Фæлладуадзæн хæдзæрттæм ацæуынц, фæллад цы у, уый чи 
нæ зоны, ахæм адæм дæр, æрмæст хъаст фæкæнынц, ницы, дам, 
нын феххуыс. 
* * * 
Поэт куы сдæра критикты зæвæттæ, 
Хъæуы уæд ууыл ту кæнын, æмбæлттæ. 
* * * 
Адæймаг фæллайгæ куынæ кæнид, уæд бирæ фаг не суаид. 
Уый тыххæй дæр æрдзæн бузныг зæгъын æмбæлы. Уæдæ афтæ. 
Алчидæр хъуамæ зона фæллад цы у, уый. Æрмæст фæллайын хъæуы 
ницæййаг хъуыддæгты нæ, фæлæ адæмæн пайда чи хæссы, ахæм 
куыстыты. 
* * * 
Бирæ стихтæ ныффыста, бирæ чингуытæ рауагъта, фæлæ нæ 
андзæвыди поэзийыл æппындæр æмæ иу афон фæцыдæр. 
* * * 
Уæрæсейæгты нæ февдæлы президенты, депутатгы æмæ губер- 
наторты æвзарынмæ, уыдон, дам, лыстæг хъуыддæгтæ сты æмæ 
сæ бæсты схъæлæс кæнынц водкæйы æвгтæ. 
* * * 
Йæхиуыл нæ куыста гыццылæй зæрондмæ, æмæ йыл уæд 
иннæтæ фæкуыстой кæронмæ. 
283 

Фæкæныс мыл цинтæ, фæхоныс мæ дæ хæдзармæ. Фæзæгъыс 
"рацу" æнцонæй. 0, афтæмæй мæ адзадмæ бæллыс æхсæвæй- 
бонæй. 
* * * 
Æвæдза, цæрын тынг хорз у, æрмæст искæйы хардзæй нæ. 
Цæмæй дæ цотæй фæсмонгонд ма фæуай, уый тыххæй æхсæвы- 
гæтты дæ кулдуар рагацау æхгæн. 
* * * 
Цард куыд диссаг у, цас сусæгтæ дзы ис, уыдæтты тыххæй хъу- 
ыды кæнын райдайæм, не ’змис згъæлын куы райдайы, уæд, раздæр 
нæ нæ февдæлы. 
* * * 
Чиныг чи куыд тагъдцæр бахгæны, йæ цард дæр афтæ тагъд 
бахгæны. 
* * * 
Æвæццæгæн, цæрæгойтæ, сырдтæ, мæргътæ искæд бон сдзур- 
дзысты, æндæра сын æрдз æвзæгтæ цæмæн радта? 
* * * 
Бирæ хуыздæр у, дохтырмæ адæймаг йæхæдæг куы цæуа, уæд, 
цæйнæфæлтау æм дохтыр цæуа... 
* * * 
Искæйы фæдыл сæпп-сæпп кæнын æвзæр у, ноджы æвзæрдæр 
та вæййы, зонд куы асæпп-сæпп кæны, уæд. 
* * * 
Уæдæ цы рæстæг скодта! Æрмæстдæр ма радзырдты, романты, 
стæй театры сценæйы фембæлæм фæзминаг адæймæгтыл. 
* * * 
Нæ ирон æвзаг æмæ нæ ирон æгьдæуттыл дæ къух макуы ауигь, 
науæд счидæр уыдзынæ. 
* * * 
Ныртæккæйы рæстæджы, уæлдайдæр Уæрæсейы, адæймаджы 
284 

кад фосы кадæй фæдæлдæр. Цæмæй лæг йæ раздæры кадмæ баир- 
вæза, ногæй адæймаджы ном райса, уый тыххæй иу цалдæр адæй- 
маджы баиу кæнын хъæуы. 
* * * 
Бедти куывдæй, чындзхастæй расыгæй куы ’рбацæуы, уæд æм 
бинонтæ лæбургæ фæкæнынц, сæ куыдз Хуыбырс та фырцинæй 
йæ къæдзил фæтилы. 
* * * 
Мæскуыйы фембæлдтæн тележурналист Сванидзейыл. Адæй- 
маджы хуызæн мæм фæкасти. 
* * * 
Адæймагæн йæ къæхтæ кæнæ йæ хъустæ куы басийой, уæд уыдон 
куыд ницыуал фембарынц, раст афтæ нал æнкъарынц бирæтæ царды 
ад, дунейы рæсугъдцзинад. 
* * * 
Куыст у царды мотор, æмæ адæймаг змæлгæ куынæуал фæкæны, 
уæд ахуыссы. 
* * * 
Коллективон хæдзарад арæзт у зиуы бындурыл. Адæм иугæйттæй 
æдых сты, иумæ та хæхтæ дæр фæлдахынц. Уый чи нæ хаты, уый у 
къуытгы. Абон колхозтæн чи нæ æххуыс кæны, уыдон дæр сты ахæмтæ. 
* * * 
Искæйы фæдыл чи цæуы, уый йæхи никуы ’ссардзæни. 
* * * 
Йæ ныхасæн хицау нæу, фæлæ йæ хуытæ æмæ йæ бабызтæй 
фæзæгьы, уыдон, дам, мæн сты. 
* * * 
Мах, ирæттæ, чи зоны, асæй стырдæр уаиккам, фæлæ фыр- 
буцæн нæ бæрзæйтыл сбадын кæнæм, чи нæм æрбафты 
æддæрдыгæй, уыдоны æмæ фаг нал сырæзæм уæлæмæ. 
* * * 
Сылгоймаг ахуыр кæны нæлгоймаджы цæрыныл. Кæм-кæм, 
фæлæ ма суанг йæ гуыбыны дæр фарæстгай мæйтæ фæхъомыл кæны 
гыццыл удты, фатеры мызд нæ исгæйæ. Æгас цæуæд æмбал кæмæн 
нæй, уыцы сылгоймаг! 
285 

* * * 
Чи йæхæдæг смæллæг вæййы, кæмæн та йæ кад лæдзæджы 
æнцæйтты фæцæйцæуы поликлиникæйы ’рдæм. 
Цæрдæг, тæлтæг адæймаг хорз хъуыдцаг куыд рæвдз ацаразы, 
æвзæр хъуыддаг дæр — афтæ. 
* * * 
Тынг зын мын вæййы, кæнгæ адæймагыл куы фембæлын, уæд. 
Кæмæн йæ шиферæй конд сæр афаз вæййы, кæмæн йæ фарсæй 
агуыридур рахауы, кæмæн та йæ дондзæуæн хæтæл ныззылын 
вæййы. 
Диссаг йæхæдæг дæр у диссаг, диссаг кæй у, уый тыххæй. 
* * * 
Сталин стыр зонды хицау кæй уыди, уый бæрæг дардта уымæй 
дæр æмæ йын иу æмуынаффæгæнæг дæр нæ уыдис. Йæхæдæг 
зыдта тынг хорз царды æппæт къабæзтæ дæр. Ныр Уæрæсейы пре- 
зидентæн ис ссæдз советникæй фылдæр. 
* * * 
Æрæджы Англисы милуан фермеры рацыдысты уынгтæм. 
Сæ уавæртæ фæхуыздæр кæныны охыл бадодой кодтой хицау- 
адмæ. Афтæ бирæгæйттæй рацæуынц митингтæм Италийы, Фран- 
цы æмæ иннæ бæстæты. Уæрæсейы адæм цæрынц дæс, фынддæс 
хатты мæгуырдæр, фæлæ суанг сæ конституцион бартæй дæр 
никуы спайда кодтой, никуы загътой бирæгæйттæй хицауадæн: 
"Цæмæн афтæ æвзæр цæрæм!?" Уæдæмæ мах адæм сты быхсаг, 
æфсæрмыгæнаг, фæлтау бырæттæ къахдзæн, кæд дзы исты хæри- 
наг ссарид. 
* * * 
Æвæдза, куыд рæсугьд у розæ-дидинæг! Гъе фæлæ йæм æдæрсгæ 
нæй бавналæн: йæ сындзытæ къухты фæныхсынц. Чызджытыл дæр 
ахæмтæ куы уаид, уæд сæм лæппутæ дзæгъæл æвнæлд нæ кæник- 
кой. 
* * * 
Адæм куыд фылдæр кæнынц, низтæ дæр афтæ. Афтæмæй тæссаг 
у, адæм фæстагмæ сæхæдæг дæр низтæ куы суой, уымæй. 
286 

* * * 
Æфсæнттæ кæнын хорз кæд уыди, кæд? Афтæмæй æнæ ’фсонæй 
нæй зæххыл мæлæт. 
* * * 
Адæм цæмæй се ’знæгтыл фæуæлахиз уой, уый тыххæй фыц- 
цагдæр хъуамæ басæттой сæхи фидæрттæ. 
* * * 
Архай ууыл, цæмæй дæ мачи схъыг уа. 
* * * 
Кæм арæхсыс, уым кус æмæ дæ цардæй дæ зæрдæ кæна 
рухс. 
Дуне сагъæсгæнджытæй йедзаг у. Иутæ сагъæс кæнынц, сæ 
бирæ æхцатæ цæуылты бахардз кæной, ууыл, иннæтæ та катай 
кæнынц, сæ бинонты цæмæй дарой, кæм ссарой æхца, цæмæй сæ 
цот институтмæ ахуыр кæнынмæ бацæуой. 
* * * 
Лæгтæм склероз нал вæййы фынджы уæлхъус. Уырдыг- 
лæууæг сæ искæмæ нуазæн куынæ ратты, уæд бæстæ йæ сæрыл 
сисы. 
* * * 
Уæрæсейы уарзын хъæуы дзыхæй нæ, фæлæ зæрдæйæ. Куы 
бахъæуа, уæд æй уым дæр нывæр. Уæвгæ йæ зæрдæйы Америкæ, 
Англис æмæ Франц кæмæн ис, уый ма кæм сæвæрдзæни нæ 
бæстæйы? 
* * * 
Зыдыкатæн, хæлофгæнджытæн рæстæг æрцыди сæ курдиат 
æххæстæй равдисынæн æмæ архайынц. Адæймаг сæм джихауæй баз- 
зайы. Цæмæ фæлæбурой, уый куынæуал вæййы, уæд кæрæдзи- 
уыл дæр "амдзæгъд" кæнынц. 
287 

УЫЦИ-УЫЦИ 
,Саламджерийы иуахæмы йæ ’мкусæг афарста: 
— Кроссвордтæм де ’ргом не здахыс, фæлæ уыци-уыцитæм та 
цы цæстæй кæсыс? 
— Уыци-уыцитæ уарзын. 
— Уæдæ-ма базон: "Цæуы, цæуы, фæлæ ничердæм хæццæ кæны". 
— Гайдары реформæ, — дзуапп радта Саламджери. 
ЗÆРДÆ ÆВИ АХСÆН? 
— Цы бадæ? Уыцы лæг дын дæ курдиат нæма сæххæст кодта? — 
афарста Саламджери йæ хæстæджы. 
— Хъуыдцаг цæуы. Ресторанмæ йæ бахуыдтон, йæ зæрдæ йын 
балхæдтон. 
— Йæ зæрдæ йын нæ балхæдтай, фæлæ йæ ахсæн, — фæцарæхст 
Саламджери. 
ЦОМ УÆХИМÆ 
Вася сыхæггы чызгæрвысты фæрасыг. Йæ сæр стъолмæ æруагьта 
æмæ афынæй. Саламджери йæ райхъал кодта: 
— Цом уæхимæ. Æз дæ бахæццæ кæндзынæн. 
— Ма мыл мæт кæн. Æз ахæм адæймаджы мыггаг дæн, фондз 
минуты афынæй кæндзынæн æмæ мæ нозт æрбайсæфдзæн. Раздæр 
цы уыдтæн, уымæй авд хатты æрвонгдæр фестдзынæн. 
— Нæ, нæ, ацы хатт мауал фест авд хатты æрвонгдæр. Фы- 
сымтæм нозт нал ис, — загъта Саламджери æмæ йæ акодта 
сæхимæ. 
НÆ ХИЦАУ У КУРДИАТДЖЫН ЦЪАММАР 
Иу коллективæн йæ бон куынæуал уыди хицау "Т"-йы æвзæр 
митæм кæсын, йæ гуымиры ныхæстæм хъусын, уæд сæ хъаст баха- 
стой районы бæрнон кусæг "Х"-мæ. Цалдæр боны фæстæ сæм 
фæзынди. Æмбырды уæвджытæ тынг карзæй дзырдтой "Т"-йы 
ныхмæ. Фæстагмæ ныхасы бар райста партион организацийы секре- 
тарь Саламджери. Ситохы-фырт дæр райгонд нæ уыди "Т"- йæ, фæлæ 
йыл уæддæр хицау цæмæндæр йæ зæрдæ дардта. Тынг æй фæнды- 
ди, цæмæй уый йæ сæрыл радзырдтаид. 
— Æмбæлтгæ, куыд байхьуыстат, афтæмæй хицауыл бирæ уайдзæфтæ 
ауади. Æз сæм нал æфтауын, — дзырдта Ситохы-фырт, — фæлæ 
288 

уæддæр... Фæлæ уæддæр... Фæнды мæ дыууæ ныхасы зæгъын. Нæ 
хицау у курдиатджын... Æвæццæгæн, æнæхъæн Ирыстоны дæр 
уымæй... 
— Цытæг дзурыс, Саламджери?! Дæ ныхас фæбæлвырдцæр кæн! 
— бадзырдта йæм "Б". 
— Бауадзут æй дзурын. Йæ хъуыры куы фæбадтыстут! — райхъ- 
уысти хицауы хъæлæс. 
— Нæ хицау у фæлтæрдджын... 
— Дзур, дзур, — бадзырдта йæм "Т". 
— Махмæ цы хицау ис, ахæм никуы уыдзæни. 
— Дæ ныхас фергомдæр кæн! Нæ бон нал у æнхъæлмæ кæсын! 
— Нæ хицауæн йæ ном баззайдзæни... 
— Мæнæ диссæгтæ! Цавæр ном! — райхъуыст та кæйдæр тызмæг 
хъæлæс. 
Саламджери кодта дардцæр йæ ныхас. 
—Нæ хицау у курдиатджын... 
Райхъуыст къуымæй кæйдæр мæсты улæфт. 
— Нæ хицау у стыр æнаккаг! Нæ хицау у курдиатджын цъам- 
мар! 
— Фæрæдийын æй кодтат! Ма йæм дзурут! Иæ хъуыдытæ йын 
сызмæстат! — схъæр кодта "Т". 
— Нæ хицау у фæлтæрдцжын цъаммар! 
— Æгъгьæд скæн! Мауал дзур! — райхъуысти "Т"-йы тызмæг 
хъæлæс. 
— Нæ хицау у хорз гуымиры! 
КУЫД ИС УЫМÆН УÆВÆН 
Иуахæмы Саламджери йæхи байста журнал "Мах дуджы" ре- 
дакцимæ. 
— Ницы æрбахастай? — афарста йæ редакцийы кусæг "Д". 
— Айфыццаг уæм æрбахастон авд æмдзæвгæйы. Иуæндæс дзы 
уæдцæр ныммыхуыр кæнут. 
Уыцы ныхæстæм "Д" аджих. Æдзынæг ныккасти Ситохы- 
фыртмæ, стæй сыстад. Айдæнмæ бакасти. 
— Дæхи хорз æнкъарыс? Дæ сæр нæ фæриссы? 
— Искуы-иухатт фæриссы. 
Фæуæд афтæ. Де ’мдзæвгæтæм дын æркæсдзыстæм. Абæрæг 
та-иу нæ кæн. 
Саламджери ацыди, уæдæ цы уыдаид. 
Мæйы фæстæ та редакцимæ йæхи бавдыста. "Д"-йы кабинеты 
баййæфта сæйраг редактор "М"-йы дæр. 
19 3аказ№77 
289 

Цыма ацы минутмæ æнхъæлмæ касти "Д", уыйау сæйраг ре- 
дакторæн афтæ: 
—Мæнæ ма Саламджерийы бафхæр. Хатгай дзы цыдæр æна- 
хуыр ныхæетæ схауы. Айфыццаг ам уыди æмæ куыд загъта, уый 
куы зонис. Авд æмдзæвгæйы, дам, уал æрбахастон æмæ, дам, 
дзы иуæндæс уæддæр ныммыхуыр кæнут. Уæд куыд ис авд 
æмдзæвгæйæ иуæндæс ныммыхуыр кæнæн? Куыд æй зæгьон, нæ 
зонын. Йæ сæр йæ бынаты уыди. Æз мæхæдæг дæр фæтарстæн, 
кæд зæгьын, исты кæнын, æмæ ныхæстæ нал æмбарын. Кæсæнмæ 
дæр бакастæн, кæддæра зæгъын мæ цæсгомы хуыз йæ бынаты ис. 
Чи зоны, хъазгæ кодта. 
— Æмæ ам хъазæндон у! — æваст йæхи фæтар кæнгæйæ, загъта 
сæйраг редактор. 
—Хъазгæ нæ кодтон. Срæдыдтæн. Никуы ничи срæдийы. 
— Æмæ ам, махмæ цæмæн срæдыдтæ? Ам йедтæмæ кæм рæди- 
йай, уый нæй? — загьта "М" æмæ ма йæ ныхæстæм бафтыдта: — 
Æндæр искуы дын ныммыхуыр кæнæнт дæ авд æмдзæвгæйæ 
иуæндæс... 
ДЫУУÆ БАРАСТЫРЫ 
Саламджерийæн цалдæр мæйы куысты мызд нæ радтой, 
æхца, дам, нæй. 
— Æвæццæгæн, æз уæдмæ нал фæцæрдзынæн. Куыд вæййы, 
цы вæййы, уæд-иу сæ Барастырмæ раттут, — загъта бухгалтерæн 
Саламджери æмæ денджызы былмæ афардæг. Куы ’рбаздæхти 
уæд бауади бухгалтеримæ æмæ афарста: 
— Æхца уæм нæма ис? 
— Дæ цыппар мæйы мызд дын Барастырмæ радтам. 
Саламджери фæджих: 
— Цытæ дзурут? Мæнмæ хъазын нæ цæуы! 
— Æмæ мах дæр нæ хъазæм,— загъта кассиршæ,— Дæхæдæг нæ 
загьтай, ме ’хца-иу мын Барастырмæ ратгут, зæгъгæ? 
— Æмæ уæ мæрдты бæстæм чи ацыди? 
— Æмæ дзы уырдæм цæуын цæмæ хъæуы? Махæн нæхимæ 
дæр ис Барастыр. Нæ шофырæй зæгъын. 
— Æмæ уый Барысби куы хуыйны. 
— Барастыр дæр æй хонынц хъазгæйæ. 
Саламджерийæ ныхас нал хауди, æвæццæгæн, йæ хъазæн 
ныхæстыл æрфæсмон кодта. 
290 

ЧИ ЦÆМÆЙ ТÆРСЫ? 
Ахæм адæймаг зын ссарæн у, чи ницæмæй тæрсы. Иуахæ- 
мы тыхджын къæвда механизаторты басырдта быдырон станмæ. 
Саламджери дæр фæци семæ, репортаж кодта радиойæн. 
Кæмдæр хæстæг арв æрцавта. Иууылдæр хæрдмæ фæхаудтой. 
Уарын куы фенцад, уæд ныхас бацайдагъ, чи цæмæй тæрсы, 
уый фæдыл. 
— Æз тæрсын зæххæнкъуыстæй. 
— Æз та — арвы цæфæй. 
— Æз та — калмæй. 
— Æз та — æгаддзинадæй. 
Афтæ алчи дзырдта, цæмæй тарсти, уый. Æрмæст Саламдже- 
рийæ ныхас не схауди. Æрæджиау æй бригадир афарста: 
— Ды та æппæты тынгдæр цæмæй тæрсыс? 
— Ныры хицæуттæй мын исчи хæрзиуæг куы ратта, æваст, 
уымæй, — уыд Ситохы-фырты дзуапп. 
АХÆСДЗÆН ÆЙ ИУНÆГÆЙ ДÆР 
Саламджери радиожурналистæй рагæй кусы. Районы ахæм кол- 
хоз, ахæм куыстуат нæй, уый мæй дыууæ, æртæ хатты кæй кой нæ 
ракодта радиойæ. Иуахæмы та бафтыди, йæ мидбынаты цоппай чи 
кæны, ахæм хæдзарадмæ. Экономист ын афтæ: 
— Нæ хицауæй нæ бон нал у. Коллектив æм сфыдæх. Никуы 
никæйы хъуыддаг сарæзта æмæ уыдон дæр зæрдиагæй нал кусынц. 
— Æмæ йæ уыцы хъуыддаг сагъæсы не ’фтауы? — афарста 
Саламджери. 
— Æппындæр нæ. Йæ сæйрагдæр бæллиц у, кæм цы бахæра 
æмæ баназа. Нæ йæм фæкæсыс, фæйнæрдæм куыд фæцыд. 
Æрæджы нæм æмбырд уыдис æмæ иунæг адæймаг йæ сæрыл рахæ- 
цыд, иннæтæ — ныхмæ... Гъемæ куы амæла искуы, уæд-иу æй 
уый уæлмæрдтæм ахæссæд. Фæлæ йæ æнкъуысын дæр нæ 
фæкæндзæн, æмæ мард æнæ ныгæдæй баззайдзæн. 
— Тынг æй куы бахус кæной, уæд æй иу адæймаг дæр ахæсдзæн, 
— загъта Саламджери. 
ДИРЕКТОР ÆВИ ДИКТОР 
Иуахæмы Саламджери райста писмо радиокомитетæй. Фыст дзы 
уыди: 
291 

"Зынаргъ Саламджери, хонæм дæ радиойы хæдзармæ. Микро- 
фоны цур бакæсдзынæ дæ ног æмдзæвгæтæ иннæ æрыгон поэт- 
тимæ’’.Саламджери сæххæст кодта редакторы курдиат. Иу райсом 
раджы фæраст Дзæуджыхъæумæ. Бакаст цалдæр æмдзæвгæйы. 
Фæлæ хъуыддаг ууыл нæ ахицæн. Операторы кабинеты уайтагьд 
амбырд сты редактортæ. Сæ иу, Булацаты Дарья бауад студимæ, 
газет "Рæстдзинад" йæ къухы, афтæмæй: 
— Дæ хорзæхæй ма базивæг кæн. Мæнæ ам, газеты цы уацхъу- 
ыдтæ сбæрæг кодтон кърандасæй, уыдон дæхицæн хъæрæй бакæс 
цалдæр хатты, стæй дæ оператор магнитофоны лентыл ныф- 
фысдзæн. Саламджери бакасти уыцы уацхъуыдтæ йæхицæн, стæй 
йæ пленкæйыл ныффыстой. Уый фæстæ йæ ахуыдтой, оператортæ 
кæм уыдысты, уырдæм. Уæдмæ радиокомитеты хицау дæр фæзын- 
ди. Æрзылдтой пленкæ. Иууылдæр хъуыстой зæрдиагæй. Зынди 
сæ цæсгæмттыл цины нысантæ. 
— Уый чи кæсы, уый зоныс? — афарста Дарья Саламджерийы. 
— Нæ зонын. 
— Уый дæ хъæлæс у. Уый ды дæ. 
Хицау, Зæгъиаты Павел, Саламджерийы ахуыдта йæ каби- 
нетмæ æмæ загъта: "Мах ныр дыууæ азы бæрц агуырдтам диктор, 
сарæзтам-иу конкурстæ, фæлæ-иу никæмæй барухси нæ зæрдæ. 
Ныр табу Хуыцауæн! Дæ хъæлæс ныл стыр цин бафтыдта". 
Дарддæр æй бафарста бæстон, кæцон у, бинонтæй цытæ сты, 
цас æм ис ахуыргонддзинад, Дзæуджыхъæуы кæмæ цæра, ахæм 
хæстæджытæ йын ис, æви нæй. Ситохы-фырт ын радта дзуап- 
пытæ йæ фарстытæн, стæй загъта, се ’рвадæлтæй цалдæр бинонтæ 
кæй цæрынц горæты. 
— Гъемæ уал уыдонмæ цæрдзынæ. Ныр ацу, уæхимæ бамба- 
рын кæн, махмæ кæй кусдзынæ, уый. Æрмæст райсом ам куыд 
уай, афтæ. 
Уыцы бон изæрæй Саламджери ацыди сæхимæ, Нартыхъæумæ. 
Хабар ракодта йæ ныййарджытæн. Райсом, дам, кусын райдай- 
дзынæн директорæй. 
— Цытæ дзурыс? Хъазынц дæ чидæртæ. Институт каст куынæ- 
ма фæдæ, уæд дæ афтæмæй директоры бынатмæ чи уадзы? 
— Зæрдиагæй дзырдтой. Суанг ма мын мæ хъæлæс дæр сбæрæг 
кодтой. Газет "Рæстдзинад"-ы мын бакæсын кодтой цалдæр уац- 
хъуыды. 
— Дæ хъæлæс та дын цæмæн бæрæг кодтой? 
— Директорæн хъуамæ тыхджын хъæлæс уа. Доклад куы кæна, 
уæд йæ дзырдтæ зæрдæйыл тынгдæр æмбæлдзысты, стæй æнæуый 
дæр... 
Хабар айхъуыст сыхыл... Изæры сæм сыхы лæппутæй дыууæ 
дуар схостой, куырдтой Саламджерийæ, цæмæй сæ куыстмæ ай- 
292 

стаид. Дзырдтой, зæгьгæ, дам, нæ рагæй дæр горæтмæ фæнды. 
Саламджери "нæ" нæ загъта. Райсомы Дзæуджыхъæумæ куы ссы- 
ди, уæд аивæй операторы бафарста: "Æз цы куысты уыдзынæн, 
уый куыд хуыйны?" 
— Диктор. Дзурдзынæ радиойæ, — загьта оператор. 
— Кæс-ма, цытæ хъусын! Æз та нæхимæ афтæ загътон, дирек- 
торæй кусдзынæн. Махмæ, Нартыхъæуы ныронг радио нæ уыди 
æмæ дзырд "диктор" никуы фехъуыстон. Æмæ мын ам хицау 
куы загъта, диктор уыдзынæ, зæгъгæ, уæд афтæ банхъæлдтон, ди- 
ректор уыдзынæ... 
САХУЫР ДÆН 
Иу бон Саламджери хъаст кодта йæ зонгæйæн: 
— Ахæм бон нæ хъуыды кæнын æмæ мæ дуканиты, кæнæ база- 
ры кæд нæ афæлывтой. 
— Æмæ та ныр дæр базары ’рдæм куы саразтай дæ гуыры конд. 
— Сахуыр дæн, æрæгмæ мæ исчи куы фæсайы, уæд мæхимидæг 
стыхсын. 
О, ХÆДÆГАЙ, УÆЛМÆРДТÆМ РУХС БАУАГЬТАМ 
Хъæуы администрацийы сæрдар "Ц" æппæлыди йæ куыстæй. 
Фæстагмæ загъта: "Хæдзæрттæм нæ бон нæма баци нуазыны дон 
бауадзын, фæлæ уый хыгъд уæлмæрдтæм бауагътам. 
— Саламджери йæм баппæрста йæ ныхас: 
— Æххæст ма сæм рухс дæр бауадзут. О, хæдæгай, телефонтæ 
дæр сæм куынæ ис. Хъæуы цæрджытæ уал фæлæудзысты. 
ÆРТÆ ЛÆДЗÆДЖЫ 
Иу бон поликлиникæйы æрбайсæфти иу зæронд лæджы лæдзæг. 
Лæг бæстæ йæ сæрыл систа. Æрбахæццæ милиционер дæр, фæлæ 
дзæгъæлы. Къæрных не сбæрæг. 
— Куы йæ ссарæм, уæд æнæмæнг æфхæрд баййафдзæн, — загьта 
зæронд лæджы сиахс. 
—Цытæ дзурыс, æмæ дыууæ æрыгон журналисты газеты редак- 
ци æмæ телеуынынадæй раззаг къуыри æртæ лæдзæджы куы радав- 
той æмæ уыдонæн куы ницы кодтой, — загъта Саламджери. 
ГРИППÆЙ ТÆРСГÆЙÆ 
Нæ республикæйы Фысджыты Цæдисы фæндонмæ гæсгæ Са- 
293 

ламджери хъуамæ ахуыр кæнынмæ ацыдаид Мæскуымæ М. Горь- 
кийы номыл литературон институтмæ, фæлæ цыдæр аххосæгтæм 
гæсгæ ныххæццæ мæйæ дæр фæстæдæр. Уæдмæ фæлварæнтæ фес- 
ты. Æрыгон поэт сагьæсы бахауди. "Поэзийы секцийæ ницыуал 
пайда ис, фæлæ мæ драматургийы секцимæ уæддæр куы айсик- 
кой. Куыд дзурынц, афтæмæй ма уым иу бынат ис. Хуыцау хорз, 
æмæ мемæ дыууæ пьесæйы æрластон", — хъуыды кодта Саламдже- 
ри æмæ фæраст драматургийы секцийы сæргьлæууæг, зындгонд 
фыссæг Ромашовмæ. Уыцы рæстæг уый уыд рынчын, йæ дачæйæ 
никæдæм цыди. Ситохы-фырт бахоста дуар. Ракаст æм Ромашов, 
йæ цæсгом уыд фæлурс. Йæ фæдыл къæсæрмæ рауади йæ ус, 
дæр. Саламджери ракодта йæ хабæрттæ, хæстæг сæм æрлæууыд, 
афтæмæй. Иу рæстæг йæ æхснырсын нал баурæдта. Гриппæй рын- 
чын уыд. Æллæх, æллæх, ус йæ лæджы размæ алæууыд, цыма йæ 
знаджы нæмгуытæй хъахъхъæдта, уыйау: 
— Лæппу, Хуыцауæй курæгау дæ курын, нæ лæгмæ хæстæг ма 
цу! Æнæуый дæр!.. Дæ грипп ма йыл куы бахæца, уæд!.. — уыцы 
ныхæстимæ ус йæ лæджы цонгыл фæхæцыд æмæ йæ, уæртæ, 
мидæмæ фæкæны. Уæд Саламджери дæр тыргътæм куы схизид, 
æмæ сæ фæдыл цалдæр къахдзæфы бакодта. Æрыхснырста та. Ус 
фæстæмæ фездæхт æмæ лæгъстæгæнгæйæ загъта: 
— Ацу! Æз зæгьдзынæн нæ лæгæн æмæ дæ æнæ фæлварæнтæй 
айсдзæн. Æрмæст мидæмæ ма ’рбацу. 
КÆМÆЙ РАЙДАЙÆМ 
Иу ран фынджы уæлхъус лæгтæ фæйнæ цалдæр куы анызтой, 
уæд сæ иу афтæ: 
— Æгъгъæд уадзæм гаджидæуттæ хуыздæрты тыххæй. Мæнæн 
мæ сæры ног хъуыды сæвзæрди. Амæй фæстæмæ æппæлын рай- 
дайæм цауддæр адæмæй, кæд схорз уаиккой. Уæд æм Саламджери 
бадзырдта: 
— Кæмæй райдайæм? Дæуæй? 
УЫНГТЫ КÆМ ЦАЛ БÆЛАСЫ ИС, 
УЫЙ ЗОНЫНЦ... 
— Экологи цæмæй йæ гаччы фæстæмæ сбада, уый тыххæй Кам- 
билеевкæйы цы мадзæлттæ аразут? — фарста республикæйы æрдз 
хъахъхъæныны Комитеты кусджытæй иу. — Уынгты бæлæстæ бирæ 
ис. Æвзæр нæ уаид, алы уынджы дæр цал бæласы ис, уыдон баны- 
майын. 
294 

— Уыдон банымайын æнцон хъуыддаг нæу. Хъæуы администра- 
цийы кусджытæм дæр фыст никуы сты, — загъта Саламджери æмæ 
ма йæ ныхасмæ бафтыдта: — Æз уын бацамондзынæн ахæм 
адæймæгты æмæ уын уыдон зæгьдзысты, алы уынджы дæр цал 
бæласы ис, уый. 
— Чи сты уыдон? — афарста горæтаг лæг. 
— Уыдон сты куывдæй, чызгæрвыстæй, чындзхастæй чи 
рацæуы, уыцы лæгтæй чидæртæ. Суанг ма телыхъæдтæ дæр 
банымайынц. 
* * * 
Йæхи айсын чи нæуал фæрæзта, ахæм хæрзхуыз авд сылгойма- 
джы Аргентинæйæ æрбацыдысты Уæрæсемæ. Куы сæ фарстой, 
цæмæн æрбацыдыстут, зæгъгæ, уæд загътой, ам, дам, сфыдхуыз 
уыдзыстæм. 
* * * 
Адæймаг æнцон ссарæн вæййы уæд, йæхæдæг царды мидæг куы 
ницыуал фæагуры. 
* * * 
Германы стадионтæй иуы италийаг цалдæр спортсмены фæстæрдæм 
згъорынæй адæмы дисы бафтыдтой. Уæвгæ... Згьорæнт фæстæрдæм 
цыфæнды тагьд, уæдцæр Уæрæсейы разæй нæ фæуыдзысты. 
* * * 
Гæмсыр нозтджынæй сæ царæй рахауди 1937 азы. Ныр уымæн 
дæр йæ фырт дзуры, мæ фыды дæр, дам, Сталин бабын кодта. 
Диссаг! Чи зоны, афтæ дæр зæгъдзæни, Сталин æй раппæрста 
царæй. 
* * * 
Æнæ автоматæй, æнæ сармадзанæй журналист Сванидзе 
Ельцины разамындæй ныртæккæ дæр æррадонмæ æмæ мæрдтæм 
æрвиты мингай адæймæггы. Телебакастыты зыгьуыммæ кæны алцы. 
295 

Фæстæмæ бадзурæн æм нæй. Бирæтæн сæ маст не ссæуы 
цалдæргай бонтæм. Маст та цард цыбыр кæй кæны, уый сусæггаг 
ник’æмæн у. 
* * * 
— Бобокка, де ’фсинимæ бирæ цот рауагьтат. Арфæ дын кæнын. 
Гъеныр уæ дыстæ арф батулут æмæ сæ дзæбæх схъомыл кæнут. 
— О, хæдæгай, хъомыл кæнын дæр сæ куы хъæуы. Гъеныр 
уый мæнæй æрбайрох. 
Табу Хуыцауæн, æгайтма æхсæвыгæтты фынтæ уынæм æмæ 
уыцы рæстæг дзæбæх ацæрæм, æндæра ацы уæззау рæстæг цытæ 
кæниккам хъалæй? Чубайс дæр ныл ауды. Цырæгьтæ ахуыссын 
кæны, цæмæй рæвдздæр сынтæджытæм бахизæм æмæ цардæй 
къæртт æппарæм. 
* * * 
Цин адæймаджы сагъæсмæ арæх æркæны, фæлæ сагъæс никуы 
никæйы æркодта циндзинадмæ. 
* * * 
Дзæвгар нæм ис ахæмтæ дæр æмæ дыгай, æртыгай дипломтимæ 
канд фæндæгтыл нæ, фæлæ сæхиуыл дæр фæкæлынц. 
* * * 
Расыггæнаг адæймæгтæ бирæ ис, фæлæ ныронг нæ планетæйыл 
алкоголик паддзахад никуы ма уыди, Уæрæсе йеддæмæ. 
* * * 
Бирæтæ иудадзыг æмбæхсынц сæ хъуагдзинæдтæ. 
Хъуагдзинæдтæ та уыдонæй æмбæхсынц сæхи æмæ афтæмæй сæ 
дыууæтæ дæр баззайынц фæсвæд, аууоны. Афтæ куынæ уаид, 
уæд, æвæдза, нæ хъуыдцæгтæ куыд хорз цæуиккой! 
Искæйы хæдзарæй сусæгæй истытæ рахæссынмæ Уæрæсейы 
цæрджытæй хуыздæр ничи арæхсы æнæхъæн дунейы. Тæхуды, ахæм 
адæймагыл дæр искуы фембæл, искæйы хæдзармæ сусæгæй исты 
дзæбæх дзауматæ чи бахæссы! 
296 

* * * 
Цæцæны хæст сæвзæрын кодта Ельцин йæ хæлæрттимæ. Уый 
загьта Дудаевæн: "Амæй фæстæмæ уæ бон у, куыд уæ фæнды, афтæ 
цæрын. Æмæ цалдæр мæйы фæстæ Дудаев загьта: "Мах Уæрæсейæ 
хицæн кæнæм". Уыцы хъуыды хорз нæ фæкаст Борисмæ. Бамбæрста 
йе стыр рæдыд. Схæцыди, уый размæ бирæ хæцæнгæрзтæ кæмæн 
ныууагьта, уыцы цæцæйнæгтимæ. Хæст цæуы къорд азы. Æрмæст 
уæрæсейæггæй фæцагьды милуанæй фылдæр. Цæуылнæ æййафынц 
аххосджынтæ æфхæрд? 
* * * 
Ирон театрмæ фæстаг ссæдз азы дæргьы арæх чи цыди, уыдонæн 
ис уайтагьд базонæн. Гыццыл ницæуыл дæр худæгæй бакъæцæл 
вæййынц. Сахуыр сты спектакльтæм кæсгæйæ. 
* * * 
Зæйты рацæуæнтæ зон бæстон æмæ хæхты уыдзæн цæрын дæ 
бон. 
* * * 
Куыдз афтæ кæны: райсом раджы азилы сыхы зæххæй иу 
гæппæлы алыварс, йæ доны хуыппæй фæхъæстæ кæны иу цалдæр 
бæласы æмæ къудзийы, ома ацы зæхх мæн у æмæ æндæр куыдзæн 
уырдыгæй мидæгдæр цæуæн нæй. Нæ хицауадæн зонын æмбæлы 
куыйты закъон æмæ уæд Уæрæсейы зæххытæй никæмæн 
ратдзысты. 
* * * 
Амал æмæ гæнæнæй хи дард ласын хъæуы тæригъæдджын 
адæймæгтæй. Науæд уыдонимæ балцы цæугæйæ, кæнæ æндæр 
рæтты уæвгæйæ, иннæтæ дæр уыдоны азарæй бабын вæййынц. 
Фæуæд афтæ. Дунесфæлдисæг уыдоны бафхæрæд, фæлæ семæ 
фыдбылызы чи бахауы, уыдон та... Ис иу мадзал. Адæм ма 
уадзæнт тæригъæддаг митæ кæнын сæ хæстæджыты, сыхæгты, 
зонгæты... 
297 

* * * 
Йæхимæ зондджын чи кæсы, уый зондджын куы уаид, уæд 
йæхимæ зондджын нæ кæсид. 
* * * 
Расыггæнаг лæг æгæр куы бануазы, уæд йæ туг уæнгты 
фæцагайы, раст йæ ус йæ цæгатмæ куыд фæцагайы, афтæ. 
Æвæдза, зиантæ куыд сарæх сты! Ныр-иу уыдоны тыххæй 
телевизорæй куынæ хъусын кæниккой, уæд цытæ кæниккой адæм. 
Æвæццæгæн, Ирыстоны фæндæгтыл ацæуæн нал уаид хъæргæнæг 
адæмæй. 
* * * 
Дæхæдæг цыфæнды раст адæймаг у, дæ фæндæгтæ зылын куы 
уой, уæд. 
* * * 
Иутæ кæрæдзиуыл калынц духитæ, иннæтæ та — цъыф. 
* * * 
Уæрæсейы депутаттæй фæстагмæ рауади хицауадæн "омменгæн- 
джытæ". 
* * * 
Путин историйы баззайдзæн куыд уыци-уыци. 
* * * 
Фермертæ сты, йæ бинонтæй чи байуары, ахæмты хуызæ.н. 
* * * 
Адæмæй бирæтæ фæстаг рæстæг цæуын райдыдтой зондджын 
лæгты фæстæ нæ, фæлæ сæртæг, къуыдипп адæймæггы фæдыл, 
уыимæ арæх сæпп дæр акæнынц, куынæуал сæ баййафой, уымæй 
тæрсгæйæ. 
* * * 
Бирæтæ бирæ уымæн фæдзурынц, цæмæй сæм мачи дзура. 
298 

* * * 
Не ’взагмæ фæстаг рæстæг акастыстæм фыдыусы цæстæй. Ныр, 
æвæдза, уымæн къæхтæ куы уаид, уæд Ирыстонæй раджы 
алыгьдаид. 
* * * 
Ныр, æвæдза, афтæ бакæн, хицæуттæм мацы дзур, уе ’мгъуыд 
фæци, зæгьгæ, уæд сæ кæддæра исчи йæхи гъдауæй йæ куыстæй 
ацæуид. 
Рæдыд арæх зондцжын адæймаджы сисы хæрдмæ, æрмæст уыцы 
рæдыд бынсæфт куы фæвæййы, уæд. 
Дæ рæдыдтытæм куыдфæнды сыздах дæ чъылдым, уайдзæф 
уæддæр дæ цæсгомыл уайдзæн. 
* * * 
Дунейы диссæгтæ зын æмбарæн уымæн сты, æмæ сын ницы 
’мбарæм. 
* * * 
Адæм кæрæдзиуыл цыргь кæнынц сæхи. Хъыгагæн се ’ппæт не 
сцыргь вæййынц. 
* * * 
Зындзинæдтæй ма тæрс, куы сæ тæрсай, уæд. 
Йæ дарæс чъизийæ тынгдæр чи хъахъхъæны, уыцы адæймаг 
йæхæдæг дæр фылдæр фæлæууы. 
299 

* * * 
Ис ахæмтæ, æмæ сæ иутæн искæйы сгуыхт бануазын кæны 
коньяк, водкæ, сæн, иннæтæн та — валерианкæ, кæнæ 
корвалол. 
* * * 
Кæддæрты-иу цыдыстæм иу уæлахизæй иннæмæ, ныр та иу 
бæллæхæй — иннæмæ. 
* * * 
Театр нæу хи-хитæ, стæй кæл-кæл кæнынæн, фæлæ у нæ 
бæллицтæ рæсугьд кæнынæн. 
* * * 
Адæм ацы дунемæ æрбацæуынц, ницы фембарынц, афтæмæй, 
стæй фæстæмæ дæр ацæуынц, ницыуал фембарынц, афтæмæй. 
Уый цы амоны? Нæй дунемæ мидæмæ дæр æмæ æддæмæ дæр 
сусæгдзинæдтæ хæссæн. 
* * * 
Адæмæй бирæтæ, æвæццæгæн, не ’мбарынц, адæймæгтæ 
кæй сты, уый, æндæра сæ чидæртæ фосы ратæр-батæр нæ 
кæниккой. 
* * * 
Æдзæстуарзон адæймæгтæ архайынц дыууæ хуызы. Цæмæй 
курдиатджын адæймаджы кад дæлæмæ æрхауа, уый тыххæй йæ 
цуры æппæлын райдайынц адæмы цæсты чи нæ фæахады; ахæм 
удтæй. 
* * * 
Низтæ ас адæмыл æнцондæрæй фæуæлахиз вæййынц, фæлæ 
сæхæдæг дæр рынчынтимæ тагъдцæр кæй бабын вæййынц, уый сæ, 
æвæццæгæн, ферох вæййы, æндæра æрыгæттæм тырниккой 
иудадзыг. Уæвгæ уыдонмæ дæр сæ лæст хорз нæ вæййы. Æрыгоны 
туг тыхджындæр у æмæ йын сæ бон хатгай ницы бавæййы. Састы 
бынаты баззайынц. 
300 

* * * 
Нæ бæстæ фæстæмæ уымæн цæуы, æмæ йын æппындæр раз нæй. 
* * * 
Хорз артист сценæмæ хæрдмæ никуы схызти, уый йæм бынмæ 
æрхизы. 
* * * 
Куыдз дæр ма, цы ран ис, уыцы бынатæй къæрныхы ницы 
хæссын бауадздзæн, махæн та нæ бæстæйы хъæздыгдзинæдтæ 
цæстфæлдахджытæ фæдавтой æмæ хæлиудзыхтæй кæсæм. 
Мæлæтæн адæмы ’хсæн ис бирæ хæрзгæнджытæ. Уыдон ын йæ 
фыццаг скæнынц милуангай удтæ. 
* * * 
Йæхицæй ницы уæвгæйæ исты чи фæаразы, ахæм ракæнондзаст 
адæймæгтæй у тынг тæссаг кæмдæриддæр, уæлдайдæр та стыр 
бынæттæм куы бахауынц, уæд. Уæ цæстытыл ауайын кæнут 
Хрущевы, Горбачевы, Ельцины. 
* * * 
Мах кæдæмдæр тагъд уымæн фæкæнæм, цæмæй йæм æрæгмæ- 
дæр бахæццæ уæм. 
* * * 
Адæймаг сæхицæй куы рацæуы, уæд вæййы æлвæст, раст цъæты 
хуызæн, стæй хæдзармæ фæстæмæ куы баздæхы, уæд та слæмæгь 
вæййы, диваныл кæнæ бандоныл йæхи æруадзы. Арæхдæр цæуын 
хъæуы адæмы ’хсæнмæ, уæд бар-æнæбары уыдзынæ æлвæст, 
хъæдцых. Ахæм адæймагæй низтæ дæр сæхи дардмæ ласынц. 
* * * 
Нæ фыдæлтæй нын цы таурæгь баззади: "Гал марæггаг— хъуг", — 
уымæн та йæ рæстæг æрцыди. Цард чи фехæлдта, уыдонæн сæ ных 
бакъуырæг нæй, уый нæ, фæлæ ма сын дæттынц хæрзиуджытæ, 
премитæ, ома гал марæггаг — хъуг. Æвæццæгæн, уымæн фæкъаддæр 
колхозты æмæ совхозты хъуццыты нымæц. 
301 

* * * 
Рох кæнын нæ хъæуы иу хъуыддаг: нæ кæрæдзийæн цæст цы 
хорздзинад нæ уарзы, уый фыдгул айсдзæн^ 
* * * 
Хæстæджы фæрцы къуыппыл бады, йæ цард цæджджинагау 
фыцы. Хæстæг кæмæн нæй хицауады, гье уыдон та цы фæуой, 
цы? 
* * * 
Теуайы зæрдæмæ искæй митæ куынæ фæцæуынц, уæд ыл 
бачъыртт кæны. Æгайтма йæ адæм нæ фæзмынц, æнæра мæнг 
ныхæстæ чи фæкæны, уыдон сæтæй нал зыниккой. 
* * * 
Чызгаймæ куы бадзырдтай: "Уарзын дæ", гъе уæд æм фыццаджы 
йас нал зындтæ. 
Æнæ арфæтæй баззайынц милуангай адæймæгтæ, арфæтæ 
кæнын кæмæн æмбæлы, уыдоны æгуыдзæгдзинады аххосæй. 
* * * 
Цæрæм ацы дунейы нæ зонд кæйонгты ахсы, уыйбæрц. 
* * * 
Мах кæцæйдæр уымæн æрцæуæм, цæмæй уый фæстæ кæдæмдæр 
ацæуæм, адрис нæ ныууадзгæйæ. 
* * * 
Адæймаг йæ хай дыууæ дихы куы акæна æмæ дзы иу дих æххормаг 
удæн куы ратта, æрмæстдæр уæд æрхæцдзыстæм нæ сины сæртыл. 
Адæймаг дунейы нывтæй фены æрмæстдæр йæхи фаг, искæйы 
хаймæ æвналæн нæй. 
* * * 
Æфсарм кæм нæй, уым хицауиуæг кæнынц фос, кæд сæ адæймаг 
фæхизы, уæдцæр. 
302 

* * * 
Дызæрдыг алкæйы зонды дæр æрфысым кæны. Афтæ уыди 
фарон дæр, афтæ уыдзæни фидæны дæр, афтæмæй йын фидæн 
нæй. 
* * * 
Сæры цы зонд ис, уымæн йæ базыртæ сты чингуытæ. 
* * * 
Цард у, уынгæ кæй кæнæм, фæлæ æппындæр бамбарæн кæмæн 
нæй, ахæм фантази, ома ахæм цыдæр. 
* * * 
Ногбоны арфæтæй: "Ног аз нын ахæм æххуыс бакæнæд æмæ 
ныййарджытæ сæ сабитæм хæдзæртты иронау куыд дзурой". 
* * * 
Адæймаг йæ фыдгулæй уымæн фæтæрсы æмæ дзы фыдгул 
йæхæдæг æдас нæ вæййы. 
Милиционер фæрсы Хатуйы: 
— Зæгь-ма, цæмæн райстай Габийæ гæртам? 
— Нæ сæ райстаин, фæлæ фæтарстæн, æндæр исчи сæ куы 
айса, уымæй. 
* * * 
Уды конды дæр ис дыууæ полюсы: Хорз — Æвзæр, Зондджын 
— Æдылы, Уæздан — Гуымиры, Ныфсджын — Тæппуд, Рæстуд — 
Фæлитой... Цалынмæ уыцы æппæрццæг адæймæггæ иннæты хуызæн 
суой, уæдмæ цард йæ дыууæ къахыл не слæудзæн. 
* * * 
Адæймаг саст куынæ уа, уæд састы бынаты никуы баз- 
зайдзæн. 
зоз 

* * * 
И?тæ булкъдаст ныккæнынц сæхи, иннæтæ та — фынгтæ. 
Райгуырæн бæстæ уарзын хъæуы, цас нæ бон у, уыйас, 
науæд æй æндæр адæм махæй фылдæр бауарздзысты æмæ йæ 
байсдзысты. 
* * * 
Махæй фæсарæнтæм ласынц æхца, нефть, алюмини, чугун, 
хъæдæрмæг, зынаргь згьæртæ, уырдыгæй Уæрæсемæ та, — чи стæф 
кодта, ахæм хæринæггæ æмæ спид. 
* * * 
Цензурæ дæр нæм нал ис. Цы нæ фæнды, уый дзурæм, æрмæст 
нæм хъусгæ ничи кæны, раст цыма куыдз мæйыл рæйы. 
* * * 
Хорзæй хорз зæгъын фæхъæуы, цалынмæ хорз вæййы, 
уæдмæ. 
* * * 
Венгрийы, Болгарийы æмæ Польшæйы президенттæ сæ 
бæттæнтæ тонынц НАТОмæ. Цæмæн? Бушы, Шредеры æмæ 
Ширакы къæхтæ чи ’хса, уый нæй, æвæццæгæн. 
Арфæйы фæндагыл змæлæг куынæ вæййы, уæд æй æлгьыстытæ 
сæхи бакæнынц. Æмæ кæд афтæ у, уæд нæ кæрæдзимæ хуыздæр 
цæстæй кæсæм, цæмæй арфæтæ куынæг ма кæной æмæ сæ 
фæндагæй ма пайда кæной æлгьыстытæ. 
* * * 
Фысджытæй чи зæрдæйæ фыссы, чи — къухæй. 
304 

* * * 
Цыбыр зондæй цыбыр цард гуыры. 
* * * 
Ацы аз цæукъайы аз кæй у, уый мæ бауырныдта, Америкæйы 
президент Бушы сонт гæппытæ æмæ мехъхъытæй. Йæ сыкъатæй 
куы кæмæ бавзиды, куы кæмæ... 
* * * 
Сылгоймаджы мидбылхудтæй куы мæргьты хъæлдзæг цъыбар- 
цъыбур раивылы, куы уаддымгæйы ниуын. 
* * * 
Сæ "кортотæ" афтид кæмæн сты, уыдонæй фехъусæн вæййы, 
колхозон, дам, æвзæр цæры. Ау, паддзахы рæстæг скъæты хъæмпæй 
лыстæныл чи хуыссыди, уыцы æххуырстæй æвзæрдæр цæры? 
* * * 
Кæдæй нырмæ хъусæм ахæм ныхæстæ: "Адæм се ууæнк 
бахордтой". Ныртæккæ адæм æххормаг сты, æмæ цыфæнды дæр 
бахæрдзысты, фæлæ йæ хицæутгæ та цæмæн бахордтой, исты уыдон 
дæр æххормаг вæййынц? 
* * * 
Иудадзыг дæ сæры сау хъуыдытæ хæссыны бæсты иу бон рухс 
хъуыдытимæ дæхи сбæтг æмæ дæм адæмы цæстыты хаутæ джебогьтæ 
ма кæсой. 
* * * 
Хъæздыг лæг хъуамæ мæгуыртæй æфсæрмы кæна, уымæн æмæ 
сæ уый æркодта ахæм уавæрмæ. Махмæ та мæгуыртæ ныггуыбыр 
кæнынц сæ сæртæ бонджынты цур. 
* * * 
Халын зын куьг уаид, уæд Уæрæсейы президент йæ куыстæй 
раджы афардæг уыдаид. 
305 

* * * 
Дæ ном сыгъдæг куы нæ дарай, куы счъизи уа, уæд æй ссæдз 
азы ацетонæй куы фæсæрфай, уæддæр æм йæ фыццаджы хуыз нал 
раздæхдзæн. 
* * * 
Иугæйттæй тæхынц æмæ хæринаг амал кæнынц æрмæстдæр 
хъæды халæттæ. Уыдоны цæмæндæр бафæзмыдтой фермертæ. 
* * * 
Йæхи адæммæ æгæр арæх æвдисы æмæ никæйы æфтауы дисы. 
* * * 
Уарзондзинад адджын куыннæ у, фæлæ дзы маст дæр чысыл нæй. 
* * * 
Мах диссаг стæм, æвæдза! Цы ’мбарæм, уый нæм диссаг нæ 
кæсы, фæлæ цы нæ фæзонæм, уый нæ дисы бафтауы æмæ афтæмæй 
дыууæты ’хсæн реуа фæкæнæм. 
* * * 
Диссæгтæ æмæ æмбисæндтæ! Уырыссæггы æмæ белорусæпы 
иумæ цæрын фæнды, куыд тугхæстæг адæмты, æмæ сæ дзутгæггæ 
нæ уадзынц. 
* * * 
Æвæццæгæн, нæхи фæнды, цæмæй æвзæр цæрæм, уый, 
æндæра нын суанг конституцийы закъонтæм гæсгæ дæр вæййы 
гæнæнтæ хуыздæр цæрынæн, фæлæ сæ не спайда кæнæм. Уæдæ 
телевизортæ, радио æмæ газетгæ адæмы сæртæ дзæгъæлы слæхъуг 
кодтой? 
* * * 
Уæлæнгай куыстытæм нæхи æппарæм, æмæ уæлæнгай цард 
кæнæм. 
* * * 
Махæн не ’ппæты стырдæр хъуагдзинад ис уый мидæг, æмæ 
кæрæдзийæн куыд æмбæлы, афтæ аргъ нæ кæнæм. Æнхъæлмæ 
фæкæсæм, кæд нын æндæр исчи скæнид аргъ. 
306 

* * * 
Сбирæ сты алы ран цауд удтæ. Уыдонæн сæ кад, сæ намыс 
бацыдысты банкæйы, афтæмæй нæ хуыздæрты ныхмæ арæх фæраст 
вæййынц дам-думты голджытимæ атакæйы. 
* * * 
Кæдцæрты намысы бæрзонд хохмæ алчи тухæнтæгæнгæ хызти 
хæрдмæ, ныр вертолеты абад æмæ цалдæр минутмæ уым уыдзынæ. 
Адæмы дæр абарæн ис чъиритимæ. Æдде бакæсгæйæ нæ 
раиртасдзынæ, мидæгæй сæ цы ис, уый. Иуты цыхт вæййы, 
иннæты — картофы ссæст, кæнæ — нас, кæнæ — хъæдуры фых. 
Ноджыдæр се ’ппæт нæ вæййынц хæрзфых æмæ дзадджын. Адæмы 
’хсæн дæр ис картофджынтæ, хъæдурджынтæ... Уæливыхтæ — 
къаддæр. 
Зын мын вæййы, ирон лæппутæй исчи хицæутты зæвæттæ 
сдæрыныл куы фæцахуыр вæййы, уæд. Ноджы зындæр та вæййы, 
уыцы "куыст" зæронд лæг куы феххæст кæны, уæд. 
* * * 
Исты хъуыддаджы фæразæй дæ кæд, исчи дæ цъыфæй 
сызмæнтдзæни уæд. 
* * * 
Ныууагъта йæ усы. Сæ исбон у уæрст. Йæ тамако дымын нæ 
уадзы æрмæст. 
* * * 
Кæрæдзийы цæстытæм кæсын нæма зонæм, нæ иртасæм 
уыдонæй кæм цы ис, уый, æндæра-иу зониккам, уыцы цæстыты 
хицау куыд хъуыды кæньт, цытæ сарæзта йæ царды мидæг хорзæй 
дæр æмæ æвзæрæй дæр. Искæд æрцæудзæн рæстæг æмæ уæд адæм 
зондзысты цæстыты хъуыдытæ æмæ нывтæ иртасын. 
* * * 
Адæймаджы йæ хъуыды кæдæм ахæссы, уым фестын йæ бон 
уыдзæни искуы. Нырма нын ахæм гæнæнтæ нæма ис. 
20 Заказ № 77 
307 

., Адæмæй алкæмæндæр ис мысантæ, стæй уыцыиу рæстæг 
сæхæдæг дæр сты мысантæ амонд æмæ фыдæхæн. 
Кæддæрты-иу ардыгæй Уæрæсемæ цыдысты шабашкæйы, ныр 
та уырдыгæй ардæм цæуынц. 
Йæхицæй дард чи ацæуы, ахæм адæймаг искæмæ хæстæг куыд 
хъуамæ бацæуа? Ныртæккæ бирæ ис ахæмтæ. 
* * * 
Уæрæсейы гогызы дæр равзардзысты президентæй, æрмæст йæ 
уæлæ лæджы уæлæдарæс уæд. 
* * * 
Хоны мидбылхудт дæр куыст. 
Тагьд нæ бацагурдзæн мызд. 
Адæмы уынд дын цин куы хæсса,— 
’Хцатæй дзаг уыдзæн дæ къæсса. 
* * * 
Уæрæсейы æхцатæн се ’мбис сты 20-25 адæймагмæ. Уыдон 
адæмæй хъазынц, гæдытæ мыстытæй куыд фæхъазынц, афтæ. Ахæм 
æнæныфс адæмы исчи удæгасæй куы ныгæна, уæддæр йæ ныхмæ 
ничи сдзурдзæни. 
ÆГАС ÆНХЪÆЛ МА ЙЫН УЫДИ 
Æмбырды президиуммæ кæй равзæрстой, уыдонæй иу нæ фаг 
кодта. Æрæгмæ куы зынди, уæд сæрдариуæггæнæг афтæ: 
— Æрдæбон дæр ма ам куы уыди, уæд кæм фæтары? 
— Дзæгьæлы йæм æнхъæлмæ кæсут. Не ’рбацæудзæн. Ды йæ 
кæимæдæр фæивддзаг кодтай, — загьта Саламджери. 
— Цæуылнæ æрбацæудзæн? 
— Амарди фарон. 
— Æз ма йын æгас æнхъæл уыдтæн æмæ йæ уымæн бахастон 
308 

номхыгьдмæ. Хорз уавæры нæ бахаудтæн. Амæй фæстæмæ... Исты 
æрхъуыды хъæуы. 
— Уымæн хос ис. 
— Цы хос? — афарста йæ сæрдариуæггæнæг. 
— Нæ коллективæй чи кæд амæлдзæн, уый-иу раздæр фехъусын 
кæнæд, — загьта Ситохы-фырт. 
ИУТÆ ФЫСГÆ КОДТОЙ, 
ИННÆТÆ ТА СÆ ХУЫЗТÆ ИСТОЙ 
Ирон литературæмæ йæ хъус тынг чи дары, иу ахæм сылгоймаг 
Саламджерийæн афтæ радзырдта: 
— Ирыстоны фысджыты Цæдисы сарæзты 75 азы бонмæ дзæвгар 
æрмæг ныммыхуыр кодтой газет "Рæстдзинад"-ы фæрстыл. "Дæ 
бæстæ зон", зæгьгæ, ахæм сæргонды бын дæр бирæ къамтæ федтой 
рухс. Сæ фылдæр уыдысты коллективонтæ, иумæ истытæ. 
Уыдонмæ кæсгæйæ, иу хъуыддаг бафиппайдтон. Нæ зынгæдæр 
фысджытæй цалдæрыл цæст не ’рхæцыди уыцы къамты. 
— Уый ууыл дзурæг у æмæ иутæ фысгæ кодтой, иннæтæ та сæ 
къамтæ истой, — загъта ныллæг хъæлæсæй Ситохы-фырт. 
ГÆБÆР, ХЪЫПЫ, ТАЛÆУ, ЕМЫНÆ... 
— Æз телеуынынады куы фенын Ельцины, Немцовы, 
Черномырдины, Чубайсы, Березовскийы æмæ иннæты, уæд 
мæхимæ ныхъхъусын, — дзырдта иу фынджы уæлхъус "Б". 
— Æз та уыдоны куы фенын, уæд мæ цæстытыл ауайынц 
алыхуызон низтæ, уыдонимæ гæбæр, хъыпы, емынæ, уыдырны, 
спид, сифилис, гуыбынниз, — загъта Саламджери. 
РÆВДЗДÆР ФÆЗЫН, ДОХТЫР! 
Саламджери уæд Ирыхъæуы царди фатеры. Иу райсом раджы 
сыхæгты дуармæ ауыдта цалдæр лæджы. Йæхи сæм байста. Куыд 
ын радзырдтой, афтæмæй кæй дуармæ лæууыдысты, уыдоны зæронд 
лæг мæлын нæ фæрæзта, хъизæмар кодта. Чысыл фалдæр та царди 
терапевт, Саламджерийы зонгæ. Барвыста йæм иу гыццыл лæппуйы 
ахæм ныхæстимæ: "Уартæ Адæго мæлын нæ фæразы æмæ йæм 
æрбауай". 
309 

Не ’рбацыди дохтыр, хъыг ын уыдысты уыцы ныхæстæ. Уæдæй 
бирæ рæстæг рацыди, фæлæ абон дæр сыхы цæрджытæй нæ рох 
кæнынц Саламджерийы ныхæстæ. Æндæр рæтты дæр сæ æрыхъусы 
адæймаг. Хъазгæйæ чидæртæ сæ зонгæ дохтыртæм бадзурынц 
телефонæй, мæ сыхаг, науæд мæ хæстæг мæлын нæ фæразы æмæ 
йæм æрбауай. Ахæм ныхæстæм чи мæсты свæййы, чи та — худгæ 
фæкæны. 
РЕПЕТИЦИТÆ 
— Афтæ фехъуыстон, иу лæг, дам, дын алы хорз бынæггæм 
фæндæгтæ сарæзта, æмæ, дам, ын ды "бузныг" нæ загътай, — 
дзырдта Саламджерийæн "Б". 
— Æмæ уыцы лæг йæхæдæг æдзухдæр æххуысхъуаг куы уыди, 
æнæ ныфсæй куы фæцарди. Цæмæй-иу хицауы кабинетмæ бацыдаид 
исты хъуыддаджы фæдыл, уый тыххæй-иу æртæ, цыппар боны 
репетицитæ фæкодтаид, ома куыд бахиздзынæн кабинетмæ, мæ 
кæцы къах бавæрдзынæн раздæр, хицауы къух куыд райсдзынæн, 
стæй уый фæстæ бандоныл куыд æрбадцзынæн, фæстæмæ куы 
цæуон, уæд ма йын йæ къух райсдзынæн, æви нæ, стæй ма йæм 
дуаргæронæй фæстæмæ акæсдзынæн. Гъе ныр ахъуыды кæн, ахæм 
адæймаг мæнæн хорзæй цы хъуамæ сарæзтаид! 
САНДЫР ГÆРТАМ НАЛ ИСДЗÆН 
— Кæдæм рараст дæ, Саламджери? 
— Куывдмæ. 
— Кæмæ ис куывд? 
— Дæлæ Ботастæм. Куывд кæны. 
— Цæй тыххæй? 
— Цæй тыххæй куы зæгьай, уæд амæй фæстæмæ гæртæмттæ 
нал исдзæн. Иннæтæ дæр уый куы бафæзмиккой. Уыимæ сæхи 
фæхудинаг кодтой Ирыстоны гæртамисджытæ. Æппындæр сæм 
культурæ нæй. Гæртамдæттæг куыддæр йæ дзыппæй сисы æхцайы 
тыхтон, афтæ йæм гæртамисæг æваст фæлæбуры. Æндæр рæтты 
афтæ нæ кæнынц. Гæртамисæг йæхи рудзынгæй уынгмæ кæсæг 
скæны. Уыцы рæстæг гæртамдæттæг фегом кæны стъолы лагъз æмæ 
уым авæры æхцатæ. Гæртамисæгæн йæ бон зæгьын вæййы бахъуыды 
рæстæг: "Æз ницы федтон". 
310 

ХИИРХÆФСЫНЫ ТЫХХÆЙ - МЫЗД 
Куыстмæ цæугæйæ Саламджери фембæлди йæ зонгæ "М"-йыл. 
Кæрæдзийæн салам радтой, стæй Ситохы-фырт афарста: "Чердæм 
у дæ фæндаг?" 
— Паркмæ цæуын, мæхи ирхæфсынмæ. Пенсийы дæн. Рæстæг 
мын ис. Знон та клубы уыдтæн. Шашкæтæй хъазыдтæн. 
— Уый бæсты заводмæ кæнæ æндæр организацимæ цу дæхи 
ирхæфсынмæ. Уым ма дын фидгæ дæр кæндзысты, стæй исдзынæ 
æртындæсæм мызд дæр. 
— Цытæ дзурыс? Хиирхæфсыны тыххæй фидгæ дæр кæнынц? 
— Фидынц, фидынц, æрмæст хиуæттæн. 
КУЫ НАСХАФÆНМÆ, КУЫ МЯСОРУБКÆМÆ 
Иу бон Тæтæхъо Саламджерийæн афтæ радзырдта: 
— Айфыццаг Ирыстоны телеуынынадæй "Худындзæджы" 
æвдыстой иу лæджы, йæ ном—Хазби. Йæ ус æй арвыста сыхæгтæм 
итумæ. Лæг иуцасдæр куы ауади, уæд фырмæстæй рафыхти æмæ 
йæхимæ загъд кæнын райдыдта, мæнæ, дам, цæмæ æрхаудтай 
Хазби, мæнæ дæ дæ ус къæхтæсæрфæн куыд скодта. Мæнæн та 
ме ’фсымæры иу бон йæ ус насхафæнмæ арвыста сыхæгтæм, уый 
фæстæ та — "мясорубкæмæ". Кæд æй уым ауадзынмæ хъавы, 
мыййаг. 
— Гыццыл лæг у? — афарста Саламджери. 
-О. 
— Уæдæ уæд... Уæдæ уæд йæ уæлæдарæс æхсæв дæр æмæ бон 
дæр йæ уæлæ уадзæд. Уыдонимæ "мясорубкæйы" хъуыры нæ 
ныббырдзæни. 
АФТЕЧЧЫ 
Иуахæмы Саламджери бафтыд афтекмæ. Афтеччы кусæгимæ 
загъдгæнгæ баййæфта йæ зонгæ Цæрайы. 
— Цы ’рцыди? Цæуыл у уæ хъæлæба? 
311 

— Цæуыл куы зæгъай, уæд... Цы хос мæ хъуыди, уый мын 
нæ радтой, фæлæ æндæр. Æвæццæгæн, сæ æлхæнæг нæ уыди 
æмæ...' 
— 0, Хуыцау уын мауал уа! Адæймаг зæххыл цы нæ фехъусдзæн! 
Æмæ уæвгæ... Уыцы хос дын исты зиан ракодта? — афарста Ситохы- 
фырт. 
— Раст куы зæгъон, уæд мын мæ низ фесæфта. 
Уæд Саламджери афтеччы кусæгмæ бадзырдта: 
— Мæнæн дæр ма баххуыс кæн. Рисгæ мæ сæр кæны, фæлæ 
мын игæры хос авæр. 
СТÆГДАРТÆ 
Иу бон Саламджери йæ сыхаг усы афарста: 
— Цыдæр æнкъард хуыз дын ис? 
— Уæдæ заргæ дæр цæуыл кæнон. Посты хайадæй цæуын. Нæ 
лæппуйæн æфсадмæ хæринаг арвыстон. 
— Æмæ сын уым хæринаг нæ дæттынц? 
— Мамæлайы комдзæгтæ. Нæ лæппуйы къам куы фенис. Фуйæ 
бафæлдæхдзæн. Стæгдар æмæ стæгдар. Гъеныр ахæмтæ цавæр 
знæпы ныхмæ схæцдзысты? 
— Рæдийыс. Хæцыны сæр сæ нæ бахъæудзæн, афтæмæй 
фæуæлахиз уыдзысты. 
— Куыд æгъдауæй? 
— Знæгтæ уыцы стæгдарты куы ауыной, уæд лидзæг фæуыдзысты 
фыртæссæй, — загьта Саламджери. 
МА СÆМ ХÆЛÆГ КÆН 
— Фондз мæйы мызд нæма райстон. Дзулы фаг дæр мæм æхца 
нал ис. Чидæртæ та цардæй бухъ кæнынц, — хъаст кодта æртæ 
сывæллоны мад. 
Саламджери йæм байхъуыста, стæй загъта: 
— Уыцы бонджынтæм ма хæлæг кæн. Æз кæй зонын, уыдонæй 
ацы мæй цыппар лæджы амарди фырхæрдæй, дыууæ та дзы мæнæ- 
мæнæ кæнынц. 
312 

ГАМЗАТОВ ЙÆХИЦÆЙ НЕ ’ППÆЛЫ 
Литературæмæ йæ хъус чи дары, уыдонæй иу лæг афтæ 
радзырдта, проспекты кæимæ фæцæйцыд, уыцы фысджытæн: 
— Уæдæ Гамзатов цы диссаджы хæрзæгьдау поэт у. Йæхицæй 
никуыма раппæлыд, афтæмæй хъуыстгонд у æнæхъæн дунейыл. 
Уыимæ дын лыстæг поэттæ... Æвæццæгæн, поэт цас лæмæгъдæр 
уа, уыйас йæхицæй тынгдæр æппæлы. 
Уæд Саламджери афтæ: 
— Уæдæ цы кæной, цы? Расул Гамзатовæй адæм æппæлынц 
æмæ йæхицæй сыбыртт уымæн нæ хъуысы. 
ÆМБАРГÆ БÆХ 
Уыдис хуыцаубон. Райсомы хуры тынтæ хæхты цъуппытыл 
тæмæнтæ калдтой. Цъититæй рог дымгæ дымдта. Цыдæр 
æхсызгондзинад лæвæрдта адæймагæн. "Фæззæг фæуынмæ 
хъавы, иу хатт ма уæддæр куы азилин хъæдбынты", — ахъуыды 
кодта Саламджери æмæ йе спортивон уæлæдарæс кæнынмæ фæци. 
Дæс сахаты уыдаид, афтæ хъæдмæ бахæццæ. Амбæлд йæ зонгæ 
хъæдгæс Гæвдийыл. Аныхæстæ кодтой, стæй Гæвди афтæ: "Æрдзыл 
арæх фыссыс æмдзæвгæтæ. Фæкæсын сæ. Ныр дæр та æрмæг 
ахæсдзынæ иу дæс стихы фаг. Уæртæ мæ бæхыл абад. Азил». 
Ситохы фырт сбадти бæхыл. Иудзæвгар куы ауадысты, уæд 
тамако сдымдта. Дымд куы фæци сигарет, уæд æй зæхмæ 
æрæппæрста. Бæх дзыхълæуд фæкодта. Йæ раззаг къахæй цалдæр 
цæфы æркодта сигареты хауæццаг. Ахуыссын æй кодта. 
Саламджери йæм джихæй баззади. Бæх йæ цæсты афтæ 
фæкадджын æмæ йæм хорз нал касти, кæй йыл бады, уый. 
Рахызти æмæ йæ йæ фæдыл кодта, идоныл хæцгæйæ. Куы 
’рбаздæхт, уæд хъæдгæс афтæ: "Æз дын бæх уымæн нæ радтон 
æмæ йæ дæ фæдыл ласай." 
Саламджери йын ракодта хабар æмæ бæхы ных йæ армы- 
тьæпæнæй рæвдаугæ цалдæр хатгы асæрфта. Уый фæстæ ныффыста 
радзырд "Ареба". 
БЫЦÆУ 
Дзæуджыхъæуы уынгтæй иуы Саламджери хæрхæмбæлд фæци, 
кæддæр кæимæ ахуыр кодта, уыдоныл. Сæ иу уыд цæстджын, 
313 

иннæмæн йæ галиу цæст — сахъат. Æрымысыдысты сæ æрыгон 
бонтæ, стæй цæстджын афтæ: 
— Ситохы-фырт, дæ ныхтæ демократты куы ныссагътай, 
иудадзыг сæ дæ фыссæн сисæй куы рæхойыс. Раст дын куы зæгьон, 
уæд æз ныртæккæйы царды æвзæрæй ницы уынын. 
— Цы, уый зоныс? Дæ цæстытæй иу мæнæ де ’мбалæн рагг, — 
загьта мæстыхуызæй Саламджери. 
ДЗЫЛÆРТТÆ 
— Диссаг мæм кæсы иу хъуыддаг, Саламджери. Бæхты 
рæгьæуттæ ма куы уыди колхозты æмæ совхозты, уæд-иу сæргътæн, 
хамуттæн, дзылæрттæн нымæц нæ уыди. Абон уынæм, бæхтæ 
сихсыдысты, фæлæ уыдон та цы фесты? — дзырдта газеты 
редакцийы журналист "Ч". 
Уæд Ситохы-фырт афтæ: 
— Хамуттæ, сæргътæ æмæ иннæ дзауматæ цы фесты, уый нæ 
зонын, фæлæ дзылæрттæн ссарæн ис. 
— Зоныс сæ? 
—Зонын. 
— Кæм сты? 
— Гуымиры, æдзæстуарзон лæгтæ, стæй сæ бынæттæн чи 
тæрсы, уыцы тентек хицæуттæ сæ бакодтой хуыздæр адæмыл. 
МИНИСТР ХУЫГÆС КУЫ СУА, УÆД... 
— Бамбарын ма мын кæн, Саламджери, демократи ма мах цы 
хæрæджы дымæгæн хъæуы? Ноджыдæр æдзух дзурæм, алкæмæндæр, 
дам, йæ бон у йæ хъуыдытæ дзурын æмæ фыссын, ома дзырды 
сæрибардзинад ис. Афтæмæй... Нæ бон критикæ кæнын кæй у? — 
дзырдта иу фыссæг. 
— Нæ бон критикæ кæнын у далæ бынæй чи ис, уыдон. 
— Уыдон чи сты? 
— Механизатортæ, шофыртæ, хъугдуцджытæ, хъомгæстæ, 
хуыгæстæ... 
— Æмæ уæд министры та? 
— Уый дæр дæ бон уыдзæн критикæ кæнын. 
— Кæд? 
— Хуыгæс кæнæ хъомгæсæй искæд кусын куы райдайа, уæд, — 
загъта Ситохы-фырт. 
314 

ÆМÆ УÆЛÆ САНАТОРИТЫ КУЫ НИЧИ ИС 
Милицæйы кусджытæй иу айфыццаг Саламджерийы бахуыдта 
йæ кабинетмæ æмæ загьта: 
— Ды куыд журналист, афтæ мах куысты тыххæй арæх нæ 
фыссыс, афтæ банхъæлæн ис æмæ ницы архайæм. Архайæм. 
Фыдгæнджыты дæр ссарæм. Æрцахсæм сæ, фæлæ сын сæ фылдæры 
прокуратурæйы кусджытæ ауадзынц. 
— Цæмæн? — афарста Ситохы-фырт. 
— Цæмæн куы зæгьай, уæд... Æвæццæгæн... Цæвиттон, ахст 
адæмæн хæринаг хъæуы, стæй ахæстæггæ байдзаг сты, кæм сæ дарой? 
— Æмæ, уалæ, санаториты куы ничи ис, — загьта Саламджери, 
йæхи ныттар кæнгæйæ. 
ЗÆНГСАСТ 
Иу чидæр Саламджерийæн афтæ: 
— Знон дын дæ сыхаг коммунист Дзыбыртты рынчындоны 
ауыдтон. Цы кодта? 
—Йæ зæнг асаст. 
— Куыд? Кæлгæ фæкодта? 
— Социализмæй капитализмы ’хсæн дыууæрдæм рагæпп-багæпп 
ласта æмæ реформæты дзыхъхъы ныххауди, — загъта Ситохы-фырт. 
ЦЫТÆ ДЗУРЫС? 
Лæппуйы номæвæрды сыхы хистæр бирæ фæкуывта, стæй 
фæстагмæ загьта: 
— Ирон адæм куыд сбирæ уой, ахæм амонд нæ уæд! 
— Цытæ дзурыс, нæ буц хистæр?! Ныр дæр кæрæдзийы куынæ 
уарзæм, — бадзырдта йæм Саламджери. 
РИФМÆ МÆ ХЪУЫДИ 
Уæд ма Саламджери скъолайы ахуыр кодта. Нымад уыд райдайгæ 
поэтыл. Иу чындзхасты лæппутæ скъорд сты йæ алыварс. Нозтджын 
лæгыл-иу сæ цæст куы ’рхæцыди, уæд-иу æй бацырын кодтой, 
уæртæ, ма ууыл исты ахъуыды кæн,зæгъгæ. Æмæ уый дæр архайдта, 
315 

йæ бон цы уыди, уымæй. Иу рæстæг Саламджери фæкомкоммæ 
Цымырзæмæ. Уый бадти фынджы уæлхъус æмæ касти уæны. 
Æрыгон поэты сæры февзæрдысты дыууæ рæнхъы: 
Хорз лæг у Цымырзæ, 
Фæлæ йæ цуры нæй лывзæ. 
Уыцы ныхæстæ айхъуыста уырдыглæууæг дæр æмæ 
Саламджерийыл сбустæ кодта: 
— Ныр ардауæн ныхæстæ цы кæныс?! Уæдæ дæлæ уый цы у 
тæбæгьы? Лывзæйыл ма сыкъатæ вæййы? Дæлæ дзы уæлæмæ цъæх- 
был дæр зыны. 
— Æз рифмæйы тыххæй загътон лывзæ, — йæхи раст кæныныл 
схæцыди Ситохы-фырт. 
— Рифмæ дæр æрбацыдаид. Алкæмæ дæр уыди хонæг. Хæдзармæ 
хæйтгæ нæ кæндзыстæм. Саламджери уыцы ныхæстæм фæджих, стæй 
афтæ: "Рифмæ нæфæразгæ у. Æхснырсы. Кæмдæр дзы уазал бацыди". 
— Гъемæ кæд рынчын у уыцы рифмæ, уæд... Рацу мемæ 
къæбицмæ æмæ йын хай ахæсс. 
Саламджери дæр фæраст йæ фæдыл. 
УÆДÆ МА ТЕЛЕФОНИСТКÆТЫ АФÆРС 
— Мæ удхæссæг уынын æз бирæ чи фæдзуры, ахæм адæймагæй. 
Æмæ мæнгæн нæ фæзæгьынц, калм, дам, битьынайæ тарсти æмæ 
йæ хуыккомы былгæрон æрзади. Мæ сыхы дзурынæй æфсис чи нæ 
зоны, уыдон дзæвгар сты. Иуæй куы раирвæзын, уæд та иннæйы 
ахæсты фæвæййын, — дзырдта "Дж". 
— Уый ды уыныс де сæфт, бирæ чи дзуры, уыдонæй, уæдæ ма 
телефонисткæты афæрс, уыдон та цин фæкæнынц, исчи æндæр 
горæты цæрæгимæ бирæ куы фæдзуры, уæд, — загъта Саламджери. 
БИЛЦЪ 
"Б" Саламджерийæн хъаст кодта: 
— Де ’фсымæр Сафарбегæн макæ зæгьут, науæд дзы мæ цæвæнгарз 
нæ раздахдзынæн, æндыснæг ис мæ зæнггы æмæ сæрдыгон дæр 
бæмбæджджын хæлаф фæдарын. Айфыццаг дæр та йæ мæ уæлæ скодтон 
æмæ мын адæмы цур де ’ фсымæр афтæ, дæ зад, дам, билцъ нæма 
рауагьта. Уæд уый цы хоны? Цæй билцъ мæм ис? 
— Ис дæм билцъ, ма йæ сусæг кæн, — йæ худын фæуромгæйæ, 
загъта Ситохы-фырт. 
316 

СЫРХ ХУЫЗ 
— Æллæх, æллæх, нæ мæнг демократтæ се сæфт куыд 
уынынц сырх дзаумайæ! Æвæццæгæн сын Советон дуджы сырх 
тырысатæ, транспаранттæ æмæ лозунгтæ сæ зæрдæтæ скъахтой, 
— дзырдта йе ’ мбал коммунистæн Саламджери. — Мæ зæрдыл 
мын æрлæууын кæнынц испайнаг галты. Аренæмæ сæ куы 
рауадзынц, уæд сырх хъуымацы гæбæзтæ сæ сыкъатæй куыд 
сцæвынц. 
АДÆЙМАГ ЦЫНÆ ФЕХЪУСДЗÆН 
— Дæ хорзæхæй, Сабалойы фыртæн Уæрæсейы адæмон артисты 
ном цæй тыххæй радтой? Фæрсын æмæ мын дзуапп никуы ничи 
радта, — дзырдта "Ц" йе ’мбæлтгæн. 
— Уымæн уыцы ном радтой, заргæ кæй кæны, уый тыххæй 
нæ, фæлæ хæсты кæй уыди, уый тыххæй, — загъта Салам- 
джери. 
ЛЕЗВИТÆ 
— Дæ цæсгом кæм ныллыгтæ кодтай, мæ хæлар? — афарста 
Саламджери йе ’мкусæджы. 
— Знон лезвитæ балхæдтон. "Рапирæтæ" фыст сыл ис. Фондз 
лезвийы мæ бахъуыд мæхи адасынæн. Ды дæр айфыццаг ахæмтæ 
куы балхæдтай. Бæззынц? 
— Æз сæ кърандастæ цыргь кæнынæн балхæдтон, — дзуапп 
радта Ситохы-фырт. 
ХУЫР УÆ КУЫ ХЪÆУА, УÆД-ИУ МÆМ ФÆДЗУРУТ 
Саламджери, куыд уацхæссæг, афтæ куы кæдæм фæраст вæййы, 
куы — кæдæм. Мæнæ йæ ныр та йæ къах бахаста хъæууон 
администрацимæ. Йæ сæргълæууæг "В" зæрдиаг ныхас кодта 
телефонæй ОДРСУ-йы хицауимæ: 
317 

— Фæндæгтæ бынтон сбырынцъаг сты. Дысон боны ’рдæм зæгъ 
рауарыди. Змис акалын хъæуы фæндæгтыл. Телефоны хæтæл куы 
æрæвæрдта администрацийы хицау, уæд Саламджери афтæ: 
— Æз дæ дæ мæтæй фервæзын кæндзынæн. 
— Куыд? — афарста "В". — Кæм ссардзынæ змис? 
— Хъæуы зæронд лæгты рамбырд кæн æмæ сын зæгъ: ды мæнæ 
ацы уынгыл ацу кæрæй-кæронмæ, ды та, уартæ, уыцы уынгыл... 
Дæхæдæг дæр искæцы уынгыл фæраст уыдзынæ. 
Администрацийы сæргълæууæг бамбæрста Ситохы-фырты 
зыгьуыммæ ныхас æмæ загъта: 
— Дæуæн дæр æмбæлы. Фæндæггæ — бирæ. Уæд та, мæнæ, 
ацы тротуарыл фæраст у дæлæ дуканийы ’рдæм. 
— Хорз, хорз. Æз дæр нæ фæзивæг кæндзынæн. Хуыр уæ куы 
хъæуа, уæд иу мæм фæдзурут... 
ÆРМÆСТДÆР БОНЫГОН 
Иуахæмы йæ куысты фæдыл журналист "Е" фембæлд 
Дзæуджыхъæуы иу сыхы ныхасы сæргълæууæгимæ. Уыцы рæстæг 
уырдæм йæ хъаст бахаста "Дз". 
— Дарддæр нын цы кæнгæ у, уый ма зæгьут. Зæхх нын радтой 
горæты кæрон. Бакусæм æй. Алыхуызон халсартæ дзы æрзайын кæнæм, 
стæй сæ фæззæджы къæрныхтæ ахæссынц... О, о, æхсæвыгæтгы сæ 
сæртæ базтæм нал уадзынц. Айфыццаг та мæ фыдыфсымæр йæ 
цæхæрадонмæ фæраст, кæддæра, дам, дзы искæй баййафин. 
— Æмæ цы баци? Искæйы дзы баййæфта? — афарста 
Саламджери. 
— Куыннæ. Наркомантæ йын йæ будкæмæ чындз бахастой. Лæг 
сæ куы федта, уæд мæстæй рафыхт æмæ фæхъæр кодта: "Æз 
ньфтæккæ милицæмæ цæуын хъæстмæ!" Уæд ын уыдон йæ уæлæдарæс 
раластой æмæ загьтой: "Гъе ныр бæгьнæгæй гьæй кæн милицæмæ". 
Саламджеримæ дæр дзуринаг уыди æмæ райдыдта: 
— Мæнæн дæр ме ’рвады бафхæрдтой. Йæ фæткъуы бæлæстæ 
афтæ зад уыдысты, æмæ сæм аразæнтæ скодта, фæлæ... Иу æхсæв 
сæ фыдгæнджытæ æртыдтой, сæхæдæг дзы гæххæтты гæбаз 
ныууагьтой, фыст дзы уыдис: "Бæлæстæ сымахæн уадзæм". 
— Ныр дарддæр афтæмæй куыд цардæуа? Милицæ дæр нын ницы 
æххуыс кæнынц. 
Уыцы ныхæстæм Саламджери аджих, стæй загьта: 
318 

— Махæн нæ милицæ хуыснæджыты ахсы æрмæстдæр боныгон. 
Æхсæвыгæтты æвзæр уынынц. Цъæх цæстытæ дзы никæмæн ис. 
ФЫЙЙАУÆЙ КУСÆД 
— Нæ хицауæй нæ бон нал у. Райдианы нæм фысæй сабырдæр 
касти. Ныр райсомæй раджы райдайы хъæр кæнын æмæ изæрмæ 
нæ басабыр вæййы. 
— Дæ зæрдыл дар, хицау хурхы уадындзтæ æгæр тынг æлхъивын 
куы райдайы, уæд æй куыстæй сурын фæхъæуы. Фыййауæй кусæд, 
фыстыл-иу хъæр кæнæд. Уæтæрмæ йæ аласут. 
— Æмæ комы? 
— Уæд та фьгстæ уырдæм батæрут. 
ÆФХÆРД 
Саламджерийы сыхаг ахæм адæймаг уыди, æмæ æхсæвыгон 
цыфæнды фæдисмæ, цыфæнды хъæлæбамæ дæр нæ ракастаид. 
Ситохы-фырт æй уый тыххæй хъуамæ бафхæрдтаид, æмæ æрхъуыды 
кодта мадзал. Æмбисæхсæв йе ’мбалимæ сыхаджы тæккæ дуаргæрон 
райдыдта кувын: 
— Хуыцау, табу дæхицæн! Баххуыс ын кæн! Сидт дæумæ! 
Салампжери зыдта, йæ сыхаг карз нозтмæ æмхиц кæй у, уый. 
Уырныдта йæ, æддæмæ кæй ракæсдзæн. Æмæ æцæгæйдæр. Уайтагьд 
дуарæй йæ сæр радардта, фæлæ къæсæрмæ чи лæууыди, уыдонæй 
иумæ дæр нуазæн куынæ федта, уæд фæджих. 
ДЖИНС ХÆДОН 
Сходы æмбырды Дрис дзырдта: 
— Гуырдзыйы районтæ æмæ Хуссар Ирыстонæй махмæ чи 
’рбалыгьд, уыдонæн афон у фæстæмæ аздæхынæн. Ам нын æгæр 
скъуындæг. 
— Æмæ ам куы баззайæм, уæд цы кæны? Мах уе ’фсымæртæ 
стæм æмæ æфсымæртæн иу хæдон дæр уæрæх вæййы, — бадзырдта 
йæм Хуссар Ирыстонæй ралидзæг "Г". 
— Джинс хæдон бауромдзæн. Фæлæ ныртæккæ нæ хъуымæцтæ 
махмæ цы æмбыд æндæхтæй уафынц, уый атьæпп кæндзæн æмæ 
нын нæ фæсонты туг дзынгатæ цъирдзысты, — загьта Саламджери. 
319 

ДИНОЗАВРТЫ БАЙЗÆДДÆГТÆ 
Иу ран Саламджери афтæ радзырдта цот хъомыл кæныны фæдыл: 
"Тропикон хъæдты цæрынц, динозаврты байзæддæгтæ кæй 
хонынц, ахæм цæрæгойтæ. Кæнынц афтæ: æйчытæ æрæфтауынц, 
бавæрынц сæ зæххы арф ран, æмæ сæ уый фæстæ никуал бабæрæг 
кæнынц. Æйчытæй иу рæстæг рацæуынц лæппынтæ æмæ уæдæй 
фæстæмæ сæхæдæг тох фæкæнынц, цæмæй сыдæй ма амæлой, 
цæмæй сæ æндæр сырдтæ ма бахæрой. Фæлæ зæгъæн нæй, æмæ 
сæ ныййарджытæ бынтон æнæмæт разынынц. Бæрæг рæтты 
ныууадзынц сæ фаджыс лæппынтæн хæринагæн, фæзонынц, зыдæй 
йæ кæй хæрдзысты, уый. Уый дæр æххуыс у. Адæмы ’хсæн ис 
ахæмтæ æмæ сæ цотæн сæ фæстæ æппындæр куы ницы 
ныууадзынц..." 
ТÆРСЫНЦ, СÆ ЦАРД КУЫ СХОРЗ УА, УЫМÆЙ 
— Диссæгтæ! Цалдæр мæгуыры цæры нæ уынджы æмæ 
бонджыны сæрыл арæх радзурынц. Æрæджы йæ депутатæй куы 
’взæрстой парламентмæ, уæддæр ыл схъæлæс кодтой, суанг ма 
фалæсыхы цæрджыты дæр бацырын кодтой, сымах дæр, дам, йæ 
фарс рахæцут, — дзырдта тынг мæстыйæ "Къ" Саламджерийæн. 
— Уыдон тæрсгæ кæнынц, æвæццæгæн, коммунистгæ фæстæмæ 
хицаудзинад куы райсой æмæ сын сæ цард куы схорз кæной. 
* * * 
Цыбырзонд адæймагæн канд йæ зонд нæ вæййы цыбыр. Цыбыр 
вæййынц йæ уарзт, йæ мидбылхудт, йæ фæндаг, йæ зарæг æмæ ма 
бирæ æндæр цыдæртæ дæр. 
Æндæр искæй уарзын алкæйы хæс дæр у. Уый куынæ уа, уæд 
цардæн уæвæн нæй. Æмæ кæд афтæ у, уæд адæмæн маст чи кæны, 
сæ цард сын чи халы, уый у иумæйаг знаг æмæ хъуамæ æййафа 
карз æфхæрд. 
Бирæтæ цардмæ куыдфæндыйы цæстæй кæсынц, аргь ын нæ 
кæнынц, стæй сæ чидæр цардæй кæдæмдæр арвитынвæнд куы 
скæны, уæд фæдис саразынц. 
* * * 
Æппæтæй фылдæр дзуры, дзуринаг кæмæ ницы ис, уый. 
320 

* * * 
Нæ бæстæйы дзурынæн цы фадæттæ ис, кусынæн ахæм фадæтгæ 
куы уаид, уæд алкæй тæбæгьы дæр сой хъазид. 
Кæддæр лæппутæ хъултæй тынг хъазыдысты. Кодтой афтæ: 
хъултæй-иу искæцыйы астæу ахуынкъ кодтой æмæ-иу дзы ауагътой 
зды, цæмæй уæззаудæр уыдаид æмæ-иу иннæ хъулты 
фæфæлдæхтаид. Ахæм хъул хуыдтой "здыче". Ныртæккæ дæр 
адæмы ’хсæн ис здычетæ. Уæдæ бонджынтæ цы сты? Уыдон се 
’хцаты руаджы мæгуыр адæймаджы уайтагьд фæфæлдахынц суанг 
тæрхондоны дæр. 
* * * 
Цыфæнды стыр хицау дæр адæмы йæ аууон никуы бакæндзæн, 
адæм æй бакæндзысты. 
* * * 
Мах иууылдæр пайдаджын куыстытæ агурæм, фæлæ нæхæдæг 
цы кусæндæттæм фæцæуæм, уыдонæн исты пайда æрхæсдзыстæм 
æви нæ, ууыл стæм хатг ахъуыды кæнæм. 
Гъæй джиди, ахæм рæстæг кæд æрцæудзæн æмæ ирон лæг 
арахъхъы тæф ма кæна. 
* * * 
Хицæуттæ хъуамæ зоной, чи сын хъæбыстæ кæны, стæй цæмæн, 
науæд сын размæ ныфсджынæй нæ уыдзæн цæуæн. 
* * * 
Ныронг ничима базыдта, дунемæ цæмæн æрцæуæм, уыцы 
сусæгдзинад. 
* * * 
Царды стыр фурдæн йæ арфы тæссаг у бынмæ ацæуынæй, йæ 
кæроны та лæууын никæй фæнды. 
21 Заказ№77 
321 

* * * 
Амал æмæ гæнæнæй фæзм хуыздæрты, цалынмæ дын дæхи цауд 
адæМæй ничи бафæзмыдта, уæдмæ. 
Иутæ хæстæй пайдатæ æрбаласынц, иннæтæ та — мæрдтæ. 
* * * 
Ис ахæм милиционертæ, фыдгæнджытæй хъахъхъæнынц адæмы 
нæ, фæлæ сæхи, æмæ уый тыххæй исынц мызд. 
Нæхæдæг вæййæм аххосджын. Не знаджы графинæй рауадзæм, 
стæй нæ фыдбылызы куы баппары, уæд ма æрдиаг фæкæнæм, фæлæ 
байрæджы вæййы. 
* * * 
Бирæтæ уазæгуаты дæр сæхи дарын нæ зонынц, мæнæ мах ацы 
дунейы нæхи дарын куыннæ зонæм, афтæ. 
* * * 
Туг сырх уымæн у, æмæ адæймаджы буарæй куы ракæла, уæд 
æй хъуамæ исчи фена æмæ фæдис сараза. Гъе фæлæ туг æгьуыз 
куы уа, доны хуызæн, уæд... 
* * * 
Фынджы уæлхъус кæн минас, 
Æрмæст дæ æгъдау ма аппарæд иуварс. 
* * * 
Кæд сидтытæн æгьгъæд зæгьын нæу дæ бон, 
Уæд карз арахъ дæхицæн скæндзæн кæрон. 
* * * 
Арахъ æмæ водкæ нуаз къаддæр, 
Æмæ царды фæндагыл ацæуай дарддæр. 
322 

Бæгæны нæм æрцыд фæдисы, 
Уымæн æмæ Хуыцау карз нозт нæ исы. 
* * * 
Иу сабаты федтон ахæм ныв. Иу хæдзарæй рахастой дыууæ 
лæджы, сæ хæдфæстæ та — чындзы. Лæгтæй иу бауайдзæф кодта, 
чи йæ фæцæйхаста, уыдонæн, чындзы разæй, дам, мæ цæмæн 
рахастат, уый, дам, разæй ауадзут. 
* * * 
Бродскийы æмдзæвгæтæ бакастæн. 
Дзæбæх рифмæтæ дзы ис. 
Инспектор бадзуры: 
"Шофыр, мæ хъалон! 
Ахуынкъ дын кæндзынæн 
Науæд дæ талон". 
* * * 
Мæ зонгæтæй иуы куы фенын, уæд мæм кæуын æрцæуы, 
иннæйы куы фенын, уæд та — зарын. 
* * * 
Уырыссаг адæм уырыссаг уæвгæйæ цæрынц Уæрæсейы фæсдуары. 
Бæппæдзы хуызæн дохтыр зæххыл нæма уыди. Нæ дæ фен- 
дзæни, нæ дæм байхъусдзæни, афтæмæй дын рафысдзæн исты хос. 
Уый дын куы ницы феххуыс уа, уæд та — æндæр. Афтæмæй сабыргай 
фæндаг скæндзынæ афтекмæ. Афтечы кусджытæ дзы бузынг сты. 
Æмæ куыннæ, сæ хостæ Бæппызы руаджы æрбауæй вæййынц. 
* * * 
Æууæнк кæмæ нал ис, уый йæ куыдзы йемæ арæхдæр кæнæд. 
* * * 
Цард мах бæстæйы йедтæмæ сæрбихъуырæйтгæ никуы кæны. 
* * * 
Иу бæлццонæн йæ хъама уыди цыргь, иннæмæн та — йæ зонд. 
Хъамаджын нал æрбаздæхт сæхимæ. 
323 

* * * 
Махæй фылдæр æмбырдты æмæ æндæр рæтгы бирæ ничи дзуры. 
Рауайы афтæ дæр æмæ бирæтæ амардысты трибунæты. Цалдæр 
сылгоймаджы та дзы сывæллæттæ ныййардтой. 
* * * 
Нæ иу иннæмæ гæрды фæндаг, 
Уæддæр нæ зонæм кæрæдзи фаг. 
* * * 
Ныртæккæйы Уæрæсе мын мæ зæрдыл æрлæууын кæны 
æнæдзылар бæхы. 
* * * 
Карз нозт, æнæмæнг, исты разилын кæны — сæр, науæд та 
хæдзары бындур. 
Цæмæй дæ адæм ма схъыг уой, уый тыххæй сæ фындзы бын 
арæх ма лæуу, цыфæнды тынг дæ куы уарзой, уæддæр. 
* * * 
Хуыцау æдылыйæн дæр баххуыс кæны, цæмæй суа хицау. Уый, 
æвæццæгæн, адæмы фæбæрæг кæны, кæддæра ма хорз æмæ æвзæр 
кæрæдзийæ иртасынц. 
* * * 
Мысырыхъо арахъхъ бирæ куынæ уарзтаид, уæд-иу æй йæ ус 
куывдтæ æмæ хистытæй сæхимæ нæ хастаид. 
* * * 
Хуыцау æнхъæлдта, адæймаг æрдзмæ йæ цæст дардзæн, фæлæ 
фыдæнхъæл фæци, уый нæ, фæлæ ма йыл йæхæдæг арт æфтауы. 
Æмæ æрдз дæр йæ маст исы. Зæххæнкъуыстыты, донивылдтыты 
рæстæг цас адæм фесæфы! 
Нæ планетæ, æвæццæгæн, у фæлварæнтæ кæнæн пъалигон. 
Чи зоны, исчи нæм йæ цæст дары æмæ йæхимæ сбæрæг кæны, 
нæ зондахаст куыд ивгæ цæуы, æрдзы уавæртæ не 
’нæниздзинадыл куыд зынынц хорзырдæм дæр æмæ æвзæрырдæм 
дæр, адæймаджы цард цæмæй фæдаргъдæр уа, уымæн цы хос ис 
æмæ афтæ дарддæр. 
324 

Уарзт æмæ æфсарм кæрæдзийæ куы фæхицæн вæййынц, уæд 
суанг зæронд лæг æмæ ус дæр кæрæдзиуыл фæйнæрдæм 
ахæцынц. 
* * * 
Зæгь дæхицæн: "Ох-хай, гъе, уалдзæджы зæрдиагæй бакусон 
æмæ зымæджы мæ гуыбынмæ ма хъусон". 
Фыдæлтæй ахæм ныхæстæ баззади: "Уый æвзæрæй хинæйдзаг 
у". Ахæм лæгтæ, кæй зæгъын æй хъæуы, адæмы цæсты ныллæг 
æвæрд уыдысты. Ныр æвзæрæй хинæйдзæгтæ хицæутты 
къæлæтджын бандæттыл бадынц. 
* * * 
Адæм арæхдæр фæзарынц минасы фæстæ æфсæстæй. 
Æххормагæй зарынц æрмæстдæр солисттæ, цæмæй мызд 
райсой. 
* * * 
Хорз æмæ æвзæры ’хсæн никæд уыди уæгьд бынат. Афтæ чи 
фæзæгъы, æз нейтралон дæн, зæгьгæ, уый фæливгæ фæкæны йæхи 
дæр æмæ иннæты дæр. Уæвгæ, кæд нейтралоныл исчи йæхи 
нымайы, уæд уый афтæ амоны æмæ ничи у. 
Адæймаг нæ планетæйы уазæгуаты куынæуал вæййы, куы 
ацæуы йе ’цæг дунемæ, уæд æй цымæ уым ничи бафæрсы: "Зæххыл 
цы сарæзтай хорзæй, цы фæд ныууагътай дæ фæстæ адæмæн? 
Æвзæр йеддæмæ хорзæй чи ницы саразы, уыдон, æвæццæгæн, 
фæстæмæ ардæм æрæрвитынц, "штърафникты" хуызы. Ахъуыды 
ма кæнут, уæ сыхы, уæ зонгæты ’хсæн ахæмтыл уæ цæст не 
’рхæцы? 
* * * 
Кæмæдæрты афтæ фæкæсы, цыма фос дарынц, афтæмæй та 
фос уыдоны фæдарынц. 
325 

Царды цæуæнты дæхицæн даргъ фæндаг равзар, цыбыр 
фæндагыл цæуыны бæсты. Мыййаг дын бирæ цæуынæн фадат куы 
фæуа, уæд ма дын дыккаг фæндаг чи ратдзæни? 
* * * 
Ныртæккæ Уæрæсейæ фылдæр никуы ис уынаффæгæнджытæ, 
афтæмæй цард фыддæрæй-фыддæрмæ цæуы. Кæд, мыййаг, 
уынаффæгæнджытæ сæхæдæг уынаффæхъуаг сты. 
* * * 
Гонорар разамынд кæмæн дæтты, ахæм журналист редакцийы 
дарынæн нæ бæззы. 
* * * 
Диссаг у иу хъуыдцаг! Фыдгæнджытæ марыны тæрхон кæмæн 
рахæссынц, уыдоны амарынц. Уæрæсейы либералтæ та уыцы лæгмарты 
марын нæ уадзынц, кæд, мыййаг, сæхицæн тæрсынц сæ фыдракæндты 
тыххæй сын искæд æхсыны тæрхон куы рахæссой, уымæй. 
* * * 
Адæймагæн æнæ фæллой цæрæн нæй, уымæн æмæ йæхæдæг 
дæр фæллой у. 
* * * 
Куыд дзурынц, афтæмæй иннæты фæндæгтæ чи ’хгæны, 
уыдонæй бирæтæн сæ адзал æрцæуы фæндæгтыл. 
Ис ахæм æвзæртæ, æмæ æвзæрты ’хсæн нымад вæййынц хорзыл. 
Ахæм хæрзтæ махмæ дæр ис. 
* * * 
Уарзондзинад резинæ бæтгæнæй уæлдай нæу, дыууæ кæроныл 
дæр иудадзыг фæйнæрдæм хæцын хъæуы. Иуæрдыгæй йæ дыууæйæ 
исчи куы феуæгъд кæна, уæд цæф иннæуыл суайдзæн. 
* * * 
Ис нæм, ис нæм демократи. 
Дзур, æргом дæ зæрдæйы цы и. 
Уæвгæ... уæвгæ... уæвгæ... уæвгæ... 
Хъусгæ та дæм чи кæндзæни, чи? 
326 

* * * 
Мадæлон æвзаг ферох кæнын бинонтæ ферох кæнынæй уæлдай 
нæу. 
* * * 
Уæлдæр хицæуттæй йыл фæхæцæг нæ уыди æмæ дзы лæг 
рауади. 
Æдзухдæр чи кæны йæхи мæт, уыдонмæ-иу фыдæх ныхилæд. 
* * * 
Адæммæ йе ’ргом не здæхта æмæ йæм уыдон дæр фæстæрдыгæй 
цæуын райдыдтой. 
* * * 
Ныртæккæйы рæстæг адæмы зонд сызмæнтын æнцондæр у 
бедрайы дон сдзенхъла кæнынæй. 
* * * 
Цауд адæймаг дæр йæхимæ хорз кæсы æмæ дзы хорз лæг уымæн 
нæ рауайы. 
* * * 
Уæззауæй хорз у æрмæстдæр зонд. 
* * * 
Магуса фæллойгæнджыты нæ уарзы, афтæмæй сын сæ туг 
æхсæвæй-бонæй нуазы. 
* * * 
Ацы дунейы иу мæгуыр адæймаг дæр нæ уаид, нæ исбон 
æмхуызон дихгонд куы цæуид, уæд. 
* * * 
Гыццыл маршрутный автобусы шофыр дзуры бæлццæттæм: 
"Дзæуджыхъæуæй Октябрыхъæумæ фæндагыл цæуæггаг 
фæзынаргъдæр ис. Фыццаг æртыгай сомтæ фыстат, ныр та — 
фæндзгай сомтæ". 
Уæд æм иу зæронд ус бадзырдта: 
— Дæ хорзæхæй иу хъуыддаг ма мын ацараз. 
— Цы у? 
— Мæ царм ма мын астигь. Æнцон стигъæн уыдзæни. Цæхджын 
хæринаг арæх хæрын. 
327 

* * * 
Иу иннæйы нæ кæны даргæ, 
Æмæ йæ уæд цæмæн акæны маргæ? 
* * * 
Знаджы цур куыдфæнды ’рхау дæ уæрджытыл, цæрæнбонтæм 
фидиссагæй баззайдзынæ. 
* * * 
Рынчын йæ уд куы фæисы, уæд фæфæдзæхсы йæ бынтæ, 
фæзæгъы йе ’мбæхст æхцатæ кæм сты, уый. Мæ зонгæ Хадзæби 
куы мард, уæд уый дæр схъæр кодта йе ’вæрæнтæ: "Цары зæронд 
хъуылæджы æртындæс водкæйы авджы. Нал сæ баци бануазын мæ... 
мæ бон". Уый адыл лæг ахицæн ацы дунейæ. 
Цæмæй дæхи хорз мауал зонай, уый тыххæй бирæ зон. 
Капиталистон æхсæнады тыхджындæр лæг ассæнды æдыхдæр 
адæймæгты, советон дуджы та лæмæгьдæрты размæ кодтой. Суанг- 
иу хуымæтæг фыййауы фырт сси министр, науæд партийы обкомы 
секретарь. Ныр æнæ бирæ æхцатæй бафæлвар хицау суæвын. 
* * * 
Мæ зонгæ уайтагъд йæ сæр ахсы, мидæгæй кæхцы цы зонд ис, 
уый та сауæмбыд баци. 
* * * 
Арс хъæды ’рдузы хотыхджынты куы ауыдта, уæд йæ лæппынæн 
афтæ: "Лидзæм ардыгæй, уартæ та уыцы сырдтæ æрбацæуынц". 
* * * 
Иу Мæскуыйаг зонгæ лæг мын куыд радзырдта, афтæмæй йæ 
куыдз иудадзыгдæр рæйы Кремлы ’рдæм. "Æвæццæгæн дзы 
æцæгæлон адæймæгтæ ис", — загьтон æз. 
* * * 
Гадыкко иу ран дæр нæ кусы, афтæмæй цыппар раны исы мызд. 
Советон цардарæзты коймæ йæхи фæтар кæны, уымæн æмæ уæд 
ахæм гæнæнтæ нæ уыди. 
Чи кæны зæрдæбынæй тыхджын фæллой йæ фаг, гъе уый 
ахсæнмæ физонæг ссары уайтагьддæр фæндаг. 
328 

* * * 
Дохтыртæ хуыздæр кусиккой, мæлæт сæм æдзух стыр фæрæтимæ 
куынæ лæбурид, уæд. 
* * * 
Цардæй рахизын автобусæй рахизыны хуызæн нæу. Иугæр 
уырдыгæй æрхызтæ, уæд бынæй баззадтæ æнустæм. 
Адæймаг ацæуы пенсийы уымæн, цæмæй йæ буары хæйттæ сæ 
фæллад суадзой. Æрмæст нæй пенсийы цæуæн æгъдауæн, 
æууæнкæн, уарзондзинадæн, мидбылхудтæн æмæ æндæртæн. 
* * * 
Æвæдза, адæм æнхъæлæй цал æмæ цал рæдыды æруадзынц! 
Æнхъæл вæййынц, уæдæ хъуыддагæй кæд исты рауаид, уалынмæ 
— никуы æмæ ницы. Æмæ цæмæй адæймаг ахæм цаутæй хызт уа, 
уый тыххæй хъуамæ йæ хъуыдытыл, йæ фæндтыл дызæрдыг макуы 
кæна. 
* * * 
Халæттæ, цъиахтæ, фос, сырдтæ, мæргътæ, суанг мæлдзгуытæ 
дæр цæрынц къордтæй, мах та кæйдæрты æдылы зондæй нæ 
колхозтæ æмæ совхозтæ халæм, иугай адæймæгты фæллой, дам, 
ахадгæдæр у. Афтæмæй бирæ бæстæты фермертæ сæ зæххытыл сæ 
къухтæ ауыгътой, науæд та аразынц иугæндтæ, акционерон 
коллективтæ. 
* * * 
Бирæгъ адæймаг никуы фестдзæн, фæлæ ис ахæмтæ æмæ 
уайтагъд йæхицæй бирæгъ ацаразы, ууыл нæ ахъуыды кæны, 
сырдæн адæмы ’хсæн цæрæн кæй нæй, æмæ йæ хъæдмæ цæуын 
кæй бахъæудзæни. 
* * * 
НАТО нæ алыварс æртыхсти. Афонмæ нæ байстаид, фæлæ нæм 
мидæмæ нæ уæндынц нæ расыггæнджытæй, стæй адæмы чи давы, 
уыдонæй. Æмæ науæд хæдзæрттæ чи срæмудзы, уыдон та! 
Хъахъхъæнынады министр, чи зоны, бузныг у уæлдæр кæй кой 
ракодтон, уыцы фыдгæнджытæ æмæ æндæр ахæмтæй. Уыдон 
тæрсын кæнынц НАТОйы салдæтты. 
329 

* * * 
Давкны æмæ халыны реформæтæ фехæлдтой, чи сæ расидти, 
уыдонæн сæхи дæр. 
* * * 
Алы аз дæр Уæрæсейы фыдгæнджыты къухтæй фæмард вæййы 
30 мин адæймагæй фылдæр. Уый махæн у демократийы лæвар. 
Кæй цы фæнды, уый кæны, уромæг æй нæй. 
* * * 
Зюганов диссаг у! Кæд бирæгътæй тæрсы, стæй рувæстæй, 
хъæддаг хуытæй, уæд хъæдмæ ма цæуæд. 
Дæхиуыл куыд ауæрдыс, иннæуыл дæр афтæ ауæрд, дæ цард 
фæцыбырдæр уыдзæн науæд. 
* * * 
Æвæдза, цас цыбырзонд ныййарджытæ ис дунейыл! Сæ цоты 
æрдæгкондæй ныууадзынц æмæ уыдон дæр æрдæгарæзтæй цæрынц 
не ’хсæн. 
* * * 
Уæрæсейы адæм зæрдыл æрлæууын кæнынц, хуыскъмæ кæй 
раппарынц, ахæм кæсæгты. 
* * * 
Хосдзау уыгæрдæны дидинджытыл йæ цæвæг куы ’рбауадзы, 
уæд мæ зæрдыл æрлæууынц фыдгултæ, хæсткъахджытæ. 
* * * 
Куыд дзурынц, афтæмæй кæддæры рæстæг æрыздæхдзæн 
фæстæмæ. Уæлдæфы æлхъывдад тынг ныггыццыл уыдзæни, адæм 
тагьд рæзын райдайдзысты уæлæмæ æмæ фæйнæрдæм. Фæзындзæни 
нæ планетæйыл уæйгуытæ. Адæмæй иутæ æрхъуыдыджын сты. Сырх 
агуыридуртæй аскъæрдтой бæрзонд галуантæ, уæдæ сæ цот уæйгуытæ 
куы уой, уæд кæм цæрдзысты? Карз нозтимæ лымæн чи у, уыдон 
та кæрæдзийы афтæ афæрсынц: "Графинтæ æмæ арахънуазæн 
агуывзæтæ, мыййаг, гыццылтæй куы баззайой..." 
ззо 

* * * 
Космосæй кæмæдæрты информацитæ æрхæццæ вæййы. 
Хабæртты куыд загьд вæййы, афтæмæй рæхджы нæ планетæйыл 
социализм фæуæлахиз уьщзæни. Бирæ бæстæты цы милуангай 
æххормаг адæм хъизæмар кæнынц, уыдон фервæздзысты сæ 
зынтæй. 
* * * 
Сайын у адæймаджы æвзæрдæр миниуджытæй иу. Сырдты ’хсæн 
та ахæм æнæууæнк у рувас. Кæд, мыййаг, сæудæджертæ, 
коммерсанттæ æмæ иннæтæ рувæстæй равзæрдысты. Æмæ уæд сæ 
къæдзилтæ цы фесты? 
* * * 
Иу уасæг йæ судзгæ уарзтæй бабуц кæны суанг сыхы кæрчыты 
дæр. Ныры нæлгоймæгтæ та?.. Се ’хсæн ис ахæмтæ, йæ усмæ 
куы фæкомкоммæ вæййы, уæд йæ мидбылхудт секундмæ 
æрбаскъуыны. Агурын æй райдайынц дыууæйæ дæр, фæлæ 
дзæгьæлы. 
* * * 
Мастæй дæхи куынæ хизай, уæд дæм дæ цайы агуывзæйæ дæр 
сгæпп кæндзæн. 
* * * 
Æгайтма алчи йæхи нæ аразы. Хæрзаг кусгæ ничиуал кæнид. 
Чи йæ цæстытæ ивид æндæртæй, чи йæ фындз нарæгдæр кæнид, 
чи йæ тæнæг былтыл дзидзайы уадздзæгтæ ныхасид, чи йæ даргь 
роцъо цыбырдæр кæнид... Цыбырдзырдæй, адæм сфыдхуыз 
уаиккой, нал сæ æвдæлид хæрынмæ дæр, фынæй кæнынмæ дæр. 
Ноджыдæр ма иу хъуыддаг: нал фаг кæниккой кæсæнтæ, æмæ 
заводтæ, фабриктæ æвæстиатæй ныххæррæтт кæниккой ахæм 
продукци уадзынмæ. 
* * * 
Цы ныл æрцыди? Адрис нæм нæй, афтæмæй цæуæм 
кæдæмдæр. 
* * * 
Куы уарзай ды дæ адæмы æгæрон, — 
Нæ дæм цæудзæни сагъæс уæд æмгæрон. 
331 

* * * 
Цæмæй адæймаг адæмы бамбара, уый тыххæй йæ смæгуыр 
кæн. 
* * * 
Æрдз адæймагæн цыдæриддæр радта, уыдонæй æппæты зындæр 
кæнæн у зонд æмæ дзы бирæ кæмæ не ’рхауди, уый хъаст ма кæнæд. 
Суанг ма Горбачев æмæ Ельцин дæр куы быхсынц. 
* * * 
Коммунисттæ ныр дæс азы бæрц тох кæнынц хицаудзинад 
фæстæмæ райсыныл, фæлæ сын ницы æнтысы. Адæм фыдæнхъæл 
фесты. Цымæ афон нæу афтæ зæгъынæн: "Нæ хъуыддæгтæ нæ 
рæстмæ кæнынц æмæ уæхæдæг архайут, адæм, махмæ мауал 
æнхъæлмæ кæсут". 
Сталины хуызæттæ райгуырынц сæдæ кæнæ мин азы иу хатт, 
Ельцины хуызæттæ та — алы бон дæр. 
* * * 
Мах цыдыстæм стыр амондмæ балцы, арæзтам советон дуджы 
алцы агуыридур, хъæдæрмæг æмæ ’ндæртæй, абон та ныхæстæ ’мæ 
бæр-бæртæй. 
* * * 
Адæймагæн йæ бон зæгьын цы нæ вæййы, уый кæнын фæхъæуы 
хъуыддагæй. 
* * * 
Куыд дзурынц, афтæмæй кæрæдзийы тынг чи уарзы, ахæм 
лæг æмæ усæн сæ цот вæййынц хæрзхъæд, фæзминаг, 
кæрæдзийы чи ратон-батон кæны, уыдон цот та вæййынц 
донджахи. Ацы ран ахъуыды кæнын æмбæлы сæ цард чи баиу 
кæны, уыдонæн. 
* * * 
Адæм Хуыцауæн кувынц бæрæгбæтты рæстæг, ома афæдз 
дæс-фынддæс хатты, афтæмæй та не сфæлдисæгæн кувын 
хъæуы алы бон дæр, мах æлыгæй чи сарæзта, удтæ нæ чи 
бауагъта... 
332 

* * * 
Хъусынгæнинаг: "Мæ лæг у расыггæнаг. Мæ бон дзы нал у. Чи 
зоны, искæмæн. сбæзза. Устытæ, алыхуызон сты. Айфыццаг их 
мæ сарайы сæр ныппырх кодта. Къæвда бон дзы фæлæууæн нæй. 
Мæ лæджы шифертæй баивин". 
* * * 
Сылгоймаг мой скæны уый тыххæй, цæмæй йæ лæджы 
зæрдæйы бæмбæджы мыггаг байтауа. 
Зæронд адæймаджы сæры бирæ зонд уымæн сæмбырд вæййы 
æмæ йæ фæуды размæ къаддæр рæдийа, кæстæртæн йæ зондæй хай 
кæна, алы ран дæр уа фæзминаг. Бæргæ, се ’ппæт дæр ахæмтæ 
куы уаиккой. 
* * * 
Хицау хъуамæ зона, æппæлын кæмæй хъæуы, уый. Науæд хатт 
рауайы афтæ, æмæ цауд кусæджы хæрдмæ сисы. Уымæй йæхи цæсты 
бафтауы, адæм æм тæссармæ ракæсынц. Афтæ, гье. Куыдфæндыйæ 
нæй æппæлæн дæр æмæ фауæн дæр. 
* * * 
Сыхæггы, зонгæты цард нæ уарзы æмæ зæрдæйы хостæ нуазы. 
* * * 
Фыдгæнджытæ сæ давæггаг æхцатæ дих кæнгæйæ, кæрæдзийæн 
арæх бахæрам кæнынц. Æртхъирæнты ахасты чи фæвæййы, уыдон 
барвæндæй исты знаггад ракæнынц, цæмæй сæ æрцахсой. Æдде 
тæрсгæ фæкæнынц, æртхъирæнгæнджытæй. Хатгай гæртæмтгæ дæр 
раттынц тæрхонгæнджытæн, цæмæй сæ ахæстоны бамидæг кæной. 
Диссаг! Ахæстоны сбадыны тыххæй гæртæмтгæ дæтт! 
* * * 
— Цæмæн адавтай кæйдæр машинæ? — фæрсы тæрхоны лæг 
къæрныхы. 
— Мæ зæрдæмæ афтæ тынг фæцыд, æмæ... Мæ къах мæ йæ 
цурæй нæхимæ нал хаста. Уарзондзинад мыл фæуæлахиз. 
— Уæдæ афтæ бакæнæм, ахæстоны дæ абадын бахъæудзæн. Чи 
зоны, уый дæр дæ зæрдæмæ фæцæуа. 
* * * 
Хатг адæймаджы дисы бафтауы ахæм хъуыды. Кæд, мыййаг, 
ззз 

рæдыдæй æнæнхъæлæджы æрбафтынц ацы дунемæ чидæртæ. Куы 
сæ фæхъуыды кæны ацы зæххы бардуаг, уæд сæ фæстæмæ акæны 
суацг сабитæй дæр. 
* * * 
Советон Цæдисы цурчытæ чи ныкъкъуырдта æмæ йæ цалдæр 
дихы чи фæкодта, уыдон архайынц, цæмæй мауал баныхæсой 
фæстæмæ. Белоруссийы президент Лукашенко кæдмæ рацу-бацу 
кæндзæн гæрчъыздухæнимæ? 
* * * 
Адæймаг цæрынмæ куынæ бæллид, уæд, æвæццæгæн, нæ 
мæлид. 
* * * 
Адæм алы рæттæм бирæ кæнынц дзæгъæл цыд, æвæдза! 
Афтæмæй сыл цард куыд хæца? 
* * * 
Исчи ма диссагæн Джеуæргуыбайы, Уациллайы кæнæ æндæр 
бæрæгбон йæ сыхæгты æрбахонæд æмæ зæгъæд: "Зæдтæн иумæ 
скувæм æнæ чъиритæй, æнæ физонæгæй æмæ æнæ карз нозтæй". 
Цымæ цы зæгъиккой? Ахæм нывмæ цымыдисæй бакæсин. 
* * * 
Нæ цард уаид сæдæ хатты хуыздæр, кæрæдзийæн нæ цæст 
хорздзинæдтæ куы уарзид фылдæр. 
Æнгуз куы сцæттæ вæййы, уæддæр ма йæ æдцаг цъар цъæх 
фæдары, цыма адæмы фæсайы, ома нырмæ цъæх дæн, фæстæдæр 
мæ æртондзыстут. Уыцы æнгуз мын мæ зонгæ "Б"-йы мæ зæрдыл 
æрлæууын кæны. Уый дæр цалдæр азы размæ цех сарæзта, продукци 
уадзы, налогæмбырдгæнджытæн та афтæ фæзæгъы: "Нырма арæзт 
нæма фæдæн мæ цех". 
* * * 
Дунейыл уыйбæрц чъизи адæм ис æмæ, æвæдза, сæхи иу бон 
куы ныхсиккой, уæд адæм ламийы бын фæуиккой. 
Кæд дæ фæнды, мингай цæстытæ дын дæ хъæндзинæдтæ агурой, 
уый, уæд хицауы къæлæтджыныл æрбад. 
334 

* * * 
Дæ ус дæсны альпинист кæй у, уый мæ æрæджы бауырныдта, 
æнæ бæндæнæй, æнæ хæдзыкъатæй дæ бæрзæймæ æнцонæй куы 
схызти, уæд. 
* * * 
Цæй удхæссæг ис! Адæм сæхæдæг хæссынц кæрæдзийы удтæ. 
* * * 
Æнæ хицауæй фæцæрæн ис, æнæ адæмæй — нæй. 
* * * 
Дæхи чъизи хъæндзинæдтæ дæр ма иу хатт хурмæ ракал, æви 
сын стæф кæнынæй тæрсыс. 
* * * 
Зонды æвастæй æвзаг æмæ æфсæртæ хъуамæ ма кусой. 
Адæм сæхицæн хицæуттæй лæгмарты куы равзарынц, уæд 
ма рынчындæттæ, санаторитæ, хæрæндæттæ цæмæн 
фæаразынц? 
* * * 
Уæрæсейы ма сæ дæндæгтæ схъауынц æрмæстдæр сæ 
уазджытæ. 
* * * 
Мах Хуыцауæн æмæ зæдтæн арæхдæр кувын райдайæм, зын 
уавæрты куы бахауæм, уæд. Æвæццæгæн-иу сæ ферох кæниккам 
бухъцард кæнгæйæ. Ам ис сусæгдзинад. Ахъуыды кæнæм. 
* * * 
Кæд дæ фæнды, дæ зæрдæйы æхсæвæй-бонæй мит уара, уæд 
маст мастæй ис. 
* * * 
Цауд адæймагæн хорз лæг йæ айдæн у. Бæстон æм куы бакæса, 
уæд дзы йæхи фендзæни, куыд у, ахæмæй. 
Уарзондзинад Нарты фæткъуыйæ уæлдай нæу. Сцæтгæ вæййы 
æхсæвыгон. 
335 

* * * 
Иуты къухтæ хъæуынц хуым кæнынæн, ингæнтæ къахынæн, 
иннæты та — гæртæмттæ исынæн æмæ минас кæнынæн... 
* * * 
Уарзондзинады арты чидæртæ фыцынц, цъыс-цъыс кæнынц, 
сæ уынæргьын хъуысы, уæддæр сæхиуыл дон калын нæ уадзынц, 
нæ хæлæг кæнынц, хомæй чи баззади, уыдонмæ. 
* * * 
Адæймаг цæугæйæ кæны цæргæ, бадгæйæ та — мæлгæ, суанг 
куывды дæр. 
* * * 
Цæмæй фылдæр фæцæрай, уый тыххæй сыгъдæг уæлдæф 
ма улæф æвзæр, науæд дын искæцы низ дæхи сулæфдзæн 
хуыздæр. 
Йæ цардæн чи фæтæрсы тынгдæр, уый мæлæт нæ рох кæны 
æппындæр. 
* * * 
О, гормон, раздæр дæ ахсæнмæ де ’ргом цæмæн аздæхтай? Сæры 
цы афтид бынæттæ ис, уыдон уал байдзаг кæн зондæй æмæ уый 
фæстæ ахсæн дæр афтид нæ уыдзæн. 
* * * 
Мæлдзгуыты губаччы æмæ мыдыбындзыты чыргъæды фенæн 
ис коммунизмы фарн. Афтæмæй уыдон коммунисттæ- дæр не 
сты. 
* * * 
Ирыстоны дæр ис ахæм кæстæртæ, сæ ныййарджыты чи хъомыл 
кæны. Уымæй ма мардæрцыддæр уыдзæни! 
Зондæй æлхæнæн дæр нæй, уæй кæнæн дæр. Æвæццæгæн, 
уымæн адавынц фыдгæнджытæ адæймаджы æнæхъæнæй. 
336 

* * * 
Адæймаг райсомæй хуыссæнæй куы рахизы, уæд æм цард 
хуыздæр фæкæсы, кæд æххормаг вæййы, уæддæр. 
* * * 
Иронау сыгьдæг, рæсугьд чи дзуры, не ’гьдæуттæ хорз чи зоны, 
уый дæр профессор у, кæд йæ къухы пъартфел никуы вæййы, 
уæддæр. 
* * * 
Цардæн ивазæн нæй, скъуынгæ кæны. 
* * * 
Адæймаг æфсæрмы куынæуал фæкæны, уæд æм хуытæ сæхи 
хæстæг ласын райдайынц. Аивæй ма сæм уæ цæст дарут. 
* * * 
Арвæн ис дыууæ цæсты. Сæ иу хур, иннæ — мæй. Кæсынц 
нæм радыгай. Ницы сæ ис басусæггæнæн. 
* * * 
Рохгæнаг адæймаг хатт йæхи дæр ферох кæны, æрмæст 
налогæмбырдгæнджытæй нæ ферох уыдзæни. 
* * * 
Йæхи хъуагдзинæдтæ кодта æмбæхсгæ, иннæты уонтæ та — 
дымсгæ æмæ йæ фæстагмæ Гæззаты Валерий йæхимæ акодта 
футболтæ дымсæгæй. 
* * * 
Ацы дунейæ чи ацæуы, уый никуыуал фены йæ тъымы-тьымамæ 
дæр, кæй æхсæн царди, уыдоны. Æмæ уæд цæмæн кæнæм 
кæрæдзийæн маст? Цæуылнæ-иу ахъуыды кæнæм уæлæуыл 
цæргæйæ, искæд нын кæрæдзи уарзынæн гæнæнтæ кæй нал 
уыдзæн, ууыл. Уæдæ уæд афтæ: ма къахæм кæрæдзийы зæрдæтæ. 
Уый бæсты алчи йæ цæхæрадоны нурыйы кæнæ хъæдындзы хуым 
скъахæд. 
* * * 
Хи уарзын хъæуы, фæлæ æгæр нæ. 
* * * 
Хистæрæн кад кæн, науæд дæм уыцы бынат не ’рхаудзæн. 
22 Заказ№77 
337 

* * * 
Ныртæккæйы рæстæг адæмы маст сызмæнтын æнцондæр у 
бедрайы дон сдзенхъыла кæнынæй. 
* * * 
Адæм кæрæдзийы нал уарзынц, фæйнæрдæм хæцынц. Исчи 
куы ’рхъуыды кæнид, кæрæдзиуыл сæ чи ныхаса, ахæм клей. 
Уæвгæ... Гæххæтты клей дæр баныхасид. Адæмæй бирæтæ цыма 
гæххæттæй конд сты, афтæ мæм кæсы... 
* * * 
Адæмæй бирæтæ диссаг сты! Цауд адæймагмæ дæр кæсынц 
тæссармæ æмæ зындгонд адæймагмæ дæр. 
* * * 
Ельцин-иу водкæйы агуывзæ куыд бæрзонд систа, Уæрæсейы 
экономикæ дæр афтæ бæрзонд куы систаид. 
* * * 
Адæм дæ се ’ппæт куы бауарзой, уæд уый зон — дæ хъуыдцаг 
хорз нæу. 
* * * 
Сылгоймæгтæ иудадзыг хъаст кæнынц, хицæутты бынæттæм, 
дам, нæ стæм хатг бауадзынц нæлгоймæгтæ. Уый раст нæу. Æппын 
мацы фæуæд, фæлæ сæ лæгтæн уæддæр сты хицæуттæ. 
* * * 
Адæм сты иу æнæхъæн, гье æрмæст алы адæймаг дæр хицæн 
кæны, иу æнгуылдз иннæтæй куыд хицæн кæны, афтæ. 
* * * 
Журналист Познер телевизоры экраны катайы бацыд, ахæстоны 
чи ис, уыдон, дам, æвзæр цæрынц, цыма æдце чи ис, уыцы адæм 
цардæй къæртт æппарынц. 
* * * 
Алчидæр хъуамæ йæхицæн кад кæна, йæхи æвæрын зона, науæд 
æй æндæр исчи искуы къуымы сæвæрдзæн. 
338 

* * * 
Ногдзинадæй тынг тæрсынц нæ адæм, уый фæстæ йæм къух 
фæтилæм: "Ардæм, ардæм!" 
* * * 
Хицау "Б"-йæ адæмы ’хсæн раппæл, — фырцинæй кафдзæн, 
кафдзæн, æмæ мæйы фæстæ дæ мыздыл сæдæ проценты 
бафтдзæн. 
* * * 
Уæрæсейыл скодта сау бонтæ. Нал у кæддæрау цардхуыз æмæ 
схъæл. Разамынд ын дæттынц ныры дуджы дызæрдыг æмæ 
æнхъæл. 
* * * 
Пенсиисæг Сосаты Ципо æндæрæбон дæс сахаты æмæ 
фынддæс минутыл аивта сабырдзинады проспекты ном. Куыд 
загъта, афтæмæй амæй фæстæмæ хуыйндзæни дам-думгæнджыты 
проспект. 
* * * 
Фæсарæнты Уæрæсейы хонынц æнæхицау бæстæ, кæй ба- 
фæнды, уый, дам, хицауы къæлæтджыныл æрбады æмæ йæ ничи 
бафæрсы, чи дæ, цы дæ? 
* * * 
"Хъуамæ архайæм, хъуамæ аразæм, хъуамæ цард фæхуыздæр 
кæнæм..." Ахæм ныхæстæ фехъусæн вæййы хицæуттæй бирæты 
раныхæсты алыхуызон æмбырдты. Цымæ ныр дзырд "хъуамæ" 
куынæ уаид, уæд цытæ кæнникой? Бæргæ куы-иу саразиккой исты, 
фæлæ дзырд "хъуамæ" бирæ хæттыты ауыгьдæй баззайы. 
* * * 
Иу адæймагмæ уыйбæрц титултæ уыди, уыйбæрц æхсæнадты, 
уыйбæрц советты уæнгтæ уыди, æмæ сæ президиумы 
къухдариуæггæнæг дзурын куы райдыдта, уæд адæм джихауæй 
баззадысты. Мæ фарсмæ чи бадти, уый фестади, фойейы тамако 
бадымдта, фæстæмæ æрбацыди, уæддæр ма йын нымадтой йæ 
титултæ. Иу рæстæг раззæг рæнхъыл чи бадти, уыдонæй чидæр 
бадзырдта: "Аразгæ цы скодта бæстæйæн, адæмæн? Цы пайда 
æрхаста, уый тыххæй куы ницы загьтай?" 
339 

* * * 
Адæймаг йæхи сыгьдæг æрмæст йæхи тыххæй нæ фæдары, фæлæ 
фæтæрсы, искæй куы счъизи кæна, науæд та йæ йæ зонгæтæ куы 
бафæзмой. 
* * * 
Æппæтæй æххæст адæймаг махмæ уымæн нæй æмæ цард ахæмтæн 
конд нæма у. 
* * * 
Æнцонæй кæй ницы ис, уый у адæмы амонд. Уадз æмæ змæлой, 
кусой æмæ фылдæр фæцæрой. 
Æрдзы æвæджиауы фæлгонцтыл дис чи кæны, куыдфæн- 
дыйæ сæм чи нæ кæсы, уыдон æрæгмæ дæр бакæнынц 
кæсæнцæстытæ. 
* * * 
Къæрныхтæ канд бæстæйы æмæ адæмы хъæздыгдзинæдтæ нæ 
давынц, фæлæ ма алырдæм чъырхынц милицæйы, прокуратурæйы 
æмæ тæрхондоны кусджыты кад æмæ фарн. 
* * * 
Дæ къæхтыл цу сæумæцъæхæй изæрмæ, 
Хæдтулгæтæм-иу ма бацу хæстæгдæр, 
Æнæмæнг уæд мæрдты бæстæмæ 
Ныфтдзынæ, иннæтæй фæстæдæр". 
* * * 
Адæм æмдзæгъд кæнын нал зонынц, уымæн æмæ бæстæйы 
æнтыстдзинæдтæ нал ис. 
* * * 
Мæлæт, стæй æппындæр куы ницы низ уаид, уæд нæ хъуыддаг 
ноджы æвзæрдæр уаид, — адæм тагъддæр мæликкой æнæмæтæй. 
* * * 
Кæй ницы уырны, уый исты куы уырнид, уæд йæхæдæг дуней- 
ыл кæй ис, ууыл дызæрдыг тынг нал кæнид. 
* * * 
Йæ митыл фæсмон цы адæймаг нæ кæны, йæ мæсыг ууыл иу 
заман æркæлы. 
340 

* * * 
Рæстæг алы бон дæр адæймагæй аскъæфы исты, милиционертæ 
йæ цуры куы фæлæууынц, уæддæр. 
* * * 
Йæ цæнгтыл браслетгæ куы бакодта, йе ’нгуылдзтæй алы рæсугьд 
къухдарæнтæ куы сæрттывтой, йæ хъусцæгтæ уæхсчытæм куы 
’рцæйхæццæ кодтой, уæд дзæвгæр фæзынаргъдæр. 
* * * 
Кæд дын æцæгæй фыны хъæбатыры ном радтой, уæд ма цæмæн 
райхъал дæ? 
* * * 
Милуан сомы асхойыны бæсты, фæлтау адæмæн дæ зæрдæйы 
хъармæй ратг æмæ дæ президентæй равзарой. 
* * * 
Гормон, змæлгæ кæн, науæд дæ исчи марды ’фсон ба- 
ныгæндзæн. 
* * * 
Милиционертæ æхсæнадон бынæттæм, парктæм, уынгтæм нæ 
уадзынц куыйты, хæрджыты, хуыты æмæ уæд трамвайтæм дзып- 
къахджыты цæмæн уадзынц? 
* * * 
Йæ цæрæнбон бирæ, телевизор чи ’рхъуыды кодта, уымæн. 
Бибола ма йæ фырты уым фены, экраны. 
* * * 
Сталины указтæй адæммæ хур касти, Ельцины указтæй та — 
Гайдар. 
* * * 
Тагъд ахæм рæстæг скæндзæн æмæ цæрæгойтæ, сырдтæ, 
мæргьтæ адæмæн лекцитæ кæсдзысты хæлардзинады тыххæй. 
341 

ЗЫМÆГДÆУЫМ КУЫ ’РÆЙЙАФА... 
Сылгоймæгтæ арæх ныхасдзуан кæй ц&уынц, уый бирæтæн 
зындгонд у. Гъе фæлæ дзы Саламджерийæн цы сыхаг фæци, ахæм 
Хуыцау зæххыл мауал раттæд! Райсомæй раджы бавналы йæ "ку- 
ыстмæ" æмæ йын æмбисæхсæвмæ йæ рохтæ нал суадзы. Иу рай- 
сом та Саламджерийыл хæрхæмбæлд фæци: 
— Дæ райсом хорз! 
— Кæй райсом у, уый хорзæх дæ уæд! 
Афтæ кæрæдзийæн салам радтой, стæй Ситохы-фырт афар- 
ста: 
— Куыд кæсын, афтæмæй кæдæмдæр рабалц кодтай. 
— Мæ зæрды хъæуысæрмæ суайын ис, мæ мады хомæ. 
— Æмæ куыд тæнæг дарæсы цæуыс? 
— Уый та дын цы ныхас у?! Уæдæ сæрдыгон пъалто скæнон, 
стæй цырыхъхъытæ? 
— Зианы хос дын нæ уыдзысты. Зымæг дæ мыййаг уым куы 
’рæййафа, уæд... — йæ ныхас æм бавзылдта Ситохы-фырт. 
МАХМÆ, УÆРÆСЕЙЫ ДОН БÆРГÆ БИРÆ ИС... 
— Айфыццаг иу ран зонгæ ахуыргонд, физик, зæрдиаг ныхас 
кодта, планетæты доны уавæры тыххæй. Фæстагмæ ранымадта, 
дон кæм нæй, ахæм цалдæр планетæйы. Куыд загьта, афтæмæй 
иугæр кæд уымыты дон нæй, уæд дзы цард дæр нæй. 
Уæд Саламджери афтæ бакодта: 
— Махмæ, Уæрæсейы дон бæргæ бирæ ис. Гъеныр ма нæм цард 
дæр куы уаид. 
ФЫСЫМТЫ ЛÆГ ХЪАСТ КОДТА 
Уæд Саламджери фатеры царди Камбилеевкæйы. Архайдта адæ- 
мон театры дæр. Иуахæмы хъазыди Бетьрейы ролы Туаты Дауыты 
комеди "Хистхорты". Иу ран мæрдтæйдзæуæгæн хæлар фæкæны 
фынджыдзаг. Саламджери-иу райсом раджы кæнæ изæрыгæтты аху- 
ыр кодта йæ текст. Уыди дзы ахæм ныхæстæ: "Рухсаг у! Фæстæмæ дæ 
мæрдтæмвæндагыл цæудзынæ æмæ-иу зындзинæдтæ ма фен. Гъе уым 
342 

дын дзæнæты цъæх нæууыл бадыны бар уæд. Цы ис, нæ фынгыл, 
уыдон дын хæлар уæнт. Æнæбары хай дзы макæмæн бакæн". 
Уыди сæрдыгон, æмæ-иу гом рудзгуытæй тыргьтæм дзæбæх хьу- 
ыстысты ныхæСтæ. Иу рæстæджы фатеры хицау зæронд лæг Уасикъо 
рахъаст кодта сыхы лæгтæн: нæ фатердзау, дам, алы бон дæр 
кæмæцдæр хæлар фæкæны хойрæгтæ æмæ нозт. Цыдæр кæрдзын- 
хъус у. Иу хатг афтæ нæ загъта, рауай ма ды дæр, æмæ "рухсаг" зæгь. 
Саламджерийы хъустыл æрцыдысты уыцы ныхæстæ æмæ спектакль 
куы срæвдз, уæд лæджы изæры ахуыдта культурæйы хæдзармæ. Лæг 
та уым дæр фехъуыста, йæ зонгæ ныхæстæ. Бамбæрста хъуыддаг æмæ 
хорзау нал уыди. Сыхы лæггæн дæр раргом кодта сусæгдзинад. 
ЗНÆГТЫ РИУТÆ 
Иу къуыдипп лæг чызгæрвысты карз нозтæй йæхимæ куы фæка- 
сти, уæд йæ риу ныххоста: 
— Æз алантæй дæн, алантæй. Æрбакæсут-ма мæм! 
Уæд æм Саламджери бадзырдта: 
— Фæрæдыдтæ, алантимæ дæуæн иумæйагæй ницы ис. Алантæ- 
иу сæхи риутæ нæ хостой, фæлæ знæгты риутæ. 
РОХГÆНАГ 
— Дæлæ уыцы расыг лæг адæммæ æвзæр дзыхæй дзуры, иуы та 
дзы цæвгæ ныккодта. Ды йæ рæзты куы ’рбацыдтæ, цæуылнæ йын 
бакъуырдтай йæ ных? Уæдæ ма милиционеры ном цæмæн хæссыс?! 
— бауайдзæф кодта Саламджери милиционерæн. 
— О, хæдæгай!.. Бахатыр кæн!.. Милиционер кæй дæн, уый 
мæ сонтæй æрбайрох! 
МÆРДТЫ БÆСТÆЙЫ 
Иуахæмы Саламджерийыл амбæлди, йæхицæй арæх чи ’ппæлы, 
ахæм поэт æмæ райдыдта дзурын: 
— Дысон фыны мæрдты бæстæйы фестадтæн. Уым дæр 
æмдзæвгæтæ тынг уарзынц. Дзæнæты чи бады, уыдон мын 
ныллæгьзтæ кодтой, дæ ног æмдзæвгæтæй, дам, нын бакæс. Уый 
фæстæ та зындоны чи ис, уыдонмæ бацыдтæн. Ам дæр мæм тынг 
лæмбынæг хъуыстой. Иу рæстæджы мæ буар ныддыздыз кодта. 
Мæрдтæй цалдæр райгас ме ’мдзæвгæтæм хъусгæйæ. Цы ма акод- 
таин, уый нал зыдтон æмæ ралыгъдтæн. 
Уæд Саламджери афтæ: 
343 

— Раст бакодтай, кæй ралыгьдтæ, уымæй. Куы ма сын бакаста- 
ис æмдзæвгæтæ, уæд мæрдтæ иууылдæр райгас уыдаиккой, фæстæмæ 
ардæм рагуылф кодтаиккой, æмæ... Ам нын фезмæлæн нал уыдаид. 
НИКУЫ ФЕХЪУЫСТОН 
Саламджерийæн йæ сыхаг шофыр уыди. Шофыр та ахæм уыди 
æмæ иу метр лæвар никæйы аластаид. Ситохы-фырты зæрдæ дæр 
ыл фæхудти кæддæр. Шофыр бамбæрста йæ рæдыд, райдыдта йæхи 
рæстытæ кæнын. 
Уæд ын Саламджери афтæ: 
— Дзæгъæлы архайыс. Æз федтон адæймагæй шофыр куыд ра- 
уади, уый, фæлæ мæ нæ уырны, шофыр ма адæймаг суа, уый. 
ХОРЕЙ ÆМÆ АМФИБРАХИЙ 
Саламджери ма æрыгон авторыл нымад куы уыди, уæд ыл Дзæу- 
джыхъæуы Сабырдзинады проспекты амбæлд йæ хæстæг, бæрнон 
бынаты кусæг "Ф". Бацин кодтой кæрæдзиуыл, стæй "Ф" афарста: 
— Дæ хъуыддæгтæ литературæйы куыд цæуынц? 
— Архайын, мæ бон цас у, уыйбæрц, фæлæ... Тынг мæ хъыг- 
дарынц амфибрахий æмæ хорей. 
— Æмæ дæ цæмæн хъыгдарынц? Цæмæн дын æхгæнынц дæ 
фæндаг? Фæлæууæнт!.. Æз уыдонæн ахæм митæ бакæндзынæн æмæ 
фæсмон кæндзысты! Ныр, мæнæ, иу ранмæ тагъд кæнын, фæлæ 
ма-иу райсом мæ куыстмæ æрбауай. О, хæдæгай, кæмæй хъаст 
кæныс, уыдонæй иу Хоран хуыйны? 
— Хоран нæ, фæлæ хорей. Нæ мæ бамбæрстай. Уыдон адæм 
не сты. 
— Раст загътай! Уыдон адæм куы уаиккой, уæд ахæм æвзæр 
митæ нæ кæниккой. Æз сын лæг цы у, уый фенын кæндзынæн!.. 
— загъта "Ф" тызмæгæй æмæ бульварыл дæлæмæ атындзыдта. 
АДÆМ КÆМÆЙ РАВЗÆРДЫСТЫ? 
Лектор фæстагмæ рахызти, адæм куыд равзæрдысты, уыцы 
темæмæ. Ракодта Дарвины æмæ маймулиты кой дæр. 
— Æмбал лектор, æз Дарвины ахуырадимæ бынтон разы нæ 
дæн. Мæнмæ гæсгæ адæмæн сæ фылдæр равзæрдысты фыстæй, — 
загьта Саламджери. 
Лектор фæджих, йæхи фæтар кодта: 
— Цæмæн дæм афтæ кæсы? 
344 

—Уымæн æмæ адæмæй дæр бирæтæ сты сабыр, фысты ху- 
ызæн. Цыфæнды æвзæр митæ сын кæн, уæддæр æнцад лæудзы- 
сты. 
— Æмæ уæд адæмы дæр фысты хуызæн цæуылнæ æлвынынц? 
— Æмæ æлвыд не сты, æви ма сæ дасын уæ зæрды ис? 
ЧИ АДАВТА ЧИНГУЫТÆ? 
Нæ поэттæй иу кæмдæр æппæлыди йæхицæй: 
— Мæн чидæртæ скаст нæ уадзынц, афтæмæй ме стихтæ адæ- 
мы зæрдæмæ тынг цæуынц. Мæ ныхæстæ кæй нæ уырнынц, уый 
чингуыты дуканийы кусджыты афæрсæд — мæ уацмыстæ мын уыр- 
дыгæй адæм фæдавтой; мæнæ Саламджерийы чингуытæй дæр иу 
хагг иу фæхъуыди. 
Уæд Ситохы-фырт афтæ: 
— Мæн та цы фæтьыстæй уыцы хъуыддаджы?! Дæ чингуытæ 
дын адæм нæ давынц, фæлæ уырытæ, уымæн æмæ тæккæ рæбынæй 
æвæрд фесты, уырыты хуыккомы сæрмæ. Пъолы фæйнæг 
сæппæрстой æмæ уым уыдысты дæ чингуытæ. Сæхицæн дзы лыстæн 
бакодтой. 
— Гъеныр уыцы уырыты кой цы ракодтай, æви дæм исчи 
автомат ныддардта, — загъта мæстыйæ хиппæлой поэт æмæ дуа- 
ры æдде фæци. 
КÆРÆДЗИЙЫ НАЛ ЗЫДТОЙ 
Иу рæстæг Советон Цæдисы фехæлд æвзæрырдæм фæзынди 
фысджыты Цæдисы куыстыл дæр. Нал сын уыди æмбырдтæ къорд 
азы дæргъы. Фæстагмæ сæ съездмæ фысджыты куы бахуыдтой, 
уæд чидæртæ кæрæдзийы нал базыдтой, чи мæллæгдæр фæци, чи 
боцъотæ рауагъта, кæмæн та йæ сæр сурси. Уæд Саламджери фыс- 
джыты правленийы сæрдарæн бамбарын кодта ахæм хъуыды: залмæ 
чи цæуа, уый-иу равдисæд йæ паспорт, æмæ уым цы хуызист уа, 
уымæ гæсгæ уадзут мидæмæ фысджыты. Йæхи хуызæн чи нæуал 
у, уый та æвдисæнтæ æрбакæнд, куыд æцæгæйдæр уыцы фыссæг 
у, уый тыххæй. Фысджыты куы банымадтой, уæд дзы дыууæ уæл- 
дай разынди. 
РАЗМÆ-ФÆСТÆМÆ 
— Ирон лæппуты æмæ чызджыты симгæ куы фенын, уæд мæ 
цæстытыл ауайынц, Советон Цæдисы цы республикæтæ уыд, 
345 

уыдон.Хъæлдзæгæй, хæларæй, кæрæдзийы къухтыл хæцгæйæ цы- 
дысты рухс фидæнмæ, — дзырдта Саламджери йе ’мбæлттæн иу 
ран. , 
— Æмæ дæм уæд ныры Уæрæсе та куыд кæсы? — афарста йæ 
чидæр. 
— Уый та абарин, кæсгон кафт чи кæны, ахæм ансамблимæ. 
Размæ бакафы, стæй та — фæстæмæ. 
ДЗÆДÆЛ ÆМДЗÆВГÆТÆ 
— Ис ахæм æмдзæвгæтæ, дыргъ нæ дæттынц, мæнæ, гæдыбæ- 
лас, кæрз æмæ æндæр декоративон бæлæстæ сæ царды бонтæ 
дзæдæлæй куыд арвитынц, афтæ. Фæлæ сæ уæддæр мыхуыр 
кæнынц, — дзырдта иу критик фысджыты æмбырды. 
— Уый хыгъд сæ сыфтæ адджын сты, — жирафтæ сæ хорз 
хæрынц, — райхъуыст кæйдæр хъæлæс. 
— Æмæ ам, Йрыстоны, цæй жирафтæ ис? — афарста кри- 
тик. 
— Африкæйæ иу жираф уæддæр æрбаласæм.Æгæр дæр ма снард 
уыдзæн. Махмæ чысыл нæй декоративон стихтæ, — уыцы 
ныхæстæй балхынцъ кодта Ситохы-фырт йæ хъуыды. 
ГÆДЫ КЪУЫММÆ БАУАДИ 
— Хъæздыг у нæ адæмон сфæлдыстад. Фыдæлтыккон зар- 
джытæ абон дæр нæрынц æмæ нæрынц. Героикон зарджытæй 
уæлдай нæм бирæ ис хъæлдзæг зарджытæ дæр, уыдонимæ: "Айс 
æй, ануаз æй", "Цола", "Чепена" æмæ æндæртæ, — дзырдта 
концерты размæ культурæйы министрады кусæг "К". — Ацы изæр 
дæр та байхъусдзыстут "Чепена"-мæ. Рагон зарæг у, уæддæр 
сценæйы йæ бынат никæмæн дæтты. Æз уын дзы иу къуплет 
акæндзынæн: "Гæды къуыммæ бауади, хъуызгæ-хъуызгæ рауа- 
ди". 
Саламджери залы разæй бадти æмæ сценæмæ бадзырдта: 
— Диссаг у, æвæдза, уыцы гæды! "Чепена" зарын райдыдтой 
суанг Октябры революцийы агьоммæ æмæ-иу уæддæр уыцы гæды 
къуымæй хъуызгæ-хъуызгæ рауади. Йæ хæдзармæ йæ рардæуа, 
уыйбæрц куыд цæры? 
346 

ЛИБЕРАЛЫ ХЪУЫДЫ 
Либерал Быдту схызти трибунæмæ æмæ халын райдыдта йæ 
бæрбæры къуыбылой: 
— Мæнæ зынаргь господатæ æмæ госпожатæ! Уæрæсе æппын- 
фæстаг æрлæууыд амондджын фæндагыл. Рæхджы дидинæг 
акалдзæн. Фæстагмæ йæ ныхас балхынцъ кодта ахæм ныхæстæй: 
"Нæ къухы цы бафтыд, уый ауадзын нæ хъæуы!" 
— Мæгуырдзинадæй зæгъыс?! — залæй йæм йæ ныхас баппæр- 
ста Саламджери! 
МАХ ТАГЬД КÆНÆМ 
Уæд ма Саламджери скъолайы ахуыр кодта. Иу уалдзыгон бон 
йæ мад Верычкæ æмæ йе ’фсымæр Саханджериимæ Æрхонкæмæ 
фæцæйхастой арахъхъы балонтæ хызынты. Хъуамæ сæ баивтаик- 
кой мыггаджы картофæй. Сосæфæндагыл ауадаиккой цыппар-фондз 
километры бæрц. Уалынмæ сæ баййæфта сæ хъæуккаг шофыр "Д". 
Фæурæдта йæ "полуторкæ". 
— Рауайут! Схæццæ уæ кæнон Æрхонкæмæ! 
Сæ зæрды уыди машинæмæ схизын, фæлæ асыччы милиционеры 
куы ауыдтой, уæд хорзау нал уыдысты. Уыцы рæстæг арахъхъ уадзын 
æмæ уæй кæнын нæ уагьтой. Кæйдæрты ахсгæ дæр æркодтой. 
— Сымахмæ æнхъæлмæ кæсын! Уæ хызынтæ уал раздæр 
сдæггут, стæй та уæхæдæг схиздзыстут, — загъта шофыр. 
— Адæут. Ацæут. Мах тагъд кæнæм, — бадзырдта шофырмæ 
Верычкæ. 
— Уæд та ды абад, Саламджери! 
— Абадин, фæлæ æз дæр тагъд кæнын. 
— Æвæццæгæн, мæ машинæйы разæй фæуынмæ хъавут! Уæдæ 
афæлварæм, кæддæра нæ Æрхонкæмæ тагьдцæр чи схæццæ уаид, 
— загъта шофыр æмæ газ нылвæста. 
Уый фæстæ хъæуыл, стæй та суанг Ирыстоныл дæр, ахæлиу 
сты ахæм ныххæстæ: "Нартыхъæуккаг ус йæ дыууæ лæппуимæ ма- 
шинæйы не сбадти, мах, дам, тагьд кæнæм. 
ТÆРИГЬÆД СТЫ 
Иу хиппæлой поэт иу ран афтæ: "Абон та дунейы рухс федта мæ 
ног чиныг. Уый у фарæстæм". 
Уыцы ныхæстæм Саламджери йæ цæстытæ асæрфта, цыма йæ 
цæссыгтæ æркалдысты, уыйау. 
— Цы кодтай? Цы дыл æрбамбæлди? — афарста Ситохы-фырты 
йæ фарсмæ цы фыссæг лæууыди, уый. 
347 

— Мæ зæрдæ суынгæг. Мæ цæстытыл ауади Къоста. Уый та йæ 
царды бонты æрмæстдæр иунæг чиныг рауагьта. Мæгуыр йæ бон. 
Тæритъæд ын кæнын. Тæригьæд кæнын ноджыдæр Шота Руставе- 
лийæн, Омар Хайямæн, Никъолоз Бараташвилийæн, Тютчевæн, Ро- 
берт Бернсæн... Уыдон дæр иугай чингуытимæ ахицæн сты сæ цардæй. 
СÆРДМÆ ФÆЛÆУУ 
Æрдзон курдиат кæмæ нæй, ахæм лæмæгъ фыссæг Джеуæр- 
гуыбайы бæрæгбон сæхимæ бахуыдта Саламджерийы. Цалдæр сид- 
ты куы фæкодтой хуынд лæгтæ, уæд фысым Ситохы-фырты афар- 
ста: "Зæгъ-ма, дæумæ гæсгæ æз куыд фыссын?". 
Уыцы фарст айхъусгæйæ Саламджери хæрдмæ фесхъиудта, цыма 
йыл исчи фыцгæ дон бакалдта. Æмæ куыннæ! Йæ фынджы уæлхъ- 
ус йæддæмæ йæ кæм бафарстаид, уый нæ уыди. Цæвиггон, Сито- 
хы-фырт къæппæджы бахауд. Куыд æй рафауа йæ хæдзары, нард 
фынджы уæлхъус, куыд æй бафтауа сыхæгты, зонгæты цæсты. 
Æмæ йæ сæры февзæрд иу хъуыды: 
— Физикæйы закъонмæ гæсгæ уазалы æфсæйнаг дæр, буар дæр 
æмæ æндæртæ æмпылгæ кæнынц, ома фæкъаддæр вæййынц, тæвды 
та кæнынц нæрсгæ. Гъемæ сæрдмæ фæлæуу, уæд тæвды дæ зонд, 
дæ курдиат, дæ кад ныннæрсдзысты æмæ мын æнцондæр уыдзæн 
уыдонмæ кæсгæйæ дæ уацмыстæн аргъ скæнын. 
КÆСАГАХСДЖЫТÆ 
Саламджери иу хуыцаубон йæхи ирхæфсгæ фæцæйцыди, цæу- 
гæдон дыууæ дихы кæм фæци, уыдонæй иуы былгæрæтты. Йæ цæст 
иу ран æрхæцыди дыууæ лæгыл. Базыдта сæ, кæсагахсджытæ кæй 
сты, уый. Æнгуыртæ иу хæрдмæ сæппæрстой рæстæгæй-рæстæгмæ. 
— Уæ бон хорз? Куыд у? Ницыма æрцахстат? 
— Ницыма. Абон... Абон... Кæсаг æнгуыртæм æввахс нæ цæуы, 
— загъта рихиджын. 
— Æвæццæгæн, æвзæр... Тынг æвзæр æмбæлæг нæ размæ 
æрбагæпп кодта кæцæйдæр. О, о, — загъта гæмæхсæр. 
Лæгтæ уыдысты саубыны расыг. Æддæрдæр цъæх нæуыл аф- 
тидæй сæ фæрстыл хуыссыдысты водкæйы дыууæ авджы, чысыл 
фалдæр та консервы афтид къопп æмæ чъирийы къæристæ! Сæ быны 
уыди газет "Рыболовство". 
Æрæджиау Саламджери фæкомкоммæ æрхмæ. Доны цъыртт дзы 
нæ уыди. Æнгуыртæ хуыртыл хурмæ æрттывтой. 
— Гъе, уаих фæуат, бынæй ададжы дон куынæ цæуы, уæд дзы 
уе ’нгуыртæ цы дарут? 
Дыууæ лæджы кæрæзимæ бакастысты дисхуызæй. 
348 

— Уæртæ Дзохъо, æз цæстхъуаг дæн, фæлæ... Фæлæ ды та?! 
Нæ уыдтай, бынæй æрхы дон кæй нæй, уый?! Скодта хус бонтæ... 
0, о. Æвæццæгæн та дон быдыртæм арвыстой, ауагътой. 
Ситохы-фыртмæ уыцы нывмæ кæсгæйæ иуæй худын цыди, 
иннæмæй — кæуын. 
УЫДОН ТЕЛЕВИЗОРТÆМ НÆ КÆСЫНЦ 
Иуахæмы Саламджери фембæлд йæ зонгæ хъæдгæсыл. 
Фæныхæстæ кодтой, стæй хъæдгæс æппæлын райдыдта йæ сырдтæй: 
— Уырны дæ, Ситохы-фырт, арс бирæ адæймæгтæй зонд- 
джындæр у, æниу сæгуыт, науæд тæрхъус, иннæ ахæм уызын. 
Макæд зæгь, цæрæгойтæ æмæ сырдтæ ницы ’мбарынц, зæгъгæ. 
Æрмæст мах хуызæн дзурын нæ зонынц, æндæр... Дисы мæ бафта- 
уынц сæ митæй. 
— Сæ амонд у æмæ телевизортæм нæ кæсынц, æндæр сæм бæрæг 
уыдаид, загьта Саламджери. 
УÆХÆДÆГ ТА МА ЦЫ КУСДЗЫСТУТ? 
Мысырби дæр куадзæны гогыз аргæвста æмæ йæ сыхæгты æрху- 
ыдта. Хуынд адæмæй йæ къæбицы рæсугьд ныхæстæ ничиуал уагь- 
та, фæндыди сæ, Хуыцау æмæ сæ зæдтæ куы фехъуыстаиккой, 
уый. Фынджы уæлхъус минас кодтой колхозы агроном Бечыр æмæ 
зоотехник Цопан дæр. 
— О, хоры Уацилла! Мæры цы хоры нæмгуытæ ныппарæм, 
уыдон-иу дзæбæх билцъ рауадзæнт! Хæмпæлгæрдæг сыл ма фæтых 
уæд! Сонт хурæй сæ бахиз, стæй знæт къæвдатæй, — дзырдта агро- 
ном. 
Зоотехничы састы бынаты баззайын нæ фæндыди: 
— 0, фосы Фæлвæра! Нæ фос фылдæр куыд кæной, низтæ 
сæм хæстæг куыннæ цæуой, холлæгтæ сын фаг куыд уа, ахæм æх- 
хуыс бакæн! Нæ зæрдæ дыл дарæм. Фыдæнхъæл нæ ма фæкæн! 
Саламджери сæм лæмбынæг хъуыста æмæ афтæ: 
— Уæ хорзæхæй, уæ хуымтæ æмæ уæ фос уыдоны быгъдуан куы 
бакодтат, уæхæдæг та ма цы кусдзыстут? 
ДУАР ÆДДÆРДЫГÆЙ ÆРБАХГÆН 
Ис ахæм адæймæгтæ, кабинетмæ куы бацæуа, уæд бадцзæн æмæ 
баддзæн, дзурдзæн æмæ дзурдзæн, афтæ нæ ахъуыды кæны, кæд, 
мыййаг, кæмæ дæн, уый мæ ныхæстæй тыхсгæ кæны, кæд æй 
исты хъуыддаг аразын хъæуы æмæ йæ æз хъыгдарын. 
349 

Ахæм адæймаг бахауди иу рæстæг районы радиостудимæ дæр. 
Сахаты бæрц дзы фæбадти, æмæ цы хабар нæ ракодта! Саламджери 
уыди тынг æнæвдæлон, цæттæ кодта радиобакастытæ изæрмæ. Куы 
дзы стыхсти, уæд ын загъта: "Дæ хррзæхæй, кæд дын зын нæу, 
уæд ма æддæрдыгæй дуар æрбахгæн. Йæ зыхъхъырæй уазал мидæмæ 
фæцыди". Лæг джихауæй баззад, стæй æппынæрæджиау бамбæр- 
ста Ситохы-фырты дæлгоммæ хъуыды æмæ сæхимæ ацыди. 
О, хæдæгæй, дуар æддæрдыгæй æрбахгæдта... 
КОСМОСÆЙ ИНФОРМАЦИ: 
НЫХАС НÆ ФÆМÆНГ 
Уый уыди къорд азы размæ. Саламджерийæн рауагьдад "ИР"-ы 
хъуамæ мыхуырæй рацыдаид æмдзæвгæты æмбырдгонд, фæлæ 
цæмæдæр гæсгæ æгæр бафæстиат. Æмæ уæд Ситохы-фырт сбустæ 
кодта рауагьдады директор æмæ редакторыл. 
— Уæ митæ мæ зæрдæмæ нæ цæуынц. Рæхджы уæхиуыл æрхуд- 
дзыстут. Ме ’мдзæвгæтæ мыхуыр кæнын райдайдзысты Италийы, 
Англисы, Испанийы, Аргентинæйы... 
Уыцы ныхæстæ айхъусгæйæ, кабинеты чи уыди, уыдон сæ ху- 
дынæй нал æнцадысты. Райхъуысти кæйдæр хъæлæс: 
— Кæй сайыс? Ирон фысджытæй ныронг уыцы бæстæтæм ничи- 
ма бахæццæ, уæд де стихтæ уым куыд балæууыдысты? 
Фæстагмæ редактор "И" афтæ: 
— Æмæ дын де ’мдзæвгæтæ чи тæлмац кæны? 
Саламджери уыцы ныхæстæм йæ мидбылты бахудти. Цытæ ра- 
дзырдта, уыдонæн бындур нæ уыди. Афтæ дзургæ-дзурын йæ сæры 
æнæнхъæлæджы февзæрдысты уыцы ныхæстæ. 
Æмæ диссаг! Уыцы бонæй рацыдаид дыууæ мæйы бæрц, афтæ 
Ситохы-фырт райста писмо польшæйаг поэт Ежи Велюньскийæ. 
Уый фыста: "Уырыссаг æвзагæй англисаг, французаг, испайнаг, 
италийаг, немыцаг æмæ æндæр æвзæгтæм литературон уацмыстæ 
чи тæлмац кæны, уыдонæн айфыццаг Мæскуыйы уыди семинар. 
Семинар ахаста къуыри. Æз дæр уыдтæн уым. Уæгьд рæстæг-иу 
азылдыстæм чингуыты дуканитыл дæр. Иуахæмы фæкомкоммæ 
дæн, Мæскуыйы дын мыхуырæй цы æмдзæвгæты чиныг рацыди, 
уымæ. Йæ ном дæр ын зæгьдзынæн: "Зеленая ветка". Иу-цалдæр 
æмдзæвгæйы дзы бакастæн. Мæ зæрдæмæ тынг фæцыдысты. Бал- 
хæдтон чиныг. Уазæгдонмæ куы бацыдтæн, уæд æй бакастæн 
кæронмæ. Радтон æй бакæсынмæ мæ зонгæ французаг поэт Наиг 
Розмормæ дæр, стæй ма кæмæдæрты. Стихтæ уыдоны зæрдæмæ 
дæр фæцыдысты. Кæндзыстæм сæ тæлмац. Æз уал дзы æртæ 
æмдзæвгæйы раивтон италийаг æвзагмæ. 
350 

Ныммыхуыр сæ кæндзыстæм журналы, стæй дунеон поэзийы 
антологийы. Уырдæм бахастам алы бæстæты 120 поэты 
æмдзæвгæтæ. Ахæм чингуытæ ма рауадздзыстæм Англисы, Фран- 
цы, Испанийы, Германы, Польшæйы... Уыцы антологиты дæр 
уыдзысты де стихтæ. 
Саламджери рауагьдад "Ир"-ы цы хабар ракодта, уый æрцыди. 
СÆХИ БÆРГÆ ХЪАХЪХЪÆДТОЙ, ФÆЛÆ... 
Иу изæр, фæскуыст, Саламджери йæхи диваныл æруагьта 
æмæ хъуыдыты ацыди. Иу рæстæг йæ цæстытыл ауади йе ’фсымæр 
Хъазахъджери. Æртæ азы дæр ыл нæма цыди, афтæмæй гуыбын- 
низæй амарди. Саламджери цæмæндæр уыцы азмæ йе ’ргом аздæ- 
хта æмæ — диссаг! Хъазахъджери амарди 1935 азы, йæ фыд Алык- 
сандр — 1965 азы, йæ мад — 1985 азы. «Алы ран дæр фондзтæ 
кæронæй», — уыцы хъуыды йын æнцойдзинад нал лæвæрдта. Ха- 
бар ракодта йе ’фсымæртæн, йæ хотæн. Бафæдзæхста сæ: иннæ аз 
уыдзæн 1995 аз. Уым дæр кæронæй — «фондз». Уæхи хъахъхъæ- 
нут. Бæргæ хъахъхъæдтой сæхи, фæлæ... 1995 азы æнæнхъæлæджы 
йæ цард аскъуыд се ’фсымæр Сафарбегæн. Ацы хабæрггæй ис 
ахæм хатдзæг скæнæн: Саламджери исы космосæй информаци. 

СИТОХОВ СЙЛЙМГСРИЙ 
ОСТРОТЙ МЫСЛСЙ 
Литературно-художественное издание 
Художник Т. Торчинов 
Технический редактор Б.Т. Бесаева 
Корректоры АФ. Годжиева, М.М. Хозиева 
Сдано в набор 17.03.2003. Подписаво к печати 02.03.04. Формат бумаги 60x84 1/16. Бум. офс. 
№1. Гарн. шрифта Апа1 Суг. Печать офсетная. Усл. п. л. 20,46. Учетно-изд. л. 13,4. Тираж 
1000 экз. Заказ № 77. 
Отпечатано в ОАО «Издательско-полиграфическое предприятие им. В.А. Гассиева». 362011, 
Владикавказ, ул. Тельмана, 16. 

ДЗÆУДЖЫХЪÆУ * 2004 

