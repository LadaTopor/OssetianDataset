84 (2Рос-Осет) 
А-26 
Ацы чиныг цæмæй рацæуа, уымæн стыр æххуыс ба- 
кодтой Цæгат Ирыстоны—Аланийы Мыхуыры æмæ чиныг- 
уадзæны комитеты сæрдар Сæлбиты Вамрий, фыссæг 
Дзасохты Музафер, чиныгуадзæн «Ир»-ы редактор 
Дзанайты Ирæ æмæ журналист Мурасты Эльбрус. 
Зæрдæбын арфæ сын кæнын. 
Агънаты Г. 
А-26 Сæууон хуры тын. (Ныхас мæ фыртимæ): 
Элеги -Дзæуджыхъæу: Гасситы Викторы 
номыл рауагьдадон-полиграфион куыстуат, 
2007 - 208 ф. 
Агнаев Г. 
Луч утреннсго солнца. (Разговор с сыном): 
Элегия. 
Элегия Гастана Агнаева «Луч утреннего солнца» («Раз- 
говор с сыном») относится к разряду редких произведе- 
ний, которые читаются на одном дыхании. Читателя ув- 
лекает не только трагизм событий (в наше криминальное 
время этим вряд ли кого-нибудь можно удивить), но осо- 
бая, неповторимая по своей проникновенности манера по- 
вествования-нлача по яркой, но нелепо оборвавшейся, 
словно птица на лету, жизни первенца. 
Вместе с тем, новое нроизведение известного осетин- 
ского нисателя иодкунает необычайно утонченным поэти- 
ческим слогом, новизной и глубиной раздумий о судьбах 
современного молодого поколения, нередко становящего- 
ся заложником в переломный момент истории народа. 
© Агнаев Г.А., 2007 
84 (2Рос-Осст) 

ЭЛЕГИ НÆ - ХЪАРÆГ 
Зын фыссæн мын у ацы чиныджы 
тыххæй. Мин хатты зындæр та уыди 
чиныгæн йæхи ныффыссын. Фæлæ йæ 
Гæстæн ныффыста. Уымæн æмæ йæ 
судзгæ фыдтæ йæ риуы нал цыдысты. 
Зæрдæйæн аскьуынынæй тас уыд æмæ 
йæ хъизæмайраг сагъæстæ адæмы рæгъ- 
мæ рахаста, кæд мын чысыл фенцон- 
дæр уаид, зæгъгæ. Æмæ, мæнмæ гæсгæ, 
раст бакодта. Цыфæндыйæ дæр адæм 
кæрæдзийы руаджы цæрынц. Адæймаг 
йæ алыварс куы акæсы æмæ, чи цæмæй 
улæфы, уыимæ бæлвырддæр куы базон- 
гæ вæййы, уæд æм йæхи уавæр афтæ 
уæззау нал фæкæсы. Зæххыл цæрджы- 
тæй иу дæр ахæм нæй, царды уæззау 
æмæ æнауæрдон цалх кæуыл нæ атыл- 
ди, сау боны хъизæмар чи нæ бавзæр- 
ста, йæ хуыссæг цæй тыххæй фæли- 
дза, ахæм къæрццытæ кæуыл нæ ауади. 
Фæлæ лæг фидар у. Арвæй цы дур æр- 
хауы, уый зæхх бауромы. 
Арвæй дур серхауд æмæ сæмбæлд Агъ- 
наты Гæстæны хæдзарыл. Хæдзарæн 
та — йæ астæуккаг цæджындзыл. Би- 
нонты фарн æмæ амонд цы æртæ фи- 
3 

дар къахыл лæууыд, уыдонæй иу базгъæлсентæ, 
нæртон сасмæй дæр ныхасын чи нал бакуымдта, 
ахæм дихтæ ныцци. 
Ирон адæммæ афтæ фæзæгъынц: «Адæймагæн 
мæлæт йæ фæсхъус бады». Ома дардæй цæуын 
æй нæ хъæуы. Цы сахат æм фæзындзæн, уый 
бсерæг нæу. Æрмæст алкæй уæлхъус дæр алы афон 
алæууы. Иутæм — раздæр, иннæтæм — фæстæ- 
дæр. Кæмæ — зæрондæй, кæмæ та — æвзонгæй. 
Бынтон раджы алæууыд адзалы сау барæг 
Агънаты Уырызмæджы уæлхъус æмæ йæ йæ 
тæккæ амоно агургæйæ фенамонд кодта. Цар- 
ды бирæ хорз хъуыддæгтæ бакæнын йæ зæроы 
кæй уыд, уыдæттæ йын ницæмæ ’рдардта, йæ 
ныййарджытæ, йæ кæстæр æфсымæртæ, йæ 
хæстæджытæ æмæ хиуæттæ, æрдхæрдтæ æмæ 
йæм зонгæтæ бирæ цæмæдæрты кæй æнхъæлмæ 
кастысты, ууыл дæр нæ ахъуыды кодта, афтæ- 
мæй йæ ахаста, лæппу ус кæм нæ куры, чызг 
чындзы кæм нæ цæуы, уыцы дунемæ. 
Гæстæн кæд йæ чиныг «Сæууон хуры тын» 
(Ныхас мæ фыртимæ), зæгъгæ, рахуыдта, уæд- 
дæр йæ арæнтæ уæрæхдæр анхъæвзтой, канд йе 
’дзард хъæбулимæ нæ ныхас кæны, æрмæст йæ 
бинонты кой нæ кæны. Йæ судзгæ фыдтæ дзур- 
гæйæ дзы рох не сты Ирыстоны сагъæстæ, нæ 
абоны риссаг фарстытæ, нæ адæмы ныртæккæйы 
уавæр æмæ фидæн. Йæ зæрдæйы рыстыл ын 
æфтауы, не ’гъдæутты кад дæлæмæ-дæлæмæ кæй 
цæуы, галиу æмæ рахиз æддæг-мидæг кæй ауады- 
сты, фарнæй сæрыстыр æмæ хъæздыг уæвджы- 
ты нымæцæй бонæй-бонмæ кæй хауы. 
Фыссæг йæ уацмысы жанр рахуыдта элеги, 
фæлæ цыма хъарæгмæ хæстæгдæр у, афтæ мæм 
кæсы. Латинаг элегийæ ирон хъарæг тыхджын- 
дæр у. Судзаггагдæр æнкъарæнтæ дзы равдисæн 
4 

ис. Æмæ уыцы æвирхъау æнкъарæнтæ равдисын 
бантыст Гæстæнæн. Уацмыс кæрæй-кæронмæ 
дæр у иу сулæфты хуызæн. Цы æмвæзыл æй 
райдыдта, уыцы æмвæзыл æй фæцис. Нæ йæм 
бафтауæн ис, нæ дзы аппарæн ис. 
Гæстæн йæ уацмысы æрымысыд сæ хъæуккаг 
хъарæггæнæг ус Магкæты Кезайы: «Ехх, Маг- 
кæты Кеза ма æгас куыиаид, уæд мыл уый бæр- 
гæ ныхъхъарæг кæнид. Иæ хъарæгмæ зæрдæтæ 
фæйнæрдæм гæбазгай хауиккой, дуртæ оæр æм 
кæуиккой!» 
Магкæты Кезайы кой ма амæй размæ дæр фе- 
хъуыстон. Цыма йын Цæрукъаты Алыксандр йæ 
ном æмдзæвгæйæ дæр ссардта, афтæ мæм кæсы. 
Уыдис, кæй зæгъын æй хъæуы, йæ хъарæгæй-иу 
зæрдæйы уидæгтæ чи нызмæлын кодта, адæмы 
цæссыгтæ-иу суадæттæ кæй фæрцы фестадыс- 
ты, иу адæймаджы зиан-иу алчидæр йæхи зиан 
кæй фæрцы рахуыдта, ахæм сылгоймæгтæ. Æз 
Кезайы хъарæг никуы фехъуыстон, фæлæ Гæстæн 
цы хъарæг ныффыста, уый кæмæ нæ бахъардзæн, 
ахæм адæймаг разына, уый мæ нæ уырны. 
Хъарæг, куыд хъусын, афтæмæй канд сылгой- 
мæгтæ нæ кодтой. Уый мæ бауырныдта цалдæр 
азы размæ. Хуссар Ирыстоны, Зары фæндагыл 
гуырдзиаг экстремисттæ лидзæг адæмы куы ныц- 
цагътой, уæд сæмбæлдтæн сæ дыууиссæдзæм боны 
кæнды. Уæлмæрдты иу цырты цурмæ баздæхт иу 
астæуккаг кары лæг æмæ — гъай-да-гъа! — хъарæг 
кæнын райдыдта, æмæ йæм чи хъуыста, уыдонæй, 
йæ цæссыг кæмæн не *ркалд, ахæм нал баззад. 
Гæстæны фыст дæр мæм хъарæджы хуызæн 
кæсы. Æрмæст бынтон хъарæг нæу. Раздæр ма 
куы загътон: Агънайы-фыртæй иу уысм дæр рох 
нæу Ирыстон, йæ уарзон адæм. Цæстысыг бы- 
лалгъмæ куы сцæйхæццæ вæййы, уæд фыссæг йæ 
5 

хъуыдыты хал фескъуыны æмæ рахизы, æппæт 
адæммæ дæр чи хауы, уыцы хъуыддæгтæм. 
Уымсей, иуæй, йæхицæн ныфсытæ авæры, ин- 
нæмæй, чиныгкæсæгæн, ома æрмæст кæуыпæй 
ницы ис, цы адæмы }хсæн цæрæм, уыдонæй æвы- 
дæй ничи баззад æмæ мах дæр фæразын хъæуы, 
цы ’рцыди, уымæн ма раздахæн куы уаид, уæд 
нæ размæ цы бирæ фæлтæртæ царди, уыдонæй 
исчи исты ’рхъуыды кодтаид. 
Зоны фыссæг алцæмæн дæр бæрц. Æгæры 
арæнмæ куы бахæццæ вæййы, уæд йе ’нкъарæн- 
ты рохтыл æрбахæцы. Раст зæгъын хъæуы, хат- 
тæй-хатт арæны хаххыл дæр æрлæууы. Уый 
та вæййы, йæ мæрдты æлгъитын куы райдайы, 
суанг Хуыцауы дæр азымджын кæныныл куынæ- 
уал бацауæрды, уæд, фæлæ цы загъта, ууыл 
бæстондæр куы ахъуыды кæны, уæд йæ рæ- 
дыд бамбары æмæ йæм хатыр ракурыны фаг 
хъару разыны. 
Зæрдæ куы рисса, уæд сохъхъыр цæстæй дæр 
цæссыг кæлы. Цæссыгкалгæйæ фыссы йæ уацмыс 
Гæстсен. Æнæ афтæ йын уæвгæ дæр нæ уыд. Мæ 
фыдгулæн йæ хъæбул амæла. Ирон адæммæ ма 
афтæ дæр фæзæгъынц: «Йæ мад калмæн дæр ма 
амæлæд». Хъæбулы уарзондзинад мадмæ афтæ 
тыхджын нæу, ныййарæджы уарзондзинад хъæбул- 
мæ куыд тыхджын у. Гъе æмæ уыцы уарзондзинад 
йе ’дзард хъæбулмæ Гæстæн равдыста, ныронг нæ 
литературæйы куыд никæмæнма бантыст, афтæ 
тыхожын, уырнинаг æмæ курдиатджынæй. Гæс- 
тæны чиныг чи бакæса, уый бирæ цæуылдæрты 
ахъуыды кæндзæн — сагъæстыл æй бафтаудзыс- 
ты канд йæхи бинонты царды хабæрттæ нæ, 
фæлæ ахъуыды кæндзæн нæ адæмы хъысмæтыл, 
Ирыстоны абон æмæ фидæныл. 
Дзасохты Музафер 
6 

Мой тпраур не на месяцы означен, 
Он будетп длитпься 
много стпранных летп. 
К.Д. Бальмонт. 
Уырызмæг, демæ ныр цы ны- 
хас кæнын, искуы не ’хсæн ахæм 
ныхас æрцæудзæн, уый æнхъæл 
никуы уыдтпæн. Ды хъуамæ кæнис 
мемæ ахæм ныхас, фæлсе цы загъ- 
дæуа хъысмæтпæн... 
О мæ бон, Уырызмæг, ныр цал æмæ цал 
хатты ахъавыдтæн фыссынмæ. Бæргæ æрба- 
дын, фæлæ хъуыдытæ дæр æмæ æнгуылдз- 
тæ дæр бандзыг вæййынц. Нæ, хъуыдытæ 
нæ бандзыг вæййынц! Суйтæ. Æлхынцъытæ. 
Фæивылынц. Æддæг-мидæг ауайынц. Æз — 
зæххон адæймаг — се ’хсæн адзæгъæл вæй- 
йын. Цыдæр рæстæг мæхимæ æрцæуын, не 
’гъатыр цардмæ æрыздæхын. 
Цыдæртæ ныффыстон, Уырызмæг, фæлæ 
мын ныры хуызæн зын фыссæн никуыма 
уыд. Уадз, зæрдæ цæлхъытæ кæнæд; уадз, 
7 

ме ’нгуылдзтæ фыссæнгарз мауал ахсæнт; 
уадз, мæ буар тæфсæгæй рынчынау ризæд; 
уадз, цæссыгтæ рустыл судзæнт; уадз, уæл- 
дæф мæ хъуыры æлхынцъ кæнæд, æз уæд- 
дæр фыссын. Адæймаг ныййарæг куы суа, 
уæд ыл йæ цоты раз бирæ хæстæ и. 
Æмæ мæ, Уырызмæг, ды... ды суæгъд код- 
тай уыцы хæстæй. Æрмæст ма мын баззад 
иу хæс дæ цуры: дæ рухс ном арын. Æмæ 
фыссын. Йæ зæды хуызæн фыртæй æвип- 
пайды æнæ фыртæй чи аззад, уыцы æнамонд 
лæджы ныхас, йæ зæрдæйы судзаггаг рис. 
Æмæ уæд куыд нæ фыссон зынæй, урс 
гæххæттыл сау дамгъæтæ æнцонæй куыд 
ныхасон? 
Сывæллоны зæрдæ... Сыгъдæг æмæ раст. 
Æнæхин æмæ æнæазым. Æнæфыст урс гæх- 
хæтт. Цы дзы ныффысдзæн æвирхъау, æгъа- 
тыр дуне? Цавæр ахорæнтæй йæ сахордзæн? 
Цавæр фæд дзы ныууадздзæн? Цардвæнда- 
джы тызмæг цалх ыл кæуылты атулдзæн? 
Уæвгæ, Уырызмæг, рæдийын æви нæ — 
нæ зонын, фæлæ мæм афтæ кæсы, цыма, 
адæймаг гуырдзæй цы зæрдæйыконд, цы зонд 
рахæссы, уый афтæмæй баззайы йæ царды 
фæстаг бонтæм. Æви нæ цард йæхи нучы 
ауадзы, йæхи гакк ныл сæвæры, æмæ йæ мах 
нæ бамбарæм, нæ йæ банкъарæм, йæ иу æр- 
тах свæййæм? 
Нæ, Уырызмæг, ды сывæллонæй цы зæр- 
8 

*,>'#Ц 

дæ рахастай, уыимæ баззадтæ. Цымæ ды са- 
йын æмæ фæливын, хин æмæ гадзрахат, 
мæнгард ми æмæ адæймагæн æвзæр ракæ- 
нын зыдтай? Уæвгæ та нæ рæстæг, не ’хсæ- 
над — бирæгъты, хъæддаг сырдты рæстæг 
æмæ æхсæнад. Æмæ цыма ды уым иунæг 
уыдтæ, афтæ мæм кæсы. Бирæгъ, хъæддаг 
сырд суай, уый мæ нæ фæндыд, фæлæ, тыз- 
мæг æмæ æгъатыр æхсæнады кæй цæрæм, 
цæмæй уый зонай, уый тыххæй иу æмæ 
дыууæ хатты нæ дзырдтам. Æмæ йæ хорз 
æмбæрстай. Фæлæ гуырдзæй цы удыхъæд 
рахастай, уый тыхджындæр разынд, æви йæ 
дæхæдæг нæ уагътай ивын?.. Нæ зонын. 
Мад æмæ фыдæн, цымæ, ацы зæххыл сæ 
цотæй зынаргъдæр исты ис? Æмæ æрмæст 
уыдонæн цæмæн? Суанг цæрæгойтæн дæр. 
Мад æмæ фыдæн сæ фырт давæг, магуса, 
наркоман, расыггæнаг, худинаггæнæг куы уа, 
уæддæр ыл къæм абадын нæ уадздзысты, 
уæддæр уый сæ хурыскаст у. Нæ кæстæрты 
аиппытæ æмæ рæдыдтытæ фæзонæм, фæлæ 
сыл уæддæр нæ фæсæттæм. 
Уырызмæг, къæм абадын дыл кæд уымæн 
нæ уадзын. Нæ! Уый тыххæй нæ! Æмæ уæд 
дæ сау ингæнмæ кæсгæйæ куыд цæрон? 
Æвæццæгæн... æвæццæгæн, нæлгоймаг уæв- 
гæйæ ме ’нкъарæнтæ æгæр суагътон. Зонын 
æй, йæ хъæбулæй æнæ хъæбул чи аззад, 
10 

ахæм æз фыццаг нæ дæн. Уæдæ фæстаг дæр 
нæ уыдзынæн, бæргæ, куы уаин, фæлæ цард 
æгъатыр у. Уæддæр ма мæнæн цот и: дыууæ 
фырты, мæ царды цæджындзтæ. Фæлæ йæ 
цалдæр хъæбулæй æнæ хъæбул чи аззад, йæ 
хæдзары уазал дымгæ кæмæн зилы, йæ хæ- 
дзары йæ аууонимæ чи дзуры, ууыл цы мæ- 
гуыры бон акодта? Бон-иу куыд æрбарухс 
Гæздæнты авд æфсымæры мадыл’: Йæ хъæ- 
бултæ — авд хæххон цæргæсы — йæ хъарм 
хъæбысæй сæрибарыл тохмæ кæрæдзийы 
фæстæ атахтысты, фæлæ фæстæмæ сæ къо- 
намæ фæндаг нал ссардтой. Сæ бæсты Ирон 
Мадмæ æрбахастой авд сау гæххæтты. Авд 
афтид сау ингæны. Авд сау цырты. Авд æф- 
сымæры зæрдæтæ фестадысты авд хърихъуп- 
пы æмæ æхсæвæй, бонæй зилынц Ирыстоны 
сæрмæ, цыма йæ знæгтæй хъахъхъæнынц. 
Цæгъдынц фæдисы дзæнгæрæг, цæмæй нæ 
зæххыл хæст мауал æрцæуа. 
Лæмæгъдзинад... Цы у уый! Химæ къух 
сисын, уый лæмæгъдзинад у æви хъæбатыр- 
дзинад? Рагæй йыл хъуыды кæнын. Нæ! Мæ 
сæр æй нæ ахсы. Уырызмæг, цымæ ды та 
куыд хъуыды кæныс?.. 
О, ды ма хъуыды кæнын æмæ зæгъынтæн 
куы уаис, уæд, бæргæ. Мæ цуры февзæрд- 
тæ, уæддæр, æвæццæгæн, ницы зæгъис, æр- 
бакæсис мæм, дæ мидбылты фæлмæн баху- 
дис, дæ уæхсчытæ размæ æрбалхъивæгау 
11 

кæнис æмæ зæгъис: «Дæхæдæг куыд хъуы- 
ды кæныс, афтæ, æз дæр демæ разы дæн». 
Дæ хъæлæс... Зонын æй, цалынмæ цæрон, 
уæдмæ йæ нал фехъусдзынæн. О мæ бон, 
Уырызмæг, дæ фæлмæн, суадонау сыгъдæг, 
ирд хъæлæс бамынæг, æнустæм бамыр. Æз 
мæхи сайын æмæ дарддæр дæр сайдзынæн, 
дæ хъæлæс дын хъусын, зæгъгæ... Æмæ дис- 
саг! Фехъусын æй. Фæцæуын адæмы æхсæн 
æмæ мæм сæ дзолгъойы æхсæн æрбайхъуы- 
сы. Троллейбусы кæнæ автобусы бадын — 
мæ хъустыл ауайы. Фæцæуын иунæгæй æмæ 
хъусын дæ ныхас. Æрлæууын, фæйнæрдæм 
акæсын, фæлæ дæ нæ фенын. Бадын хæдза- 
ры, телевизормæ кæсын æмæ дзы ницы 
уынын, уынын дæу, хъусын дæ хъæлæс. 
Сайын, сайын мæхи. Царды æгъатыр 
æцæгдзинад, нæ дæ бамбæхсæн и, нæ — 
алидзæн. Адæймагæн йæхицæй йæхи бамбæх- 
сæн и, йæхицæй алидзæн и? Алидзæн ын ис 
æрмæстдæр иу ранмæ: адæмы фылдæр хай 
кæм сты, ды кæм дæ, уырдæм. Уый адæйма- 
гæн у йæ фæстаг фæндаджы кæрон, æппæ- 
ты фæстагдæр бынат, æнусон, æдзæм бынат. 
Уырызмæг, фыдæй-фыртмæ ирон лæг 
уымæй хицæн кодта æмæ абон дæр уымæй 
хицæн кæны (нæ фыдæлты хорз миниу- 
джытæ бынтон нæма фесæфтысты, дон куыд 
асæххæтт кæнай, афтæ нæ акалдысты), æмæ 
12 

цыфæнды зын уавæрты дæр йæхиуыл хæцын 
фæрæзта æмæ ныр дæр фæразы. 
...Гыццыл Къоста къæдзæхы былæй фæцæй- 
хауд. Йæ фыд Леуан ын йæ къахæй йæ хæдо- 
ны кæрон ацахста, дурмæ йæ нылхъывта. Йæ 
цуры чи лæууыд, уыдон сывæллоны ауыдтой 
æмæ йæ систой. Уæд, уыцы цалдæр уысмы, 
цы хъуыдытæ ивылдысты Леуаны сæры? Куыд 
нæ йæм фæлæбурдта? Цыдæр уысм, æмæ, абон 
Иры цæсгом чи у, уый сæрсæфæнæй атахта- 
ид. Фæлæбур æмæ æнахъом сывæллоны дæ 
хъæбысмæ фелвас, фæлæ уæздан ирон лæгæн 
ирон æфсарм уыцы бар нæ лæвæрдта. 
Алы æхсæнад, алы рæстæгæн дæр ис йæхи 
æгъдæуттæ. Ныр махæй уыцы æгъдау адард, 
талынг нæ, фæлæ нæм хъæддаг æгъдау кæсы. 
Æмæ уым диссагæй ницы ис: рæстæг æмæ 
æхсæнад æгъдæуттæ сæхи джиппы уадзынц, 
сасирæй сæ луарынц, сæхи гакк сыл æвæрынц. 
О мæ бон, Уырызмæг, æз дын дæ къухыл 
цал æмæ цал хатты æрхæцыдтæн? Мæ хъæ- 
бысмæ дæ цал æмæ цал хатты систон? Мæ 
риумæ дæ цал æмæ цал хатты нылхъывтон? 
Гъæйтт-мардзæ усгур лæппу уыдтæ, уæддæр- 
иу дæ æрбахъæбыс кодтон... 
Дæ гыццыл лæппу дæ уæхскыл йæ сæр 
æруагъта, йæхи дæм нылхъывта, йæ чысыл 
зæрдæйы тæпп-тæпп дæ риуыл æмбæлы, йæ 
буары алы стъæлф дæр дæ буаримæ сиу. 
Æмæ ды дæ дунейы тæккæ амондджындæр. 
13 

Уый гæнæн куыд и, æмæ уыцы æгæрон, рæ- 
сугъд амонд ма банкъар? Уый дæхицæн ма 
саккаг кæн, уымæй æнæ хай у, уæд ды æна- 
монд дæ, уæд ды æлгъыст дæ. 
Уырызмæг, ды нæма фæзындтæ, фæлæ 
фæзындзынæ, уый куы базыдтон, уæд дæр 
амондджын уыдтæн. 
Фыццаг хатт дæ федтон арæндоны дык- 
каг уæладзыджы рудзынгæй. Дæ мад Аллæ 
дæ уырдыгæй радардта. Ды уыдтæ урс-ур- 
сид кæрдæйнаг хъуымацы тыхт. Зынд æр- 
мæстдæр дæ цæсгом. Чысыл, армытъæпæ- 
ныйас цæсгом. Фæлæ уый мæнæн цæсгом нæ 
уыд, уый мæнæн уыд хур. Арæндоны дык- 
каг уæладзыджы рудзынгæй мæнмæ каст хур, 
йæ хъарм фæлмæн тынтæ æртынæм декаб- 
ры уазал бон мæ буарыл ивылдысты. Æз 
уыцы хурмæ кастаин æмæ кастаин, фæлæ 
тарстæн: куы суазал уай, æмæ мæ къухы 
змæлдæй ацамыдтон: мидæмæ йæ ахæсс. 
Тарстæн, фырцинæй куы скæуон. Æмæ мæ 
цæстытæ адон сты, рустыл куыд æрфæд код- 
той, цæмæй уый мачи бафиппайа, уый тых- 
хæй тагъд-тагъд иуварс фæзылдтæн. Цыд- 
тæн æмæ куыдтон. Мæ риуы ивылдысты 
æнахуыр уæлвонг, рæсугъд æнкъарæнтæ. Æз 
цыдтæн, æцæгдзинадæй та уæлдæфы тахтæн. 
Хур нæ каст, фæлæ дуне уыд æнахуыр рухс 
æмæ сыгъдæг, цыфæнды хурбонæй дæр хур- 
дæр æмæ ирддæр. Æз уыцы бонæй фæстæ- 
14 

мæ цæрын райдыдтон æндæр дунейы. Æз 
уыцы бонæй фæстæмæ уыдтæн æндæр адæй- 
маг. Æз дæн фыд. Ирон æфсарм мæ нæ урæд- 
та, уæд, зонгæ у æви æнæзонгæ, алкæмæн 
дæр дзырдтаин: «Лæппу мын райгуырд!» 
Æмæ та-иу мæхимидæг бахудтæн: уый куыд 
зæгъын: «Лæппу мын райгуырд». Уымæн 
æмæ уыцы уысмты, фырцинæй куыд зæгъын 
хъæуы, уый мæ сæр нæма ахста. Райгуыры 
сылгоймагæн. «Лæппу нын райгуырд!» — 
хъуамæ хъæр кодтаин мæ хъæлæсы дзаг. 
Уырызмæг, дæ фæзындимæ мæ цард аив- 
та. Лæг æмæ ус дæр бинонтæ сты. Фæлæ 
цас бинонтæ? Уыдон æххæст бинонтæ нæма 
сты. Дæ хæдзарæй сывæллоны кæуын, сы- 
вæллоны цъæхахст, сывæллоны æнæмæт 
кæл-кæл ма райхъуысæд! Кæуылты æнамонд- 
дзинад у уый. 
Уырызмæг, ды мын бирæ цыдæртæ базо- 
нын кодтай. Фыццаг хъæбулы, абарæн кæ- 
мæн нæй, уыцы уæлмонц æнкъарæнтæ. Но- 
джы Ног азы хæд къæсæрыл. Стырдæр хор- 
зæх ма цы вæййы ацы дунейы! Ды мын базо- 
нын кодтай фыды æнкъарæнтæ. Ды мын мæ 
уæхсчытыл æрæвæрдтай уæззау, фæлæ 
æхсызгон, бæрнон уæз — фыды хæс. Ды 
мын, о мæ бон, Уырызмæг, базонын кодтай, 
а дунейы тæккæ стырдæр, тæккæ æвирхъау- 
дæр, арс дæр кæмæн нæ фæразы, астæу 
дыууæ дихы чи кæны, уыцы зын — хъæбу- 
15 

лы зын. Ды мын базонын кодтай, адæймаг 
йæхимидæг æнæуынæрæй богъ-богъæй куыд 
фæкæуы, уый. Дæ улæфæн, дæ рæуджыты 
мидхæр-хæрмæ дæхæдæг хъус. Цæмæй дæ 
кæуындзæг ма стона, уый тыххæй дæ дæн- 
дæгтæ кæрæдзимæ нылхъив, дæ дæндæгтæй 
дæ былтыл ныххæц, уадз, дудæнт, судзгæ 
рис дæ уæнгты ахизæд. Кæд дæхи нал уро- 
мыс, уæд дæ бинонтæй куыд ничи фена, афтæ 
ваннæмæ бацу, дон хæл-хæлæй рауадз æмæ 
дæ зæрдæриссæн æнкъарæнты рохтæ суадз. 
Кæд хæдзары ничи и, уæд дæхи бар дæ: ку, 
æрмæст хъæрæй нæ, сыхæгтæ дæ куыд нæ 
хъусой, афтæ. 
Дæ къаммæ бацæуын æмæ... 
О мæ бон, Уырызмæг, уыцы цæстытæ... 
Дæ цæстытæ. Уыцы æнæхин, сыгъдæг ирд 
цæстытæ, цæхæры стъæлфæнтæ сæ фæхауы. 
Кæс æмæ сæм кæс, фæлæ сæм мæ бон кæ- 
сын нæ вæййы. Цæхгæр фæзил æмæ иуварс 
дæхи аппар. Ау, уыцы сыгъдæг, æнæхин 
цæстытæ цæрæнбонтæм батар сты? Ау, ни- 
кæдуал ракæсдзысты?! Уырызмæг, дæ цæс- 
тытæм комкоммæ кæсын мæ бон нæ вæййы 
æмæ сæ мæхи амбæхсын. Цыма мæ дæ цæс- 
тæнгасæй бафæрсынмæ фæхъавыс: «Папæ, 
ацы æвирхъау бæллæх цæмæн æрцыд? Хуы- 
цауæн дæр æмæ адæмæн дæр æвзæрæй цы 
ракодтон?» 
Æмæ дын хъуамæ цы дзуапп раттон æз? 
16 

Уырызмæг, бæллæх дæр уый у — æмæ 
æвзæр никуы никæмæн ракодтай. Ды, сæу- 
уон хуры тын, скастæ æмæ фескъуыдтæ. Цы 
дзуапп дын раттон? Мæ сæр ницы ахсы. 
Стæй дын, æппæт зæххы къорийыл цы адæм 
цæры, уыдон дæр дзуапп нæ ратдзысты. Ды 
мын бирæ цыдæртæ базонын кодтай, æмæ 
уыдонæй иу у: ис ахæм фарстытæ, æмæ сын 
дзуапп нæй. 
Уырызмæг, дæ цæхæр сау цæстытæ æр- 
мæст мæнмæ нæ кастысты комкоммæ. О, 
æвæццæгæн, дзуапп мæнæй агуырдтой æмæ 
агурынц ныр дæр. Уымæн æмæ æз дæ фыд 
дæн, æз дæ цуры хæсджын дæн. Фæлæ мæ 
бон ницы у. 
Ды нæ куы ныууагътай, уæд, — уæлдай- 
дæр, фыццаг бонты, — дæ кæстæр æфсымæр 
Батрадз æдзухдæр кæуындзаст уыд. Дæ къам- 
тæ — хæдзары цалдæр раны, æмæ сæ куыд- 
дæр йæхи иуварс ласта, йæхи сæ æмбæхста. 
Иурæстæг йæхи нал баурæдта æмæ загьта: 
— Уырызмæджы къамтæ-ма искæм сæвæ- 
рут. 
— Цæмæн? — диссаг нæм фæкаст йæ 
ныхас. 
— Æппынæдзух дæр мæнмæ кæсы. 
Мах дæ мадимæ дойнагдуртау æдзæмæй 
лæууыдыстæм. Бадзой-дзой кæн æмæ æрхау. 
Цалдæр боны фæстæ бафиппайдтон: къамтæ 
сæ бынаты.нал стьк Аллæ загьта: 
17 

— Батыхтон сæ æмæ сæ чумæданы сæ- 
вæрдтон. 
Уырызмæг, дæ къамтæ дын дæ мад ба- 
тыхта æмæ сæ сæвæрдта. Фæлæ æз та мæ 
цæстытæн цы кæнон? Зонын æй: æрмæст- 
дæр сын ис иунæг хос: æнустæм сæ куы 
æрæхгæнон, æрмæстдæр дæ уæд нал уындзы- 
нæн. Æрмæстдæр мæ уæд нал фæрсдзысты 
дæ сыгъдæг, ирд, æнæхин цæстытæ:«Цы код- 
тон, папæ, цæмæн мыл æрцыд ацы бæллæх?» 
Нæ йæ зонын. Нæ йæ зонын. 
Уырызмæг, ды нал дæ, фæлæ дæ цæсты- 
тæ — удæгас. Уыцы хъоппæг, сау, сыгъдæг, 
æнæхин ирд цæстытæ къамæй дæр цæхæр 
калынц, æрттивынц. Къамæй дæр адæйма- 
джы сæхимæ здахынц, сæ фæлмæн тынтæ 
зæрдæйыл хауынц, зæрдæйыл узæлынц. Кæд 
уыдтæн уый æнхъæл, æмæ уыдон нал æрт- 
тивдзысты, цæхæр нал калдзысты, нал худ- 
дзысты, сæ фæлмæн тынтæ мыл нал аны- 
дзæвдзысты. 
Уырызмæг, мæ царды амондджындæр, 
рæсугъддæр, æхсызгондæр бонтæй иу — 
арæндонмæ дæм рахæссынмæ куы бацыдыс- 
тæм, уыцы уысмтæ. 
Цалдæр уыдыстæм: хионтæ, æмбæлттæ. 
Æддæмæ дæ рахаста медицинон хо. Цæмæн- 
дæр комкоммæ æрбацыд мæнмæ æмæ загъта: 
— Фырыхъулы хуызæн лæппу дын, — 
18 

æмæ мæм ноджы хæстæгдæр, куыд дæ рай- 
сон, афтæ æрбалæууыд. 
Æз дæ райстон. Цыдæр æнахуыр риз ме 
уæнгты ацыд. Уый уыд цины риз. Цыдæр 
уысм федзæм дæн. Дæ гыццыл цæстытæй 
мæм цыдæр джиххуызæй кастæ. Мæ зæнгты 
тыхы мур нал уыд, цæмæндæр тихалджытæ 
фестадысты, мæ быны куы æрбацъæл уой, 
уымæ сæ бирæ нал хъуыд. Мæ цæнгтæ... Мæ 
хъæбысы уыд, Хуыцау æппæты хуыздæр цы 
сфæлдыста, уый — хъæбул. Æмæ тарстæн: 
кæд ыл, куыд æмбæлы, афтæ нæ хæцын, 
тарстæн: кæд, æцæгдæр, мæ цæнгтæ афтæ 
.сæнæхъару сты, æмæ дунейы хæзнаты хæз- 
надæры куынæ бауромой. Нæ! Дæуæн æр- 
хауæн нæ уыд: æз дыл хæцыдтæн фидар. 
Куыд хъуамæ æрхаудаис ды мæ хъæбысæй? 
Фæлæ уæддæр... Дæ мады хотæй æви мæ хо- 
тæй — чидæр дæ райста. Æмæ æз æхсызго- 
нæй сулæфыдтæн. Уæд дæ медицинон хо 
мæнмæ цæмæн радта, уый абон дæр нæ зо- 
нын. Кæд, ноггуырды фыццаг йæ фыдмæ 
ратт, уый исты амоны: фарн, амонд. Æмæ 
мын, о мæ бон, Уырызмæг, æнамонд куы 
разындтæ. Кæд мæ бæрæг кодта, йæ ног- 
гуырд сывæллоны йæ хъæбысмæ райсдзæн 
æви нæ? Цæуылнæ йæ райсдзынæн? Уæдæ 
ма мæ хъæбысы хуыздæр кæй æрбакæндзы- 
нæн? Уæдæ ма мæ зæрдæмæ хуыздæр кæй 
нылхъивдзынæн? Цоты ад куы нæма æмбæр- 
19 

стон, уæд-иу мæм иуæй-иу ныййарджыты ны- 
хæстæ сæ хъæбулты тыххæй кæркæ-мæркæ 
рæсугьд ныхæстæ кастысты. Иу сылгоймаг 
йæ гыццыл лæппуйæ дзырдта: 
— Уый цыппар килограммы æмæ фондз 
сæдæ граммы сызгъæрин у. 
Уæд ыл мæхимидæг куыддæр бахудтæн, 
фæлæ фæстæдæр... Нæ! Цотæн, сызгъæрин 
нæ, фæлæ дунейыл ахæм ницы ис, уыдоны 
кæимæ абарай. 
Уырызмæг, дæ æвирхъау хабар нæм куы 
æрбайхъуыст, уæдæй фæстæмæ, уæлдайдæр 
та фыццаг бонты, нæхи хуызæн нал уыдыс- 
тæм. Стæй ма искæд нæ раздæры гаччы сба- 
дæм, уый мæ нал уырны, стæй йын уæвæн 
дæр нал и. Нæ бинонтæ раздæры бинонтæ 
нал сты. Къахыр стæм ныр. Æрмæст мах дыл 
нæ фæрыстыстæм. Дæ фæстаг бон мæ зон- 
гæтæй иу лæг мæ цуры æрлæууыд. Хæкъуырц- 
цæй куыдта, йæ уæхсчытæ стъæлфыдысты. 
Йæ кæуын-иу йæ хъуыры фæбадт, æмæ та- 
иу йæ хъæрзын-уынæргъын-кæуын райхъуыст, 
йæ цæссыгтæ йæ армытъæпæнтæй сæрфта. 
Цыдæр дзырдта, фæлæ йæ йæ кæуын нæ 
уагъта æви йæ бон дзурын нæ уыд? Уæддæр 
æй бамбæрстон: 
— Дæ лæппуйы бæсты фæлтау мæ лæппу 
куы амардаид. 
Мæ зонгæйы ныхæстыл фыццаг нæ ахъуы- 
ды кодтон. Стæй... Стæй сæ топдзæфау ныр- 
20 

рызтæн. Уый та куыд? Дæ фыртæн дæ зæр- 
дæ куыд зæгъы мæлæт? 
Мæ зонгæ йæ кæуын нæ урæдта. Æвæц- 
цæгæн мын мæ цæстытыл мæ хъуыды бакаст 
æмæ загъта: 
— Мæ фырт, иунæг фырт, уыцы хъыл- 
майыл фæхæст æмæ нын æвддæс азы дæр- 
гъы нæ туг банызта, — æмæ ноджы хъæр- 
дæрæй ныккуыдта. Цы бамбарын ма мын 
хъуыд: мæ зонгæ æрмæст дæуыл нæ куыдта, 
фæлæ йæхиуыл, йæ хъысмæтыл. Уый куыд- 
та йæ фыртыл, йæ иунæг фыртыл. 
Уырызмæг, цæмæй ныййарæг йæ цотæй 
суанг чысыл цыдæр æвзæр зæгъа, уый дæр ын 
тынг зын у. Уый афтæ у, æмæ дæхимæ дæ къух 
сис. Уый афтæ у, æмæ... дæхæдæг дæ къубал 
лыг кæн. Уадз, æрæнцайæд дæ зæрдæ. Цæмæй 
мæ зонгæ, йæ фыртæй куыд загъта, афтæ загъ- 
таид, уый тыххæй йын цæйбæрц мæстытæ 
фæкодта! Æгæрон маст! Бауромæн кæмæн нал 
и, денджызау чи абухы, ахæм æгæрон маст. 
Уырызмæг, уæд та нын искуы исты маст 
куы скодтаис. Æмæ нын скодтай. Æгæр, 
æгæр стыр маст. Æрмæст иунæг хатт. Æс- 
тæм июны. Хуыцаубоны. Дыууæ мины æр- 
тыккæгæм азы. 
Сæрдыгон ирд сыгъдæг бон. Зæлдагтын 
хур. Фæлæ махыл арвæй дур æрхауд. Æмæ 
æрмæст нæ бинонтыл нæ, нæ хæстæджытыл, 
сыхæгтыл, зонгæтыл, де ’мбæлттыл, де ’мкус- 
21 

джытыл, суанг, лæгæй-лæгмæ нæ чи нæ зыд- 
та, уыдоныл дæр. 
О мæ бон, Уырызмæг, ды нын æхсæз æмæ 
ссæдз азы дæргъы скодтай æрмæстдæр иунæг 
маст, фæлæ цавæр?! Цалынмæ цæрæм, ца- 
лынмæ нæ цæстытæй рухс уынæм, уæдмæ 
зæрдæты хъæдгæмттæ нал сдзæбæх уыдзыс- 
ты. Ды нын скодтай æнусон маст, ды нын 
дæ фæстæ ныууагътай æнусон рис. 
Рæстæг, дам, хъæдгæмттæ дзæбæхгæнæг 
дохтыр у. Чи зоны, фæлæ махæн нæ. Ды не 
’хсæн куынæуал дæ, ууыл ныр цæуы æртæ 
азы, фæлæ... Зæрдæйы рис уæддæр не ’нцайы. 
О, уæддæр цæрæм, кæд ма уый цард у, уæд. 
Æз дæр æмæ нæ бинонтæ дæр хъуамæ адæ- 
мæй нæхи куыд фæиппæрд кæнæм, нæхи сæ 
куыд бамбæхсæм? Æнæ адæм цæрæн нæй. 
Æнæ адæм чи цæры, уый æлгъыст у. Мыст 
дæр цæры, æмæ нæ ахæм цардæй Хуыцау ба- 
хизæд. Æмæ адæмы æхсæн дæ, уæд, уыдон 
цы кæнынц, уый кæн. Уæдæ хъуамæ дæ æн- 
къард зæрдæйы ахæсты бахауой? Æппынæдзух 
дæумæ кæсой? Дæумæ хъусой? Адæм худынц, 
уæд ды дæр худ. Хъæлдзæг ныхас кæнынц, 
уæд ды дæр хъæлдзæг ныхас кæн. Кувинæг- 
тæ дын дæ цурмæ рахастой, уæд сæ скув. 
Æцæгдзинадæй та... Кæйдæримæ ныхас 
кæныс, фæлæ... Мидæгæй... мидæгæй дæ риуы 
та... Нæ! Зæрдæйæ зæрдæмæ ныккæсæн нæй. 
Чи зоны, уыцы уысм дæм æрбагуылф кодтой 
22 

#..;ш&.1;! 

дæ фыртимæ баст хъуыдытæ, æмæ зæрдæ су- 
дзы, æмæ зæрдæ суынгæг. Дзургæ иу кæныс, 
хъуыды та — бынтон æндæр. Бынтон æндæр 
æнкъарæнтæ абухынц дæ риуы. Ды фестадтæ 
дыууæ адæймаджы. Уырыссаг литературæйы 
классиктæй иу дзырдта: «Алы адæймаджы 
мидæг дæр нæ цæры сæдæгай æмæ сæдæгай 
адæймæгтæ. Адæймаг цал къæсæрæй бахизы, 
уал адæймаджы у». 
О мæ бон, Уырызмæг, уыцы хуыцаубон 
иннæ хуыцаубонтæй ницæмæй хицæн кодта. 
Кодта! Тынг хицæн кодта, фæлæ йæ мах 
нæма зыдтам. Нæ йæ зыдтай ды дæр. Æн- 
дæр куыд и уый гæнæн, æмæ адæймаг... О, 
куынæ у уыцы æвирхъау ныхас мæ бон зæ- 
гъын, æмæ йын æнæ зæгъгæ дæр куынæ и. 
Куыд и уый гæнæн, æмæ адæймаг йæ мæ- 
лæтмæ тагъд кæна, гæлæбуйы хуызæн æм 
уæлæрвты тæха? Уый цы диссаг у? Уый 
цæмæн афтæ у? Мæлæтмæ фæндагыл га- 
уызтæ конд цæмæн и? 
Уырызмæг, ды уыцы райсом дæр иннæ 
райсомты хуызæн тагъд кодтай дæ куыстмæ, 
аст сахатыл хъуамæ лæууай де ’мбæлтты 
æмрæнхъ. Хæрздаст. Сыгъдæг æмæ итувæрд. 
Æлвæст. Уæдæ хъуамæ Мидхъуыддæгты 
министрады патрулон службæйы кусæг æн- 
дæрхуызон куыд уа? 
Уырызмæг, цымæ ды искуы дæ куыстмæ 
24 

байрæджы кодтай? Цымæ искуы ды дæ куы- 
сты дæхимæ дзырд æруагьтай? Дæ куыст та 
æнцон нæ уыд. Хур уа, къæвда уа, сæрд уа, 
зымæг уа — æдзухдæр æдде, уынджы, фæн- 
даджы был: мацы фыдгæнд, мацы бæллæх, 
мацы æвзæр хъуыддаг æрцæуæд. Уый — гъа, 
фæлæ дын зын цы уыд, æцæг зын, уый, ба- 
зары кæнæ-иу стадионы куы куыстат, уæд. 
Нæ, æз дæ иу ныхас дæр никуы фехъуыс- 
тон. Ды дæ куысты тыххæй никуы дзырд- 
тай. Дæ хъæлæс... дæ хъæлæс дын хъусын. 
Хъæрдæрæй дзур. 
— Уым... уыцы куысты хи... хи цард иуварс 
уыд. Хи цардæн дзы... бынат нæ уыд. 
Хъусын... хъусын дын дæ хъæлæс, дæ 
фæлмæн хъæлæс. Хъæрдæрæй-ма дзур. Уæв- 
гæ, дæ алы ныхасæй дæр-иу цыма æфсæрмы 
кодтай. 
Уырызмæг, уый цы загътай? Æз æнæуи 
дæр æрдæгмард куы дæн. Æз æнæуи дæр æф- 
хæрд æмæ æлгъыст куы дæн. Ды уыцы куы- 
стмæ куы цыдтæ, уæд æз ныхмæ нæ уыд- 
тæн. Нæ фæлæ мæн дæр. фæндыд. Цæуыл- 
нæ дын сæвæрдтон дæ фæндагыл исты цæлх- 
дуртæ? Цæуылнæ загътон: «Уыцы куыст нæ 
нæ хъæуы»? 
Цы стыр бæллæх æрцыд, уым æз дæр ах- 
хосджын дæн. Тынг аххосджын! Цы? Дæ 
хъæлæс... Дæ хъæлæс та мæм хъуысы. Цы 
зæгъыс? Уыцы куыст мæхæдæг равзæрстон, 
25 

зæгъыс. Æз ницы аххосджын дæн, зæгъыс? 
Дæн! Дæн, Уырызмæг! Ай-гъай, ды мæныл, 
дæ фыдыл къæм абадын нæ уадзыс. Æндæр 
аххосджын дæн. Тынг аххосджын. 
Мæн дæр, цы хуыздæр уа, уый фæндыд, 
бæргæ. Кæй фæнды йæ цоты æвзæр фæнда- 
гыл саразын? Фæлæ дын уыцы фæндаг цар- 
ды, амонды фæндаджы бæсты сау дунемæ 
фæндаг куы разынд. Æртæ азы дæргъы ды 
цыдтæ уыцы тугамæст хуыцаубонмæ, бонæй 
йæм бон хæстæгдæр кодтай, фæлæ нæ уый 
ничи зыдта. Нæ фæлæ йыл гуырысхо дæр 
никуы фестæм. Æви куы райгуырдтæ, уæдæй 
фæстæмæ цыдтæ уыцы хуыцаубонмæ. Кæд 
дын не Сфæлдисæг, дунемæ куы фæзынд- 
тæ, уæд ахæм хъысмæт сныв кодта? Адæй- 
маг, дам, куы райгуыры, уæд йæ ныхыфыст 
бæрæг вæййы. Æмæ йæ æрмæст Хуыцау зоны 
кæсын. Æви уыдæттæй нæхи сайæм?.. Нæ 
зонын, нæ зонын, Уырызмæг, мæ сæр ницы- 
уал ахсы. Мæ хъуыдыты ныдздзæгъæл дæн, 
мæ хъуыдытæ ныссуйтæ сты, мæ зæрдæ ныг- 
галиутæ, раст æмæ зылын кæрæдзийæ нал 
иртасын. 
Æмæ дын, Уырызмæг, кæд Хуыцау ахæм 
фæндаг сныв кодта, уæд... уæд цæмæн?.. Мин 
æмæ мин хатты мæхи фарстон æмæ ныр дæр 
фæрсын: «Цæмæн?!! Цæмæн?!! Цæмæн?!!» 
Нæй, дзуапп раттын ын мæ бон нæу, стæй 
йын дзуапп ничи ратдзæн. Ацы зæххыл цы 
26 

цæуы, уый æнæнхъæлæджы цæуы æви йын 
цыдæр аххос ис? О, ахуырад зæгьы: алцæ- 
мæн дæр аххос ис, æнæнхъæлæджы ницы 
цæуы. Алцæмæн... Æмæ ды кæй нал дæ, 
Уырызмæг, уымæн цы аххос ис? Цæмæн 
æрцыд уыцы æвирхъау бæллæх? 
...Лæппу-иу хатгай сæ хæдзармæ æнафон- 
ты æрбацыд. Мад тыхст. Иуизæр æм дзуры: 
— Мæ иунæг, мæ зæрдæ дæм фехсайы, 
афоныл-ма-иу хæдзармæ æрбацу. 
— Хорз, хорз, ныртæккæ афоныл æрба- 
цæудзынæн, — æмæ лæппу кæртмæ ахызт. 
Рацыд фондз минуты, дæс минуты — 
лæппу нæ зыны. Мады зæрдæ ныссæххæтт 
кодта, кæртмæ разгъордта æмæ æрхауд: лæп- 
пу — бæласы цонгыл ауыгъд. 
Цы у уый, Хуыцауы арæзт хъуыддаг? 
Мадæй уыцы изæр уыцы ныхас куынæ схау- 
даид, уæд уыцы æвирхъау бæллæх æрцыда- 
ид? Æви йын уæддæр иу бон æнæрцæугæ 
нæ уыд? 
Æмæ ахæм цаутæ минтæ æмæ минтæ. Цæ- 
уыл лæууы дуне? Цы у цард? Цы у хъыс- 
мæт? 
Цымæ, цы фæци уыцы мад? Цæры ма? 
Йæхи нæ бахордта? Æмæ цы аххосджын у? 
Йæ хъæбулæн йæ зæрдæ хорз кæй загъта, 
уый?.. Тарст, йæ лæппуйыл æнафоны исты 
куы ’рцæуа, æмæ дын уый йæ аххос... 
27 

Уырызмæг, ды — райсомы сыгъдæг суа- 
дон. Уый уый тыххæй нæ зæгъын, æмæ ды 
мæ лæппу уыдтæ. Уый тыххæй йæ нæ зæ- 
гъын, æмæ, адæймаг нæ цуры куынæуал 
вæййы, уæд нын зæд фесты. Нæ! Æцæгдæр, 
дæ удысконд афтæ уыди, Хуыцау дæ афтæ- 
мæй сфæлдыста, раст æмæ сыгъдæгудæй. 
Æмæ ахæмтæн та кæддæриддæр зындæр 
вæййы цæрын. Раст æмæ зылын, сыгъдæг 
æмæ чъизийы æхсæн арæн нал и, æддæг- 
мидæг ауадысты. Æвирхъау тызмæг æмæ 
æвирхъау æнæхатыр æхсæнад! Алы рæстæг, 
алы æхсæнадæн дæр — йæхи хъæбатыртæ. 
Æмæ чи сты мах рæстæджы сæйраг хъæба- 
тыртæ? Æхца! Мулк! Исбон! Хицаудзинад! 
Давджытæ æмæ цæстфæлдахджытæ — нæ 
рæстæджы сæйраг хъайтартæ. 
Дзидзайы килæ кæнæ цалдæр зæгæлы чи 
адавта, уыдон ахæстæтты бадынц. Заводтæ 
æмæ фабриктæ, паддзахады исбон йæхи чи 
бакодта, уыдон та районты, горæтты, респуб- 
ликæты, облæстты æмæ паддзахады хицæут- 
тæ сты, æмæ нын сойæвдылд ныхæстæ кæ- 
нынц. Хъæздгуытæ æмæ хицауад, хицауад 
æмæ хъæздгуытæ сиу сты, иу хæдон дæр сын 
уæрæх у, иу буаргъæд сæ рауад. Æмæ адæ- 
мы адæмыл нал нымайынц, мах стæм сæ 
цагъартæ, мах сын стæм кусæг тых. Сæ иу 
газеты фыста, зæгъгæ, уыдонæн хъæздыг- 
дзинад Хуыцауæй лæвæрд у. Федтай? Æвæц- 
28 

цæгæн сæ уымæ дæр бирæ нал хъæуы, æмæ 
тагъд сæхи хондзысты Хуыцауы минæвæрт- 
тæ. Æмæ сын хъуамæ табу кæнæм, хъуамæ- 
иу нæ зонгуьдтыл сæ цуры æрхауæм, зæд- 
тæм кувæгау сæм кувæм. Сæхимæ гæсгæ 
уыдон сты æппæты растдæр æмæ сыгъдæг- 
дæр адæм. 
Æви, Уырызмæг, æз рæдийын? Кæд æз, 
мыййаг, ивгъуыд царды минæвар, мæ уидæг- 
тæ — уым, æмæ ног дуг раст нæ бамбæр- 
стон, мæхи дзы не ссардтон æмæ афтæ уымæн 
дзурын? Нæ! Алцыдæр хорз бамбæрстон 
æмæ зонын. Æмæ мын уымæн зын у. Куырм 
нæ дæн æмæ мæхи куырм куыд скæнон. 
Цæмæй мацы хъусон, уый тыххæй мæ хъус- 
ты къæрмæджытæ куыд бакæнон? Ахæм æбу- 
алгъ рæстæг цæрæм, æмæ удæгæстæй бирæ- 
тæ, чи амард, уыдонмæ хæлæг кæнынц: фер- 
вæзтысты сæ хъизæмæрттæй, ницуал уы- 
нынц, ницуал хъусынц, æлгъаг, æнаккаг ду- 
гæй фæхицæн сты. 
Адæм, хуымæтæг адæм, кусæг адæм, ни- 
цæуылуал æууæндынц. Фыццаджыдæр, хи- 
цауадыл. Уымæн æмæ фыццаг стигъджытæ, 
фыццаг давджытæ, фыццаг цæстфæлдахджы- 
тæ уыдон сты. Æмæ дзы цалы æрцахстой? 
Æмæ халон халоны цæст къахы? Фарн æмæ 
сæм уды сыгъдæгдзинад дард кæцæйдæр зы- 
нынц. Цæмæ æрхаудыстæм, цæ? Центрон те- 
леуынæны равдысты иу æрыгон, æдзæсгом, 
29 

йæхæдæг дæр æй загъта, æхцайы тыххæй цы- 
фæнды чъизи ми дæр чи ракæндзæн, иу ахæм 
лæппу дзырдта. Цæвиттон, фæдзырдта йæм 
иу хъæздыг лæг: юбилей кæны, æмæ йæ уый 
куы амонид. Æхцайыл ма тыхсæд. Æмæ ба- 
ныхас кодтой: уыцы «уæззау» æмæ «зын» 
куыстæн ын бафиддзæн авд мины æмæ 
’рдæг... доллæртæй. Юбилеймæ хуынд æр- 
цыдысты Уæрæсейы зынгæдæр адæймæгтæ 
æмæ зынгæдæр артисттæ. Ай-гъай, уыдон 
дæр арфæйы зарджытæ лæвар нæ зарыдыс- 
ты — къæркъæргæнаг евротæ æмæ доллæр- 
тыл, уырыссаг æхцатыл ма чи æрвæссы. 
Юбиляр та уыд... хъæздыг лæджы куыдз. 
Сызгъæрин къæлæтджыны бадт æмæ-иу рæ- 
стæгæй-рæстæгмæ адæмæн йæ сæрæй зына- 
нæзына акуывта. Афынæй-иу, рæдзæ-мæдзæ 
кодта. О, цæмæ æрхаудыстæм, цæ?! Удвар- 
ны хъæстæ нæм нал ис æви уый цы хабар 
у?! Нæ, Уырызмæг, æз æппæт адæмы иу 
джиппы нæ уадзын, уымæн уæвæн дæр нæй, 
уымæн æмæ уый афтæ нæу. Бæллæх уый у, 
æмæ, ахæм чъизи æмæ æлгъаг рæстæг раст 
æмæ сыгъдæгуд адæм иуварс аззайынц. Куыд 
цæрой? Цы фæуой? Хуыцау дæр, дам, йæ- 
химæ сыгъдæгудты исы. Уый дæу тыххæй, 
Уырызмæг, цал æмæ цалæй фехъуыстон: 
— Сыгъдæгуд рантыст æмæ йæ Хуыцау 
йæхимæ айста. 
Æмæ сыгъдæгудтæ куынæуал уой, уæд 
30 

хъуамæ зæхх цъаммар æмæ æлгъаг, давджы- 
ты æмæ цæстфæлдахджыты æвджид баззайа? 
Ау, ацы зæххыл сыгъдæгудтæн бынат нæй? 
Æмæ уæд уый куыд раст у? 
Адæм нын ныфсытæ æвæрдтой æмæ æвæ- 
рынц: 
— Уæхи æгæр ма ’фхæрут. Уый Хуыцауы 
арæзт хъуыддаг уыд, æмæ Хуыцауы ныхмæ 
дзурæн нæй. 
Хуыцауы арæзт хъуыддаг... Æмæ кæд Ху- 
ыцау ис, уæд цæмæн æруагъта ахæм æнæ- 
раст хъуыддаг? Цæмæн æруагъта ахæм æвир- 
хъау бæллæх? Кæд Хуыцау ис, æмæ алцы- 
дæр уымæй аразгæ у, уæд рæстдзинад æмæ 
адæмты æхсæн æфсымæрдзинад цæуылнæ 
ис? Цæмæн ис уæд чъизи æмæ æвзæрдзина- 
дæн зæххыл бынат? Кæд Хуыцау ис, уæд 
рæстдзинад афтæ зын арæн цæмæн у? Рæст- 
дзинадмæ фæндаг — тæккæ гуыргъахъдæр, 
тæккæ бырынцъагдæр, тæккæ зындæр. Æмæ 
цæмæн? Хатгай мæм афтæ фæкæсы, Уырыз- 
мæг, цыма зæххыл рæсугъд æмæ сыгъдæгд- 
зинадæй чъизи æмæ æвзæрдзинад фылдæр 
ис. Зонын æй, рæдийын, фæлæ хатгай ахæм 
хъуыдыты ахæсты бахауын. Нæ! Нæй, Уы- 
рызмæг, цыфæнды куы уа, уæддæр цард лæу- 
уы рæсугъд æмæ сыгъдæгдзинадыл, йæ ас- 
тæумагъз та — рæстдзинад. 
Уырызмæг, арвы æрттывдау фæзындтæ 
æмæ нын æвиппайды фæтар дæ. Дæ рæсугъд, 
31 

сыгьдæг уд уæлæрвтæм атахт. Нæ! Ам дæ, 
немæ дæ, нæ цуры дæ. О, сайын, сайын 
мæхи, фæлæ ма æндæр цы мæ бон у. Немæ 
дæ дæ къамты, дæ дзаумæтты, газетты фыс- 
тыты, немæ дæ нæ хъуыдыты. Дæ некролог: 
де ’мбæлттæ æмæ де ’мкусджыты фæстаг 
ныхас. Ды йæ нал бакæсдзынæ, мæнæн æй 
ныууагътай. Куыд тагъд кастæ! Чиныг дæ 
зæрдæмæ фæцыд, роман уа, уацау уа, уæд- 
иу дыууæ-æртæ æхсæвы фæстæ фæстаг сыф 
бафæлдæхтай. Ныр уыцы некролог, сау бæз- 
джын фæлгæты, махæн кæсинаг фæци. Æртæ 
æмæ æртиссæдз рæнхъы. Дæ къам... цыдæр 
худæндзаст æмæ уыцы иу рæстæг цыдæр са- 
гъæссаг цæстытæй кæсыс. 
Уыцы рæнхъытæ — судзгæ æхсидæвтæ, 
хъамайы цыргъ фындзы рæхуыстытæ: 
«Нал ис не ’хсæн нæ зынаргъ, уарзон, 
зæрдæйæ дæр æмæ уындæй дæр, уаг æмæ 
æгъдауæй дæр йæ бирæ хæлæрттæн бафæз- 
минаг чи уыд, уыцы бæллиццаг æмгар, æм- 
бал æмæ æмкусæг Агънаты Уырызмæг. 
Æвирхъау, æнæнхъæлæджы бæллæхы 
хабар æваст айхъуыст, Уырызмæджы æмæ 
йын йæ бинонты чи зыдта, республикæйы 
уыцы цæрджытыл. Æнамонд, æбуалгъ хаба- 
рæй ныррызтысты адæмы зæрдæтæ. Æмгар- 
уарзаг, хуымæтæг, хиуылхæцгæ, хистæртæн 
уарзон кæстæр, ахæмæй базонын кодта 
Уырызмæгйæхи хæстæджытæн, хиуæттæн, 
32 

сыхæгтæн æмæ, кæимæ куыста, уыцы кол- 
лективæн. 
«Æвæццæгæн æмæ бæрзонд уæлæрвтыл 
бадæг Хуыцауы афтæ бафæндыд» — йæ фæ- 
стаг фæндарасты бон дзырдта мыггаджы 
хистæртæй иу. — Æмæ кæд афтæ у, уæд нын 
æй ныххатыр кæн, Уырызмæг. Беслæйнаг 
сау зæххы мæр дын пакъуыйау фæлмæн 
фестæд. Рухсаг у, Уырызмæг, мæрдтыбæс- 
ты дзæнæт — дæ хай. Мах дæ никуы ферох 
кæндзыстæм. 
Æмбæлттæ æмæ æмкусджытæ». 
О, уыцы хуыцаубон! Бирæтæн хуыцаубон 
цин æмæ амонды бон у, махæн та нæ зæрдæ- 
ты цæрæнбонтæм судзаггаг рис ныууагъта, 
нæ зæрдæты тугæрхæмттæй баззад. Сау хуы- 
цаубон! 
Уыцы райсом нæ чи раздæр сыстад, уый 
нал хъуыды кæнын, Уырызмæг. О, мæ зæр- 
дыл æрлæууыд. Æз бадтæн диваныл. Ды 
дæхи æхсынмæ рацæйцыдтæ. Æз дын сыс- 
тадтæн, ды мын мæ къух райстай, растдæр 
зæгъгæйæ та, мæ къух мын æртъæпп код- 
тай. 
— Райсомы зæдты хорзæх дæ уæд, — загъ- 
тон æз æмæ диваныл мæхи æруагътон, теле- 
визор скусын кодтон. Ды ваннæмæ бацыд- 
тæ. 
Уыцы райсом уыд, æхсæз æмæ ссæдз азы 
2 Лшаты Гæстæп 
33 

дæргъы дыл цы райсомтæ скодта, уыдонæй 
иу. Æппындæр сæ ницæмæй хицæн кодта. 
Уый — æддаг бакастæй. Æцæгдзинадæй та, 
Уырызмæг, уый уыд дæ царды фæстаг рай- 
сом. Уæд ма дыл хур фæстаг хатт скаст, йæ 
зæлдаг тынты узæлд ма дæ ногдаст рустыл, 
дæ цæсгомыл фæстаг хатт банкъардтай, сæр- 
дыгон хуры фæлмæн рухс тынтæ ма дæ 
фæстаг хатт рæвдыдтой, бæлæсты цъæх сыф- 
тæрты сусæг сусу-бусу ма дæ хъустыл фæс- 
таг хатт ауад. Цæрынæй цы зæххыл нæ баф- 
сæстæ, ууыл кодтай фæстаг къахдзæфтæ. 
Уыцы хуыцаубон дæ царды алцыдæр уыд 
фæстаг хатт. Цымæ, ницы фын федтай?! 
Цымæ дæ ницы къуылымпы кодта, охх, ацы 
бон мæ мæ къах нæ куыстмæ нæ хæссы, ацы 
бон куыстмæ куынæ ацæуин, зæгъгæ? Цы- 
дæр дызæрдыджы хъуыдытæ дæм не ’взæрд? 
Ау, дунейыл ахæм тых нæ уыд, уыцы раст, 
сыгъдæгуд лæппуйы йæ мæлæты фæндагæй 
чи раздæхтаид? Æмæ кæд дунейыл ахæм тых 
нæ уыд, уæд уый куыд раст у? 
О мæ бон, Уырызмæг, уыцы æвирхъау 
тæрхон дын чи рахаста? Нæ Дунесфæлди- 
сæг? Æмæ кæд уый уыд, уæд цæмæн? Ды 
куы райгуырдтæ, уæдæй дæ фæстаг боны онг 
мæлдзыджы тæригъæды дæр куы никуы ба- 
цыдтæ. Футболæй хъазгæйæ-иу дæ къæхты 
бын кæрдæг куы фæци, уæд уый дæр дæ 
зæрдæмæ куы хастай. 
34 

Уырызмæг, афтæ куы фæзæгъынц, ный- 
йарæджы зæрдæ алцыдæр раздæр банкъары. 
Уæд æз дæр æмæ дæ мад дæр раздæр куыд 
ницы банкъардтам... Уæд та чысыл, чысыл 
цыдæр. Нæ! Æвæццæгæн, уыцы бон мæ риуы 
зæрдæйы бæсты дойнагдур хастон, æмæ ницы 
æнкъардта, ницы хатыдта, æндæр фæдисы 
дзæнгæрæг цæуылнæ цагъта? Æви нæ Хуы- 
цау сайдта... 
Фынтæ... Уыдон, дам, рагацауы фæдисон- 
тæ сты. Уæд æз дæр æмæ дæ мад дæр раз- 
дæр куыд ницы фынтæ федтам? Æбуалгъ 
бæллæх куы æрцыд, уæд уый фæстæ мæ 
фынты агуырдтон, лыстæг сасирæй сæ луæр- 
стон: уæд та дзы кæд чысыл цæуылдæр 
андзæвин, цыдæр мын дзы гуырысхойы хос 
куы фæуаид, фæлæ ницы. Цыма мын уый цы 
раттаид, цыма нын уый дæу фæстæмæ раз- 
дæхтаид. Мæ фынтæй иу дæр мæ зæрдыл нæ 
бадардтон, æви фын нæ федтон — нæ зонын. 
Ды куынæуал дæ, уыйфæстæ мæ алы фын 
дæр куы рахæссин, куы йæ бахъуыды кæнин, 
ууыл бæргæ фæархайын, фæлæ... Бирæ фын- 
тæ царды кæй æрцæуынц, æцæгдæр рагацауы 
фæдисонтæ кæй сты, уый зонын. 
Уырызмæг, хъуыды ма кæныс дæ нана — 
мæ мады? Йæ син асаст. Цыппарыссæдз азы 
чысыл хъуаг кæуыл цæуы, ахæм кары сыл- 
гоймагæн сины саст тынг зын дзæбæхгæнæн 
35 

у. Хуыздæр дохтырты йæм бæргæ æрбахуыд- 
там, фæлæ сæ иуæй дæр ныфсы ныхас нæ 
фехъуыстам. Хуыцауы хорзæх æй кæд уа, 
уæд... фæлæ... 
Цард диссаг у, æнахуыр диссаг. Суйтæ. 
Мæ мад æмæ мæ фыдæн сæ сынтæджыты 
æхсæн дыууæ метры дæр нæ уыд. Æхсæвы 
мæ фыд базмæлыд, схуыфыд. Мæ мад сыс- 
тад, цы кæны, зæгьгæ йæм акъахдзæф кодта 
æмæ фæбырыд, йæ син фæсаст. 
Цы у уый? Ацы зæххыл цы цæуы, уыдон 
Хуыцауы арæзт сты æви æнæнхъæлæджы 
цæуынц? Аххос сын ис æви нæй? Мæ фыд 
куынæ схуыфыдаид, уæд мæ мадæн йæ син 
асастаид? Фыд куы схуыфыд, уæд уыцы 
рæстæг мæ мад фынæй куы уыдаид, уæд та? 
Кæнæ йæ фехъуыста, фæлæ сыстынмæ ба- 
зивæг кодта, йе йæ ницæмæ æрдардта, уæд 
та? Иу æмæ дыууæ схуыфы йæ фыны? Цæ- 
мæн фестад мæ мад? Йæ фыдбылызæн? 
Дохтыртæ нын загътой: 
— Уæ мадæн рынчындоны ницы хос и. 
Æмæ йæ мах нæхимæ раластам. Уæддæр 
та горæтаг фатеры уавæртæ — хуыздæр, хос, 
дохтырхъуаг нæ уыдзæн. Иу уат суæгъд код- 
там. Иу сынтæгыл мæ мад хуыссыд, иннæ- 
уыл — æз: исты йæ куы бахъæуа, истæуыл 
куы батыхса, уæд уадз æмæ йæ цуры уон. 
Æмæ æрмæст уый тыххæй нæ хуыссыдтæн 
йæ цуры: æз йæ разы кæй дæн, уый йын 
36 

уыд ныфсы хос. Стæй дæ мадæй хуыздæр 
хъуамæ кæмæн балæггад кæнай? 
Мæ мад суанг мæ хоты дæр йæхимæ бав- 
налын нæ уагъта. Фезмæлын, разилын, схæ- 
цын ыл хъæуы, уæд-иу йæ цуры куынæ уыд- 
тæн, уæддæр-иу мæм фæдзырдта: 
— Ды мæ нæ риссын кæныс, ды мыл 
фæлмæн схæцыс. 
Æвнæлдтон æм хъавгæ, фæлмæн, фæлæ 
йæм нæ иннæ бинонтæ дæр афтæ æвнæлд- 
той, уæддæр цæмæндæр агуырдта мæн. Йæ 
син асаст, уый йын мах дæр æмæ дохтыртæ 
дæр нæ хъæр кодтам. Дæ зæнг фелвæст, 
иуцасдæр бабыхс, адзæбæх уыдзæн. Æмæ- 
иу ын æз дæр афтæ куы дзырдтон, уæд зæр- 
дæ та сонт гуыпп-гуыпп кодта. Зонгæ-зонын 
мæ мады сайдтон, фæлæ мын хуыздæр гæ- 
нæн нæ уыд. Мæ гыццыл мад никæд ницы 
загъта, фæлæ алцыдæр зыдта, æнкъардта. 
Иуæхсæв йæ сынтæджы фестъæлфыд, 
хæрдмæ фæхауд. Æз мæ хуыссæнæй рагæпп 
кодтон. 
— Цы кæныс?! 
Уый тыхулæфт кодта, йæ ныхы хид асæр- 
фта, стæй загъта: 
— Фын федтон. — Æмæ радзырдта: фыл- 
дæр фынты куыд вæййы, афтæ, цыдæр æна- 
хуыр дуне, цыдæр æнахуыр бынат. Цалдæр 
лæджы иуварс лæууыдысты æмæ цæуылдæр 
ныхас кодтой. Сæ иуы мæ мад базыдта: уый 
37 

уыд йæ фыдыфсымæр Бибо. Лæгтæ иурæс- 
тæг мæ мадмæ разылдысты æмæ Бибомæ 
дзурынц: 
— Уæртæ уый ардæм ракæн. 
Хорз, тынг хорз сын фехъуыста мæ мад 
сæ ныхас. Уый цыдæр хуымæтæджы ныхас 
нæ уыд, фæлæ хъæддых, цыма Бибойæн бар- 
дзырд лæвæрдтой, афтæ. Мæ мад — сылгой- 
маг, æмæ нæлгоймæгтæм цас къæйныхæй уыд 
йæ бон дзурын, фæлæ сын уæддæр загъта: 
— Æмæ мæ кæдæм кæнут, зæнг мыл куы- 
нæ и. 
Йæ ныхас ын ницæмæ æрдардтой. Бибо 
йæм комкоммæ æрбацæйцыд, æмæ мæ мад 
бамбæрста: йæ фыдыфсымæр æй æнæ акæн- 
гæ нæ ныууадздзæн, лæгты ныхас ын æнæ 
сæххæстгæнгæ нæй. Æмæ фестъæлфыд, фес- 
хъиудта. 
Мады ныхæстæм мæ буары уазал риз 
ацыд, цыма мыл их-дон æрбакалдæуыд. Мæн 
фæндыд мæ мады мæ хъæбысы æрбакæнын, 
фæлæ мæхиуыл ныххæцыдтæн æмæ барæй 
куыдфæндыхуызæй загътон: 
— Фынтæй фылдæр та адæймаг цы уыны. 
Цы сты фынтæ? Ницы. Мæнæ-ма æхсырæй 
ахуыпп кæн. 
Мад æхсырæй ахуыпп кодта æмæ æрхуыс- 
сыд. Æз дæр мæхи æруагътон. Фæлæ мæм 
хуыссæг æмгæрон нал æрцыд. Мæ зæрдæйы 
арфы кæмдæр бамбæрстон: мæ мадæн ма ацы 
38 

дунейы баззад нымад бонтæ, цасдæр рæстæг 
ма, æмæ йæ нал фендзынæн, йæ хъæлæс ын 
нал фехъусдзынæн, йæ фæлмæн, æрмæстдæр 
мадæн цы уарзон цæстытæ и, уыдон мыл нал 
ахæсдзæн, мæ мад нæ тагъд ныууадздзæн. 
Уый размæ мæхæдæг дæр федтон фын, 
фæлæ йæ никæмæн загътон. Мæ фыны мæ 
мадæн сарæзтон чысыл рæсугъд хæдзар. 
Æмæ уæд дæр мæ зæрдæ фæкъæпп кодта. 
Уый хуымæтæджы фын нæ уыд. Мæ мадæн 
йæхи фыны фæстæ мæ зæрдæ бынтондæр 
ницæуылуал хæцыд. Къулы ’рдæм азылдтæн 
æмæ æнæуынæрæй куыдтон. Тагъд мæ ма- 
дæй æнæ мад фæуыдзынæн, куыд нæ фæ- 
рисса, афтæ йæм хъавгæ нал бавналдзынæн, 
фæсте йын йæ дæлæрмтты мæ къухтæ нал 
бакæндзынæн æмæ йыл сабыргай хæрдмæ 
нал схæцдзынæн, йæ дыууæ базы йын йæ 
фæсонты фæстæ нал сæвæрдзынæн æмæ мыл 
нæ гыццыл, нæ сабыр, нæ фæлмæн мад йæ 
уæздан, уарзæгой цæстытæ нал ахæсдзæн, 
йæ цæстæнгасæй мын, бузныг, мæ кæстæр 
лæппу, зæгъгæ, нал зæгъдзæн. 
Фæцæуы, фæцæуы нæ гыццыл, уæздан, 
фæлмæн мад йе ’нусон бынатмæ æмæ йын 
дунейыл мæ бон баххуыс ницæмæй у. 
Мад куыд афынæй, уымæн ницы базыд- 
тон. Махæй, нæ бинонтæй, рынчынфæрсæг 
нæм чи æрбацæуы, уыдонæй, дохтыртæй — 
нæ мадæн йæ син саст кæй у, уыцы ныхас 
39 

йæ цуры никуы никæмæй схауд. Уæд йæ 
фыны, йæ син саст у, уый цæмæй базыдта? 
О, æнкъардта йæ, фæлæ йæ афтæ бæлвырд 
цæмæй базыдта? 
Уырызмæг, мæ мад, дæуæн та дæ Нанайы 
нæхимæ куы сластам, уæд, уæлдайдæр та 
фæстагмæ, нæ бинонтæ — ме ’фсымæртæ, 
мæ хотæ, нæ чындзытæ — фылдæр уыдыс- 
ты махмæ. Бирæ цæрæнбон ын нал и, уый 
куы бамбæрстам, уæд скарстам: нæ фыд 
Æмзоры дæр сласæм, уадз, кæрæдзийы фе- 
нæнт, нæ мад йæ фæстаг бонтæ нæ фыдимæ 
арвита. Æмзор нæ куымдта, фæлæ йæ фæс- 
тагмæ куыддæртæй сразы кодтам. Хуыссыд, 
æз цы сынтæгыл хуыссыдтæн, уым. 
Мæ мад, дæ Нана ма ахаста цалдæр боны. 
Цыма йæ мæлæт зыдта, чи зоны, æцæгдæр 
æй зыдта, æмæ æхсæвы йæхи ныннайын код- 
та, йæ дзыккутæ йын ныффастой, йæ сæрыл 
ног сæрбæттæн бабæттын кодта. Æз-иу æм 
алы райсом дæр куыстмæ ацæуыны агъом- 
мæ бауадтæн: куыд у, куыд улæфы, куыд 
фынæй кæны?.. 
Уыцы райсом дæр æм бацыдтæн. Мæ фыд, 
цæмæй фæздæг ма цæуа, фæздæг нæ мады 
ма хъыгдара, уый тыххæй — тамако дымæг 
лæг — афтид лулæ пъæртт-пъæртт кодта, 
тамако дымынæй йæхи сайдта. 
Нæ мад хуыссыд къулы ’рдæм, æз æм æр- 
гуыбыр дæн: куыд улæфы? Æмæ... æмæ фæс- 
40 

тæмæ мæхи аппæрстон, уатæй разгъордтон. 
— Чындз... Чындз... 
«Чындз», — афтæ хуыдта нæ фыды мад 
нæ мады. Афтæ йæ хуыдтой хæстæджытæ, 
сыхæгтæ, афтæ йæ хуыдтой суанг йæ чын- 
дзытæ дæр. Нæ мад йæ царды фæстаг сахат- 
мæ чындзæй баззад, чындзæй мæрдтæм бацыд. 
Нæ бинонтæ — æфсымæрæй, хойæ, чын- 
дзæй, рынчынфæрсæгæй — чидæриддæр нæм 
уыд, уыдон уатмæ базгъордтой. Æмæ уатæй 
раивылд удаист цъæхахст, удаист кæуын. Нæ 
фыд Æмзор, уæйыджы хуызæн сæвджынтæ, 
бæрзонд, азтæ сæ уæззау уæз кæуыл æр- 
уагътой æмæ йæ хуыссæны дæр тыххæй чи 
рабады, лæдзæджы æнцæйтты тыххæй чи 
рацæйцæуы, уый, диссаг, æваст сынтæгæй, 
цыма æвддæсаздзыд лæппу у, афтæ рагæпп 
кодта, йе ’мбæрц æмраст слæууыд æмæ æрв- 
нæрæгау йæ хъæлæс райхъуыст: 
— Мачиуал уæ скæуæд! 
Мах цавддуртау фестæм. Уый та куыд? 
Æмзор, хъæрзгæ, сынтæгыл йæхи æруагъта, 
йæ риуæй цыдæр æнахуыр тыхджын уынæр- 
гъын райхъуыст, йæ цæстытæ доны разыл- 
дысты, стæй сæ дынджыр, æнгуылдзы ныхы- 
йас цæстысыгтæ пъолмæ æргæр-гæр кодтой, 
йæ хъæлæс æрхæцыд, афтæмæй загъта: 
— Кæд ма... Кæд ма йæ уд йæ мидæг и, 
уæд ын... уæд ын уæ кæуын зын уыдзæн. 
Ныфс. Ныфс никæд мæлы! Кæд мæлы, 
41 

уæд та æрмæстдæр адæймагимæ. Чи уаты баз- 
зад, чи æддæмæ рахызт, фæлæ хъæрæй ни- 
чиуал скуыдта, æрмæстдæр сусæгæй, Æмзор 
куыд ницы фехъуса, афтæ. 
Цал минуты рацыд, чи зоны: Æмзор баз- 
мæлыд, сынтæгæй сыстыныл афæлвæрдта, 
фæлæ йæ бон нæ уыд, æмæ мах йæ дæлæрмт- 
ты бацыдыстæм, схæцыдыстæм ыл; слæууыд, 
дуары ’рдæм ракаст æмæ загъта: 
— Ныр... ныр ыл ныккæут, — æмæ йæ- 
хæдæг хъæрæй, богъ-богъæй, æнæфсæрмæй 
ныккуыдта, йæ цæссыгтæ стыр æртæхтæй 
згъæлдысты, пъол сæ сау хъулæттæ кодта. 
Мах ыл хæцыдыстæм, афтæмæй нæ мады 
цурмæ бацыд, æргуыбыр æм, йæ ризгæ ар- 
мытъæпæн ын цалдæр хатты йæ ныхыл ахас- 
та æмæ загъта: 
— Рухсаг у, Чендзе. Рухсаг у, Чендзе. 
Мах нæ фыды залмæ рахуыдтам. Дива- 
ныл йæхи æруагъта, азтæй фæллад, кæддæ- 
ры домбай цæнгтæ йæ зæнгтыл æрхаудыс- 
ты, йæ сæр æркъул, цыма йæ хуыссæг ахсы. 
Диссаг! Æз диваныл бадтæн бынтон æндæр 
адæймаджы фарсмæ, цалдæр минутмæ аив- 
та. О, уый уыд зæронд лæг, азтæн чи бых- 
сы? Фæлæ уæддæр — сæвджын, бæрзонд, 
фæтæнуæхск, фæтæнриу. Йæхæдæг йæ цар- 
ды хабæрттæ дзураг нæ уыд, фæлæ уæддæр 
хъуысыдысты. Йæ хъару, йæ тыхыл куы уыд, 
уæд-иу, бричкæ къорыпп нартхорæй йедзаг, 
42 

æмæ, бæхтæн разилæн нæй, зæгъгæ, уæд-иу 
бричкæйыл фæсте схæцыд æмæ-иу æй иуварс 
байста. Хъæуы хæдзар куы арæзтам, уæд æй 
цалдæр хатты мæхæдæг федтон: дæргъæй- 
дæргъмæ хъайваны кæроныл-иу схæцыд 
æмæ-иу æй иуварс æрæвæрдта. Æмæ ныр 
æвиппайды уыцы сæвджынтæ лæгæй ницы- 
уал аззад: атад, ампылд, бынтондæр ныггуы- 
быр, дзой-дзой кæны, йæхиуыл нал хæцы, 
хъæлæс къæзы, æрхæцы. Йæ цæстытæ пъо- 
лæй хæрдмæ нæ исы, фæлæ куы фæзынынц, 
уæд... Цæстытæ дæр фендæрхуызон сты: 
æгъуыз, цыма сыл мигъ ныббадт, цыма сæ 
кæсын нæ фæнды. 
Фыд йæ сæрыл схæцыд æмæ хъæрзгæ 
загъта: 
— Иу арахъхъ мын рахæссут. 
Нæ фыд афтæ раджы, афтæ раджы нæ, 
фæлæ сихорæй раздæр арахъхъ никуы ба- 
нызта, фæлæ ныр... Мæ хотæй йын чидæр 
арахъхъ рахаста. Гыццыл агуывзæйы нæ — 
нæ мад-иу ын хæрынафон цы агуывзæйы 
рауагъта — тигъджын, дыууæсæдæ граммы 
кæм цæуы, ахæм агуывзæйы. Йæ къухтæ 
бынтондæр сæнæхъару сты, рызтысты, 
агуывзæйыл дыууæ къухæй æрхæцыд, ма- 
хыл йæ æгъуыз цæстытæ ахаста æмæ загъ- 
та: 
— Хуыцау, ды нæ сфæлдыстай, алцыдæр 
дæуæй аразгæ у æмæ нæ дæ хорзæх уæд. Ам 
43 

ма бинонтæ ис, кæстæртæ, æмæ сын царда- 
монд саккаг кæн. Чендзе, ды нал дæ æмæ 
рухсаг у, дзæнæты — дæ бынат, дæ кæстæр- 
тыл цардаудæн кæн, — æмæ арахъхъ сабыр- 
гай, хуыпгай банызта. 
— Исты ацаход. 
— Ницы мæ хъæуы. 
— Уæд та уал дæхи æруадз. 
— Мæхи æруадздзынæн, — æмæ дива- 
ныл æд дзаумæттæ æрхуыссыд. 
Нæ мады амарды фæстæ Æмзор дæр йæ- 
хиуыл нал схæцыд, бынтондæр æрхауд. Аз 
æмæ дыууæ мæйы фæстæ уый дæр йе ’цæг 
дунемæ ацыд. Кæд, æцæгдæр, æцæг Дуне 
уым и, æмæ йæ мах нæ зонæм. 
Уырызмæг, мад æмæ фыд, ацы дунемæ 
дæ чи рафæлдыста, цард дын чи радта, йæ 
комы, комдзæгтæй дæ чи фæхаста, дæу цæ- 
райæ чи цард, уыдон зынаргъ куыд не сты? 
Уыдон куынæуал вæййынц, уæд нæ царды 
иу хай аскъуыны. Чи дын сæ баивдзæн? Чи 
дын скæндзæн цыййарджыты ад? 
Цыдæр, цыдæр æвирхъау бæллæх ныл 
рацыд æмæ нæ бинонтæ кæрæдзийы фæстæ 
акалдысты. Æхсæз æфсымæры уыдыстæм 
æмæ нæ æртæ нал и, зæронды бонмæ сæ иу 
дæр нæ ацард. Сæ иуæн фыццаг йæ биной- 
наг, стæй та йæ фынддæс æмæ ссæдзаздзыд 
фырт æвиппайды амард. Цы кодтам уыйбæрц 
44 

Хуыцауæн? Чи мын нал и, уыцы æфсымæр- 
ты номæй ма-иу ныр кæмæ бадзурон? Сæ 
сау цыртытæм?.. 
Мæ фыды мад Хъариан, Хъаратæй уыд йæ 
мыггаг æмæ йæ Хъариан хуыдтой, йæ ном — 
Сæна, æмæ уый ничи зыдта, суанг, чи зоны, 
йæхицæй дæр ферох. Хъариан фондзыссæдз 
азæй фылдæр фæцард, æз дæр ма йæ æрæй- 
йæфтон: фараст-дæс азы мыл цыд. Зæронд 
ус куы амард, уæд цæмæндæр скъæтмæ ба- 
цыдтæн æмæ уым сусæгæй куыдтон. 
Нæ бинонты иу хай кæрæдзийы фæстæ 
ацыдысты. Æмæ уæдмæ Хъарианыл никуы 
хъуыды кодтон. Фæлæ уыдоны фæстæ, 
Уырызмæг, уæлдайдæр та дæ фæстæ... 
Æгæр... Æгæр дæр ма йæ æрхъуыды кæнын. 
Мардæй амондджын нæй, кæй фæнды мæ- 
лын? Фондзыссæдзаздзыд дæр йе ’взонг 
зæрдæ ахæссы. Фæлæ амондджын мард уый 
у, æмæ йæ фæстæ бинонтæ, къабæзтæ æнæ- 
фыдбылыз, æнæзиан куы вæййынц. Æмæ 
махæн ахæм уыд Хъариан. Йæ амарды фæс- 
тæ нæ хæдзарæй авд æмæ дыууиссæдз азы 
дæргъы кæуын нæ райхъуыст. Уыцы гуы- 
быр, фæлæ нуарæй дæр æмæ удыскондæй 
дæр хъæддых урссæр тæнтъихæг зæронд ус 
нæ фæхъахъхъæдта авд æмæ дыууиссæдз азы 
дæргъы, авд æмæ дыууиссæдз азы йæхимæ 
нæ бинонтæй хæстæг никæй бауагъта, стæй, 
45 

æвæццæгæн, бафæллад, сæнæхъару æмæ йæ 
бон мах хъахъхъæнын нал уыд. Йе та иунæ- 
гæй сфæлмæцыд, йæ бинонтæ йæ зæрдыл 
æрлæууыдысты, æмæ... 
Уæлмæрдмæ бацу, æмæ дæм дæ мад æдзæ- 
мæй кæсы, цыдæр зæгъын æй фæнды, фæ- 
лæ... Дæ фыд дæм ныджджих, йæ цæстытæ 
дæ фæстæ зилынц, де ’фсымæртæ дæм ным- 
дзаст сты, дæ... Авд цырты... Зæрдæ кæрдих- 
тæ кæны, фæйнæрдæм тоны, цæссыгтæ уа- 
йынц. Фæлæ уæддæр... 
Фæлæ уæддæр, о мæ бон, Уырызмæг, ды 
мын се ’ппæты дæр куы бамбæрзтай, ды мын 
мæ зæрдæйы раздæры сау хъæдгæмттæ фе- 
рох кæнын кодтай. Цот! Уый рис æндæр у. 
Мачи йæ бавзарæд. Макæуыл æрцæуæд. 
Зæрдæ фæйнæрдæм фæркгæй хæуы, астæуы- 
стæг дыууæ дихы кæны. Дзырдтон-иу — 
цынæ бавзæрстон, ахæм мын ницыуал баз- 
зад. Охх, куыд тынг, куыд тынг рæдыдтæн! 
Мæ бавзаринæгтæ нырма разæй уыдысты. 
Ныр, Уырызмæг, афтæ никæдуал зæгъдзы- 
нæн. Æнхъæлдæн, ацы æгæрон дунейы кæ- 
рон ницæмæн ис, цин æмæ рисæн дæр, амонд 
æмæ æнамондæн дæр... Дуне куыд æгæрон 
у, афтæ алцыдæр — æгæрон. 
Уырызмæг, мæ фыццаг зæнæг, ме ’ртæ 
фырты хистæр — цоты адджын ад мын фыц- 
цаг ды базонын кодтай, фæлæ, о мæ бон, мæ 
зæрдæ дæр мын ды куы скъахтай. 
46 

Нæ бинонтæм цы уаг и, уый суанг сыхæг- 
тæ æмæ хионтæй дæр бирæ чидæртæ зоны. 
Исчи нæ суанг кæртмæ кæнæ сыхæгтæм 
цæуы, уæддæр фæзæгъы: 
— Æз кæртмæ акæсон. Уырдæм цæуын. 
Уыцы æнамонд райсом дæр афтæ загъ- 
тай, иннæ хæттыты-иу куыстмæ цæугæйæ 
куыд дзырдтай, афтæ: 
— Æз фæцæуын. 
— Фæндагсар Уастырджи — дæ фарс, — 
загътон æз, уый размæ бирæ хæттыты куыд 
дзырдтон, афтæ. Цæмæй йæ зыдтон, æмæ ма 
дæ фæстаг хатт уынын. Цæмæй йæ зыдтон, 
æмæ ма нæ къæсæры сæрты фæстаг хатт 
хизыс. Цæмæй йæ зыдтон, æмæ ма асинтыл 
иу кæнæ дыгай-æртыгай къæпхæнтæ уадзгæ 
фæстаг хатт нызгъордзынæ. Цæмæй... 
О мæ бон, Уырызмæг, уыцы бон дæ лæп- 
пуйы лæггæнæг, байраджы бæхгæнæг урс- 
боцъо, бæрзонд урс бæхыл бадæг Уастыр- 
джи йæ рахиз базыры бын нæ бакодта, нæ 
дæ фæфæндараст кодта. Уыцы бон ды ацыд- 
тæ фæцу æмæ ма ’рцуйы фæндагыл, фæлæ 
йæ дунейыл ничи зыдта. Æрмæстдæр Хуы- 
цау. Æрмæстдæр Уастырджи. Æмæ уæд цæ- 
уылнæ цагътой фæдисы дзæнгæрæг? Цæмæн 
дæ ауагътой фыдбоны фæндагыл?.. Æви дын 
сæхæдæг равзæрстой уыцы фæндаг?.. Æмæ 
цæмæн?.. Цæмæн?! 
Уый цавæр дунейы цæрæм? Райсомæй 
47 

цæрæццаг лæппуйы дæ хæдзарæй афæнда- 
раст кæн, зæрватыккау дæ хæдзарæй атæ- 
хæд æмæ дæм изæры мауал æрбацæуæд, дæ 
хæдзарыл мауал сæмбæлæд, дæ къæсæрыл 
фæстæмæ мауал æрбахизæд, фæссихор дæм 
фæдисы сау дзæнгæрæг ныццæгъдæнт. Куыд 
у уый, Уырызмæг? Куыд у уый? Цавæр 
æнахъинон, цавæр æбуалгъ рæстæг цæрæм? 
Изæрæй дæ бинонтæ дæ хæдзармæ æнæфыд- 
былыз, æнæмастæй, дзæбæхæй æрбацыдыс- 
ты, уæд дæхиуыл дзуæрттæ бафтау. Цæрæм 
изæрæй райсоммæ, райсомæй изæрмæ. Нæ 
фæлæ, сахатæй сахатмæ. Æмæ уæд уый цард 
у? Алы уысм дæр дæ мæлæтмæ æнхъæлмæ 
кæс. Куыд у уый? 
Уырызмæг, нæ бинонтæм иу æгъдау ис: 
чидæриддæр нæм æрбацæуа, суанг хæрзгыц- 
цыл саби дæр, хъуамæ йын сыстæм, йæ къух 
ын райсæм. Сымах гыццылтæ куы уыдыс- 
тут, дыгай æмæ æртыгайаздзыдтæ, уæддæр- 
иу уын, куы æрбацыдыстут, æмæ кæд бадгæ 
кодтон, уæд æнæмæнгæй сыстадтæн. Сымах 
дæр арæзтон афтæ. Æрбацыдтæн æмæ уæ 
хæдзары баййæфтон, уæд уын-иу æнæмæнг 
салам раттаин. Уæвгæ, ныр дæр афтæ у. 
— Фæсивæд, салам! 
— Ме ’взонг хæлæрттæ, зæрдиаг салам 
уын. 
— Куыд стут, лæппутæ? — æмæ афтæ 
48 

æндæр арфæйы ныхас. Æмæ-иу уын уæ къух- 
тæ райстон. Сымах-иу сыстадыстут. 
Уырызмæг, дæ фæстæ нæ цард аивта, 
фæлæ уыцы фæтк уæддæр цæры. 
Уыцы райсом... Цæмæй йæ зыдтон, æмæ 
ма кæрæдзийы къухтæ фæстаг хатт исæм. 
Æндæр... мæ къух мын куы æртъæпп кодтай, 
уæд мæ къух фестадаид аркъау, æмæ дын дæ 
къух ацахстаин, ницы хуызы йæ суагътаин. 
Фыццаг хатт дæу æмæ Ацæмæзæн мæ фыд 
Æмзоры цур уæ къухтæ куы райстон — Бат- 
радз гуырд нæма уыд, — уæд мæм кæсгæйæ 
баззад, цасдæр рæстæг ницы загъта, æвæц- 
цæгæн, хъуыды кодта: «Бауайдзæф ын кæ- 
нон æви нæ?..» 
Фæстагмæ уæддæр йæхи нал баурæдта 
æмæ загъта: 
— Кæрæдзи рагæй нал федтат, уый ца- 
вæр къухист у? 
Æз ницы сдзырдтон, æрмæст æм бахуд- 
тæн. Хорз æмбæрстон мæ фыды, аххосджын 
уыдтæн йæ цуры æмæ цы хъуамæ загътаин? 
Нæ хистæрты, нæ фыдæлты æгъдаумæ гæс- 
гæ куыд аив у, куыд фидауы уый, æмæ фырт 
фыды, кæнæ фыд йæ фырты къух райса? 
Мæ фыд, æз цас хъуыды кæнын, афтæ- 
мæй йæ æхсæз лæппуйы æмæ æртæ чызгæй 
иуæн дæр йæ къух никуы райста. Уæдæ-иу 
балцы дæр куыд нæ уыдысты, уæдæ-иу бирæ 
рæстæг кæрæдзи дæр нæ федтой. Уæдæ мæ- 
49 

нæй цы ныхæстæ схауы, мæ лæппутимæ дзур- 
гæйæ, ахæм ныхæстæ дæр дзы никæд схауд. 
Кæд мын комкоммæ никуы загъта, уæддæр 
æй æмбæрстон: уый фыд æмæ фыртты æх- 
сæн уыцы ныхæстæ хуыдта цыдæр рог, æнæу- 
уылд, æвидауц, нымадта сæ суанг æнæгъдау 
мийыл. Æмæ йыл мæ зæрдæ нæ худт, мах 
уыдыстæм дыууæ фæлтæры минæвæрттæ, 
алчидæр нæ не ’гъдæуттæм каст æмæ кæсы 
йæ рæстæгæй. Алы фæлтæр дæр йæ рæстæ- 
джы хъæбул у. 
Уырызмæг, æфсады, Хæстон-Денджызон 
флоты, фæдæн цыппар азы. Уыдон цыппар 
боны не сты. Ныры фæсивæдæй бирæты 
службæмæ ацæуыны бæсты фæлтау амар. 
Мах æндæр фæлтæр уыдыстæм, æндæр фæл- 
тæр та уымæн уыдыстæм, æмæ мах цардыс- 
тæм æндæр бæстæйы, æндæр паддзахады, 
æндæр æхсæнады. Æмæ, кæд сой æмæ мыды 
не ’вдылдыстæм, уæддæр сæрыстыр æмæ 
ныфсджын уыдыстæм уыцы бæстæйæ, уыцы 
паддзахадæй. Нæ фыдæлтæ, нæ хистæртæ 
сæ сау туг цы зæххы сæрвæлтау фæкалдтой, 
уый нын уыд зынаргъ. 
Ныр та... Æмæ ныры фæсивæдыл мæ зæр- 
дæ нæ худы, Уырызмæг. Зæгъ-ма мын, бæс- 
тæ ма нын ис? Зæгъ-ма мын, паддзахад ма 
нын ис? «Ис! Ис!» — ныхъхъæр кæндзысты 
чидæртæ сæ хъæлæсыдзаг. 
«Ис!», «Ис!» — зæгъын æз дæр. Æрмæст 
50 

уый адæмы паддзахад нæу, фæлæ иугай адæй- 
мæгты, адæмы фæллой йæхимæ чи æрбассыв- 
та, уыдоны. Æмæ хъуамæ уыцы акулæты пад- 
дзахад хъахъхъæной нæ лæппутæ? 
...Æфсадæй отпусчы æрцыдтæн. Сæрд. 
Нæхимæ æрхæццæ дæн сæумæрайсом фондз 
сахатыл. Рагæй фæстæмæ дæр, телеграммæ 
ратт æмæ дæм æнхъæлмæ кæсой, сæмбæлой 
дыл, уый нæ уарзтон. Нæ бинонтæй ничи 
ницы зыдта, фæзындтæн æнæнхъæлæджы. 
Уæд хъæуы кулдуар нæ, фæлæ хæдзары дуар 
дæр гуыдырæй ничима æхгæдта, уæд хъæуы 
нæ, фæлæ горæты дæр æфсæйнаг дуар ни- 
чима зыдта. 
Кæртмæ бахызтæн. Мæ фыд хæдзары 
асинтæй æрхызт. Цыдæр уысм æз дæр æмæ 
уый дæр æдзæмæй аззадыстæм, стæй кæрæ- 
дзимæ бакъахдзæф кодтам. 
— Ды дæ? — загъта Æмзор. 
— Æз. 
— Æмæ кæцæй фæдæ? 
— Æмæ-гъа! Отпусчы æрцыдтæн. 
Дыууæ азмæ ’ввахс дæ кæстæр фырты ма 
фен, уæд дын йемæ фембæлд æхсызгон куыд 
нæ уыдзæн? Дæ риуы цины уылæнтæ куыд 
нæ ивылдзысты? Æмæ æнхъæлдтон, чи зоны, 
мæ къух мын райса, чи зоны, æрбахъæбыс 
мæ кæна, фæлæ... Мæ къух дæр мын нæ рай- 
ста, хъæбыс дæр мын нæ акодта. Æз дæр 
мæхиуыл ныххæцыдтæн. Хæстæг мæм æр- 
51 

бацыд, йæ уæхск мæ уæхскыл андзæвыд, æмæ 
загъта: 
— Алыбон æгас цу! — æмæ иуварс акъах- 
дзæф кодта. Уыцы уысм ын йæ цæстытæм 
фæкомкоммæ дæн æмæ, иуварс цæмæн фæ- 
зылд, уый бамбæрстон: йæ цæстытæ доны 
разылдысты, чысыл ма, æмæ йæ цæссыгтæ 
йæ рустыл æрфæд кæндзысты. Уыдон уыды- 
сты цины цæссыгтæ, æмæ сæ нæ урæдта. 
Фæлæ сæ исчи фена, суанг æз, уый дæр æй 
нæ фæндыд. Уый бар ын нæ лæвæрдта йæ 
фыдæлты фарн. Уый бар ын нæ лæвæрдта 
не ’гъдау. Уый та куыд, æмæ ирон лæг цины 
дæр æмæ зыны дæр йæхи лæмæгъæй равди- 
са? Йе ’нкъарæнты рохтыл хæцын ма фæра- 
за? Мæ фæлтæр æндæр фæлтæр у, Уырыз- 
мæг, дæ фæлтæр та — бынтон æндæр фæл- 
тæр. Рæстæг, æхсæнад алы фæлтæры дæр 
йæхи джиппы, йæхи уагыл уадзы, йæхи гакк 
ыл æвæры. Нæ фæлтæртæ зæххы полюстау 
кæрæдзимæ дард не сты — иу ирон адæм, иу 
туг, иу стæг. Нæ уидæгтæ — иу, æмæ цы- 
фæнды тымыгъты куы бахауой, цыфæнды 
рæстæджытæ сыл куы рацæуа, уæддæр уыцы 
уидæгтæн сæфæн нæй. Мингай азты дæргъы 
нæ адæм сæ ном бахъахъхъæдтой, не ’взаг, 
не ’гъдæуттæ æмæ нæ удварны хæзнатæ абон- 
мæ æрхæццæ сты, æмæ кæд цыфæнды æгъа- 
тыр æмæ æвирхъау рæстæджы цæрæм, уæд- 
дæр уалдзыгон митау нæ атайдзыстæм. 
52 

* чи I 

Фæлæ уый ууыл нæ дзуры, Уырызмæг, æмæ 
нæхи ма хъахъхъæнæм. Ныр нæ, ацы змæст 
рæстæджы, нæхи, нæ адæмы, не ’взаг, не 
’гъдæуттæ, нæ удварны хæзнатæ куыд хъахъ- 
хъæнын хъæуы, афтæ никæд. Рæстæг афтæ 
тагъд цæуы, æхсæнад афтæ тагъд ивы, æмæ 
йæ мах, адæм, не ’ййафæм. 
Уырызмæг, уæ къухтæ уын исон, уыцы 
æгъдау райгуырд æрдзон хуызы. Уыцы æгъ- 
дау райгуырди демæ. 
Гыццыл ма уыдтæ æмæ-иу дæ сывæллæт- 
ты рæвдауæндонмæ акæнын хъуыд, фæстæ- 
дæр та дæ цæуын хъуыд скъоламæ. Цы сы- 
вæллоны нæ фæнды райсомæй афынæй кæ- 
нын? Цы сывæллон рагæпп кæндзæн йæ 
хъарм хуыссæнæй æхсызгонæй? Мæн нæ 
фæндыд дæуæн зын кæнын. Фæндыд мæ, 
цæмæй-иу æхсызгонæй сыстадаис, æмæ-иу дæ 
цуры æрлæууыдтæн кæнæ дæ сынтæджы кæ- 
рон æрбадтаин, дæ сæрыл-иу дын мæ уырз- 
тæ ахастон, æвиппайды куыд нæ райхъал уай, 
куыд нæ фестъæлфай, афтæ. Ды-иу ракас- 
тæ, базмæлыдтæ, æмæ-иу æз загътон: 
— Хорз бафынæй кодтай, ме ’взонг хæ- 
лар? 
— Хорз, — дæ цæстытæ æууæрдгæ-иу 
загътай ды. 
— Уæдæ дæ райсомы зæдты хорзæх уæд. 
Æри-ма мæм дæ сызгъæрин къух. 
Æмæ-иу ды хъæццулы бынæй дæ чысыл 
54 

гукк радардтай. Æз-иу ыл фæлмæн æрхæцыд- 
тæн, кæнæ-иу æй фæлмæн æртъæпп кодтон: 
— Æмæ сывæллæтты рæвдауæндонмæ 
цæуæм? 
— Цæуæм. 
Æмæ афтæ алы бон дæр. Уыцы æгъдау 
ныффидар нæ бинонты æхсæн, фæтк нын 
ссис. Ныр дæр æрвылрайсом дæ дыууæ æф- 
сымæрмæ бацæуын æмæ сын сæ къухтæ рай- 
сын. Аив у æви нæ, æмбæлы æви нæ — нæ 
зонын. Уыдонæн сæ къухтæ бæргæ райсын, 
Уырызмæг, фæлæ дæуæн... Кæд ма дын дæ 
къух мæрдты бæстæйы райсон, æндæр... Куыд 
æхсызгон уыдзæн нæ фембæлд. Кæрæдзи- 
уыл æнæфсæрмæй ныттыхсдзыстæм, фырци- 
нæй уæлдæф мæ хъуыры баддзæн. Æмæ-иу 
мын ма фæтæрс мæ бронхæтæн, мæ улæфæн- 
тæн. Фырцинæй нæ цæссыгтæ уайдзысты. 
Мæ урс сæр дæ уæхскмæ нылвасдзынæн. 
Æмæ нæм мæ мад, мæ фыд, нæ хæдзарвæн- 
дагæй, нæ хионтæй йе ’нусон бынатмæ чи 
ацыд, уыдон цингæнгæ кæсдзысты. 
Уырызмæг, рынчын саг дæр кæны. Сы- 
вæллонæй ды дæр цалдæр хатты фæрынчын 
дæ. Фæлæ иу хатт... Тынг... тынг нæ фæтæр- 
сын кодтай. Цыдис дыл цыппар æви фондз 
азы. Схуыссыдтæ. Мах дæ мадимæ телеви- 
зормæ кастыстæм. Уыд иуæндæсæм сахат, 
афтæ æваст дæ кæуын райхъуыст, нæ цур- 
55 

мæ разгъордтай. Дæ хъæлæс — фæсус, дæ 
хъуыр æрбахгæдта, улæфт дын нал фаг код- 
та, дæ дзыхæй уæлдæф ахстай. Уыцы низ 
уæдмæ нæ зыдтон. Круп... Уыцы изæрæй 
фæстæмæ йæ æгæр дæр ма базыдтон. Æваст 
хъуыр ахгæны, адæймаг хуыдуг кæнын рай- 
дайы. Цал æмæ цал сабийæн аскъуыдта йæ 
цард? Афоныл æй нæ базыдтай, афоныл ын 
хос не ’рцыд, уæд... Уыцы низы рæстæг алы 
уысм дæр — удхос. Уырызмæг, ды куы 
схуыссыдтæ, уæд дæ ницы рыст, зæрдæ дæм 
ницæмæй æхсайдта. Уæд дыл æвиппайды цы 
’рцыд, уымæн абон дæр мæ сæр ницы ахсы. 
Æз дæ мæ хъæбысмæ фелвæстон, дæуæн дæ 
ирд цæстытæй урс-урсид цæссыгтæ згъæл- 
дысты, хъæлæс — фæсус, улæфт нал фаг 
кодта æмæ тыххæй дзырдтай: 
— Я не хочу умирать! Я не хочу умирать! 
Уый та куыд? Мах дæу мæлын уадзæм?! 
Дуар мæ сæрыл ахастон. Бæгъæмвадæй кæр- 
ты февзæрдтæн. Уæд нæ фатерты телефон- 
тæ нæма уыд, æмæ кæрты иумæйаг телефон- 
мæ мæхи аппæрстон. Уайтагъд дохтыртæ 
фæзындысты. Низ сбæрæг, æмæ дын дох- 
тыр тагъд-тагъд æртæ уколы скодта. Æмæ 
дын фенцондæр, сулæфыдтæ. Диссаг, дæ 
кары сывæллон уколæй куыд нæ фæтæрсы, 
фæлæ дæуæй иу сыбыртт дæр не схауд. 
Æнцад лæууыдтæ, иу нуар дæр нæ базмæ- 
56 

лыд. Фæтарстæ æмæ... Уæд хæрзсывæллонæй 
лæууыдтæ цардæй мæлæты арæныл. 
Цалдæр минуты фæстæ дæ хъуыр фегом, 
æнцонæй сулæфыдтæ. 
Дохтыртæ загътой: 
— Ныр ын тас нал у. Хуыцау хорз, æмæ 
нæм афоныл адзырдтат, мах дæр афоныл 
æрбахæццæ стæм. Амондджын лæппу у. Æр- 
мæст æй райсом дохтыртæн фенын кæнут. 
Уырызмæг, уæд дын цы Хуыцау æмæ цы 
зæдтæ баххуыс кодтой, уыдонæн — табу. Цы 
дохтыртæ дæм фæзындысты, уыдон сызгъæ- 
рин фæндæгтыл фæцæуæнт. Фæлæ дæхи 
ирвæзынгæнæг фыццаджыдæр ды дæхæдæг 
уыдтæ: ды куынæ разгъордтаис, уæд... Дæ 
фæсус, кæуынхъæлæс уæдæй абонмæ мæ 
хъустæй нæ хицæн кæны: 
— Я не хочу умирать! Я не хочу умирать! 
О мæ бон, Уырызмæг, кæд дæм уæд бахъа- 
выд уыцы Саулæг — хистæр, кæстæр чи нæ 
зоны, тæригъæд чи не ’мбары. Кæд дын уæд 
аскъуынынмæ хъавыд дæ рæзгæ цард? Кæд 
дæ уæд байсынмæ хъавыд махæй, ацы ду- 
нейæ? Кæд дæ уæд равзæрста йæхицæн? Кæд 
дын уæд сæмгъуыд кодта уыцы сау хуыцау- 
бон. О, æгъатыр мæлæт, цæмæн, цæмæн ахæм 
æвирхъау дæ?! Цæуылнæ зоныс тæригъæд? 
Цæуыннæ зоныс хистæр, кæстæр? Æви зо- 
ныс?.. Уыцы изæр дын, æвæццæгæн, о мæ 
бон, Уырызмæг, фæтæригъæд кодта, æвæц- 
57 

цæгæн æм бахъардта дæ зæрдæйы цъæхахст 
æмæ йæ фембæлд ахаста фæстæдæрмæ, 
дыууæ мины æртыккæгæм азы æстæм июн- 
мæ, хуыцаубонмæ. 
Уыцы æвирхъау сау бон... Фæлæ йæ мах 
нæма зыдтам. Нæ рынчынты бабæрæг кæ- 
нæм, зæгъгæ, æз, дæ мад æмæ Ацæмæз ацы- 
дыстæм республикæйы сæйраг рынчындон- 
мæ, мæ хо Риммæмæ. Табу Хуыцауæн, фæ- 
дзæбæх. Стæй та ацыдыстæм Беслæны рын- 
чындонмæ нæ хорз хæстæг Таутиаты Батра- 
дзы бабæрæг кæнынмæ. Дæ фыдгул уымæ 
куы бакастаид. Йæ цæстытæ — æхгæд, йæ 
хуыр-хуыр хъуыст. Йæ фырт йæ цуры бадт 
æмæ йын æнæдзургæйæ йæ ныхы хид сæрф- 
та. Йæ ус сау дарæсы йæ уæлхъус лæууыд. 
Мæ бон Батрадзмæ кæсын нал уыд. Чи зоны, 
ахæсса ма цалдæр боны, чи зоны, цалдæр 
сахаты, чи зоны, цалдæр минуты. Палатæйæ 
рацыдтæн. Ау, уый куыд раст у, æмæ Бат- 
радзы хуызæн уæздан, куыстуарзаг, хионтыл 
иузæрдион лæг мауал уа? Фæндзай азы дæр 
ыл куы нæма цæуы. 
Уæд цæмæй зыдтон, æмæ ды дæхæдæг 
цардæй мæлæты арæныл лæууыдтæ. Уæд 
цæмæй зыдтон, æмæ дын уыцы сау нæмыг 
дæ зæрдæ скарста. 
Палатæмæ æрбахызт Батрадзы хо Эммæ йæ 
фыртимæ. Æртæ чъирийы сæм, кувинæгтæ. 
58 

— Ам дæ кæй æрбаййæфтон, абон — 
хуыцаубон, æмæ Батрадзæн акув, кæд ын 
Хуыцау баххуыс кæнид, — загъта сылгоймаг 
æмæ кувинæгтæ стъолыл æрæвæрдта. — Ды 
нæлгоймаг дæ, дæ куывд Хуыцау барстдæ- 
рæн айсдзæн. 
Æз фыццаг хатт бахаудтæн ахæм уавæры. 
Дæ цуры адæймаг мæлы. Цы дзурæм, уый 
йæм нæ хъуысы, ницыуал æнкъары. Йæ 
зæрдæ цардæй мæлæты æхсæн дзедзырой 
кæны. Æмæ цы зæгъон, куыд скувон? 
— О Стыр Хуыцау, табу дын. Алцыдæр 
дæуæй аразгæ у æмæ дæм мæнæ Таутиатæ 
дæ кувæн бон кувынц, Батрадзы дыл фæ- 
дзæхсынц æмæ йæ дæ хорзæх уæд. — Æз 
кастæн рынчыны мæрдон, æдзæм цæсгоммæ 
æмæ мæ хъуыр æрбахгæдта, мæ бон дзурын 
нал уыд, мæ цæстытæ адон сты, мæ кувын 
æрдæгыл фæуагътон æмæ палатæйæ рахыз- 
тæн. Цалдæр минуты фæстæ мæхиуыл фæ- 
хæцыдтæн, улæфын мын фенцондæр æмæ 
дарддæр скуывтон. 
Уырызмæг, диссаг у цард. Диссаг у адæй- 
маджы удысконд. Батрадзмæ чидæриддæр 
рынчынфæрсæг æрбацыд, уыдон зыдтой, 
бирæ нал ахæсдзæн, бирæ цæрæнбон ын нал 
и. Уæддæр... уæддæр нæ алчидæр хъуыды код- 
та: кæд фервæзид, цынæ вæййы. Кæд раба- 
дид, кæд адзæбæх уаид. Мæрдты къæсæрæй 
иу æмæ дыууæ адæймаджы раздæхт? Ныфс! 
59 

Æмæ ма иу хатт дæр — ныфс! Адæймаг ныф- 
сæй цæры. Адæймагмæ ныфс нал и, йæ ныфс 
асаст, уæд фесæфт, уæд ын фидæн нал и. 
Батрадзы бæргæ бафæдзæхстон Хуыца- 
уыл, Уастырджийыл, Хуыцауы сконд зæд- 
тыл. Бæргæ зæрдиагæй куывтон, бæргæ 
куырдтон æмæ хатыдтæн не Сфæлдисæгмæ, 
цæмæй рынчын адзæбæх уа. Фæлæ... Бат- 
радз уыцы изæр цардæй ахицæн. 
Зæххыл, дунейы удæгасæй цыдæриддæр 
и, уыдонæй адæймагæй зондджындæр æмæ 
тыхджындæр ничи у. Цытæ сарæзта, цытæ 
æрхъуыды кодта, цытæ! Фæлæ уыцы рæс- 
тæг куыд æдых у, куыд æдых! Мæлæты 
ныхмæ йæ бон æппындæр ницы у. Уыцы 
Саулæг адæймаджы куы сабыргай баууилы, 
къæдзæхы хуызæн лæджы атайын кæны, куы 
йын йæ цард уысммæ фескъуыны. 
О мæ бон, Уырызмæг, раздæр-иу мардмæ 
куы бацыдтæн, уæд ууыл куыдтон, ныр та 
дæуыл фæкæуын. Киномæ куы фæкæсын, 
æмæ æрыгон сыгъдæгзæрдæ лæппу зæхмæ йæ 
удисгæ куы ’рхауы, уæд мæ цæстытæ доны 
дæу тыххæй разилынц. Æнкъард, æрхæндæг 
зарæгмæ куы фæхъусын, уæд мын мæ зæрдæ 
уый нæ, фæлæ ды нынкъуысын кæныс. 
Хъæдгом зæрдæйыл хауынц здыйы хуы- 
зæн уæззау цæссыгтæ. 
Уырызмæг, адæймагæн йæ бон мæлæты 
60 

ныхмæ æппындæр кæй ницы у, уый мын ды 
хорз базонын кодтай. Уый æз хорз бамбæр- 
стон мæ зондæй, мæ зæрдæйæ, мæ буары алы 
стъæлфæй дæр. Охх, куыд æнæбон дæ, адæй- 
маг, мæлæты раз! Уæд та-иу искæй бæсты 
цард раттæн куы уаид! Фæлæ мæлæт афтæ 
æгъатыр у, æмæ йæ æрмæстдæр хъæуы йæхи 
равзæрст. 
Уырызмæг, Беслæны рынчындонæй рацы- 
дыстæм зæрдæрисгæйæ. Æххæст ма дæ мады 
мад — уæздан, æфсармджын Таутионы дæр 
абæрæг кæнæм, зæгъгæ, Ацæмæз хæдтулгæ 
Къостайыхъæумæ сарæзта. Цалдæр минуты, 
æмæ нæ машинæ æрлæууыд дæ мадырвадæл- 
ты дуармæ. Æппæты фыццаг нæ размæ ра- 
уад дæ мады хо Ирæ, уый дæр æруад Таути- 
оны абæрæг кæнынмæ. Зæронд сылгоймагæн 
æхсызгон куыд нæ вæййы йæ цоты фенд, 
уæдæ йын йæ сиахсы фенд дæр хъыг куыд 
уыдзæн? Фæлæ йын æппæты æхсызгондæр 
вæййы йæ цоты цоты уынд. Хъæбулы хъæ- 
бул астæуы магъз у. Таутион машинæйы 
хъæрмæ уынгмæ рацыд. Æппæты фыццаг кæ- 
уыл бацин кодта, уый — Ацæмæзыл. Уынджы 
ма сыхæгтæй чидæртæ, ныхæстæ кæнæм. 
Ныртæккæ хæдзармæ куы бацæуæм, уæд Тау- 
тион æнæмæнг ныхас аздахдзæн Уырызмæг- 
мæ. Æмæ æрмæст фæсаууонмæ нæ кодта дæ 
кой. Дæхи цур дæр. Хъуыддаг куы бакодтаис, 
61 

уый йæ тынг фæндыд. Фондз æмæ ссæдз, 
æхсæз æмæ ссæдз, авд æмæ ссæдзаздзыд лæп- 
пуйæн йæ тæккæ афон у йæ амонд ссарынмæ. 
Уырызмæг, бæргæ, дæ амонд куы ссард- 
таис, уæд, чи зоны, дæ хъысмæт æндæр хуы- 
зы рауадаид. Æви мæхи сайын?.. 
Бæргæ, кæйдæр уæздан, æгъдауджын, 
æфсармджын чызг нæ хæдзармæ куы бакуыв- 
таид. Куыд амондджын уыдаиккам æнæхъæн 
бинонтæй дæр! Хуыцау нын чызг нæ радта, 
æмæ нын уый чындз дæр уыдаид æмæ чызг 
дæр. Æмæ йæм нæхи бæргæ цæттæ кодтам. 
Нæ хæдзары цыдæр сусу-бусу, дæлгоммæ 
ныхæстæ никæд уыд. Æргом, комкоммæ 
ныхас. Æмæ цалдæр хатты демæ дзырдтам. 
Фæрсгæ дæр-иу дæ бакодтам: 
— Дæхицæн кæй саккаг кæнай, нæ хæдзар- 
мæ чындзы номыл чи æрбакъахдзæф кæна, 
ахæм зонгæ дын нæй? 
Ды-иу фæлмæн бахудтæ, кæнæ-иу ницы 
загътай, кæнæ-иу ныхас æндæрырдæм аздæх- 
тай. Дæ зæрдæ цыма кæмæдæр æхсайы, афтæ 
мæм каст. Æмæ нæ рæдыдтæн. Бæргæ, куы 
бахъуыддаг кодтаис. Дæ туг, дæ ном дын чи 
хæссы, дæ фæстæ иу ахæм лæппу, иу ахæм 
чызг куы баззадаид. Бæргæ, дæ хъæбулæй 
æз цоты цоты ад куы базыдтаин. Йæ чысыл, 
гыццыл къухыл ныххæц æмæ йемæ фæцæ- 
уыс, дæ хъæбысмæ йæ систай, уый дæ риу- 
мæ йæхи нылвæста. Мæнæ дæм æрбазгъоры, 
62 

цыма гæлæбу у. Дæ цуры — йæ мад, йæ фыд, 
фæлæ сæ нæ уыны. Уый амонд нæу? Цы ма 
уа уымæй зæрдæйæн адджындæр? 
Уырызмæг, раздæр, кæд адæм хорз нæ 
цардысты, уæддæр цот фылдæр кодтой. Алы 
хæдзары дæр фондз, авд, фараст сывæлло- 
ны, ноджыдæр фылдæр. Нæ ныййарджытæ 
æцæг хъайтартæ уыдысты: ахæм тыхст, зын 
уавæрты уыйбæрц цот схъомыл кæн! Мах 
фæстæ, сымах фæлтæр та бынтондæр — цот 
бирæ нал уадзынц, иу кæнæ дыууæ. Æртæ 
сывæллоны кæмæн ис, уыдон — стæмтæ. 
Æмæ уый æхсæнады аххос у. Ныртæккæ 
адæм фылдæр горæтты цæрынц, æмæ бирæ- 
тæн фатертæ нæй. Цалдæр квадратон метры 
фæзуат фатеры чи цæры, уыдон дын фондз- 
æвдгай сывæллоны куыд нæ ныййардзысты!.. 
Цот рауадзын æнцон у, фæлæ се схæссын, 
сæ хъомыл кæнын та? Æмæ, дам, хорз цæ- 
рæм, арвæй стъалытæ скъæфæм! 
Уырызмæг, мæ мад æмæ мæ фыдæн сæ 
цоты цотæй алкæйы фæзынд дæр æрхаста, 
абарæн кæмæн нæй, ахæм æхсызгондзинад, 
ахæм цин. Бинонтæ фæбæзджындæр сты, цы 
ма уа уымæй хуыздæр! 
Ды куы райгуырдтæ, уæд мæ фыд Æмзор 
хуыссыд рынчындоны. Æртæ чъирийы скæ- 
нын кодтон æмæ йæм бацыдтæн. Мæхæдæг 
ын хъуамæ куыд загътаин, рынчынтæй иумæ 
къæлидормæ фæдзырдтон, уый мын мæ ны- 
63 

хасмæ кæронмæ дæр нал банхъæлмæ каст, 
хъæргæнгæ азгъордта: 
— Æмзор, хæрзæггурæггаг, — æмæ пала- 
тæйы смидæг. Мæ фыд къæлидормæ уыцы 
хъæлдзæгæй рахызт, æнæ лæдзæгæй нæ цыд, 
фæлæ йæ уæд лæдзæг дæр нал бахъуыд. Цы- 
дæр уысм ницы загъта. Фырцинæй. Йæ цæс- 
гом — хурæнгæс, йæ цæстытæ — райдзаст, 
хъæлдзæг. 
— Лæппу у уæдæ, нæ? — цыма йæм уыцы 
æхсызгон хабар чи фехъусын кодта, ууыл 
кæронмæ не ’ууæнды, ахæм хуызы загъта мæ 
фыд. — Хорз. Хорз. Хуыцау æмæ йæ Уас- 
тырджийы хорзæх уæд. Цæринаг гуырд нын 
фæуæд. — Æмæ та цасдæр рæстæг ницы 
сдзырдта, куыддæр аджих, стæй загъта: 
— Хорз ирон ном ыл сæвæрут. 
Ницы загътон. Ай-гъайдæр, сæвæрдзыс- 
тæм ыл æцæг ирон ном. 
— Æмзор, рахиз, ноггуырдæн акувæм, — 
райхъуыст палатæйæ йе ’мбæлттæй кæйдæр 
ныхас. 
— Ацу, — загъта мæ фыд. — Æз мидæмæ 
бакæсон. Ноггуырдæн акувын хъæуы. 
Уырызмæг, дæ номæвæрæг уыд Æмзор, 
дæ фыды фыд, дæ Баба. «Хорз ирон ном ыл 
сæвæрут». Хорз ирон нæмттæ — бирæ. 
Иуæй-иутæ сæ цотыл цыдæр къленц, цыдæр 
фæсарæйнаг, цалдæр уæладзыгон нæмттæ сæ- 
вæрынц. Чи загъта, æмæ ном æрмæст фæ- 
64 

кæсынмæ у? Алы номæн дæр йæхи фарн æмæ 
йæхи уæз и. Цыма, æцæг ирон нæмттæ кæ- 
мæн нæй, уыдон æцæг ирæттæ не сты, цæ- 
мæндæр мæм афтæ кæсы. 
Дæ мадимæ нæ бирæ равзар-бавзар нæ 
бахъуыд. Дæ ном нын цыма зæгъынæввонг 
цæттæ уыд. 
Уырызмæг! 
Нарты хистæр. Зондджын, пехуымпар 
æмæ куырыхон, нæртон адæмы фарн æмæ 
ныфс — Уырызмæг. Махæн дæр нæ цоты 
хистæр уыдзæн Уырызмæг. 
Уырызмæг, æмæ Нарты хистæр куыры- 
хон Уырызмæг зæронды бонтæм фæцард, йæ 
цыллæ урс-урсид зачъетæ йæ ронбастмæ 
хæццæ кодтой, царды уайæнты бирæ ауад, 
бирæ цыдæртæ федта. Дæуæн та дæ цард- 
вæндаг нæма райдыдта, афтæмæй æрдæгыл 
фескъуыд, уалдзыгон сæууон хуры тын фæ- 
тар. 
О ме ’дзард фырт, афтæ райгуырд дæ ном. 
Уыцы фæрнджын номимæ, бæргæ, фылдæр 
куы фæцардаис, æмæ... Æртынæм декабрь — 
дæ райгуырды бон. Адæмæн — иу, махæн та 
дыууæ бæрæгбоны фæд-фæдыл. Ныр дзы 
адæмы уагыл иу дæр нал у. Æртынæм де- 
кабрь — дæ мысæн бон, фынджыдзаг скæ- 
нæм, нæ ныхас нæхимæ дæр нæ фæхъуысы. 
Ног азы дæ мад фынгыл æртæ чъирийы бæр- 
гæ æрæвæры, фæлæ æнæ дæу уый цавæр Ног 
3 Лгнаты Гæстæи 
65 

аз у? Нæ бæрæгбæттæ дæ фæстæ бæрæгбæт- 
ты хуызæн нал сты, ад сæ нал и, зæрдæйыл 
нал æмбæлынц. 
Нарты Уырызмæг Сатанаимæ «а» æмæ «о»- 
йæ зæронды бонтæм фæцард. Ды та, Уырыз- 
мæг, мах Уырызмæг, цард царды хуызæн 
кæмæй у, уыцы уæлмонц æнкъарæнтæ нæма 
бавзæрстай, афтæмæй дæ цард фескъуыд. 
Иу чызг... Йæ ном ын барæй нæ фыссын; 
мыййаг, ацы рæнхъытæ куы бакæса æмæ йын 
йæ зæрдæ куы фæриссын кæнон. Цы ахаст- 
дзинæдтæ уыд уе ’хсæн? Цы æнкъарæнтæ 
райгуырд уæ зæрдæты? Æвзонг лæппу, æв- 
зонг чызджы риуы цы арт ссудзы, уымæй уæ 
развæндæгтæ ныррухс сты æви нæ?.. Чи зоны, 
уыцы чызгмæ дæ æвирхъау хабар куы бай- 
хъуыст, уæд йæ бинонты сусæгæй йæ къуы- 
бар цæссыгæй йæхи æхсадта; чи зоны, дæ фæ- 
стаг бон дæм сылгоймæгты æхсæнæй джихæй 
каст, хатгай-иу дæ нал ауыдта, йæ цæстыты 
рухс ын йæ сусæг цæссыгтæ æхгæдтой; чи 
зоны, фырзæрдæрыстæй йæ зæнгты тых тад 
æмæ-иу фæдонзоныг, куыд ничи йæ бафип- 
пайа, афтæ уæлдæф йæ къухтæй ахста. 
О мæ бон, Уырызмæг, кæд-иу дæм дæ 
царды фæстаг уысмты уыцы чызг мигъвæл- 
мæй зынæгау фæзынд. Фæзынд-иу æмæ-иу 
атад. Фæзынд-иу æмæ-иу атад. Стæй фæс- 
тагмæ бынтондæр бæзджын сау фæлмы 
66 

аныгьуылд. Йæ рухс цæсгом дæ цæстыты 
баззад. Кæд ын йæ хурæнгæс цæсгом мæрд- 
тæм демæ ахастай æмæ йæ мах нæ зонæм... 
Æргомныхас уыдыстæм, кæрæдзийæ ницы 
æмбæхстам, кæрæдзийæ ницы сусæг кодтам. 
Æз сымахимæ, мæ цотимæ, æдзухдæр архайд- 
тон æмæ мæхи дардтон афтæ, цыма канд мæ 
фырттæ не стут, фæлæ стæм æмбæлттæ, 
æмгæрттæ, æрдхæрдтæ. Æмæ мæ лæппу æмæ 
мæ хорз æрдхордæй дæр æнæхай куы фæдæн. 
Ныййарджытæй бирæ чидæртæ, чи зоны, 
сæхæдæг дæр нæ фембарынц, афтæмæй сæ 
цотæн, сæ кæстæртæн фаг аргъ нæ фæкæ- 
нынц. О, ды йæ ныййарæг дæ, йæ мад дæ, 
йæ фыд дæ, йæ хистæр, фæлæ уый ууыл нæ 
дзуры, æмæ дæ цотыл дæ бон цæуы æмæ сæ 
ныллæг кæнай, сæ адæймаджы сæрыстыр- 
дзинад сын дæ къæхты бын ссæндай. О, сы- 
мах фæрцы фæзындысты уыдон ацы дуне- 
мæ, фæлæ уый ууыл нæ дзуры, æмæ уыдон 
адæймæгтæ, дæу хуызæн адæймæгтæ не сты. 
Зæххыл фыццаг къахдзæфтæ чи кæны, уый 
дæр адæймаг у, дæу хуызæн адæймаг. Æмæ 
уый никуы рох кодтон. Мæ лæппутимæ цыма 
æмсæр, æмдæндаг дæн, мæхи афтæ дардтон 
æмæ абон дæр афтæ дарын. 
— Уырызмæг, бахъуыддаг кæнынæн дын 
афон у. Ницæмæй батыхсдзыстæм. 
Ды-иу загътай: 
— Фæстæдæр фендзыстæм. 
67 

— Ахæм исчи ис, минæвæрттæ кæмæ бар- 
витæм? 
— Фендзыстæм. 
Фыд æмæ фыртæн цыфæнды хорз ахаст- 
дзинæдтæ куы уа, уæддæр се ’хсæн цыдæр 
ауæдз ис, æмæ уый сæрты ахизæн нæй. Æмæ 
уый уæлдай тынгдæр дæ фæстæ бамбæрстон. 
Уый у нæ ирон фарн, нæ ирон æгъдау, нæ 
ирон æфсарм. 
Мæ иу зонгæйы арæх æрымысын. Йæ 
фырт йæ амонд куы ссардтаид, уый уыд йе 
стырдæр бæллиц. Уыдонæн дæр сæ ныхас 
уыд æргом. Иубон фырт йæ дзыппæй цал- 
дæр чызджы къамы систа æмæ сæ стъолыл 
æрæвæрдта, æркæс-ма сæм, дæ зæрдæмæ дзы 
тынгдæр чи цæуы, зæгъгæ. Фыд сæм бирæ 
фæкаст, стæй дзы иумæ бацамыдта: 
— Мæнæ ацы чызг. 
Лæппу бахудт. 
— Мæнæн дæр. 
Цалдæр мæйы фæстæ сæм æрбакуывта 
уыцы чызг. Ныр сын ис дыууæ фырты. 
Уырызмæг, ды нын иу чызджы къаммæ 
дæр куынæ бацамыдтаис æмæ афтæмæй дæ 
номыл нæ къæсæрæй дæ цардæмбал куы 
’рбакъахдзæф кодтаид. Уæд та нын дæ 
фæстæ уыдисныйас сывæллон куы баззада- 
ид. Дæу нын ацы зæххыл ничи баивдзæн, 
ацы дунейы иу адæймагæн иннæмæй, цыфæн- 
ды хæстæг æмæ адджын дын куы уа, уæд- 
68 

дæр баивæн нæй, фæлæ уæддæр... Уæддæр... 
Дæ сыгъдæг, æнæхин ирд цæстытæ нæм кас- 
таиккой уыцы сывæллонæй. Дæ фæлмæн мид- 
былхудт уыдтаиккам йæ цæсгомыл. Дæ хъæ- 
лæс нæм хъуыстаид уымæй. О, фæлæ нын 
Хуыцауы цæст уый дæр куынæ бауарзта. 
Цымæ афтæ тынг йæ хъыджы цæмæй бацы- 
дыстæм? Йæ зæрдæ ныл афтæ тынг цæмæн 
фæхудт? 
Уырызмæг, рæстæгæй-рæстæгмæ дын дæ 
цыртыл чидæр удæгас. дидинджытæ сæвæ- 
ры. Сызгъæрин стъæлфæнтæ сæ фæхауы, 
æнтъыснæг бон дæр цырæгътау фæрухс кæ- 
нынц. Чи сæ сæвæры? Де ’мкъласонтæ? 
Университеты кæймæ ахуыр кодтай, уыдон? 
Де ’мкусджытæ дæ бабæрæг кæнынц? Каф- 
джытæм кæимæ цыдтæ, уыцы лæппутæ æмæ 
чызджытæ дæм æрхæссынц уыцы дидинджы- 
тæ? Дæ хорз æмгæрттæ, дæ хорз æмбæлттæ 
дæ бабæрæг кæнынц? Нæ хæстæджытæй дæм 
исчи æрхæссы уыцы дидинджытæ? Чи, чи 
дæм æрхæссы уыцы удæгас цæхæр-дидин- 
джытæ? Чи дын æрхæссы йæ зæрдæйы 
хъарм? Чи... чи дын ссудзы дæ сау ингæныл 
уыцы рухс арт?.. 
Уырызмæг, цæуылнæ хъуамæ цыдаис 
кæйдæрты зæрдæмæ? Хуымæтæг бинонты 
лæппу. Зæххон лæппу. Фæлæ ды бирæтæй 
уыдтæ бæрзонддæр, дæ кары фæсивæдæй, 
дæу æмæ уыдонæй кæйдæрты æхсæн — 
69 

тыгъд быдыртæ. Ды — сыгъдæг æмæ рæс- 
туд. Æмæ кæд, адæм кæрæдзийæн бирæгътæ 
кæм систы, уыцы æхсæнады цæрæм, уæддæр, 
нæ, нæ ! Сыгъдæгуд æмæ рæстзæрдæ адæм 
нæма фесæфтысты. Чи зоны, ахæм рæстæг 
дæр та æрцæуа, æмæ адæм цæрой Сыгъдæг 
Рæстдзинады закъонтæм гæсгæ. Ау, чъизи 
æмæ хæрам æнустæм фæуæлахиз сты? Нæ! 
Нæ мæ уырны! 
Æмæ, Уырызмæг, дæ уды сыгъдæг, дæ 
рæстдзинад кæйдæрты зæрдæмæ ма цыдаид, 
уымæн уæвæн нæй. Дæ кары чызджытæ се 
’ппæт æхца æмæ исбоны цæстæй нæ кæсынц. 
Се ’ппæт гæлæбуты хуызæн нæ пæр-пæр 
кæнынц. О, алцыдæр уæййаг ссис, уарзон- 
дзинад дæр, фæлæ сыгъдæг уарзондзинадæн 
уæддæр фесæфæн нæй. 
Уырызмæг, Къостайыхъæумæ, дæ мадыр- 
вадæлтæм фæндаг нын разынд æнамонды 
фæндаг, цæрæнбонтæм æй бахъуыды кæн- 
дзыстæм. Кæртмæ дæр нал бахæццæ стæм, 
афтæ сыхæгты чызг дæ мады хо Ирæйы цур 
алæууыд: 
— Телефонмæ уæм дзурынц, æрмæст тагъд- 
дæр. 
Ирæ азгъордта, уайтагъд удаистæй фæс- 
тæмæ фæзылд. 
— Тагъддæр! Горæтмæ! 
— Циу, цы хабар у? 
70 

— Уырызмæгыл цыдæр нæмыг сæмбæлд, 
æмæ йын операци кæнынц. 
Цавæр нæмыг?.. Операци... Дæ мадырва- 
дæлты кæртмæ нæма бахызтыстæм. Æмæ... 
— Ацæмæз, разил, — загътон æз, фæлæ, 
диссаг: мæ мидбынат æнцад лæууыдтæн, мæ 
къæхтæ мæ бон зæххæй атонын нæ уыд, мæ 
зæнгтæ, ме уæнгтæ здыйы кæрдихтæ феста- 
дысты, фæлæ уæддæр цыдæр хуызы фезмæ- 
лыдтæн, машинæйы сбадтæн. Таутионы хъæ- 
лæс мæм, дард кæцæйдæр хъуысæгау, хъуыст: 
— О Лæгтыдзуар, Уырызмæгæн баххуыс 
кæн. О Лæгтыдзуар!.. 
Машинæ цæхгæр фæзылд, размæ атын- 
дзыдта. Уырызмæг... Цы кодта?.. Цавæр нæ- 
мыг?.. Операци... Мæ сæр ницы ахста. Æмæ 
хъуамæ цы ахстаид? Цыдæр нæмыг... Цавæр 
нæмыг... 
Машинæйы бадтыстæм цыппарæй, фæлæ 
дзы цыма ничи бадт, иу сым никæмæй хъуыст, 
æрвдзæфтау уыдыстæм æмæ... Нæ! Хъуыст. 
Уый мæнмæ ницы хъуыст. Дæ мад куыдта. Уый 
цавæр куыд у? Басабыр æй кæн, исты йын зæгь, 
фæлæ йæм ницы сдзырдтон. Уæвгæ та мæ 
фæндыд, дæ хъæлæсыдзаг ыл ныхъхъæр кæн: 
— Уый цавæр куыд у? Уый... 
Къостайыхъæуæй горæтмæ фæндагæн кæ- 
рон нал уыд. Мæн фæндыд, иу машинæ дæр 
фæндагыл куынæ цыдаид, куы ничи нæ къуы- 
лымпы кæнид. Мæн фæндыд, уайуысм рын- 
71 

чындоны кæрты куы февзæрдаиккам. Ацæ- 
мæзмæ разылдтæн. Лæппуйы цæсгом ныддур. 
Цы зæрдæйæ скъæры машинæ? Цы хъуы- 
дытæ ивылынц йæ сæры? Æмæ загътон: 
— Ацæмæз, фæндагмæ дзæбæхдæр кæс. 
Фæндагмæ æдзынæг каст, фæлæ уадз, 
иучысыл уæддæр æрæвронг уа. Æз та... Фæ- 
дисы нæм æрдзырдтой. Уырызмæг хорз уавæ- 
ры нæй. Æвирхъау бæллæх æрцыд. Хъуы- 
дытæ, хъуыдытæ... мæхицæй сæ бæргæ сырд- 
тон, фæлæ... Цал æмæ цал хатты скуывтон 
Хуыцаумæ, Уастырджимæ, цæмæй дын, 
Уырызмæг, баххуыс кодтаиккой, дæ удæн 
мацы уыдаид, нæ хæдзарыл фæстæмæ дзæ- 
бæхæй сæмбæлдаис. Куывтон Хуыцаумæ, 
цæмæй дзы гал хæсджын фæуæм, дæ номыл 
стыр куывд скæнæм. 
Уырызмæг, бæргæ дæ фæдзæхстон Хуы- 
цауыл, Уастырджийыл, нæ ирон зæдтыл, 
фæлæ нæ уыцы бон сæ хорзæх нæ уыд. Уыцы 
бон нын æндæр тæрхон рахастой. 
Уыцы бон... Мах æй нæма зыдтам, фæлæ... 
Уыцы бон нæ царды уыд тæккæ æвирхъау- 
дæр бон, сау бон, сау хуыцаубон... 
Горæтмæ фæндаг ныддаргь. Мæ сæр ныд- 
дур, рыст, æмæ йæ цалдæр хатты ме ’нгуылдз- 
тæй, мæ армытъæпæнæй æнæхатырæй ныл- 
хъывтон. Суанг мæ афтæ дæр фæндыд, æмæ 
йæ тымбылкъухæй батъæппытæ кæн. Цыма цы- 
72 

дæр аххосджын уыд. Уырызмæг цы кодта, уый 
цæуылнæ зонын? Æдылы фарст, фæлæ... 
Ды де ’мбæлттимæ горæты куы иу ран, 
куы иннæ ран хъахъхъæдтай æхсæнадон 
æгъдау: мацы фыдбылыз, мацы бæллæх æр- 
цæуа. Ныр дæхиуыл æрцыд бæллæх. Куыд? 
Цы хуызы? Кæм уыдтæ? Исты дзæгъæл 
нæмыг... Афтæ уыдзæн. Афтæ уыдзæн. Æз 
дæ хорз зонын, Уырызмæг. Æмæ ды, суанг 
дæ цыфыддæр знагмæ дæр фыццаг топпы 
кæсæнæй нæ акæсдзынæ. Цалынмæ дын гæ- 
нæн æмæ амал уа, уæдмæ мæнгвæдæгыл 
ницы хуызы æрбахæцдзынæ. 
Базармæ уæ арæх арвитынц. Базары... О, 
базары, гæнæн ис, æмæ æрцæуа стыр бæл- 
лæх. Алыхуызон адæм. Æрыгæттæ æмæ зæ- 
рæдтæ, нæлгоймæгтæ æмæ сылгоймæгтæ, 
раст æмæ чъизи, сыгъдæг æмæ æдзæсгом 
адæм, давджытæ æмæ цæстфæлдахджытæ... 
Æмæ кæд се ’хсæн исты рауад? Хъæлæба. 
Хыл. Кæд кæрæдзимæ хæцæнгæрзтæ систой 
æмæ, Уырызмæг, кæд ды се ’хсæн бацыдтæ, 
кæд сæ иргъæвгæ кодтай æмæ дыл афтæмæй 
кæйдæр дзæгьæл нæмыг æнæнхъæлæджы сæм- 
бæлд. Уæдæ... Уæдæ дæу исчи барæй æрбах- 
са, уый мæ нæ уырны. Куыд ныддарæн и зæд- 
мæ дамбаца? Цæй тыххæй? Æвзæрæй кæмæн 
цы ракодтай? Кæй бафхæрдтай? 
Уырызмæг, æгас ма куы уыдтæ, уæд æй 
уыйас не ’нкъардтон, фæлæ ныр... Нæ фут- 
73 

болон командæ-иу куы хъазыд, уæд-иу уæ 
стадионмæ арвыстой, æмæ, мидæмæ чи цæуы, 
уыдонмæ кæс, сгар сæ, дæ къухтæ сыл æр- 
хæсс иуырдæм, аннæрдæм. Адæймаджы ныл- 
лæггæнæн ми, фæлæ æнамонд рæстæг цæ- 
рæм, æмæ цы чындæуа? Дæ куыст... дæ куыст 
дæ уыцы уавæры æвæрдта, афтæ дæ домдта. 
Бæргæ дæ нæ фæндыд искæй сгарын, искæ- 
мæ джигул кæнын, фæлæ... 
Ацæмæз машинæ скъæрдта æнæ иу сыбырт- 
тæй, йæ цæсгом ныддур. 
Уырызмæг, Ацæмæзимæ кæрæдзиуыл 
куыд æнувыд уыдыстут, куыд! Æрмæст æф- 
сымæртæ нæ уыдыстут, фæлæ æмбæлтты, 
æрдхæрдты хуызæн. 
Мæ зæрдыл арæх æрбалæууы. Ацæмæз 
фæрынчын, æмæ ды куыдтай. Ацæмæзыл 
цыд аз æмæ ’рдæг. Æхсæвы дыууæ сахатыл 
йæ хъæрзынмæ фехъал дæн. 
— Ма-а-мæ-æ... Ма-а-мæ-æ... 
Дæ мад фæразæй, лæппуйы йæ чысыл 
сынтæгæй йæ хъæбысмæ фелвæста. 
— Тæвд у, тынг тæвд! — Аллæ тæвдба- 
рæн раскъæфта. Сывæллон йæ цæстытæй нæ 
каст, тыххæй улæфыд. Мæ зæрдæ æрба- 
уынгæг. Уый та куыд? Уый циу? Цы хабар 
у? Мæ лæппу мæ цуры сæфы. Æмæ нæ 
сæрмæ Цæллаггаты дуар ныххостон. Æнæ 
дзабыртæ, афтид мидæггаг дарæсы дæн, уый 
дæр мæ æрбайрох. Нæ бынмæ Цомартатæм 
74 

нызгъордтон. Ацæмæзы тæвд уыд цыппор иу, 
ахæм тæвд зынуромæн у. Дыууæ-æртæ ми- 
нуты дæр нæ рацыд, афтæ нæ фатер адæмæй 
айдзаг, нæхи подъезд нæ, фæлæ нæм иннæ 
подъездтæй дæр згъордтой. Нæ хæдзары — 
дыууæ медицинон хойы, уыдон дæр æрба- 
хæццæ сты. Фæдис уыд æмæ фæдисмæ тах- 
тысты. Ацæмæзы чи спъирттæй сæрфта, чи 
йын укол кодта, чи цы, фæлæ уæддæр йæ 
тæвд нæ хауд. Йæ сæр нæ урæдта, йæ былтæ 
хус кодтой. Йæ улæфт... йæ улæфт æрхæ- 
цыд. 
— Дохтыртæм... 
— Æз сæм адзырдтон, ныртæккæ сæ ар- 
дæм хъæуы, — загъта Цæллаггаты хистæр 
лæппу Батрадз. Уый дæр фыртагъдæй йæ 
уæлæ ницыуал акодта, афтæмæй кæртмæ те- 
лефонæй адзурынмæ азгъордта. Æмæ сæрды- 
гон бон нæ уыд — зымæгон, афтид трусичы, 
афтид уæлæнгай хæдзарыдаргæ дзабырты. 
Уырызмæг, адæм... адæмæй хуыздæр цы 
ис, цымæ? Иугæр адæймаг дæ, адæймаджы 
ном хæссыс, уæд дын æнæ адæм цæрæн нæй. 
Æнæ адæм чи цæры, адæм кæй нæ хъæуынц, 
уый æлгъыст у. Халон дæр ма иунæгæй нæ 
цæры. Адæмы хорзæхæй Хуыцауы хорзæ- 
хæй уæлдай нæй. Æмæ уый та уæд уыдзæн, 
æмæ ды дæхæдæг адæмы куы уарзай, уыдон 
дæр дæу хуызæн адæймæгтæ сты, уый куы 
æмбарай. Мах, нæ бинонтæ, адæм цы сты, 
75 

адæмы хорзæх куыд æгæрон у, уый ма æгæр 
дæр бамбæрстам, цинты дæр æмæ зианты 
дæр. Адæм — уыдон зæххон хуыцæуттæ сты. 
Адæм — уыдон зæххон уастырджитæ сты. 
Адæм — уыдон кæрæдзийæн цæджындзтæ сты. 
Кæм сты дохтыртæ? Куыд æрæгмæ зынынц? 
Ацæмæзы мæ хъæбысмæ райстон. Фыццаг 
хатт уæд бамбæрстон: мæ лæппу цардæй 
мæлæты æхсæн лæууы æмæ йын мæ бон ницы 
у. Йæ цæнгтæ, йæ зæнгтæ цыдæр уысм фен- 
дзыг вæййынц, стæй сæ æнахуыр тылд ба- 
кæны. Чидæр сывæллоны мæ хъæбысæй 
райста. Дыууæ урсхалатджыны фæзындыс- 
ты. Æмæ мын фенцондæр, æхсызгонæй су- 
лæфыдтæн. Ницыма загътой, Ацæмæзмæ 
нæма æркастысты, фæлæ йæ удирвæзынгæн- 
джытæ кæй сты, уый мæ зæрдæ банкъардта. 
Дыууæ æви йын æртæ уколы фæд-фæдыл 
скодтой. Сæ иуы ныхас мæм æрбайхъуыст: 
— Йæ тæвд цыппор градусмæ æрхауд. Ма- 
уал ын тæрсут. 
Уыдон уыдысты æвронггæнæн ныхæстæ. 
Æмæ фыццагдæр кæуыл ахъуыды кодтон, 
уый дæуыл, Уырызмæг. Ды иуварс лæууыд- 
тæ. Ды дæр уыдтæ айдагъ мидæггæгты, суа- 
зал дæ æмæ ихæнриз кодтай. Де ’фсымæ- 
рæн фæтарстæ, æмæ дæ цæстытæ доны зыл- 
дысты, дæ цæссыгтæ дæ рустыл уадысты. Æз 
дæ мæ хъæбысмæ систон æмæ дæ уатмæ бас- 
къæфтон, хъæццулы бын дæ бануæрстон: 
76 

— Схуысс, схуысс, Уырызмæг. Ацæмæ- 
зæн мауал тæрс. 
Ды ницы загьтай, кастæ мæм, дæ цæсты- 
тæ доны зылдысты. 
Ацæмæзы тæвд æрхауд, йæ цæстытæй ра- 
каст, фыццаджы хуызæн бынтон лæмæгъ нал 
уыд. Æз ма уæдмæ дæр уыдтæн æрдæгбæгъ- 
нæг. Тагъд-тагъд цыдæр дзаумæттæ акодтон. 
Лæппуйы рынчындонмæ аластой, дæ мад — 
йемæ. Æз æмæ ды хæдзары баззадыстæм. Æз 
дæ фарсмæ схуыссыдтæн, дæ сæр дын мæ 
риуыл сæвæрдтон. 
— Афынæй кæн, афынæй кæн, Уырыз- 
мæг. — Фæлæ ды нæ фынæй кодтай. Æрба- 
кастæ-иу мæм, базмæлыдтæ-иу. Æмæ дæ æз 
мæ хъæбысы æрбакодтон, мæ цæнгтæ дыл 
æрбатыхтон: 
— Ма тæрс, Ацæмæзæн мауал тæрс, ныр 
ын ницыуал у. 
Ды æнæдзургæйæ дæ цæсгом мæ дæллаг- 
хъуыр авæрдтай æмæ ныккуыдтай. Хъæрæй. 
Дæ хъæлæсыдзаг. Цæмæндæр ныккуыдтон 
æз дæр. Æмæ дыууæйæ дæр куыдтам, фырт 
æмæ фыд. Цыдæр уысм ахъуыды кодтон: уый 
цы кæнын, лæппуйы зæрдæ цæмæн риссын 
кæнын? Æмæ мæ кæуын тыххæйты баурæд- 
тон. Дæ сæрыл, дæ уæхсчытыл, дæ синыл 
мæ армытъæпæн хастон. Дæ кæуын фæса- 
быр, дæ хæкъуырцц банцад. Иурæстæг афы- 
нæй дæ, фæлæ мæнмæ хуыссæг æмгæрон нал 
77 

æрцыд. Хъуыды кодтон Ацæмæзыл, хъуыды 
кодтон æндæр цæуылдæрты, фæлæ мæ хуыс- 
сæг æрмæст уый тыххæй нæ фæлыгъд. Тар- 
стæн, мыййаг куы афынæй уон — ды та мæ 
хъæбысы, æмæ куы фехъал уай, æгъуыссæг 
куы фæуай. Ды хуыссыдтæ мæ хъæбысы, 
æмæ мын уый лæвæрдта цыдæр æнахуыр æх- 
сызгондзинад, дæ чысыл буары тæвд, дæ 
чысыл зæрдæйы тæпп-тæпп ме уæнгты алы 
стъæлфыл дæр æмбæлд. Дæ хъæбул дæ хъæ- 
бысы æнцад-æнцойæ фынæй кæны. Цы ма 
уа уымæй стырдæр амонд! 
Уырызмæг, ды ма уыйфæстæ дæр~"куыд- 
тай, æрмæст уæд куыдтай фырцинæй. Куыд- 
тай, уæ кæстæр æфсымæр Батрадзы арæн- 
донæй куы ’рластам, уæд. Ды — иуæндæс- 
аздзыд лæппу, сывæллоны цур æрлæууыд- 
тæ, дæ мадмæ бакастæ æмæ загътай: 
— Фæхæцон ыл. 
Дæ мад, ноггуырд сывæллон дæ хъæбы- 
сæй куы ’рхауа, уымæй куыд нæ тарст, фæ- 
лæ уæддæр загъта: 
— Фæхæц, фæхæц, Уырызмæг. 
Ды Батрадзы дæ хъæбысмæ систай æмæ 
йæм кастæ, не змæлыдтæ. Æвæццæгæн, куы 
дын æрхауа, уымæй дæхæдæг дæр æдас нæ 
уыдтæ. Иурæстæг дын дæ цæстытæм фæком- 
коммæ дæн. Доны зылдысты, дæ лæгъзцъар 
урс рустыл урс чысыл цæссыгтæ уадысты. 
Ды цин кодтай дæ гыццыл æфсымæрыл. Дæ 
78 

цæстытæ — дыууæ чысыл хуры, цæссыгтæ 
сæ нæ хауд, фæлæ зæлдаг хуры тынтæ. Дæ 
чысыл зæрдæйы цин ивылд дæ цæссыгты 
хуызы. Фæзынд дын дыккаг æфсымæр, æмæ 
ма уымæй хуыздæр цы уа? 
Ныр уыдзыстут æртæ æфсымæры. Æртæ 
цæджындзы. Æртæ цæргæсы! Уырызмæг, æз 
уыдтæн, ацы зæххыл амондджындæр чи у, 
уыцы ныййарджытæй иу. Алкæмæн æртæ 
фырты ис? Хъæздыг дæн, тынг хъæздыг. 
Куыд сæрыстыр, куыд сæрыстыр уыдтæн æз 
сымахæй! Уæ алкæй номыл дæр нæ къæсæ- 
рæй æрбакувдзæн зæххон зæд. Æмæ ноджы 
ныррухсдæр уыдзæн нæ хæдзар. Фæзындзæн 
нын ног хæстæджытæ. Фæкъабазджындæр 
уыдзыстæм. Уæ алкæмæн дæр уæ фæзын- 
дзæн кæстæртæ, æппынкъаддæр, фæйнæ æр- 
тæйы, фæзындзæн мын цоты цот, æмæ ма 
махæй амондджындæр чи уыдзæн? 
Фæлæ мах, зæххон адæм, уынаффæтæ 
бæргæ кæнæм, тæрхонхæссæг та не сфæлди- 
сæг Стыр Хуыцау у. Æмæ æвиппайды мæ 
рæсугъд бæллицтæй афтидæй аззадтæн, 
æвиппайды мæ цæргæсты хистæр æрвыг арвы 
хъæбысæй зæрдæцæфæй зæххыл æрхауд, 
æвиппайды мæ хистæр цæджындз нызгъæ- 
лæнтæ, æвиппайды... 
О мæ бон, Уырызмæг, æвиппайды дæ аф- 
тидæй куы аззадыстæм... 
79 

Къостайыхъæуæй горæтмæ фæндаг афтæ 
ныддаргъ, афтæ, æмæ... Ссæдз минуты, фондз 
æмæ ссæдз минуты, сахатырдæг дæр фæуæд, 
æмæ схæццæ дæ. Фæлæ ныр... Ацæмæзæн, 
тагъддæр скъæр, зæгъгæ, ницы хуызы зæгъ- 
дзынæн. О Уастырджи, мæ кæстæрты мын 
де уазæг бакæн! О Уастырджи... 
Уæддæр, уæддæр Уырызмæг цы кодта? 
Цавæр нæмыг? Кæм ын сæмбæлди?.. Опе- 
раци. Уый хуымæтæджы цæф нæу. О Хуы- 
цау, йæ удæн мацы уæд, æндæр алцæуыл 
дæр разы дæн. Цымæ, Батрадз... Цымæ, Бат- 
радз та кæм и. Уæ кæстæр æфсымæр, Уырыз- 
мæг, дæуæн æмæ Ацæмæзæн — уæ хъазæн- 
хъул. Æппынæдзух дзы хынджылæг кæнут, 
фæратон-батон æй кæнут. Хæрæджы цин — 
дæндагæй. Æгæр къулбадæг, æгæр буцахуыр 
æй скодтат. Æмæ уый дæр куы иуимæ, куы 
иннæимæ хъæбысæй хæцдзæн, куы дæу 
бакъуыры, куы Ацæмæзы. 
Батрадз гыццылæй кæуаг уыди. Арæндо- 
нæй йæ куы æрластам, уæд уый дыккаг æви 
æртыккаг бон уыди, нал æй хъуыды кæнын. 
Ацæмæз, фарастаздзыд лæппу, фæлæ цар- 
ды уайæнты чи ауад, азты уæз кæуыл æрæн- 
цад, ахæм зæронд лæджы хуызæн йæ къух- 
тæ йæ синыл сæвæрдта, æцæг зæронд лæджы 
хуызæн куыддæр размæ фæгуыбыр, бынмæ 
каст, афтæмæй уаты дыууæрдæм рацу-бацу 
кодта æмæ йæхицæн дзурæгау дзырдта: 
80 

— Да-а-а... Да-а-а... 
Уырызмæг, уыцы рæстæг æз æмæ ды бад- 
тыстæм диваныл. 
— Ацæмæз, цы «да-а-а», «да-а-а» кæныс? 
Уый сабыргай æрлæууыд, йæ сæр бан- 
къуыста, ныуулæфыд æмæ загъта: 
— Ацы адæймаг нæ удхарæй амардзæн, — 
æмæ нæ фарсмæ диваныл йæхи æруагьта, æр- 
бакаст мæм, æмæ ма йæ ныхасмæ бафтыдта: 
— Батрадзæн сывæллæтты рæвдауæндон- 
мæ раттæн нæй? 
Æрмæст йæ ныхас нæ, фæлæ ма йæ цæс- 
тæнгасæй дæр агуырдта дзуапп. Мах, æз æмæ 
ды, дыууæйæ дæр ныххудтыстæм, нырма йæ 
райгуырдыл цалдæр боны йеддæмæ кæмæн 
нæ цæуы, уый сывæллæтты рæвдауæндон- 
мæ куыд ис раттæн. Ацæмæз йæ фæндыл 
бирæ кæй фæхъуыды кодта, уый бæрæг уыд: 
уыцы тарæрфыгæй мæм æрбакаст, ома нæ 
уыныс, ацы сывæллон куыд кæуаг у, æнцой 
нын кæй нæ дæтты, уый не ’мбарыс? 
Æнæдзургæйæ сыстад æмæ иннæ уатмæ, 
Батрадз кæм уыд, уырдæм ацыд. Цæмæ, уый 
бæрæг уыд: æркæса йæм, цымæ, афтæ кæуаг 
кæдмæ уыдзæн, тагъд айрæздзæн?.. 
Уырызмæг, куыд айрæзтыстут, куыд алæп- 
путæ стут, уый зонгæ дæр нæ бакодтон... 
Æз Беслæны рынчындоны зæрдæрисгæйæ 
нæ хорз хæстæджы цур куы лæууыдтæн, 
уæд... уæд нæ горæты сæйраг парчы та æвир- 
81 

хъау стыр бæллæх æрцыд. Фæлæ!.. Фæлæ 
мах ницыма зыдтам. 
Нæ машинæ йæхи размæ бæргæ æппæрс- 
та, фæлæ фæндагæн кæрон нал уыд. Ничи 
ницы дзырдта. Хъуыст дæ мады сусæг кæ- 
уын. Зæгъон ын: уый цавæр куыд у? Фæлæ 
ныддур дæн, разилон æмæ уыцы цалдæр 
ныхасы зæгъон, уый мæ хъару нæ уыд. 
Мады зæрдæ, дам, алцыдæр раздæр базо- 
ны, æмæ кæд, кæуинаг кæй фестæм, уый дæ 
мады зæрдæ базыдта æмæ сусæгæй уымæн 
куыдта. 
Уырызмæг, ды куы нал дæ, уæдæй фæс- 
тæмæ дæ дыууæ æфсымæры цыма асдæр фе- 
сты, афтæ мæм фæкæсы. Сæхимæ ныхъ- 
хъуыстой. Сæ хъæрæй ныхас, сæ хъæлдзæг, 
лæппуты æнæмæт худын мæ хъустæ нал ах- 
сынц. Фыркæуынæй æви зæрдæйы фыррыс- 
тæй, нæ йæ зонын, нæ хъæлæстæ цасдæр 
рæстæг сæхи хуызæн нал уыдысты, уæлдай- 
дæр, Ацæмæзæн — ныффæсус, йæ хъæлæс 
куыддæр сбадт, цалдæр мæйы уыд æмыр, ныл- 
лæг, тыххæй хъуыст. 
Нæ бинонтæ ма искæд сæ раздæры гаччы 
сбаддзысты, уый мæ нал уырны. Цасфæнды 
рæстæг рацæуæд, уæддæр раздæры бинонтæ 
никæдуал уыдзыстæм, уымæн æмæ ды нал 
дæ. Алы адæймагæн дæр йæхи бынат ис, æмæ 
дæ бынат афтидæй баззад. 
82 

Сымах, æртæ æфсымæры, кæрæдзиуыл 
цыдæр æнахуыр иузæрдион уыдыстут. Уæл- 
дайдæр, ды æмæ Ацæмæз. Иумæ-иу куы фæ- 
цæйцыдыстут кæнæ-иу хæдзармæ иумæ цы- 
дæр дзургæ куы æрбацæйцыдыстут, уæд-иу 
мæ зæрдæйыл цины хъарм æртæхтæ згъæл- 
дысты. Кæрæдзиуыл афтæ æнгом кæй уыды- 
стут, уый махæн нæ, фæлæ хионтæ æмæ сы- 
хæгтæн дæр æхсызгон уыд. 
— Цом, Ацæмæз, атезгъо кæнæм. 
— Уырызмæг, кæртмæ акæсæм. 
— Ацæмæз, цом скъолайы хъазæн фæзмæ. 
— Уырызмæг, цом, лæппутæ нæм æн- 
хъæлмæ кæсынц. 
— Ацæмæз, уæд та нæ машинæ ахсиккам. 
— Уырызмæг, рацу, исты ахæрæм. 
— Ацæмæз... 
Сымах кæрæдзиуыл афтæ баст уыдыстут, 
æмæ уæ иу æнæ иннæ хæринаг куы хордта, 
уæд ын, æвæццæгæн, ад нæ кодта. 
О мæ бон, Уырызмæг, дыккаг бон дын 
дæ мæрдон хуыссæн куы арæзтой, уæд дæ 
мад, дæ дзаумæттæ кæцытæ сты, уый нæ 
иртæста. Ды кæнæ Ацæмæз, исты дзаума 
æлхæдта, уæд æй æлхæдтат иумæ, уæ дыу- 
уæйæн дæр куыд бæззыдаид, афтæ. Дæу у, 
мæн у уæм нæ уыд, уæ дзаумæттæн сæ фыл- 
дæр — иумæйаг. Дæ мадæн зын куыд нæ 
уыд, фæлæ уæддæр Ацæмæзмæ фæдзырдта, 
æмæ сæ дыууæ æмæ ма сæ цуры чи уыд, 
83 

уыдон дæр сæ цæссыгтæй сæхи æхсадтой, 
афтæмæй дын дæ дзаумæттæ æвзæрстой æмæ 
сæ дæ сынтæгыл æвæрдтой. Цыма ныртæк- 
кæ рабаддзынæ, æркæсдзынæ сæм, равзар- 
дзынæ дзы æмæ сæ дæ уæлæ скæндзынæ. 
Нæ, ницыуал скæндзынæ! Дæ буар дарæсы 
рæсугьд, æхсызгон ад нал банкъардзæн. Хæрз- 
даст æмæ итувæрдæй, дæ туфлитæ цæхæр 
калдзысты, афтæмæй нал фæцæйцæудзынæ. 
Уырызмæг, ды кæдæм ацыдтæ, уым дарæс 
нал хъæуы. Уым... уым дæ дарæс æндæр у, 
уым дæ дарæс саумæр у. Уазал саумæр. 
Уазал сау зæхх. 
Дæ дзаумæттæ шифанеры ауыгъдæй лæу- 
уынц, шифанеры тæрхæгыл дæ дарæс куыд 
æвæрдтай — афтæ æвæрд. Ацæмæзимæ уын 
иумæйаг цы дарæс уыд, уыдонмæ дæр ничи 
æвналы. 
Ацæмæзимæ хуызæй уыйас æнгæс нæ 
уыдыстут, фæлæ зæрдæйæ, удыскондæй — 
тынг хæстæг. Уæ дыууæ дæр бæрзонд, æр- 
мæст ды тæнтъихæгдæр, æлвæстдæр, урс- 
буар. Ацæмæз та — саухил, ставдыстæг. Ды 
тынг аивтай, гыццылæй дæ сæрыхъуынтæ 
уыдысты бурхил, æмæ хъуыды кодтон: ды 
уыдзынæ нæ рагфыдæлтæ аланты хуызæн. 
Фæлæ дыл азтæ куыд цыдысты, афтæ дæ 
сæрыхъуын ивта — сауæй-саудæр кодта æмæ 
æстдæс-ссæдз азмæ афтæ ссау, æмæ фырса- 
уæй цæхæр калдта. Афтæ ссау сты де ’рфгуы- 
84 

тæ дæр. Аз æмæ ’рдæджы размæ дæ сæры- 
хъуынты æхсæн фæзынд цалдæр урс хилы. 
Æмæ мын куыд зын уыди, куыд зын! Уыцы 
кары уыдон цавæр урс хилтæ сты? Кæд дæ- 
химидæг истæуыл тыхстæ? Кæд дын цыдæр 
сусæг маст дæ зæрдæ æвдæрзта?.. 
Цыма гыццыл лæппу уыдтæ — æмæ мын 
æхсæз æмæ ссæдзаздзыдæй дæр гыццыл 
лæппу уыдтæ, уæдæ цы уыдтæ — афтæ-иу 
дын дæ сæрыхъуынтыл мæ уырзтæ, мæ ар- 
мытъæпæн ахастон: 
— О ме ’рдхорд, æнхъæлдæн, урс кæнын 
райдыдтай. 
Ды-иу фæлмæн бахудтæ, ницы-иу загътай. 
Дæуæн дæ сæры иугай урс хилтæ фæзынд, 
фæлæ дæ кары йæ сæр кæмæн сурс, ахæмтæ 
иу æмæ дыууæ и? Уæддæр мын дæ сæры- 
хъуынты æхсæн уыцы цалдæр урс хилы фæ- 
зынд цыдæр хъыг уыди. Цыма, уыдон кæй 
фæзындысты, уым æз дæр цыдæр аххосджын 
дæн, афтæ мæм каст! Уæвгæ та, Уырызмæг, 
мад æмæ фыд цалынмæ æгас уой, уæдмæ сæ 
кæстæрты тыххæй — сæ хорздзинæдты, се 
’взæр миты, сæ алы хъуыддаджы, суанг сæ 
алы къахдзæфы тыххæй дæр дзуапп дæттынц. 
Уырызмæг, гыццылæй дын арæх æлхæд- 
там урс дарæс. Ды дæхæдæг дæр — урсцъар, 
æмæ дыл æнахуыр рæсугъд фидыдтой. Цыма 
урс дарæс адæймаджы рæсугъддæр кæны, 
æмæ æрмæст æддаг бакастæй нæ, фæлæ зæр- 
85 

дæйæ дæр, зондæй дæр, миддунейæ дæр, 
цæмæндæр мæм афтæ кæсы. Мæнæн дæр, 
цыдæр, кæд бынтон урс нæ, уæддæр цыдæр 
ахæм дзаумæттæ уыд. Шифанеры ауыгъдæй 
баззадысты: дæ фæстæ сæм æвналгæ нæ, 
фæлæ кæсгæ дæр нал бакодтон, стæй ма сæм 
искæд бавналдзынæн, уый дæр мæ нæ уыр- 
ны. 
Дæ уды сыгъдæгдзинад... Æхсæз æмæ 
ссæдз азмæ дæр адæм аивынц, фылдæр адæм. 
Рæстæг æмæ сæ æхсæнад сæхи джиппы уа- 
дзынц. Æви уый мæнмæ афтæ кæсы? Æви 
уыдонæн сæ зондахаст æмæ сæ удысконд 
цæттæ вæййынц ивынмæ? Хъæуы сын æр- 
мæстдæр фадат. Адæймагæн бар ратт, ницæ- 
мæй тæрсы, ницы йæ уромы, уæд цымæ цы 
хуызæн уаид? Цы фæндагыл ацæуид? Адæ- 
мы фылдæр хай бирæгътæ нæ фестиккой? 
Адæмы фылдæр хай «Æз хуыздæр цæрон», 
«Мæнæн фылдæр уа», «Æз бæрзонддæрæй 
разынон», æмæ цыма уыцы нысантæ сæххæст 
кæныны тыххæй иннæ адæмыл сæ къæхтæй 
бацæуиккой. Цыфæнды æвирхъау хъуыддæг- 
тæ дæр сæ нæ бауромид. Адæмы стджытæ 
сын — хæрдмæхизæн асинтæ. Бæргæ, куы 
рæдиин. 
Ды, Уырызмæг, гуырдзæй цы уды сыгъ- 
дæг æмæ рæсугъддзинад рахастай, уыдон нæ 
фесæфтай, æмæ мæ зæрдæйæн уæлдай ад- 
джын æмæ зынаргъ уымæн дæ... 
86 

Нæ бинонтимæ цалдæр хатты фысджыты 
сфæлдыстадон хæдзары уыдыстæм, дæу æмæ 
Ацæмæзимæ дæр дыууæ æви æртæ хатты 
ацыдыстæм. Уæд уæ кæстæр æфсымæр Бат- 
радз гуырд нæма уыд. Советон цардарæзт 
куы фехæлд, уæд сфæлдыстадон хæдзæрт- 
тæ дæр фехæлдысты, æндæр паддзахæдтæм 
бахаудтой. 
Уырызмæг, дæу æмæ Ацæмæзимæ сфæл- 
дыстадон хæдзармæ куы ацыдтæн, уæд-иу 
мын чидæртæ, зонгæтæ-иу дзы куыд нæ ра- 
зынд, æмæ уыдон дзырдтой: ахæм æнахъом 
сабитимæ денджызмæ куыд рацыдтæ, цы 
ныффысдзынæ, куыд баулæфдзынæ? Æмæ 
йæ зыдтон: ницы ныффысдзынæн, нæ бау- 
лæфдзынæн. Æз-иу сæйрагдæр ацыдтæн сы- 
мах тыххæй: уадз, уæ зæрдæйы дзæбæхæн 
денджызы хъарм, фæлмæн уылæнтимæ 
фæхъазат; уадз, дзæгæрæг бур змисыл фæ- 
разгъор-базгъор кæнат, атул дзы, акъуыбы- 
лецц дзы кæн, стæй фест æмæ хъарм уылæн- 
тæм дæхи баппар. Æвзист урс æртæхтæ уæ 
алыварс кафыдысты, сымах сæ уæ чысыл 
къухтæй, уæ чысыл армытъæпæнтæй ахстат 
æмæ сæ кæрæдзиуыл калдтат. Уыцы æнæ- 
нымæц адæмы æхсæн æз хъуыстон æрмæст- 
дæр уæ хъæлдзæг ныхас, уæ æнæмæт кæл- 
кæл. Сымах-иу куы æрбазгъордтат æмæ мæ 
фарсмæ куы ахуыссыдыстут, науæд-иу мыл 
уæхи куы æрæппæрстат, уæд ма мæнæй 
87 

амондджындæр чи уыд! Иу уысм уæ мæ цæ- 
стытæй уæгъд нæ уагътон. Дуне дзыллæ, дæ 
къах кæм æрæвæрай, уый дæр дзы нæй, сы- 
мах та, сывæллæттæ, æмæ кæдæм азгъор- 
дзыстут, уæ рог, æвæллад зæнгтæ уæ кæдæм 
аскъæфдзысты. Æнæнымæц адæмы æхсæн 
фæдзæгъæлæн цастæ хъæуы? Денджыз æдзух- 
дæр денджыз у, æууæнк ыл нæй. Сымах, 
дыууæ кæсаджы хуызæн, фæлæ æгæр дард 
куы аленк кæнат, исчи уæ барæй кæнæ æнæ- 
бары куы бакъуыра, денджыз æвиппайды 
куы ссонт уа... Æмæ мæ цæстытæ уæ фæстæ 
гурæй-гурмæ зылдысты, иу уысм уæ уæгъд 
нæ уагътон, иумæ цы рæстæг арвыстам, 
уыдон сымахæн дæр æмæ мæнæн дæр уыды- 
сты æнæферохгæнгæ бæрæгбонтæ. 
Фæстаг хатт ма фысджыты сфæлдыста- 
дон хæдзармæ иумæ ацыдыстæм Коктебель- 
мæ, æмæ уыцы хабар уæд уыд, æнхъæлдæн. 
Фæстæмæ нæхимæ здæхтыстæм. Цалдæр 
сахаты нæ Симферополы аэропорты хæдтæ- 
хæтмдё æнхъæлмæ кæсын бахъуыд. Тынг 
тæвд. Тынг æнуд бон. Сулæфæн нæ уыд. Дон 
аназ æмæ... Æмæ нæ кружкæ сфæлдыстадон 
хæдзары байрох. Уæд пластмассæй арæзт 
æвгтæ æмæ агуывзæтæ нæма уыд. Æз уæ 
дзаумæттимæ фæуагътон, зæгъын, агуывзæ 
искæм рацагурон. Æмæ ссардтон. Уæд, бирæ 
адæм кæм змæлыд, уым уыд сæрмагонд ап- 
параттæ. Æртæ капеччы ныппар, æмæ уазал, 
88 

удирвæзынгæнæн донæй дæ агуывзæ айдзаг 
уыдзæн. Фондз капеччы ныппæрстай, уæд 
ракæлдзæн адджын дон — ситро. Нæ дойны 
суагътам, сулæфыдыстæм. Æз агуывзæ дзау- 
мæтты æхсæн нытътъыстон. Уырызмæг, ды 
мæм æрбакастæ. Æнæхин, ирд сыгъдæг 
дыууæ цæсты мыл æрæнцадысты æмæ мæм 
иуцасдæр æдзæмæй кастысты. 
— Цы кæныс, Уырызмæг? 
— Уыцы агуывзæ мах куынæ у, уæд æй 
нæ дзаумæттимæ цæмæн сæвæрдтай? 
Æз цасдæр рæстæг, цы загътаин, уый нæ 
зыдтон. Æмæ цы хъуамæ загътаин? 
— Куы та сдойны уæм, уæд цæмæй 6а- 
наздзыстæм? 
— Æмæ уый мах агуывзæ куынæ у, — 
загътай та ды æмæ дæ цæстæнгас иуварс 
азылдтай. 
Æз, раст кæй нæ дæн, уый зыдтон, уæд- 
дæр загътон: 
— Мах æй куынæ райсæм, уæддæр æй 
исчи ахæсдзæн. 
Ды та мыл дæ цæстытæ æрæвæрдтай. Æмæ 
æз æнæдзургæйæ агуывзæ систон æмæ йæ 
йæ бынаты сæвæрдтон. Раздæхтæн æмæ фед- 
тон бынтон æндæр дыууæ цæсты: хурдзаст 
дыууæ цæсты. Æмæ дæ бамбæрстон: уый уыд 
дæ фыццаг уæлахиз. Уырызмæг, чи загъта, 
æмæ фондз-æхсæзаздзыд æнахъом лæппу йæ 
фыды йæхимæ не ’рыхъусын кæндзæн? Чи 
89 

загъта, æмæ йæ æфсæрмы нæ баппардзæн? 
Чи загъта, æмæ йын фæлтæрд ахуыргæнæ- 
джы хуызæн зæрдылдарæн урок нæ ратдзæн? 
Æмæ та ногæй уыцы æнусон фарст: туг 
хæссы æви нæ? Ивы æви нæ? Адæймаг ивы 
æви нæ? Иуæй-иу адæймæгтæ, хицауы бы- 
натмæ куы баирвæзынц, уæд цæмæн аивынц? 
Цыбыр рæстæгмæ æндæр адæймæгтæй цæ- 
мæн агæпп кæнынц? Адæймаг æцæгæй цы 
у, йæ миддуне æмæ йæ зондахаст базонын 
дæ фæнды — къæлæтджынмæ йæ бауадз, æх- 
цайы ад ын базонын кæн. Уыдон сты адæй- 
маджы фæлварæнтæ, æмæ сын бирæтæ нæ 
фæразынц. 
Уырызмæг, цыма раздæр куырм уыдтæн 
æмæ фæстаг азты мæ цæстытæй ракастæн, 
хатгай мæм афтæ фæкæсы. Нæ, уый æхсæ- 
над фендæрхуызон, æмæ адæм æцæгæй цы 
сты, афтæмæй разындысты, сæ гамхудтæ 
систой. Хæрзчысыл хицауæй райдай æмæ 
æппæты стырдæр хицæуттæй фæу, цыма сæ 
сæйрагдæр куыст адæмы сайын у. Дыдзæс- 
гомдзинад нæ царды гакк ссис. Рæстдзинад, 
æгъдау, æфсарм... фæсдуар аззадысты. 
Арæх цæуыл фæхъуыды кæнын: адæм 
зондджын куы сты, уæд хатгай, уæвгæ, хат- 
гай нæ — арæх цæмæн фæрæдийæм? Хицæн 
адæймæгты, хицæн къордты къухы хъазæн- 
хъултæ цæмæн вæййæм? Цы ныл æрцæуы? 
Кæм и нæ сæрыстырдзинад? Ай-гъай, ахæм 
90 

æгъатыр, чъизи, æлгъаг рæстæг сыгъдæгзæр- 
дæ æмæ рæстуд адæмтæн зын цæрæн у. 
О мæ бон, Уырызмæг, дæу тыххæй мын 
цал æмæ цал адæймаджы загътой: дæ хъæ- 
бул — раст æмæ сыгъдæгуд, ацы зæххыл ын 
зын цæрæн уыд, Хуыцау æй радта æмæ йæ 
Хуыцау йæхимæ айста, уым дæр хъæуынц 
раст æмæ сыгъдæг удтæ. Чи зоны, уый æцæг- 
дæр афтæ у, фæлæ мын, мыййаг, кæд уыдон 
зæрдæтæ февæрынц, ныфсы тыххæй фæ- 
зæгъынц... Нæ, уæддæр зæрдæ риссы, зæр- 
дæйы рыст нæ къаддæр кæны. Рæстæг, дам, 
алцыдæр дзæбæх кæны. Нæ! Нæ! 
Æппынфæстаг, горæт æрбазынд. Куыдæй 
дæ фендзыстæм? Цы фехъусдзыстæм? Мах 
дæм, Уырызмæг, хæстæгæй-хæстæгдæр куыд 
кодтам, ды та нæ афтæ дардæй-дарддæр код- 
тай. Ды цыдтæ де ’нусон бынатмæ. Ды цыд- 
тæ, нæ бинонты иу хай кæм и, уырдæм. Ды 
цыдтæ, Нарты куырыхон Уырызмæджы ном 
дыл чи сæвæрдта, мæ фыд Æмзоры цурмæ, 
ды цыдтæ мæ мадмæ, ме ’ртæ ’фсымæрмæ, 
нæ чындз, ме ’фсымæры лæппуйы цурмæ, 
нæ бирæ хионтæ, нæ бирæ къабæзтæм. Фæлæ 
йæ мах нæма зыдтам. Дæ мад куыдта. Дæ 
мады хойы цæссыгтæ уадысты. Æз дуры хуы- 
зæн æдзæмæй бадтæн. Ацæмæз машинæ 
скъæрдта. Ницыма зыдтам. Фæлæ нал дæ, 
уый куы базыдтон, уæд æлгъыстон.... Æлгъыс- 
91 

тон нæ мæрдты. Афтæ куы фæзæгъынц: 
Хуыцауы хорзæхæй мæрдты хорзæхæй уæл- 
дай нæй. Афтæ куы фæзæгъынц, Хуыцау 
æмæ мæрдтæ æмхуызон аудынц æгæстыл. 
Уæд... Уæд уый куыд раст у, мæ фыд? Æм- 
зор, фыццаджыдæр дæумæ дзырдтон æмæ 
ныр дæр дæумæ дзурын, ахæм æрыгон лæп- 
пуйы уæхимæ куыд айстат? Куыд раст у уый? 
Афтæ куы фæзæгъынц: хъæр мæрдтæм дæр 
хъуысы. Æмæ дæм хъæр кæнын: куыд раст у 
уый?! Цæмæн æй бауагътай дæхимæ?! Кæд 
иннæты фæндон уыди, уæд сæ ды, куыд нæ 
бинонты хистæр, цæмæн бауагътай рæдийын? 
Куыд æвирхъау рæдыд фæкодтат, куыд! Нæ 
дæм байхъуыстаиккой? Æмæ нæ хæдзары дæ 
ныхасæн æдзухдæр стыр аргъ куы уыд, дæ 
ныхасы сæрты куы никуы ничи ахызт. Æви 
уый уе ’ппæты фæндон уыди? Æмæ цæмæн? 
Фæрсын дæ, мæ хорз фыд, фæрсын уе ’ппæ- 
ты дæр. Цæмæн? Цæмæн нын байстат нæ 
цардбæллон хъæбулы? Уæхи йæ цæмæн 6а- 
кодтат? Мæнæ уæм æз, уæ фырт, хæстæг- 
дæр куы дæн, мæнæн бакодтаиккат уыцы сау 
æфсæн дуæрттæ. Куыд бакуымдта уæ зæрдæ 
уалдзыгон сæууон хуры тыны хуызæн лæп- 
пуйæн йæ цард аскъуынын? Нæ, дзуапп мын 
нæ дæттут... 
О нæ зæронд мæрдтæ, курын уæ, уæ цуры 
мæ зонгуытыл лæууын: нæ кæстæртæй уæ 
цурмæ макæйуал бауадзут. Мах уын азæй- 
92 

азмæ нæ фæллойæ уæ ном куы ссарæм, мах 
уын фæззæджы нæ ног бæркадæй цæстуар- 
зонæй куы ныххæлар кæнæм. Мах уын алы 
фынджы дæр уæ рухс ном куы арæм. 
Уырызмæг, уæд ма æрыгон бинонтæ уыдыс- 
тæм, дæуыл цыд авд æви аст азы. Федтон 
æнахуыр фын. Уæвгæ, фынтæ æдзухдæр 
æнахуыр вæййынц. Цыдæр æнахуыр дуне, 
æнахуыр бынат. Ставдзæнг дынджыр пæлæх- 
сар бæлæстæ арвмæ фæцыдысты. Кæсын, 
æмæ не ’рвадæлты сæдæаздзыд зæронд лæг 
Елмырзæ уыцы бæлæстæй иуыл банцой код- 
та. Кæдæмдæр джихæй, æнкъардæй кæсы, 
йæ цæстытæ дзы нæ исы. Цымæ, кæдæм 
кæсы? Æмæ уынын: æртæ гуыппырсар зæ- 
ронд лæджы зырнæйзылд тымбыл фынджы 
уæлхъус бадынц. Фынг алы минас, алы æв- 
заргæ нозтæй — йедзаг, тасы. Æртæ зæронд 
лæджы минас кæнынц. Иурæстæг мæм Ел- 
мырзæ разылд æмæ загъта: 
— Æххормаг мын у. 
Дарддæр цы уыд, уымæн ницыуал базыд- 
тон. Фехъал дæн æви мæ фын фескъуыд — 
мæ зæрдыл нал лæууы. Беслæнмæ нæ хæ- 
дзармæ куы ныццыдтæн, уæд æй мæ мадæн 
радзырдтон. Уый, мæ ныхас кæронмæ дæр 
нæма фæдæн, афтæмæй загъта: 
— Тæккæ ацы сабатизæр Елмырзæйæн 
фынджыдзаг акæнут, æнхъæлмæ кæсы. 
93 

Мах, мæ мад куыд загъта, афтæ скодтам 
фынджыдзаг. Сыхæгтæй æртæ лæгмæ фæ- 
дзырдтам. Сæрмагондæй нæ мыггаджы хис- 
тæр фендджын Елмырзæйы рухс ном ссард- 
там. Цы йын сцæттæ кодтам, уыдон ын ных- 
хæлар кодтой. 
Уæдæй фæстæмæ алы аз дæр Майрæмты 
мæйы нæ зæронд мæрдтæн скæнæм фынджы- 
дзаг. Нæ къух куыд амоны, афтæ фынг са- 
разæм. Уадз, зæронд мæрдтæ дæр фæззæ- 
джы хорзæхтæй хайджын уæнт, дыргъæй, 
халсарæй, уæлæуыл чи ис, уыдоны цур куыд 
сты, нæ зæронд мæрдтæн дæр сæ разы афтæ 
уæнт. 
О мæ бон, Уырызмæг, ды мын мæ зæ- 
ронд мæрдты ферох кæнын кодтай. Зынаргъ 
нын куыд не сты, нæ зæрдæтæ семæ куыд 
нæ дзурынц, фæлæ нæ дæ фæстæ ницыуал 
æндавы, ды сæ дæ аууоны бакодтай. 
Мæ хъæбул, рæстæджытæ дæр бæргæ 
цæуынц, фæлæ уæддæр зæрдæйæ иуварс нæ 
комыс, æмæ дæ куыд скъахон? Мæ хъуыды- 
тæ æдзухдæр — демæ; цæугæ кæнон, бадгæ 
кæнон, искæимæ дзурон... Кæйдæримæ фæ- 
ныхас кæнын, мæ разы та ды вæййыс. Мин 
æмæ мин хатты мæхи бафарстон, стæй ца- 
лынмæ цæрон, уæдмæ дæр фæрсдзынæн: 
«Ацы бæллæх цæмæн æрцыд? Цæмæн æр- 
цыд?» Фæлæ йын дзуапп нæ арын. 
94 

Хатт мæ маст схæлбурцъ кæны, хус суг- 
тæй арт куыд ныггуыпп ласы, афтæ ссудзы. 
Æз йæ ахæсты бахауын æмæ... Æмæ, зонын 
æй, раст нæ вæййын, фæлæ мæхицæн мæ 
бон ницы у. Мæ рохтыл æрхæцын нал ба- 
фæразын æмæ... æмæ фелгъитын... фелгъи- 
тын нæ дуне сфæлдисæджы, нæ мæрдты. 
Стæй та сæ хатыртæ фæкурын. Уæдæ дæу 
хуызæн лæппу мауал уæд, уый куыд раст у? 
Де ’мбæлттæ дæ æдзух дæнцæгæн хастой. 
Уыцы ныхас ме ’взаг нæ кæрды, мæ зæрдæ 
йæ зæгъын нæ фæразы. Дæ фæстаг бон... 
Кæрты хицауæн бафæдзæхстон: 
— Адæм куы апырх уой, уæд-иу Уырыз- 
мæджы æмбæлттæн зæгъ, æмæ йын нæ хæ- 
дзары йæ рухс ном ссарой. 
Мæн фæндыд, Уырызмæг, цæмæй дын дæ 
хорз æмгæрттæ, дæ хорз æмбæлттæ, дæ æвир- 
хъау хабар куы æрбайхъуыст, уæдæй фæс- 
тæмæ æхсæв-бон чи нæ зыдта, сæ уæлных- 
тыл дæ фæстаг фæндагыл бæрзонд чи систа, 
уыдон сæрмагондæй, ды цæрынæй кæм нæ 
бафсæстæ, уым нæ хæдзары абадой, дæ рухс 
ном дын ссарой. Æмæ æрбамбырд сты. Цал 
уыдысты? Æвддæс, ссæдз... Бацыдтæн сæм, 
æмæ мын зын дзурæн куыд нæ уыд. Уымæн 
æмæ ды, Уырызмæг, фыццаг хатт дæ хорз 
æмгæртты, дæ хорз æмбæлтты фарсмæ нæ 
бадтæ. Дæ бынат уыд афтид. Цыдæр уысм- 
95 

иу фæлмæй зынæгау фæзындтæ æмæ та-иу 
атадтæ. Арахъхъы агуывзæ мæ къухмæ рай- 
стон, фæлæ минут æви фылдæр дзурын нæ 
фæрæзтон. Мæ къух рызт. 
О мæ бон, Уырызмæг, ды æрмæст махæй, 
дæ бинонтæй нæ фæхъуыдтæ, фæлæ дæ хорз 
æмгæрттæй дæр, дæ хорз æмбæлттæй дæр. 
Семæ никæдуал алæудзынæ, иумæ никæдуал 
аныхас кæндзыстут, иумæ футболæй нал 
ахъаздзыстут... Фæци, мæ бон, дæ зæххон 
цард. 
Де ’мбæлтты дын не сфæлдисæг Стыр 
Хуыцауыл бафæдзæхстон. Бафæдзæхстон сæ 
фæндаджы хорзæхыл, Ирыстоны зæдтыл, 
цæмæй æнæмаст æмæ æнæфыдбылыз фæн- 
дæгтыл цæуой, ацы дунемæ цæрынмæ фæ- 
зындысты æмæ дзы цæрынæй куыд бафсæ- 
дой, се ’мгæрттæй æнафонæй ацы зæххæй 
куыд никуы ничиуал ацæуа. 
Лæппутæ сыстадысты, иу стыф, иу уынæр 
сæ нæ хъуыст. Ныхас куы фæдæн, уæд сæ 
иу, йæ ном ын барæй нæ дзурын, агуывзæ 
райста, йæ цæстытæ кæуынæй сырх дардтой, 
йæ хъæлæс æрхæцыд, кæуындзæг-иу ын йæ 
хъуыр ахгæдта, афтæмæй загъта: 
— Махæй, не ’мбæлттæй, Уырызмæгæй 
растдæр æмæ сыгъдæгдæр, уæздандæр адæй- 
маг нæ уыд. Уæд цæмæн, цæмæн æрцыд ацы 
бæллæх?! Мæнæ æз... æз цæуыннæ фæмард 
96 

дæн. Уырызмæгимæ абаргæйæ æз чъизи 
адæймаг куы дæн, — æмæ лæппу скуыдта. 
— Нæ, уе ’ппæт дæр хорз стут, æвзонг 
талатæ, — æмæ, цæмæй ма скæуон, уый тых- 
хæй сæ цурæй тагъд-тагъд рацыдтæн. 
Де ’мгар лæппуйы зæрдæбын ныхас, йæ 
зæрдæйы цъæхахст. Де ’мбæлттæ дын цы аргъ 
кодтой, де ’мбал цы ныхас загъта, уый цы- 
фæнды стыр хæрзиуæгæй дæр зынаргъдæр у. 
Нæ кæстæрты æвзæр миниуджытæ нæ 
фæуынæм. Дæумæ дæр уыди «æвзæр» ми- 
ниуæг, Уырызмæг. Æгæр... æгæр раст æмæ 
æгæр сыгъдæгзæрдæ уыдтæ. Кæд дын æцæг- 
дæр бынат нæ уыд не ’лгъыст, чъизи, æлгъаг 
дунейы? Кæдæм цæуæм? Кæм ис не ’гъдау? 
Кæм и нæ уæздандзинад? Кæм и нæ фарн? 
Нæ разагъды фыдæлтыл уæд та ахъуыды 
кæнæм. Нæ мæрдтæй уæд та фефсæрмы уæм. 
Нæ кæстæртæ, фидæны фæлтæртæ нæ цы 
схондзысты? Æхца æмæ исбоныл куы сыс- 
тæм, дунейыл нæ æндæр куы ницыуал æн- 
давы. Æппынфæстаг, адæймаг цас æмæ ц’ы 
бахордта, цас банызта, цы дидитæ йыл цæ- 
хæр калынц, йæ уæлæ цы дзаумæттæ скод- 
та, цы галуанæй рацæуы, æрмæст уымæй 
нæу. Сæфы нæ удварн. Гуыбын скъæт у, 
гарна. Нæ ахсæнтæ нæ сæрæй куы фæуæл- 
дæр сты, уæд ма нæ цард цы у? Æмæ фæди- 
сы сау дзæнгæрæг иыццæгъдæм: кæдæм у 
нæ фæндаг?.. Хъæздыг æмæ хицаудзинад, 
4 Лгнаты Гæстæи 
97 

хицау æмæ хъæздыгдзинад уæрдоны дыууæ 
цалхы хуызæн фæрсæй-фæрстæм тулынц. 
Фæлæ кæдæм?.. Кæдæм цæуæм? 
Уырызмæг, æмæ мæнæ рынчындон, дæ 
цард æмæ мæлæты æхсæн фæстаг хатт тох 
кæм цыд, уыцы рынчындон. Нæ сыхæгтæ... 
Æмæ ам цæмæн сты? Фæсте дзы ничиуал баз- 
зад, уæлдайдæр, нæлгоймæгтæ, уæлдайдæр, 
фæсивæд. Де ’мкусджытæ къордтæ-къордтæй 
лæууынц, рынчындоны стыр кæрт — йæ 
тæккæ дзаг адæмæй. Фæдонзоныг дæн, цы- 
дæр уысм æдзæмæй аззадтæн: ацы адæм ам 
цы ми кæнынц? Æмæ бамбæрстон: æрцыд 
стыр бæллæх, æнхъæл кæмæн нæ уыдтæн, 
ахæм бæллæх. Адæмы æхсæн цыдæр сусу- 
бусу ацыд, иууылдæр, цыма дзырд бакод- 
той, афтæ махырдæм разылдысты. Ныхас чи 
кодта, уыдон сæ ныхас фæуагътой, тамако 
чи дымдта, уыдон сæ тамако иуварс аппæр- 
стой, бандоныл чи бадт, уыдон сыстадысты. 
Æмæ нæм кæсынц, æнæдзургæйæ, æнæзмæл- 
гæйæ, æдзæмæй. Уый цы хабар у? Тæфæр- 
фæсгæнджыты хуызæн цæмæн лæууынц? 
Цыдæр уысм адæмы нал ауынын. Мæ къæх- 
ты бын зæхх фæтасы. Дзурын, фæрсын: 
- Куыд у? 
— Куыд у Уырызмæг? — фæлæ дзуап- 
дæттæг нæй. Кæд мæ ныхас мæхи йеддæмæ 
никæмæ хъуысы. Хъуысы, кæй фæрсын, уы- 
98 

дон мын дзуапп дæттынц: чи йæ сæры бан- 
къуыстæй, чи йæ сæры бынмæ æруагъдæй, 
чи йæ ныуулæфтæй, чи йæ уæхсчыты размæ 
æрбалхъывдæй, чи иугай скъуыддзаг ныхæ- 
стæй. Фæлæ дзы сым дæр куы никæмæй 
схаудаид, уæддæр бæрæг уыд: æвзæр, тынг 
æвзæр у хъуыддаг. 
Нæ, уæд ууыл нæма уыдтæн, æмæ фæр- 
сон: чи уыд, куыд æрцыд, кæм æрцыд уыцы 
бæллæх? Нæ, ууыл нæма уыдтæн. 
Операци фæци сахатырдæг кæнæ чысыл 
раздæр. Дохтыртæ... Кæм сты дохтыртæ? 
Уыдон... Уыдон фенын хъæуы. Чидæртæ ма — 
мæ фарсмæ. Дохтыртæ кæм сты, уыцы уат 
мын бацамыдтой. Дуарыл бахæцыдтæн, иу 
хатт, дыууæ хатты, цалдæр хатты. Искæд 
мæ зæнгтæ, мæ цæнгтæ афтæ слæмæгъ уы- 
дзысты, уый æнхъæл никуы уыдтæн. Нæ сы- 
хæгтæй иу — Валери — дуарыл бахæцыд. 
Уаты — мæ кары дыууæ лæджы, сæ иу стъо- 
лы цур бады, иннæ рудзынджы цур лæууы 
æмæ æддæмæ кæсы. Дыууæйæ дæр тамако 
зыдæй дымынц: 
— Æз, операци кæмæн скодтат, Уырызмæг, 
уый фыд дæн. 
Дыууæ дохтыры дæр мæм разылдысты. 
Бадгæ чи кодта, уый сыстад, цалдæр хатты 
йæ сигарет зæрдиагæй сцъырдта, цыма дзы 
йæ мондæгтæ иста. Æмæ æз куыддæр мæхи- 
мидæг ссыгъдтæн: цы райвæз-байвæз кæны, 
99 

кæд æм исты зæгъинаг и, уæд... Фæстæдæр 
æй бамбæрстон: цы хъуамæ загътаид, уый йын 
зын зæгьæн уыд, зæгъын та йæ хъуыд. 
— Æвзæр цæф у, тынг æвзæр цæф. Дам- 
бацайы нæмыг зæрдæйы сæртæ ахаста, туг- 
дадзинтæ йæм кæм бацæуынц, уым суад, рæу- 
джыты дæр ацыд, фæсонтæй ахызт. Ноджы 
хуымæтæджы нæмыг нæу, фæлæ, зилгæ- 
здухгæ чи кæны, ахæм нæмыг. Йæ туг йæ 
хуылфмæ фæцыд. Кæд аирвæза, уæд æрмæ- 
стдæр йæ хъару, йæхи фæрцы, кæд йæ орга- 
низм фидар у, уæд уый фæрцы. Фæлæ... 
Фæлæ нæ зонын, нæ зонын... 
Дохтыры алы ныхас дæр — хъамайæ рæ- 
хуыстау. Иу зæрдæвæрæн, иу ныфсдæттæг 
ныхас дзы не схауд. Æмæ мæ фæндыд мæ 
хъæлæсыдзаг ныхъхъæр кæнын: 
— О Уырызмæг, мæ сабыр, мæ уæздан, 
мæ фæлмæн, мæ æгъдауджын лæппу, кæм 
дæ?! Уымæн уæвæн куыд и, æмæ ды мауал 
уай?! Нæй, уымæн уæвæн нæй. О Уырыз- 
мæг, хъæддых фæлæуу! 
Дохтырты уатæй куыд рахызтæн, уымæн 
ныр дæр ницы зонын. Мæ зæнгтæ мæ нал 
урæдтой æмæ къулыл банцой кодтон. Йарæ- 
би, цы чындæуа? Уый куыд у? Дуар ратъæпп 
лас æмæ дæ лæппумæ бацу, уе ’хсæн — дыууæ- 
æртæ метры. Дæ хъæбул цы фæуыдзæн, 
уымæн ницы зоныс... Фæцæуы... Фæцæуы 
дæ, æмæ ды та рынчындоны къулыл баны- 
100 

хæстæ, дæ бон ын дунейыл баххуыс кæнын 
ницæмæй у. Куыд раст, куыд раст у уый?! 
Уырызмæг, мæ бон дын мисхал дæр бах- 
хуыс кæнын нæ баци. Уæд та ма дæ иу ми- 
нут куы баурæдтаин. Цыдæр уысм мæ сæры 
атахт: зæрдæйæ зæрдæйы æхсæн, адæйма- 
гæй адæймаджы æхсæн ис æнæуынгæ хид- 
тæ, æнæуынгæ бастдзинæдтæ, æмæ дуары 
цур слæууыдтæн, мæхи йæм нылхъывтон: 
— О Хуыцау, мæ тых, мæ хъаруйæ Уы- 
рызмæгæн фæхай кæн, мæ уды тыхтæ Уы- 
рызмæгмæ сараз. 
Æмæ, Уырызмæг, иурæстæг мæм афтæ 
фæкаст, цыма дыл мæ тых сæмбæлд, цыма 
базмæлыдтæ, цыма дæ цæстытæ байгом кæ- 
нынмæ хъавыс. Кæйдæр хъæлæс мæ æрæрв- 
вонг, æрчъицын кодта: 
— Цом уал æддæмæ, — нæ сыхæгтæй мыл 
иу рахæцыд. Рынчындоны кæртмæ рахыз- 
тыстæм. Адæм фылдæрæй-фылдæр кæнынц, 
хъæутæй дæр нæ хæстæджытæ, нæ къабæз- 
тæ фæдисы схæццæ сты. Æмæ иууылдæр 
æнхъæлмæ кæсæм. О Стыр Хуыцау, хорз 
хабар нын фехъусын кæн: йæ улæфт фæхуыз- 
дæр, йæ дадзинты туг хуыздæр цæуын рай- 
дыдта, цардмæ здæхы... 
Цæмæндæр мæ сæры февзæрд: цы хостæ йын 
хъæуы, уыдон сты? Хосхъуаг нæу, мыййаг? 
Де ’мбæлттæ дыууæйæ мидæмæ згъорæ- 
101 

гау бауадысты, уайтагъд фæзылдысты. Хос- 
тæ, дам, ын алцыдæр ис. 
Бæргæ, ахæм хос куы уыдаид, Уырызмæг, 
æмæ дæу чи фервæзын кодтаид. Фæлæ нæ 
уыд, нæ уыд зæххыл ахæм хос, æндæр æй 
ссардтаиккам, зæххы бынæй дæр æй скъах- 
таиккам, арвы кæронæй йæ æрбахæццæ код- 
таиккам. 
Мæ къæхтæ мæ быны нал цыдысты, фæлæ 
иу ран лæууын дæр мæ бон нæ уыд. Мæ 
цуры-иу æнæдзургæйæ куы иу æрбалæууыд, 
куы иннæ. Дзурын никæй фæндыд: алы ны- 
хас дæр — зæрдæкъахæн, алы ныхас дæр — 
зæрдæриссæн. 
Ды аирвæз, ууыл уыдысты мæ хъуыды- 
тæ, æндæр мæ дунейыл ницы æндæвта. Зыд- 
тон æй æмæ йæ абон дæр зонын: дæумæ зон- 
гæ-зонын йæ хæцæнгарз ничи ныддардзæн. 
Цæй тыххæй дын хъуамæ байса чидæр дæ 
цард? Кæмæн цы ракодтай æвзæрæй? 
Æнæнхъæлæджы. Афтæ... афтæ уыдаид. Де 
’мбал дæумæ хъуамæ йæ дамбаца цæй тых- 
хæй сиса? Нæй, нæй уымæн уæвæн. Æнæба- 
ры. Æнæнхъæлæджы. Фæлæ барæй æнæба- 
рыйæ цы уæлдай и? Ды нал дæ, де ’рыгон 
цард дын аскъуыдта. Нæ бинонтæ цæрæн- 
бонтæм къахырæй баззадысты, махæн зæды 
хуызæн лæппу нал и. 
Уырызмæг, дæ æвирхъау бæллæхы хабар 
куы фехъуыстам, уæдæй фæстæмæ цы ми- 
102 

нуттæ, цы сахæттæ, цы бонтæ æмæ цы мæй- 
тæ арвыстам!.. Цы азтæ æрвитæм. Зæрдæ- 
риссæн. Зæрдæмарæн... 
Æбæрæгдзинад... Уый зæрдæ дыууæ дихы 
кæны. Дæу фæнды цыдæр зæрдæвæрæн ны- 
хас, ныфсы ныхас фехъусын, фæлæ... 
...Мæ зæнгтæ мæ быны нал цæуынц, ри- 
зынц, фæлæ сбад, æнцад лæуу, уый дæр нæ 
фæразын æмæ дæ палатæйы рæзты ацæуын, 
дуары тарвазыл банцой кæнын, рынчындо- 
ны кæртмæ рахизын. Палатæйæ дохтыртæ 
кæнæ медицинон хотæй исчи куы рацæуы, 
уæд ыл адæм æрбамбырд вæййынц. Фыццаг 
рæстæджы, уæд-иу сæ афарстой: 
— Куыд у? Улæфы? 
Ныр фæрсгæ дæр ничиуал акæны, æдзæ- 
мæй йæм бакæсынц. Палатæйæ чи рахизы, 
уый дæр ницы фæзæгъы, йæ уæхсчытæ æруа- 
дзы, йæ сæр бакъул кæны. 
О Хуыцау, кæмæй тарстæн, уыцы ныхас 
нын ма фехъусын кæн. Æмæ ничима ницы 
загъта, уæддæр сылгоймæгтæй чидæртæ 
кæуы. Кæуынц мæ хотæ, кæуынц дæ мады 
хотæ. Дæ мадæн, ноджы ма кæмæндæрты сæ 
зæрдæтæ бавзæр сты, æмæ сын хостæ скъæ- 
фынц. Кæмæндæрты дзы уколтæ кæнынц. 
Иу афтид палатæ, æмæ сæ уым æрхуыссын 
кодтой, медицинон хотæ сæ уæгъд нæ уа- 
дзынц. 
103 

Мæ бон, Уырызмæг, цы ныхасæй тарсты- 
стæм, уый нæма райхъуыст, афтæмæй бирæ- 
ты кæуинаг фæкодтай, афтæмæй бирæты 
зæрдæхæлд фæкодтай. 
Мæнмæ дæр сылгоймæгтæй цалдæр хат- 
ты чидæртæ æрбауад: 
— Ныффæлурс дæ, мæнæ дын зæрдæйы хос. 
Мæн ницы хос хъуыд. Ды, Уырызмæг, 
цардæй мæлæты æхсæн, æмæ æз та мæхицæн 
хостæ кæнон? Кæд мæ зæрдæ тоны, уæд ато- 
нæд, фæйнæрдæм тъæппытæ ахауæд. Æмæ 
мæ æцæгæй дæр фæндыд: æрхау, мацыуал 
базон, амæл. Æз, Уырызмæг, демæ абаргæйæ, 
цæйбæрц фылдæр фæцардтæн! Бирæ, бирæ! 
Æрæджы мыл сæххæст æртиссæдз азы. Уыдон 
æртиссæдз боны не сты. Ды та... ды та фæ- 
цардтæ æхсæз æмæ ссæдз азы. 
Де ’мкусджытæй иу лейтенант, дæхи хуы- 
зæн бæрзонд, тæнтъихæг лæппу разгъордта, 
æмæ мæ зæрдæйы уазал риз ацыд: 
— Кæдæм тæхы, цы ’рцыд? 
— Цыдæр хос, дам, æхсызгон хъæуы. 
Уыйфæстæ йæ базыдтон: дæ туг ахст, да- 
дзинты нал цыд, æмæ лæппу азгъордта, туг 
чи тæнæг кæны, ахæм хос агурæг. 
Де ’мбал уыцы хос бæргæ æрбахæццæ 
кодта, фæлæ... Дохтыр хорзæй ницы загъта. 
Æмæ цы загътаид? Уæддæр мæ йæ иу ныхас 
уысм дæр нæ рох кодта: 
— Кæд аирвæза, уæд æрмæстдæр йæхи 
104 

хъару, йæ тыхы руаджы, кæд йæ организм 
фидар у, уæд уый фæрцы. — Æвæццæгæн, 
уый алцыдæр хорз зыдта, фæлæ уыцы цал- 
дæр ныхасы мæнæн загъта ныфсы тыххæй. 
Æмæ мæ ныфс кæронмæ нæма асаст. 
Адæймаг сæрсæфæнæй куы фæхауы, уæд 
æххуысæнхъæл суанг уæлдæфмæ дæр фæ- 
лæбуры. Хирурджы ныхæстыл къухтæй ных- 
хæцæн и, уæд сыл ныххæцыдаин. 
Уырызмæг, адæймагæн царды йæхицæй 
бирæ аразгæ кæй у, уый, азтæ дыл куыд цыд, 
куыд æмбаргæдæр кодтай, афтæ æмбæрстай 
тынгæй-тынгдæр æмæ архайдтай, цæмæй 
фидар уай, фæразон, æнæниз. Бакастæй — 
тæнтъихæг, фæлæ нуарджын. Дæ куыст — 
сæрд уа, зымæг уа, къæвда уа, хур уа — 
æдде. Фæлæ кæд фæрынчын дæ? 
...Дохтыры ныхас мæ сæрæй нæ цух кæны. 
Уырызмæг фидар у. Аирвæздзæн. Йæ æры- 
гон буар бафæраздзæн, фæуæлахиз уыдзæн. 
Æнæмæнг фæуæлахиз уыдзæн. Ау, уæдæ 
уымæн уæвæн куыд и, æмæ Уырызмæг ма- 
уал уа. Нæй! Уымæн уæвæн нæй! 
Æмæ, Уырызмæг, фæстаг уысмы онг æууæн- 
дыдтæн, мæ ныфс нæ саст. Ныббыхсдзынæ. 
Бафæраздзынæ. Фæуæлахиз уыдзынæ. 
Фæлæ, о мæ бон, Уырызмæг, сылгоймæг- 
ты судзаггаг цъæхахст бæстæ ныццарыдта, 
рынчындоны уæрæх кæртмæ рагуылф код- 
та, сылгоймæгты богъ-богъ кæуынæй дуне- 
105 

йыл ницыуал хъуыст. Уæддæр, ды нал дæ, 
уый мæ нæма уырныдта æмæ мæ мидбынаты 
æдзæмæй лæууыдтæн, стæй рынчындонмæ, 
мидæмæ базгъордтон. Нæ, уый Уырызмæг 
нæ уыдзæн. Иу палатæйы цур ма цалдæр 
адæймаджы лæууыд æмæ уый... Чидæртæ мæ 
урæдтой, сылгоймæгтæй мыл чидæртæ сæхи 
æрбаппæрстой, цыдæртæ дзырдтой, фæлæ æз 
ницы хъуыстон. Мæн фæндыд, мæ хъæлæ- 
сыдзаг арвнæрды хуызæн гыбар-гыбургæн- 
гæ куы ныннæрыдаин: «Бабын стæм! Бабын 
стæм, хорз адæм!» Æмæ ныхъхъæр кодтон, 
фæлæ мæ хъæлæс мæхимæ дæр нæ фехъуыст. 
Мæ цæссыгтæй ницы уыдтон. Куыдтам. 
Кæуинаг фестæм æмæ куыдтам. Иурæстæг 
мæ сæры февзæрд: палатæмæ бацæуон æмæ 
дæ мæхæдæг фенон. Палатæмæ никæй уагъ- 
той. Бацыдтæн дæм, Уырызмæг, уæд дæ ныу- 
уыгътаин: 
— Уый та куыд? Куыд бакуымдтай мæ- 
лын! — Стæй дæ, нæ уæздан, нæ æгъдауджын, 
нæ сызгъæрин лæппу, мæ хъæбысмæ систа- 
ин æмæ дæ нæхимæ рахастаин. Нæ, нæ мын 
уæз кодтаис. Арæх-иу дын дзырдтон: 
— Уырызмæг, хуыздæр ахæр, дæ кары 
лæппуйæн йе ’фцæггот дæр хæргæ кæны. 
Ды-иу мæм дæ сау æрттиваг хъоппæг цæс- 
тытæй скастæ: 
— Æз æвзæр хæрын? 
— Æвзæр! — цæхгæр-иу загътон æз. Уæв- 
106 

гæ та, æрыгон, фондз æмæ ссæдз, дæс æмæ 
ссæдзаздзыд лæппу æгæр хæрзхуыз уа, уый 
цас аив у? 
Иуæй-иутæ лæулæугæнгæ куы рацæй- 
цæуынц. Æрыгон лæппу дæ æмæ дæ гуыбын- 
мæ кæс, фезмæлын ма фæраз? Цы у уый? 
Æмæ ды тæнтъихæг кæй уыдтæ, уый мын 
хъыг нæ уыд. Азтæ дыл куы рацыдаид, зæ- 
гьæм, мæнæ мæ кармæ куы ацардаис, уæд 
цыхуызæн уыдаис, чи йæ зоны. Нæ, ды дæхи 
фыдуынд, æнæгъдау, æнаив хæрзхуыз кæнын 
нæ бауагътаис. Дæумæ уыд, адæймаджы, 
уæлдайдæр та æрыгон адæймаджы, тынг чи 
хъæуы, йæ царды йын стыр ахсджиаг цы у, 
уыцы миниуæг: ды зыдтай дæхиуыл хæцын, 
ды æнæдомд байраджы хуызæн никæд уыд- 
тæ, дæ рохтыл хæцын фæрæзтай. Фидæн 
бонтæм дæхи бæргæ цæттæ кодтай. Фæлæ... 
Уæгъд рæстæг дын фæцис, нæй, уæддæр-иу 
ссардтаис, сахатырдæг уа, дыууæ сахаты уа, 
æмæ-иу æнæмæнг уыцы рæстæг арвыстаис нæ 
хæдзары цур скъолайы кæрты кæнæ техно- 
логон университеты спортивон фæзы. Дæ хид- 
иу акалд, дæ дзаумæттæ-иу ныххуылыдз сты. 
Ацы зæххыл цардæй зынаргъдæр ницы ис. 
Ацы дунемæ алы адæймаг дæр цæрынæн 
райгуыры. Æмæ тæхудиаг у уый, йæ зæрдæ 
æнæхъæнæй, æнæ цъæррæмыхстæй, æнæ 
цæфтæй мæрдтæм чи ахæссы. О, уый цы 
амондджын у, цы! 
107 

Уырызмæг, де ’мкусджытæ дæм фæдисы 
куы ’рбахæццæ сты, машинæмæ дæ куы ис- 
той рынчындонмæ ласынмæ, уæд, дам, сæм 
ракастæ æмæ загътай: 
— Мæ риу... риссы-ы... судзы-ы... 
Уыдон уыдысты дæ фæстаг ныхæстæ. 
Кæсгæ, дам, ма-иу ракодтай, цыдæр зæгъын- 
мæ хъавыдтæ, фæлæ... 
Бæргæ, Уырызмæг, дæ риу куы рыстаид, 
дæ риу куы сыгъдаид, уæд ныффæрæзтаис. 
Фæлæ уыцы æнамонд сау нæмыг де ’взонг 
риу нæ баурæдта. Уыцы æвирхъау цæфы фæ- 
стæ ма уыцы цалдæр сахаты æгас куыд баз- 
задтæ? Куыд ныббыхстай? Куыд фидар ра- 
зындтæ... 
2003 аз. Хуыцаубон. 8-æм июнь. Уыцы 
бон ма дæ фæстаг хатт федта нæ сыхаг лæг. 
Базармæ фæцæйцыд. Сымах та, ды æмæ дæ 
дыууæ ’мбалы, уыцырдыгæй рацæйцыдыс- 
тут. Нæ сыхаджы куы ауыдтай, уæд фæлæу- 
уыдтæ, йæ къух ын райстай, кæрæдзийæн 
салам радтат æмæ фæхицæн стут. Де ’мбæлт- 
тимæ, дам, цыдыстут хъæлдзæг ныхасгæн- 
гæ. Æмæ мæ уырны: ды уыдаис хъæлдзæг. 
Уымæн æмæ дæу базары кусын никуы фæн- 
дыд. Иуæй-иутæ та уырдæм тырнынц: кæд 
сæ къухы исты бафтид, базаргæнджытæй 
исты ратониккой. Ды уыдонæй нæ уыдтæ. 
Искæй хызын сгар, базары дуарæй чи æрба- 
108 

хизы, уыдоны рауын-бауын кæн. Базаргæн- 
джытæ — алыхуызон адæм. Тынг æнæбары, 
тынг æнæбары-иу куыстай базары. Нæ горæ- 
ты сæйраг парк, уый дын æндæр хъуыддаг, 
уырдæм-иу æдзухдæр æхсызгонæй ацыдтæ. 
Сывæллонæй фæстæмæ дæр æрдзмæ стыр 
уарзондзинад рахастай, уымæн æмæ дæхæ- 
дæг дæр уыдтæ æрдзы иу стъæлфæн, уал- 
дзыгон кæрдæджы цъæх хал. Терк, кæс æмæ 
йæм кæс, йæ уылæнтæ кæрæдзийы сурынц, 
иу дзы иннæйы йæ быны анорды, хъазынц, 
сæ сæрмæ æвзист æртæхтæ — чысыл стъалы- 
тæ судзынц. Бæлæсты сыфтæрты сусæг сы- 
бар-сыбур, сæ цæнгтæ кæрæдзимæ ивазынц, 
цыма кæрæдзийы æрбахъæбыс кæнынмæ хъа- 
вынц. Цъиуты цъæхснаг хъæлæс. Фæлæ... 
Уырызмæг, фæлтау уыцы рæсугъддзинад 
куынæ федтаис æмæ базары куы баззадаис. 
Фæлтау та иу æнæбары бон куы арвыстаис 
уым. Уæд, чи зоны, нæ горæты сæйраг пар- 
чы æмбисбон уыцы æбуалгъ хъуыддаг не 
’рцыдаид. Æви йын æнæ ’рцæугæ нæ уыд? 
Циу? Цы хабар у уый? Мæлæтмæ фæнда- 
гыл афтæ æхсызгонæй адæймаг цæмæн фæ- 
цæйцæуы? Уый нæ, фæлæ йæм йæхæдæг 
тырны, йæхи йæм æппары. Цæмæн? Цæмæн 
тырныдтай уыцы бон паркмæ?.. 
Рынчындонмæ дæм фæдисы куы бацыды- 
стæм, уæд дæ палатæйы дуары тарвазы æн- 
цой лæугæ баййæфтам иу лæппуйы. Де ’мкус- 
109 

джытæй чидæр. Дæуæй ныллæгдæр, бурхил. 
Цыма уырыссаг лæппу уыд. Цалынмæ дæ 
рахастой, уæдмæ æдзæмæй фæлæууыд тар- 
вазы æнцой, иу ныхас дзы не схауд, йæ цæ- 
стытæ доны зылдысты. Цы бирæ дзыллæтæ 
дыл фæрыст, уыдонæй иу уыд уыцы æнæ- 
зонгæ бурхил лæппу. 
Уырызмæг, дæ фæстаг уæлзæххон бон. 
Дæсæм июнь. Цæуынц дæм адæм фæстаджы 
фæндараст зæгъынмæ. Иуæндæс сахаты. Иу 
лæппу милицæйы дарæсы. Куы иуырдæм 
акæсы, куы иннæрдæм. Де ’мкусджытæй 
чидæр. Уæдæ хъуамæ милицæйы дарæсы 
æндæр чи уа? 
Мæ зæрдæ йæм куыддæр фехсайдта. Цыма 
кæрæдзийæн уарзон адæймæгтæ уыдыстут, 
æмæ йæм бацыдтæн: 
— Искæй агурыс? 
— Не ’мбæлттæ хъуамæ ардæм æрбацæ- 
уой, нæма зынынц æмæ... 
— Æз Уырызмæджы фыд дæн. 
Лæппу зæхмæ каст, æнцад лæууыд, стæй 
йæ сæрыл схæцыд. Йæ цæссыгтæ нал бау- 
рæдта æмæ йæ ногдаст рустыл æрфæд код- 
той. Чысыл сывæллоны хуызæн сæ йæ ар- 
мытъæпæнæй асæрфта æмæ загъта: 
— Æз Уырызмæджы æмкусæг дæн. Хорз 
æмгар уыд. Æндæрæбон нæ, чи кæм уыдзæн, 
уырдæм куы дихтæ кодтой, уæд ын афтæ 
110 

зæгъын: «Цом иумæ базармæ». «Нæ-æ. Ба- 
зармæ — нæ, фæлтау дуртæ дæр фæхæс- 
дзынæн». Нæ йæ бафæндыд. Æмæ цæмæй 
хæйрæг уыдтæн, æндæр æй нæ ауагътаин, — 
скуыдта лæппу. — Кæй нал и, уым æз дæр ах- 
хосджын дæн. 
— Ды ницы аххосджын дæ. Дæхи ма 
’фхæр. 
— Цалдæр хатты йын бæргæ загътон, 
фæлæ уæддæр не сразы. Æз... — æмæ загъ- 
та... æмæ загъта, æвиппайды дæ æдзард чи 
фæкодта, уый мыггаг æмæ йæ ном. Де ’мба- 
лы мыггаг. Уыйразмæ дæр уыцы мыггаг иу 
æмæ дыууæ хатты нæ фехъуыстон. Дæ бæл- 
лæхы фæстæ мæм уыцы мыггаг дзурын нал 
цæуы, нæ фæлæ йæ хъусгæ дæр куы нал кæ- 
нин, уый дæр мæ бæргæ фæнды, фæлæ... Зо- 
нын æй, раст нæ дæн, фæлæ... Уыцы лæп- 
пуйы ном... Де ’мбал уыд, Уырызмæг. Кæи- 
мæ куыстай, уыдонæй, дæ хуыздæр æмбæлт- 
тæй иу. Гæнæн уын уыд, уæд кусынмæ цыдыс- 
тут иумæ. О, иузæрдион уыдыстут кæрæдзи- 
уыл. Фæлæ... Фæлæ уæддæр дæ цард байсæг 
уый у. О мæ бон, Уырызмæг, сау ингæнмæ 
йæ къухæй бацыдтæ, æмæ йын уæд хъуамæ 
цы зæрдæйæ дзурон йæ ном? Чифæнды дæр 
уæд, цыфæнды дæр уæд. О, де ’мбал уыд. Де 
’мбал — дæ цард байсæг. Зонын æй, барæй 
нæ уыди, фæлæ уæддæр куыд, цы хуызы 
хъуамæ садджын кæнон уыцы лæппуйы мæ- 
111 

хицæн?! Нæ, мæ зæрдæ уый нæ комы, стæй 
мын æй дæ тæригъæдæй Хуыцау дæр нæ ныб- 
бардзæн. Цæрæд, цæрæд йæхицæн... 
— Æз паркмæ цæуын, — загьта Уырызмæг. 
— Ма кæн, ам лæуу, иумæ базары кус- 
дзыстæм, — дзырдтон æз, фæлæ уый не сра- 
зы. Æмæ ацыд, ацыд мæ цурæй йæ фæстаг 
фæндагыл, — йæ цæссыгтæ ноджы тынгдæр 
æрызгъæлдысты лæппуйæн. Йæ мыггаг, йæ 
номæй йæ бафарстон: уадз, демæ афтæ хæ- 
ларæй чи цард, уый æз дæр зонон. Фæлæ 
мæ уайтагъд æрбайрох. 
Уырызмæг, уый цы хабар у? Цæуылнæ 
сразы дæ уыцы лæппуимæ? Зонын æй: база- 
ры кусын дæ никуы фæндыд, фæлæ уæд... 
Цæуылнæ сразы дæ уыцы лæппуимæ?.. 
Уырызмæг, ды ма нын зæгъынтæн куы 
уаис, уæд бæргæ. Уæд, æвæццæгæн, зæгъис: 
— Бæргæ, адæймаг дæр халонау йе уæны 
куы кæсид, фæлæ... Мæлын кæй фæнды, 
уæлдайдæр, афтæ æрыгонæй. 
Мацы... мацыуал зæгъ, Уырызмæг, курын 
дæ! Мæ хъæдгом зæрдæ мын тынгдæр мауал 
агай. 
Базары иумæ уæм, зæгъгæ дæ йемæ цы 
лæппу урæдта, цымæ, уый цы фæци? Йæ 
мыггаг, йæ ном... Ногæй йæ фæфæрсин. Æмæ 
дæ куыстмæ бацæуин, фæлæ... Цæмæндæр дæ 
куыстмæ бацæуын мæ зæрдæ нæ комы. Уæв- 
гæ дзы цалдæр хатты уыдтæн, дæ гæххæт- 
112 

тытæ, дæ хъуыддæгты фæдыл. Уæ куыстæй 
чи бацарæфтыд, уыдоны хæстæджытæ, уыдо- 
ны ныййарджытимæ полчъы разамынд цал- 
дæр фембæлды сарæзтой. Ныфсæвæрæн 
ныхæстæ нын фæкæнынц, лæвæрттимæ нæ 
рарвитынц, уæддæр зæрдæ нæ сæтты. Бæр- 
гæ фæархайын, цæмæй уæ полчъы рæзты мæ 
фæндаг ма цæуа. Фæлæ мын хатт ууылты 
цæугæ æрцæуы æмæ уæд тагъд-тагъд, згъорæ- 
гау, бынмæ кæсгæйæ, цæмæй полчъы агъуыст 
ма фенон, де ’мкусджытæй макæимæ сæм- 
бæлон, афтæ ацæуын. Зонын æй, раст нæ 
дæн, фæлæ цы кæнон?.. Цы мын ракодта 
уыцы фыдæлтыккон æгомыг бæстыхай? Цы 
мын ракодтой де ’мкусджытæ? 
Уырызмæг, уæ полкъæй йæ хæс æххæст- 
гæнгæйæ чи бабын, чи бацарæфтыд, уыдо- 
нæн скодтой сæрмагонд номарæн фæйнæг. 
Æдзард, цæрынхъуаг лæппутæ. Сæ цуры 
æдзухдæр — дидинджытæ. 2003 азы 8-æм 
июны ма сыл иу бафтыд. Уый ды дæ. Цæ- 
рынхъуаг лæппуты номхыгъд фæдаргъдæр 
кодтай. 
Æвæццæгæн, æвæццæгæн, æцæгдæр хъыс- 
мæтæй лидзæн нæй, нæй дзы бамбæхсæн. 
Æвæццæгæн, адзалæн мадзал нæй, æндæр... 
Уырызмæг, университетмæ фæлварæнтæ 
куы радтай, уæд æртæ чъирийы акодтам. 
Рæстæгæй-рæстæгмæ-иу дæ абæрæг кодтон, 
113 

федтон-иу дæ деканы, курсы разамонæджы, 
ахуыргæнджыты. Афтæ-иу бæрæг кодтон дæ 
кæстæр æфсымæр Ацæмæзы дæр. Ницæмæй 
уын тарстæн, фæлæ уæддæр... уадз, зæрдæ 
ма ’хсайа. Æрыгон адæймаджы фæндаг кæ- 
цырдæм фæсаджил уыдзæн, æрыгон адæй- 
маг кæд фæбырдзæн, уый хатгай йæхæдæг 
дæр нæ базоны. 
Дæ декан, мæ зонгæ профессор, зындгонд 
ахуыргонд, фыццаг хатт йемæ куы сæмбæлд- 
тæн, уæд мæм дисгæнæджы каст æрбакодта: 
— Æмæ Уырызмæгæй æвзæрæй куы ницы 
фехъуыстон, уæд цæмæ æрбацыдтæ? 
— Æмæ дзы хъуамæ æвзæр исты фехъу- 
сай? — бахудтæн æз. 
Декан курсы разамонæг æмæ ахуыргæн- 
джытæй цалдæрмæ фæдзырдта. 
— Хорз лæппу у, хорз ахуыр кæны, дæ 
зæрдæ йæм ма ’хсайæд, — уыд сæ ныхас. 
Ахуыргæнджытæ куы ацыдысты, уæд де- 
кан сыстад æмæ загъта: 
— Де ’рбацыд мын ахæм æхсызгон у, ахæм, 
æмæ диссаг. 
— Æхсызгон? 
— Йæ лæппу кæнæ йæ чызг æвзæр кæмæн 
ахуыр кæны, æнæгъдау чи у, хонджытæ кæ- 
мæ арвитæм, уыцы мадæлтæ æмæ фыдæлтæ 
нæм хæстæг нæ цæуынц, ды та, дæ лæппу 
ахуыр дæр хорз кæны, йе ’гъдау дæр — хорз, 
уæддæр æй бабæрæг кодтай. 
114 

— Ау, мæ цотыл куынæ тыхсон, уæд ма 
кæуыл? 
Уырызмæг, æртæ азы дæргъы æрмæстдæр 
истай иттæг хорз бæрæггæнæнтæ. Цалдæр 
хатты нæм дæ декан арфæйы фыстæджытæ 
æрæрвыста, телефонæй дæр-иу æрдзырдта. 
Бузныг дæ уыд. Цыппæрæм курс куы фæдæ, 
уæд мæм æрдзырдта, æмæ сæмбæлдыстæм. 
— Уырызмæг наукæйы фæндагыл куы 
ацæуид, уæд хорз уаид. Æз æй мæхимæ ас- 
пирантурæмæ исын. Æртæ азмæ наукæйы 
кандидат уыдзæн. 
Æхсызгон мын уыд деканы ныхас, æмæ 
дын æй цингæнгæ раппæлыдтæн. Демæ дæр 
сæмбæлд. Фæлæ ды не сразы дæ. Кæй не 
сразы дæ, уый, мæнмæ гæсгæ, рæдыд уыд. 
Уæд æндæр цардвæндагыл ацыдаис. Уæд, 
æвæццæгæн, уыцы æвирхъау бæллæх не 
’рцыдаид. 
Уырызмæг, фæлæ кæд, æцæгдæр, алы 
адæймагæн дæр йæ райгуырдæй фæстæмæ 
йæ цардвæндаг нывгонд у, æмæ йыл хъуамæ 
ацæуа, иуварс фæзилæн дзы нæй, æндæр... 
Цæуылнæ сразы дæ уæд?.. 
...Мæлæт зæронд лæджы цур æрлæууыд 
æмæ йæм дзуры: 
— Мемæ дæ кæнын. 
— Æмæ мæ цæмæ кæныс, æз цардæй куы 
ницыма федтон. 
115 

— Федтай, нæ федтай, æз уымæн ницы 
зонын, дæ афон æрхæццæ. 
— Нæма æрхæццæ, цæрын ма мæ фæнды, 
— æмæ зæронд лæг йæхи размæ аппæрста. 
Лидзы, лидзы. Мæлæт æй баййæфта æмæ йæм 
дзуры: 
— Мауал лидз, дæ афон æрхæццæ. 
— Нæма æрхæццæ, — æмæ зæронд лæг 
уыциу гæпп акодта. Цыдæр хæмпæлты, цы- 
дæр къутæрты æмæ пыхсыты фæстæ ам- 
бæхст. Мæлæт та йæ цуры фегуырд, йæ къух 
ын ацахста: 
— Дæхи мауал æмбæхс, дæ афон æрхæццæ. 
— Æз никæдæм цæуын, — зæронд лæг 
пуртийау хæрдмæ фæхауд, афтæ тагъд згъорд- 
та, æмæ йæ къæхты змæлдыл цæст нæ хæцыд. 
Тæхы, тæхы. Иуафон фæстæмæ ракаст — æмæ 
никæм ницы. Сывæллæтты рæвдауæндоны 
фæмидæг. Сывæллæттæ — сæ сихор хæры- 
ныл. Æмæ зæронд лæг дæр, цыма уыдонæй 
у, афтæ се ’хсæн абадт æмæ хæры. Цалдæр 
комдзаджы куыд скодта, афтæ та мæлæт йæ 
уæлхъус алæууыд æмæ йæм дзуры: 
— Цом, дæ афон æрхæццæ. 
— Æмæ æз нырма гыццыл куы дæн, мæнæ 
кæсыс, ме ’мбæлттимæ æм-æм кæнын. 
— Æм-æм акæн æмæ цом, дæ афон æр- 
хæццæ. 
Зæронд лæг акомдзаг кодта, къæбæр йæ 
уæгъд хъуыры фæбадт, уæлдæфцæуæн ах- 
116 

гæдта, æмæ сулæфын нал сфæрæзта. Йæ 
цæстытæ дзагъырæй баззадысты, йæ хæр- 
хæр райхъуыст, йæ уд систа. 
Чи зоны, Уырызмæг, ацы хабар адæм æр- 
хъуыды кодтой. Фæлæ райгуырд æцæгдзи- 
надæй. Мæлæт цæргæ-цæрæнбонты адæйма- 
гæн йæ фæстæ зилы, иу уысм æй уæгъд нæ 
уадзы. Фæлæ йæ нæ уынæм, нæ йыл хъуы- 
ды кæнæм. Нæй дзы алидзæн, нæй дзы бам- 
бæхсæн. Уый дæр у, иубон хъуамæ адæймаг 
йæ царды кæй сæххæст кæна, ахæм хъуыд- 
даг. Æмæ-иу, бæргæ, афоныл куы ’рцæуид, 
фæлæ уый нæ афон зоны, нæ — кар. Æмæ 
йæм хъуамæ æнхъæлмæ кæсæм? Хъуамæ нæ 
къухтæ хæрдмæ сдарæм, æрбаййафдзæн нæ, 
уæддæр дзы алидзæн нæй, зæгъгæ? Нæ-æ! 
Уæд цард царды хуызæн нал уыдзæн. Цæ- 
рыс, уæд та — адæймаджы цардæй: дæ фæз- 
дæг куыд нæ кæла, фæлæ артау куыд су- 
дзай, афтæ. О, æппæт адæм хъæбатыртæ не 
сты, æмæ се ’ппæт хъæбатыртæ уой, уымæн 
уæвæн дæр нæй. Фæлæ ахæм рæстæджытæ 
скæны, æмæ раст æмæ сыгъдæгуд адæймаг 
вæййы хъæбатыр. Æвзæрдзинад æмæ хорз- 
дзинады æхсæн — стыр тыгъд быдыр, фæлæ 
хатгай, се ’хсæн цы арæн ис, уый афтæ æрба- 
къуындæг вæййы, æмæ нал фæзыны. Иу 
æнæрхъуыды, иу æнæууылд ныхас, æмæ цæ- 
рæнбонты адæймаджы зæрдæ скъахтай. Æмæ, 
цымæ, мах, адæм, уый тыххæй фæзындыс- 
117 

тæм ацы дунемæ, цæмæй кæрæдзийы зæр- 
дæтæ сау хъæдгæмттæ кæнæм? Нæ! Цыфæн- 
ды куы уа, уæддæр адæм хорз сты. 
Уырызмæг, фæдисы дæм цы адæм æрцыд, 
уыдонæн рынчындоны стыр кæрт скъуындæг. 
Уыдонæй алкæй дæр фæндыд дæумæ бацæ- 
уын, дæ цуры алæууын: дæ зæрдæ куыд 
кусы? Куыд улæфыс? Дæ туджы æлхъыв- 
дад куыд у? Алкæй дæр дзы фæндыд дæуæн 
зæрдæйæ баххуыс кæнын. 
Æз-иу куы иуты цур алæууыдтæн, куы 
иннæты. Уый мæ къодах, мæ гуыр, мæ буар 
уыдысты адæмимæ, мæ хъуыдыты та дæ цуры 
уыдтæн. Æдзæмæй дæм кастæн, дæ фæлурс 
рустыл-иу мæ уырзтæ, мæ армытъæпæн аха- 
стон. Ды мæм цалдæр хатты скастæ, æмæ-иу 
дуне ныррухс, фæлæ-иу уайтагъд дæ цæсты- 
тæ æрæхгæдтай, æмæ мæ алыварс аталынг. 
Цалдæр хатты дæ былтæ базмæлыдысты, дæ 
ныхас мæм райхъуыст: 
— Папæ, ма тæрс. 
Фæлæ æз уæддæр тарстæн. Ды-иу базмæ- 
лыдтæ, дæ хуыссæны рабадтæ. Иурæстæг 
сынтæгæй рахызтæ æмæ, фæдисы цы адæм 
æрцыд, уыдонмæ рудзынгæй кастæ. Худ- 
гæйæ. Хъæлдзæгæй. Адæм палатæмæ згъорд- 
той, чи дын хъæбыс кодта, чи дын дæ къух 
иста. Стæй та-иу палатæйы фестадтæн æмæ 
дын дæ фæлурс цæсгоммæ кастæн. Стæй та- 
118 

иу æрæвронг дæн æмæ бамбæрстон: æдзæ- 
мæй лæууын адæмы ’хсæн. 
Уырызмæг, дæ фæстæ мæ цард дæр æмæ 
нæ бинонты цард дæр дыууæ дихы, дыууæ 
хайы фæци. Ды ма æгас куы уыдтæ, уыцы 
хай, æмæ иннæ та, ды куы нал дæ, уæдæй 
фæстæмæ уыцы хай. Зæххы дыууæ полюсы. 
Раздæр цардыстæм хъарм, цъæхсыфтæр ду- 
нейы, æмæ æвиппайды, авг куыд нызгъæлæн- 
тæ уа, афтæ нызгъæлæнтæ. Хъарм, рухс ду- 
нейæ æвиппайды бахаудыстæм сау мылазон 
дунемæ, зæххы уазал полюсмæ. Æмæ дæхи 
нылхъив, дæ сæр æруадз, уазалæй риз. 
Уæддæр... уæддæр куыд æрцыд ацы бæл- 
лæх? Де ’мбал лæппу... Уыйфæстæ базыд- 
тон: цалдæр хатты, дам, нæ кæртмæ дæр 
æрбацыд, фæлæ фатермæ никуы схызт. 
Уырызмæг, ды сæм иу æви дыууæ хатты 
хæдзары дæр уыдтæ. Иумæ арæх æмбæлды- 
стут куысты дæр, улæфты рæстæджы дæр. 
О, фæлæ йæ фæлтау куынæ базыдтаис, фæл- 
тау йемæ куы никуы сæмбæлдаис... 
Прокуратурæйы уыцы хъуыддаг кæй бар 
бакодтой, уыимæ цалдæр хатты сæмбæлдтæн. 
Дæуæй дыууæ-æртæ азы хистæр лæппу. Къух 
æй тыххæй урæдта, ахæм дынджыр том мæм 
рахаста. Хъуамæ йæ æз бакастаин æмæ дзы 
мæ къух сæвæрдтаин. Кæрæй-кæронмæ йæ 
фæкастæн, хицæн сыфтæ — цалдæр хатты. 
Уырызмæг, мæ царды æвæндондæр æмæ 
119 

зындæрæн цы бакастæн, уый уыди. уыцы 
фыст. Алы дзырд, алы хъуыдыйад дæр дзы 
дзырдтой дæу тыххæй. Нæ! Нæ дзырдтой! 
Цъæхахст кодтой, зæрдæ рæхуыстой, судз- 
гæ æхсидæвтæй йыл хаудысты. Бæргæ æм- 
бæхстон мæ цæссыгтæ, фæлæ...Прокурату- 
рæйы кусæг, уæздан удысконды хицау. Мæ 
зæрдæйы уаг, мæ катай мын æмбæрста æмæ- 
иу æддæмæ рацыд. Цалдæр минуты фæстæ- 
иу фæзынд, цыдæртæ-иу афыста, телефонæй 
адзырдта, компьютеримæ цыдæртæ архайд- 
та, аивæй-иу мæм æрбакаст, æмæ та-иу уатæй 
ацыд. Æз бадтæн æмæ кастæн. Кастæн æмæ 
куыдтон. Куыдтон æмæ кастæн. 
Уыцы лæппуйы, дæуæн дæ цард чи ас- 
къуыдта, уый хъуыддаджы фæдыл тæрхон- 
донмæ цы цалдæр хатты бацыдтæн, уыдон 
мын уыдысты зындонмæ цæуæгау. Раздæр 
тæрхондоны агъуысты мидæмæ бахизæныл 
дæ цæстытæ ахæсс, ахъахъхъæн, уыдонæй 
дзы исчи ис æви нæй: ничи дзы ис, уæд тагьд- 
тагъд бацу, тæрхон цы залы цæуы, уым афтæ 
сбад, æмæ, цы гæнæн æмæ амал и, уымæй 
сæм дарддæр куыд уай, цы гæнæн æмæ амал 
и, афтæ сæ къаддæр куыд уынай. Зонын æй, 
уыдонæн дæр æнцон нæу — дæ фыдгулы 
къухæй æнæбары исчи мæрдтæм бацæуа, дæ 
фыдгул туджджын фæуа. Уыцы лæппу уыцы 
æвирхъау боны размæйы адæймаг нал уы- 
дзæн. Йæхиуыл сæвæрдта марæджы ном. 
120 

Уыцы гакк сæвæрдта йæ ныййарджытыл дæр, 
йæ хойыл дæр. Зын сын у, фæлæ махæн та 
милуан æмæ милуан хатты зындæр у. Махæн 
та хуры тыны хуызæн лæппу нал и, хуры 
тын скаст, йæхи нæма анывæста, афтæмæй 
фескъуыд. 
Тæрхондонмæ цыдтæн иунæгæй. Бинон- 
тæй дæр, хæстæджытæй дæр никуы никæ- 
мæн загьтон: зонгæ-зонын сæ зындоны цæмæ 
æппарон, зонгæ-зонын сын сæ зæрдæтæ 
цæмæ риссын кæнон. Уадз, мæ зæрдæ рис- 
сæд. Дæ цæссыгтæ нал уромыс æмæ дæ сæр 
иуварс азил, куыд ничи дæ бафиппайа, афтæ 
сæ асæрф. Дæ кæуындзæг дæ хъуырмæ схæц- 
цæ æмæ, цæмæй ма скæуай, уый тыххæй 
схуыф. Бауром æй, бауром æй, лæг дæ. 
О мæ бон, Уырызмæг, дæуæн исчи барæй 
дæ цард аскъуына, уый мæ нæ уырны. Æмæ 
мæ куыд уырна? Цæмæн? Цæй тыххæй? Уæд 
та, цыдæр, цыдæр чысыл æфсон ын нæ 
хъæуы? Уæвгæ, мах рæстæджы адæймаджы 
амарын æхсынæн æркъæрцц кæнынæй уæл- 
дай нæу. Бындзы мард куыд фесæфы, афтæ 
цал æмæ цал адæймаджы фесæфт? Афтæ- 
мæй нæ хицауад сæ риутæ хойынц: мах пад- 
дзахады, мах æхсæнады, мах рæстæджы 
адæймаг куыд зынаргъ у, афтæ ницы, ма- 
хæн адæймаг — хæзнаты хæзна. Бæргæ, æцæг- 
дæр, паддзахад адæймагыл куы тыхсид. Фæлæ, 
121 

оххай, нæ хицауад цы дзурынц æмæ цы кæ- 
нынц, уыдон кæрæдзимæ — дард, уыдоны 
æхсæн — стыр тыгьд быдыртæ. Советон хи- 
цаудзинад, дам, бæрзонддæр æвæрдта пад- 
дзахад, адæймаг та, дам, кæмдæр иуварс аз- 
зад, паддзахады аууон. Æмæ нæм ныр, Уы- 
рызмæг, паддзахад дæр куынæуал и æмæ 
адæймаг дæр куы никæйуал хъæуы. 
Уырызмæг, дæ фæстæ мæ ницыуал æнда- 
вы. Уырны дæ, смæсты дæм вæййын. Цæ- 
мæн, уый зоныс? Уæд та нын искуы чысыл, 
цыдæр чысыл маст, цыдæр зын куы скодта- 
ис. Æппынфæстаг, уæд та ныхасæй, æппын- 
фæстаг, уæд та цæстæнгасæй. Фæлæ... Фæлæ 
никуы. Æмæ нын фæлтау куы смаст кодта- 
ис, уæд-иу æй ныр æрымысиккам æмæ.... 
Уырызмæг, дæ фæлтæр артæй доны æх- 
сæн бахауд. Нæ ног æхсæнад... Хъæддаг ка- 
питализмы уылæнтæ сæ сæ уæлныхты сис- 
той æмæ сæ раппар-баппар кæнынц, тызмæг 
фурды уылæнтæ æхсныфтæй куыд фæхъа- 
зынц, афтæ сæ хъазынц. Æппæты бæллæх- 
дæр та уый у, æмæ сын сæ удтæ сафтид код- 
той. Ахæм æмтъеры, æнæзакъон рæстæг дæ- 
хæдæг дæхицæн — хъыбыллæ, дæ рохтыл 
æрхæц æмæ дæхæдæг дæхи раст фæндагыл 
араз. Фæндаг — бырынцъаг, цы минут фæ- 
бырдзынæ, уый бæрæг нæу; фæндаг — гуыр- 
гъахъхъ, цы минут фæкæлдзынæ, уымæн 
ничи ницы зоны; дæ фæндагыл — бирæ цæлх- 
122 

дуртæ, дæ къах сыл кæд бакъуырдзынæ, чи 
йын цы зоны; фæндаг — саджилтæ, хъавгæ 
нæ цæуыс, лæмбынæг æм нæ кæсыс — кæ- 
дæм дæ ахæсдзæн, чи зоны. 
Уырызмæг, дæ фæлтæрæй иуæй-иутæ нæ 
бафæрæзтой рæстæгæн, тызмæг, æнæхатыр 
æхсæнадæн, æмæ карз нозтыл фесты, дыу- 
уын фыццæгæм æнусы æвирхъау низ — нар- 
котикты амæддаг баисты. 
Ног æхсæнад цы æвзæр, чъизи, æлгъаг уы- 
лæнтæ æрбахаста, уыдоны æвджид бахаудтой. 
Ды, Уырызмæг, карз нозтмæ хæстæг не 
’рцыдтæ, карз нозтмæ цæмæн — бæгæны 
дæр-иу кæд искуы иу хатт ахуыпп кодтай, 
æндæр никæд. Иу хатт æртæ арахъхъы — 
водкæ банызтай. Уæд ма студент уыдтæ. Уæ 
ахуыргæнджытæй уæ иу зынгæ профессор 
цалдæр лæппуйæ хохмæ акодта, уым ын 
хæдзар, æмæ мæм фæкæсут, зæгъгæ. Фæс- 
куыст хорз фынг сарæзта. Зæрдæхæлар про- 
фессор уæм бахатыд, æмæ ды дæр æфсæр- 
мæй æртæ чысыл агуывзæйы дзаг водкæ ба- 
нызтай. Нæ дæ хъуыди, дæхицæн кодтай 
тыхми, фæлæ æфсæрмæй. Уæд банызтай 
фыццаг æмæ фæстаг хатт. Куы мын æй дзырд- 
тай, уæд загътон: 
— Ныр лæг дæ, æмæ дын цыдæртæ амо- 
нон, уый раст нæ уыдзæн. Дæхæдæг хъуы- 
ды кæн. Карз нозтæй дæхи кæй хъахъхъæ- 
123 

ныс, уый хорз у. Нозт адæймаджы хорзмæ 
никæд æркæндзæн. 
Цард тох у, æнусон тох, æрвылбоны тох... 
Поэты загъдау, æнусон тох, æнцойдзинад нæ 
фынты уынæм æрмæстдæр. 
Æмæ уыцы æнусон, æрвылбоны тохы чы- 
сыл лæмæгъдзинад дæр равдыстай, уæд цар- 
ды фæндагæй иуварс ахаудтæ, адæм дыл сæ 
къæхтæй бацæудзысты, уæлдайдæр та ныры 
æмтъеры, æгъатыр рæстæджы. 
Махæн, ирон адæмæн, не ’ртæдзыхоны, 
не ’ртæ чъирийы æрмæст уый тыххæй нæ баз- 
задысты, æмæ дзы нæхи хорз бафсадæм, хорз 
баназæм. Уыдон нæ удварны уидæгтæ сты. 
Хорз бахæрын, хи хорз бафсадынæн нæ зонд- 
джын фыдæлтæ æндæр истытæ æрхъуыды 
кодтаиккой. 
О мæ бон, Уырызмæг, дæ фæстæ нын нæ 
фынг дæр, не ’ртæ чъирийы дæр ад куы нал 
кæнынц. 
Уæ мад-иу æртæ чъирийы куы ракодта, 
уæд-иу уæм фæдзырдтон: 
— Лæппутæ, рауайут, не ’ртæ чъирийы 
акувæм. 
Æмæ-иу сымах куыдхистæрæй мæ цуры 
æрлæууыдыстут. Агуывзæ-иу фыццаг авæрд- 
тон дæумæ. Зонын æй: кувæггаг кæстæрмæ 
авæрынц, фæлæ махæн цоты номыл фыццаг 
ды фæзындтæ, фыццаг аходæг нын ды уыд- 
тæ, æмæ, де ’фсымæртæ куы фæзындысты, 
124 

уæд дæр афтæ баззад. Фыццаг-иу кувæгга- 
гæй ацахуыстай ды, стæй Ацæмæз, стæй Бат- 
радз. Æмæ æрбадтыстæм. Куыд æхсызгон 
мын уыд, нæ бинонты-иу æмхуызонæй фын- 
джы алыварс куы федтон, уæд. Хуыцауыл 
дæ бинонты бафæдзæхс, Уастырджийæ дæ 
кæстæртæн фæндаджы хорзæх ракур, дæ би- 
нонтæн нæ Иры зæдтæм скув, уадз, амонд 
семæ æмдзу кæнæд. 
Уырызмæг, ды шампайнаджы агуывзæ дæр 
кæронмæ никуы банызтай, цалдæр хуыппы 
дзы акæн æмæ йæ иуварс æрæвæр. Де ’фсы- 
мæртæ дæр цыма дæу фæзмынц: нозтмæ æм- 
гæрон нæ цæуынц. Æмæ мын æхсызгон у. 
Уырызмæг, ныр дæр дæ мад бæрæгбоны 
æртæ чъирийы скæны. Куыд-иу дзырдтон, 
афтæ дзурын: 
— Лæппутæ, рацæут, не ’ртæ чъирийы 
акувæм. 
Æмæ мæм цыдæр уысм афтæ фæкæсы: 
сымах æртæйæ рацæудзыстут, ды де ’фсы- 
мæрты уæле æрлæудзынæ, æз дæм агуывзæ 
авæрдзынæн... Æмæ Ацæмæз æмæ Батрадз 
бæргæ рацæуынц, фæлæ ды нæ фæзыныс, 
дæ бынат, кæм лæууыдтæ — хистæр æфсы- 
мæры бынат, уый афтидæй баззайы. Уæд- 
дæр, мæ цурмæ не ’рбацæудзынæ, уый мæ 
нæма фæуырны æмæ мæ сæр дуары ’рдæм ра- 
зилын: мæнæ, мæнæ ныртæккæ фæзындзы- 
нæ, æрбакъахдзæф кæндзынæ... Фæлæ... Æмæ 
125 

мæ кæуындзæг мæ хъуырмæ схæццæ вæййы, 
мæ цæстытæ цæмæй ма адон уой, уый тых- 
хæй агуывзæ мæ къухы æрбалвасын, мæ дæн- 
дæгтæ кæрæдзимæ нылхъивын. Нæ зонын, 
нæ бинонтæ исты бафиппайынц æви нæ, фæ- 
лæ, куы ницы базониккой, уый мæ тынг фæ- 
фæнды: уыдонæн та ма зын цæмæн кæнон, 
сæ хъæдгом зæрдæтæ сын зонгæ-зонын цæ- 
мæн рæхойон. 
Нæ кувинæгтæ скувын, уæдæ цы чындæуа, 
Уырызмæг. О, Хуыцау нæ бафхæрдта. О, кæс- 
тæрты амонды фæндагыл аразæг Уастырджи 
дæ фæндараст нæ фæкодта. Дæ хæдзарæй 
райсомæй цардбарæг лæппуйы афæндараст 
кæн æмæ дæм изæрæй мауал æрбацæуæд, дæ 
кувæндон хæдзар изæрæй æвиппайды кæуи- 
наг фæуæд, дæ хæдзарæй дæ лæппуты хъæл- 
дзæг ныхас æмæ худыны бæсты райхъуысæд 
хъарæг æмæ марой. Цы ма вæййы æфхæрд- 
дæр?! Куыд раст у уый?.. 
Бирæ хорз куывдтытæ нæм ис, Уырызмæг. 
Фæлæ мæм дæ ацыды фæстæ кæстæрты цар- 
дамонды тыххæй куывд уæлдай тынгдæр хъа- 
рын райдыдта. 
Аргъæутты бæстæты кæй нæ цæрæм, уый 
хорз зонын. О, ис амонд, ис хъысмæт, фæлæ 
дæхи æрмæст уыдоны æвджид бакæн, уæд 
уый дæр раст нæу. Уырызмæг, адæймагмæ 
126 

царды цыдæр нысан куынæ уа, цыдæр хорз 
бæллицмæ куынæ тырна, уæд дзæгъæлы 
цæры, йæ цард афтид у. 
Нысан... Хорз нысан. Хорз бæллиц. Фæлæ 
хорз дæр æмæ æвзæр дæр алчи йæхирдыго- 
нау æмбары. Беслæны фыццаг скъолайы 
уыцы æвирхъау хъуыддаг чи бакодта, уыцы 
адæм, уæвгæ, уыдон цæй адæм сты — лæг- 
сырдтæ — æмæ уыдонмæ дæр, сæхимæ гæс- 
гæ, хорз нысан уыд. Сау нысантæ сау зæр- 
дæтæ æмæ сау хъуыдытæй гуырынц. Æмæ 
цæмæн? Кæм сты сæ уидæгтæ? Æви уыдон 
дæр адæймаджы хуызæн æнусон сты? Æви 
сын æндæр бындур и? Рæстæг? Цард? Æх- 
сæнад? Æвæццæгæн. Æвæццæгæн. Рæсугъд 
æхсæнады адæймагмæ рæсугъд хъуыдытæ 
гуыры, раст, сыгъдæг æхсæнад адæймаджы 
уд сыгъдæггæнæг у. Фæлæ, нæ-æ... Алцы рæс- 
тæг, æхсæнад æмæ царды аххос кæн, уæд 
уый раст нæу. Нæхицæй дæр, алы адæйма- 
гæй дæр бирæ аразгæ у, Уырызмæг. 
Уырызмæг, æмæ ды бæргæ фидар къах- 
дзæфтæй фæцæйцыдтæ размæ, царды æгъа- 
тыр уылæнты ныхмæ дæхи бæргæ æхсыстай. 
Фæлæ уыцы сау нæмыг... Цалдæр ныхасы 
зæгъын дæр дæ нал бауагъта, мах та саудар- 
джытæ систæм, мах та кæуинаг фестæм. Æмæ 
æрмæст мах нæ... 
127 

Нæ тути... Æвирхъау бæллæх куы ’рцыд, 
уæд æй æд къалати нæ сыхæгтæм сæвæрд- 
той. Æртыккаг бон æй æрбахастой. Тути 
йæхи хуызæн нал уыд, нынкъард, йæхимæ 
ныхъхъуыста. Йæ хъæлдзæг зард æдзæм са- 
бырмæ раивта. Цæмæн? Кæд, йæ зонгæ бы- 
наты кæй нæ уыд, æбæрæг ранмæ кæй ба- 
хауд, уый тыххæй? Кæд, цы бæллæх æр- 
цыд, йæ чысыл зæрдæ уый банкъардта? Йæ 
хъæлæс фыццаджы хуызæн нал зæлланг код- 
та, къалатийæ-иу рахызт æнæбары, фыцца- 
джы хуызæн цъыбар-цъыбургæнгæ нал ра- 
тæх-батæх кодта. Хордта æнæбары, цыма йæ- 
хицæн тыхми кодта, афтæ. Кæд рынчын 
фæци? 
Иубон тути къалатийæ ратахт. Дæ къам — 
чингуыты тæрхæгыл, уый цур абадт æмæ, 
тути куыд фæкæсы, афтæ дæм кæсы: йæ сæр 
иуварс азилы, æркъул æй кæны æмæ дын 
дæ къаммæ æдзæмæй, джихæй кæсы, цыма 
дæм тæфæрфæсгæнæг адæймаг кæсы, йæ 
зæрдæ кæмæн фæрыст, йæ зæрдæ сау хъæд- 
гæмттæ кæмæн фæкодтай, ахæм адæймаг. 
Ныртæккæ... йæ къуыбар цæссыгтæ æрызгъæл- 
дзысты. Æмæ ма мын цы бамбарын хъуыд: нæ 
тути дæ цалдæр боны нæ федта æмæ дæ 
агуырдта. Йе та, кæй нал дæ, йæ чысыл зæр- 
дæ уый банкъардта æмæ йæхимæ ныхъхъуыс- 
та, йæ чысыл зæрдæ катайаг фæци. Афтæ 
уыдаид. Куыд бирæ йæ уарзтай! Æмæ дæ 
128 

куыд бирæ уарзта уый дæр! Æмæ уыцы уар- 
зон адæймаджы нал уыдта, уыцы уарзон 
адæймаг йæ цуры нал и. 
Уырызмæг, кæд уый дæр мах хуызæн сау 
дардта. Æвæццæгæн... Æвæццæгæн... Ахæм 
бæллæхмæ дурæй дæр цæссыгтæ кæлы, уæд 
уый та — зондджын тути... Куыддæр-иу хæдзар- 
мæ æрбацыдтæ, афтæ-иу йæ къалатийæ ра- 
тахт æмæ-иу дæ сæрыл кæнæ дæ рахиз, кæнæ 
дæ галиу уæхскыл абадт æмæ хъæлдзæг хъæ- 
лæсæй йæхицæн цыдæртæ зарыд. Рацу-бацу 
кæныс, цыдæртæ архайыс,. хæрыс, уæддæр 
уый бады. Суанг ваннæмæ дæхи æхсынмæ 
цæуыс, уæддæр-иу дæ уæгъд нæ уагъта, тых- 
хæй йæ дæхицæй райс. Æмæ-иу уæд йæ 
хъæр, йæ цъæхахстæн кæрон нал уыд. Мæст- 
джын ратæх-батæх кодта. Цыма афтæ дзырд- 
та: «Æз дæ бирæ куы уарзын, уæд мæ ды 
дæхицæй цæмæн сурыс». Йæ цыргъ къæдз 
бырынкъæй-иу дын дæ хъус æрхостаид кæнæ- 
иу ыл ныххæцыд æмæ йæ ивæзта, дæ хъус- 
иу ссырх. Уæд-иу дæм истæуыл мæстджын уыд 
æви дæм йе стыр уарзондзинад æвдыста — 
Хуыцау йæ зонæг. 
Нæ тути цæхæр калдта, йæ цъæх базыр- 
тæ кæркæ-мæркæ æрттывтой. Рæсугъддæр ма 
цы вæййы! Уæдæ куыд æмбаргæ уыд! Фæлæ 
йæ ды цæмæндæр хуыдтай «Гуырымыхъхъ» — 
«Урод». Æмæ дæ иухатт бафарстон: 
— Уырызмæг, афтæ йæ цæмæн хоныс? 
5 Лгиатм Гæстæи 
129 

— Æмæ-гъа. 
Чи зоны, дзурын кæй нæ зыдта, уымæн 
æй афтæ хуыдтай. Æмæ уый нæхи аххос нæ 
уыд: гыццылгай йæ фæцахуыр хъуыд дзу- 
рыныл. Чи зоны, фырбуцæн ыл ахæм ном 
сæвæрдтай. 
Цыфæнды дæр фæуæд, нæ тутийыл «Гуы- 
рымыхъхъ» ном сбадт. Йемæ-иу хынджылæг 
кодтат. Цалдæр хатты йæ ды æмæ Ацæмæз, 
дыууæ дæргъæй-дæргъмæ лæппуйы, ваннæ- 
мæ бахастат æмæ йæ ныннадтат. Цалынмæ 
бахус, уæдмæ-иу йæ бон тæхын нæ уыд æмæ- 
иу æнцад бадт, сагъæсхуызæй ракæс-бакæс 
кодта, лæппутæ, цæуыл мæ тухæнæй марут, 
зæгъгæ. Стæхынмæ-иу хъавыд, фæлæ йæ йæ 
хуылыдз базыртæ нæ фæрæзтой, æмæ-иу æр- 
хауд, сымах та-иу худæгæй бакъæцæл стут. 
Куы-иу бахус, уæд йæхи куыд дзæбæх æн- 
къардта! Спæр-пæр-иу кодта æмæ та дæ уæхс- 
кыл абадт. Æрбацæуыс, уæд-иу дæ размæ ра- 
тахт, æвæццæгæн-иу дæ дæ къæхты хъæрæй 
базыдта. 
Æнхъæл уыдтæн, цалдæр боны фæстæ нæ 
тути йæхимæ æрцæудзæн, йæ раздæры гач- 
чы сбаддзæн. Фæлæ, нæ! Бынтондæр йæхи- 
мæ ныхъхъуыста, нынкъард, æнæбары цы- 
дæртæ хордта. Агуырдта дæу. Æнæ дæу йæ 
цард цард нал уыд. 
О мæ бон, Уырызмæг, нæ тути дæр ма 
130 

дыл сау дардта, уæд мах цы зæрдæтæй цæ- 
рæм?.. 
Тути исты куы кæна, цæмæй дзы тагъд- 
дæр ферох уай, уый тыххæй йæ Ацæмæз æмæ 
Батрадз нæ сыхаг лæппуйæн радтой. Æмæ 
цасдæры фæстæ йæхимæ æрцыд, æрдзæбæх. 
Цæры. Уый бæргæ цæры, фæлæ нын ды нал 
дæ. Ды нын нал дæ, Уырызмæг! 
Æмæ та мæ хъуыдыты ногæй февзæрдтæн 
рынчындоны. Цал æмæ цалæм хатт? 
...Фæталынггæрæттæ. Фæлæ уæддæр — 
æнуд. Уæлдæф цыдæр æнахуыр бæзджын у, 
хъуыры нæ цæуы. 
Рынчындоны кæрты адæм фылдæрæй- 
фылдæр кæнынц. Раздæр куыд лæууыдыс- 
ты, афтæ къордтæ-къордтæй лæууынц, сæ 
хъуыдытæ, сæ ныхас — дæу тыххæй. 
Уырызмæг, уæд, дæ зæрдæ ма фæстаг 
минуттæ кусы, уый нæма зыдтон. Цыдæр 
ныфс ма мæ уыд. Цыма ацы цардæй ацæуын 
нæ бакомдзынæ, цыма не Сфæлдисæджы ацы 
дунейæ дæ ацæуын нæ бафæнддзæн. 
Уыцы минутты æз цардтæн, мæ риуы цы 
чысыл рухсы цъыртт тæпп-тæпп кодта, уымæй. 
Мæ хъуыдытæ зилдух кодтой дæ алыварс. 
Фæлæ цалдæр хатты Батрадз мæ зæрдыл 
æрбалæууыд. Кæм и? Цы ми кæны? Цы уавæ- 
ры и? Æртындæс-цыппæрдæсаздзыд лæппуйы 
туг нырма цас фвдар у. Ды рынчындонмæ кæй 
131 

бахаудтæ, уæззау уавæры кæй дæ, уый фе- 
хъуыстаид æмæ... Телефонæй бадзурын код- 
тон — кæд хæдзары и, уæд макæдæм ацæуæд, 
ма тæрсæд, сыхæгтæй нæм исчи æруайæд. 
Иурæстæг ахъуыды кодтон: «Нæ бинон- 
тæ... æмæ зын уавæры хъуамæ иууылдæр 
иумæ уæм». Батрадзмæ машинæ арвыстон. 
Зæрдæ, зæрдæ, Уырызмæг, уый алцыдæр 
раздæр базоны. Æмæ кæд дæ кæстæр æфсы- 
мæр рынчындоны нæ уыд, уæддæр зæрдæйæ 
алцыдæр зыдта. Хионтæ, зонгæтæ йæм цал- 
дæр хатты телефонæй æрбадзырдтой, Уырыз- 
мæгæн операци скодтой, ма тæрс, зæгъгæ. 
Фæлæ зæрдæ... Уый уæддæр тарст æмæ-иу 
куы лоджæмæ рауад, куы балкъонмæ. Нæ 
сыхæй рынчындонмæ фæдисы ацæуын кæ- 
мæн нæ бантыст, уыдон кæрты къордтæ-къорд- 
тæй лæууыдысты, сæхимидæг æнкъардæй 
цæуылдæр дзырдтой. Батрадз-иу балкъонмæ 
куы рацыд, уæд-иу æм цыдæр тæригъæддаг 
цæстæй скастысты, сæ цæстытæ дзы æмбæхс- 
той. Æмæ лæппу фатеры йæхицæн бынат нал 
ардта. Æмæ куыннæ! Йæ уарзон æфсымæр 
кæмдæр рынчындоны цардæй мæлæты арæныл 
лæууы, уый та ам, фатеры. Æмæ иурæстæг 
лидзæгау æддæмæ йæхи райста. Кæрты йе 
’мбæлттæ лæууыдысты æмæ уыдонмæ бацыд. 
Нæ сыхæгты ус мын фæстæдæр дзырдта: 
— Батрадзмæ мæ зæрдæ æхсайдта æмæ 
йын ныфсытæ авæрон, зæгъгæ, йæм лæппу- 
132 

ты цурмæ æрцыдтæн, æрбахъæбыс æй код- 
тон. Загьтон ын, «операци хорз ацыд, ма 
тæрс». Йæ цæстытæ доны разылдысты, стæй 
сæ урс-урсид цæссыгтæ æргæр-гæр кодтой, 
ныккуыдта. Мæ хъæбысæй йæхи атыдта, 
иуварс слæууыд æмæ куыдта. 
Уырызмæг, дæ пырх зæрдæ йæ куыстæй 
нæма банцад, афтæмæй нын нæ бинонты — 
хистæрæй, кæстæрæй — кæуинаг фæкодтай. 
Батрадзы æрбаластой. Фæстæдæр дзырд- 
та, зæгъгæ, машинæ йæм нæ фæзынд, уæд 
йæхæдæг рынчындонмæ ацыдаид. Æрмæст- 
дæр, ды кæцы рынчындоны дæ, уый нæ зыдта 
æмæ сыл зылдаид. Уый — изæрыгон, фæта- 
лынг, афтæмæй. 
Уырызмæг, мах нæ мад æмæ нæ фыдæн 
уыдыстæм æхсæз лæппуйы æмæ æртæ чыз- 
джы. Ныр ма уыйбæрц цот кæмæн и? Уый- 
бæрц цот чи схаста, уыдон æцæг хъæбатыр- 
тæ уыдысты. Не ’фсымæртæй æртæ нал и. 
Æмæ мах, хотæ æмæ æфсымæртæ, кæрæ- 
дзиуыл баст куыд нæ уыдыстæм, æмæ куыд 
не стæм абон дæр? Цалдæрæй-иу хордтам 
иу къусæй. Фæлæ уæддæр цыма сымах, æртæ 
æфсымæры, кæрæдзиимæ бастдæр, кæрæ- 
дзиуыл иузæрдиондæр, æнувыддæр уыдыс- 
тут, цыма сымах кæрæдзимæ ноджы хæстæг- 
дæр уыдыстут, кæрæдзийы фылдæр уарзтат, 
афтæ мæм кæсы. Æртæйæ-иу диваныл фæр- 
сæй-фæрстæм куы бадтыстут, науæд-иу хъæ- 
133 

бысæй куы хæцыдыстут, æртæйæ-иу куы 
хынджылæг кодтат, уæд сымахмæ кæс æмæ 
кæс. Батрадз — уæ кæстæр, уæ хъазæнхъул. 
Уæвгæ уæ йæхиуыл йæхæдæг ардыдта: куы- 
иу уæ иуыл рахæцыд, куы — иннæуыл: куы- 
иу уæ иуы басхуыста, куы — иннæйы, ра- 
тон-батон уæ кодта. Мыст къахта æмæ — гæ- 
дыйы сæр. Тарстæн иу, æгæр æй куы фæ- 
риссын кæнат, æгæр æй куы асхойат, фæлæ 
сымах уый риссын кодтат? 
Мах, уæ ныййарджытæ, хъæздыг уыдыс- 
тæм, тынг хъæздыг. Æртæ фырты кæмæн и, 
уый хъæздыг нæу? Ноджы... æнæмаст лæп- 
путæ. Æрмæст нын уæ иу скодта æгæрон 
маст. Уый уыдтæ ды, Уырызмæг. 
Æз дæр-иу, Уырызмæг, демæ æмæ Ацæ- 
мæзимæ хъæбысæй хæцыдтæн. Цæй хъæбы- 
сæйхæст уыд уый? Афтæ, уемæ мæхи рæв- 
дыдтон. Гъей-джиди, уыцы бонтæн ма фæс- 
тæмæ раздахæн куы уаид! Демæ хъæбысæй 
никæдуал рахæцдзынæн, уый зонын, де уæх- 
скыл мæ къухтæ никæдуал æрæнцайдзысты, 
мæ риумæ дæ никæдуал æрбалвасдзынæн. 
Фесты, фесты уыцы бонтæ, Уырызмæг, ды 
сæ демæ ахастай. 
Уырызмæг, адæмы фарн бирæ у, æмæ адæ- 
мы æхсæн дæхи адæмы уагыл дар. Фæлæ 
иунæгæй аззадтæ, уæд дæ гуыдырæвæрд æн- 
къарæнты рохтæ суадз. Фæзæгъын: мæхи 
ныхъхъæддых кæндзынæн, ме ’нкъарæнты 
134 

рохтæ нал суадздзынæн, фæлæ та демæ баст 
хъуыдытæ куы æрбагуылф кæнынц, демæ баст 
æнкъарæнтæй риу куы байдзаг вæййы, уæд 
сæ азары бахауын, сæ уæлныхты мæ сисынц. 
Ноджы, уæлдай сын нæу: æмбисæхсæв рай- 
хъал уон, фистæгæй фæцæйцæуон, трамвайы 
бадон, искæимæ дзурон, мæрддзыгой адæмы 
æхсæн лæууон... Демæ баст хъуыдытæ æмæ 
æнкъарæнтæн нæ рæстæг и, нæ — афон — 
зæйау ракæлынц æмæ мæ сæ сæрыл сисынц. 
Уырызмæг, цалдæр хатты мын мæ хорз 
зонгæтæ дæу тыххæй дзырдтой: æндæр куыст- 
мæ куы раивид, зæгъæм, паддзахадон авто- 
инспекцимæ. Æмæ дæ нæ бафæндыд. Æппын- 
фæстаг, цæхгæр загътай: 
— Уый мæ куыст нæу. 
Æмæ дæ æз хорз æмбæрстон. Уый, æцæг- 
дæр, дæ куыст нæ уыд. Алы куысты дæр ис 
раст æмæ сыгьдæг адæмтæ, паддзахадон авто- 
инспекцийы дæр. Æмæ уыдонæн уым кусын 
æнцон уа, уый мæ нæ уырны. Бирæгъты æх- 
сæн бирæгь куынæ уай, уæд дæ бахæрдзысты. 
О мæ бон, Уырызмæг, Къостайыхъæумæ 
нæм цы фæдисы дзæнгæрæг ныхъхъуыст, 
уæдæй фæстæмæ цæмæй тарстæн, уый... уый 
æрцыд. Æмæ зæрдæ риссы, зæрдæ кæрзы. 
Сылгоймæгты кæуын, сæ удаист цъæхахст. 
Уæртæ дæ мад ахауд. Мæнæн дæр мæ къæх- 
135 

ты бын зæхх фæцудыдта, фæйнæрдæм алæ- 
бырд, цыдæр уысм ницуал ауыдтон, сылгой- 
мæгты удаист цъæхахст фескъуыд, стæй та 
райхъуыст, мæ хъустæ мын ныццарыдта. Ау, 
уый та куыд, æмæ Уырызмæг мауал уа? Нæ- 
æ! Уымæн уæвæн нæй! Уый та куыд, æмæ мæ 
лæппуты хистæр, фыццаг хатт цоты ад кæмæй 
базыдтон, уый мауал уа?! Ау, уый та куыд, 
æмæ нын зæды хуызæн цы хъæбул уыд, уымæй 
дзæгъæл аззайæм. Нæ-æ! Уымæн уæвæн нæй! 
Уый рæдыдæй ныккуыдтой сылгоймæгтæ. 
— Кæм и, кæм и Уырызмæг? 
Агуырдтон дæ, Уырызмæг, фæлæ мын дзу- 
апп ничи лæвæрдта. Дзуаппы бæсты хъуыст 
сылгоймæгты кæуын, сæ удаист цъæхахст, 
сæ хъарæг. Æмæ бамбæрстон: бабын стæм! 
Æвиппайды бабын стæм! Райсомæй нæ хæ- 
дзарæй цы цардбæллиц лæппу ацыд, уый нал 
и. О нæ рафæлдисæг Хуыцау, кæм дæ?! 
Куыд раст у уый, æмæ дæ цотæй исчи дæ 
разæй ацæуа. Нæу! Нæу уый раст! Кæм дæ, 
Хуыцау?! Кæд дæ, уæд ахæм æнæраст 
хъуыддæгтæ цæмæн уадзыс?! 
Куыдтон, Уырызмæг, æмæ мæхимидæг 
дзырдтон, нæ, хыл кодтон Хуыцаумæ! Кæд 
Хуыцау рахаста ахæм тæрхон, уæд раст тæр- 
хон нæу. Мин æмæ йæ мин хатты дæр зæгъ- 
дзынæн: уый раст тæрхон нæу. Хъуамæ кæ- 
стæр хистæры разæй ма цæуа! 
Уырызмæг, æстæм июны фæссихор уыцы 
136 

сау нæмьгг æрмæст дæ зæрдæ не скарста, 
фæлæ мах зæрдæтыл дæр сæмбæлд, уыцы 
бонæй фæстæмæ мах зæрдæтæ дæр сау хъæд- 
гомæй баззадысты. О, уыцы сау нæмыг, цал 
зæрдæйы ахызтæ, цал зæрдæйы скарстай?! 
Фæстаг рæстæг, уæлдайдæр та, Уырыз- 
мæг, ды куы нал дæ, уый фæстæ мæ зæрдыл 
ницыуал лæууы, мæрдырох мыл бахæцыд, 
мæ хъуыдытæ ныссуйтæ вæййынц, куы иуыр- 
дæм агуылф кæнынц, куы иннæрдæм. 
Кæд ма исты хъуыды кæнын, уæд «Ком- 
сомольская правда»-йы фыстой, æнхъæлдæн. 
Сылгоймаг йе ’нахъом сывæллонимæ иунæ- 
гæй баззад. Лæппуйыл цалдæр мæйы куы 
цыд, уæд йæ фыд амард. Мад сабийы хаста 
иунæгæй. Куыд нæ уарзта йæ иунæг хъæбу- 
лы! Цард уый цæрайæ, йæхи йын снывонд 
кодта. Иуæхсæв федта æнахуыр фын: лæп- 
пу сау дарæсы хæдзары дуар рахгæдта, æз 
мæ фыдмæ цæуын, зæгъгæ. Мад скатай, 
йæхицæн бынат нал ардта: уыцы фын... уыцы 
фын хорз фын нæу, цыдæр... цыдæр æбу- 
алгъ бæллæх æрцæуынмæ хъавы йæ иунæ- 
гыл. Æмæ уымæн уæвæн нæй! Мад йæ хъæ- 
булы, йæ иунæджы, ацы зæххыл кæй фæр- 
цы цæры, боны рухс кæй тыххæй уыны, йæ 
зæрдæ кæй тыххæй цæвы, уый мæлæтæн нæ 
ратдзæн. Ницы хуызы! Фæлтау уый бæсты 
йæхæдæг амæлдзæн, йæ фырты мæлæтæй 
бахъахъхъæндзæн. Æмæ мад йæхи æрца- 
138 

уыгъта, æви доны йæхи баппæрста, газеты 
фыст бæлвырд мæ зæрдыл нал лæууы. 
Лæппуйы мад ацы дунейæ ацыд æхсызго- 
нæй, зæрдæрухсæй, мæ иунæджы мæлæтæй 
бахъахъхъæдтон, зæгъгæ. 
Рацыд азтæ, лæппу йæ амонд ссардта. 
Ацыд Уæрæсемæ æмæ уым куыста, уыд 
амондджын. Иубон лæппу æмæ йе ’мбæлтты 
æхсæн цыдæр хъаугъа рауад, сæ иу æй кар- 
дæй ныццавта æмæ... æмæ лæппу фæмард. 
Мад къорд азты размæ цы фын федта, уый 
æрцыд. Нæй! Æвæццæгæн, æцæгдæр мæлæ- 
тæй нæ алидзæн и, нæ дзы бамбæхсæн и, 
нæй дзы ирвæзæн. Нæй, дунейыл дæ зæр- 
дæмæ æппæты хæстæгдæр чи у — дæ хъæ- 
бул — суанг уый бæсты дæр нæ цæрæн и, нæ — 
мæлæн. Æмæ куыд раст у уый? 
Мæлæт... Куыд æвирхъау дæ? Ды куыд 
зоныс æнхъæлмæ кæсын, афтæ ничи. Цал- 
дæргай азтæ, дæсгай азтæ дæр ныббыхс- 
дзынæ, уæддæр дæ фæнд сæххæст кæндзы- 
нæ. Æви рæдийын? Æви уыдон иууылдæр 
хи сайæн хъуыдытæ сты? Ницы ис. Нæй 
хъысмæт дæр. Æрмæстдæр ис царды æцæг- 
дзинад, æгъатыр æцæгдзинад, æмæ дын уый 
нæ хъысмæт дæр æмæ нæ алцыдæр. Нæ зо- 
нын, нæ зонын... 
Сылгоймæгты удаист цъæхахст хъустæ 
арыдта, нæлгоймæгты хиуылхæст кæуын 
139 

зæрдæтыл æмбæлд. Уæртæ де ’мбæлттæ, де 
’мгæрттæ, сæ къуыбар цæссыгтæ сæ рустыл 
уайынц. Дæ хорз æрдхорд, нæ сыхаг Тлатты 
Чермен, «Черæ», афтæ йæ хуыдтай ды, даргъ 
бандоныл иунæгæй бады, ныггуыбыр æмæ 
хæкъуырццæй кæуы. Æз йæ цуры æрлæу- 
уыдтæн, йæ уæхскыл ын мæ армытъæпæн 
æрæвæрдтон æмæ, мæ кæуын нæ урæдтон, 
афтæмæй йын загътон: 
— Чермен, Уырызмæг нын нал и. 
Уый сыстад, нæ мæм æрбакаст, йæ цæс- 
гом йæ армытъæпæнтæй амбæрзта æмæ кæу- 
гæ, æрмæст дуары ’рдæм нæ, фæлæ иннæр- 
дæм ацыд. Рынчындоны сисы сæрты агæпп 
кодта. Æмæ бамбæрстон: фыртыхстæй, фыр- 
катайæ цы фæуа, уый нал зоны æмæ йæ йæ 
къæхтæ кæдæм хæссынц, уыцырдæм фæ- 
цæуы. 
Уыцы уысм цæмæндæр мæ зæрдыл æрба- 
лæууыд Батрадз, уæ кæстæр æфсымæр. Кæм 
и? Цы ми кæны? Цы фæци? Йе ’взонг, æн- 
цон агайæн зæрдæ... Æмæ йæ адæмы æхсæн 
мæ цæстытæй агуырдтон. Нæ йыл хæст код- 
тон. Уыйразмæ йæ ауыдтон. Бæласыл, цыма 
йæ хъæбыс кæны, афтæ йæм йæхи ныл- 
хъывта æмæ куыдта. Фæлæ йæ ныр нал 
уынын. Кæм и? Цы фæци? Куы фæтæрса 
æмæ... Нæй, нæ зыны, æмæ, Уырызмæг, дæ 
мады хо Ирæйæн афæдзæхстон: рацагурæд- 
ма йæ. Зæрдæ хуымæтæджы нæ фæкъæпп 
140 

кодта: Батрадз иунæгæй, йæ цæссыгтæй йæхи 
æхсгæ, рынчындонæй тагъд-тагъд ацыд, 
лыгъд, цы стыр бæллæх æрцыд, уымæй. 
Трамвайы æрлæууæнмæ бахæццæ, афтæмæй 
йæ Ирæ баййæфта æмæ йæ раздæхта. 
Хæрзаг зæгъыс, Уырызмæг, ахæм минут, 
æмæ уый та Батрадзыл хъуыды кодта. Код- 
тон. Кодтон, Уырызмæг. Уæ алчидæр мын 
зынаргъ у. 
Ацæмæзы уыдтон. Дзуццæджы бадт. Йæ 
сæр йæ уæрджытыл сæвæрдта æмæ куыдта. 
Æз æм бацыдтæн, хæрдмæ йыл схæцыдтæн. 
Уый слæууыд æмæ, цыма гыццыл сывæллон 
у, афтæ йæ сæр мæ уæхскыл æруагъта æмæ 
ноджы хъæрдæрæй ныккуыдта. Йæ зæрдæйы 
сонт гуыпп-гуыпп мæ риуыл æмбæлд, йæ 
уæхсчытæ стъæлфыдысты. О Ацæмæз, ныр 
ды дæр сидзæр дæ, хистæр æфсымæр дын 
нал и. «Уырыз», афтæ йæ хуыдтой лæппу- 
тæ. Æмæ дын уыцы Уырыз нал и. Мæн 
фæндыд: Ацæмæзы дæ хъæбысы æрбакæн 
æмæ ноджы хъæрдæрæй, дæ богъ-богъæй 
куыд ницыуал æмбарай, афтæ фæку. Фæлæ 
уый бæсты загътон: 
— Дæхиуыл фæхæц, Ацæмæз, — æмæ 
иуварс акъахдзæф кодтон. Йæ зæрдæйы рис 
ын ноджы тынгдæр агай, уый мæ нæ фæндыд. 
Бирæтæм дзыппыдаргæ чысыл телефон- 
тæ, æмæ, Уырызмæг, де ’рыгон зæрдæ бан- 
цад, операцийы фæстæ нал æрчъицыдтай, 
141 

уый уайтагьд айхъуыст. Хионтæ, сыхæгтæ 
æмæ зонгæтæ цалдæр машинæйæ æрбахæц- 
цæ сты. Æмæ-иу мæ цуры ныккуыдтой. 
Иурæстæг дохтыртæй иу, сæвджынтæ 
бæрзонд лæг, рацыд, цæмæндæр мæнмæ 
хæстæг æрлæууыд æмæ æфсæрмхуыз æмæ 
курæгау загъта: 
— Бирæ тыхст рынчынтæ нæм и, æмæ 
бынтондæр бавзæр уыдзысты. Адæмы исчи 
сæ кæуынæй куы басабыр кæнид, рынчын- 
донæй кæртмæ куы рацæуиккой. 
Раст зæгъы, раст зæгъы, фæлæ адæмы 
æддæмæ, кæртмæ чи ракæндзæн? Мæнæй 
хуыздæр сылгоймæгтæ никæмæ байхъус- 
дзысты. Æмæ цæмæй мæ кæуын ма срæду- 
ва, уый тыххæй мæ былыл дæндагæй ных- 
хæцыдтæн, уадз, фæриссæд, уадз, дудæд, 
кæд мын фенцондæр уаид. Фæлæ нæ рыст, 
Уырызмæг, зæрдæйы рис ахæм рисæй нæ 
къаддæр кæны. 
Мидæмæ, сылгоймæгты цурмæ бацыдтæн 
æмæ загътон: 
— Уæ хорзæхæй, кæртмæ рацæут, — æмæ 
мæ цæсгом мæ армытъæпæнтæй амбæрзтон, 
мæ развæндаг мæм нæ зынд, афтæмæй æддæ- 
мæ рахызтæн. Сылгоймæгтæ мæм байхъуыс- 
той. 
О мæ бон, Уырызмæг, ды мын бавзарын 
кодтай, фыд йæ фыртыл æнæфсæрмæй йæ 
хъæлæсыдзаг куыд фæкæуы, уый. Ды мын 
142 

бавзарын кодтай, цæссыгтæ здыйы æртæх- 
тау зæрдæйыл куыд фæхауынц, уый. Ды мын 
бавзарын кодтай, æнæуынæрæй, æнæцæссыг- 
тæй мæ карæн лæг йæ хъæбулыл куыд фæ- 
кæуы, уый. 
Уырызмæг... Уыцы æнамонд изæр... Нæ 
дæ ратдзысты, уый зыдтам: хъуыд медици- 
нон экспертизæ скæнын. Фæлæ уæддæр 
афæлвæрдтам... Дзæгъæлы. 
Изæры фарæстæм сахат... Машинæ, ды цы 
хайады уыдтæ, уый цур æрлæууыд. Цыма 
ахæм машинæ фыццаг хатт федтон, афтæ мæ 
зæрдæ ныккæрзыдта. Урс, фæлæ мæнæн — 
сæнтсау машинæ, уый мæ хъæбулмæ æрба- 
цыд. Цалдæр сахаты размæ дæр ма хуры ты- 
нимæ цы хурæнгас лæппу хъазыд, ууыл дуне 
батар. Адæм иууылдæр машинæмæ разылды- 
сты, ногæй та сæ кæуын стынг. Цалдæр лæп- 
пуйы дæ табæтыл рахастой, кæрæй-кæрон- 
мæ — урс цикъæ хъуымацæй æмбæрзт. Уый 
дæу, Уырызмæг, уады хуызæн рог чи уыд, 
æнцой чи нæ зыдта, о мæ бон, уый хæссинаг 
фæци. Асинты къæпхæнтыл-иу цæрдæг згъор- 
гæйæ уайтагъд кæрты февзæрдтæ. Асинтыл 
уæлæмæ хизгæйæ дæр — афтæ. Балкъонæй 
дæ ауыдтон, æрбацæуыс, æмæ-иу рауадтæн, 
дуар дын фегом кæнон, зæгъгæ. Æмæ-иу ды 
уæдмæ дуары цур февзæрдтæ, цыма-иу тæхгæ 
143 

скодтай. Æмæ ныр уый дæу рахастой. Æдзæ- 
мæй. Цикъæ урс хъуымацæй æмбæрзтæй. 
Машинæйы дæ куыд æвæрынц, уый куыд нæ 
уынон, афтæ иуварс азылдтæн æмæ куыд- 
тон. 
Мæ къæхтæ зæххыл нындæгъдысты. Цы 
уæззау дæн, цы? Уæвгæ... Дæхиуыл хæц. Мæ 
цардвæндаг лæгъз æмæ æнцон никуы уыд, 
мæ цард Нарты куывд никуы уыд, стæй мæ 
ахæм цард хъæугæ дæр никуы кодта æмæ 
нæ кæны. 
Уæд ма скъоладзау уыдтæн, Уырызмæг. 
Литературæ уарзтон, цыдæртæ фыссыныл 
архайдтон. Нæ хъæуæй, Хъарман-Сындзы- 
хъæуæй, ме ’мбал лæппуимæ цыдыстæм Ала- 
гирмæ, районы газеты редакцийы цы лите- 
ратурон къорд уыд, уырдæм. Иухатт нæ къам 
систам. Мæнæ мæ цуры и ныр дæр. Сбур, 
фæлæ дзы алчидæр хорз зыны. Уæды рæс- 
тæгæн — æвæджиауы æвдисæндар. 
Разæй бадынц хистæртæ, сæ астæу — 
уæды зынгæ фысджытæй цалдæр. Кæстæр- 
тæ лæууынц, уыдонимæ — æз дæр. Уыд уал- 
дзæг. Кæуыл — хæдон, кæуыл — пинджак, 
мæн йеддæмæ дзы телогрейкæ никæуыл и. 
Цалдæр хатты мын загътой: ралас æй. Фæлæ 
æз не сразы дæн, мæхи-иу æндæр ныхæстыл 
акодтон. Æмæ йæ цæуыннæ раластон? Мæ 
хæдон æмпъызтытæй нал зынд, æмæ мæм 
худинаг каст. Æндæр мæ куыд нæ фæндыд, 
144 

дæ зæронд бæмбæджджын раппар æмæ раг- 
уалдзыгон цæхæр хуры рухсмæ иннæты хуы- 
зæн хæдоны дæ къам сис. 
Æрыгон лæппу. Студент. Фыццаг къах- 
дзæфтæ кæны литературæйы. Газеты уæды 
рæстæджы зынгæ фыссæджы уац æрыгон 
фысджыты сфæлдыстады тыххæй. Æмæ дзы 
уыцы лæппуйы кой дæр. Куыд нæ йын у 
æхсызгон! Æмæ газет бæргæ балхæнид, 
фæлæ йæм дыууæ капеччы нæй. Иу капекк 
æм бæргæ ис, фæлæ... Уæд газеты аргъ уыд 
дыууæ капеччы. Æмæ, Уырызмæг, уыцы 
лæппу, йæ бон газет балхæнын кæмæн нæ 
уыд, уый... уый уыдтæн æз, дæ фыд. 
Алы фæлтæрæн дæр и йæхи цардвæндаг, 
йæхи цин æмæ æхсызгон минуттæ, йæхи 
цæлхдуртæ. Алы фæлтæр дæр царди, цæры 
æмæ цæрдзæни йæхи, йæ рæстæджы, йе ’хсæ- 
нады цардæй. Адæймаг адæймагæй баззайа, 
адæймаджы ном стыр дамгъæйæ хæсса, уый 
æнцон никæд уыд æмæ нæ уыдзæн. Йæ фе- 
гад кæнын æнцон у. Фæлæ йæ адæмы рæгъы 
хæсс, уый та — зын. Кадимæ йæ хæсс, уый 
та — ноджы зындæр. Лæджы ном иу бон нæ 
хæссыс, фæлæ, цалынмæ цæрыс, уæдмæ. 
Суанг, фынæй куы фæкæныс, уæд дæр. 
Хæссыс æй дæ мыггаджы, дæ хъæубæсты, 
де ’мкуыстгæнджыты, дæ зонгæты цур. Æп- 
пынфæстаг, адæймаджы ном хæссыс дæхи 
цур. Стыр бæрнондзинад. Уæлдайдæр та, 
145 

ныййарæг куы суай, дæ фæстæ кæстæртæ куы 
фæзына, уæд ноджы фæуæззаудæр дæ ном, 
фæуæззаудæр дæ уаргъ. 
Иурæстæг сымах, ме ’ртæ фырты æмæ æз, 
диваныл бадтыстæм. Мæ цæнгтæ дæу æмæ 
Ацæмæзы уæхсчытыл æруагьтон. Куыд, куыд 
æхсызгон-иу мын уыд, афтæ-иу фæрсæй- 
фæрстæм куы бадтыстæм, зæрдæйæ-зæрдæ- 
мæ-иу куы ныхас кодтам. 
— Лæппутæ, цыдæртæ уын саразон, уый 
мæ бон нæ баци, фæлæ уын мæн тыххæй 
никуы ничи бауайдзæф кæндзæн. 
Ацæмæз æви ды уыдтæ, чидæр уæ загъта: 
— Цытæ дзурыс, уæдæ ма нын цы кæ- 
най? 
— Бæргæ, фылдæр куы бантыстаид, 
фæлæ... 
— Афтæ ма дзур. Ды нын бирæ сарæз- 
тай. 
О, цы æхсызгон мын уыдысты уæ ныхæ- 
стæ! Æз уыдтæн дунейы тæккæ амондджын- 
дæр адæймаг, тæккæ амондджындæр фыд! 
Æз бадтæн уæ фарсмæ, фæлæ уыцы иу рæс- 
тæг тахтæн арвы цъæх хъæбысы, уымæн æмæ 
мыл уæ ныхæстæ ныссагътой базыртæ. 
Æнæмæнг, Уырызмæг, хæдзары хистæр- 
тæ æмæ кæстæртæй алкæмæн дæр хъуамæ уа 
йæхи бынат. Мад, фыд æмæ сæ цоты æхсæн — 
сæхи ахастдзинæдтæ. Ис алцæмæн дæр 
арæнтæ, уаг æмæ гакк. 
146 

Уырызмæг, ныр, дæ фæстæ, мæ зæрдæ 
баргъæвст æмæ йæм æхсызгондзинад нал хъа- 
ры. О, фæхудын, фæлæ зæрдæйæ нал. 
Уырызмæг, æвæццæгæн, уыцы æхсызгон 
рæстæджытæ сау, æдзæм дунемæ демæ аха- 
стай. Зæрдæйыл цин нал æмбæлы, зæрдæ- 
мæ цин нал хъары. Зонын æй, адæймаг ныф- 
сæй цæры, размæ кæсын хъæуы. Де ’фсы- 
мæртæ — мæ дыууæ базыры, мæ зæрдæйы 
дыууæ хайы. Фæлæ уæ мæ зæрдæйы алкæ- 
мæн дæр йæхи бынат уыд æмæ ис. Æмæ мæ 
фынджы къæхтæй иу ахауд, ме ’ртæ цæ- 
джындзæй иу нал и. 
Уырызмæг, дæ фæстаг фæндарастгæнæн 
сау бон нæ хъæуы дзырддзæугæдæр лæгтæй 
иу дæ чырыны цур æрлæууыд, йæ цæссыгтæ 
гæр-гæрæй уадысты, куы-иу йæ цæстытæ 
дæуыл æрæвæрдта, куы-иу мæн æмæ дæ мад- 
мæ бакаст æмæ афтæмæй дзырдта: 
— Зын, тынг зын уын уыдзæн æнæ Уы- 
рызмæг, фæлæ-иу æрымысут, Фыдыбæстæйы 
хæстæй чи нал сыздæхт, уыдоны. Уæ зæр- 
дыл-иу æрлæууын кæнут Гæздæнты æмæ 
Кобегкаты æвдгай æфсымæрты, Хестанты, 
Хъарданты æмæ Темырты æхсæзгай лæппу- 
ты, æмæ уын кæд фенцондæр уаид. 
О, бæргæ сæ мысæм, нæ хорз хистæр, 
фæлæ зæрдæйы рис нæ къаддæр кæны. 
Уырызмæг, адæймагæн алы бон дæр фæл- 
варæн у. Афтæ æнæхъæн адæмæн дæр. 
147 

Фæлæ скæны ахæм рæстæджытæ, æмæ уыдон 
вæййынц адæмы, нацийы хъысмæт лыггæнæн 
рæстæджытæ: адæм дарддæр цы фæндагыл 
ацæудзысты? Разæй сæм цы æнхъæлмæ 
кæсы? Рухс фидæн æви ныссуйтæ уыдзыс- 
ты? Æмæ махæн, ирон адæмæн, æнцой цард 
никæд уыд, стæй, æвæццæгæн, никæд уы- 
дзæн. Æдзух нæ адæмæн фæлварæнты рæс- 
тæг у. Æмæ уал нырмæ нæ адæм, куыд адæм, 
афтæ сæхи бахъахъхъæдтой. 
О мæ бон, Уырызмæг, дзурын дæм, фæлæ 
дæуæй иу ныхас нæ хъуысы, æнæуи дæр 
мæлæты дзырдмондаг, дзырд дыууæ дихы 
чи кодта, уыдонæй нæ уыдтæ, ныр бынтон- 
дæр ныссабыр дæ, нæ хъуысы дæ фæлмæн 
хъæлæс. Уæвгæ, цымæ ды искуы искæмæ 
тызмæг, къæйныхæй сдзырдтай? Дæ ныхас 
æдзухдæр — мидбылхудгæйæ, узæлгæ, фæл- 
мæн. Суадоны хуызæн сыгъдæг æмæ рæсугъд 
хъæлæс нал хъуысы. Æвæццæгæн, зæрдæйы 
сыгъдæг æмæ хъæлæсæн цыдæр бастдзинад 
и. Чъизи зæрдæ кæмæн и, уымæн йæ хъæлæс 
уалдзыгон хуры тынау сыгъдæг уа, æхсызгон 
зæлтæ дзы хауой, уый мæ нæ уырны. 
...Уырызмæг, цы машинæйы дææвæрдтой, 
уый æдзæмæй лæууыд, цыма уый дæр тæ- 
фæрфæс кодта. Ныргъæвст. Нындзыг. Мæн 
хуызæн. Ау, урс хъуымацы тыхт, уый Уырыз- 
мæг у? Ау, Уырызмæджы æвæрынц уыцы сау 
148 

машинæйы?! Ау, Уырызмæг — мæ хистæр 
лæппу — нал и? Уый... Уый, Уырызмæг, ды 
нал дæ? Уый дæу æвæрынц урс хъуымацы 
тыхтæй машинæйы? Нал зыныс. Уый, ды, 
Уырызмæг, нал зыныс, сау машинæйы сау 
дуæрттæ дыл бахгæдтой. 
О мæ бон, Уырызмæг, банцад йæ тæлф- 
тæй де ’рыгон, де ’нæнцой, дæ тæлфаг зæр- 
дæ. Де ’лвæст, нуарджын зæнгтæ æнустæм 
сæхи ауагътой. Абонæй фæстæмæ хæдзары 
асинтыл нал сызгъордзынæ. Нæ кæрты тагъд- 
тагъд, стыр къахдзæфтæй нал фæцæйцæу- 
дзынæ. Дæ тагъдуайаг къæхтæ бандзыг сты, 
нал змæлынц. 
Уырызмæг, ды дымгæйы хуызæн рог куы 
уыдтæ æмæ ныр сау машинæйы ласинаг куы 
фæдæ. Ды зæххыл нæ цыдтæ, фæлæ уæл- 
дæфы тахтæ, ды уыдтæ маргъ, æгæрон æр- 
выг арв — дæ тæхæн фæз. Йурæстæджы дæ 
цуры дзырдтон: 
— Мæ къæхтæ хатгай цыдæр зынæн фæ- 
исын, зæххæй сæ тыххæй атонын, ме уæнг- 
тæ мыл æруæз кæнынц. 
Ды мæм дæ ирд сыгъдæг цæстытæй цы- 
мыдис, фæрсæджы каст æрбакодтай: 
— Уый та куыд? 
— Æмæ-гъа, афтæ. 
— Уæдæ æз ме уæнгты уæз куынæ æн- 
къарын. 
— Ай-гъай, — бахудтæн æз. Ай-гъай, 
149 

Уырызмæг, ды не ’нкъардтай де уæнгты уæз. 
Дæ кары адæймагæн йæ туг арт у, уæнгты 
хъазы. Дæ кары лæппуйæн йе уæнгтæ — сыф- 
тæрæй дæр рогдæр, йæ зæрдæ уæлæрвты 
тæхы. 
Скъолайы куы ахуыр кодтай, уæд дын 
пуртийæ хъазын йеддæмæ мацы ратт. Уæвгæ 
йæ дæ царды фæстаг бонмæ дæр бирæ уарз- 
тай: фадат дын фæци, уæд-иу нæ сыхы лæп- 
путимæ скъолайы кæрты хъазыдыстут, фæл- 
лад дзы нæ зыдтай. 
Мæ фыссæн стъол — лоджæйы, йæ уæрæх 
рудзгуытæ — скъолайы кæртмæ. Нæ сыхы 
лæппутæ дæ ацыды фæстæ цалдæр мæйы 
футболæй нал хъазыдысты. Æвæццæгæн, 
æнæ дæу сæ зæрдæ нæ куымдта. 
...Нæ кæрты, нæ сыхы лæппутæ скъолайы 
кæрты футболæй хъазынц, сæ хъæр, сæ хъæ- 
лæба хъуысы. Æз мæ бандонæй сыстадтæн 
æмæ сæм кæсын. Рудзынгæмбæрзæныл 
иуварс нæ ахæцыдтæн, кæсын сæм аивæй, 
куыд нæ мæ бафиппайой, афтæ. Уæвгæ, 
уыдон ныртæккæ мæныл сты? Куыд мæ фен- 
дзысты? Фæлæ цынæ вæййы. Мæ цæстытæ 
сæ атонын нæ комынц, ныджджих сæм дæн. 
Æрмæст сæ хатгай нал ауынын, мигъвæлмы 
аныгъуылынц, мæ цæстысыгтæ сæ амбæр- 
зынц. Ныр, æвæццæгæн, нæ кæрты, нæ сыхы 
лæппутæ афтæ æнхъæлынц, æмæ ды семæ 
нæ дæ. Рæдийынц! Тынг рæдийынц! Семæ 
150 

дæ. Æдзухдæр размæбырсæг уыдтæ. Ныр дæр 
размæбырсæг дæ. Фезгъорыс, размæ дæхи 
аппæрстай. Дæ къахы фындз пуртийыл анд- 
зæвыд, уæгъд æй нал уадзыс, дæ разæй йæ 
хæссыс. Лæппутæй дæм чидæр базгъордта, 
хъуамæ дын дæ пурти байса, йе ’мбалмæ йæ 
бакъуыра. Фæлæ ды дæхи фæсайдтай, пурти 
уæгъд нæ уадзыс, цыма дæ кроссовкæйы 
фындзыл баныхæст. Лæппутæй дæм иу баз- 
гъордта, ныртæккæ дын дæ пурти байсдзæн, 
ды йæ фæстæмæ акъуырдтай, иннæ къахæй 
йæ ацахстай, дæхи та ногæй размæ аппæр- 
стай, цыдæр уысм фæсабыр дæ, стæй пурти 
дæ къахфындзæй ныццавтай, æмæ дуаргæсы 
сæрты хызы смидæг. Лæппу ма йæхи хæрд- 
мæ бæргæ фехста, фæлæ йæ къухтæ уæлдæф 
йеддæмæ ницæуыл фæхæст сты, зæххыл æр- 
хауд æмæ хуысгæйæ баззад. Де ’мбæлттæ дыл 
æрбамбырд сты, чи дын дæ уæхск хойы, чи 
дын дæ къух исы, чи дæ хъæбыс кæны... Ды 
сæм худыс, куыд фæхудыс, афтæ: фæлмæн, 
дæ сыгъдæг ирд цæстытæй цины цæхæртæ 
хауынц. 
— О, о, Уырызмæг, афтæ хъазын хъæ- 
уы, — дзурын дæм æз. Æз дæр дын хъуамæ 
дæ уæхск æрхойон. Æмæ мæ къух хæрдмæ 
систон. Мæ къух уæлдæфы ауыгъдæй аззад. 
Лæппуты нал ауыдтон. Мæ цæссыгтæ сæ сæ 
аууон бакодтой. Ныккуыдтон. Хъæрæй. 
151 

Æнæфсæрмæй, уымæн æмæ фатеры мæхи 
йеддæмæ ничи ис. 
О мæ бон, Уырызмæг, фесты, фесты дæ 
хъазæн бонтæ. Дæ тагъдуайаг къæхтæ пур- 
тийыл никæдуал андзæвдзысты, Хæххон- 
металлургон институты спортивон фæзы нал 
азгъордзынæ, турникыл цалдæр хатты нал 
æрзилдзынæ... Фесты, фесты дæ хъазæн бон- 
тæ. Бафынæй дæ. Цымæ, искуы куыстмæ 
байрæджы кодтай? Цæмæй афоныл сыстай, 
уый тыххæй дæ къухылдаргæ сахат дæ цуры 
сæвæр. Фыццаг дзæнгæрæг, æмæ дæ къæх- 
тыл алæуу, цыма уымæ æнхъæлмæ кастæ. 
Уырызмæг, ныр дунейы дзæнгæрджытæ 
иумæ куы ныццæгъдой, уæддæр нал райхъал 
уыдзынæ. Ды кæдæм ацыдтæ, уырдæм нæ 
ныхас хъуысы, нæ — дзæнгæрæг. Уæвгæ, 
дам, хъæр мæрдтæм дæр хъуысы. Æмæ дæм, 
мыййаг, кæд нæ зæрдæты цъæхахст хъуы- 
сы, уæд базмæл, уæд нын ныххатыр кæн. 
Хъуысы, æвæццæгæн, хъуысы, æндæр уыцы 
фын цы уыд? Дæ мады ’фсымæры чызг Зæ- 
ринæ федта æнахуыр фын: сымах, фæсивæд, 
хион лæппутæ æмæ чызджытæ, уыдыстут 
Къостайыхъæуы, дæ мадырвадæлты хæдза- 
ры. Ды, дам, уыдтæ хъæлдзæг, æнахуыр 
хъæлдзæг. Дæ мидбылты худтæ, афтæмæй 
цыдæр æхсызгонæй дзырдтай. Мах та, дам, 
иннæ лæппутæ æмæ чызджытæ, хæкъуырц- 
цæй куыдтам, уымæн æмæ зыдтам: ды не 
152 

’хсæн нал дæ. Иурæстæг дæ ныхас фæурæд- 
тай, дæ цæстытæ ныл ахастай, фенкъард дæ 
æмæ, дам, загътай: 
— Ныууадзут-ма, уый цас куыд у?! Æгъ- 
гъæд у, æгъгъæд у цæссыгтæ... 
Дæхи, дам, дын нал уыдтам, фæлæ дæ 
хъæлæс хъуыст кæцæйдæр уæле. 
Æмæ фын фескъуыд, Зæринæ райхъал 
кæугæйæ. 
Уырызмæг, бæргæ нал кæуиккам, фæлæ 
цы кæнæм? Зæрдæ куы рисса, уæд сохъхъыр 
цæстæй дæр цæссыг кæлы. 
...Медицинон экспертизæмæ аласынмæ дæ 
цы машинæйы сæвæрдтой, уый фезмæлыд, 
сабыргай, аууоны хуызæн изæры фæлмы 
аныгъуылд. Ды махæй дардæй-дарддæр код- 
тай. Кæмæндæр загътон: адæмæн бамбарын 
кæн æмæ мауал лæууæнт. 
— Нырæй фæстæмæ кæрæдзимæ фæди- 
сы куыд никуыуал цæуæм... уыцы хорзæх 
нын Хуыцау ракæнæд, — загъта уый. 
Æппæты разæй рацыд, æз цы машинæйы 
бадтæн, уый, стæй иннæтæ. Нæ кæрты, нæ 
подъезды цур æрбаййæфтон ноджы фылдæр 
адæм. Рынчындонмæ чи нæ бахæццæ, уыдон. 
Машинæйæ рахызтæн. Мæ зæнгтæ... Мæ 
зæнгтæ мæ нал уромынц, куынæ фæдонзо- 
ныг уаин, куынæ æрхауин. Цæуын сабыр- 
гай, хъавгæ къахдзæфтæй. Адæмæй иу стыф, 
153 

иу ныхас нæ хъуысы. Æз размæ куыд цæ- 
уын, уыдон та афтæ фæйнæрдæм сæхи исынц. 
Æмæ æз цæуын се ’хсæнты. Аууæтты хуы- 
зæн мæм кæсынц. Фæлæ, о мæ бон, Уырыз- 
мæг, уыдон аууæттæ не сты, уыдон тæфæр- 
фæсгæнæг адæм сты. Фæндаг мын дæттынц. 
Нæ подъезды раз слæууыдтæн. Уыйбæрц 
адæм, фæлæ дзы мæ цурмæ ничима æрба- 
цыд, мæ цуры дзы ничима ’рлæууыд. Æвæц- 
цæгæн дзы мæ цуры слæууынмæ йæ ныфс 
ничи хæссы. 
Дæ фыдгул — мæ бынаты, æмæ уымæн 
йæ цуры æрлæууай! Уæддæр иугай-дыгай мæ 
цуры æрлæууыдысты. Æнæдзургæйæ. Æдзæ- 
мæй. 
— Афтæ, Уырызмæг нал и, — загътон 
æз. — Нæ фатеры дуæрттæ байгом кæнут, — 
æмæ дæгъæлтæ кæмæдæр радтон. Ацы цал- 
дæр ныхасы цыма мæхимæ дæр нæ фехъуы- 
стысты. Фехъуыстысты. Цыдæр æгæрон тых 
сæм разынд; адæм базмæлыдысты, нырмæ 
цыма æндзыг уыдысты, афтæ. Рынчындоны 
чи нæ уыд, уым кæй нæ федтон, уыдон мæм 
сæркъулæй, бынмæ, зæхмæ кæсгæ, цыдыс- 
ты. Чи мæ цуры æрлæууыд, чи та иуварс 
акъахдзæф кодта æмæ куыдта. 
Цымæ, цот афтæ зынаргъ цæмæн сты, 
Уырызмæг? Æмæ уый ды нæ базыдтай, 
фæлæ йæ æз зонын. Цыма нæ биионтыл, 
мæныл цы æвирхъау хъуыддаг æрцыд, ахæм 
154 

никуы никæуыл æрцыд, афтæ мæм кæсы. 
Зонын æй, раст нæ дæн. Æрцыд. Æрцыд но- 
джы æвирхъаудæр бæллæхтæ: йæ бинонтæ 
кæмæн бабын сты, йæ цот цалдæрæй кæмæн 
фесæфтысты. 
Телевизорæй фæстаг рæстæг арæх æвди- 
сынц сырдты æмæ иннæ цæрæгойты. Æмæ 
суанг уыдонмæ дæр, мадæлтæм æмæ фыдæл- 
тæм, цæйбæрц уарзондзинад и сæ цотмæ, сæ 
хъæбултæм. Куыд сыл фæтыхсынц. Куыд сæ 
фæрæвдауынц. Куыд сыл фæузæлынц. Куыд 
сæ фæхъахъхъæнынц. Сæ комы-комдзæгтæй 
сæ фæхæссынц. Куыд сæ фæцæттæ кæнынц 
æгъатыр цардмæ. Хатгай мæм афтæ фæкæ- 
сы, цыма нын уыдон, сырдтæ, цæрæгойтæ 
цыдæр хъуыддæгтæй бафæзминаг сты. Мах, 
адæм — дунейы тæккæ зондджындæр цæ- 
рæгойтæ. Уæд куыд нæ уарзæм нæ цоты? 
Уæд нын зынаргъ куыд нæ уой? Уæд сын 
нæхи куыд нæ снывонд кæнæм? 
Уырызмæг, дæ номыл нæ хæдзары къæ- 
сæрæй кæйдæр уæздан æфсæрмдзаст чызг не 
’рбакуывта. Хуыцау дын хъæбулы ад бавза- 
рын нæ бауагъта. Уыцы диссаджы, уæлмонц, 
æнахуыр æнкъарæнтæ дæ зæрдæйы нæ 
райхæлдысты, афтæмæй сæ демæ ахастай 
æдзæм дунемæ. Уыдисны йас, о, уыдисны 
йас гыццыл лæппу кæнæ гыццыл чызг дын 
уæд та куы баззадаид. Нæ армытъæпæныл 
æй схъомыл кодтаиккам, нæ комы-комдзæг- 
155 

тæй йæ хастаиккам. Уымæн æмæ ды цардаис 
уый хуызы. Уымæн æмæ уымæ кæсгæйæ мах 
уыдтаиккам дæу. Дæ уæздан туг нæ фесæф- 
таид. Фæлæ... фæлæ, о, цы загъдæуа хъыс- 
мæтæн... Хъазы нæ, цы йæ фæнды, уый нын 
кæны. Кæм нæ хæрдмæ сæппары, æмæ цæр- 
гæс фестæм, кæм та нæ зонгуытыл фæцæй- 
бырæм. 
Арæх мæ зæрдыл æрлæууы иу сылгоймаг. 
Куыстон журнал «Мах дуджы» редакцийы 
æмæ-иу Сабырдзинады проспекты фистæгæй 
арæх цыдтæн. Проспекты иуварс кæттаг ха- 
лагъуды бын мæнæй хистæр сылгоймаг уæй 
кодта хъазæнтæ, тетрæдтæ, ручкæтæ, къран- 
дæстæ... Исты фыссæнгарз мæ бахъуыд, уæд- 
иу ууыл мæ фæндаг акодтон. 
Сылгоймаг иурæстæг нал зынд. 
Æнæнхъæлæджы мын мæ иу зонгæ лæг 
радзырдта. Уыцы сылгоймагæн уыд лæг, 
фæлæ раджы рахицæн сты. Уыд сын лæппу, 
цард мадимæ. Сылгоймагæн уый уыд йæ уд- 
йæ дзæцц. Мад ын йæхи снывонд кодта. Уыд 
базары кусæг, æмæ цардæн йæ иувæрсты 
кæмдæр нæ цыдысты. Иуахæмы сылгоймаг 
ацыд Астæуккаг Азимæ, Душанбемæ, мæ 
царды уавæртæ фæхуыздæр кæнон, зæгъгæ. 
Дзæвгар рæстæг фæкуыста дуканийы хица- 
уæй. Æхсæв-бон, дам, нæ зыдта. Уыцы рæс- 
тæг йæ лæппу — студент, саджы фисынтыл 
156 

амад, царды раст фæндагæй фæиртæст. Хъыл- 
майы амæддаг фæци: фыццаг дымдта анаша, 
стæй рахызт карз наркотиктæм. Фырыхъу- 
лы хуызæн лæппу æрхауд, хæдзары ницыу- 
ал уагъта. Сылгоймаг йæ цæссыгтæй йæхи 
æхсадта. Йæ иунæг хъæбулы, цырагъау кæ- 
мæн сыгъд, уый мæтæй тад. Йæ лæппу цы 
фæндагыл æрлæууыд, уый хионтæй, зонгæ- 
тæй æмбæхста. Йæ хъæбулæй æвзæр зæгъын 
кæй фæнды? Сылгоймаг, уæдæ мæ лæппуйы 
фервæзын кæнон, зæгъгæ, фæстæмæ Ирыс- 
тонмæ сыздæхт. Æмæ куыста, æз æй кæм 
федтон, Дзæуджыхъæуы Сабырдзинады про- 
спекты, уым иу ларечы. Æвæццæгæн, йæхи- 
цæн стыр ныфсытæ æвæрдта, фæлæ... 
Ссæдзæм-дыууын фыццæгæм æнусы 
хъылма фæйнæрдæм æнхъæвзы, алы бинон- 
тæм дæр йæхи ивазы. Æмæ, йæ амæддаг чи 
бавæййы, уыдон сæхи дæр æмæ сæ бинонты 
дæр æмæ адæмы дæр сафынц. Æмæ, дам, 
йемæ тохгæнæн нæй. Ис! Уæдæ ма паддза- 
хад, кæмæн æмбæлы, уыдон, барадхъахъ- 
хъæнæг оргæнтæ, фыццаджыдæр та, адæм, 
æцæгæй тох кæниккой, фæлæ кæмæндæрты, 
цас фылдæр наркомантæ нæм уа, уыйас — 
хуыздæр. Кæмæндæрты уыдон — æхцайы 
суадæттæ. Чидæртæ уыдоны фæрцы æддæг- 
уæлæ галуантæ сарæзтой æмæ аразынц, 
фæсивæды иу хай сæфтмæ цæуы. Республи- 
кæйы разамынд адæмы сайынц: махмæ, дам, 
157 

уыцы хъылмайы амæддаг чи фæци, уыдон 
хæрзчысыл сты. Бæргæ, афтæ куы уаид, 
фæлæ нæу. Бирæ азты дæргъы хъуыддæгтæ 
лакæй ахорын чи сахуыр, уыдон ныр дæр 
сæ ахуыр нæ уадзынц, суанг зæрдæйы хъæд- 
гæмттæ дæр лакæй ахорынц. 
Иуизæр сылгоймаг сæхимæ æрбацыд æмæ 
йæ лæппуйы диваныл æрбаййæфта... мардæй. 
Шприц — сынтæджы цур пъолыл. Мад йæ 
риу ныххоста, кæуинаг фæци. 
Уырызмæг, ныййарæг, йæ хъæбул цыфæн- 
ды æвзæр уæд, хъизæмайраг æй фæкæнæд, 
уæддæр ын ныххатыр кæны. Ныййарæгæй 
быхсондæр, ныййарæгæй хатыргæнагдæр ни- 
чиу. 
Сылгоймаг йæ лæппуйы мардæй дæр адæ- 
мы цæсты бафтыдтаид, уый йæ нæ фæндыд, 
æмæ радзырдта: йæ хъæбулæн чысылæй 
фæстæмæ дæр йæ зæрдæ сахъат уыд, фу-фу 
дæр ын уымæн кодта. Амард йæ зæрдæйæ. 
Мад йæ уарзон лæппуйæн, ацы зæххыл 
кæй тыххæй цыд, уымæн йæ марды алы æгъ- 
дау дæр кодта, мæрдты дæр йæ иунæг хъуа- 
мæ мацæуыл тыхса. Сæвæрдта йын зынаргъ, 
урс-урсид дурæй бæрзонд цырт: уадз, уыр- 
дыгæй йæм кæсæд йе ’дзард лæппу. Алы са- 
баты дæр æм хаста дидинджыты баст. 
Фыццаг мит рауарыд, æмæ сылгоймаг 
уæлмæрдтæм атагъд кодта: йæ лæппуйы ин- 
гæнæй мит асæрфа. 
158 

Сылгоймаг нæ зынд. Йæ сыхæгтæй иумæ 
уыд йæ фатеры дæгъæл, æмæ уыдон дуар 
бакодтой, фæлæ уым дæр нæ разынд. Уæл- 
мæрдмæ-иу йæ фырты ингæнмæ арæх цыд 
æмæ кæд... Æмæ... æмæ федтой æнахуыр дис- 
саг: дыууæ метры бæрзæндæн уæззау цырт 
сылгоймагыл рафæлдæхт, йæ быны йæ ныцъ- 
цъист кодта. 
Уырызмæг, цард æнахуыр диссаг у. Ахæм 
диссаг, æмæ йæ зонд нæ ахсы, нæ йæ кæр- 
ды. Уыцы сылгоймаджы хъысмæт... Йæ мæ- 
лæт йæ уарзон хъæбулы цыртæй цæмæн 
æрцыд? Суанг йе ’рхъуыды кæнынæн дæр 
стыр фантази хъæуы. Мад йæ лæппуйы цыр- 
тæй йæ мæлæт цæмæн ссардта? Æнæнхъæ- 
лæджы, æви йын ахæм хъысмæт Хуыцау 
сныв кодта? Æви йæ буцахуыр фырт æнæ 
йæ мад мæрдты бæстæйы дæр нæ фæрæзта? 
Æви... мад фыруарзтæй фæрæдыд, йæ лæп- 
пумæ уарзондзинад ын йæ цæстытæ бакуырм 
кодта, йæ лæппу мады аххосæй мæрдтæм 6а- 
цыд, æмæ дзы йæ фырт йæ маст систа? Æви 
кæд, мыййаг, уый йæ фæстаг дзуапп уыди 
цардæн? Цард æгъатыр у, æнæ дзуапп ницы 
уадзы. Æви... Уырызмæг, мæ хъуыдытæ... Æви 
мæ хъуыдытæй иу дæр раст нæу? Цъысымы 
чи бахауд, ахæм лæджы æлхынцъ-суй хъуы- 
дытæ. Нæ зонын, нæ зонын... Уæддæр ацы 
зæххыл исты ис æви нæй? Уæларвон тыгъ- 
дад нæм исты бар дары æви нæ? Цы у хъыс- 
159 

мæт? Цард æнæнхъæлæджы цаутæй арæзт у 
æви йын цыдæр æгъдау и? Æмæ йын кæд цы- 
дæр æгъдау и, æрдзон æгъдау, уæд цæрæн- 
бонты нæхи цæуыл удхарæй марæм? Сырд- 
донцъиуы къалатийы куы бакæнай æмæ уый 
къалатийы къултыл йæхи куыд хойа, уыйау 
царды æгъатыр къултыл нæхи цы хойæм? 
Æви уый у нæ æрдзон æгъдау? Цæрæнбонты 
тухæн кæн, цæрæнбонты цæмæдæр тырн... 
Уырызмæг, цас фылдæр цæрын, уыйас 
мæм афтæ кæсы, цыма цард иууылдæр фар- 
статæй арæзт у. Æви, дæ цæстытæ бацъынд 
кæн, дæхи ницыуынæг скæн, уæддæр ацы 
зæххыл уазæг дæ, рæстæгмæ цæрæг, æмæ 
царды йæхи бар ауадз; уæддæр, цы æрцæ- 
уинаг уа, уый æрцæудзæн... 
Фыццаг изæр... Нæ фатеры къултæ адæ- 
мы кæуын æмæ хъарæгæй фæйнæрдæм тыд- 
той. Нæлгоймæгтæ кæрты лæууыдысты. 
Рæстæг дæс сахатæй ахызт, фæлæ нæ ирон 
адæм — æгъдау æмæ æфсармджын — æмæ 
сæ хæдзæрттæм æфсæрмæй нæ цыдысты. 
Кæдмæ лæудзысты? Æмæ нæ сыхы хистæр- 
тæй иумæ фæдзырдтон: 
— Ныр æнафон у. Адæмы сæ хæдзæрт- 
тæм арвитут. 
— Æмæ... 
— Афтæ хуыздæр у. 
160 

Сыхы хистæр дыууæ къахдзæфы размæ 
рацыд æмæ загьта: 
— Уæ фыдæбон Уырызмæгæн хæлар уæд. 
Райсом æмæ иннæбон не ’ппæты дæр æгъ- 
дау дæттын хъæудзæн, æмæ баулæфут. 
Фæлæ адæмæй сæ хæдзæрттæм ничи цыд. 
Æмæ сæ æз хорз æмбæрстон: ахæм æвир- 
хъау бæллæх, æмæ, уадз, мæ цуры, нæ 6и- 
нонты цур æрбалæууой. Мæхи та ныхъхъæ- 
бæр кодтон æмæ загътон: 
— Уæ хорзæхæй, ацæут æмæ баулæфут. 
Æз дæр цæуын, — æмæ фезмæлыдтæн. Зыд- 
тон æй: æз цасдæриддæр лæууон, суанг бон- 
мæ дæр, уæдмæ ацы зæрдæцæф адæмæй чи- 
дæртæ мæ цуры лæудзысты. Æмæ мах Хуы- 
цау ралгъыста, фæлæ уыдон та цы кодтой?.. 
Мæ иу къах иннæйы фæстæ ластон, мæ иу 
къах иннæйы фæстæ асинтыл хæрдмæ тых- 
хæй истон, асинты хъæлтыл хæцыдтæн, аф- 
тæмæй цыппæрæм уæладзыгмæ нæ гомдуар 
фатермæ цыдтæн. Бырыдтæн. Хылдтæн. 
Уырызмæг, ды-иу уыцы рогæй цы асин- 
тыл сызгъордтай, уыдон мыл сау ингæнмæ 
цæуæгау ныддаргъ сты. Алцæмæн дæр ис 
райдайæн æмæ кæрон. Фæлæ ис иу кæрон, 
æмæ уый æрцыд, уæд рæстæг дæр æмæ тыгъ- 
дад дæр фесты. Уый у мæлæт. Уый у адæй- 
маджы царды фæстаг сау стъæлф. 
Охх, куыд ныууæззау дæн, мæ бон ницы- 
уал у. Мæнæ нæ гом дуар. Ныртæккæ нæ 
6 Лгматы Гæстæн 
161 

къæсæры сæрты бахиздзынæн, фæлæ, о мæ 
бон, Уырызмæг, дæу нæ фендзынæн, ды нæ 
къæсæры сæрты дæ къах нал æрбайсдзынæ. 
Цы цыбыр разынд дæ фæндаг. Сæумæрай- 
сом зæрдæрухс æмæ хъæлдзæгæй дуар бай- 
гом кодтай, хуры тынтыл тæхæгау дæ рæ- 
сугъд хъуыдыты фæстæ атахтæ, фæлæ... 
Сыхаг лæгтæ цалдæрæй мæ фæстæ ссы- 
дысты. Дзурынц мæм, хатынц мæм: 
— Цом махмæ. 
— Уæд та махмæ цом... 
Не сразы дæн. Нæ, никæдæм ацæудзы- 
нæн. Мæ кæуинаг хæдзар нæ ныууадздзы- 
нæн. Мæ сæр кæйдæр фæлмæн базыл цы 
зæрдæйæ æрæвæрдзынæн? 
Лæгтæ ацыдысты. Æд дзаумæттæ диваныл 
мæхи æруагътон. Фæлæ цæй хуыссæг... Сыст 
æмæ, дæ къæхты уынæр куыд нæ хъуыса, 
афтæ уаты куы иуырдæм ацу, куы иннæр- 
дæм, балкъонæй акæс. Кæд æрбабон уыдзæн? 
Диваны къуыммæ дæхи нылхъив, уаты рацу- 
бацу кæн, цæстытыл уайыс ды — хъуыдытæ, 
æнкъарæнтæ дæ алыварс зилынц. Уæвгæ, 
уæдæ хъуамæ кæй алыварс зилой? Уырыз- 
мæг, ды уыдтæ, рынчындонмæ дæм фæдисы 
цы адæм æрцыд, уыдоны æхсæн. Уырызмæг, 
ды лæууыдтæ изæры нæ кæрты хъыггæнæг 
адæмимæ. Уырызмæг, ды... Мæ цæстыты раз- 
иу февзæрдтæ, уыдтон дын дæ алы фезмæлд, 
дæ алы сулæфт дæр, дæ алы акъахдзæф дæр. 
162 

Куы-иу мæм æрбазындтæ мигъвæлмæй зы- 
нæгау. Кæм дæ æрыгонæй уыдтон, кæм — 
хæрзсывæллонæй, кæм — дыууадæс-фынд- 
дæсаздзыдæй. Уыдтон дæ, уыцы æлгъыст 
райсом нæ хæдзарæй куыд ацыдтæ, афтæ- 
мæй. 
...Уæд ма, Уырызмæг, ды гыццыл уыдтæ, 
æртæ азмæ ’ввахс дыл цыд. Сывæллæтты 
рæвдауæндонмæ дæм нæхимæ ракæнынмæ 
бацыдтæн. Æрбазгъордтай мæм. Æрыгон 
сылгоймаг йæ чызджы къухыл хæцы, йæ мид- 
былты худы, афтæмæй нæ цуры æрлæууыд: 
— Дæ лæппу тынг фыдуаг митæ кæны. 
— Уырызмæг, уый та куыд? 
Ды ницы сдзырдтай, мæ зæнгмæ дæхи 
æрбалхъывтай. 
— Куы рахъомыл уа, уæд та ма цытæ 
кæндзæн! — худы æрыгон сылгоймаг. 
— Æмæ уæддæр цы ракодта? 
— Цы ма ракæна! Мæ чызджы трусик мын 
аскъуыдта, — дæ сæрыл йæ уырзтæ ахаста 
чызг. Бахудтæн æз дæр: 
— Гъеуый дын лæг! 
Хъазыдыстут, чызджы трусикыл фæхæ- 
цыдтæ, æмæ фескъуыд. Æрыгон мад тызмæг- 
хуызæй нæ дзырдта, нæ фæлæ йын цыма 
æхсызгон уыд, афтæ йæ мидбылты худт. Не 
’фсæрмы кодтон, зæгъгæ, уæд зæрдиагæй, 
хъæлæсыдзагæй ныххудтаин. Æвæццæгæн, 
163 

уыдон уыдысты æрыгон фыды хиуарзон æмæ 
сæрыстырдзинады æрдзон æнкъарæнтæ. Уæд- 
дæр загътон: 
— Уырызмæг афтæ никуыуал бакæндзæн. 
Æмæ рацыдыстæм. 
Уыцы хабар-иу арæх æрымысыдтæн. Куы 
фæхъомыл дæ, уæд дын æй цалдæр хатты 
дзырдтон. Иурæстæг бафиппайдтон, иннæ 
уатмæ ацыдтæ, фæсырх дæ. Æмæ мæхимæ 
фæхыл кодтон: зонгæ-зонын мæ лæппуйы 
æфсæрмы цæмæн æппарын? Уæдæй фæстæ- 
мæ уыцы хабар ферох кодтон. 
Уырызмæг, æгъдау æмæ æфсарм дыууæр- 
дыгæй цæуынц: хистæртæй кæстæртæм, кæ- 
стæртæй хистæртæм. Се ’хсæн — хидтæ. 
Æрмæст сæ цæстæй нæ уынæм, нæй сын 
уырзæй басгарæн. Æмæ уыцы хид фехæлд, 
аскъуыд, уæд хæлы фæлтæрты бастдзинад. 
Æниу ныртæккæйы æмтъеры рæстæджы дуне 
рафæлдæхт, бынтондæр ныссуйтæ стæм. 
Йæ кары чи бацыд, мæ иу ахæм уæздан, 
æгъдауыл хæст хорз зонгæ лæг мын дзырд- 
та. Уæд ма йæ цот сывæллæттæ уыдысты. 
Фæскуыст йе ’мбæлттимæ анызтой. Нæ, нæ 
цудыдта нозтæй. Фæлæ... йæ цоты цур нозт- 
джынæй æрлæууа, уыцы бар ын йе ’гъдау, 
йæ уæздандзинад нæ лæвæрдта, æмæ сæ 
хæдзары цур бандоныл сбадт. Йæ бинойнаг 
æм цалдæр хатты радзырдта, хæдзармæ рацу, 
164 

зæгьгæ. Афтæ фæбадт сахатæй фылдæр. Куы 
æрæвронг, уæд сæхимæ ссыд. 
Адæм, бинонтæ кæрæдзийæ æфсæрмы ку- 
ынæуал кæной, уæд цард чъизи æмæ æлгъаг 
кæны. Махæн, ирон адæмæн, не ’гъдау æмæ 
не ’фсарм нæ удварны цæджындзтæ сты, 
уыдон куы фæцудой, уæд цуды нæ цард 
æмхуызонæй дæр. 
Мæ зæрдыл арæх æрлæууы зындгонд 
ахуыргонд, профессор Цагъаты Анастасияйы 
ныхас. Уый ивгъуыд æнусы хæсты фæстæ 
æмбырд кодта адæмон сфæлдыстад: аргъæут- 
тæ, таурæгътæ, æмбисæндтæ, зарджытæ... 
Зылд нæ хæхбæсты, цыд иу комæй иннæ 
коммæ, иу хъæуæй иннæ хъæумæ. Бафтыд 
Дагоммæ. Æрлæууыд иу кæрты кулдуары 
цур. Ракаст æм урссæр зæронд ус, кæртмæ 
йæ бахуыдта. Анастасия йын йе ’рбацыды 
сæр бамбарын кодта. Зæронд ус аджих, стæй 
загъта: 
— Æз дæр зонын иу зарæг, фæлæ дзы 
æвзæр ныхæстæ ис. 
Ахуыргонд сылгоймаг йæ алыварс кæр- 
тыл йæ цæстытæ ахаста æмæ дзы цъиуыз- 
мæлæг дæр нæ федта. 
— Æмæ йæ радзур, ничи нæ хъусы, æз 
æй ныффысдзынæн. 
— Ам нæ, — зæронд ус Анастасияйы хъæу- 
гæронмæ ахуыдта, уым дæр цалдæр хатты 
йæ алыварс акаст, ничи сæ фехъусдзæн, уый 
165 

бæлвырдæй куы базыдта, уæд зарæджы ны- 
хæстæ радзырдта. 
Уырызмæг, кæсыс, цæйбæрц æфсарм, 
цæйбæрц уæздандзинад уыд уыцы хохаг зæ- 
ронд усмæ. Сæ кæрты дуртæй дæр æфсæр- 
мы кодта. Хъæугæрон дæр йæ алыварсмæ цал 
æмæ цал хатты акаст: мыййаг сæ ничи хъу- 
сы? Хуымæтæджы нæ баззад: æфсарм хъæ- 
ды дæр хъæуы. Мæнмæ афтæ кæсы, Уырыз- 
мæг, æмæ æфсармджын, зæгъæм, уыцы усы 
хуызæн адæймаг исты фыдынд, æвзæр, чъи- 
зи, æнæгъдау ми ракæна, уый мæ нæ уырны. 
Æмæ нæм ахæм адæмтæ цас фылдæр уа, афтæ 
уыдзыстæм рæсугъддæр, нæ удварн — хъæз- 
дыгдæр. Нæ адæмæн уыдзæн фылдæр цæ- 
рæнбон. 
Уырызмæг, æхсæз æмæ ссæдз азы дыл 
цыд æмæ дæ иу æнæфсарм, иу æнæгъдау, иу 
æнæууылд ныхас никæд фехъуыстон. О, æз 
фыд дæн æмæ, чи зоны, уымæн афтæ хъуы- 
ды кæнын, фæлæ афтæ уыд. Æмæ æрмæст 
дæуæй нæ — дæ кæстæр æфсымæртæй дæр 
æнæфсарм, æнæгъдаудзинад нæ зонын. Уæд 
хъуамæ мæнæй цыдæр æнæрхъуыды, цыдæр 
æнæджелбетт ныхас куыд райхъуыса? Сы- 
махимæ мын цы ахастдзинæдтæ ис, уыдон 
мын уыцы бар нæ лæвæрдтой æмæ нæ дæт- 
тынц. 
Уырызмæг, цастæ хъæуы ныййарæджы 
зæрдæ балхæнынæн? Хатгай — иу ныхас. 
166 

Хатгай — иу фæлмæн фæкаст, иу мидбылты 
бахудт. 
Нæ гаражы нæ иу къул райхалын хъуыд. 
Дæу æмæ Ацæмæзмæ дзурын: 
— Цомут æмæ уыцы къул райхалæм. 
Сымах фæцæут. 
— Æз дæр уæ феййафын. 
Ды фæстæмæ фæзылдтæ æмæ мæм дзу- 
рыс: 
— Папæ, ды ма рацу. 
— Цæуылнæ? 
— Уым рыг уыдзæн, дæ бронхæтæ сахъат 
сты, æмæ фæхуыфдзынæ, зын дын уыдзæн. 
— Цæй, ницы мын у. 
— Нæ, ма рацу, папæ. 
Æз чысыл фæстæдæр уæддæр ацыдтæн. 
Æмæ æнкъард бон уыд, фæлæ дæ ныхæстæй 
мæныл хауд хуры зæлдаг тынтæ. Кодта лы- 
стæг сæлфынæг, мæ зæрдæ та йæхи надта 
сойæвдылд æртæхты. 
Ацы хабар цалдæр хатты дзырдтон скъо- 
ладзаутимæ, фæсивæдимæ, студенттимæ фем- 
бæлдты. 
Иу ахæм фембæлд. Фæндзæм рæнхъы 
фемдзаст дæн ахуыргæнæгимæ. Йæ цæсты- 
тæ доны зилынц, йæ сæр бынмæ æруагъта, 
йæ уæхсчытæ стъæлфынц. Æмæ бамбæрстон: 
профессор кæуы. Кæуы сусæгæй. Стæй сыс- 
тад æмæ, куыд ничи ницы бафиппайа, афтæ 
167 

йæ цæсгом æмбæхсгæ тагъд-тагъд аудиторийæ 
ацыд. 
Цæуыл куыдта сылгоймаг? Цы йын нын- 
къуысын кодта афтæ тынг йæ зæрдæ? Мæ 
ныхас? Уæ кой? Уырызмæг, ды мæ къул 
халынмæ кæй нæ уагътай, куы фæхуыфон, 
зæгъгæ, уыцы хабар? Цоты узæлд ныййа- 
рæгыл? Æвæццæгæн... Æвæццæгæн... Чи 
зоны, йæ цотæй чидæр йæ зæрдæйы фæндон 
нæ рауад, йæ цард дæр æмæ бинонты цард 
дæр сызмæста, сæнад æй кодта. Мады зæр- 
дæ сусæг рисæй судзы, æрвылбоны маст ын 
йæ зæрдæ хъæдгом кæны. Æмæ куыдта сыл- 
гоймаг. Куыдта, æмæ дæ, Уырызмæг, никуы 
федта, фæлæ йæ цæстытыл уадтæ ды. Æмæ 
мæм мæ зæрдæ афтæ дзурьпхæлæг кодта, 
хæлæг кодта мæнмæ, ахæм фырт кæмæн и. 
Уымæн та... Æмæ сылгоймаджы цæстытæ 
доны зылдысты... 
Диссаг, Уырызмæг, хъæбулы ацыд афтæ 
зын цæмæн у? Уыцы цæф зæрдæйы афтæ 
арф цæмæн хизы? Афтæ-иу дзырдтон: «Мæ 
сæрыл куыройы фыдтæ нæ разылд, æндæр 
цынæ бавзæрстон, ахæм мын ницыуал баз- 
зад». О, куыд тынг рæдыдтæн! Мæ бавзари- 
нæгтæ нырма разæй уыдысты, æмæ уый цæ- 
мæй зыдтон! 
Уырызмæг, иухатт гыццылæй дæ хъуыр- 
тæ куы ахгæдтой, уæд дæ зæрдæйы цъæхахст 
168 

Хуыцаумæ фехъуыст. О, фехъуыст не 
Сфæлдисæгмæ, æмæ дын дæ цард нæ аскъ- 
уыдта. Уыцы сау нæмыг дæ зæрдæйыл куы 
сæмбæлд, уæд дын иу ныхас зæгъын дæр 
нал бантыст. Иу-цалдæр ныхасы дæ уæд та 
куы схаудаид. Æрмæстдæр цалдæр ныхасы! 
Уæд... Дæу хуызæн раст æмæ сыгъдæг адæй- 
маджы зæрдæйы цъæхахст не Сфæлдисæг- 
мæ нæ фехъуыстаид, уый мæ нæ уырны. 
О мæ бон, Уырызмæг, куыд цыдтæ ацы 
дунейæ? Æз иухатт амардтæн... Мæ фыны... 
Æмæ мæ цæрæнбонтæм нал ферох уыдзæн. 
...Сæрдыгон нæ фатеры лоджæйы диваныл 
афынæй дæн. Æмæ федтон æнахуыр фын. 
Февзæрдтæн нæ хъæуы — Хъарман-Сындзы- 
хъæуы, нæ хæдзары. Нæ хæдзар... Адæймаг 
кæм райгуыра, фыццаг къахдзæфтæ кæм 
акæна, йæ сывæллоны бонтæ кæм арвита, 
уый йын кæддæриддæр адджын у, зынаргъ. 
Уыцы хæдзар, уыцы зæхх цæргæ-цæрæнбон- 
ты йемæ æмдзу кæнынц. Астæуккаг скъола 
каст куы фæдæн, уæд афтыдтæн нæ хъæ- 
уæй, царды фæндæгтæ мæ сæ сæрыл ахас- 
той. Нæ бинонтæ ралыгъдысты Беслæнмæ. 
Фæлæ æз æдзухдæр мæ фынты уыдтон нæ 
хæдзар, нæ хъæу. 
Мæ фыны фестадтæн нæ хæдзары, нæ 
кæрты. Æрмæст æз уыдтæн мард. Мæ чы- 
рын уæрæх кæрты астæу дыууæ бандоныл 
169 

æвæрд. Мæрддзыгой адæм мардмæ куыд 
фæцæуынц, афтæ цыдысты. Сылгоймæгтæй 
чи куыд хиондæр у, афтæ мæм хæстæгдæр 
лæууыд æмæ куыдтой, сæ цæссыгтæ-иу мыл 
æрызгъæлдысты. Чидæртæ дзы хъарæг кæ- 
ныныл фæлвæрдтой, фæлæ ма ныртæккæйы 
сылгоймæгтæй хъарæг кæнын чи зоны? Ис- 
куы иу. Диссаг! Æмæ æз кæд мард уыдтæн, 
уæддæр алцыдæр æмбæрстон, мæ цæстытæ кæд 
цъынд уыдысты, уæддæр алцыдæр уыдтон, 
æрмæст мæ бон нæ фезмæлын уыд, нæ — ра- 
кæсын, æмæ мæхимидæг хъуыды кодтон: 
«Хъарæг кæнын дæр курдиат у, Хуыцауæй 
лæвæрд, æмæ дын иугæр лæвæрд нæу, уæд 
æй фæлтау ма кæн. Исты хъуыддаг æвзæр, 
фыдынд кæныны бæсты фæлтау ма кæн. Ехх, 
Магкæты Кеза ма æгас куы уаид, уæд мыл 
уый бæргæ ныхъхъарæг кæнид. Йæ хъарæг- 
мæ зæрдæтæ фæйнæрдæм гæбазгай хауик- 
кой, дуртæ дæр æм кæуиккой!» 
Уыдтон, бирæтæ мыл æцæгæй д&р зæр- 
дæйæ кæй кæуынц, уый. Уыди, æнæбары чи 
куыдта, ахæмтæ дæр, сæ къухмæрзæнтæ сæ 
цæстыты бынты хастой, цыма кæугæ кæнынц. 
Æцæгдзинадæй та — цæссыг сæ нæ хауд. 
Æмæ сыл æз мæхимидæг худтæн. Кæд дæм 
кæуын нæ цæуы, уæд дæхи цы тыхлæмæрст 
кæныс? Фæлтау æнæдзургæйæ иуварс слæуу 
æмæ дæ удæн дæр æмæ мардæн дæр зын ма 
кæн. Уыцы кæнгæ митæ... Куыд нæ сæ уар- 
170 

зын, куыд нæ, Уырызмæг! Цæссыг, дам, мар- 
ды фæндаг рухсгæнæг у, фæлæ дæхицæн 
тыхми цæмæн кæныс? Дæхи дæ зæрдæйы бар 
уадз. 
Йæ зæрдæ æцæгæй кæмæн риссы, уый 
кæудзæн. Чи зоны, цæссыг дзы ма кæла, 
фæлæ йæ зæрдæ йæ риуы тыппырхæлдтæ 
кæндзæн. Æз, Уырызмæг, фылдæр хатт уæл- 
мæрдмæ, дæ цурмæ ацæуын иунæгæй. Чи- 
дæртæ мын дзырдтой: иунæгæй ма цу, уæд 
та исты кодтай. Нæ зонын. Афтæ мын æн- 
цондæр у. Дæ цырты цур фæлæууын, дæ ин- 
гæны алыварс куы иуырдæм ацæуын, куы 
иннæрдæм, дæ цуры сбадын æмæ фæкæуын. 
Куы — хъæрæй, куы та — æнæуынæрæй. 
Мæхицæн. Мæхинымæр. Дæ цуры куы вæй- 
йын, уæд мæ ничи фæхъæуы, суанг нæ би- 
нонтæ дæр. Нæ мæ фæхъæуынц. Æрмæст- 
дæр æз æмæ ды. Ды æмæ æз. Иунæгæй дæм 
бацæуын æмæ иунæгæй рацæуын. Фыд æмæ 
фыртæн æнæ æвдисæнтæ, æнæ искæй иумæ 
алæууæн и?.. 
Оркестры æнкъард мыртæ æрсабыр сты. 
Æмæ бамбæрстон: ныртæккæ байгом кæн- 
дзысты саударæн æмбырд. Зæгъдзысты мын 
фæстаджы фæндараст, мæ т:ырыныл мын 
лæппутæ схæцдзысты æмæ мæ уæлмæрдтæм 
ахæсдзысты. Уæлмæрдтæ — нæ цуры, дард- 
мæ хæссын мæ нæ хъæуы. 
Уырызмæг, цы нæ уарзын: æппæлæн ны- 
171 

хас, цæстмæхъус ныхас. Иуæй-иутæн та уый 
йеддæмæ мацы ратт. 
О мæ бои, Уырызмæг, ныр фыны мæрдты 
бæстæм куы цæуин, уæд мын мæлын куыд 
зын уыд, мæрдтæм фæндагыл куыд удхар 
кодтон, афтæ нæ удхар кæнин. Уымæн æмæ 
зонин: уым сæмбæлдзынæн мæ раст, мæ сыгъ- 
дæгзæрдæ фыртыл. Сæмбæлдзынæн демæ, 
ды дæ сæр æруадздзынæ мæ уæхскыл, æз 
дæ æрбахъæбыс кæндзынæн. Æхсызгон хъæ- 
быс. Адджын хъæбыс. 
Охх, куыд зын у мæлын! Охх, куыд зын 
у мæрдты бæстæм цæуын? Цæмæн? Цæмæн 
афтæ зынаргъ у цард? Æмæ, æцæгдæр, цæ- 
мæн у афтæ зынаргъ цард? Хатгай нæ цард — 
тухæн, иугæндзоны, æрвылбоны тухæн, ка- 
тайаг æмæ удхайраг, уæддæр æй уæгъд нæ 
уадзæм, ныххæцæм ыл. Фæхицæн дзы уæм, 
уый нæ цæуылнæ фæфæнды? Куы йæ зо- 
нæм: иубон уæддæр мæлгæ кæндзыстæм. 
Афæдзырдæг раздæр амæлдзынæ, дыууæ- 
æртæ азы раздæр амæлдзынæ, цы уæлдай у. 
Нæ! Иу улæфт ма скæндзынæ, уый дæр зы- 
наргъ у. Æмæ цæмæн? Цæмæн у афтæ зы- 
наргъ цард? Æвæццæгæн, уымæн, æмæ нæ 
Хуыцау цæрынæн сфæлдыста. Фæлæ нæ 
уыцы иу рæстæг мæлынæн дæр радта. Æмæ 
иугæр афтæ у, уæд дзы цæмæн тæрсæм? 
Уыцы æнахуыр фын куы федтон, ууыл 
рацыд ссæдз азы бæрц. Æви уый фын нæ 
172 

уыд? Æви æцæгæй лæууыдтæн цардæй мæ- 
лæты арæныл? Нæ зонын. Нæ зонын. Бирæ 
кæмæндæрты йæ дзырдтон, дохтыртæн дæр. 
Æмæ мын чидæртæ загътой: уæд æз æцæгæй 
дæр, æвæццæгæн, лæууыдтæн цардæй мæ- 
лæты арæныл, æз уыдтæн клиникон мард. 
Æвæццæгæн, зæрдæ йæ куыстæй банцад. 
Æвæццæгæн, хæрзцыбыр рæстæг, мæнæн 
та — æгæрон даргъ. 
О мæ бон, Уырызмæг, уæд бæргæ куынæ- 
уал райхъал уыдаин, уæд дæ зын нæ федтаин. 
Адæймаг куы фæмæлы, уæд, дам, йæ раз- 
вæндаг — сау тъунел, æмæ уымæн йæ кæрон 
ныррухс вæййы, æмæ уыцы рухсмæ фезгъо- 
ры æхсызгонæй, бахауы рухс райдзаст дуне- 
мæ. Уыдон, мæлæтæй чи раздæхт, уыдоны 
мысинæгтæ. О, цы амондджын сты уыдон! 
Фæлæ махæн, Уырызмæг, ды, æхсæвæй-бо- 
нæй дæм куы æнхъæлмæ кæсæм, уæддæр нал 
раздæхдзынæ. 
Уырызмæг, цымæ ды та цы фæндагыл 
цыдтæ уыцы æдзæм сау дунемæ? Дæ цæнг- 
тæ уæрæх байтыгътай æмæ цъæхнæуу фæн- 
дагыл уыцы ирд, рухс тъунелы дæ уæз не 
’нкъаргæйæ, рог æмæ æхсызгонæй згъорд- 
тай, æви... æви æмбæрстай: фæцæуыс, фæ- 
цæуыс ацы дунейæ æмæ... О, цы загъдæуа 
Удхæссæгæн, кæстæр, хистæр чи нæ зоны. 
Уырызмæг, цалдæр хатты мæ сæры фев- 
зæрд æнахуыр хъуыды. Ахæм хъуыды, æмæ 
173 

дзы мæхæдæг дæр нырризын, ныккæрзын. 
Ныр æй мæхимæ æмгæрон нал уадзын. Ахæм 
æвирхъау хъуыды: зæгъын, фæлтау куынæ 
райгуырдаис... Куынæ райгуырдаис, уæд дæ 
нæ зыдтаиккам, уæд нын нæ амардаис, уæд 
ахæм цардбæллон лæппу ацы дунейæ нæ 
фæхицæн уыдаид.:. 
Уыцы хъуыдымæ-иу, цыма мыл тæфсæг 
бахæцыд, афтæ къæхтæй сæрмæ ныррызтæн. 
Уый цавæр хъуыды у? Царды иу бон куы 
ацæрай, уæддæр бирæйы аргъ у. Бæргæ, 
урсзачъе зæронд лæджы карæнмæ куы фæ- 
цардаис, дæ цоты куы федтаис, дæ хъæбул- 
ты хъæбулты авдæнтæ куы ауызтаис, фæлæ... 
Уырызмæг, лæппуйы зæрдæйы зæйау цы 
æнкъарæнтæ фæивылынц, йæ уæлныхты йæ 
цы уæлмонц æнкъарæнтæ сисынц, фæззы- 
гон æнкъард, æнтъыснæг рæстæг ыл уазал 
уæззау æртæхты бæсты арвæй урсцæхæр 
стъалытæ цы рæсугъд æнкъарæнтæй фæхауы, 
кæд уыцы уæлвонг æнкъарæнтæ демæ ахас- 
тай, кæд уыдон дæр демæ сау ингæны хай 
баисты? Кæд дæ риуы уарзондзинады арт 
сыгъд æмæ уый дæр дæ зæрдæимæ басыгъд. 
Хиуылхæст уыдтæ. 
Дæуæн дæр æмæ де ’фсымæртæн дæр уæ 
удты скондæй æппæты тынгдæр мæ зæрдæ- 
мæ цы цæуы? Искæйы фыдгой, цыдæр дам- 
думтæ, цыдæр ардауæн ныхас уæ никæд 
174 

фехъуыстон. Цыма уыдон дæуæн дæр æмæ 
де ’фсымæртæн дæр табугонд сты, афтæ мæм 
кæсы. Арвæй стъалытæ не скъæфтай, Уырыз- 
мæг, де ’фсымæртæ дæр афтæ, стæй уый 
сæйрагдæр нæу. Хуымæтæджы лæппутæ, 
раст æмæ сыгъдæг, уæздан æмæ æнæмаст. 
Фæстаг азты адæм æддæг-мидæг ауадыс- 
ты, сæхи хуызæн мæм нал кæсынц, раст æмæ 
зылын, рæсугъд æмæ чъизийы æхсæн арæн 
сиу. 
Дзурынц: фæскъæвда нæ горæты уынгтæй 
иуы фæцæйцыд уæзласæн машинæ «ЗИЛ», 
йæ шофыр — æрыгон лæппулæг. Йæ фарс- 
мæ кабинæйы бадт йæ фондзаздзыд лæппу. 
Уæзласæн машинæйы фæрсты асыххуытт 
кодта цыдæр фæсарæйнаг зынаргъ хæдтул- 
гæ, урс, цæхæркалгæ. Æваст цæхгæр фæзылд 
æмæ уæзласæн машинæйы ныхмæ дзыхъ- 
лæуд фæкодта. Баст куыдз йæ бынатæй куы 
феуæгъд уа, уый хуызæн, дам, дзы рагæпп 
кодта æрыгон лæппу, шофырмæ балæбурд- 
та, ды дæ машинæйы цæлхытæй къæвдайы 
дон кæй хæдтулгæйыл бакалдтай, зæгъгæ. 
Уæзласæн машинæйы шофыр, дам, æм дзу- 
ры: ницы федтон, бахатыр кæн. О, куыдз, 
схъиудта лæппу, ды дæхæдæг дæр, дæ би- 
нонтæ дæр, дæ хæдзарвæндаг дæр мæ «Мер- 
седесы» иу цалхы аргъ не стут æмæ хъуамæ 
ды афтæтæ уæндай? Ды ницы дæ! Æмæ... 
Æмæ, дам, йæ къухты дамбаца февзæрд. 
175 

Цалдæр гæрахы. Æмæ уæзласæн машинæйы 
шофыр йе ’нахъом лæппуйы цур йæ туджы 
мæцгæ йæ уд систа. Лæппу, цыма бындз дæр 
нæ амардта, афтæ æнцад-æнцойæ йæ дамба- 
ца йæ дзыппы сæвæрдта, йæ урс-урсид хæд- 
тулгæйы сæрыстырæй сбадт æмæ ацыд. Æмæ 
йæ æрцахстой? Ахæстоны иу сахат дæр фæ- 
бадт? Куыд нæ! Уый, дам, уыд цыдæр хъæз- 
дыджы фырт. Хъæздгуытæн — сæхи закъон- 
тæ, уыдон æндæр æхсæнады цæрынц. 
Уырызмæг, ды кæдæм ацыдтæ, уым дæр 
кæд раст æмæ зылын, сыгъдæг æмæ чъизийы 
æхсæн арæн бæрæг нал и? Кæд уым дæр 
цæстфæлдахджытæ, давджытæ, адæмы ис- 
бон йæхи чи бакодта, уыдоны хъæбатыртæ 
хонынц? Кад æмæ сын намыс. Æмæ уæд се 
’хсæн куыд уыдзынæ? Чи цы бынаты аккаг 
у, уым цæуылнæ и? Уæлæуыл дæр æмæ 
мæрдты бæстæйы дæр? Кæд уыцы æлгъаг 
адæм дзæнæт сæхи бакодтой, сыгъдæгудты 
та зындоны баппæрстой? Кæд мæрдты бæс- 
тæ дæр сызмæст, æддæг-мидæг ауад, раст 
æмæ зылын, зындон æмæ дзы дзæнæт бæ- 
рæг нал и? Цыфæнды куы уа, уæддæр, 
Уырызмæг, ды сыгъдæгудтимæ уыдзынæ, дæ 
бынат дзæнæты и. 
Уырызмæг, дæ æвирхъау бæллæх æрвнæр- 
дау куы айхъуыст, уæд, æвæццæгæн, кæй- 
дæр сау хъоппæгцæст чызг цавддурау фæци, 
176 

йæ зæнгтæ адон сты æмæ ма диванмæ тых- 
хæй баирвæзт. Мыййаг, кæд дæ фæстаг бон 
дæ сау чырынмæ адæмы æхсæнты сусæгæй 
каст, стæй згъорæгау сæхимæ ацыд æмæ йæ 
хæкъуырцц кæуын нал сабыр кодта. Æви 
уыцы бон йæхæдæг марды хуызæн уыд? 
Æдзæмæй диваныл ныххауд æмæ дзагъыр- 
цæстæй цармæ каст, цыдæр уысм-иу ницы- 
уал базыдта... 
Уырызмæг, дæ цыртыл дын дидинджытæ 
сæвæрæм. Дидинджытимæ дæм бацæуынц де 
’мбæлттæ, де ’мгæрттæ, нæ хæстæджытæ. Чи 
зоны, нæ къæсæрæй цы зæххон зæд хъуамæ 
æрбакуывтаид, кæд уый дæр æфсæрмытæ- 
гæнгæ, йæ цæстытæ доны зилгæ дæ цыртыл 
дидинджытæ сæвæры... Чи уыд уыцы чызг, 
Уырызмæг? Дæ хорз æмгæрттæй иу — Чер- 
мен — дæ ацыдæй цасдæры фæстæ дæ ма- 
дæн дзырдта: нæ цурмæ хæстæг стыр уын- 
джы цы нырыккон дукани и, уырдæм, дам- 
иу, лæппутимæ арæх бауадтæ æмæ-иу афæс- 
тиат дæ дæхи хуызæн бæрзонд, нарæгастæу 
хурдзæсгом æвзонг чызгимæ. Йæ ном, йæ 
мыггаг дæр мын загъта. Хуымæтæджы-иу ба- 
уадтæ? Æрыгон риуы цы рухс арт ссудзы, 
дæ риуы уыцы рæсугъд арт ссыгъд, æви ссу- 
дзынмæ хъавыд? Бæргæ, мах дæр æй куы 
базыдтаиккам, фæлæ.. 
Ды, Уырызмæг, цалдæр хатты æхсызго- 
нæй кæй цур æрлæууыдтæ, уый махæн дæр 
177 

адджын у. Æмæ Аллæ йæхиуыл куы фæхæ- 
цыд, уæд, фенон æй, зæгъгæ, дуканимæ ацыд. 
Фæстæмæ кæугæ æрбаздæхт, цалдæр саха- 
ты дæ сынтæджы цур фæбадт. 
Аив уыд æви нæ, фæлæ æз дæр уыцы 
чызджы фенынмæ ацыдтæн. Куыд мын æй 
амыдтой, уымæ гæсгæ йæ уайтагъддæр ба- 
зыдтон. Йæ дзыккутæ уæхсчытыл сæхи æр- 
уагътой, фырсауæй æрттывтой, йæ хъоппæг 
цæстытæ — фæлмæн æмæ æфсæрмхуыз. Куы 
мæ, зæгъын, бафиппайа, æмæ уайтагъд фæ- 
зылдтæн. Цалдæр хатты ахъавыдтæн: мæхи 
йын бацамонон. Фæлæ та-иу мæхиуыл ных- 
хæцыдтæн. Цыдæр рæузонд мæ куы фен- 
хъæла. Кæд, дыууæ æрыгон зæрдæйы æх- 
сæн цы арт ссудзы, уе ’хсæн уыцы арт нæма 
ссыгъд? Кæд ссыгъд, æмæ йын йæ рыст зæр- 
дæ ноджы тынгдæр куы фæриссын кæнон. 
Стæй... Уырызмæг, æз, дæ æртиссæдзаздзыд 
урссæр фыд, тарстæн: уыцы зæххон стъалы, 
дæ зæрдæйæн хæстæг адæймаджы цур куы 
æрлæууон æмæ мæ цæссыгтæ куынæ бауро- 
мон. Йæ къæсæрæй нал бахызтæн дукани- 
йæн, стæй, æвæццæгæн, цалынмæ уыцы чызг 
уым куса, уæдмæ нæ бахиздзынæн. Цыдæр- 
тæ мæ алхæнын фæхъæуы — мæ фæндагыл 
ис, фæлæ йæ иувæрсты ацæуын. Зонын æй: 
дуканимæ куы бацæуон, уæд мæ цæстытæ 
мæ коммæ нал кæсдзысты æмæ агурдзысты 
уыцы чызджы, ныджджих æм уыдзысты, ра- 
178 

тонын дзы нал комдзысты. Ныр дæр, уыцы 
супермаркеты рæзты куы фæцæуын, уæд мæ 
цæстытæ джигулгæнгæ рудзгуытыл фæзи- 
лынц, бæрзонд нарæгастæу саулагъз чызджы 
фæагурынц. 
О мæ бон, Уырызмæг, кæд дæ фæстаг 
уысмты дæ цæстыты раз уыцы чызг фестад, 
худти дæм, худтæ йæм ды дæр, йæ къухтæ 
дæм ивæзта. Рухс фæлмæн хъарм дæ буа- 
рыл æмбæлд. Иæ къухтæ дæм тылдта æмæ 
сау фæлмы ныгъуылд. Ды дæр дæ къухтыл 
схæцынмæ хъавыдтæ, фæлæ... о мæ бон, 
ныддур дын сты, æнустæм дын зæххы æм- 
уæз баисты. 
Кæд дæ сусæг уарзт сау ингæнмæ демæ 
ахастай?.. Кæд дын уыцы сау нæмыг дæ 
зæрдæимæ дæ сыгъдæг уарзт дæр скарста?.. 
Уырызмæг, нæ хæдзары æнæ дæу цы 
фыццаг æхсæв арвыстон, уый знаг арвитæд. 
Цæй хуыссæг æмæ цæй цыдæр! Дæ куыст 
афтæ уыд, æмæ-иу арæх æнафонтæм баззад- 
тæ, хæдзармæ-иу æрбацыдтæ æхсæвы дыу- 
уадæс сахатыл, ноджы фæстæдæр. Æз æмæ- 
иу Батрадз бафынæй стæм, фæлæ дæ мад 
æмæ Ацæмæз, цалынмæ æрбацыдтæ, уæдмæ 
сæ хуыссæг сæхицæн никæд садджын код- 
той, æнхъæлмæ-иу дæм кастысты. Ды-иу хыл 
кодтай: цæмæй мын тæрсут? Уæхи æгъуыс- 
сæг цæмæн кæнут? Æмæ дын цæмæй тар- 
180 

стыстæм, уый æрцыд, æрмæст æхсæвы тары 
нæ, фæлæ бонсихорафон, горæтæн йæ тæк- 
кæ астæу. 
Уырызмæг, кусгæ куы кодтай, уæд-иу 
зыдтам: æрбацæудзынæ, фæлæ уыцы æхсæв 
ницæмæуал æнхъæлмæ кастыстæм. Зыдтон 
æй — дуар нал æрбайгом кæндзынæ, нæ 
къæсæры сæрты нал æрбахиздзынæ. Æн- 
хъæлмæ дæм нал кастæн. О, дæ фыдгул йæ 
хъæбулмæ мауал æнхъæлмæ кæса! Фыды- 
бæсты Стыр хæстæй йæ сау гæххæтт кæмæн 
не ссыд, уыдонмæ сæ хæстæджытæ абон дæр 
ма æнхъæлмæ кæсынц: кæд ма фæзыниккой, 
сæ зæрдæтæ ма цæуылдæр лæууынц, сæ 
ныфс нæма асаст. Фæлæ мах ницæмæуал 
æнхъæлмæ кæсæм. Æз диваны къуымы бан- 
дзыг дæн, ды та, о мæ бон, Уырызмæг, — 
уазал морджы, райсом дæ дохтыртæ бæрæг 
кæндзысты, уыцы сау нæмыджы фæдтæ агур- 
дзысты... 
Кæддæрты бон æрбацъæхтæ. Фыдрайсом. 
Балкъонмæ ахызтæн. Уæлдæфмæ мæ сæр 
разылд, фæцудыдтон, балкъоны хъæл ацах- 
стон. Æмæ мæхимæ дзурын: «Ма ахау. Ма 
ахау, æнцад лæуу, фидар лæуу». 
Кæрты нæ сыхы нæлгоймæгтæ цалдæрæй 
батыгуыр сты. Уырызмæг, нæ сыхбæстæн 
дæр сæ зæрдæтæ скъахтай. Сусæны мæйы 
Ирыстоны цæрджытæ фæбæрæг кæнынц 
181 

Хетæджы Уастырджийы бæрæгбон. Мах дæр, 
нæ кæрт, æртæ чъирийы скæнæм. 
Уыцы аз, дæ ном хъуыды кæнгæйæ, не 
стыр кæрты, æртæ фондзуæладзыгон хæдза- 
ры цæрджытæ иумæйаг куывд не скодтой. 
Бæргæ сын дзырдтон, фæлæ... Алчи йе ’ртæ 
чъирийы йæ хæдзары скуывта. Нæ иумæйаг 
хæдзарæй цасдæр рæстæг фæндыры цагъд 
æмæ зарын нæ райхъуыст. 
Уырызмæг, тынг дыл фæрыстысты адæм. 
Цыма дæуау никæуыл фæрыстысты, афтæ 
мæм кæсы. Ныр дæр ма нæм дæ номæй æр- 
бадзурынц. Дæ мады фыд Хетæг-иу арæх 
хъазгæйæ дзырдта: 
— Ныр, Нæртон адæм куынæ уыдаиккой, 
уæд та дæ фырттыл цы нæмттæ сæвæрдта- 
ис? 
— Хетæг, уæддæр бирæ ирон хорз нæмт- 
тæ ис, æмæ дзы искæцытæ сæвæрдтаиккам. 
Мæн сымахыл исты нæмттæ æвæрын нæ 
фæндыд. Афтæ мæм кæсы, цыма алы ном 
дæр удæгас у, йæхи фарн, йæхи уæз ын и, 
цыма ном æмæ, уыцы ном чи хæссы, уыдон 
кæрæдзиуыл фидар баст сты, кæрæдзийæ сын 
фæиртасæн нæй. Хорз ном адæймаджы фæрн- 
джын кæны. Бæрнон æй кæны, уæззау уаргъ 
ыл æвæры. Цымæ, Къостайыл æндæр ном 
сфидыдтаид? Æндæр ном афтæ æхсызгон 
æмæ зæрдæрайгæйæ дзуриккам? Нæ адæмæн 
æндæр ном афтæ адджын æмæ зынаргъ уыда- 
182 

ид? Зонын æй, уыцы ном Ирыстонæн Къо- 
ста садджын кодта, фæлæ уæддæр... 
Уырызмæг, хæдзармæ æрбацæуын, ды 
нал дæ, уый мæ æрбайрох вæййы, фæцæй- 
дзурын: 
— Гъе, Уырызмæг, Ацæмæз æмæ Батрадз, 
кæм стут? 
Кæд бадгæ кæнат, уæд фестдзыстут, мæ 
размæ рауайдзыстут, æмæ уын æз уæ къух- 
тæ райсдзынæн. Фæлæ цыдæр уысм мæхи 
æрæмбарын æмæ мæ дæндæгтæ кæрæдзимæ 
нылхъивын, мæ цæстытæ цæмæй ма адон уой, 
уый тыххæй мæхи иуварс фæзилын. Мæхи 
хъахъхъæнын, уæддæр... 
— Гъей, лæппутæ, Уырызмæг, Ацæмæз 
æмæ Батрадз, кæм стут?.. 
Ацæмæз æмæ Батрадз мæ размæ рацы- 
дысты, сæ къухтæ сын райстон, æмæ æнæ- 
дзургæйæ мæ цуры лæууыдысты. Лæу- 
уыдысты æмæ мæм кастысты. Каст мæм уæ 
мад дæр. Ды... ды, Уырызмæг, мæ размæ 
нæ рацыдтæ. 
О мæ бон, ды кæдæм ацыдтæ, уырдыгæй 
фæстæмæ рацæуæнтæ куы уаид, фæлæ... Æз 
та ма дæм æнхъæлмæ кæсын. 
Нæ бинонтæ цавддуртау лæууыдысты. 
Æвæццæгæн, фенхъæлдтой: нæ хистæрæн йæ 
сæрызонд фæцыд. Уыцы æдзæм сабыр ахас- 
та цалдæр уысмы, стæй, цыма дзырд бакод- 
там, афтæ ныккуыдтам. Чи йæ цæссыгтæ 
183 

сæрфгæ иннæ уатмæ ацыд, чи дзуццæджы 
сбадт, йæ уæрджытыл йæ сæр æруагъта, чи 
æдзæмæй лæууыд. Алчи нæ йæхицæн куыд- 
та. Фæлæ уый уыд, хъæрæй куы кæуай, 
уымæй зындæр. Уæддæр та æз, бинонты хи- 
стæр, фыд, цы хуызы сæ басабыр кæнон? 
Æмæ загътон: 
— Уæхиуыл фæхæцут, зын ын куы уа. 
...Фæссихоры дыууæ сахаты уыдаид, 
афтæ мæ зæрдæ тынгдæр цæлхъ-цæлхъ кæ- 
нын райдыдта, мæхимидæг скатай дæн. Æмæ 
цæмæн, уый бамбæрстон: æрбаласынц дæ. 
Фыдохы сау хæдтулгæ нæ кæртмæ æрба- 
цæуы, нæма æрбахæццæ, нæма æрбазылд, 
фæлæ йæ зæрдæ базыдта. 
О мæ бон, Уырызмæг, знон дæр ма дæ 
цинæйдзаг бæллицты фæстæ уæлæрвты тæ- 
хæгау куы тахтæ æмæ ныр сау машинæйы 
ласинаг куы фæдæ. Дæ фыдгулы дуармæ 
ахæм машинæ æрлæууæд. Райстой дæ æмæ... 
æмæ дæ сау чырыны нæ фатермæ фæхæс- 
сынц. Ды цæрынæй кæм нæ бафсæстæ, уыцы 
фатермæ. 
Нæ хæдзары, Уырызмæг, дæ фæстæ ад 
нал и, суазал. Раздæры фатер бæргæ у, фæлæ 
раздæры фатер нал у, цыма кæйдæр къæсæ- 
ры сæрты бахизын, цыма суанг йæ хуыз дæр 
сивта, афтæ мæм кæсы. 
184 

Уырызмæг, мæ фыны дæ куы фенын, æмæ 
дæ арæх уынын, уæд мын, иуæй, æхсызгон 
вæййы — йæ фыртимæ фембæлд æхсызгон 
кæмæн нæ уыдзæн? — иннæмæй та уыйфæс- 
тæ цалдæр боны рынчыны хуызæн вæййын, 
мæхиуыл нал фæхæцын. 
Дæ амæлæтæй афæдзæй чысыл фылдæр 
рацыд, афтæ федтон æнахуыр фын. Мæ цуры 
февзæрдтæ, нал дæ, уый зыдтон æмæ 
хæкъуырццæй куыдтон, æрбахъæбыс дæ код- 
тон æмæ дын дзырдтон: 
— Уырызмæг, раздæх-ма. 
Ды дæр мæ æрбахъæбыс кодтай, дæ цонг 
мæ уæхскыл æруагътай. Ницы дзырдтай. Мæ 
кæуын мын мæ хъуыр æхгæдта, уæлдæф-иу 
хъуыры акъуыбар, афтæмæй дæм дзырдтон: 
— Уырызмæг, раздæх-ма! 
Фæлæ, диссаг, ды ницы дзырдтай, зæр- 
диагдæрæй мæ æрбахъæбыс кодтай, дæ цæс- 
тытæ доны зылдысты, æмæ, кæй ницы дзырд- 
тай, уый мын зын уыд, тынг зын. Мæ маст 
мæ риуы сцæнд, мæ ныхас хъæрмæ рахызт. 
Æмæ хъæр кодтон, мастæй йæ риу кæмæн 
ныттыппыр, ахæм адæймаджы сонт хъæр. 
— Уый та куыд, Уырызмæг?! Ау, уырды- 
гæй фæстæмæ здæхæн нал и?! 
Фæлæ ды ницы дзырдтай, дæ сыгъдæг, 
ирд, æнæхин цæстытæ доны зылдысты. Æз 
æррайы хуызæн сдæн, фæуагътон дæ, дива- 
ныл цыдæр зæронд журналтæ, æмæ сæ фыр- 
185 

мæстæй кæрæдзиуыл хостон æмæ хъæр код- 
тон: 
— Уый та куыд, Уырызмæг, æмæ уыр- 
дыгæй рацæуæн ма уа! — æмæ фехъал дæн, 
нал дæ ауыдтон. Мæ рустæ мæ цæссыгтæй 
ныххуылыдз сты, уæлдæф мæ дзыхæй ахс- 
тон, мæ зæрдæйы цæлхъ-цæлхъæй мæм ницы 
хъуыст. 
Ис! Ис алкæцæй дæр рацæуæн. Æрмæст 
уырдыгæй, ды кæдæм ацыдтæ, уырдыгæй нæ 
рацæуæн и, нæ — раздæхæн. Æз та ма дæ 
уырдыгæй фæстæмæ здæхтон. Уæд та ма мæ 
фыны, æмæ уый дæр мæ бон нæ баци. Цæ- 
рæнбонтæм нæ ныууагътай. 
Нæ сыхбæстæ — хистæрæй, кæстæрæй, 
нæлгоймагæй, сылгоймагæй — уырдыг слæу- 
уыдысты. Алкæмæн дæр дзы — йæхи хæс- 
тæ. 
Мæ хъæбул, дунейыл дын нæ бон ницы- 
уал у. Нæ бон ма дын у æрмæстдæр æгъдау 
дæттын, дæ рухс ном арын. 
Не ’гъдæуттæ, нæ адæмы хæзнатæ. Уыдо- 
ны цæрæнбон нæ адæмы цæрæнбон дæр у. 
Æмæ иугæр афтæ у, уæд сæ хъуамæ цæсты- 
гагуыйау хъахъхъæнæм. Фæлæ сæ, хъыга- 
гæн, нæхæдæг ныссуйтæ кæнæм, хатт сыл 
цъыфкъахæй бацæуæм. 
Уырызмæг, къорд азты, къорд нæ, фæлæ 
бирæ азты размæ мæхицæн загътон: мæрдæх- 
186 

сæвæрмæ нал цæуын! Æмæ нал цæуын. Тых- 
хæй та мыл никуыма ничи ныххæцыд, тых- 
хæй мæ фынгмæ никуыма ничи баласта. 
Дæуæн, Уырызмæг, нæ фыдæлты æгъдау 
куыд уыд, афтæ скодтой дыууæ кæрдзыны 
æмæ, цы æмбæлы, уыдон. Æмæ æрбацыдыс- 
ты дæ хорз æмгæрттæ, дæ хорз æмбæлттæ. 
Фондз-авд адæймаджы уыдысты. Æмæ 
æнæдзургæйæ боны æрбацъæхтæм дæ цуры 
фæбадтысты. Æз сæм цалдæр хатты рацыд- 
тæн æмæ сын бæргæ дзырдтон: фæйнæ ком- 
дзаджы скæнæнт, уæд та адджинæгтæй, 
дыргьтæй ацаходæнт. Фæлæ уыдон ницæмæ 
бавнæлдтой. Æрмæст, тамако чи дымдта, 
уыдон-иу рæстæгæй-рæстæгмæ балкъонмæ 
рацыдысты æмæ-иу тагъд-тагъд адымдтой. 
Уырызмæг, ды тамако никуы дымдтай, æмæ- 
иу, æвæццæгæн, дæ цурæй уымæн сыстады- 
сты, тамакойы фæздæг дын... зын куы уа. 
Уыцы æхсæв дæр мæ цæстытæ нæ ба- 
цъынд кодтон. Бæргæ, дæ цæстытæ æрæх- 
гæн, мацыуал базон æмæ... амæл. Уый куывд 
у. Уый амонд у. Зонын æй: ацы зæххыл цар- 
дæй зынаргъдæр ницы и. Фæлæ царды ад 
куынæуал уа, бæллиц дзы куынæуал уа, уæд 
ма уый цæй цард у, уæд ма цæмæн хъæуы? 
Бахæрыны тыххæй? Цæмæй дыл æрæхсæв 
уа, цæмæй та иу бон арвитай, уый номыл? 
Уырызмæг, ды куынæуал дæ, уый фæстæ 
мæхицæн иу ногдзинад... стыр ногдзинад бай- 
187 

гом кодтон: дæ ацыды фæстæ мын мæлын 
фенцондæр, фыццаджы хуызæн дзы нал тæр- 
сын. 
Æмæ искæй цур афтæ куы фæзæгъын, уæд 
мæм дзагъырдзæстæй æрбакæсы, фылдæр- 
тæ мæ бафæрсынц: 
— Уый та куыд? Дæ фыртыл кæй сæм- 
бæлдзынæ, уый тыххæй? 
О, уый тыххæй. Фæлæ æрмæст уый тых- 
хæй — нæ. Ды, Уырызмæг, ацардтæ æрмæст- 
дæр æхсæз æмæ ссæдз азы. Æз дæ цал æмæ 
цал азы хистæр дæн?! Æмæ æз цæрын. Ды 
та?.. Ды — уым, æз — ам. Куыд расту уый?! 
Æмæ уæд хъуамæ цæмæй тæреон æз мæлæ- 
тæй? О, адæймаг цæрынæн райгуырд, фæлæ 
дзы иубон кæй фæхицæн уыдзынæн, уый 
зонын æмæ йæм цæттæ дæн. 
О ме ’дзард хъæбул, дæ мæлæтæй мын 
мæ мæлæтмæ фæндаг фенцондæр кодтай, мæ 
развæндагыл цы цæлхдуртæ уыд, уыдон ай- 
стай. 
Уырызмæг, дæ æвирхъау бæллæх куы 
æрцыд, уый дыккаг бон — дæуæн дæ рæзгæ 
цард чи аскъуыдта, уыдон хатджытæ æрбар- 
выстой. Æмæ та уый дæр бавзæрстам. Æз 
уый размæ мæхимидæг скарстон: бафидауын 
хъæуы. Бафидауын хъæуы. Цард иу æмæ 
дыууæ боны нæу, нæ дыууæ бинонты, нæ 
дыууæ мыггаджы æхсæн хъуамæ арт ма ссу- 
188 

дза. Кæрæдзимæ æнæуыноны цæстæй ма 
акæсæм. Артæн йе ссудзын æнцон у, фæлæ 
йæ ахуыссын кæнын... 
Ахæм æвирхъау уавæры æгьдау куыд амо- 
ны, афтæ бинонты номæй, мыггаджы номæй 
хатыр ракуырдтой. 
— Дæ лæппуйы зиан махæн дæр нæ зиан 
у... Уымæн йæ зæгъын æнцон у, фæлæ... 
Туджджынтæй æрвыст цыппар лæджы нæ 
кæрты иумæйаг хæдзармæ бацыдысты. Уым 
ме ’фсымæр, мыггаджы хистæртæ, хионтæ, 
сыхæгты хистæртæ, æмæ бауынаффæ кæ- 
нæнт. 
Нæ сыхæгты хистæртæй мæм иу æрбацыд: 
— Æмæ куыд? Цы сын зæгъæм. 
— Райсом йæ бон у æмæ, æгъдау куыд 
амоны, афтæ æрбацæуæнт. 
— Æндæр сын ницы зæгъын хъæуы? 
— Æмæ ма сын цы зæгъæм? 
— Дыууæсæдæ, æппынфæстаг, сæдæ фæн- 
дзай мин сомы семæ æрбахæссæнт. 
Мæнæн мæ буары уазал риз ацыд, мæ 
зæнгтæ та фæцæйдонзоныг кодтой. Уый та 
куыд? Æз мæ лæппуйы æхцайыл уæй кæ- 
нын? Æз, зæды хуызæн мын цы лæппу уыд, 
уымæй сæудæджер кæнын?! Мæ сæрмæ 
уыдæттæ хæссын? Цытæ дзуры мæ хорз сы- 
хаг? 
— Марды æгъдæуттæн бирæ хъæуы, — 
загъта та мæ сыхаг. 
189 

Ау, æмæ æз, мæ уæздан, мæ сабыр, мæ 
фæлмæн лæппуйæн кæд йе ’гъдæуттæ æгъда- 
уыл скæнынхъом нал дæн, уæд ма мæ цард 
цы у, уæд ма цæй лæг дæн? Нæ хæдзары 
капекк куынæ уаид, уæддæр хъуамæ уый æз 
мæ сæрмæ куыд æрхæссон? Нæ, мæ хорз 
сыхаг, фæлтау æз дæр разы дæн мæлæтыл. 
Æмæ загътон: 
— Æхцайы кой мачи кæнæд. 
Мæ сыхаг мæм цыдæр æнахуыр каст æр- 
бакодта, ома, рæдийыс, æмæ ацыд. Нæ фæлæ 
мæм уæндгæ та куыд бакодта? Куыд и уый 
гæнæн, æмæ... 
Уырызмæг, зоныс æй, цыдæр капеччытæ 
нæм уыд, ауæрстам сæ, æфтыдтам сæм, хъуы- 
ды кодтам: чындзæхсæв скæндзыстæм. 
Æмæ... 
О мæ бон, Уырызмæг, нæ ауæрст, не ’вæрд 
æхца нæ чындзæхсæв скæныны бæсты фы- 
дохы фынгæн куы бахъуыдысты. 
...Æмæ та мыл бон æрбацъæхтæ. Æрба- 
рухс. Æгъуыссæгæй. Дæ фæстаг бон, Уырыз- 
мæг, ацы дунейы. Адæмæн боны æрбарухс 
ног цъæх дунемæ — дуар, махæн та — сау 
мылазон æбæрæг ранмæ. Бæзджын сау фæлм 
зæрдæ æрæхгæдта æмæ абон дæр алæбырын 
нæ комы, æлхъивы йæ, ссæнды. 
Зыдтон æй, Уырызмæг, нал дæ фендзы- 
нæн. Адæм цалынмæ нæма базмæлыдысты, 
190 

уæдмæ ма мын ис дæ цуры алæууыны фадат. 
Стæй фæхицæн уыдзыстæм. Æнустæм. Æз 
цалынмæ цæрон, уæдмæ. Æмæ дын зæгьон 
хæрзбон, зæгьон дын фæндараст, мæ цоты 
хистæр. Æмæ загътон: 
— Иу арахъхъ-ма мын рауадзут. 
Мæ хо Ирæ мæм æрбакаст, йæ донбадт 
сырх цæстытæ дисгæнгæ дзырдтой: мæлæты 
нуазаг куынæ дæ, уæлдайдæр, ацафон, сæу- 
мæцъæхтыл, уæлдайдæр, ахæм бон, уæд 
æрра сдæ? Цы дыл æрцыд? 
— Иу арахъхъ мын рауадз. 
Æмæ мын рауагъта. Тигъджын агуыв- 
зæйы. Хуыцау хорз, æмæ йедзаг нæ уыд, 
æндæр йæ былтæй акалдаид: мæ къух рызт, 
мæ буар зыр-зыр кодта. Æмæ йыл дыууæ 
къухæй ныххæцыдтæн, фæлæ уæддæр рызт. 
Сабыргай, хъавгæ акъахдзæф кодтон дæ цур- 
мæ. Мæ хо мæ фæстæ рацæйцыд. Нæ йæм 
ракастæн, афтæмæй загътон: 
— Мæхи мын бауадз, иунæгæй мæ бауа- 
дзут. 
Мæн фæндыд, Уырызмæг, дæ цуры алæу- 
уын, дæ цуры мæ зонгуытыл æрхауын, дæ 
риумæ мæ цæсгом нылхъивын. Ды мæ нал 
хъуыстай, ды хъусыныл нал уыдтæ. Стæй 
мæ ничи хъуыста — мæхи йеддæмæ. Æз дæ 
куырдтон хатыр. Хатыр, Уырызмæг. Хъæр 
мæрдтæм дæр хъуысы, æмæ та дæм ныр дæр 
дзурын: 
191 

— Ныххатыр мын кæн, Уырызмæг! Ных- 
хатыр мын кæн, кæд дæ цуры истæмæй фæ- 
рæдыдтæн, уæд. Ныххатыр мын кæн, кæд 
дæ искуы бафхæрдтон. Ныххатыр мын кæн, 
кæд дын искуы зын ракодтон. Мæ зæрдæмæ 
ницы хæссын, фæлæ ацы куыстмæ — мили- 
цæмæ бацыдаис, уый мæн дæр фæндыд, æмæ 
кæд мæн аххосæй бацарæфтыд дæ? Чи зоны, 
æндæр фæндагыл куы ацыдаис, уæд æндæр 
уыдаид дæ хъысмæт. — Æмæ куыдтон. Æр- 
мæст — мæхимидæг, мæ цæссыгтæ-иу дæ ам- 
бæрзтой æмæ-иу дæ нал ауыдтон... 
Рухсаг дын зæгъон, уый мæ бон нæ уыд, 
уыцы ныхас абон дæр ме ’взаг нæ кæрды, ме 
’взаг æй зæгъын нæ комы, дæ фыдгул йæ 
кæстæрæн рухсаг зæгъа. Уый у дунейы тæк- 
кæ æвирхъаудæр æлгъыст. 
— Уырызмæг, ныххатыр мын кæн, — загь- 
тон æз æмæ арахъхъæй цалдæр æртахы дæ 
чырынмæ æртагътон. Уыдон уыдысты цæс- 
сыгты хуызæн, урс-урсид. Мæ цæссыгтимæ 
дæ риуыл атадысты. Арахъхъ мæ хъуыры нæ 
цыд, фæкаст мæм цыдæр бæзджын, фæлæ 
йæ уæддæр банызтон, тыхнозт, æмæ дæ цу- 
рæй тагъд-тагъд лидзæгау ракодтон æмæ 
кæртмæ æрхызтæн. Нæ кæрты нæ сыхы 
лæгтæ цалдæрæй лæууыдысты. Афтæ раджы. 
Æмæ мæныл мæгуыры бон акодта, фæлæ 
уыдон та? Уыдоны та æгъдау дæттын хъæуы. 
192 

Дæуæн, Уырызмæг. Дæ фæстаг фæндагыл 
дæ хъуамæ æгъдауыл афæндараст кæной. Ал- 
кæмæн дæр дзы йæ хæс — бæлвырд, зынд- 
гонд. 
О Уырызмæг, ныр дын нæ бон æгъдау рат- 
тын йеддæмæ ницыуал у. 
Мардыкæндтæ... Куыд нæ сæ зыдтон, зно- 
ны сывæллон нал дæн, фæлæ сæ ныр ноджы 
хуыздæр базыдтон. Алы мардыкæнд дæр — 
зæрдæйæн сау хъæдгом. Æмæ цы бафиппайд- 
тон? Æмæ æрмæст æз нæ, нæ хионтæ, нæ 
сыхæгтæ дæр — дæ мардыкæндты-иу æдзух- 
дæр скодта хорз рæстæг, къæвдайы æртах 
никуы æрхауд, уалдзæджы, сæрды æнуд, æв- 
зæр хур бон никуы скодта, зымæджы кæнд- 
ты — фæлмæн уазал. Дæхæдæг куыд фæл- 
мæн уыдтæ — дæ кæндты бонтæ дæр афтæ — 
фæлмæн. 
Дæ бæллæхæй цыппар мæйы куы рацыд, 
уæд мæ хъуамæ сæвæрдтаиккой Фыййаг- 
доны рынчындоны. Рынчындæттæй мæ зæр- 
дæ фæцъæх. Дæ амæлæты фæстæ та мæ мæ- 
хи уынын дæр нæ фæндыд. Æмæ мæ мæ 
хорз зонгæ дохтыр йæ хæстæджы фатеры 
суазæг кодта: уырдыгæй рынчындонмæ цæу- 
дзынæ, цы хостæ дын хъæуа, уыдон дын 
кæндзысты. 
Уырызмæг, уæддæр бынтон дзæгъæлы нæ 
фæцардтæн, чидæртæ мæ зоны: чи — лæ- 
193 

гæй-лæгмæ, чи та — фæсаууонмæ. Фатеры 
кæй дæн, уый рынчынтæй чидæртæ базыд- 
той. Зыдтой, цы æвирхъау бæллæх ныл æр- 
цыд, уый. Æмæ, цæмæй мæхимæ хъусыныл 
ма фæуон, уый охыл-иу мæм æрбауадысты, 
суанг-иу мæ бон дыууæ хатты дæр абæрæг 
кодтой. Æмæ уыдонæй иу уыд хæларзæр- 
дæ, уæздан æмæ æгъдауджын Бæройты Сол- 
тан. Уæдмæ йæ нæ зыдтон. Фæлæ нæ фыц- 
цаг фембæлдæй фæстæмæ куыддæр зæр- 
дæйæ-зæрдæмæ фæхæлар стæм. Иуизæр мæ 
фæрсы: 
— Æмæ Ацæмæз искæм кусы? 
— Кусы. 
— Мыййаг æй махмæ нæ фæнды? 
Цы хъуамæ загътаин мæ ног хорз зонгæ- 
йæн? Цæуылнæ, фæнды йæ. 
Солтан рынчындонæй куыддæр рацыд, 
афтæ бардзырд радта Ацæмæзы куыстмæ 
райсыны тыххæй. Æмæ райдыдта де ’фсы- 
мæры ног цардвæндаг. Æмæ цы у уый? Хъыс- 
мæт? Æмæ Солтанимæ цæмæн сæмбæлдтæн? 
Цæмæн? Уый... уый нæ ды сæмбæлын код- 
тай, Уырызмæг. Æмæ, цæмæн, уый дæр зо- 
нын. Уæд ды, фаззоны, æрдхорды хуызæн 
кæимæ уыдтæ, дæ уыцы иузæрдион æфсы- 
мæрæн равзæрстай йæ цардвæндаг, сарæз- 
тай йæ царды раст ауæдзыл. 
О мæ бон, Уырызмæг. Мæрдтæй дæр ныл 
аудыс, дæ фæлмæн, сыгъдæг зæрдæйы хъарм 
194 

нæ уырдыгæй дæр тавы. Хуыцауы хорзæхæй 
марды хорзæхæй, дам, уæлдай нæй. 
Ацæмæзæн никуы ницы загътон, мыййаг 
æй йæ зæрдæмæ куы хæсса, мыййаг куы 
ахъуыды кæна: «Уый... уый Уырызмæгыл 
мæн... мæн тыххæй æрцыд уыцы æвирхъау 
бæллæх». Нæ! Ацæмæз, дæ зæрдæмæ мацы 
хæсс, ацы зæххыл цы цæуы, уыдон иууыл- 
дæр Хуыцауы арæзт сты. Хуыцау афтæ сныв 
кодта де ’фсымæрæн, дæуæн. Уырызмæг, 
Хуыцау дын радта раст æмæ сыгъдæг зæр- 
дæ. Æмæ уый адæм бамбæрстой. Дæу æмæ 
адæмы ’хсæн, цæст кæй нæ уыны, уырзæй 
басгарæн кæмæн нæй, ахæм тынтæ, æмæ дын 
дæ бæллæх, нæ бинонты бæллæх сæ зæрдæ- 
тæм айстой æнахуыр хæстæг, нæ зын сси 
бирæты зын. 
...Дæ фæстаг фæндарастгæнæн бон. Цы- 
дысты... цыдысты адæм. Хионæй, æцæгæло- 
нæй, нæлгоймагæй, сылгоймагæй, хистæрæй, 
кæстæрæй. Цыдысты дæуæн фæстаджы фæн- 
дараст зæгъынмæ. Цыдысты æдзæмæй. Цы- 
дысты кæугæ. Цыдысты сæ цæссыгтæй сæхи 
æхсгæ. 
Уыйфæстæ мын мæ хионтæй, мæ зонгæ- 
тæй чидæртæ дзырдтой: 
— Иу мард дæр æнæ худгæ нæ ацæуы, 
фæлæ уæд иу адæймаг дæр нæ бахудт. 
О мæ бон, Уырызмæг, афтæ фæриссын 
195 

кодтай адæмы зæрдæтæ, сæхимæ ныхъхъуыс- 
той. 
Адæм цыдысты æмæ цыдысты. Æппын 
кæй нæ зыдтам, ахæм адæм дæр — бирæ, 
тынг бирæ. Хæстæджыты фæстæ чи рацыд, 
уыдон — гъа, фæлæ нæ фæсаууонмæ, койæ 
чи зыдта, уыдон дæр æрцыдысты дæуæн 
фæстаджы фæндараст зæгъынмæ. Æмæ не 
стыр кæрт мæрддзыгой адæмæй байдзаг, къа- 
хæрæвæрæн дзы нал уыд, кæрты æдде уын- 
джы лæууыдысты. Уыйфæстæ мын дзырд- 
той: цæмæй адæмæн цæуæн уыдаид, уый 
тыххæй, нæ алыварс цы фæндæгтæ и, мили- 
цæ уым слæууыдысты æмæ хæдтулгæты хæ- 
стæг нал уагътой, адæмæн, куыд хуыздæр 
бацæуын хъæуы, уый амыдтой. 
Уырызмæг, æз, Ацæмæз, Батрадз, хион- 
тæ æмæ ме ’мбæлттæй цалдæр хистæртæм 
æввахс, зианджынтæн куыд фембæлы, афтæ 
лæууыдыстæм. Мардмæ æрцæуæг адæм, æгъ- 
дау куыд æмбæлы, афтæ-иу хистæртæн тæ- 
фæрфæс ракодтой, стæй та-иу мах цур сæр- 
гуыбырæй, сæркъулæй, сæ цæстытæ доны 
зылдысты, сæ цæссыгтæ уадысты, афтæмæй 
æрлæу у ыдысты. 
Бирæ хæттыты федтон: мæрдджынмæ ба- 
цæуынц, ныхъхъæбыс ын кæнынц, ныттых- 
сынц ыл, æмæ сæ хъæлæсыдзагæй фæкæ- 
уынц. Стæй кæс, æмæ дзы чидæртæ дыууæ- 
196 

æртæ минуты фæстæ хъæлдзæг ныхас кæны, 
худы. 
Мæнæн иу адæймаг дæр нæ ныхъхъæбыс 
кодта, нæ мыл ныттыхст. Æмæ мын уый 
æхсызгон уыд. 
Кæмæн æмбæлд, уыдон дæ цурмæ цыды- 
сты æмæ куыдтой. Иннæтæ-иу иуварс ахыз- 
тысты æмæ æнцад лæууыдысты. Хиуылхæст 
ирон лæгтæ сæхимидæг куыдтой. 
Уырызмæг, цыма зианы уыцы æгæр хъæ- 
быстæ, уыцы æгæр ныттыхстытæ нæ фида- 
уынц, нæ хъæуынц, афтæ мæм кæсы. Мæ- 
нæн мæ уд куы хауы, уæд мын цы хъæбыс- 
тæ кæныс? Зонын æй, зын дын у, фæлæ мæ 
ныууадз. 
Æмæ мæ, æвæццæгæн, адæм æмбæрстой. 
О, æмбæрстой мæ. Æмбæрстой дын, Уырыз- 
мæг, адæм де стыр бæллæх æмæ дзы иу кæн- 
гæ, иу æнаив ми ничи федта. Иу былалгъæй 
ныхас никæмæй райхъуыст. 
Иурæстæг, уыйбæрц адæм, æмæ куыддæр 
ныссабыр сты, бирæтæ дзы уынгæй нæ кæрт- 
мæ æрбацæуæн фæндаджы ’рдæм сæ сæртæ 
разылдтой. Æмæ та ме уæнгты уазал риз 
ацыд, мæ зæнгтыл та ризæг бахæцыд, цæс- 
тытыл мигъы фæлм абады. Куынæ æрхауин. 
Æмæ ме ’нгуылдзтæ, мæ армытъæпæнтæ 
аууæрстон. Мæхимидæг мæхиуыл схæцыд- 
тæн. Нæма сæ федтон, фæлæ бамбæрстон: 
æрбацæуынц. Уыдон уыдзысты. Уыдон сты. 
197 

Уырызмæг, дæуæн дæ цард чи байста, уыдон 
æрбацæуынц. Туджджынтæ æрбацæуынц. 
Æмæ уыйбæрц адæм куыддæр æнахуыр са- 
быр ныйисты. Цыдæр тæссаг сабыр. Цыдæр 
зæрдæриссæн сабыр. Разæй — сæ нæлгой- 
маг хистæртæ, сæ хионтæ. Æгъдау куыд амо- 
ны, афтæ тæфæрфæс ракодтой. Дæ размæ 
кæугæ фæцæуынц. Нæлгоймаг мæрддзыгойы 
фæстæ æртæ лæппуйы, дыууæ кæройнаджы, 
сæ астæу цы лæппу и, ууыл хæцынц, йæ 
цæнгтæ йын сæ уæхсчыты, сæ бæрзæйты 
сæрты æрбайстой, куыд нæ сын æрхауа, 
афтæ. Цыма йын резинæ зæнгтæ и: не змæ- 
лынц æмæ йæ сæ фæстæ ласынц. Уый у. Уый 
у. Æнæбары, фæлæ кæй къухæй нал дæ, уый 
у. Мæ сæр бынмæ æруагътон. Ныртæккæ мæ 
зæнгтæ фæцуддзысты, фæдыдагъ уыдзынæн. 
Æмæ Ацæмæзы къухыл ныххæцыдтæн, ныл- 
хъывтон æй, æмæ мæм дзы цыдæр, ныхасæй 
зæгъæн кæмæн нæй, ахæм тых æрбацыд, 
фæхъæддых дæн. Мæхиуыл фæхæцыдтæн. 
Мæ цæстытæ зæххæй атонын нæ фæразын. 
Фæлтау æй куы не ’рбакодтаиккой. Йæ цъæ- 
хахст... Цасдæр рæстæг æрмæстдæр хъуыст 
уый удаист цъæхахст. Йæ цуры сылгоймæг- 
ты кæуын нал хъуыст. 
О мæ бон, Уырызмæг, ныртæккæ уыцы 
лæппу дæ цуры æрлæудзæн. Ныххаудзæн 
дыл, ныттыхсдзæн дыл, йе ’мбæлттæ йæ 
тыххæй атондзысты, хæссæгау æй ракæн- 
10» 

дзысты æмæ... Æмæ цы? Махæн лæппу нал и 
æмæ никæдуал уыдзæн. 
— Урузмаг... Урузмаг, я не хотел тебя уби- 
вать... 
— Урузмаг... Урузмаг, я не хотел тебя 
убивать... 
— Урузмаг... 
Цасдæр рæстæг дунейыл хъуыст æрмæст- 
дæр уыцы лæппуйы цъæхахст. Æмæ мæ зæр- 
дæ мæхимидæг æрцæйхауд, цыдæр æрдуйыл 
ма дзедзырой кодта. 
Иуафон уыцы цъæхахст басабыр, æвæц- 
цæгæн æй йе ’мбæлттæ акодтой, æмæ сыл- 
гоймæгты кæуын дуне ныццарыдта. Куыд- 
той, дæуæн дæ цард чи аскъуыдта, уыдоны 
фæстæ цы сылгоймаг мæрддзыгой æрбацыд, 
уыдон. Разæй дзы чи цыд, уыдонæй цалдæ- 
рыл — сау дарæс. Кæрты, махмæ фæзилæн- 
мæ куы æрбахæццæ сты, уæд, сылгоймæг- 
тæй разæй чи цыд, уыдон сæ зонгуытыл æр- 
лæууыдысты æмæ кæугæ сæ зонгуытыл дæ 
размæ бацыдысты. Уыцы рæстæг райхъуыст 
дæ мады зæрдæхалæн хъæр: «Цæмæн мын 
амардтат мæ лæппуйы?!» 
Æмæ та адæм, уæлдайдæр, сылгоймæгтæ, 
ноджы хъæрдæрæй ныккуыдтой, сæ богъ- 
богъ дæ цурæй фæйнæрдæм ивылд. Куыд- 
той нæлгоймæгтæ, сæ цæссыгтæ аивæй сæрф- 
той. 
О ме ’дзард хъæбул, ирон фæндаггæни- 
199 

наг нын куы фæдæ. Цытæ нын бавзарын код- 
тай? Уыйбæрц дзыллæты дæхимæ куы 
æрыхъусын кодтай. 
Ракæс сæм, ракæс-ма сæм, мæ дуне. 
Уыдон, Уырызмæг, дæ чындзæхсæвмæ не 
’рцыдысты. Уыдон, Уырызмæг, дæ чындз- 
хæсджытæ не сты. Уыдон, о мæ бон, уыдон 
дын фæстаджы фæндараст зæгъынмæ æрцы- 
дысты. О мæ бон, Уырызмæг, уыдон дæ мард- 
хæсджытæ сты. 
Кадимæ дæ æрвитынц де ’мкусджытæ: 
кадджын хъалагъур — цыппар лæппуйы æд 
автоматтæ, дæ цуры æдзæмæй лæууынц, 
кæрæдзи ивынц. 
Æмæ дын æрцыд фæстаг фæндараст зæ- 
гъын афон. Нæ сыхаг Микъала мæм дзуры: 
— Йæ цурмæ уæ бацæуын хъæуы. — Æмæ 
йæхæдæг фезмæлыд, нæ разæй акъахдзæф 
кодта. Адæмы æхсæнты бацæуæн нæй, æмæ 
сыл иуварс ахæцы, дзуры сæм. Æмæ дæм 
куыддæртæй бахæццæ стæм, сыхы номæй чи 
ныхас кодта, уый дзырд куы фæци, уæд. 
О, уæууæй, гъе, Уырызмæг, мæнæ ныр 
дæ сау чырыны цур чи дзуры, уыдон хъуа- 
мæ дæ чындзæхсæвы арфæтæ кæниккой, 
фæндыры зæлтæ фæйнæрдæм зæликкой, 
уыдон та дын, сæ цæссыгтæ сæрфгæ, фæс- 
таджы фæндараст зæгъынц. Фæци, фæци дæ 
уæлзæххон цард, мæ хъæбул. О, куыд цы- 
быр уыд! Цæстыфæныкъуылд. Фæндараст. 
200 

Фæндараст, о мæ цоты хистæр! Дæ зæххы 
хай дын бумбулийау фæлмæн уæд. Æмæ дæм 
ныггуыбыр дæн, дæ риумæ мæ цæсгом ныл- 
хъывтон æмæ афтæ лæуу æмæ лæуу. Чидæр 
мын мæ уæхсчытыл схæцыд, æмæ бамбæр- 
стон: алцæмæн дæр уаг æмæ æгъдау и. Мæ 
фæстæ рацыдысты Ацæмæз æмæ Батрадз, ме 
’фсымæртæ, хионтæ, фæстаджы фæндараст 
зæгъынмæ дæм чи бацыд, уыдон. Ницыуал, 
ницыуал дын у нæ бон, Уырызмæг. 
Дидинджытæ. Дидинджытæ. Веноктæ, Ве- 
ноктæ. Хæстæджытæй, хионтæй, де ’мгæрт- 
тæй, де ’мбæлттæй, де ’мкусджытæй, сыхæг- 
тæй... Ныртæккæ дын дæ фæндагмæ дидин- 
джытæ калдзысты, æмæ уыдонæн дæр демæ 
сæ рухс цард фæуыдзæн. 
Æмæ дын, о мæ бон, Уырызмæг, ды цæ- 
рынæй кæимæ нæ бафсæстæ, бирæ рæсугъд 
фæндтæ дын кæимæ уыд, уыцы хорз, уыцы 
иузæрдион æмбæлттæ æмæ æмгæрттæ дæ 
чырыныл схæцыдысты. Æмæ йæ систой, си- 
стой йæ хæрдмæ, се ’нгуылдзтыл, сæ уырз- 
тыл. Уырызмæг, систой дæ бæрзонд, цыма 
тырыса дæ, сау тырыса, афтæ. Кæуы, хъа- 
рæг кæны оркестр. «Додой»-ы зæрдæхалæн 
мыртæ зæрдæтæ сау хъæдгæмттæ кæнынц. 
Кæуынц, богъ-богъ кæнынц сылгоймæгтæ. 
Нæлгоймæгтæй чидæртæ æнæфсæрмæй кæ- 
уынц. Æз лæууын æдзæмæй, мæ цæссыгтæ 
201 

мын мæ цæстыты рухс ахгæнынц, æмæ цы- 
дæр рæстæг ницыуал ауынын. Цыма ныртæк- 
кæ афынæй уыдзынæн æмæ ницыуал базон- 
дзынæн, цыдæр уысм мыл ахæм уылæн æрба- 
кæлы. 
Уырызмæг, де ’мбæлттæ дæ ноджы бæр- 
зонддæр систой æмæ дæ разылдтой нæ хæ- 
дзармæ, нæ фатермæ. Хæрзбон зæгъ нæ фа- 
терæн, нæ хæдзарæн, нæ кæртæн. Хæрзбон 
зæгъ ацы дунейæн. Хæрзбон зæгъ ацы дзыл- 
лæтæн. Уыдон дæу тыххæй æрцыдысты, 
ныууагътой сæ куыстытæ, сæ хъуыддæгтæ. 
Раарфæ сын кæн: цинтæм цæуæнт, ацы рæ- 
сугъд дунейæ сæ æрыгонæй макуы мачи ацæ- 
уæд, цæрынæй бафсæдæнт, уарзон æмæ 
амондджынæй базæронд уæнт. 
О мæ бон, Уырызмæг, дæ хорз æмгæрт- 
тæ, дæ хорз æмбæлттæ дын дæ сау чырын се 
’нгуылдзтыл ноджы бæрзонддæр систой, 
цыма дæ хæрдмæ, арвмæ сисынмæ хъавынц. 
Сæ уæлныхтыл дæ фæхæссынц. Нæ! Нæ дæ 
фæхæссынц! Адæм денджызы уылæнтæ фе- 
стадысты, æмæ дæ уыцы уылæнтæ сæ сæ- 
рыл фæхæссынц. Фæхæссынц дæ махæй, 
фæхæссынц дæ мæ мад, мæ фыд, ме ’фсы- 
мæрты, нæ хæстæджыты цурмæ. Нырмæ кæй 
нæ зыдтай, уыдоны дæр базондзынæ уым. 
Фæци, фæци, Уырызмæг, дæ цыбыр зæх- 
хон цард. Стъалы ферттывта æмæ фæтар! 
202 

%*к^4 

... Сау бæрзонд цырт. Сæрдыгон дæр, хур 
зæххыл куы атулы, уæд дæр дзы цыдæр уазал 
ивылы. Йæ цуры куы æрлæууын, уæд мыл 
ризæг бахæцы, ме уæнгтæ æркæлынц. Дæ 
цырт. Æз фæлæууын дæ цырты цур, æз фæ- 
лæууын дæ цуры. Цырты дыууæ фарсыл — 
дæ нывтæ. Сæ иуы худыс, дæ цæсгом — 
рухс, ирд, æнæхин цæстытæй рухс стьæл- 
фæнтæ хауы. Цыма афтæ зæгъынмæ хъа- 
выс: 
— Ехх, куыд хорз у цард! Куыд хорз у 
ацы дуне! Куыд хорз у æвзонгдзинад! 
Цырты иннæ фарсæй æнкъард, сагъæс- 
цæстæй кæсыс дунемæ, дæхимæ ныхъ- 
хъуыстай. Кæд, дæ цард цыбыр кæй уыдзæн, 
уый æмбæрстай, æнкъардтай йæ æмæ дæ- 
химæ уымсен ныхъхъуыстай, дунемæ æрхæн- 
дæгцæстæй уымæн кæсыс. Æмæ дæ бафæр- 
сын: 
204 

— Уырызмæг, афтæ æнкъард цæмæн дæ? 
Фæлæ ды ницы сдзурыс. Цыма ноджы 
фенкъарддæр всеййыс, афтæ мæм фсексесы. 
Цыма дæ хъоппæг сыгъдæг цæстытæй урс 
цæссыгтæ æргæр-гæр кæндзысты... 
Æмæ иуварс азилын. Нæу!.. Нæу мæ бон 
уыцы цæстытæм кæсын. 
...Дæ цыртыл урс бæлон абадт. Æмæ кæ- 
цæй æртахт? Кæцæй фæзынд æвиппайды? 
Цыртыл, цыма ахауынæй тæрсы, афтæ 
хъавгæ, сæркъулæй куы иуырдæм ацæуы, 
куы иннæрдæм. Куыд нæ мæ тæрсы. Æвæц- 
цæгæн, æрмахуыр у. Аджих вæййы. Йæ чы- 
сыл ирд цæстытæ цыдæр æнахуыр æнкъард 
сты. Мæнæй сæ нал исы. Æмæ мæм цæмæн 
нымдзаст? Цыдæр æбæрæг сагъæс сæ цæуы. 
Нæ! Кæлы! Ивылы! Æгæрон сагъæс... Æмæ, 
о урс бæлон, цы сусæг хъæдгæмттæй риссы 
дæ гыццыл зæрдæ? Æви дæуæн дæр дæ хъæ- 
бул искæй къухæй сау зæххыл æрхаудта? 
Цæмæн ныхъхъуыстай дæхимæ? О, дæ хор- 
зæхæй, ма ску, науæд кæудзыстæм иумæ. 
О урс бæлон, цы дæ æрхаста ардæм? Кæ- 
цæй фæзындтæ æвиппайды? 
Уырызмæг... О Уырызмæг, гыццылæй-иу 
дыл урс дарæс куы скодтам, уæд ацы бæло- 
ны хуызæн уыдтæ. Хуры тын. Фæлмæн рухс 
дæ калд. Адæм-иу дæ къухæй-къухмæ истой, 
сæ хъæбысæй-иу дæ нал уагътой. Æмæ... æмæ 
205 

нæм кæд ныр урс бæлоны хуызы фæзынд- 
тæ?.. Æвæццæгæн... Æвæццæгæн... Æмæ йæ 
нырмсе куыд не ’мбæрстон? Æмæ, о, ме 
’дзард хъæбул, нырмæ куыд быхсыдтсе æнæ 
мах? Дæ амселæты фæстсе дсе уд ссенусон 
æмсе нсем æнусон рæстæг æмæ æнусон тыгъ- 
дадæй æртахтæ. 
Нæ! Уый мæм урс бæлон нæ кæсы са- 
гъæсхуыз æмæ джихæй. Уый дæ сыгъдæг уд 
у. Æртахт уæларвæй, æгæрон тыгъдæй. 
О мæ боНу Уырызмæг, дæ сыгъдæг уд уым 
дæр сыгъдæг æмæ фæлмæн урсæй баззад. 
Бæлон базмæлыд, цыма стæхынмæ хъа- 
вы, фæлæ йæ йæ къах мæнæй нæ хæссы. О, 
мæ цурæй йæ нæ фсенды атæхын, æнæ тæх- 
гæ та йын нæй йе ’нусон бынатмæ, æмæ 
тыхсы... тыхсы... Цыма ныртæккæ цыртæй 
урс стъалыйы хуызæн æрхаудзæн, йæхи 
ныццæвдзæн. О мæ бон, ма æрхау! Æмæ 
йæм мæ цæнгтæ ивазын, мæ армытъæпæн- 
тæ йæм дарын. 
Урс бæлон, Уырызмæг — дæ сыгъдæг уд — 
йæ базыртæ базмæлын кодта, стахт. Æмæ 
дæ цырты, дæ ингæны сæрмæ зилы, æрвыг 
цъæх арвы хъæбысмæ йæхи бæрзондæй-бæр- 
зонддæр исы. Беслæныхъæуы зæронд æмæ 
ног, ныр æппæт дунейы дæр зындгонд су- 
дзаггаг уæлмæрды сæрмæ бæрзондæй-бæр- 
зонддæр тæхы, тæхы æгæрон тыгъдадмæ, 
æнусон рæстæгмæ. Дардæй-дарддæр кæны, 
206 

Уырызмæг, дæ сыгъдæг уд, цæст æй нал 
ахсы, йæ урс фæд тайы. Фæлæ... 
Фæлæ та нæм иу бон æртæхдзынæ. Дæ 
сыгъдæг уд сæнусон æмæ та... Æмсе та нæм 
æртæхдзынæ... æртæхдзынæ. Зонын æй. 
Нæ-æ! Ды æдзухдæр махимæ дæ. Махи- 
мæ дæ!!! 
2003-2006 азтæ 

Литературно-художественное нздание 
АГНАЕВ 
ГАСТАН (КОНСТАНТИН) 
АМЗОРОВИЧ 
Луч утреннего солнца 
(Разговор с сыном) 
Элегия 
Редакторы Э.Г. Мурашев, И.Х.Джанаева 
Корректор 3.3. Карацева 
Компьютерный набор Л.Т. Хаблиевой 
Компьютерная верстка И.А. Кодзатпи 
Сдано в иабор 20.08.06. Подписамо к псчати 19.01.07. 
Формат бумаги 70х90'/3.2 Бум. офс..М°1. 
Гарн. шрифта«Кудряшов». Псчать офсстная. 
Усл.-п. л. 4,55. Учетио-изд.л. 7,6. 
Тираж 500 экз. Заказ .4« 2561 
Отпсчатано с готовых диапозитивов 
в ОЛО «Издатсльско-полиграфичсскос прсдприятнс 
им. В.Л. Гассисва». 
362011, г. Владикавказ, ул. Тсльмана,16. 

