Плиты 
Грис 
Произведения 
Владикавказ 
2004 

0^-с 

Плиты Грис 
Уацмыстæ 
ДЗÆУДЖЫХЪÆУ 
2004 

84 Осет 
П-57 
Плиты Г. 
П—57 Уацмыстæ — Дзæуджыхъæу: Ир, 2004 — 
343 ф. 
Плиев Г.Д. 
Произведения. 
В книгу вошли наиболее значительные поэтичес- 
кие произведения выдающегося осетинского поэта п 
драматурга Г.Плиева. 
п 4702500202-1в 
ЛЛМ131(03)-04 " 8~°4 84 °СеТ 
1еокт © Плиев Г.Дз., 2004 
15ВЫ 5-7534-0657-02 © Григорян В.С., оформление, 2004 

5 
<по§зм 
Кæй зæрдыл иæ лæууы Лермонтовы 
рæнхъ: «...Æмсе стъалы стъалыимæ дзу- 
ры...» Цымæ куыд дзурынц стъалытсе 
сæ кæрæдзиимæ?.. Æвæццсегæн, рухсы 
руаджы, рухсы тынтæй. Адæймагæй 
адæймаджы ’хсæн дсер вæййы ахсем ны- 
хас: дыууæ уды кæрæдзимæ фæкæсынц 
семырсей, афтæмæй фæдзурынц сæ 
зæрдæты фæндийæгтæ. Уæд цымæ цæй 
руаджы?.. Мæнмæ гæсгæ — цæсты рух- 
сы руаджы. Æрмæст уыцы рухс цæуы 
адæймагæн йæ зæрдæйæ, йæ уды рæбы- 
нæй, хæсгæ та йæ кæны дзырд йæ ба- 
зыртыл, кæд æцæг дзырд уа, æнусон 
аивæй рантысгæ дзырд уа, уæд. 
Ахæм дзырдæй, æнусон аивæй ран- 
тысгæ дзыроæй, амад вæййынц æцæг 
поэтикон уацмыстæ. «Æнусон аив» — 
уый фыццаджы фыццаг ис нæ алфамб- 
лай, æрдзы дунейы. Уый Пушкины 
нымад у: «...æнцойуд æрдз Æнусон 
аивæй тæмæнтæ калдзæн». Уыцы æну- 
сон аив, рухсуадзæг аив ис «æнцойуд 
æрдзы» дæр æмæ «æнцойуд адæймаджы» 

6 
Нафи 
миддунейы дæр. Æцсег, «æнцойуд æрдзсей» цæуы 
æвæлмон «æнусон аив», уый рухс кæны алксемæн 
дæр æмæ алцсемæй дæр — губаччы мæлдзыгæй 
удуæлдай хьайтары онг, уселдай йын ссе ничи у. 
Адæймаджы миддунейы цы «æнусон аив» ис, уый 
сердзы «сенусон аивсей» хицсен ксены иу æвседжиау 
миниуæгсей: уый дсер, ксед рæзгæ «сенцой уды» 
хуылфы баксены, уæодсер дзы хизгæ æрмæст уæд 
ракæны, дунейы, адæмы æхсæндзарды æмæ адæй- 
маджы зæрдæйы хæтæнты гармони куы фехæлы. 
Гармонийы паддзахад æрывæрыи адæймаджы ду- 
нейы, адæймагады æхсæндзарды, — уый у поэзи 
æмæ поэты бæрзонддæр нысан, йæ бæллиц, йæ 
зарæг æмæ йæ хъарæджы ратæдзæн. Уымæй араз- 
гæ сты йæ ристæ æмæ йæ цинтæ се уппæт оæр; 
ууыл амад сты йæ рай æмæ йæ хьынцъым, йæ 
сабыр æнтъыснæг æмæ æрхæндæг додой... 
Раст ахæм у, алы хорз поэтау, Грисы поэзийы 
æрдзыхъæд дæр. Ахæм уыди йæ райдианæй йæ 
кæронмæ. 
Грис, йæ царды хорзæй цы уыд, ууыл дзурын 
нæ уарзта. Стæй канд хуымæтæджы биографи- 
071 информацийы хуызы пæ, фæлæ поэтикон ны- 
хасæй дæр. Æцæг, Фыдыбæстæйы Стыр хæсты 
размæ уыд ахæм скойтæ йæ уацмысты. Уæд, 
иууыл фылдæр цæуыл дзырдтой нæ фысджытæ, 
уый уыди паддзахы рæстæджы æмæ ног цардара- 
зæн дуджы ухсæн контраст. Ис Грисмæ дæр уыцы 
коитрастыл амад уацмыстæ. Фæлæ Грис Стыр 
хæсты цæхæры цы федта æмæ цы бавзæрста, 

/Епусоп аивæй раптысгæ поэзи 
7 
уыдоп ыи ферох кæнын кодтой ахсем уæлæнгай 
ахаст адæймаг æмæ адæмы цардмæ. Ныр йæ зарæ- 
джы æмæ йæ тæрхоны ссейраг систы адæмы зæр- 
дсейы æмæ æхсæндзарды гармонийы хæлд цы ми- 
ниуджытæ байрæзын кодта, уыдон. 
Хæст æмæ хæстон фыдæвзарæн систы Грисы 
сæйраг дзурииаг, хæсты быдырмæ куы бацыд, 
уæдæй суанг йæ царды фæстаг азтæм. Хæст у, 
Грисы пымадæй, «цардæй мæлæты ’хсæн цы ауæдз 
ис»у ууыл цæуын. Хæст у æвирхъау фыдæвзарæп, 
хæцæны знаджы иыхмæ чи лæууы, уыдонæн дæр, 
стæй хæцæнæй дард ран фыдудæй чи мæлы, йæ 
хæстои хъæбултæм хæцæнмæ чи дзыназы, уыдо- 
нæн дæр. Поэт иууыл карздæр æлгъыст дæр 
уымæн хай кæны хæстæндзарджытæн: 
Æлгъыстæй зындоны дзыназа, 
Цы лæг æрымысыди хæст! 
Хæст — кæрæдзийы цæгъдыи, дунейыл фыдæх 
æмæ хæрам тауын... Æлгъыстаг дæр уымæн у хæст 
салдат æмæ поэтæн. Фæлæ адæймаг салдаты 
цинел йæ адæмы фыдгулæй бахизыны охыл куы 
скæиа, цагъаргæножыты цæгъдынмæ куы райса 
марæи кард, уæд хæст у арфæйаг: 
Æнустæм арфæйаг уа, бартыл 
Цы лæг æрымысыди хæст! 
Кæй зæгъын æй хъæуы, салдат цыфæиды рæс- 
таг хъуыддаджы фæдыл ма бацæуа хæсты тымыгъ- 
мæ, уæддæр уымæй йæ хъизæмар къаддæр иæ кæны. 

8 
Нафи 
Уый йæ хъизæмарæй фервæзыны охыл ахизы 
æлгьыстаг фæуыны тасы сæрты дæр. Уый уромы 
æвирхъау фыдуавæр æндæр хъуыдыйæ — салдат 
зонЫу «дзыллæйы уæлахиз» уый æхсарыл, сæр- 
уæлдай сгуыхтыл кæй у баст, семсе йæ ахæм бæр- 
зонд нысан разæнгард кæны «танталы зынты» 
сæрты ахизынмæ. 
Ацы уавсеры нымаинаг у салдаты интеллект. 
Грисы салдат тыхджын æрмсест уæнгты фидар 
æмæ уды хъæбатырдзинадæй нæу. Уый æвæ- 
джиауы фидар у зондæй, хъуыдыйæ, дунейы цар- 
дыл иу цæсты ныкъуылдмæ чи ’ххæссы, царды æмæ 
адæймаджы зæрдæйы æппæт фæливæнтæ дæр чи 
уыны æмæ нымайынхъом чи у, уыцы хъуыдыйæ. 
Буары тыхæй фыдгулы салдат дæр цух нæу. Со- 
ветон салдат уæлахиз кæны йæ рæстад æмæ йæ 
зонды тыхæй, бæрзонд хъуыдыйы хъаруйæ. Буар 
куы сæдых вæййы, уæддæр рæстаг хъуыддаджы 
сæрыл хæцæг салдатæн йæ хъуыды схицæн вæййы 
йæ фæллад буарæй æмæ агуры ног фæрæзтæ уæла- 
хизæн. Ацы уавæр диссаджы аив æвдыст æрцыд 
«Салдат»-ы, Грисы хæстон уацмысты хуыздæры: 
Фæллад æфсæдты афæлдæхта хуыссæг 
Æмæ ныцци салдаты фынæй зæхх. 
Ныссабыр буар. Фæлæ нæ сабыр кодтой 
Лæгæн йæ уд, йæ хъуыдытæ, йæ зонд: 
Куы-иу ныфсхаст дæлимоны худт кодтой 
Æнæбон буарыл — чи басаст; куы-иу 
Фæппæррæст ластой, урс-урсид бæлæттау, 
Æмæ дунейыл ратæх-батæх кодтой, 

Æпусон аивæй рантысгæ поэзи 
9 
Рæстдзинады фæдисæттау, куы та 
Æххуысгур ивгьуыд заманы зылдысты; 
Куы суинаг дугмæ тахтысты, цæмæй 
Тых райсой искуы, бауадзой йæ буары 
Æмæ та райсом рабада хæстмæ. 
Фæлæ тыхсаст буар нал куымдта тæлфын дæр, 
Æмæ йæ уæлхъус урс-урсид бæлæттау, 
Сæ цæстысыг ныхъхъуыргæйæ, куыдтой... 
Грис — психолог æмæ аив дзырды дæсны — ит- 
тæг хорз зыдта: ис адæймаджы зæрдæйы æвæ- 
рæнты дыууæ фæлтæры цæссыгтæ, стыр цин 
æмæ зыниромæн хъыджы цæссыгтæ. Салдаты хъуы- 
ды ныббыхсдзæн æппæт зынтæн дæр, кæудзыс- 
ты йæ хъуыдытæ, урс бæлæттау, фæлæ йæхи 
цæсты бын уыдзæни хус. Æрмæст иæлахизы цины 
цæссыг æппæт фыдæвзарæнтæн бафæразæг сал- 
дат дæр нæ уромы. Æмæ Грис ныффыста хæсты 
фæудыл, стыр уæлахизыл æмæ стыр трагедийы 
фæудыл æвидигæ хъыг æмæ зынуромæн цины гимн: 
Кæсы салдат, йæ цæст æвзары, — 
Æфтауы акъаци сыфтæр, 
Тъæллангæй булæмæргъ ныззары, 
Æнкъусы дидинæг йæ сæр. 
Сæ фале саппыл бур саг хизы, 
Йæ роды дзидзийæ хынцы... 
Салдат ныджджих и, бацыд дисы, — 
Зæххыл цы диссæгтæ и, цы! 
Цымæ æцæг уой æви фыны?— 
Йæ зæрдæ байдыдта кæрзын, 
Æмæ йæ цæстытæн сæ быны 

10 
Нафи 
Дыууæ егъау сыджы фæзынд. 
Йæ зынты фатау цы лæг ацыд, 
Ныр уый бæрзæйкъулæй лæууы, 
Æмæ салдат, дыууиссæдзаздзыд, 
Цæхджын цæстысыгæй кæуы. 
Иу фæкастæй афтæ зыны, цыма салдат, кæд 
цыфæнды фыдæвзарæнты фæци, уæддæр йæ бирæ 
хьыгтæ ахицæн уыдзысты йæ удæй «цæхджын 
цæстысыгимæ» æмæ та ралæудзæн йæ цардбæл- 
лон зæрдæйы хъуыды, æнкьарæн æмæ фæлдисæн 
архайды гармони. Фæлæ Грис хорз зыдта: сал- 
дат хæсты быдырмæ цы лæгæй ацыд, уымæй не 
’рыздæхт фæстæмæ. Хæсты фыдæвзарæн салда- 
ты удыл ныууагъта бирæ хъæдгæмттæ æмæ дзы 
бынат нал уыд æнцой æмæ гармонийæн. Æниу ма 
хæсты фыццаг аз Грисы уырныдта: хæст куы 
фæуа, уæд та йæ раздæры сæнттæм æрыздæх- 
дзæн: «Ма сæфут, мæ оæллицтæ, мæ сæнттæ. 
Фарн куы уа, фæзындзынæн уæм уæд!» Уый бæр- 
гæ рæсугъд ныфс уыд, фæлæ царды æцæгдзинад 
равдыста уыцы ныфс хæрзвæндиагæй уæлдай кæй 
ницы уыд... Æмæ уæд поэт скодта йæ рагбæллиц- 
тæ æмæ йæ сæнттæн хæрзбоны æрхæндæг зарæг — 
«Хъæлæс». Цы ныфс, цы бæллицты бархъомысæй 
хæцыди, уыдонмæ куы урцыд фæстæмæ мæлæт 
æмæ царды ’хсæн ауæдзæй, уæд сæ нал ссардта. 
Æрмæст ма сын хъусы сæ хъæлæс, кæддæры уар- 
зоиы хъæлæсау. Сиды уыцы хъæлæсмæ: 

Æнусон аивæй рантысгæ поэзи 
11 
Иунæг хатт ма сабыр худгæ ракæс, 
Хъусты нæ, мæ цæсты раз æрлæуу!.. 
Ацæуин дæм уырдæм, фæлæ — сагъæс! — 
Уым, мæрдты, куынæуал хъусон дæу!.. 
Раст у поэгпы нымад: хæстпы размæ царды æмæ 
зæрдæйы хъулæгптпæ куынæма зыдгпа, уæд йæ 
хъуыды, йе ’нкъарæнты æмæ цардæмбарынады цы 
хуымæтæг гармони уыди, уый фесæфт, уый ацыд 
уæларвон дунемæ æмæ йын ссарæн нал уыд. Ралæу- 
уыд фæсхæсты дуг, цард æмæ адæймагыл дзуры- 
иы дуг, сагъæс кæныны æмæ тæрхон кæныны рад. 
Хæсты азты Грисы лирикæйы уыд æрмæст иу 
ницæййаг адæймаг. Уый-иу куы тæрхъусы хуызы 
разынд, куы — мысты, куы — комкоммæ тæппу- 
дæй. Йæ поэзийы сæйраг адæймаг уыди удуæлдай 
салдат, йæ антипод тæппудæн. Фæсхæсты царди- 
вæнты ахæм нымад æгæр хуымæтæг уыдаид. Ныр 
Грисы поэзи æмæ драматиргийы ирдæй æвдысгп 
æрцыдысты æхсæндзарды бирæ алыхуызон контра- 
сттæ, ныхмæдзыдтæ, карз быцæутæ æмæ сусæг- 
æргом тохтæ. Æмæ царды ныв ахæм хуызы æвди- 
сын æдас никуы уыд, нæ уыди æдас советон дуджы 
дæр. Уæд барджын цинвæлыст хицæуттæ домд- 
той фысджытæй цыты зарджытæ, æппæлæн ны- 
хæстæ, цæстмæ митæ... Грис ахæмтæ йæ сæрмæ 
никуы хаста, æмæ йæм уыййдыл официалон æф- 
хæрд æмхиц уыди. 1952 азы ист æрцыд «Мах ду- 
джы» редакторы бынатæй æмæ уæдæй фæстæмæ 
поэты фæдыл, сау сынтытау, зылдысты æфхæрæн 

12 
Нафи 
ныхæстæ, дамтæ, цæстыфтауæн уацтсе... Фæлæ 
хæцæны æргом знаджы ныхмæ лæууынæй царды 
гуылфæнты мещанон индивидуализмы ныхмæ, цар- 
ды рæстдзинад халджыты ныхмæ хæцын бирæ зын- 
дæр æмсе вазыгджындæр у. Грис уый бавзæрста 
иууыл карздæр хуызы, æмæ хæцæнæй йæхи дард 
никуы аласта. Иууыл зындæр ын куы уыд, 1969-70 
азты, æмдзæвгæ «Рагон Ир» мыхуыры куы фæзынд, 
уый фæстæ. Æмæ уæд ныффыста ног ныстуан: 
Дæ разы чи фæнды уæд хицау, 
Зæххон зæд уа æви хайуан, — 
Мæрдты къæй фест, поэт, дæхицæй 
Куы скæнай искæмæн айуан! 
Ды дæ дæхи бæрзонддæр бардуаг, 
Дæ хаст уынаффæ дын — уæлдæр, 
Дæ цард мыд уа, æви дын марг уа,— 
Дæ мæсыг амай æмæ цæр! 
Æмбæхс дæ маст æмæ дæ цинад, 
Дæ сыгъдæг миддуне дын — дзуар. 
Зæххыл ис иу хуыцау — Рæстдзинад, 
Ды иунæг уымæн дæ цагьар. 
Грис ацы æмдзæвгæ куы ныффыста, уый фæс- 
тæ ма бирæ фæцард, фæлæ никуы фæиппæрд сты 
кæрæдзийæ йæ фæдзæхст æмæ йæ аив ныхасы 
мидис, йе ’хсæнадон позици æмæ йæ цардвæндаг. 
Раздæрау фыста салдаты хъизæмарыл дæр æмæ, 

Æнусон аивæй рантысгæ поэзи 
13 
салдатмæ чи ’нхъæлмæ каст, афтæмæй йæ мас- 
тæлгъæд бонтæ чи ’рвыста, уыдоны тыххæй дæр. 
Æмæ нæ поэзийы æнустæм мысинагæй баззай- 
дзысты дыуусе фæлгонцы, дыууæ мады бæрзонд 
трагикон сурæттæ: авд æфсымæры мад («Авд 
цухъхъайы») æмæ номдзыд инæлар æмæ йе ’дзард 
æфсымæры мад («Мады фæдзæхст»). 
Йæ царды дыккаг фæлтæры Грис арæхфыста 
ноджы иу ахсджиаг хъуыддаджы фæдыл. Йæ ми- 
дис уыцы хъуыддагæн — ирон рæсугъд æгъдау. 
Адæймаджы уд рæсугъд цæмæй уа, ахæм фæтк 
æмæ æгъдауы сæрыл поэт бирæ зæрдиаг ныхæс- 
тæ загъта йæ фидауцджын уацмысты. Уый сæ- 
рыстыр уыд, нæ адæмы миддунейы рæсугъдæй цы 
уыд æмæ цы ис, уымæй. Уый хъыгзæрдæйæ дзырд- 
та, адæймаджы ном чъизи цы миниуджытæй кæны, 
уыдоны тыххæй. Уымæн уыд йæ бæллиц лæджы 
зæрдæйы сырд амарын. 
Грисы поэзи нæ дзырдаивады у стыр æмæ бæр- 
зонд фæзынд. Йæ ном æмæ йæ аивад уыдзысты 
æнустæм мысинаг æмæ цæрдзысты, æнусон аивау, 
нæ ирон удварны дунейы. 
Нафи 

14 
Плиты Грис 
ЛÆДЖЫ БЫНТÆ 
Цы уыдтæ, чи уыдтæ, мæ бæстаг, 
Дæ хæдон даргъ уыд, йе — цыбыр, 
Фæдæ, нæ фæдæ фыст дæ хæстæ, 
Тызмæг уыдтæ, æви сабыр, 
Хъæздыг фæцардтæ, йе — мæгуыр, 
Мах уымæ нал кæсæм дæ фæстæ, 
Æмæ нæ зæрдыл дарæм ныр 
Æрмæст цы скодтай, уый — дæ хæрзтæ. 
1972 

Уацмыстпæ 
15 
ДАДА 
Бадын уаты зæрдиаг ныхасы 
Æз мæ урсхил фыдимæ. Нæ хъæу. 
Рудзгуытимæ уад пъатæй хъазы, 
Халас æвгтыл — урс зад мæнæу. 
Бирæ, бирæ зындойнаг бонты 
Чидæр махæн дадта нæ тых. 
Сау хид уади нæ чъизи фæсонтыл, 
Зæрдæ риуы ныддур и, ныффыхт. 
Цард уызыны лæст кодта бонгай, 
Цард йæ сындзытæй ’вдæрзта мæ риу: 
Уæд цы ардта, хид калгæ, иу, 
Уый-иу бахордта иннæ ’ввонгæй. 
Мах дадаимæ ’ргъæмттæй хæрды 
Комæй хастам кæйдæр артæн суг. 
Даргъ зымæджы, фæззæг, уалдзæг, сæрды 
Уæд æнæсцухæй калд нæ туг. 
Хус къæбæрыл æдзух нæ уд хъардтам, 
Туттæй-туттæрмæ нæ хæдзар цыд, 
Мæн къуырмайæ саби-зонд дардта, 
Царды рухс та нæ уыдта мæ фыд. 

16 
Плиты Грис 
Йе рагъ хидæй никуы ысхус и, 
Цыд æбайда фæллойдзау уæддæр: 
Кусы бон дæр, æхсæв дæр кусы, 
Фæлæ мах сагъæс кодта фылдæр. 
Кус... цы кусыс, уый ма уын цардæй, 
Кус æрмæст, кæмæн — базонæд арв, 
Сæгъдзаст сауджын дæр ма мæнгардæй 
Махæй асайдта иу дурын царв. 
Кус!.. Дæ зæрдæ — ’рхæндæг, уонгмард, 
Ис дын удхарæн сау æхсæв, бон... 
Ехх, куы ’рымысын уæды хъæууон цард, — 
Рустыл райвылы цæстыты дон. 
Раст, нæхимæ чындздзон чызгау, симгæ 
Мæй йæ цъæх фурды ленкæй уад, 
Мах кæйдæр мæнæу карстам, ниугæ, 
Бирæтимæ: дада, æз, мæ мад... 
Æхсæр хъæдрæбын кодта сатæг, 
Мæргътæ стахтысты арвмæ раст, 
Хъазыд æрдз... Фæлæ не ’нкъард зарæг 
Æрдзæн хæлдта йæ цин, йæ хъазт. 
Царды уæзæй ныкъкъул и нæ мæсыг, 
Царды ныхты нæ астæу ныкъкъæдз. 
Уæд дадайы æмпылд рустыл цæссыг 
Раст æвдыста нæ зынты нымæц. 

Уацмыстæ 
17 
Цард хъылма уыди, калмы басау, 
Мастæн риуы нæ уыд кæрон. 
Мах уæлхæдзар, зæрæдты ныхасау, 
Хъæддаг халæттæ кодтой тæрхон. 
Ахъил, акалд нæ мæсыг, æробау, — 
Фæлæ зæрдæйæн нæ калд йæ маст. 
Иудзæст æхсæв, Гомеры циклопау, 
Мах фыдæбæттæм æнкъардæй каст... 
Уыцы зынты кой дада æрхæссы, 
Худгæ, ацы хъызт зымæгон бон, 
Зачъе адауы, зæхмæ ’ркæсы: 
«О, уыд уыцы цард сау зындон. 
Кæд мæныл уый ацыд фыдбонтæй 
Æмæ риуы æдзух кæд уыд рис, 
Æз, уæддæр ма, — фæзæгъы, — зæрондæй 
Хъуамæ фенон социализм!» 
Хъусын æз æмæ мидбылты худын, 
Рухс — дадайæн йæ хорз фæнд ныр. 
Банцад йе уонджы рагон дудын, — 
Зæрдæ фестад цины фæндыр. 
1933 

18 
Плиты Грис 
САУХАБАР 
Сонты бонты нæ зыдтон тыхст, мæт, 
Цард мæм касти хæрз рæсугъд аргъау; 
Сау хабар ныл куы сæмбæлд, уæд 
Сонтад атахти, фæтæрсæг маргъау... 
* * * 
Карз хъызт... Хохаг æхсæв ныттарф. 
Хъæу æнцад кæсы къæдзæхы тигъæй, 
Хаттæй-хатт ма йæ къуырф цæст арв 
Саст фæрсагмæ фæныкъулы мигъæй. 
Уынгты уад кæны йе ’рра ’гъдау: 
Къулы зыхъыртæй мидæмæ уасы, 
Ердойæ мин-мин бал-бирæгътау 
Карз январ ниуы, дзыназы, 
Бадын къонайыл. Райстон баппа. 
Уæлкъæй цырагъ йæ рæбынмæ басыгъд, 
Уæд кæцæйдæр фæзынди баба, — 
Ниуы, цæсгомæй туджы цъыртт алыгъд. 
Дзурын архайы, сæхгæдта хурх, 
Æз фæтарстæн, фæуайын йæ размæ: 
— «Циу, цы та кодтам?» — «Ницы, мæ хур, 
Суай-ма ахуыргæнæг Иласмæ, — 

Уацмыстæ 
19 
Абон газет цы дзуры?.. Тагъд, 
Фезмæл... Ленин цыдæр кодта...» 
Дарддæр хабар йæ хъуыры ныссагъд, 
Йе ’мпылд рустыл йæ цæссыг ызгъордта. 
Сæгъты радыгъта скъæты нæ мад. 
Хаста къуыммæ цыхт ахсынæн къæрта — 
Фестъæлфыд, хабар йæ хъустыл куы ’руад, 
Æхсыр акалд. Нынниудта, фæкъæртт та... 
Хъæу, хæххон хъæу — фараст хæдзары, — 
Йе ’ппæт рамбырд, — фæсте ма чи и? 
Иуæн ныхыл сагъæс ныттар и, 
Иннæтæн — цæстытыл писи нычъчъиу и... 
Сармадзантæ нæ ниудтой фронтæй, 
Уый нæ куыдтой рагон цагъартæ, — 
Сау хъыг сæмбæлд мæгуыр хæххонтыл, — 
Уарзон Ленин ахицæн цардæй. 
Лæгтæм кастæн. Нæ зыдтон, цы уыд. 
Цæссыг нал лæууыд. Алыгътæн. Кæрцы 
Арф ныгъуылдтæн... Мæ хъустыл та цыд 
Кæртæй ниуын — раст а ’хсæв куыд хъæрзы... 
О, нæ зыдтон æз сонтæй тыхст, мæт, 
Цард мæм касти хæрз рæсугъд аргъау, 
Фæлæ сау хабар куы райстам, уæд 
Сонтад атахти, фæтæрсæг маргъау. 
1935 

20 
Плиты Грис 
ЦАРДВÆНДАГ 
Макуы ’ргъæв дæ хæстæ дардмæ, 
Рæстæг хивæндæй цæуы, 
Лæг куы рацæуы йæ цардмæ, 
Уæд сæрфат кæнын хъæуы. 
Æз фæхъомыл дæн хæррæгъты, 
Цард æххуырстæй уыд æнад... 
Мæн нæ цæстысыгджын хæхты 
Хаста тухитæй мæ мад. 
Уым мын йе ’хсыримæ радта 
Царды фидæны дæгъæл, 
Уый мæн раст фæндагыл дардта, — 
Не сдæн адæмæй дзæгъæл. 
Æмæ ныр куы сдæн мæ сæрæн, 
Уæд зæгъын: фæцæрын циу? 
Ис æппæт хуызты фæцæрæн, — 
Хорз у равзарын сæ иу: 
Дар-иу алцæмæй бæрзонддæр 
Ды дæ дзыллæйæн йæ ном. 
Æмæ ме ’хсар дæр, мæ зонд дæр 
Ууыл бабастон æнгом. 

Уацныстæ 
21 
Хъусын æз лæмбынæг хъæумæ, 
Хъусын горæтмæ бæстон, 
Дуар кæд дзыллæйы зæрдæмæ 
’Ссарын бауаид мæ бон. 
1936 

22 
Плиты Грис 
ИСПАЙНАГÆХСÆВ 
Рæсугъд — испайнагæн йæ цæрæн, 
Хъæздыг — йæ бæстыгъæд æрдзæй, 
Фæлæ дзы рæзинаг фæлтæрæн 
Нырма фæрныг сæрибар нæй. 
* * * 
Ныссабыр хъæу, æрмæст ма тары 
Æнæ ’нцой хæсты хъæр цæуы, 
Æмæ зæхкусæджы хæдзары 
Хæрз саби фыды раз кæуы: 
— Дада, баппа мын... 
— Ма ку, Лоти, — 
Ысдзырдта, удисгæ, йæ фыд, — 
Хæст радта сыджытæн дæ хоты, 
Дæ мад та мастисæг фæцыд. 
Æууилы калм-ызнаг нæ бæсты, 
Йæ хурхмæ йын цæгъдæм нæ кард. 
Ызнон дæ сæрибарыл хæсты 
Дæ дада басыгъта йæ цард. 

Уацмыстæ 
23 
Нæ дзыллæ сау хæсты цæхæрты 
Ныр исы рухсдæр цардæн бар. 
Мæ хур, куы схъомыл уай, дæ зæрдыл 
Уæд ацы карз æфхæрдтæ дар... 
Ныккæуы стонг лæппу, дзыназы, 
Æдде та уынгты ниуы уад... 
Кæсы фыд сабимæ йæ разы, 
Кæсы æдзынæгæй, æнцад. 
Æмæ нæ баурæдта зæрдæ, 
Йæ рустыл суадæттæ æрцыд... 
Дзырдта ма фыдмæ фырт цыдæртæ, 
Фæлæ йæм нал фæкаст йæ фыд. 
Ныккуыдта ноджы тынгдæр Лоти: 
Йæ разы бацъынд ис йæ фыд, 
Хæст радта сыджытæн йæ хоты, 
Йæ мад та мастисæг фæцыд. 
Æмæ куы нал хæцыд йæхиуыл, 
Йæ бон куы нал уыди кæуын, 
Æрæнцад уæд йæ фыды риуыл, 
Æмæ йæ барæвдыдта фын. 
Хъæу бандзыг... Фезмæлын нæ фæнды 
Йæ тарф æнкъард фынæй æрдзы, 
Æрмæст ма денджызы уылæнты 
«Нева»1 æххуысгæнæг тындзы. 
'«Нева» — советон нау, республикон Испанийы сылгой- 
мæгтæн æмæ сывæллæттæн Советон Цæдис хæлц æмæ уæ- 
лæдарæсы æххуыс кæуыл арвыста, уый. 

24 
Плиты Грис 
* * * 
Рæсугъд у, тынг рæсугъд йæ бæстæ 
Испайнаг адæмæн æрдзæй. 
Нырма ыссæст у, фæлæ хæсты 
Сæрибар байсдзæни тыхæй! 

Уацмыстæ 
25 
МАЙ 
Азы дыууадæс мæйæ 
Майæ райдзастдæр и? — 
Хъулон рæсугъд хæрдгæйæ 
Сфæлынды зæхх йæ риу. 
Дунейы тавæг бонтæ 
Райдайынц хъармæй хæтын, 
Уалдзыгон хур бæрзондæй 
Уафы сызгъæрин тын. 
Кæрдæгæй, зæххæй, дурæй — 
Алкæм ыскафы цард, 
Цъиуты цъыбар-цъыбурæй 
Зæрдæйыл бафты арт. 
Хъæлдзæгæй майы зарæг 
Ракæнынц адæм ныр, 
Æмæ сын телтыл бадæг 
Мæргътæ цæгъдынц фæндыр... 
Урссæр къæдзæхтæй фæзтæм 
Æхсæрдзæнтæ тырнынц, 
Уыдон сæ мин хъæлæстæй 
Зарынц æмæ хъырнынц. 

26 
Плиты Грис 
Æмæ йæ тых сæ зардæн 
Ахæм ныфс у лæгæн, 
Цыма зæххыл йæ цардæн 
Никæд уыдзæн фæуæн. 

Уацмыстæ 
27 
ЛЕГЕНДÆ 
Ахсæв та рухс мæй, цъæх арвыл хæтæг, 
Сабыр Мæскуымæ кæсы: 
Уым мавзолейы нæ уарзон фæтæг 
Ленин æнусмæ хуыссы. 
Хъалагъур къæсæрмæ слæууыд æнцад, 
Скодта йæ цæстæнгас дард, — 
Уарзон фæтæгæн йæ сабырдзинад 
Ма уа мыггагмæ хъыгдард. 
Авджын чырыны у сабыр фынæй, 
Ис уым æнусмæ йæ уат. 
Фæлæ, дам, ’хсæвыгон авг чырынæй 
Рацæуы иуæй-иу хатт. 
Алы ран басгары: иу хæдзар дæр 
Уымæн нæу рохуаты уагъд. 
Рухс-иу куы нал вæййы ’нафон, уæддæр 
Дары йæхи рухс цырагъ. 
Бацæуы агъуыстмæ, не скæны хъæр, 
Акæсы къуымты лыстæг. 
Суанг ма, дам, дзаумæттæн, чингуытæн дæр 
Се ’ппæт фæкæны бæрæг. 

28 
Плиты Грис 
Авдæны саби куы фены хуысгæ, — 
Къух ыл æрсæрфы сындæг 
Æмæ йæ мидбылты схуды, хъуызгæ, 
Адæмы уарзон фæтæг. 
Алы ран дзыллæтæн фены сæхи 
Не стыр Цæдисы зæххыл. 
Фæлæ, дам, никæмæ ’вдисы йæхи, 
Алчи дзы афтæ зæгъы: 
«Фембæлдæн йемæ куы ’рцæуид фæрæз, — 
Худгæ йын «’гас цу» зæгъин. 
Цас ын фæкæсин йæ цæстытæм æз! 
Цас ыл фæкæнин цин!» 
Æмæ нæ бæстыл куы фæвæййы зылд, 
Уыцы мыггагмæ цæрæг, 
Раздæхы уæд æмæ стыр Сырх фæзы 
Бахуды уарзон фæтæг: 
«Рухс у мæ зæрдæ. Нæ адæмы цард 
Хъæлдзæгæй федта мæ цæст: 
Бахордта Сталин мæ мæлæн бон ард 
Æмæ йæ скодта æххæст...» 
Стæй та йæ бынатмæ бацæуы рог 
Рухс мавзолейы цæрæг, 
Авджын чырынмæ та бахизы ног 
Адæмы уарзон фæтæг. 

Уацмыстæ 
29 
Хъалагъур къæсæрмæ слæууы æнцад, 
Скæны йæ цæстæнгас дард, — 
Уарзон фæтæгæн йæ сабырдзинад 
Ма уа мыггагмæ хъыгдард... 
Афтæ сæдæ азтæ згъордзæн цæрдæг; 
Тас уыдзæн Ленин уæддæр, 
Æмæ йæ хъуыддаг кæдмæ уа цæрæг, 
Гъе, уæдмæ хъæлдзæгæй цæр! 
1937 

30 
Плиты Грис 
НЕВАЙЫ БЫЛЫЛ 
Аныгъуылд хур, фæлæ рухсæн нæй тайæн, — 
Урс æхсæв ирд, цыма бон. 
Бадын йæ былгæрон сабыр Невайæн, 
Хъазы гранит былтыл дон. 
Уылæнтæ, симгæ, кæрæдзи фæсурынц, 
Зиууæттау, размæ тырнынц, 
Сусæгæй се ’взагыл аргъæуттæ дзурынц, 
Сусæгæй зарынц, хъырнынц. 
Сау нывтæ гуырынц сæ диссаджы зардæй, 
Гуыры сæ ивгъуыды цард: 
Рагон фыдæлтæн дзы хъустыл æнкъардæй 
Уайы сæ кæуындзæг зард. 
Уæртæ фæныгъуылынц астæумæ доны, 
Ласынц — нæ комы, уæззау. 
Зæрдæ сæ ниуынæй скъуыйы, фæтоны, 
Зæрдæ сæ уындæй ныссау. 
Уæнгтæ ныддур ысты рыг æмæ хиды, 
Ахæцынц — не ’нкъуысы уæз. 
Сау æлдар науы сæр ехсæй æвзиды, 
Ферттивы дари пæлæз... 

Уацмыстæ 
31 
Чидæр нæ бабыхста — равдыста йе ’хсар, — 
Се ’лдарыл мæсты цæф суад, 
Уый та уæд цагъарыл дамбаца фехста 
Æмæ ныв доныл æртад... 
Уылæнтæ, симгæ, кæрæдзи фæсурынц, 
Зиууæттау, размæ тырнынц, 
Сусæгæй се ’взагыл аргьæуттæ дзурынц, 
Сусæгæй зарынц, хъырнынц... 
Бадын йæ былгæрон сабыр Невайæн, 
Сæрттывта хуры тынтæй. 
Царды рæсугъд нывтæн нал ис ныр тайæн. 
Ивгъуыдæн раздæхæн нæй. 
1937 

32 
Плиты Грис 
*** 
Ис бирæ стыр хæстæ дæ размæ, 
Фæлæ сын с’ ахъаззаг æвзар: 
Куы ссудза топпыхос дæ фарсмæ, 
Уæдмæ дæ хотых ифтонг дар! 
Мыййаг нын искæй хуы куы дара 
Йæ бырынкъ не стыр бæстæм, уæд 
Фыдгул йæхи бæстыл куыд ара 
Нæ къухæй йе ’нусон мæлæт... 
Нырма нын бирæ ис фыдгултæ, 
Нæ ныхмæ не ’нцайы сæ тох. 
Æмгар! Кæд адæмы хъæбул дæ, 
Уæд сæ минут дæр ма кæ рох: 
Æппæт зæххон фыдгæнджытимæ 
Мыййаг, куы ссудза не ’хсæн хæст, 
Уæддæр нæ кадджын хæс цытимæ 
Мах хъуамæ бакæнæм æххæст. 
Уым хъуамæ не ’хсаргард ныссадзæм 
Фыдгулы сау зæрдæйы раст, 
Æмæ йæ уд куы иса, суадзæм 
Уæд мах та, цингæнгæ, нæ маст. 

Уахщыстæ 
33 
Уæдæ цы хæстæ ис дæ размæ, 
Сæ хистæр уыдонæн æвзар: 
Куы ссудза топпыхос дæ фарсмæ, 
Уæдмæ дæ хотых ифтонг дар! 
1939 
2 Плиты Грпс 

34 
Плиты Грис 
ИУНÆДЖЫ КАДÆГ 
Балладæ 
Сæнтсырхæй ссыгъд сæуæхсид хæхтæй, 
Йæ рухс æгомыг сау къæдзæхтæй 
Нæ фæзтæм бахудти фæлмæн, 
Фæзынд йæ бур дари зæххæн, 
Сæ къуыбыр риутæ сдардтой рæгътæ, 
Сæууон дымгæйæ змæлы хъæд, 
Бæрзондмæ спæр-пæр кодтой мæргътæ, — 
Йæ цины бацыдис æппæт. 
Чи комæй галтыл уистæ ласы, 
Чи хуссарварс уыгæрдæн дасы, 
Чи дуцы йе скъæты йæ хъуг, 
Чи здахы сæрвæтмæ йæ дзуг; 
Лæууы йæ цъуппыл фыййау дурæн, 
Йæ бонтæм уый дæр нæу хæрам, 
Æмæ рæсугъдæй скæсæг хурæн 
Æрвиты ’гас дуне салам. 
Æрмæст ма не схъæлдзæг йæ цардæй 
Йæ зæрдæ иунæгæн. Æнкъардæй 
Йæ кæртыл ахаста йæ цæст, 
Фæлæ куы ницæуыл фæхæст, 
Уæд арф ныккæрзыдта: «Цы ссарон 

Уацмыстæ 
35 
Хæрнæгæн ныр, мæ мæгуыр фыд?» 
Йæ фыд фæци фыдвæззæг фарон, 
Фæлæ йын хист нырма нæ уыд. 
Æдзух ын уыцы маст æхсыны 
Йæ зæрдæ; федта дысон фыны, 
Цыма уыди сæ кæрты хъазт, 
Цыма йын бинойнаг æрхаст, 
Фæлæ нæ бахызт уатмæ кæртæй, 
Цæуæн ын мидæмæ нæ уыд: 
Цыма йæ фыд æрыздæхт мæрдтæй 
Æмæ уый къæсæрыл лæууыд. 
Чындз хæссын мидæмæ нæ уагъта... 
Йæ фыртæн, уайдзæфгæнгæ, загъта: 
«Лæппу, лæг дæ куы ’нхъæлдтон, лæг... 
Дæ фыдæн уал ыскæн хæрнæг, 
Ыстæй уæд бинойнаг æрбахæсс, — 
Æгъдауæн афтæ уыди уагъд!..» 
Стæй фехъал Иунæг, æмæ сагъæс 
Йæ риуы, хъамайау, ныссагъд. 
Ныр зилы йе ’гъуыстаг хæдзары, 
Хæрнæгæн ницы мадзал ары. 
Бæргæ ныргæвдид, фæлæ цы? — 
Йæ цæст куы ницæуыл хæцы: 
Бынтæ нæ баззад ын йæ фыдæй, 
Йæ кæрты не ’рлæудзæн нæлгуист... 
Уæддæр ныффæнд кодта: «Сырдвыдæй 
Дадайæн хъуамæ скæнон хист». 

36 
Плиты Грис 
Фæцыди цуаны æмæ ’рдынæй 
Фат фехста, — айнæджы рæбынæй 
Æрхауди Фсатийы лæвар — 
Сыкъаджын саг. Мæгуыр бындар 
Йæхицæн загьта: «Сыгъдæг зæдтæ 
Бынтон нæ ферох кодтой мæн, 
Дадайæн ныр мæрдты йæ зæрдæ 
Цæлæнцой иннæтау уыдзæн...» 
Фæлæ куы ’рхызти фæзмæ хохæй, 
Уæд æм фæдзырдтой хъæды къохæй 
Æртæ лæгмарæджы: «Æрлæуу! 
Кæдæм тындзыс? Фæдис куы нæу... 
Хъæр нæ! — хъæу дард у хъæды арфæй... 
Дæ саг нын ракæ ды лæвар, 
Дæуæн мах ракæндзыстæм арфæ, 
Æмæ дæ фæндаг уæд дæ бар». 
Уæд Иунæг дзуры: «О хæлæрттæ, 
Хуыцау уын ракæнæд лæвæрттæ! 
Мæнæн ныр иу афæдз цæуы 
Мæ фыды мардыл; саг хъæуы 
Мæ фыдæн афæдзы хæрнæгæн...» 
Фæлæ йын чи хыгъта йæ маст! — 
Дыууæ хæрамзæрдæ хуыснæгæн 
Сæ кæрдтæ ферттывтой æваст... 
Æназым Иунæгмæ лæбурынц: 
«Уæдæ цæугæ дæ фыдмæ! — дзурынц, — 
Хуыдыммæ фехст зынджы хуызæн 

Уацмыстæ 
37 
Дæ цард дæр бамынæг уыдзæн. 
Дæ мард дын ничи ссардзæн хъæды, 
Æвдисæн нæй дын иу дæр ам, 
Кæм зилдзæн мастисæг нæ фæдыл? 
Дæ саг нын не суыдзæн хæрам». 
Бæргæ ма ’ххуысмæ сидтис Иунæг, 
Фæлæ нæ фæци се ’ввахс иу лæг... 
Уæд дзуры тæгæры сыфтæм 
Æмæ рæсугьд хуры тынтæм: 
«О уæлæ хуры тынтæ, — загъта, — 
Сымах-иу ме ’вдисæн лæуут! 
О тæгæры сыфтæ, сымах та 
Мæгуырæн мастисæг фæут!..» 
Хатыр ын кæстæр хуыснæг куры: 
«Тæригъæддаг хъуыддаг у, — дзуры, — 
Нæ фæкæсдзæн Хуыцаумæ раст...» 
Фæлæ кæм байхъуыстой!.. Æваст 
Сæ сæрмæ ферттывтой сæ кæрдтæ, 
Æмцæф нылластой йын йæ риу... 
Фæци! Лæг фылдæр фесты мæрдтæ, 
Уæлæуыл та фæкъаддæр иу. 
«Ныссабыр!» — марджытæ дзы загътой, 
Сæхæдæг тар хъæды ныууагътой 
Зынгхуыст хæдзархæлдæн йæ мард 
Æмæ сæ сæртæ айстой дард... 
Фæлæ нæ баззайдзæни хъæды, 
Рæст адæм бирæ ис зæххыл: 

38 
Плиты Грис 
Йæ туджджын-марджытæн сæ фæдыл 
Æгъатыр мастисæг тæхы! 
Ис тар хъæды тæгæр бæлæстæ. 
Зыны сæм алырдыгæй бæстæ, 
Рæстдзинадау хъæддых лæууынц, 
Сæ сыфтæртæ нæ рох кæнынц 
Æдзардæй стъæлд лæгæн йæ фæдзæхст; 
Ис арвыл дунетæ уынæг — 
Рæсугъд æнусон хур — сæдæдзæст — 
Æмæ дзы ницы у мынæг!.. 
Дыккаг бон адæм марды ссардтой 
Æмæ йæ сау сыджытмæ радтой. 
Æхсæны сарæзтой хæрнæг. 
Фæлæ йæ марджытæ бæрæг 
Рæстгæнæг адæмæн нæма сты, 
Æмæ йыл сагъæс систой тынг: 
«Цымæ нæ чи ныппæрста масты? 
Кæй къухæй ахуыссыд йæ зынг? 
Ау, уыйбæрц дурзæрдæ кæмæн и? 
Мыййаг, кæд ам, нæ бадты ’хсæн и, 
Мæнгардæй сидтытæ хæссы; 
Кæд ныр, фыдохы бон, кæсы 
Зæрдæхъæлдзæг æмæ рыстцæстæй! — 
— О зæдтæ, — скуывта хистæр, — уæд 
Ам, не ’хсæн, Иунæгæн йæ рæстæй 
Мыггагмæ царæфтыд фæуæд!.. 

Уаг^мыстæ 
39 
Æрхæссут дзаг кæхцытæ ардæм, 
Кæмæдæриддæр раттут ардæн, 
Æмæ йæ чи райса мæнгæн, 
Уадз, уыцы саузæрдæ лæгæн 
Йæ фыдгæнд раргом уа нæ разы: 
Мæнг ард дзы чи бахæра ам 
Æмæ дзы чи бауæнда нуазын, 
Уый не ’хсæн баназæд хæрам!» 
Сæркъулæй сыстадысты дзыллæ, 
Уырдыг ныккастысты æдзынæг, 
Цыма сæ цæстыты туг цыд, 
Цыма æрцæудзæнис, æрцыд 
Зæххон егъаудæр цау рæстадæн: 
Фыдгæнæг судздзæни фыдæй, 
Уындзысты уый сæхæдæг адæм, 
Æмæ йын фервæзæн хос нæй! 
Уæд дзагдар сау бæгæны ’рхаста, 
Æмæ дзы алчидæр куы райста 
Æрдхæрынæн, фынккалгæ, къус, 
Уæд адæм, джихгæнгæ, фæхъус: 
Æнæнхъæлы фæзынди царæй 
Цыргъ хуры рухс тын æмæ раст 
Дыууæ хæрамзæрдæ лæгмарæн 
Сæ къухты кæхцытæм ныккаст; 
Ысхъызыд зилгæдымгæ кæрты, 
Æрхаста мастисæг сыфтæрты 
Æмæ сæ ердойæ æваст 

40 
Плиты Грис 
Ныццавта кæхцыты. Фæтарст 
Æнаххос кæстæрæн йæ зæрдæ 
Æмæ ныккæрзыдта: «Уынут? 
Æвдисæн... Хурытын... Сыфтæртæ!.. 
Æз ын нæ аскъуыдтон йæ уд, 
Нæ дæн æз азымджын йæ марды... 
Уый мæнæ а дыууæ мæнгарды 
Ныккалдтой туг... Æлгъыст фæуæнт!» 
Куы сбæрæг марджыты фыдгæнд, 
Уæд сыл æрцыди конд къæлæттæ, 
Тæрхон сын рахастой цыбыр: 
Лæвæрд уæнт хистæртæ мæлæтмæ, 
Фæуæд сæ кæстæрæн хатыр! 
1941 

Уагщыстæ 
41 
ЦАРДУАЛДЗÆГ 
Дуне райы. Амондæй цы ссарди, 
Абон уый æнæ сысгæ æрцыд: 
А зæххыл цы мæлинæгтæ царди — 
Махау фæрныг иу дæр сæ нæ уыд. 
Не ’гуырæн бон цардуалдзæг æрзылди, 
Амондмæ нын бацамыдта фæд. 
Лæг бæстыл цы рæсугъд бон фæзынди, 
Уый мыггагмæ арфæйаг фæуæд! 
Айста фарн йæ базыртыл бæрзæндты, 
Аргъауы уæйыг цæргæсау, мæн: 
Адæймаг цы мысыди йæ сæнтты, 
Уымæн æз йæ хъæбысы фæдæн; 
Фæлæ уд цы рухсдæр фидæн хаты, 
Уымæ маргъы базыртыл тæхын... 
Мады ’хсырау, цин мæ хъуыры бады, — 
Нæу мæ бон нывыл ныхас зæгъын. 
Дуне райы! Сау фыдæхсæв адард, 
Хур, рæсугъд сывæллонау, кæсы. 
Уæ, мæ бон, куыд адджын мын у а цард! — 
Авгау ын æрхауынæй тæрсын. 
1941 

42 
Плиты Грис 
УÆЛАХИЗЫ КАДÆГ 
Зæххыл рæсугъд цæрынæн фидар 
Дыууæ стыр ныфсы ис лæгæн: 
Фыдыбæстæ æмæ сæрибар. 
Циу цард æнæ сымах? — Ингæн. 
Æмæ фыдæй-фыртмæ сымахæй 
Цыбæлдæр ницæмæ уыд лæг, 
Æмæ уæ ссардта туджы аргъæй 
Советон рухс бæсты цæрæг. 
Æрзылди кусæгæн йæ сахат, 
Зæхкусæг бафсæсти зæххæй, 
Æмæ сæ къабæзтæ парахат 
Фæйнæрдæм айвæзтой фæрнæй, 
Фæллой — бæркад, хæрзамонд — адæм, 
Æцæг фæндон заман æрцыд: 
Цард ахæм ралæууыдис, ахæм, 
Æмæ дзы бафсæдæн нæ уыд. 
Рæсугъд сæрибар зæххыл царди 
Сæрибар адæймаг æнцад... 
Фæлæ фыдгул хæлæгæй марди 
Æмæ йæ цæстыты фиу тад. 

Уацмыстæ 
43 
Уый, калмау, бамбæхста йæ фæндты 
Хæрамы маргхæццæйæ маст, 
Цæмæй æнæнхъæлæй фæстæты 
Фæхæца раст лæгыл æваст. 
Æмæ, сæрибар лæг куы тавта 
Йæ зæрдæ амондмæ, уæд æй 
Æваст æлгъыстаг калм ныццавта. 
Фæлæ йæ хинæйдзаг цæфæй 
Рæсугъд хур раст лæгыл нæ батар, 
Йæ зынг нæ ахуыссыд уæддæр... 
Æмæ хъæбатыр тохы хабар 
Æппæт Фыдыбæстыл ныхъхъæр. 
Æмæ йæ сахъ лæппынтæм хæсты 
Тыхмæ куыд фæсиды цæргæс, 
Ныннæрыд уый хуызæн нæ бæстыл 
Бæгъатыр Сталины хъæлæс. 
Хъæбулы арвыста ныййарæг, 
Фæцыд цæрæццагæн йæ фыд. 
Чызг-усæн ацыди йæ дарæг, 
Йæ фырт зæронд фыдæн фæцыд, — 
Цæйнæфæлтау нæ уарзон бæстыл 
Нæ фыдгул сæвæра къæлæт, 
Фæлтау чысылæй, стырæй хæсты 
Нæ бартыл райсдзыстæм мæлæт. 

44 
Плиты Грис 
Æфхæрд цы лæг ныббара знагæн, — 
Дæлдæр ныххауæд уый, дæлдæр! 
Йæ цоты цоты байзæддагæн 
Æлгъыстæн баззайæд йæ сæр! 
Лæджы цагъарады къæлæтæй 
Куы фæнды бахизын йæ сæр, 
Уæд уый нæ фæтæрсы мæлæтæй, 
Мæлæт — цагъарадæй хуыздæр! 
Æфсады чи вæййы цæрдæгдæр, 
Йæ бæстæн уый кæны цæсгом! 
Геройтæн мысдзæни нæ фæлтæр 
Цытимæ, кадимæ сæ ном. 
Домбай лæгдзинадуарзаг адæм 
Хæры йæ уæлахизыл ард, 
Тыхæй кæй хиздзæни йæ бартæ, 
Æмæ кæй хъахъхъæндзæн йæ цард: 
«Нæ рухс Цæдис — нæ мад, нæ фыд, 
Нæ байрох ис дæхи хъæбултæй 
Зынаргъ ныййарæджы рæвдыд, 
Æмæ дын ард хæрæм: фыдгултæй 
Нæ уыдзæн иунæг дæр æвыд. 
Æмæ дыл не ’рлæудзæн æдасæй. 
Дæ буц рæвдыд нын уæд хæрам, 
Фæуæд дæ балæггад нæ фарсæй, 
Фыдгултæй иунæджы дæр ам 
Дæуыл куы ныууадзæм æгасæй!» 

Уацмыстсе 
45 
Тæрсут, æддагзæххон бырсджытæ, — 
Хæстæг у ингæнмæ уæ къах! 
Уæ чъизи, удхæссæджы стджытæй 
Обæуттæ самайдзыстæм мах. 
Мæгуыр уæ бон, 
Æрцыд кæрон 
Уæ сырдон сау æнаккаг митæн! 
Рыггонд æрцæудзыстут бынтон, 
Æмæ та раст дзыллæ йæ фидæн 
Кæндзæни бархийæ бæстон. 
Цы сырд æрбавæрдта нæ зæхмæ 
Мæнгардæй батыхмæ йæ къах, 
Уый раст куы фæлидза дæлзæхмæ, 
Уæддæр йæ цæст æрцæудзæн къахт. 
Æрбацыд галæй, фæлæ хъугæй 
Фæстæмæ аздæхдзæн бæлвырд, 
Æмæ йæхи æнаккаг тугæй 
Рæхджы фæхуыдуг уыдзæн сырд. 
Цыты хъæбатыр тох у абон, — 
Æгадмæ макуы ’руадз дæ сæр! 
Лæгдзинад равдисынæн афон 
Нæ уыд ныртæккæйæ хуыздæр. 
Мæ бæстаг, ма ауæрд дæхиуыл! 
Нæ тох — уæлахизæн куырдадз. 
Лæгæргæвдæг фыдгулы риуы 
Дæ кард йæ фистонмæ ныссадз! 
1941 

46 
Плиты Грис 
ЦОМ, ФÆЦÆУÆМ 
Уæ мæ хæлар, рабад, райс дæ гæрзтæ! 
Нал ис бирæ сагъæстæн рæстæг, — 
Сиды, хъус-ма, сиды нæм нæ бæстæ, 
Сау фыдгул æрбабырста хæстæг. 
Цом, фæцæуæм не знагæн йæ размæ. 
Риуæй йын æрæхгæнæм йæ фæд: 
Ды куы ’рлæууай, саг лæгау, мæ фарсмæ, 
Ме ’хсар дæр тыхджындæр уыдзæн уæд. 
Калммарджытау, сау хæсты, мæ лымæн, 
Не знæгты бындзагьд кæнынмæ цом! — 
Абон лæг цы нæ сараза, уымæн 
Ахæм афон нал уыдзæни сом. 
Мах къухæй куы фæуой цагъд фыдгултæ, — 
Бакæндзыстæм не стыр хæс æххæст, 
Мады хæрзтæ бафидæг хъæбултæ 
А зæххыл уыдзыстæм мах æрмæст. 
Уæдæ райс уынгæг тохмæ дæ гæрзтæ 
Æмæ ма кæн хи цæрыныл мæт! 
Дзыллæйæн цæуыл хæцынц йæ хæрзтæ, 
Уый раз циу нæ дыууæйы мæлæт? 
1941 

Уацмыстæ 
47 
чи зоны 
Гъæтт, æфсин, уазджытæ! Марадз, 
Ракæс нæм раст цыма — хур: 
Иу дурын лалымæй рауадз — 
Атайа зæрдæйы дур. 
Рахæсс нын сойамæст дзаджджын, — 
Уазджыты бабуц хъæуы, — 
А зæр ма де скаст — æрвадджын, 
Райсом дын хæстмæ цæуы... 
Ме ’мбæлттæ, хорз фынг — нæ разы, 
Абадæм иумæ фæрнæй, 
Ахæм ран иу чи нæ нуазы, 
Уымæй æдылыдæр нæй. 
Бадты йæ зæрды кæмæн ц’ и — 
Хъуамæ сæ раргом кæнæм, 
Чи зоны, царды кæрæдзи 
Абон фæстаг хатт уынæм. 
Бакастæй — иу фыры хъултау, 
Бадæм æнæсыбыртт ныр, 
Фæлæ куы фæдзурæм — къултæ 
Тæссæй фæкæнынц зыр-зыр. 
Нæ, фæлæ ме ’мбæлтты ’мбырдæн 
Хъуамæ зæгъон æз йыр ам, 
Тохы нæ ми ’мæ нæ дзырдæн 
Се ’хсæн кæй судзы хæрам... 

48 
Плиты Грис 
Фаугæ мæ ма ракæ, — чи дæ, — 
Хъаст дæр мæ мачи хæссæд, 
А зæр уæ дæлгоммæ митæй 
Иутæ куы фергом уой, уæд. 
Цæй, уæдæ фаутæ кæмæ ц’ и — 
Сусæг сæ мауал кæнæм, — 
Чи зоны, царды кæрæдзи 
Абон фæстаг хатт уынæм. 
Иумæ фæцардыстæм азтæ, — 
Иуы фæнд — иннæмæ дард: 
Чи нæ йæ дзыллæйы уарзта, 
Чи та — йæхи уды цард. 
Искæд-иу уавæр куы суæззау, — 
Не ’хсæн-иу рæхыс фæсаст: 
Чи нæ-иу касти цæргæсау, 
Чи та мысты цæстæй каст. 
Алкæмæн хицæн — йæ хæстæ, 
Хицæн ын райгуырæн ис: 
Иуæн — йæ къаннæг хъæубæстæ, 
Иннæмæн — не стыр Цæдис... 
Цалынмæ рæстæг нæ фæци — 
Комкоммæ нæмттæ зæгъæм, 
Чи зоны, царды кæрæдзи 
Абон фæстаг хатт уынæм. 
Ма кæсæд иу дæр цъынддзæстæй, 
Фесгуыхæд алчи лæгау!.. 
Тæппудтæм ме ’ргом ныхæстæ 
Хардзау фæкастысты, ау? 

Уацмыстсе 
49 
Уæууа, цы ’руагътой сæ хъустæ? 
Тартæ цы кæнынц сæхи? 
Æви нæ хæхтæм тæрхъустау 
Лидзын ныффæнд кодтой, и? 
Уæ тæппуд, дардæй æрцыдтæ, 
Баназæм, цæй-ма, фæйнæ. 
Иухатт поэт дæр куы уыдтæ, — 
Хъæдмæ-иу ма фæлидз, нæ?.. 
Заргæ, нæ цинад цы фæци? 
Гъæтт-мардзæ, хъæлдзæгдæр уæм! 
Чи зоны, царды кæрæдзи 
Абон фæстаг хатт уынæм! 
Ме ’взаг лæгъз дзырдмæ нæ тасы, — 
Ме ’мбырд цы фæхъус æваст? — 
Иутæн сæ хъæлæсты тас и, 
Иннæтæн — уыдоны маст. 
Саггуырдæн никæд фæкæлы 
Риуы йæ ныфсы гæнах, — 
Уæдæ фæхудæм кæл-кæлæй 
Иумæ нæ тæрхъустыл мах. 
Уадз æмæ уыдон дæр абон 
Зæрдæтæй хатой бæстон, 
Уарзон Цæдисы сæраппонд 
Ныр кæй у фесгуыхæн бон!.. 
Уæдæ зæгъинаг кæмæ ц’ и — 
Хъуамæ сæ раргом кæнæм, — 
Чи зоны, царды кæрæдзи 
Абон фæстаг хатт уынæм. 

50 
Плиты Грис 
Дзагдар, дæ бæрны стæм а зæр. 
Рауадз дзæбидырæй ныр, 
Хистæрмæ хъарм арахъ авæр 
Æмæ фæлæгъз уа йæ хъуыр... 
Чи у, уый чи сæтты къæсæр? 
Ардæм æй рахонут тагъд! 
Ратт æм æмбæлæггаг, кæстæр, 
Хайæн æм авæрут агъд. 
Ахæмы уарзын фæхъæуы, 
Ахæмæн арфæ хъæуы: 
Фынгмæ фæстагæн фæцæуы, 
Хæстмæ та разæй цæуы... 
Заргæ-ма! Не ’хсар цы фæци? 
Не ’рбадты хъæлдзæгдæр уæм, — 
Чи зоны, царды кæрæдзи 
Абон фæстаг хатт уынæм. 
Уæ ме ’рвад, исты нын радзур, 
Авæр нæм цины сæрбос: 
Сагъæс дæ тауырæгътæй асур, 
Басгуых нын худæджы хос. 
Æви нæ тæппудтæй, ме ’мбал, 
Судзгæ маст бацыди дæу? 
Рæвдздæр ма сыкъамæ февнал, 
Иунæг хуыпп уа зын куы нæу!.. 
Тæппуд, дæ былтæ куы змæлынц... 
Кувыс? Ныууадз-ма, нæй дуа, — 
Адæймаг иу хатт фæмæлы, — 
Хъуамæ рæсугъд мæлæт уа! 
Гъæтт, гормон, де ’хсар цы фæци? 

Уацмыстæ 
51 
Не ’рбадты хъæлдзæгдæр уæм, — 
Чи зоны, царды кæрæдзи 
Абон фæстаг хатт уынæм! 
Хистæр, фæрнæй уæд дæ ракаст, 
Кæстæрты зарæг ныззар, 
Акæ нæ хæстмæ фæндараст 
Æмæ ныл бафтау æхсар. 
Разар, мæ фауæн ныхæстæ 
Райсом цы разыной мæнг 
Æмæ нæ фыдгулты хæсты 
Иумæ цы кæнæм дæнг-дæнг! 
Хæцæны иу фыры хъултау 
Не ’ппæт цы ралæууæм рæгъ, 
Иу мады фаззон хъæбултау 
Знагæй куыд хизæм нæ зæхх! 
Утт-мардзæ, не ’нус нæ фæци, 
Тохы бон иузæрдæ уæм! 
Чи зæгъы: царды кæрæдзи 
Абон фæстаг хатт уынæм?! 
1941 

52 
Плиты Грис 
МАКУ 
Асæрф дæ рустæ, кæуындзастæй ма кæс, — 
Сау бон кæуынæй нæ ракæсдзæн хур, — 
Масты фыдæнæн ирон фæндыр рахæсс, 
Ацæгъд æмæ мын мæ сагъæс фæсур. 
Ацæгъд, дæ фæндыры судзгæ хъæлæсмæ 
Сыстид цæрдудæй мæ цæсты раз кæд, 
Тлаттаты саггуырд куыд рацыди хæстмæ, 
Бартыл куыд райста йæ рæсугъд мæлæт. 
Ацæгъд!.. Нæ фидæнмæ цингæнгæ кастæн, 
Фæлæ мæ удæн æрынцой нæ уыд, 
Авгау нæ цардæн æрхауынæй тарстæн, 
Æмæ цæмæй тарстæн, уый мыл цæуы: 
Сызнæт, хæлбурцъгæнгæ, сау мигъ нæ сæрмæ, 
Хурхортæ хурыл æмбырдтæ кæнынц. 
Ссыгъди уынгæг тох нæ тæккæ къæсæрмæ, 
Калынмæ хъавы нæ сæнтты цæджындз... 
Ма ку!.. Æрбалæсы зайлаг калм уартæ, — 
Йе ской мыггагмæ фыдæлгъыст фæуæд! — 
Хæстмæ цæуын хъæуы... Абон нæ бартæ 
Удуæлдай тохы нæ бахызтон, уæд 

Уагщыстæ 
53 
Сау фыдгул райсом йæ тугæйдзаг къухæй 
Мардзæни не ’нхъæлцау сабиты, мæн 
Бæласы цонгыл æрцауындздзæн хурхæй 
Æмæ дæ мах уæлхъус худын кæндзæн... 
Не ’мдзыллæ скæндзысты саутæ сæхиуыл, 
Зайлаг сыл бакæндзæн цъутта, къæлæт, — 
Зæрдæ мæстæлгъæдæй тондзæни риуы, 
Æмæ дыккаг мард куы кæндзынæн уæд... 
Нæй, мæ хур, уый гæнæн — никæд! Мæ бæстæ 
Зындонмæ раттынæй — ме ’стъæлд хуыздæр! 
Уыцы лæгсырд мæ куы басæтта хæсты, — 
Уæууа! — æлгъыстаг куы кæны мæ сæр! 
Уый та куыд? Ау, æмæ не стыр фыдæлтæ — 
Нарты сæрæнтæ — цы зæгъдзысты уæд? 
Чи мæм куыд кæсдзæн мæ цæдис-æмбæлттæй? 
Науæд цы дзурдзæни сомы цæуæт? 
Æви мæ рох фæци ме ’фсæддон сомы? 
Æви мæ худинаг байрох бынтон?!.. 
Уайдзæф дæм никæд æрхаудзæн мæ номыл, 
Уый тыххæй ма тыхс æппындæр, мæ бон. 
Хæстæн йæ тæккæ тыфылмæ бырсдзынæн, 
Кардыл фыдгулы туг не суыдзæн хус, 
Иры сыгъдæг ном нæ фегад кæндзынæн, 
Цалынмæ судза мæ цæстыты рухс... 

54 
Плиты Грис 
Фæндаг зын цæуæн у: иухаттау та дын 
Куывд кæнæ хъазтмæ нæ цæуын, мыййаг, — 
Бирæ лæппутæ цы цъæх арты бабын, 
Уырдæм фæцæуы мæ кадджын фæндаг... 
Ма-иу ку, амонд мæ искæд куы сайа, — 
Цас æмæ цас кæны бартыл зынгхуыст! — 
Æмæ фыдафон дæ цæстыл куы уайа 
Амондмæ бæлгæйæ де ’дзарды хуыз, — 
Ма-иу фæтыхс, мæ хур, уыцы фыдбонты, 
Амондзæни дын сæ басæттын маст... 
Рахон-иу, рахон нæ рæзгæ фæдонты 
Æмæ сæ бафтау мæ фæндагыл раст. 
Уыдон мæ фæдыл куы ауынон иумæ — 
Уымæй ма тынгдæр цы хорзмæ бæллын! — 
Рухс хур ныккæсдзæн æрттивгæ мæ риумæ, 
Æмæ мын фенцон уыдзæни хæцын. 
1941 

Уацмыстсе 
55 
*** 
Цыма фенцад æваст 
æнкъард хъарæг, 
Цыма арвæй æркаст 
цырагъдарæг, — 
Аив сæрды æппæт 
йæ хæрдгæйæ, 
Атад, алыгъди мæт 
мæ зæрдæйæ... 
Фæлæ н’ аскъуыд æваст 
æнкъард хъарæг, 
Нæдæр арвæй æркаст 
цырагъдарæг: 
Уый рæстæгмæ фæхъус 
нæ хæст — тыфыл, 
Æмæ уайы дæ хуыз 
мæ цæстытыл. 
1942 

56 
Плиты Грис 
ФÆРАЗ, САЛДАТ 
Арвæй хур нæ зыны, 
Бантъыснæг и бон. 
Уары зæгъ... дæ быны 
Уæрмы смал и дон, — 
Де ’фцæгготыл уайы, 
Сæрды йæ цъыфæй... 
Ницыуал уæлдай и 
Сыджытæй, дæуæй. 
Цæстытыл фæлладæй 
Хуыссæг тых кæны. 
Иу дæ сæр ма цадæй, 
Портийау, зыны. 
Амонд дæм фæтæргай, — 
Хайджын дзы нæ дæ, 
Зынтæй та æнæхай 
Ницæмæй фæдæ... 
Асæттис нæмыгæй 
Тухиты къæлæт, — 
Нæ, мæ хур, мæрдты къæй 
Фестдзынæ ды уæд, — 

Уацмыстæ 
57 
Баззайдзæн, æнæнтыст, 
Тас дзыллæйы раз 
Де стыр хæс æнæфыст, — 
Нæ, фæлтау фæраз! 
Ды сæ сæрты ахиз 
Танталы зынтæн, — 
Дзыллæйы уæлахиз 
Де ’хсарæй уыдзæн. 
1942 

58 
Плиты Грис 
АКЪОППЫ 
Уазал, цъыфбын уæрмы цалдæрæй бадæм, 
Иу мады зæнæгау, мах, 
Сау зынты бахауæг алгъуызон адæм: 
Фидар уырыссаг, хъазах, 
Сомихаг, лекъаг, Гуырдзыстонæй рафтæг, 
Хорджын украйнаг, ирон... 
Акъопп нæ абон куыд иу кæны, афтæ 
Никуы ма фенди ныронг. 
Нæй сæ лæгдзинадæй иуы дæр фауæн: 
Рæвдз æмæ ’хсарджын — хæсты, 
Иу сæ нæ бауадздзæн иннæйы ’рхауын, 
Иумæ та — уарзон бæсты. 
Бавзæрстам исты æхсызгонæй, мастæй — 
Не ’хсæн æй байуарæм уæд. 
Уарзын сæ, адджын æфсымæрты уарзтæй, 
Райсин сæ сæрыл мæлæт. 
Фæлæ «ирон лæппу басгуыхт!» — куы ’рхæссы 
Исчи нæ карз хæстæй цау — 
Зæрдæмæ хицæн цыдæр рухс ныккæсы, 
Уалдзыгон хуры тынау. 
1942 

Уацмыстæ 
59 
ХÆЦÆНЫ 
Ныммæйдар хæцæн æмæ мигъы 
Ныссабыр, рох ингæнау, раст, 
Æрмæст ма сыгъд бæласы хихыл 
Фæцæуы тарст сынты цъæхахст. 
Мæ хур, кæд никуыма фæтарстæн 
Нырма мæлæты раз, уæддæр 
Ныр ам æнæнцой сынты уастæй 
Мæ зæрдæ баризы куыддæр... 
Фæсабыр хæст, фæхъус и дымгæ, 
Фæлæ та бон куы скæса, уæд 
Цæрæццаг адæмты кæрдынмæ 
Йæ цæвæг райсдзæни мæлæт. 
Кæндзæн уым бирæ къона уазал, 
Уым бирæ фиддзысты сæ хæс... 
Æлгъыстæй зындоны дзыназа, 
Цы лæг æрымысыди хæст!.. 
Бон арвыл йе ’нкъард балц куы фæци, 
Уæдæй фæстæмæ мах тæссаг 
Нысанæн агурæм кæрæдзи — 
Æз æмæ сау фыдзæрдæ знаг. 
Кæй хал нæ схаудзæн — чи йæ ’мбары? 
Кæй мард нæ не ссардзæн ингæн? 

60 
Плиты Грис 
Йæхи гæрзифтонг алчи дары: 
Æз уый нысан дæн, уый та — мæн. 
Мæлын та иуы дæр нæ фæнды, 
Фæлæ æрцыд æппæрст нæ хал... 
Ныр махæй алчидæр нывæнды 
Йæ зæрды иннæмæн адзал: 
Уый сласта кард, æз — ме ссад хъама, 
Нæ иу ныр нал фæцæудзæн дард... 
Уынгæг тох ралæууыди — хъуамæ 
Нæ иуæн аскъуыйа йæ цард. 
Æмæ ныммæйдар хæцæн мигъы, 
Ныссабыр, рох ингæнау, раст. 
Æрмæст ма сыгъд бæласы хихыл 
Фæцæуы тарст сынты цъæхахст. 
* * * 
Бон ирд кæны. Рæхджы — атакæ... 
О рæстæг, иу цъус-ма фæлæуу! — 
Салдаты цард цыбыртæ ма кæ, 
Уæддæр уый ахæм даргъ куы нæу!.. 
Салдат... Хъæлдзæг хуызы дæхиуыл 
Бæргæ ныххæцыс, фæлæ кæм! 
Фæрчытæ хауы зæрдæ риуы: 
Рæхджы уынгæг бырсты цæуæм... 
Мæ хур, сæттын ыл æз æргомæй, 
Мæ туг-хъæдгæмттæй ард хæрын — 

Уацмыстæ 
61 
Нырма мæм ацы уынгæг бонæй 
Рæсугъддæр никуы каст цæрын! 
Фæлæ фæстæмæ здæхгæ нал у 
Мæлæтдзаг, цардарæн хæстæй: 
Нæ иуæн туджы ’хсидгæ малы 
Æнæ фæхуыдуггæнгæ нæй. 
Куы нæ ныххурх кæнон æрмхæсты 
Цыфыддæр сау знаджы, уæд мын 
Мæхи ныххурх кæна, нæ бæсты? 
Цæрдудæй бакомон сæттын? 
Мæ басаст айхъуыса хæцæнæй? — 
Фæлтау, куыдфæнды дæр мæ ’фхæр, 
Фæстæмæ раздæхæн кæцæй нæй, 
Раст уырдæм ахауæд мæ сæр! 
Хатыр нæй ацы хæсты, хъуамæ 
Фæуа быныскъуыд не знаг тагъд. 
Мæ фæдыл чи зылд дысон — хъама 
Йæ риуы фистонмæ ныссагъд. 
Тыхджын уыд сау æлгъыст, нæ састи, 
Фæлæ йæ нал бахъуыди сынт: 
Лæгмæ цы сырд цæстытæй касти. 
Ныр уыдон уартæ къахы сынт... 
Йæ сæфтæй бафтдзынæн æз цардыл, 
Мæ къух уæлахизыл фæхæст... 
Æнусмæ арфæйаг уа, бартыл 
Цы лæг æрымысыди хæст! 

62 
Плиты Грис 
Ныррызти зæхх... Бырсынц æнгомæй 
Нæ хæстæфхæрд бæсты цæуæт, — 
Сæ фарсмæ слæууыдтæн дæ номæй, 
Мæ Ир, æмæ дæ ма уæд мæт: 
Мæнæй нæ уыдзынæ къæмдзæстыг, 
Сыгъдæг у ме ’фсæддон цæсгом, 
Æгад нæ фæкæндзынæн хæсты 
Рæсугъд ирон дзыллæйы ном. 
1942 

Уацмыстæ 
63 
МÆ СÆНТТÆ 
Уæ, цы фестут ме ’назым бæллицтæ? 
Ма атæхут фæззæджы мæргътау... 
А тыхст бон мæ ма фæкæнут лидзгæ, 
Иу каст-ма мæм ракæнут уæд та: 
Айсут мæ уæ базыртыл фæстаг хатт, 
Айрайон ма иунæг хатт æрмæст! — 
А цард мæм цы дыууæ боны ’рхаудта, 
Басыгъта мын уыдон абон хæст... 
Нал мын ис уæ раздахынæн мадзал, — 
Иу фæд ма уæм бафтынæн бæззы, 
Ууыл та мæм туджы цадæй адзал 
Артуадзгæ сырх цæстытæй кæсы. 
Цæй уæд ма куыд сæмбæлон сымахыл? 
Уæвгæ ма уæ фендзынæн? Зынæй... 
Уæ мæ сæнттæ, удуæлдай фæндагыл 
Ныр мæнæн æдзæугæ дæр куы нæй!... 
Райстон хотых. Удхæрттæн фæразын. 
Ме знаг — разæй, хæст та нæу цыбыр: 
Сыста, уадз, зындоны хох мæ разы! — 
Уый сæрты дæр ахиздзынæн ныр! 

64 
Плиты Грис 
Уæдæ кувын амонды бæрзæндтæм, 
Кардыл ме знагæн хæссын мæлæт... 
Ма сæфут, мæ бæллицтæ, мæ сæнттæ, — 
Фарн куы уа, фæзындзынæн уæм уæд. 
1942 

Уацмыстæ 
65 
РАЗЫСГÆРСТЫ 
Цардæй мæлæты ’хсæн ц’ ауæдз и, 
Ууыл æз ахсæв хъуызын, 
Ме хæс, цы зын дæ, цы зын! 
Знагимæ карз хæст нæма фæци, 
Æмæ йæм ахсæг хъуызын... 
Ме хæс куы скæнин æххæст! 
Науæд нæ фæуыдзæн хæст, — 
Цас ма бæгъатыр туг акæлдзæн! 
Цал ма та къонатæ байхæлдзæн! 
Фæлæ куы рауаид 
Ахсæв мæ куыст — 
Не знаг æрбауаид 
Тагъддæр зынгхуыст. 
Ма асæтт къæхты бын, хус къæцæл; 
Бамбæхс мæ д’ аууоны, хъæд; 
Лæгъзмæ мæ ма ахон, фæд, — 
Лæгъзы мæ не знаг ныррухс кæндзæн, 
Æмæ хæрз сæфт кæнын уæд: 
Не суыдзæн ме хæс æххæст, 
Æмæ нæ фæуыдзæн хæст. 
Цас ма бæгъатыр туг акæлдзæн! 
Цал ма та къонатæ байхæлдзæн! 
Фæлæ куы рауаид 
3 Плиты Грнс 

66 
Плиты Грис 
Ахсæв мæ куыст — 
Не знаг æрбауаид 
Тагъддæр зынгхуыст. 
О рухс мæй, тар мигъæй ма раздæх, 
Талынг у хъузон мæнæн; 
О халон, ма схъæр кæ мæн: 
Ма ныууас къалиуæй, ма-ма стæх, — 
Сау фыдгул райхъал уыдзæн, — 
Не суыдзæн ме хæс æххæст, 
Æмæ нæ фæуыдзæн хæст. 
Цас ма бæгъатыр туг акæлдзæн! 
Цал ма та къонатæ байхæлдзæн! 
Фæлæ куы рауаид 
Ахсæв мæ куыст — 
Не знаг æрбауаид 
Тагъддæр зынгхуыст... 
О мæлæт, нæмгуыты ма рахъаз, 
Дарддæр мæ фæндагæй лæуу, — 
Д’ амæттаг ныр мæ сæр нæу. 
О амонд, ракæ мын фаг ахъаз, — 
Æмæ мæ кувинаг — дæу! 
Скæндзынæн ме хæс æххæст, 
Æмæ фæуыдзæни хæст. 
Нал кæлдзæн, нал уæд бæгъатыр туг, 
Æмæ та ралæудзæн сабыр дуг. 
Рауайдзæн, ауыдзæн 
Цардхос мæ куыст! — 
Не знаг æрбауыдзæн 
Райсом зынгхуыст. 

Уацмыстæ 
67 
ТЫХСТЫ САХАТ 
Тагъд та бырсдзыстæм, уыдзæнис атакæ, 
Цасыл ныттар уыдзæн бон!.. 
Цардмæ фæстаг каст дæ хъуыдыты акæ, 
Балвас та фидар дæ рон... 
Уæдæ æрвылбон мæлæты раз тасыл 
Ахуыр куыд нæ кæны лæг! 
Алы хатт байдайы зæрдæ дзыназын, 
Дуне та свæййы уынгæг. 
— Гъей-джиди, — афтæ йæхицæн фæзæгъы, — 
Фарн та йæ уагыл лæудзæн, 
Æмæ нæ фæстæ цы лæг цæуа зæххыл, 
Уый цард куыд рæсугъд уыдзæн! 
Амонд æй тавдзæн йæ райдзаст Цæдисы, 
Амонд ын калдзæн тæмæн... 
Диссаг: мæ хъæдгæмттæй иу дæр нæ риссы 
Уыцы хъысмæты нывæн. 
Чи зоны, дардыл æгæр-æгæр дзурын, 
А уысмыл райдайдзæн хæст, 
Æмæ уæ, ме ’мбæлттæ, а тыхстæй курын 
Иунæг хæрзиуæг æрмæст: 

68 
Плиты Грис 
Иумæ куы бадат æмæ мæ уæ разы 
Худгæ куы нал уынат сом, 
Курын, æмæ мын уæ сабыр ныхасы 
Ма ферох кæнут мæ ном. 
Фестдзæн мын уыцы ныфс базыртæ тыгъды, 
Уадз æмæ мемæ цæра!.. 
Уартæ ракетæ атакæмæ ссыгъди... 
Баззайут хорзæй! Ура!.. 
1944 

Уацмыстæ 
69 
УРС БÆЛОН 
Урс бæлонау мæм æрбатахт 
Хæцæны дæ фыстæг, 
Æмæ зæрдæ барухс уайтагъд — 
Нал у ныр æнтъыснæг. 
Бæлонмæ кæсын, æмæ мын 
Байдыдта дæ бустæ... 
Хъусын, æмæ та дæ кæуын 
Азæлы мæ хъустыл: 
«Раздæх, ра, нæхимæ тагъддæр», - 
Алы фысты домыс, — 
Фæлæ хæст уынгæг у, знаг дæр 
Тагъд сæттын нæ комы. 
Нал у, нал у фæндаг тынг даргъ — 
Хъизæмарæй здæхæн. 
Урс бæлонау дæм, мæ зынаргъ, 
Хъуыдыты фæтæхын: 
«Бабыхс, ме скаст, байдай худын, 
Сахуыр у фæразын, 
Зынты бафæразæг удæн 
Адджындæр у уарзын. 

70 
Плиты Грис 
Ды цыкурайы фæрдыг дæ 
Удхайраг салдатæн, 
Уый дæ сау цæстытыл сыгтæ 
Бахус кæндзæн батæй». 
1944 

Уацмыстæ 
71 
ЦАРД ÆМÆ МÆЛÆТ 
Тоны ’рхæндæгæй мæ зæрдæ, 
Скъуыйы мастæлгъæдæй риу... 
Ног та ме ’мбæлтты хуыздæртæй 
Бацыд сау сыджытмæ иу. 
Уæд куыд фæлмæн уыд йæ бахудт, 
Йе — куыд адджын уыд йæ зард!.. 
Ныр, уынгæджы бон, куы бахъуыд, 
Радта бæстæн уæд йæ цард. 
Сыджыт айста уый, йæ мадау, 
Æмæ нал æвзардзæн зын... 
Сом та, чи зоны, мæ рад уа 
Уырдæм къулсæрæй цæуын. 
Фæлæ ныр хызт дæн йæ мæтæй, — 
Мæн цæрын нæ хъæуы даргъ: 
Уый нæ фæтæрсы мæлæтæй, 
Цардæн чи фæзоны аргъ. 
Цъус æнкъард кæй дæн, уый хатын, 
Фæлæ ма кæн хъаст мæнæй: 
Хъуыры цæстысыг куы бады, 
Уæд хъæлдзæгдæр зарæн нæй. 

72 
Плиты Грис 
Цæй, цы схос кæнон мæ сæрæн, 
Йе куыд бахъæлдзæг уон, кæд 
Абон зарджыты хуыздæрæн 
Сыстад цард æмæ мæлæт?.. 
1944 

Уацмыстæ 
73 
САЛДАТЫ СÆНТТÆ 
Тæхуды ныр уæззау хæстæй 
Чи фæвæййы æвдæлон! — 
Акæнин дæм æз а бæстæй 
Иунæг пæррæст, мæ бæлон. 
Зæрдæ хæстæн йæ цæхæрæй 
Артау судзгæ ахæссин, 
Сæумæрайсом уæ къæсæрæй 
Мæ иу цæстæй бакæсин. 
Мæн тыххæй дæм фæдзуриккой, — 
Фестъæлфис ды, сæгуытау, 
Дæ уадултыл æртуликкой 
Цæстысыгтæ, фæрдгуытау. 
Фæкæнин дын мæ хъæстытæ, 
Нал æмæ дыл нал быхсин, 
Фæкæсин дын дæ цæстытæм, 
Лывдзæгау дыл атыхсин. 
Салдат бирæ кæм фæбыхсы, 
Нал фæхæцин мæхиуыл, 
Ныттухин дæ мæ хъæбысы, 
Нылвасин дæ мæ риумæ. 

74 
Плиты Грис 
Фæлæ хæст амал кæм дæтты! — 
Ды салдатæй хъаст ма кæ, — 
Райдыдтам та знаджы ’фсæдты 
Кардæлвæстæй атакæ. 
1945 

Уацмыстæ 
75 
ФЫСТÆГ ХЪÆМÆ 
Худынæн уæм не ’рвитын фыстæг, — 
Аивта мæ зæрдæ ныр йæхи гъæд: 
Цас кæнæм уæлахизмæ хæстæг, 
Знагæн уый бæрц байдыдтон тæригъæд. 
Дысон уынгты кафыди мæлæт, 
Немыц нæм лæбурдтой Будапешты, — 
Минтæй сæ фæкодтам ныр тæлæт, 
Минтæй та кæуинаг цагъды фесты. 
Махæй дæр цæйбæрц фæхъуыд, цæйбæрц! 
Цал мадæн æрхауд йæ худгæ стъалы!.. 
Сау мигътæ кæны йæхиуыл æрдз, 
Арв кæцæйдæр урс цæссыгтæ згъалы... 
Уæртæ сынт йæ ног холы хæры, — 
Къуырцц кæны æмæ бæзджын ныууасы. 
Дардæй, арвау, сармадзан нæры, 
Цæфты узгæ машинæ фæласы... 
Хур, цæстнизæй домд цæстау, кæсы, 
Карз тымыгъ хъæддаг сырдниуд ныккæны, 
Тъæнджымæй йæ хъæпæнтæ хæссы 
Æмæ миты хъарм мæрдтæ ныгæны... 

76 
Плиты Грис 
Мæнæ диссаг! Мыст йæ хуынкъæй скаст, 
Фездæхти, фæстæмæ та нысхуыста... 
Иу ирон тæппуды хуыз æваст 
Цардудæй мæ цæстыты раз сыстад... 
Царди уый, цæры æмæ цæрдзæн!.. 
Ау, цымæ, куыд фæхонынц уый цард та? 
Адæймаг йæ фидыц у æрдзæн, 
Уый та æрдз фæхудынæн ныййардта! 
Фæлæ ныр фæхудын нæу мæ фæнд, — 
Уадз, мæ зæрдæ аива йæхи гъæд: 
Ме знагæн ныббардзынæн фыдгæнд, 
Фæлæ нæй тæппуд лæгæн тæригъæд!.. 
Тагьд бырсæм, — кæнын мæ фыст цыбыр, — 
Ахсæв та мæ фендзыстут хæрзфынты. 
Асæрфут уæ цæстысыгтæ ныр, — 
Саггуырдтæ уын ахастой уæ зынты. 
Бирæ нал и, — тагъд фæуыдзæн хæст, 
Мидбылты та бахуддзæн нæ бæстæ... 
Хæстæн ма цыртдзæвæнæн æрмæст 
Баззайдзысты ацы ’нкъард ныхæстæ. 
1945 

Уацмыстæ 
77 
СУДЗГÆ МАСТ 
Тухгæ уад, бирæгъты балау, 
Ниуы, дзыназы, хъырны. 
Сызнæт и уæлдæф, ныттар, 
Нал зыны къахдзæфмæ бæстæ. 
Арф миты удайстæй чидæр, 
Лидзгæйæ, размæ тырны, 
Иннæ та сласта йæ кард 
Æмæ фæуайы йæ фæстæ... 
Гектор нæ фæлидзы уый 
Трояйы фидар гæнахмæ, 
Нæу Ахиллес та йæ сурæг — 
Бердзентыл баруади цард... 
Удхор ныббырста, сырдау, 
Зынг æмæ кардимæ махмæ, 
Рауагъта туджы лæсæнтæ, 
Бафтыдта дзыллæйыл арт. 
Быдыры урс мит ныссырх и, 
Мæрдтæ обæуттæй лæууынц, 
Сау фыдгул бануæзта сырх 
Æмæ ныррасыг и, цуды... 
Мадæлтæ се ’дзард хъæбултыл 
Ниуынц, дзыназынц, кæуынц. 
Тугмондаг марæг кæсы 
Æмæ, кæлкæлгæнгæ, худы. 
Зæххы риу скъуыйы мæстæй, 

78 
Плиты Грис 
Бæстæ йæ хъæбултæм хаты: 
«Бафтыди тугцъир мæ риуыл, 
Райсут мын, райсут мæ маст!..» 
Дзыллæйы судзгæ маст уæд 
Бацыд советон салдаты, 
Арвæмбæрц пиллоны цъуппæй 
Знагмæ сырхзынгæй æркаст. 
Марæг æм фемдзаст и джихæй, — 
Нал ардта зæххыл бынат, — 
Февронг и, тæссæй фæзылд — 
Бафтыди лидзыныл уартæ... 
Адард ис, афтæ йæ уæлвæд, 
Судзгæ, советон салдат 
Мастифтыгъд, кардæлвæстæй, — 
Уарийау, ратахтис артæй. 
Лидзынтæ байдыдта знаг, 
Систа йæ махон та сурын 
Æмæ йæ баййæфта уайтагъд... 
Ахæм ран бахатыр нæй! 
Зонгуытыл лидзæг æрхауд, 
Сурæг æй не суагъта дзурын: 
Цæстытæ фелвæста кардæй — 
Сау фыдгул баззад куырмæй... 
Быдыртыл дымгæ куы сысты, 
Рæгътыл куы рацæуы уад, 
Карз зымæг ниудæн, хъæрзтæн 
Се ’нцой куы нæуал фæзоны, 
Уый уæд æдзæст лæг фæхъæрзы, 
Æмæ йыл йе схæссæг мад — 
Судзгæ маст бавзарæг мад — 
Ниугæ, йæ рустæ фæтоны. 
1945 

Уацмыстæ 
79 
ЦÆЙ-МА 
Цæй-ма, цæй, мæ хорз хæлæрттæ, 
Иу-ма, иунæг бырст æрмæст, — 
Знагæн аскъуыйа йæ зæрдæ, 
Æмæ басабыр уа хæст. 
Сармадзан тызмæгæй зары, 
Зæххыл туглæсæн цæуы. 
Арвæй сау нæмгуытæ уары, 
Лæг хæкъуырццæгæй кæуы. 
Нæй нын, нæй, уæддæр фæллайæн, — 
Размæ фарнхæссæг бырсæм, 
Рухс фыдыбæсты цæрайæ 
Мах уынгæджы тохы стæм. 
О, нæ тæригъæдæй знагыл 
Бауой сахæттæ цыбыр, 
Ацы тугæйдзаг фæндагыл 
Мах кæй фыдæй цæуæм ныр!.. 
Афонмæ нæхимæ, хæхты 
Уалдзæг ралæууыди, уым 
Ныр нæ хорз фыдæлты зæххыл 
Гутонæй кæниккам хуым. 

80 
Плиты Грис 
Уым нæ алкæмæн куы лæууы 
Сыгъдæй йе ’намонд хæдзар, 
Уым нæ алкæмæн куы хъæуы 
Ногæй аразын йæ цард. 
Цæй-ма, цæй, уæдæ, хæлæрттæ, 
Иу-ма, иунæг бырст æрмæст! — 
Знагæн аскъуыйа йæ зæрдæ, 
Æмæ басабыр уа хæст. 
1945 

Уацмыстæ 
81 
УÆЗЗАУ УЛÆФТ 
Мигъты мæй ныххуыссыд. Æхсæв бамыр. 
Развæд нал уыны уылынгбæрц цæст. 
Хæцæн фæз ныхъхъус æмæ ныссабыр, 
Хъуысы ма уæззау улæфт æрмæст. 
Сысты мæй æмæ та ног ныххуыссы. 
Кæд нæ цард хуымæтæджы фын у!.. 
Нæ, дзæхст-дзæхст нæхи зæрдæтæй хъуысы, 
Уый — уæззау нæхи улæфын у. 
Æмæ ныр нæ гуыбынтыл фæлæсæм, 
Талынджы, куырм цæстытау, кæсæм; 
Не знæгты рæмудзæн хос фæхæссæм, — 
Ахсæв мах разведкæйы хæцæм. 
Алчи нæ йæхицæн дзуры: ма риз! 
Не ’рмхæстмæ гуыбыны цъарыл быр! 
Не уæнтыл æрæнцади уæлахиз, 
Уый уæзæй кæнæм тыхулæфт ныр. 
Уыцы уæз нæ иуæн дæр нæу хъалон, 
Иу дæр æй нæ рахондзæн уæззау: 
Скодта хæст лæгæй йæхицæн уаллон, 
Адæмæн — сæ мастисæг хуыцау. 

82 
Плиты Грис 
Нал баззад нæ ныббырсынмæ бирæ, 
Ссудздзæн тагъд нæ хæдсæрмæ цырагъ... 
Уадзæм ныр нæ фæллад æмæ цъирæм 
Адджынæн фæздæгджын уæлдæф мах. 
Бадзуры иу иннæмæ: — Хæрзæхсæв! 
Акæнæм нæ салдаттаг хъæбыс, 
Бинонты кæрæдзийæн фæдзæхсæм, 
Авæрæм нæ кæрæдзийæн ныфс. 
Узæлынц салдаттаг риутыл риутæ, 
Пъагæттæ, ныдзæвы русыл рус: 
Райсом хур куы скæса, уæд нæ иутæн 
Уый тынты мынæг уыдзæни рухс. 
Уарзæм мах, бæрзонд æрвон хæтæнтæй 
Хур зæххыл куы рæвдауы лæджы, 
Фæлæ ныр фæзæгъæм: — Ехх, нæ фæндæй 
Хур нырма куы не скæсид рæхджы! 
Хæст зæххыл цæуы фыдхæст-æгъуыстаг. 
Ссудздзæн тагъд мæ хæдсæрмæ цырагъ, — 
Хæст цæмæй лæгæн фæуа æлгъыстаг, 
Уый тыххæй хæцынмæ цæуæм мах... 
Сау мигъты ныгъуылгæ, мæй фæхъуызы, 
Зæхх ныхъхъус. Нæ уыны развæд цæст, 
Тары ма æрмхæсты размæ хъуысы 
Салдæтты уæззау улæфт æрмæст. 
1945 

Уацмыстæ 
83 
АТАКÆ 
Гъеныр дæ зынтæн æрхæццæ кæрон, — 
Зæрдæ фæйнæрдæм рæмудзы: 
Ралæууыд адæмы мастисæн бон, — 
Дур дæр сырх пиллонæй судзы. 
Цал бæстыл рахызтæ! Хох уа, быдыр — 
Ивтой кæрæдзи дæ разы, 
Æмæ цы сырдты цæгъдгæ цыдтæ — ныр 
Уæртæ сæ сау лæгæт разынд! 
Мин-мин нæмгуытæ дзы калынц цæхæр, — 
Къах ма йын бавæр йæ цурмæ!.. 
О, фæлæ рацыди бардзырд уæддæр: 
Фидар нын исгæ у штурмæй! 
Иу цæстфæныкъуылд ма баззад æрмæст, — 
Цардыл фæстаг фæлгæст акæ... 
Райдыдта ниудты ниуд, лæгты дзынæзт, 
Хъарджыты хъарæг — атакæ! 
Фенкъуысти быдыр, ныннæрыд æваст... 
Фæлæ мæ уæз та цы фæци?.. 
Диссаг: мæ салдæттæн тас æмæ маст 
Цæсгæмттыл ивынц кæрæдзи. 

84 
Плиты Грис 
Фæлæ нæм нал и цæрынмæ хæлæг, 
Райдыдта не ’рмхæст джебогъæй: 
Топпыхъæр нал цæуы, бакъуырма лæг 
Ахх æмæ ухх æмæ оххæй... 
Гъеныр, гъе! Бахæр дæ сыгъдæгдæр ард, 
Ракæн дæ мастисæн сомы, 
Де знаджы ахстон кæй уадздзæн цъæх арт 
Де ’дзард æфсымæрты номæй! 
Гъей-да-гъа! Бацыд йæ куысты мæлæт, — 
Сырддон сырх пиллæттæ калы! — 
Адæмы мастæй фыдгулты лæгæт 
Фестади уайтагъд æвзалы. 
1945 

Уацмыстæ 
85 
САЛДАТЫ ЦÆСТЫСЫГТÆ 
Фæхæц, фæхæц, салдат, дæхиуыл, 
Уысммæ ма бафæраз æрмæст! 
Тыхсаст фыдгулы зæххы риуыл 
Кæны йæ фæстаг улæфт хæст. 
Йæ фæстаг улæфт, фæлæ удæн 
Нырма йæ хуылфы ризы тас: 
Зæххыл цы хотыхтæ ис, уыдон 
Кæнынц æртхъирæнæй ныхас. 
Хъæр, богъ-богъ алырдыгæй хъуысы, 
Мæр судзы, раст цыма хъæмп у, 
Пырхкалгæ ’гас быдыр æнкъуысы, 
Зæхх æмæ арв кæнынц æмбу... 
Фæлæ уый циу? Цы кодта бæстæ? — 
Æваст хъæр ахæм хъус фæци, 
Цыма æнусты дæргъы хæстæн 
Йæ кой дæр никуы ма уыди, 
Цыма хъаймæт бынтон æрхæстæг, 
Æрхæстæг нæ — цыма æрцыд: 
Куы ратахт мыдыбындз мыдхæссæг — 
Йæ тæнæг базырты хъæр цыд... 
Æркаст рæсугъд зæрин тын хурæй, 
Йæ уæлæ ахæм цин уыд фыст! — 
Æмæ салдаты зæрдæ дурæй 
Сындæггай бæмбæгмæ æрхызт. 

86 
Плиты Грис 
Кæсы салдат, йæ цæст æвзары: 
Æфтауы акъаци сыфтæр, 
Тъæллангæй булæмæргъ ныззары, 
Æнкъусы дидинæг йæ сæр. 
Сæ фале саппыл бур саг хизы, 
Йæ роды дзидзийæ хынцы... 
Салдат ныджджих и, бацыд дисы: 
Зæххыл цы диссæгтæ и, цы! 
Цымæ æцæг уой, æви — фыны? 
Йæ зæрдæ байдыдта кæрзын, 
Æмæ йæ цæстытæн сæ быны 
Дыууæ егъау сыджы фæзынд. 
Йæ зынты фатау цы лæг ацыд, 
Ныр уый бæрзæйкъулæй лæууы, 
Æмæ салдат, дыууиссæдзаздзыд, 
Цæхджын цæстысыгтæй кæуы. 
1945 

Уацмыстæ 
87 
ХЪÆЛÆС 
Хæст фæцис. Æрыздæхтæн мæ хурмæ. 
Агурын æмæ йæм сидын. Нæй. 
Мæн фæнды, мæ зынтæ йын фæдзурын, 
Ме стыр рухс уæлахизы тыххæй; 
Сармадзанты богъ-богъмæ куыд бырстон 
Туг æмæ мæлæты сæрты æз, 
Фæлæ, удхæрттæ сæтгæ, куыд хъуыстон 
Алкæд ме скасты фæлмæн хъæлæс... 
Агурын: кæм дæ — фæзын! Нæ хъусы. 
Нæй, нæ зыны, нал ын ис уынæн... 
Иу — йæ хъæлæс азæлы мæ хъусты 
Минминазон зарæджы хуызæн; 
Цыма цард нæ дунейыл куы фæзынд, 
Мах дыууæйæ цардыстæм уæдæй: 
Уый — йæ сабыр азæлæг хъæлæсы, 
Æз — æнæнцой агурæг зæдæй. 
Куы мæ сæрмæ, куы мæ фарсмæ — бæстæ 
Байдзаг ис йæ зарыны мыртæй, 
Сонт æррайæ дугъ кæнын йæ фæстæ, 
Агурын, фæлæ йæ кой дæр нæй, 
Уæд кæм дæ мæ цæстытæн, мæ къухтæн? 
Æви Эхо фестадтæ ды дæр1 
’Эхо- чызджы ном рагон бердзенты мифологийы, 
уарзондзинадæй фестади хъæлæс æмæ баззадис азæлгæ. 

88 
Плиты Грис 
Æмæ кæд дæуæй хъаймæтмæ сцух дæн, — 
А дунейыл нал хъусыс мæ хъæр!.. 
Иунæг хатт-ма сабыр худгæ ракæс, 
Хъусты нæ — мæ цæсты раз æрлæуу!.. 
Ацæуин дæм уырдæм, фæлæ — сагъæс! — 
Уым, мæрдты, куынæуал хъусон дæу! 
1946 

Уацмыстæ 
89 
САЛДАТ 
Монолог 
Фæци салдат йæ хъизæмæрттæ саст, 
Йæ зын фæндагыл ахæццæ кæронмæ, 
Æрдздых æмæ йын адæймаджы зонд 
Зæххыл цы фыдтæ самадтой йæ разы — 
Æндон нæмыгау, ацыди сæ мидæг 
Ыскæсæнæй Ныгуылæнмæ зынгæй 
Æмæ фæхæццæ Намысы бæрзондмæ. 
Фæлæ куы ’рсæрфта йе ’хсаргардæй туг, 
Йæ дард фæндагмæ уæд фæстæмæ ракаст 
Æмæ йæ рустыл цæстысыг æрцыд. 
Цæуыл, цæуыл уынгæг кæны дæ зæрдæ, 
Æппæлинаг мæлинæгты хуыздæр? 
Æви зынтимæ риу-æмриу хæцынæй 
Æппын нæма ныддурзæрдæ дæ, цы? 
Æви æдзух æнæрцъындæй кæсынæй 
Дæ цæстытæ нæма ныйисты хус? 
Цæмæн, цæмæн сæ афтæ зилыс доны? 
Æмæ салдат ныуулæфыдис арф: 
«Цæй зын дæ, цæ, хæстмæ цæуын, цæй зын дæ!.. 
Уæдæй ныр рацыд фондз азы, кæддæр 
Куы рараст дæн уынгæг тохмæ нæхицæй, 
Уыдис мæйрухс, сæрдыгон æхсæв, хъарм, 
Фæлæ уыд зæрдæ талынг æмæ уазал. 

90 
Плиты Грис 
Нæ хуыссыд хъæу, фæлæ ныхъхъус куыддæр, 
Рухс никæмуал сыгъд æмæ, къахт цæстытау, 
Уыдысты хъæуы рудзгуытæ мæрдцъынд. 
Нæ фæсивæд сæрибары сæраппонд 
Куы рафæндараст удуæлдай хæстмæ, 
Уæды нывтæ цæрæнбонтæм уыдзысты 
Фæкæуынæн, фæхудынæн дæр фаг... 
Нæ фæдыл адæм хъæугæронмæ рацыд, 
Нæдæр ныхас, нæ — худын, нæ — кæуын, 
Æнæ уый дæр æмбæрста иуы иннæ: 
Куы ’рцæуы фыд æгас дзыллæйыл, уæд 
Сæргуыбырæй æмæ уæнтæбæрзондæй 
Кæрæдзи ’нцой æнæдзургæ фæлæууынц. 
Нæ баззад хъæуы иу хæдзар, цæуæг 
Кæм нæ уыд хæстмæ. Иуты ’рвыстам уырдæм, 
Нæ иннæты мæрдтæй æмæ цæфтæй 
Фæстæмæ ластам тугуарæн быдыртæй... 
Æмæ зыдта йæ уынгæджы бон адæм: 
Кæд уыцы ’хсæв нæ куыдта уый, уæддæр 
Йæ зæрдæйы цы тыхджын маст æрæмбырд, 
Цæстысыгæй куы фемæхстаид уый, 
Германæн уæд æнхъæвзтаид йæ сæрты. 
Фæлæ ирон фæразон у зынтæн 
Æмæ нæ хæссы худинаг йæ сæрмæ. 
Æрлæууыд адæм хъæугæрон. Бæрзонд 
Нæ сæрмæ арв æнкъардæй касти зæхмæ, 
Нæ фарсмæ та тызмæгæй ниудта Терк... 
Уæд размæ рацыд иу зæронд лæг; систа 
Йæ урс нымæтхуд, радтой йæм сыкъа; 

Уацмыстæ 
91 
Фæкасти бирæ исдуг зæхмæ, стæй ныл 
Уынгæг зæрдæйæ ахаста йæ цæст 
Æмæ ныссабыр й’ алфамблай æппæт дæр. 
— Цæут, мæ хуртæ... Уастырджи фæуæд 
Уæ фарсхæцæг!.. Тых кæнынмæ нæ цæут, 
Фæлæ цæут тыхгæнджыты ныхмæ... 
Æгадмæ-иу нын ма ’руадзут нæ сæртæ... 
Йæ ныхас зæронд нал фæци, йæ маст 
Фæбадт йæ хъуыры, нал фæрæзта дзурын. 
Æнуд дзыназын устытæй фæцыд, 
Æмæ нинниуой — гъа ныр, зæгьгæ, афтæ 
Хъæлæсы дзаг ныццæлхъ ластон æз дæр 
Иры фæндагсар Уастырджийы зарæг. 
Æрбамбырд уайтагъд фæсивæд мæныл, 
Цъæхснаг хъæлæстæй байдыдта хъырнынтæ, 
Æмæ нырмæ цы маст уыдис æхгæд 
Æрхæндæгæй нæ хъæубæстæн йæ хъуыры, 
Фæкъæртт уый цинæй, — цæстысыг æваст 
Сæ уадултыл цыхцырджытæ ныллæууыд, — 
Нæ зарæг сын æвдадзы хос фæци... 
Фæрухс и бон. «Фæндараст» загътой махæн; 
Ныууагътам уæд зæрдæрухсæй нæ хъæу, 
Æмæ нæм хох къæсæрæй каст æнцондæр. 
Бон ивта боны. Иу сахат цæрын 
Зын кæм уыд, уым фæхæцыдыстæм афæдз, 
Æнæнцой афæдз, й’ алы бон дæр раст 
Æнусау даргъ кæмæн уыд, ахæм афæдз... 

92 
Плиты Грис 
Æвæццæгæн, зæххыл куы фæзынд цард, 
Уæдæй цы мин-мин азы рацыд, се ’хсæн 
Нæ уыдис уыцы афæдзæй фыддæр. 
Æхсæвæй-бонæй тугкалæн хæстыты 
Нæ уд æрдуйы нарæгæн ныццис, 
Æмæ тыхстæй нæ къухты фыдтæ хордтам. 
Æгас зæххыл фыдгæнæгæй цы уыд — 
Бырстой уæззау, æнæскъуыйгæ лæсæнæй 
Нæ ныхмæ уæд, æмæ сæ кодтам най, 
Фæлæ-иу уайтагъд иннæтæ сæ сæрты 
Уылæнтæ систой. Цас уыдысты, цас! 
Нытталынг арв сæ хæдтæхджытæй, быдыр 
Обæутты хуызæн танчытæй рызти; 
Сæ сармадзантæ, тар хъæды бæлæстау, 
Уыдысты ’нгом, сæ фистæджытæй зæхх 
Æмызмæлд кодта, раст цыма быр ысси, 
Æмæ нæм касти с ’алкæмæй мæлæт, 
Цыма хъаймæт æрхæццæ. Æмæ загътон: 
«Æлгъыст фæуæд, лæг марынæн фыццаг 
Кæй зонды бафтыд саразын хæцæнгарз! 
Сæ хотыхтæй куы нæ бырсиккой мах, 
Куы ракæсиккой танчытæй æддæмæ, 
Лæгæй-лæгмæ сæм бацæуиккам уæд, 
Сæ мукъутæ сын сæвдуликкам туджы!..» 
О хъизæмар, куыд нал дын уыд фæуæн! 
Нæ хиды ’ртæхтæ рыгтимæ ныхъуырдтам; 
Мæйгай-иу лæг йæ цæстытæ цъынд дæр 
Нæ бакодта; къæбæр дæр нал цыд хъуыры, 
Ныддур и зæрдæ; фистонмæ ныссадз 

Уацмыстæ 
93 
Дæ риуы кард — нæ ратагъдаид туг — 
Ныссур и мæстæй... Адæмæй-иу лæг 
Æфхæрд хуызы куы ’рлæууыди нæ разы, 
Уæд-иу нын уайдзæф байдыдта: «Кæмæн, 
Кæмæн нæ уадзут, худинаггæнджытæ? 
Æхсныфæй нын куы нуазы знаг нæ туг, 
Фæхъазыд нын нæ фыдæлты уæлмæрдтæй! 
Цы ми кæнут? Æви уын нал ис ном!» 
Фæраз, фæраз, салдаты зæрдæ, ма скъуый! 
Дæ маст кæд фурд у, абар æй уæддæр 
Дæ дзыллæйы æгæрон судзгæ мастыл, 
Æмæ зындзæн æртахы йас æрмæст. 
Ныххæц дæхиуыл, зæххы мидæг абыр, 
Дæхи ныссадз, æндон цæджындзау, арф, 
Ныллæуу сæ разы де знæгтæн къæдзæхау; 
Фæстæмæ ма кæс: бахæццæ дæ ныр 
Уырысы стырдæр тугдадзин — Идылмæ, 
Куы бауадзай йæ алыг кæнын ды, 
Мыггагмæ уæд фыдæлгъыстаг куы кæныс! 
Æмæ цæнгæт кæм нæ лæууыд цæфæн, 
Салдат-иу уым æрæхгæдта йæ риуæй. 
Уыдис æхсæв, сынтсау æхсæв. Ныхъхъус, 
Ныффæсус хæст, æмæ сыбыртт дар нал хъуыст. 
Æрмæст ма стæм хатт дзыхъхъытæй цыдис 
Уæззау цæфты кæрзын æмæ уынæргъын. 
Фæззыгон уазал йе ’рцындзтæ тъыста 
Салдаты буары. Бирæ рабырс-бабырс 
Фæкодтам бонæй знагимæ кæрæдзи — 
Нæ басаст иу дæр. Цард æмæ мæлæт 
Кæрæдзи хурхыл фидар хæст уыдысты, 

94 
Плиты Грис 
Фæлæ ныххурхæн никæмæ сфаг тых: 
Мæлæт уыдис æппæт гæрзтæй дæр ифтонг, 
Фæлæ уыд цардмæ иу хотых — рæстад — 
Æмæ йын уымæй йе ’ппæт хъару саста; 
Сæ дыууæ дæр æмхауд æркодтой ныр: 
Фæллад æфсæдты афæлдæхта хуыссæг, 
Æмæ ныцци салдаты фынæй зæхх. 
Ныссабыр буар. Фæлæ нæ сабыр кодтой 
Лæгæн йæ уд, йæ хъуыдытæ, йæ зонд: 
Куы-иу ныфсхаст дæлимоны худт кодтой 
Æнæбон буарыл — чи басаст; куы-иу 
Фæпæррæст ластой, урс-урсид бæлæттау, 
Æмæ дунейыл ратæх-батæх кодтой 
Рæстдзинады фæдисæттæй, куы та 
Æххуысгур ивгъуыд заманы зылдысты; 
Куы — суинаг дугмæ тахтысты, цæмæй 
Тых райсой искуы, бауадзой йæ буары 
Æмæ та райсом рабада хæстмæ. 
Фæлæ тыхсаст буар нал куымдта тæлфын дæр, 
Æмæ йæ уæлхъус урс-урсид бæлæттæ, 
Сæ цæстысыг ныхъуыргæйæ, куыдтой. 
Фæкуыдтой бирæ, стæй ныппæр-пæр ластой 
Æмæ зынты кæй ныфсæй уыд сæ ныфс, 
Æрхуыдтой уый Уæлахизæн æххуысмæ, 
Уый уыд салдат, зæронд фæлтæрд салдат. 
Цъæх цинел, сау цырыхъытæ, тъæпæн худ 
Уыдис йæ уæлæ. Рахиз къух — йæ тары, 
Йæ галиу — дзыппы; рихиты ма зынд 
Гæзæмæ саутæ; зынг цæстыты сæрмæ — 
Æрдын-æрфгуытæ. Обауыл лæууыд 

Уацмыстæ 
95 
Æмæ фæйнæрдæм хæцæныл фæлгæсыд, 
Цы ранмæ-иу фæкомкоммæ йæ каст, 
Уым зæххæй йе ’фсад мингай стад уæлæмæ, 
Æмæ сын нал зынд быдыры кæрон. 
Йæ сæрмæ ссыгьд сырх-сырхидæй тырыса, 
Æмæ дзы Ленин цардæгасæй каст. 
Цы мыл æрцыди: стыр хорз, æви стыр фыд — 
Нæ базыдтон, фæлæ бæгъатыр туг 
Фæйлаугæ хъазын байдыдта мæ уæнгты, 
Цыма дзыхъхъынног райгуырдтæн; цыдæр 
Æнахуыр тых мæ фестын кодта зæххæй, 
Мæ хотыхтæм фæлæбурдтон, ыстæй 
Мæ риуæй сирвæзт: «А дунейыл удæн 
Йæ бархиад куы фæистæуы, уæд 
Цæй хорз дæ, цæ, хæстмæ цæуын, цæй хорз дæ!» 
Сæуæхсид судзгæ скæсæнæй фæзынд, 
Ныйирд ис арв, гæзæмæ барухс хæцæн. 
Йæ гæрзтæм та фæцæйцыди мæлæт, 
Фæлæ йын цард фæлæбурдта йæ хурхмæ, 
Æмæ зæххыл цы хæстытæ уыдис, 
Сæ тæккæ карздæр тыгъд быдыры ссыгъди: 
Уæззау фæрчытæй арвмæ хауди зæхх, 
Сырх пиллон калдта, бæстæ сызнæт арты, 
Æмризæджы рызти, сырх зынг нæмгуытæ 
Фæндæгтæ кодтой алырдæм æдзух, 
Цыма гигант-хæлуарæджы тын уæфтой, — 
Æнуд гуыв-гуыв, мыды чыргъæдау, цыд. 
Ныууæз та кодтой хотыхрæвдзæй знæгтæ, 
Æфсæйнаг лæсæн рацыд... Фæлæ уæд, — 
О, цардамонд! — æмрызт ныккодта зæхх, 

96 
Плиты Грис 
Æмæ бæрзонд, Сыбыры ’рдыгæй, арвыл 
Хæдтæхджытæй фыстæй фæзынди: Сталин, 
Йæ фæстæ та æндонæй ног арв цыд. 
Æмæ гæбаз дæр уæллаг арвæй нал зынд: 
Цыдис нæм уый хæдтæхджытæй æххуыс, — 
Сæ базыртæ сæумæрайсомы хурмæ 
Цæхæртæ калдтой æмæ рухс цы уыд — 
Фæтынгдæр уымæй; зæхх ныррызти ноджы, 
Æмæ нæ фæстæ танчытæ, рæгътау, 
Æмызмæлд систой. Стыр Уырысæн йе ’фсад 
Гæрзифтонгæй, æнæнымæцæй уæд 
Нызмæлыдис, ныззæй кодта фыдгулыл 
Æмæ бырсынтæ байдыдта: нæ зæхх, 
Нæ адæмы сæрибармæ уæгъд кодтам, 
Фыдгулты та — сæ уæрджытыл лæууын. 
Æмæ фыццаг цы бæстæй сыстад хæст, 
Фæстæмæ йæ ныххуыссын кодтам ууыл. 
Фæци ныр хæст... Мæ цæстысыг цæуы, 
Фæлæ мыл ма худ, зæрдæ ныронг дур уыд: 
Куы федтон æз Майданек, Освенцим, 
Мæ хæстæмбæлтты ’цæгæлон зæххыты 
Куы ныгæдтон, уæд хусцæст уыдтæн æз, — 
Йæ цæстытæ кæдмæ скъахай фыдгулæн, 
Уæдмæ дæхицæн хъуамæ уой сыгъдæг. 
Фæци мæ куыст: фыдызнагæн йæ сæр 
Йæ уæхсчытæй ныр ахæм лыг ныккодтам, 
Æмæ ма искуы мах бæстæм фыдгул 
Тыхмæ куы цæуа — уый æгад мæлæтæй 
Йæ сау зæрдæ зыр-зыр куыд кæна уæд...» 
1947 

Уацмыстæ 
НЫСТУАН 
Мæ хур, кæм дæ? Фæдардтон цалдæр азы 
Æхгæдæй æз мæ рыст зæрдæйы дуар; 
Ныр та йæ ног æз гом кæнын дæ разы, 
Куы нæ дын уон фæрныг фысым — ныббар; 
Ныббар, фæлæ, уæд мауал фенон амонд: 
Кæд иутæм каст хæрз хъæлдзæг аргьау хæст, 
Уæддæр дзы мах нæ дзыллæйы сæраппонд 
Уыдтам зынтæ, фыдхъизæмар æрмæст. 
Фæлæ нæ сæр æгадмæ мах нæ радтам, — 
Нæ фыдгулæн ныххуыссын кодтам й’ арт. 
Дæ цæхæрцæст æмæ къæрцхъус салдат та 
Ныссагъта ныр йæ кæрддзæмы йæ кард. 
Фæлæ та знаг куы кала маст нæ циныл, 
Йæ ныхмæ мын уæд амынд у бынат: 
Фæстæмæ та ыскæндзынæн мæ цинел 
Æмæ та ног фæцæудзынæн салдат. 
1947 
4 Плпты Грис 

98 
Плиты Грис 
ДУРФЕСТÆГ 
Легендæ 
Таурæгътæ нæ хæхты хъуыстон бирæ, — 
Сабийæн æхсызгондæр цы уыд! — 
Иуы дзы йæ рагон заман Ирæн 
Мах бонтæм дзыхæй дзыхмæ æрцыд: 
Бадтæн иу зæронд лæгæн йæ фарсмæ, 
Азæлди йæ рог фæлмæн хъæлæс... 
Байхъус-ма йын йе ’нæхин ныхасмæ, 
Агайгæ дæр æм нæ кæнын æз. 
— Азæл, хабар, а фæндыры хъистыл, 
Фидæнмæ нæ фæдонтæм фæцу, 
Зарæгæн-иу хъырн тъæллангæй хисты, 
Хъарæгæн та чындзæхсæвты ку... 
Пиллон калд æмæ сыгъди нæртон зæхх, 
Хур æм каст сырх туджы зилгæ уæд. 
Лæг йæ удæн нал агуырдта хорзæх — 
Уыд йæ сагъæс фидæны хъысмæт. 
Раджы зонынджын Уырызмæг Нарты 
Базыдта сæ дæсныйы дзыхæй, 
Зилахар кæй судздзæни цъæх арты, 
Урс хæхтæм кæй лидздзысты пырхæй: 

Уацмыстæ 
99 
«Бафтдзыстут Кавказы хæхты арфмæ, 
Цæмæй сомбон фервæза уæ уд, — 
Уе знаг уæ куы фехса зæххæй арвмæ, 
Уæд-иу хæхты цъуппытыл хæцут! — 
Ничиуал уæ зондзæни, цы фæци 
Уе стыр тых, куыд уæ пырх кæны знаг, 
Æмæ нал æмбардзыстут кæрæдзи, — 
Амæлдзæн уæ иугæнæг æвзаг...» 
Зæронд лæг ныджджих æмæ нынкъард и, 
Цыд сæркъулæй се ’намонды раз: 
Скодта уæд æцæг фыдрæстæг нартыл — 
Сæххæст и сæ дæсныйы ныхас. 
Се ставд цот уынгæг хæсты сыгъдысты, 
Цъист сæ кодтой хуссар уа, цæгат; 
Быдырæй бæрзонд хæхтæм лыгъдысты; 
Агуырдтой сæрæфснайæн бынат, — 
Кæд фыдгулæй бахизиккой се ’взаг, 
Кæд сæ ном нæ фæуаид æвæд, 
Фæлæ кæм! — бырста сæ фæдыл се знаг 
Æмæ хаста йе ’рцытыл мæлæт. 
Уыд сæ цард цыфыддæры фынфендау: 
«Нал æвзаг и, нал дæр нын зæхх и...» 
Нартæ уæд фæдихтæ сты, — хордзентау, 
Дурхæхтыл æрцауыгътой сæхи. 

100 
Плиты Грис 
Алчи сæ хызта æрмæст йæхи сæр, 
Цъысымы фæуыргъуы сты куыддæр: 
Нал æмбæрста уæд кæстæры хистæр, 
Нал æмбæрста хистæры кæстæр... 
Слæууыди бæрзонд рындзыл Уырызмæг, 
Суыдта: хæлы йе ’хсары мæсыг... 
Сау сæрыл йæ уæззау мæт æрзымæг, 
Уадултыл æрцыд лæсæнæй сыг... 
Фидар уыд кæддæр, бæргæ, фæразон, — 
Уый къухæй æнæбары мæрдтæм 
Бацыдис йæ иунæг фырт, йæ уарзон, 
Фæлæ зæронд не скуыдта уæддæр. 
Ацы хатт æндæр уыд мастæн й’ ахаст 
Æмæ уавæр хицæн уыд бынтон: 
Зæрондæн йæ фидæны ныфс асаст, 
Æмæ нал уыд сагъæсæй йæ бон. 
Слæууыд урс бæрзонд рындзæн йæ кæрон, 
Дардмæ каст, кæм фæцæйтылди хур... 
Рæстæг цыд æнусгай æмæ зæронд 
Мæтæй раст йæхи хуызæн ныддур. 
Уары мит æмæ йæ уæнтыл тайы, — 
Урс хохыл гуыбырсæрæй лæууы, 
Не змæлы, æмыр куыдæй кæуы, 
Цæстысыг йæ рустыл никуы ’нцайы: 
Иу лæсæн дзы хуссары ’рдæм уайы, 

Уацмыстæ 
101 
Иннæ та цæгаты ’рдæм цæуы. 
Иу — æнустæм хуссары ’рдæм уайдзæн, 
Иннæ та цæгаты ’рдæм цæудзæн... 
Дурфестæг æвдисæнæй лæудзæн — 
Уый æрвитдзæн ивгъуыд дугтæн уайдзæф. 
1949 

102 
Плиты Грис 
ИРОН ÆГЪДАУ 
Раст цыма мæ цæстытыл ныр уайы: 
Саниба йæ уазджыты хынцы, — 
Хъаныхъон Боламæ дзы Сонайы 
Хъæу æрвиты Хъобанмæ чындзы. 
Уый бæрц адæм иу кæрты нæма уыд. 
Йе сæм цас чындзхæсджытæ æрцыд! 
Иу-сæдæ сæм барджытæ æрбацыд, 
Иу-сæдæ та галуæрдæттыл уыд. 
Симджыты бын зæхх цыма уынæргъыд, 
Уæлдæф та сæ къæрццæмдзæгъдæй рызт; 
Фынгтыл адæм бадтысты рæгъ-рæгъы, 
Кæхц, фынккалгæ, къухæй къухмæ хызт. 
Афтæ ’гас къуыри — æхсæвæй-бонмæ, 
Бон-изæрмæ не ’рынцади хъазт, 
Фысым æмæ сыхæгты цæсгомыл 
Иу уысммæ нæ фæбæрæг и маст. 
Афтæмæй æрцыд уæззау фыдхабар, 
Æмæ хъæуы ничи скодта хъæр. 
Чындзхонты æрбацыдмæ кæй амард 
Фысымтæн сæ бинонты хуыздæр... 

Уацмыстæ 
103 
Ды, рæсугьд ирон æгъдау, хъæбæр дæ! — 
Хорз фысым нæ равдыста йæ мард. — 
Загъта: уадз, нæ уазджытæн сæ зæрдæ 
Ма кæна сæ цины бон æнкъард. 
Фæлæ хъазтæн дæр кæрон кæм нæ уыд, 
Æмæ чындз куы ’рцыди кæртмæ конд, — 
Чындзхонты раз гомсæрæй æрлæууыд 
Санибайаг урсбоцъо зæронд 
Æмæ уым йæ сæр ныллæг æруагъта, 
Радтой йæм бæгæныдзагæй къус... 
Судзаг хабар уазджыты раз загъта 
Æмæ дзыллæ й’ алфамлблай фæхъус. 
Ахæм джих æваст ныййисты бæстæ — 
Хъазты цинæн атади йæ кой: 
Устытæ æрхæндæгæй дзынæзтой, 
Лæгтæ цæссыг сау къухтæй сæрфтой. 
— Мард цæмæй йæ сыджытмæ ныххиза, — 
Загъта зæронд, — рухсаг ын зæгъут, 
Йе стæй сыгъдæг Уастырджи — уæ хизæг 
Æмæ фод уæ сæрвæлтау мæ уд! 
Уазджытæ сæ цæстысыг фæкалдтой... 
Мæрдджынтæн сæ хъыджы тых фæсаст... 
Зæронд лæг йæ сæрыл худ æрнадта 
Æмæ, худгæ, уазджытæм фæкаст. 

104 
Плиты Грис 
— Ныр фæндараст а фæрныг хъæубæстæй, 
Мардæн радтат хорз ирон æгъдау! — 
Хæхтæ, ризгæ, адæмау дзынæзтой, 
Адæм та лæууыдысты хæхтау. 
1949 

Уацмыстæ 
105 
УЫРЫЗМÆГÆМÆ САТАНА 
Нарты кадджытæй 
Нæртон Уырызмæг авд-авд хатты 
Хæларæй, уарзонæй фæцард 
Сатанаимæ. Лæг-иу азтæй 
Куы базæронд, уæд та йæ ус 
Йæ хинтæй ног æрыгон кодта; 
Сæ фæрныг фидыд цардмæ нарт 
Æдзух сæ былыцъæрттæ хордтой, 
Хуыцаумæ усгуртæ куывтой, 
Цæмæй сын уыдоны фарн радта... 
Фæлæ нæртон зæронд уæддæр 
Йæ цардæй сфæлмæцыдис. Иубон 
Йæ усмæ бадзырдта: — Усай, 
Фæцардтæн авд-авд хатты демæ 
Хæларæй, уарзонæй. Ныр æз 
Нæ иугъæд амондæй фæлмæцын 
Æмæ дæ цæгатмæ фæцу; 
Хуыздæрæй хæдзары цы ссарай 
Хæзнайæ, дзаумайæ — фылдæр 
Цы уарзыс, уый дæр алас демæ, 
Æмæ фæцу, — 
— Цы гæнæн ис, — 
Сатана, сагъæсгæнгæ, загъта, — 
Кæд мемæ сæнад ис дæ цард, 

106 
Плиты Грис 
Кæд иугъæд амондæй фæлмæцыс, 
Уæд, хорз, фæцæудзынæн, зæронд; 
Æцæг-ма иу хæрзиуæг курын 
Дæуæй: æрхон мын нарты. Мæн 
Фæнды фæстаг хатт нуазæн раттын 
Дæ хъæуы хистæртæн. 
Уæд ын 
Æрхуыдта хъæубæсты Уырызмæг, 
Æмæ Сатана скодта куывд: 
Æрхаста йе ’нæбын къæбицæй 
Хæринаг, нуазинаг — хуыздæр 
Цы зыдта, уый. Фæминас кодтой 
Къуыри уым нарт. Куы фесты, уæд 
Фæцыдысты сæхимæ, заргæ. 
Æрмæст ма аззадысты уым 
Лæггады кæстæртæ. Сатана 
Сæ иуæн аивгай зæгъы: 
— Нæ лæг нæ бахъæлдзæг ис, марадз, 
Æмæ йыл ацинтæ кæнут. 
Æнæуый дæр нæ уыди нуæзтæй 
Уырызмæг цух, æмæ йæм ронг 
Куы радтой ноджы, уæд бынтондæр 
Фæрасыг зæронд æмæ тарф 
Сæхимæ бафынæй. 
Сатана 
Йæ цæгатмæ фæцæуы ныр, 
Йæ сæрыхицауы хæдзары 
Хуыздæр цы хæзна уыд, йæ уд 
Фылдæр цы уарзта, уый фæласы 
Æмæ йæ бæрзуисæй тæры 

Уацмыстæ 
107 
Сæркъулæй сабырцæуæг галты; 
Йæ фæстæ цъæх хосыл та — тыд 
Нывæфтыд гауыз, æмæ ууыл 
Хуыссы йæ уарзондæр хæзна — 
Уырызмæг. 
Быдыры йæ расыг 
Куы ’рцыд æмæ куы райхъал, уæд 
Кæсы, æмæ Сатана галты 
Тæры йæ рахиз къухы уисæй, 
Йæ галиуы та — залмысыф. 
Æмæ дзы бындзыты бал суры 
Йæ лæгæй. 
«Ай цы диссаг у!» — 
Уырызмæг хинымæры дзуры, 
Стæй усы фæрсы: — Усай, 
Кæдæм цæуæм? 
Уæд ын Сатана 
Дзуапп ратты: — Ферох ис дæуæй, 
Æвæццæгæн, кæй мæ фæсырдтай 
Мæ цæгатмæ, æмæ цæуын. 
Уæд та йæ афарста Уырызмæг: 
— Æмæ æз та цы кодтон? — 
-Ды, 
Куы ’рвыстай мæн, уæд загътай: равзар, 
Хæзнайæ, дзаумайæ хуыздæр 
Цы ссарай хæдзары, фылдæр дзы 
Цы уарзыс, уый, æмæ — цæугæ 
Дæ цæгатмæ. Фылдæр цы уарзтон, 
Уый раластон æмæ — цæуын. 
Æви дæ дзырд ивыс зæрондæй? 

108 
Плиты Грис 
Æмæ Уырызмæджы зæрдæ 
Кæддæр цы мибылхудтæй ссыгъта, 
Раст уымæй бахудти ныр дæр. 
Æмæ та уыцы мидбылхудтмæ 
Уырызмæг сæрыгон ис ног; 
Ныуулæфыд, йæ усмæ дзуры: 
— Усай, æвæццæгæн дæм ис 
Цыдæр кæлæнгæнæджы хинтæ, 
Сæ ныхмæ нæу мæ бон хæцын. 
Уым цалынмæ ныхæстæ кодтой 
Æмæ та фидыдтой, уæдмæ 
Фæзылдтой хуырым галтæ уæрдон 
Æмæ, фынæй цыма кæнынц, 
Сындæггай араст ысты нартæм. 
Фæлæ кæм нæу дæлимон ус! 
Зæххы хин, арвы кæлæн уымæн 
Фæхонынц усы, æмæ маст 
Лæгæй куы бавзары, уæд ын æй 
Нæ бары, мастисынæн та 
Фæрæз æнцонæй ары. 
Иубон 
Æдзæрæг тыгъд быдыры уыд 
Уырызмæг цуаны. Мигъ æрбадтис 
Æрæгвæззæг, лæджы цæсты 
Тъыстæуы къух — нæй фенæн ницы. 
Æризæр. Баталынг. Йæ сæр 
Кæм бафснайа фæлладæй, стонгæй — 
Уырызмæг нал зоны. — Ехх, ныр 
Æхсæвиуат куы ссарин искуы, — 
Æрмæст æхсæвиуат! — 

Уацмыстæ 
109 
Æваст 
Кæсы, æмæ — фыййæутты дарæн 
Йæ размæ февзæрди, уыны 
Йæ разы галуантæ, сындæггай 
Фæцæуы каудуарыл, æрбадти 
Сæ иуы схизæныл æмæ 
Хъуыды кæны: «Ныр ам мæ фæллад 
Æруадздзынæн, æдас ран у, 
Æндæр мæ ницы хъæуы». 
Стæй та 
Зæгъы йæхинымæры: «Ехх, 
Ныр-ма, тæхуды, исты бахæр!» 
Æмæ куыддæр уый загъта — фынг 
Æртыкъахыг йæ размæ рацыд, 
Хуыздæр хæринаг, зæгъай, нуæзт — 
Йæ уæлæ алцыдæр. Йæхи дзы — 
Хæрдæй уа, нуæзтæй — федта хорз 
Æмæ, гæркъæраджы зæрдæйау, 
Йæ зæрдæ бахъæлдзæг. — Ныр мæ 
Æцæгæй ницуал хъæуы, — загъта. 
Æрхуыссыд нымæтыл. Æваст 
Æмбисæхсæв ныррухс и бæстæ. 
— Цæй рухс уа? Басыгъди, бæлвырд, 
Кæйдæр хæдзар! — Уырызмæг фестад 
Йæ нымæтæй, æмæ йæм уæд 
Кæйдæр хъæлæс æрбайхъуыст: 
— Ма тæрс, 
Уырызмæг, уый мæ къах фæзынд. 
Ныхъхъус и зæронд лæг, ныссабыр, 
Къæрцхъусæй талынджы ныссыпп, 

110 
Плитпы Грис 
Тæрсгæ-ризгæ фæйнæрдæм хъусы. 
Чысыл куы алæууыд, уæд та 
Ныррухс и тыгъд быдыр цæмæйдæр, 
Æмæ та зæронд дзуры уæд: 
— Кæйдæр бæстыхай басыгъд! — 
— Ма тæрс, 
Уырызмæг, уый мæ цонг фæзынд, — 
Зæгъгæ, та хъусы лæг кæцæйдæр. 
Ныхъхъус та зæронд лæг, ныссыпп, 
Тæрсгæ-ризгæ фæйнæрдæм хъусы. 
Чысыл рæстæг та рацыд, уæд 
Ныррухс и бæстæ ног цæмæйдæр, 
Æмæ та зæронд дзуры: — Ей! 
Кæйдæр бæстыхай судзы! — 
— Ма тæрс, 
Уырызмæг! — хъуысы та хъæлæс, — 
Уый арв мæ дзыккутæй ныррухс и! 
Æмæ хъуыды кæны Уырызмæг: 
— Уый у сылгоймаджы хъæлæс! 
Йæ къах, йæ цонг, йæ дзыкку афтæ 
Кæмæн æрттивынц, хурау, уый 
Йæхæдæг, уагæры, цы уыдзæн! 
Мæлæт дын уæд, зæронд, мæлæт, 
Æмæ лæг ма фæу, ды ахсæв 
Куынæ базонай, чи у, уый! 
Æмæ йæм сыстади, фæцæуы, 
Кæцæй хъуыст хъæлæс, уырдæм. Уæд 
Фæдзырдæуы: — Хæстæг мæм ма цу! 
Хæрд æмæ нуæзтæй дæ цы хъуыд, 
Уый айстай, ам та уымæй дарддæр 

Уацмыстсе 
111 
Дæхицæн мацы дом. Цæугæ, 
Ныххуысс дæ нымæтыл! 
Уырызмæг 
Къæрцхъусæй талынджы лæууы 
Æмæ йæхицæн дзуры: — Ай мæ 
Йæхиуыл ардауы! — 
Æмæ 
Сындæггай хуыссæнмæ фæхъуызы, 
Цыма хъæддаг гæды уыди. 
Фæлæ тызмæгæй ус фæдзырдта: 
— Хæстæг мæм ма цу, — дын зæгъын, 
Хуыздæр дын нæу! Къуырма дæ, цы? — 
Æмæ йæ хъæлæсы куы хъуысы 
Тызмæг ныхас, куы та — рæвдыд, 
Куы йæм кæны тыхджын æртхъирæн, 
Куы та — лæгъз ныхас. Æмæ лæг 
Нæ раздæхт, бараст æм ис. Лæгтæ 
Уырызмæджы хуызæттæ сты 
Кæмдæриддæр: лæг, дам, йæ усæй 
Куы сфæлмæцы, фæбæллы уæд 
Æндæрмæ. Амæн дæр йæхи ус — 
Сатана — устыты хуыздæр, 
Фæцардис авд-авд хатты йемæ 
Хæларæй, уарзонæй, ныр æй 
Кæйдæр ус сæрра кодта; ноджы 
Цы ран, кæм? Уæтæры? О, лæг 
Куы бафсæды хæрд æмæ нуæзтæй, 
Уæд ма цы ’взары! Уæд бырсы 
Кæйдæр усмæ... 
Æваст дын ус 

112 
Плиты Грис 
Фæзылди, фелвæста кæцæйдæр 
Нымæтын ехс — кæлæны хос, 
Йæ фæнд æххæстгæнæн, æмæ дзы 
Æртæ цæфы фæкодта лæджы. 
Æмæ Уырызмæг фестад бæх! 
Сæумæйыл иу хæххон лæг усмæ 
Æрбацыд баххуырсынмæ бæх, 
Æмæ йæ аласта, цæмæй йыл 
Фæкуса иу афæдз. 
Фыдæй, 
Зынæй цы бавзæрста Уырызмæг! 
Уæззау уæргътæ йыл хаста лæг, 
Ныллæгуын йе рагъдзарм, йæ фæрстæ 
Фæхуынчъытæ сты, касти рухс 
Йæ фæрсчыты. Æмæ Уырызмæг 
Фæсмон кæны: — Цæмæн мæ хъуыд 
Кæсын кæйдæр усмæ? Мæхи ус 
Нæртон бæстырæсугъд куы у, 
Цæмæн ыл ивтон уæд мæ зæрдæ! 
Тæхуды, искуы-ма лæг фест — 
Йæ разы зонгуытыл æрхауин 
Æмæ дзы ракурин хатыр: 
«Ныббар, æфсин!» 
Куы рацыд афæдз, 
Уæд æй фæстæмæ ’ркодта лæг 
Йæ хицаумæ. Лæууы Уырызмæг 
Бæхæй йæ хицау усы раз, 
Хъуыды кæны: «Гъæтт, ныр, тæхуды, 
Куы фестин адæймаг, уæд дын 
Æз фенын кæнин, лæг цы вæййы!» 

Фæлæ ус хинæйдзаг кæм нæу, 
Лæгæн йæ хъуыдытæ фæзоны: 
Æртæ хатты нымæтын ехс 
Æруагьта бæхыл æмæ фестад 
Цъæх хæрæг! 
Иннæ лæг æрцыд 
Æмæ йæ баххуырста фыргуыстæн 
Дыууæ азы. Уырызмæг уым 
Цы бавзæрста, зæгъæн нæй уымæн! 
Ныстæгдар, бахус ис, æрхауд 
Æлгъыстаг усы хин-кæлæнтæй. 
«Хуыцау мæ бахизæд, æниу, — 
Тыхстæй хъуыды кæны Уырызмæг, — 
Фæлæ мæ афтæмæй нæ ус 
Куы фенид — ниугæ мыл фæкæуид! 
Мæлæт хуыздæр!» 
Фæлæ та мæнæ 
Дыууæ азы дæр фесты. Лæг 
Æрласта хæрæджы фæстæмæ 
Йæ хицауæн. Æнцад лæууы 
Æмæ хъуыды кæны Уырызмæг 
Йæ хицау усы раз: «Гъæтт, ныр, 
Тæхуды, адæймаг куы фестин, 
Бæргæ дын бавзарын кæнин, 
Цы хъæуы, уый!» 
Фæлæ сылгоймаг 
Зæххы хин, арвы кæлæн у, 
Лæгæн йæ хъуыдытæ фæзоны. 
Æртæ хатты нымæтын ехс 
Æруагъта хæрæгыл æмæ та 

114 
Плиты Грис 
Уырызмæг фестад... Цы? Егар! 
Æрбацыд æртыккаг хæххон лæг 
Æлгъыстаг усмæ, куыдзы ныр 
Уый баххуырста, цæмæй йын пыхсæй 
Æхсынмæ расырдтаид арс. 
Æртæ боны йæ фæдыл зилы 
Лæг арсæн — нæй, нæ комы сырд, 
Æхстмæ нæ лæууы, — уый дæр, усау, 
Цыма кæлæнгæнæг у раст, — 
Фæзыны, стæй цыдæр фæвæййы. 
Ныр æм фæкæны куыдз. 
Куыддæр 
Уырызмæг арсы суыдта пыхсы — 
Йæ фæдыл байдыдта тæхын, 
Цæмæй йæ расырдтаид лæгъзмæ, 
Фæлæ цæхгæр фæзылди сырд 
Æмæ фæлидзы хъæдмæ. Куыдз дæр 
Йæ фæдыл уайы; сырд та уæд 
Фæзылди хохмæ, хохы цъупп та 
Сæнтурсæй арвирдыл ныдзæвд, 
Æмæ дын арс фæтындзы уырдæм; 
Фæлæ йæ куыдз нæ уадзы цух, 
Æмæ йæ байдыдта æййафын. 
Куы схæццæ хохы сæрмæ арс, 
Уæд уым йæ фæстæгтыл æрбадти; 
Йæ уæлхъус алæууыди куыдз 
Æмæ йæм дзуры арс: 
— Уырызмæг, 
Æрбад æмæ дæ фæллад суадз. 
Æз арс нæ дæн, æз дæн Æфсати. 

Уацмыстсе 
115 
Мæ уæлæ скодтон арсдзарм æз, 
Æрмæст дæ фенынæн. Дæ зынтæ, 
Дæ хъизæмæрттæ дын зыдтон: 
Цы бавзæрстай бæхæй, хæрæгæй, 
Куыдзæй... Фæлæ, ныббар, мæ бон 
Дæуæн æххуыс кæнын нæ баци, 
Цæмæй зæххон кæлæн æмæ 
Уæларвон хинтæй хызт уыдаис. 
Ныр аздæх ардыгæй, ныццу: 
Мæ хуызæн бур арс хизы хъæды 
Æмæ йæ цуанонæн ныскъæр, 
Уый арсы амардзæн, дæхæдæг 
Цæугæ æлгъыстаг усмæ, скæн 
Рынчынæфсон йæ разы. Ус дын 
Цы зынтæ фенын кодта, стæй 
Цы фыдтæ бавзæрстай йæ руаджы — 
Цæмæй сæ ферох кæнай ды, 
Хæрам æм мауал уа дæ зæрды — 
Лæггад, цæстмæ митæ кæндзæн, 
Кæлæнтæй дын дæ зæрдæ ’лхæндзæн, 
Хуыздæр хæринаг дын хæсдзæн, 
Дæтдзæн дын ронг, — йæ бирæ хинтæй 
Рæвдаудзæн дæу, лæгъстæ кæндзæн, 
Фæлæ хæрд, нуæзт дæ дзыхмæ ма сис: 
Мæрдтæмдзæуæг дæхицæй скæн! 
Уæд усы бацæудзæни сагъæс, 
Йæхи дыл мардзæнис. Æваст 
Йæ къæрта райсдзæн æмæ скъæтмæ 
Фæраст уыдзæн, цæмæй дын уым 
Сæгъ радуца æмæ дын ратта 

116 
Плиты Грис 
Сæгъы ’хсыр — тугхъазыны хос! 
Фæлæуу уæд рæвдз! Куыддæр йæ уатæй 
Ус ахиза, фæаууон уа — 
Йæ базы бынæй уайтагъд фелвас 
Нымæтын ехс æмæ дзы цæв 
Дæхи æртæ хатты, — цы уыдтæ, 
Уый фестдзынæ фæстæмæ ды, 
Æмæ уæд хингæнæг дæхи у! 
Цы дæ бафæнда, уый йын кæн: 
Фæнды — дæ хъуыддаг бакæн уаты, 
Фæнды йæ уыцы ехсæй цæв, 
Æмæ, цы дæ фæнда, уый фестдзæн. 
Æцæг дæ зæрдыл бадар: ус 
Зæххы хин, арвы стыр кæлæн у! 
Йæ хин, йæ кæлæнтæй æваст 
Сæрдæй зымæг кæны, æхсæвæй — 
Цæхæркал бон, хъызтæй та — хур, 
Куы фесты саурæсугъд чындздзон чызг, 
Куы та — зæронд ус; уый лæгмæ 
Фæкасти заргæ, науæд — кафгæ, 
Йæ мидбылты фæхудти, уæд 
Йæ уацайраг фæкæны уды! 
Уæдæ рæвдз лæуу, æмæ — цæугæ! 
Куыдз рацыд; сæххæст кодта уайтагъд 
Æфсатийы дзырд: хъæдæй арс 
Æрсырдта цуанон лæгæн; бараст 
Æлгъыстаг усмæ, стæй æрхауд 
Æмæ, йæ удисæгау, атылд. 
Ус алы хин митæ кæны, 
Æрдавы адджындæр хæринаг, 

Уацмыстсе 
117 
Дæтты йын ронг, — нæ комы куыдз. 
Ус райста къæрта æмæ ацыд 
Сæгъ дуцынмæ. Фæцырд ис куыдз, 
Йæхи нымæтын ехсæй ’рцавта 
Æмæ, æцæг, цы уыдис, уый 
Фæстæмæ фестади — Уырызмæг! 
Ныр бады хуыссæны, кæсы 
Æнхъæлмæ хинтæгæнæг усмæ, 
Йæ къухы — ехс, хъуыды кæны: 
Æртæ цæфы фæкæндзæн усæн 
Æмæ сыл хæрæг фестдзæн уый! 
Сæхимæ йæ ныттæрдзæн уисæй 
Æмæ йæ балæвар кæндзæн 
Сатанайæн, цæмæй йын йе ’фсин 
Ныббара йе ’рвысты хабар 
Æмæ та фидыдæй æрцæрой! 
Е-гъе! Дуар байгом æмæ ус 
Фæзынди къæсæрыл. Уырызмæг 
Æваст фæхаста ехс бæрзонд 
Æмæ фæхъæр кодта: — Ныр ам дæ, 
Кæлæнгæнæг! Дæхимæ кæс, 
Ныртæккæ фестдзынæ сыл хæрæг!.. 
Фæлæ уый циу? Цæмæ кæсы? 
Цæмæн нæ нырриуыгъы усы? 
Цæй аххосæй ныссалд æд ехс 
Йæ сæрмæ къух? 
Æваст йæ разы 
Фæивта хингæнæг йæхи 
Æмæ рæсугъд чындздзон чызг фестад, 
Нæртон Уырызмæгæн кæддæр 

118 
Плиты Грис 
Йæ мидбылбахудтæй фыццаг хатт 
Йæ зæрдæ чи басыгъта, уый — 
Сатана! Уый та у —’Сатана, 
Йæхи ус, хинты хин! 
— Зæронд, — 
Сатана, мидбылхудгæ, дзуры, — 
Дæ усы нал зоныс? — 
Лæууыд, 
Æрвдзæфау, хингондæй Уырызмæг, 
Æмæ йæ къухæй ахауд ехс. 
Уырызмæг æмæ та Сатана 
Фæстæмæ бафидыдтой уæд. 
Ныр дæр ма хохаг Иры иумæ 
Хæларæй, уарзонæй цæрынц, 
Фæлæ цы ком æмæ цы хъæуы, 
Уый зоны стыр Хуыцау æрмæст. 
Кæддæр сæм бацæуынвæнд кодтон, 
Цæмæй Уырызмæгæн чысыл 
Йæ митыл ахудтаин, хъазгæ, 
Фæлæ нæ бахастон мæ ныфс: 
Цæмæн? Мæхиуыл мын фæхуддзæн, — 
Æз дæр, мæ хæлæрттæ, кæддæр 
Фæдæн кæлæнгæнæджы къухты. 
1949 

Уацмыстæ 
119 
МАД 
Сыстад дунейыл сидзæргæс мад, 
Фарныл дзурæг, хæстæфхæрд ныййарæг, — 
Ацыд хæцæнмæ уый лæг салдат, 
Нал дзы раздæхти бинонты дарæг. 
Мад-иу къæсæрæй фæндагмæ каст, 
Каст æдзынæг йæ саби дæр уырдæм: 
Кæд фæзынид сæ дарæг æваст 
Æмæ ’рбахæссид амонд йæ фыртæн. 
Нæй, нæ фæзынд: йæ кой уа, йæ хъæр 
Дард кæйдæр зæххыл бамыр зынгхуыстæй... 
Мадæн сурс-урсид,митау, йæ сæр, 
Астæу бандзыг, ныггуыбыр зын куыстæй. 
Арæх цæстытæй тагъди йæ маст, 
Сыг æвæугæ цыди, цыма кулæй... 
А дунейыл ма идæдзмæ каст 
Хуры рухс тын йæ иунæг хъæбулæй. 
Ничи бафидид мады лæггад, 
Нæй уын бафидæн, мады дзæбæхтæ! — 
Хаста къухтыл йæ хъæбулы мад, 
Ба йын кодта йæ рустæн, йæ къæхтæн. 

120 
Плиты Грис 
Арвыл сысыди сау хæсты мигь, 
Царды хъæдгом æндидзыдтой адæм, 
Уалдзæг хурмæ куыд фæтайы их, 
Афтæ тади йæ зæрдæниз мадæн. 
Нæй, нæ батад йæ сагъæс æххæст, — 
Удхор бирæгътæ систой сæ сæртæ. 
Байдыдта та фæздæгкалын хæст, 
Ног та сдудыдта мадæн йæ зæрдæ. 
Æмæ сыстади дунейыл мад, 
Къухтыл систа йæ иунæг бындары, 
Зилы, агуры бæстыл рæстад, 
Хæстæндзарæгæн йе стыр маст хъары: 
«Ма та, ма та ссудз дунейыл хæст!» 
Мадæн рустыл йæ цæстысыг уайы... 
Дзуапп нæ рардæуыд мадæн, æрмæст 
Хæстæндзарæг сызгъæрин нымайы... 
Сиды идæдз ныр уырдæм, кæм ис 
Сабыр адæмæн фарны уæлахиз: 
«Мад дæ фæдзæхст, Советон Цæдис, 
Сидзæр — де уазæг, хæстæй сæ бахизЬ 
1950 

Уацмыстæ 
121 
ШЕКСПИР 
Нæры гуымиры хъæртæй арв, 
Къæдз-мæдзы судзгæ ’хсидав фехсы, 
Бынæй та зæхх уынæргъы тарф, 
Сыфтæрау, тарст уд ризы се ’хсæн. 
Тызмæгæй калы фурд йæ маст: 
Кæрзы йæ тасуадзæг уылæнтæй, 
Куы мигътæм фесхъиуы æваст, 
Куы ’рхауы зындонмæ пырхæнтæй. 
Мигъ сызнæт. Уад тымыгъ хæссы. 
Æрттивы арв æмæ йæ рухсмæ 
Шекспиры конд нывтæ кæсын, — 
Ныххауынц зæрдæйы æнусмæ; 
Кæсын сæм, джихтæ сæм кæнын, 
Цыма мæ басыгъта пысыра: 
Æрцытæ сыстад сæрыл хъуын, 
Мæ уæнтыл мæлдзгуыты дзуг сырра... 
Сынт уасы талынджы кæмдæр. 
Уад сыстад. Бирæгъ ниуы дардæй. 
Лæг рацыд, уый фæдыл — æндæр, 
Æмæ йæ афæлдахы кардæй... 

122 
Плиты Грис 
Хæстон лæг закъонтæ сæтты: 
Туг калы — стыр Сæрдар уа хъуамæ! — 
Æмæ цытуарзаг ус дæтты 
Йæ лæгмæ ’мгары марæн хъама... 
Козбау йæ хицаумæ кæсы 
Къæлæтæй, хахуыргæнгæ, ризы, 
Æвзагæй зæвæттæ мæрзы, — 
Кæд райсид мызд, уæлдæрмæ схизид... 
Фæхъуызы йе ’фсымæрмæ ’лдар 
Æмæ йын тадзы марг йæ хъусы, 
Цæмæй йæ бæсты суа Сæрдар 
Æмæ йын мой та суа йæ усæн... 
Æрхауд зæронд паддзах, ныр æй 
Йæ зæнæг расырдтой фыдбоны: 
Дзыназы быдыры хъæрæй, 
Бындзыггай сæрыхъуынтæ тоны... 
Хæцынц мæнгард æмæ хæрзуд, — 
Цæуыл кæрæдзи марой адон? 
Иу исы иннæмæн йæ худ, 
Иу ахсы иннæмæн йæ бандон... 
Æхцайыл алчидæр — мæлæг: 
Дæхæдæг бакæс уæртæ, — уынджы 
Сызгъæриныл куыд ивы лæг 
Йæ хо, йæ ус æмæ йæ чызджы!.. 

Уацмыстсе 
123 
Лæг бацыд йе ’рвадмæ зынггур — 
Нæ радта! — афтидæй дзы раздæхт, — 
Сæ митæм мигъты бамбæхст хур, 
Æмæ ныттардæр ноджы сау зæхх... 
Тыхсыс... Тъæппытæ хауы сæр, 
Дæ зæрдæ сагъæстæй дзыназы, 
Фæлæ — цы диссаг уа? — уæддæр 
Лæджы кæнынц йæ нывтæ уарзын!.. 
Æмæ нырттивы арв, кæсын 
Шекспиры конд нывтæм йæ рухсмæ: 
Фыдæлтон дуне сæ фæзынд, 
Ныххаудта зæрдæйы æнусмæ. 
Фæзылдтæн иннæрдæм цæхгæр, 
Хур худы: — Мæнæ цавæр бон и! — 
Фыдбылыз амарди кæмдæр, 
Зæххыл ныллæудзæни гармони. 
1950 

124 
Плиты Грис 
МАМАЙЫ ОБАУ 
Æризæр. Мæнæуы быдыртæ 
Зæринбарц уылæнтæ хæссынц. 
Мамайы Обауы къуыбыртæй, 
Уæйгуытау, танчытæ кæсынц. 
Кæддæр йæ бур æлыджы змисыл 
Сыгъд ахæм пиллонкалæг хæст, 
Æмæ дзы мин нæмыджы схъисы 
Æмбæлди къахдзæфыл æрмæст. 
Уыдтæн æз уым. Ирæй æрцыдтæн 
Сæрибар хъахъхъæнæг салдат, 
Мамайы Обауыл хæцыдтæн, 
Сыгъди нæ фæстæ Сталинград. 
Фыдгултæн цæст кæрон нæ уыдта, 
Лæгыл æфтыд сæ бæрцæй дис. 
Хæрдмæ бырыдысты кæлмытау, 
Бынмæ сæ мах та кодтам цъист. 
Нæ туджы кодтам мах æвдулæн, 
Фæлæ, нæ горæт, цæр, цæр, ды! 
Уыдис дæм иу фæндаг фыдгулæн — 
Цыдис уый не ’стджыты сæрты. 

Уацмыстæ 
125 
Нæ уыд гæппæл нæ зæххæй раттæн, 
Ныхъуырдтам тугæмхæццæ рыг, — 
Æмбалы мардыл-иу салдатæн 
Йæ цæстæй нал цыди цæссыг... 
Кæй бон у хъизæмар мыггагмæ! — 
Æркаст нæм хъахъхъæнын æгад, 
Куы сфыхти маст нæ риуты знагмæ, 
Уæд нын æрцыд бырсынæн рад. 
Фыдгул адзалмæ хъуамæ мыса, 
Куыд лыгъди удисгæ пырхæй!.. 
Нæ сæрмæ Ленины тырыса 
Сыгъди, цæхæркалгæ, сырхæй... 
Ныр ам сырх мæнæуы быдыртæ 
Зæринбарц уылæнтæ хæссынц, 
Мамайы Обауы къуыбыртæй, 
Уæйгытау, танчытæ кæсынц. 
1951 

126 
Плиты Грис 
ХЪУСЫН АЛЫ РАНÆЙ ЗАРЫН 
Зарæг, сабыр ма кæн ды 
Абон цины æмæ зынты, 
Мæн дæумæ хъусын фæнды, — 
Цард дæуæй йæхи фæлынды. 
Ныр цæуин, æмæ — кæдæм? 
Лæг æнæ зарæгæй ссарин? 
Зилын бæстыл, фæлæ кæм! — 
Хъусын алы ранæй зарын: 
Горæт райдзастæй цæры, 
Арвыл лулæтæй ныдзæвы, 
Зарын рудзгуытæй нæры 
Æмæ риуы дуар ныццæвы. 
Мæнæ кусæгæн йæ хид 
Урс цæппузыртæй ызгъæлы, 
Зарæг, уарийау, йæхи 
Цармæ систа æмæ зæлы. 
Лæгъз быдыры срухс и хъæу, 
Стыр цин — алкæцы хæдзары, 
Адæм бафснайдтой мæнæу, 
Æмæ ныр цæуы сæ зарын. 

Уацмыстæ 
127 
Рагъыл фыййау хизы дзуг, 
Фыстæ мерс кæнынц æмбырдæй, 
Зарæг бацагайы туг, 
Айнæг азæлы йæ мыртæй. 
Хъæды къохмæ баздæх ды, 
Бæлас сатæг аууон дары, 
Тæрхъус хъисфæндыр цæгъды, 
Тулдзæй булæмаргъ ныззары. 
Уайы цъититæй æхсыр — 
Рындзæй рындзмæ хауы ’хсæрдзæн, 
Ком йæ цъæх цæсгом æхсы, 
Ком ныр худгæ хурмæ ’рцæрдзæн, 
Уалæ рагъæй ракаст саг, 
Хъуаз фæлгæсы дард йæ цурæй, 
Уæлдæф алырдыгæй дзаг 
Мæргъты рог цъыбар-цъыбурæй. 
Рахылд арф лæгæтæй арс, 
Дары лæппынтæн йæ дзидзи, 
Къæйыл аныхта йæ фарс 
Æмæ зарæгмæ ныдздзицц и. 
Бакæс мыдыбындзмæ — мыд 
Хъалзæнг дидинæджы сгары, 
Адджын амонд ыл æрцыд, 
Æмæ фарны зарæг зары... 

128 
Плиты Грис 
Мæнæ диссæгтæ уынын: 
Систа алырдыгæй бæстæ 
Царды зарæгæн хъырнын 
Зæрдæарауæг хъæлæстæй! 
Рогдæр улæфы мæ риу, 
Рагъæй атæхын фæлварын, — 
Риумæ хъусын — уый та циу? 
Ай мæхи зæрдæ куы зары! 
1952 

Уацмыстæ 
129 
МЕ ’ХСИНÆГ 
Æхсинæг дæ, уари дæ, — 
Цардбæллиц дæ фæрцы дæн, 
Дæ былтæ — сырх уардитæ, 
Цæстытæ — хъæлæрдзытæ. 
Дунейы рухс мах уыдис, 
Цард мыдæй уыд, царвæй уыд... 
Мидбылты мæм нал худыс, 
Æмæ бон ныттар вæййы. 
Цас дыл зилынц усгуртæ! — 
Баппæрстой мæ сагъæсты: 
Боныгон мыл рухс хур дæр 
Дæ мæтæй куы нал кæсы. 
Мауал мæ хон азымджын 
Æмæ — коса нарты хин, 
Маргъ куы фестин базырджын — 
А сахат дæм атæхин!.. 
Æлхынцъæрфыг, тардзæстæй 
Куы ракæсыс мæ фæстæ, 
Уæд мæ зæрдæ сагъæсты 
Куы бампылы æргъæвстæй. 
5 Плиты Грис 

130 
Плиты Грис 
Тайдзысты мæ мæстытæ, 
Зæгь æрмæст фæлмæн ныхас: 
Тар æхсæв — дæ цæстытæ, 
Хур бон та — дæ цæстæнгас. 
А зæр мусмæ цæудзыстæм, 
Рох кæндзыстæм нæ хылтæ, — 
Къухтæ каубыд кæндзыстæм, 
Мыдæндæгьд та нæ былтæ. 
Мауал мыс нæ мидхылтæ, — 
Айрох уа мæ сагъæс, а! 
Бахуд мæм дæ мидбылты — 
Хур фæстæмæ ракæса!.. 

Уацмыстæ 
131 
МÆ УД ДÆ БАЗЗАД 
Мæйрухс асырдта талынджы 
Быдыртæй, кæмтты нарджытæй. 
Зæлынц колхозон хъал уынджы 
Уарзыны судзаг зарджытæ: 
«Мæ сæр фæци уæззау мæтаг, 
Цъæх артау калын цæхæртæ: 
Чызгай, фæуон дын амæттаг, 
Мæ уд дæ баззад, мæ зæрдæ! 
Байхъус-ма, ба, мæ хуры хай, 
Дурзæрдæ ма у, цавæр дæ? 
Æвæццæгæн, рæсугъд чызгай, 
Ды ме ’намондæн равзæрдтæ. 
Æрмæст мæм фæкæ иунæг каст — 
Æппын æрхъæцмæ нал хъæцын: 
Дæ иу рацыд, дæ иу ныхас 
Зæрдæйыл, мыдау, андæдзы. 
Фенцайы мæ риу кæрзынæй 
Дæ бахудтмæ, дæ хъæзтытæм, — 
Тæхуды, æмæ кæсынæй 
Чи бафсæды дæ цæстытæм! 
Мæ зæрдæниз куыд хъус кæнон, — 
Фæстæмæ дæр куы нæ кæсыс? 
Кæдæм тæхыс, мæ урс бæлон, 
Мæ зæрдæ мын кæдæм хæссыс? 

132 
Плиты Грис 
Мæ сæр фæци уæззау мæтаг, — 
Цъæх артау калын цæхæртæ... 
Чызгай, фæуон дын амæттаг, 
Мæ уд дæ баззад, мæ зæрдæ!» 
Мæйрухсы тынтæ нал кæлынц 
Быдыртæм, кæмтты нарджытæм, 
Уæддæр ма уынджы азæлынц 
Уарзыны судзаг зарджытæ. 
1952 

Уацмыстæ 
133 
ДÆУАЩРДÆН 
Наз æруагъта йæ къалиутæ, 
Рындзæй сабыр кæсы... 
Ой, мæ зæрдæ ныггалиутæ, 
Уарзтæй баци хæрз сыгъд. 
Кæд йæ нывæй лæвæрд вæййы 
Æрдзыл алцæмæн рад: 
Судзгæ сæмбæлд мæ зæрдæйыл 
Де ’рдын æрфгуыты фат. 
Æз ныр удæнцой нал зонын, 
Ад мын нал кæны цард, — 
Зæрдæ агуры уарзоны 
Æмæ уадзы цъæх арт. 
Уæд кæм кæныс æмбæхстытæ? 
Ракæс, бахуд фæлмæн, — 
Ды куы нæ уай мæ цæстытæн, 
Хур нæ тавы уæд мæн. 
Æз мæ сæнтты дæу фæмысын, 
Ме ’мдзаст, ме ’мриу æрлæуу, 
Батухон дæ мæ хъæбысы, 
Къухтыл ахæссон дæу. 

134 
Плиты Грис 
Иу дæ мидбылты бахудтæн 
Æз дæн рагæй нывонд, 
Уой кæрæдзийæн мах удтæ 
Раст хъаймæтмæ нывгонд! 
А дунейыл цы рацардтæн, 
Йе цы хонæм æвзонг, 
Уымæй иунæг дæ уацар дæн 
Æз мæ ингæны онг. 
1952 

Уацмыстæ 
135 
ФАРНЫ МАЙ 
Зымæг алыгъд тæргай, 
Худгæ ралæууыд май, 
Сау мæр райхъал йæ фынтæй, 
Хур бæрзонддæр хæты 
Æмæ уафы йæ тын 
Ирд, зæрингъуыз тæбынтæй. 
Уалдзæг ралæууыд ныр, 
Зæрдæ фестад фæндыр, — 
Куыстмæ, уарзынмæ райы. 
Быдыр адардта цъæх, 
Уары, луарынау, зæгъ 
Æмæ хур йæхи найы. 
Сабыр улæфы мæр, 
Хъæд æфтауы сыфтæр, 
Чъиу хъуына кæны назыл. 
Фæрвыл амонд æрцыд: 
Смал йæ къуыпайы мыд, 
Бындз æй адджынæн нуазы. 
Ауд, ауд ныл, рай, 
Фарны, сойгуысты май! 
Знаг зæрдæрыстæй дудæд! 
Хæст фæндагсыгъд фæуæд! 
Мадæн мауал уæд мæт! — 
Саби, рухс хурау, худæд! 
1952 

136 
Плиты Грис 
РАЙ МЫН, ИР! 
Рай мын, Ир, ды йе скаст дæ поэтæн! 
Бантысæнт дæ рухс фæндтæ фæрнæй! 
Кæд дæу тыххæй бирæ зынтæ федтон, 
Æз уæддæр сæрыстыр дæн дæуæй. 
Цасфæнды цæуон дæу тыххæй ’фхæрды — 
Уый мæнæн æппæлдæй уæлдай нæу; 
Ды лæгæн мыггагмæ дæ йæ зæрды, 
Уырдыгæй йын ничи скъахдзæн дæу. 
Уарзын æз æппæт дзыллæты бирæ — 
Нуарджын къухтæй чи кæны фæллой, 
Афтæмæй мæхи ныййарæг Ирæн 
Иу ран дæр нæ рох кæнын йæ кой. 
Атъæпп уа дыдзæсгом налат, уастæн, 
Чи хаста дæ уарзтмæ арæх фау! — 
Кæд, цы лæг нæу хи адæмы уарзтæн, 
Уый нæ ратдзæн иннæтæн æгъдау! 
Нæу мын тас уæззау зынты фæлладæй, 
Амайын дзырдыл, мæсыгау, дзырд, — 
Кæд æмæ рæсугъд хъуыдыты фатæй 
Амарин лæджы зæрдæйы сырд. 
1953 

Уацмыстæ 
137 
КÆМДÆ? 
Сæумæйыл ивайæг мæйдары 
Дзыназы хохаг дон кæмдæр, 
Тъæллангæй булæмаргъ ныззары, 
Нæ цæуы ме ’рхæндæг уæддæр. 
Мæ дуне сау хæстмæ куы араст 
Сæрибар хъахъхъæнæг, уæдæй 
Мæ сæрмæ худгæ хур нæ ракаст, 
Фæлыгъди цардамонд мæнæй. 
Цы бадæ, ме ’нæстъæлгæ стъалы? 
Кæм дæ, мæ уды тавæг хур? 
Дæ фæдыл арв йæ цæссыг калы, 
Зæхх та мын фестади къæйдур. 
Кæм дæ? Мæ уд, нывондау, иууыл 
Дæ уынд, дæ цæрайыл у баст, — 
Фæзын! Ныттыхсон дыл, дæ риуыл 
Цæссыгтæй фемæхса мæ маст!.. 
Уæвгæ, кæм и! Сæумæйы тары 
Дзыназы хохаг дон кæмдæр, 
Тъæллангæй булæмаргъ ныззары, 
Мæ дуне не здæхы уæддæр. 
1953 

138 
Плиты Грис 
УАЛДЗÆГ 
Хур, фæлмæн дæ зæрин тынтæ райтау, — 
Зæххæн сис йæ сон æмæ йæ рын; 
Риуы ссыгъди уарзондзинад, артау, 
Уды бирæ бафæндыд цæрын, 
Ратт нын, ратт фæрнæйдзаг кусæн бонтæ, 
Худ нæм, хур, дæ хъармæй зæхх æфсад! 
Мæнæ рацыд уалдзыгæнды фронтмæ 
Колхозон æфсæнбæхджын æфсад. 
Райхъал æрдз куысты ном æмæ кадæн, 
Зивæг цæстæн фестади ныр сындз, — 
Халасхил æмæ цæрæццаг адæм 
Быдырмæ, гуылфгуылфгæнгæ, бырсынц. 
Ризы зæхх æфсæйнаджы зылангæй, 
Мæрæн у йæ хъарм улæфæн ныр... 
Уæлдæфы хæрдмæдзог цъиу тъæллангæй 
Куы ныззары, куы цæгъды фæндыр. 
Ауæдзыл лæууы, æлдарау, хъыргъы, 
Цыма куыстæн аргъ кæны: «Бæззы», 
Тæрхъус бады къудзийы бын æрхы 
Æмæ джихæй хъыргъымæ кæсы. 

Уацмыстсе 
139 
Дидинæг йæ къоппа сдардта зæххæй, 
Хæрисыл фæхæцыди къуыпа, 
Мæнæ сабыр мыдыбындз фæтæхы, 
Ах! — куыд кæны дидинæгæн ба! 
Уалдзæг, рай, ды зæрдæйæн æхцон дæ, 
Цардæн ды йæ фидыц дæ, йæ мад, 
Ратт ныр, ратт фæрнæйдзаг кусæн бонтæ! 
Худ нæм, хур, дæ хъармæй зæхх æфсад! 
1954 

140 
Плиты Грис 
СÆРДЫГОН ÆХСÆВ 
Ахсæв куыд хъарм у, куыд фæлмæн! 
Хосы тæф уæлдæф хæссы 
Быдыр, æнæсыбыртт, фæлмы 
Сабыр улæфгæ, хуыссы. 
Стъалытæ бахудынц арвæй 
Мисынгъуыз мигъы бынæй. 
Скæсæны, гарачъи царвау, 
Сабыргай сленк кæны мæй, 
Хуымы, уæйгуыты æфсадау, 
Мæнæу кæритæй лæууы. 
Хæфсытæм хъæугæрон цады 
Зарыныл ерыс цæуы. 
Зарынц сæ бирæ хъæлæстæй, 
Мæнæу сæм хъусы æнцад. 
Денджыз йæ сасирæй бæстыл 
Луары сызгъæрин ыссад. 
Уæлдæфы ницы æнкъуысы, 
Хурбонау ’гас дуне — ирд. 
Зæрдæйæн хæхты хъæбысы 
Адджын мыдыкъус у Ир. 
1956 

Уацмыстæ 
141 
ИРОН ФÆНДЫР 
Фæндыр... Нæ быдырты, нæ хæхты, 
Цы райдзаст цины сæр дæ ды! 
Дæ хъæлæс мин мыртæй куы цæгъды, 
Уæд удæн цас хъару дæтты! 
Ирон лæджы фæрныг хæдзары 
Куывд уа, чындзæхсæв уа — фæндыр 
Сæдæ фæлмæн хъæлæсæй зары 
Æмæ дзы хъыг кæны цыбыр. 
Хъырнынц ын ногæй уа, зæрондæй, 
Хъырнынц ын усæй уа, лæгæй: 
Сæ хъазт, сæ хæлдзæгæн кæрон нæй 
Æмæ фæуæн сæ кафтæн нæй. 
Хæдзары куса лæг, быдыры — 
Йæ фæндыр йе ’мбал у æдзух: 
Йæ риуы ног æхсар фæгуыры, 
Фæкусы рогдæр уæд йæ къух. 
Фæлæ хæсты заман куы ’рцæуы, 
Нæ фæндыр уæд салдат ныллæууы, 
Фæзæлы бархийыл йæ зард: 
«Хæсты ирон нæ кæны ризгæ, — 

142 
Плиты Грис 
Фæндыры хъæрмæ фесты арт, 
Нæмыг дзы нал фæкæны хизгæ 
Æмæ йæ нал фæкæрды кард!» 
Куы ’рцæуы уарзондзинад удмæ, 
Уæд ыл фæзарыс ды фæлмæн, 
Фæивыс а дуне рæсугъдмæ, 
Фæдæттыс царды ныфс лæгæн... 
Фæлæ куы цæуы уарзт нæ риуæй, 
Уæд та дæ кæуын у уынгæг: 
Дæ хъæлæс хинымæр фæниуы, 
Фæкæуы хус цæстытæй лæг. 
Лыстæг дæ мырмыраг хъæлæстæ 
Куы сисынц циныл ног сæ хъазт, 
Фæкалы дидинæг нæ бæстæ, 
Фæлидзы зæрдæйæн йæ маст; 
Æрбайсы къухмæ чызг йæ фæндыр 
Æмæ рæсугъд æрцæгъды рог, — 
Лæджы та уарзын ног æрфæнды, 
Цæрын æрфæнды уды ног. 
1956 

Уацмыстæ 
143 
НЫФСХАСТ 
Æмбисонд 
Фыста дын Тæрхъус даргъ цыдæр. Æваст 
Йæ рæзты Рувас тар хъæдæй æруайы 
Æмæ фæрсы: — Цы фыссыс, Хъилхъус? 
— Хъазт!.. 
— Ды хъазт? Кæй ныхмæ? 
— Мард тиран Домбайы! — 
Дзуапп радта Хъилхъус. — Не знаг уыд, мæнгард! 
Ныххæцыди бынтон сæ хурхыл сырдтæн: 
Цыбыр сын кодта алыбон сæ цард, 
Æмæ йæ ныхмæ уый тыххæй хæцыдтæн, 
Фæлæ кæм хъуыста?!. Гъеныр ыл дæу раз 
Фыссын тыхджын «зылынгæнæн ныхас», 
Тиран кæй уыд æмæ нæ тынг кæй цагъта, 
Кæй радта махæй бирæтæн мæлæт!.. 
— Ныфсхаст дæ, Хъилхъус, — Рувас, худгæ, загьта, — 
Кæд мард Домбаймæ бауæндыдтæ, уæд!.. 
Фæлæ дæуæй уæд уыдаиккам разы, 
Тызмæг паддзах Домбай ма нын æгас 
Куы уыд, уæд ын «зылынгæнæн ныхас» 
Куы бакастаис комкоммæ йæ разы!.. 
Тыхджындæры куы абырсы мæлæт, 
Уæд æй фæкæны алчидæр зæвæт! 
1956 

144 
Плиты Грис 
ЦИНЫ ДИДИНДЖЫТЫ МАЙ 
Алаз фарнимæ цæуай, 
Цины дидинджыты май! 
Арвæй тауы хур йæ зæрин, 
Зæхх æм улæфы сындæг. 
Дзуры хинымæры лæг: 
«Ехх, дыууæ хатты куы цæрин!» 
Уалдзæг, адджындæр мын нæй 
Азы афонтæй дæуæй! — 
Уалдзæджы тæккæ цырены 
Дуне амондыл фæхæст: 
Раст апрелы райгуырд Ленин, 
Æмæ майы амард хæст. 
Алы уалдзæг, алы майы 
Лæг йæ мидзæрды нымайы, 
Цины базыртыл тæхы, 
Иуæй иннæ сгуыхтмæ хизы, — 
Тагъд нæ райгуырæн зæххыл 
Уый цæрдзæни коммунизмы. 
Нæ, цыфæнды фау мæм хæсс, 
Гъе, уæддæр дын дзурын æз: 
Тæккæ уалдзæджы цырены 
Дуне амондыл фæхæст: 
Раст апрелы райгуырд Ленин, 
Æмæ майы амард хæст! 
1961 

Уацмыстæ 
145 
ÆРТХУТÆГДОН 
Æрыгон нæу, нæма дæр у зæронд 
Ирон инæлар, йе стъолы цур бады, 
Йæ разы та — бæхы сæфтæгæй конд 
Хуымæтæджы æртхутæгдон цæфхадыл. 
Æдзард сæфтæгмæ инæлар ныккаст, 
Цыма дзы ивгъуыд тохы мыртæм хъуыста... 
Кæсы æмæ йæм фæздæгæй æваст, 
Мырмыргæнгæ, йæ саулохаг бæх сыстад. 
Уæд саулохагыл инæлар ысбадт, 
Йæ дадзинты хæстон туг ногæй схъазыд, — 
Цыма йын уыд хæцæн быдыр йæ уат 
Æмæ — фæбырсы йе ’фсæдтæн сæ разæй. 
Зæй нæ ракалди уæлвæзтæй, 
Уымæй не змæлынц а бæстæ, — 
Уый фæхоны йæ цæргæсты 
Иры инæлар сау хæстмæ. 
Нымæт дымгæмæ спака и, 
Уæнтыл фестади базыртæ: 
Уый фæтæхынц атакæйы 
Иры сагсур бæгъатыртæ. 

146 
Плиты Грис 
— Размæ, размæ, мæхи ’мгæрттæ! — 
Хъусынц йе ’фсæдтæ Плионæй, 
Æмæ се ’лвæст фæринк кæрдтæ 
Хурмæ судзынц сырх пиллонæй... 
Æваст... фæцæф и саулохаг... Æваст 
Йæ саргъæй атахт балхонæг хъæбатыр; 
Фæстаг хатт бæх йæ барæгмæ фæкаст. 
Ныууасыди, æрхауд, ныррызт, ныссабыр. 
«Бæх мын! — фæдзырдта инæлар, — бæх, тагъд! 
Æмæ та судзгæ хæцæны фæтæхы... 
Куы фæци хæст, ингæн æрцыд уæд къахт, 
Сæфтæгцухæй дзы баныгæдтой бæхы... 
Æрыгон — нал, нæма дæр у зæронд. 
Ирон инæлар, йе стъолы цур бады, 
Йæ разы та — бæхы сæфтæгæй конд 
Хуымæтæджы æртхутæгдон цæфхадыл. 
1962 

Уацмыстæ 
147 
СТЪАЛЫ ИРЫ КАДЫ АРВЫЛ 
Абайты Васойæн 
Уæд дæ, уæд, Васо, æгæссад, 
Фарны амонд нын куыд хæссай! 
Ды нæ Иры кады арвыл 
Дæ рæсугъд æрттивгæ стъалы, . 
Цæр нын, цæр мыд æмæ царвы, 
Æмæ ленк кæн цины малы! 
Судзыс бон, æхсæв дæ куысты, 
Бирæ удхæрттæн фæразыс, — 
Кæд дзырдтæй-фæрдгуытæй сыстид 
Иры цардвæндаг дæ разы. 
Райæд мин азы дæ зæрдæ — 
Рухс нын чи кæны цырагъау, 
Æмæ цардбæллон кæстæртæн 
Чи у хорз фæзминаг аргъау!.. 
Уæ тæхуды, фест хæдбазыр, 
Алæуу худайстæй дæ цуры! 
Бакæсин дæм исдуг сабыр, 
Стæй дæм хинымæры сдзурин: 
«Сон, рын ма фен, хур фен бирæ! 
Фæндаг уæд сыгъдæг дæ рухсмæ! 
Ды цы бон фæзындтæ ирæн, 
Уый уæд арфæйаг æнусмæ». 
1962 

148 
Плиты Грис 
НЫХАС ÆМÆ ХЪУЫДДАГ 
Нæ фидæн амондимæ худæд! 
О зæрдæ, ды йæ цинæй рай! 
Фыдызæхх адджын у мæ удæн, 
Фæлæ мæ уд дæр нæу уæлдай. 
Фæрнæфсæст уæд æдзух нæ бæстæ, 
Æмæ уæд хорæй, фосæй дзаг! 
Мæнæй йын — басгуыхты ныхæстæ, 
Æрмæст мæ ма домут хъуыддаг! 
Куы бырса не ’фсад размæ хæсты, — 
Уæлахиз райсын ма уæд зын! 
Зæгъдзынæн тынг рæсугъд ныхæстæ, 
Æцæг мæ ма кæнут бырсын. 
Сæрибар фидар уæд нæ бæстыл 
Хъæбатыр адæмы фæрцы! 
Нæ зæхх бæркадджын уæд! Æрмæст ыл 
Мæн макуы бахъæуæд хæцын! 
Уæдæ дзырдæй æмæ ныхасæй 
Æз алкæд раззагæй цæуын. 
Æцæг, хъуыддаджы! — нæ, æз разæй 
Хъуыддаджы никæдбон лæууын! 

Уацмыстсе 
149 
Цæрæд нæ Ир, зæйау куыд цæуа 
Йæ бæркад азæй аз фылдæр! 
Æцæг дзы хардз мæнæй куыд нæ уа, 
Куыд никуы бахъæуа мæ сæр. 
Хъуыддаджы? Нæ, æз уым нæ цæуын! 
Фæлæ ныхасы? Уым цæуын. 
Мæ ныхас иу фæдыл фæлæууы, 
Мæ хъуыддаг иннæуыл лæууы. 
1963 

150 
Плиты Грис 
ÆРТÆ ФЕМБÆЛДЫ 
Кадæг 
Тæргайдон арф комæй бырсы, 
Фынккалгæ, дурæй дурмæ схъиуы, 
Куы, мадау, сусæгæй хъæрзы, 
Куы, зинау, мин хъæлæсæй ниуы. 
Кæдз-мæдзы гæрды размæ фæд, 
Йæ урс барц ферттивы хъуымбылтæй, 
Куы ницы холы ссары, уæд 
Тызмæгæй асдæры йæ былтæ. 
Æрвæййы быдыры фæлмæст, 
Æмæ йæ бырстыл тас нæ зыны, 
Фæлæ цæуыл фæвæййы хæст, 
Уый стайау ассæнды йæ быны. 
Æмæ цы фыд, æмæ цы маст 
Нæ хæссы цæрджытæн æрвылбон! 
Уæддæр ыл дзаг хордзентау баст 
Æрцыд быдирон хъæу Æрыдон. 
Æмбисыл хъæу дыдих фæцис — 
Тæргайдон æй, æрхивгæ, фады, 
Хъызт боны саразы фæдис, 
Æрвадæй байуары æрвады. 

Уацмыстæ 
151 
Фæлæ сæрдыгон бон у ныр. 
Цъæх арвæй хур йæ тынтæ тауы, 
Æмæ Тæргайдон у сабыр, 
Лæгъзæй хæлхæлгæнгæ фæйлауы. 
Йæ уылæн, кадæгау, уæзбын, 
Уæздан фæндырдзагъдау, æнæсон... 
Лымæн, æрбайхъус-ма, æз дын 
Йæ мыртæм иу хабар æрхæссон. 
* * * 
Уæд ма уыдысты бонтæ змæст: 
Нырыккон цардæвæрд нæ бæстыл 
Нæма фæфидар ис æххæст, 
Æмæ йæ судзыныл æндзæрстой 
Цыппæрдæс паддзахады хæст. 
Рызтис æгас Уырыс, æнкъуыстис, 
Зæхх калдта пиллæттæй цæхæр, 
Нæ чысыл Иры хъæуты хъуыстис 
Æнæнцой сармадзанты хъæр. 
Хъæуи-хъæу хъарджыты тындзыдта 
Æрвылбон судзаг мæрдты кой, 
Æмæ сæ дзыккутæ тыдтой 
Ирон сылгоймæгтæ бындзыггай. 
Мæлæт æлвæстæй хаста кард 
Æмæ цæринаг удты карста... 
Фæлæ йæ кæнон кодта цард: 
Иу мардис, иннæ цардис, уарзта 
Æмæ йæ къаймæ судзгæ хаста 

152 
Плиты Грис 
Йæ сыгъдæг сонт зæрдæйы арт... 
Æрдзæй нывгонд у уарзын удæн 
Æмæ йын уымæй нæй фæцудæн. 
Тæргайдонæн йæ иу фарс уæд 
Мæгуыр зæхкусæджы хæдзары 
Чындздзон цæрæццаг чызг Минæт 
Сыгъдæг лæппын сæгуытау царди... 
Минæт æрыгон у нырма, 
Фæлæ уындæй тæмæнтæ калы, 
Цыма сырх уарди у, цыма 
Æнæбын арвыл хъазы стъалы; 
Йæ сау цæстыты судзы зынг; 
Фæлмæн йæ мидбылты куы схуды, 
Уæд милрихи лæппутæ тынг 
Фæкæнынц уыдонмæ тæхуды! 
Йæ зылд хæдзары мимæ — цырд, 
Йæ уындмæ зæрдæ ссудзы зныхау, 
Æхсæрау къæрцц кæны йæ дзырд, 
Мæргътау — цъыбар-цъыбур йæ ныхас. 
Æд фæндыр хъазтмæ рацыд, уæд 
Æрмæст йæ иу фæзылдмæ бакæс — 
Лæппуйы риуы бафты сагъæс, 
Æмæ дзы сбийы ахстон мæт. 
Цæйбæрц æй уæздæттæй ис курæг, 
Цæйбæрц ыл сагсуртæ ис дзурæг, 
Уынæг æм цас дзыллæ цæуынц! 
Кæд нæй йæ курджытæн хынцæн дæр, 
Уæддæр æй никæмæн дæттынц, 
Æмæ сæ бæхбæттæн цæджындз 
Ехсыхъæдæй ныццис лыстæгдæр. 

Уацмыстæ 
153 
Йæ мад æмæ йæ фыдæн зын 
Нæ уыд ныууæй кæнын сæ чызджы, 
Фæлæ нæ бафæндыд цæуын 
Зæронд ныййарджыты йæ хъыджы, — 
Æрмæст сын уыцы иунæг уыд 
Æмæ сын бархийæ фæхъомыл, 
Фæлæ хæрзæгъдауыл лæууыд 
Æмæ къæм дæр нæ бадт йæ номыл. 
Уæвгæ, йæ митыл уыд бæрæг, 
Кæй ис йæ мид-зæрдæйы чидæр, — 
Чызг уый карæн куы свæййы иугæр, 
Уæд макæй уарза —. нæ, æцæг 
Нæ баууæнддзæнис ууыл иу дæр, 
Фæлæ кæмæн фæцис нывгонд 
Æмæ йæ лæджыхъæд цы уыдис — 
Нæма у никæмæн зындгонд. 
Æмæ йæ курджытыл бынтон 
Æфтыдис уый тыххæй цымыдис. 
Раст доны иннæ фарс та уæд 
Хъæздыг фысвосджыны хæдзары 
Æххуырстæй, искæйонæй царди 
Къуыбыррихи лæппу Ахмæт... 
Зымæг фæхизы фос Хъызлары, 
Æмæ куы ралæууы изæр 
Куы цæгъдынц се ’фсæст фос сынæр, — 
Фæбадынц фыййæуттæ фæлладæй, 
Фæкæнынц даргъ æхсæв цыбыр, 
Ахмæт та райсы уæд фæндыр 
Æмæ ныццæлхъ кæны «Дæдадæй»: 

154 
Плиты Грис 
«Фыййау мын макæд бон ныллæу, 
Фыййау йæ къухыфыдтæ ’хсыны, 
Æмæ йæ хиуæтты, йæ хъæу 
Уæззау æхсæз мæйы нæ уыны... 
Уæд ныр тæхудиаг куыд нæу, 
Йæ усаг чи фены йæ фыны! 
Цы ласы комы дон, хъуызгæ? 
Йæ фынк сæртæ æмæ йæ бынтæ. 
Цы уарзы сау лæппу чызгæн? 
Йæ зынг зæрдæ æмæ йæ былтæ... 
Фыййау, дæ судзгæ сагъæс зар, 
Дзыназ дæ зарæджы дæ зынтæ, 
Фæлæ фæсал-æрчъитæ дар 
Æмæ-иу макæд мыс хæдбынтæ, — 
Хæрæгыл не ’вæрдæуы саргъ: 
Фæнды дæ быцъынæг дæр атон, 
Йе фест дæ рухс бæллицты маргъ, — 
Фыййауæй дардмæ лидзы амонд 
Йæ уарзтæн ничи скæндзæн аргъ...» 
Цæй зын дæ, даргъ зымæг Хъызлары! 
Лæгæн дæ тымыгътæ — мæлæт. 
Фос миты бын хæтæлтæ сгары, 
Фыййауы сусæг хъынцъым мары... 
Нæхимæ, хохы та — дзæнæт! 
Уым зæрдæ сабыр цины зары. 
Æмæ куы ’рцæуы уалдзæг, уæд 
Фæтæхы базыртыл Ахмæт, 
Йæ риуы адджын цин æвзæры, 

Уацмыстæ 
155 
Зынг фесты дадзинты йæ туг, 
Фæзынынц рухс сæнттæ йæ сæры: 
Бæрзонд хæххон уæтæрмæ скъæрын 
Сындæггай байдайынц сæ дзуг... 
Рæхджы сæ хъæуы цурты, хизгæ, 
Тæрдзысты фос — Ахмæт зыдта 
Æмæ йæ мид-зæрды дзырдта: 
«Тæхуды, чызг, æмæ ма искæд 
Фæкæн дæу иунæг уынд уæд та!» 
Æмæ — кæс-ма, Æрыдон уæртæ! 
Зыны дæ хицауы хæдзар... 
Фæлæ уый циу? — цыдæр хъазт кæрты... 
Æрмæст æм ма ’хсайæд дæ зæрдæ, — 
Нæ дын ис бацæуынæн бар: 
Æххуырст дæ ды, фыййау, кæйдæр дæ 
Æмæ дæ хъус дæ фосмæ дар!.. 
Нæ, нæ, нæ дæн разы хъысмæтæй, 
Æнæфенгæ мын чызгæн нæй: 
Æз хъуамæ радзурон Минæтæн 
Æмæ дзы ракурон, цæмæй 
Мæ сыгъдæг уарзыны ныхасмæ 
Фыццагау мауал уа тæлфаг 
Æмæ йæ ныййарджыты размæ 
Мæ минæвæрттæн уа фæндаг! 
Хур арвæй атылдис, æризæр 
Æмæ нæ уыны дардмæ цæст: 
Цу, бакæн иунæг каст æрмæст, 
Ныр дын дæхи нæ фендзæн иу дæр. 

156 
Плиты Грис 
Æмæ хъуызæгау бараст уæд 
Сæ кæртмæ аууæтты Ахмæт, 
Æрлæууыд лæппутæн сæ фæстæ... 
Æваст уæд æврагъы бынæй 
Йæ цæлхыдзагæй ракаст мæй 
Æмæ ныррухс и, бонау, бæстæ. 
Ахмæт кæсы, уыны: фæндыр 
Кæй къухы зæлы уæртæ ныр, 
Минæт у уый!.. Фæлæ цы хъазт уа, 
Цы куывд уа йе ’лдармæ, цы хуынд? 
Кæцæй та йæм æрцыди хуын? 
Æви кæд исчи ус æрхаста? 
Нæ, нæ, йæ сау æлдары фырт 
Афицер у æмæ, бæлвырд, 
Æрыздæхт а зæр урс æфсадæй, 
Æмæ ныр ууыл райынц адæм. 
Цæйбæрц уæздан фæсивæд ис, 
Цæйбæрц афицертæ йæ хъазты! 
О, уый тызмæг лæппу уыдис, 
Йæ бафхæрдтæ мæ рох нæма сты: 
Йæ къухæй цас цæфтæ уыдтон, 
Сындз сæ, пысыра сæ фæтона! 
Фæлæуу, мæстытæ исæн бон 
Æрцæудзæн, додой мын дæ къона! 
Фæлæ нырма нæу уымæн рад, 
Æндæр цæуылдæр у мæ сагъæс: 
Хуыцау, Минæты кафын ратт, 
Æмæ, тæхуды, уымæ бакæс!.. 

Уацмыстæ 
157 
Æрцыд йæ фæнд: фæдзырдта хъазтгæс 
Минæтмæ; рахызт чызг, æнцад 
Æрлæууыд, азæлы йæ фæндыр 
Æмæ уæд ног фæтынг и хъазт, 
Уæд хъал фæсивæдæй æваст 
Æркафын алкæйдæр æрфæндыд 
Æмæ цæттæ кæнынц сæхи: 
Чи цухъайы дыстæ æруадзы, 
Чи хъама раст æвæры, чи 
Йæ сæрыл зулмæ худ æрсадзы, 
Чи рихи аздухы къуыбыр, 
Чи хъазтгæсмæ лæгъстæйæ хаты: 
— Хатыр, нæ хъазты хицау, ныр, 
Æнхъæлдæн, ракафын мæ рад у! 
Фæлæ дын уалынмæ... — Уый циу? — 
Æрцыд æвирхъау хабар! — Иу 
Æнахуыр чидæр, маргъау, ратахт, — 
Цы лæг уыд — ничи йæ зыдта, 
Æмæ Минæты фæдыл уайтагъд 
Æрзылд, «æрц-тох», зæгъгæ, дзырдта, 
Бæрзонд йæ фидауæг гуыр систа, 
Йæ цæнгтæ базыртау тылдта 
Æмæ йæ бызгъуыртæ та — систау; 
Йæ къæрид кæрц къæр-къæр кæны, 
Йæ хъуынджын худ ныцци пæлæхсар, 
Æмæ йæ сæмпæрчъитæн фæсал 
Сæ хъустæй алырдæм зыны! 
Фæлæ сæ мурмæ дæр нæ дары 
Æмæ нæ мæт кæны Ахмæт, — 

158 
Плиты Грис 
Лæппуйы риуы цин куы зары, 
Нæу фурд йæ фадхъултæм дæр уæд. 
Йæхи уым ахæм æхст нылласы 
Æмæ йæм нæй æрхæссæн фау: 
Цымæ налхъуыт æмæ налмасы 
Æрттивы паддзахы фыртау! 
Минæты фæдыл зилы сихау, 
Æрсадзы къахыфындзтæ цырд, 
Æмæ йæм хъал фысымы фырт 
Кæсы æлхынцъæрфыгæй, джихæй: 
Цымæ цыдæр зæгъинаг дзырд 
Æваст йæ былтыл асалд ихау. 
Æрмæст Ахмæт нæ кæны мæт 
Æмæ Минæт куы ’рцæгъды, уæд 
Уый рог йæ къах-къухтыл ныззилы, — 
Цæст ыл нæ хæцы, цыма цъил у! 
Минæт та фестади фæндыр, 
Ахмæтæн ленк кæны йæ разæй, 
Æмæ, кæрæдзи ивгæ, хъазынц 
Сæ русты туг æмæ æхсыр; 
Сæ зæрдæ ницæмæйуал дуды... 
Цыма дыууæ цæрæццаг удæн 
Сæ цуры фезмæлæг дæр нæй, — 
Æрмæст сæм арвы риуæй худы 
Æмæ зæрин тын уафы мæй. 
Раст афтæ уалдзыгон, сычъимæ 
Куы ссудзы сонт сæгуыты уарзт, 
Уæд уыдонау фæкафынц иумæ, 
Вæййы уæд уыдонау сæ хъазт, — 
Цыма нæ вæййы змæлæг хъæды, 

Уацмыстæ 
159 
Æрмæст ма фембарынц сæхи... 
Уæд цуанон бахъуызы фæстæты, 
Гæрах — æмæ сæ иу фæци... 
Куы фесты кафын æмæ хъазын 
Дыууæ цæрæццаг уды, уæд 
Минæтæн алæууыд Ахмæт 
Æнцад гуыбырсæрæй йæ разы 
Æмæ йæм бадзырдта: — Минæт, 
Дæу ам фылдæр цы лæппу уарзы, 
Мæ уд дын уый фæхъау фæуæд! 
Цыдæр ма йын дзырдта йæ хъусы, 
Фæлæ нæ фæци дзырд æххæст... 
Æваст... Уый циу? Ахмæты русыл 
Фæцыд æнæнхъæлæджы дзæхст!.. 
Æлдары хъал фырт у хылуæндаг, 
Æмæ Минæты ’фхæры ныр: 
«Мæнгæн нæ фæдзурынц сылæн, дам, 
Йæ дзыкку — даргъ, йæ зонд — цыбыр... 
Цыма ныккалдта арв цæхæртæ, 
Фæлæ Ахмæт лæууыд æнцад: 
Æххуырст дæ ды, мæгуыр, кæйдæр дæ 
Æмæ дæхицæн зон бынат... 
Ахмæтæн ферхæндæг йæ зæрдæ, 
Йæ фыццаг фембæлд та — æнад... 
Ныр хъæды арты фарсмæ бады. 
Æхсæв. Кæсы йæм арвæй мæй. 
Къæрцхъусæй4^' алфамблай фæлладæй 
Кæнынц йæ хъузæттæ фынæй... 

160 
Плиты Грис 
Йæ маст Ахмæтæн ист нæма ’рцыд 
Æмæ йæ риуы зныхау сыгъд. 
Йæ фосджын хицауæй фæлыгьд, 
Ныллæууыд мастисджыты бардзы, 
Йæ фарсыл — хъама æмæ кард, 
Йæ риуыл — дзуарæвæрд хъатара... 
Йæ къухæй цалыл батар цард! 
Æмæ дзы ноджы хъуамæ мара! 
Нæ уадзы стигъджыты æнцад, 
Сæ ныхмæ бацыди фыдгæнды, — 
Хъæздыг тыхгæнджытæн фæбадт 
Йæ тæссæй мигъы къæм сæ уæнты. 
Æрмæст тæхгæ-тæхын Ахмæт 
Фæкæнæд иунæг æхст уæлбæхæй — 
Æмæ та урс афицер уæд 
Æваст æртулы саргъæй зæхмæ... 
Ныр бады. Цæхæрмæ ныккаст, 
Йæ ныхыл рухс аууæттæ хъазынц 
Æмæ, ызнон цыма уыд раст, 
Цæрдуд ныв сыстади йæ разы 
Йæ сонты бонтæй: 
Сæрд. Кæсы 
Бæрзондæй хур. Тæргайдон уайы, 
Йæ хъарм фæйлауæнтæ хæссы 
Æмæ чызгæй, лæппуйæ найынц 
Сæхи уым сабитæ. Ис ам 
Ахмæт дæр, алæууыди дурыл 
Æмæ дын фаллаг фарсмæ дзуры 
Минæтмæ, къухтилгæ: — Салам! 

Уацмыстсе 
161 
— Салам дын! — фаллаг фарсæй хъуыста, 
Йæ мидбылты йæм худт Минæт 
Æмæ-иу чызджы цæстмæ уæд 
Ахмæт йæ лæгдзинад æвдыста: 
Цы ран æхсыстис арфдæр мал, 
Ахмæт-иу уым йæхи нысхуыста 
Æмæ — йæ хъæр, йæ кой дæр нал... 
Минæт фæджих æмæ фæтарсти, 
Фæлæ минут куы рацыд раст, 
Уæд мæнæ, уыцы фарс, æваст 
Ахмæт йæ къæхты цурæй скасти 
Æмæ йæ мидбылты ныххудт. 
Минæт: 
Ахмæт!.. Куыд ауади мæ уд!.. 
Ахмæт: 
Цæмæй? 
Минæт: 
Тыхджын фæтарстæн... 
Ахмæт: 
Сайыс! 
Уæдæ куы фесæфид Ахмæт, 
Цæстысыг ыл æркалис уæд? 
Минæт: 
Æлло, æлло!.. 
6 Плнты Грнс 

162 
Плиты Грис 
Ахмæт: 
Кæд мемæ найыс, 
Уæд иумæ аленк кæнæм, цæй. 
Минæт: 
Ахмæт, лæппу чызджы куы сайа, 
Чызг та лæппуимæ куы найа, 
Уæд, уымæй худинагдæр нæй. 
Ахмæт: 
Минæт, æдзух дæ мæтæй тайын, 
Æдзух дæумæ мæ зæрдæ ’хсайы... 
Нæ уыдзæн мах хъысмæт æнкъард, — 
Мæ дуне, мидбылты мæм бахуд: 
Зæххыл кæд уарзынæй у цард, 
Уæд дуне, царвы къусау, мах у. 
Минæт: 
Минæт нырма нæ кæны мой 
Æмæ мын ууыл ма кæн кой... 
Ныр уал дæ иу хæрзиуæг курын: 
Дæхи куы найай ам, мæ цуры, 
Бынты-иу мауал ленк кæн уæд, 
Кæннод кæны мæ зæрдæ рисгæ: 
Æрæгмæ дзы куы скæсай искæд, — 
О, уымæй тынг тæрсы Минæт!.. 
Ахмæт: 
Æмæ цы уыныс доны тасæй? 
Æппындæр дзы нæ тæрсын æз: 

Уацмыстæ 
163 
Ды афтæ лæуу æмæ-ма кæс, 
Æмæ та скæсон уыцы фарсæй... 
Æмæ ныцъцъыввытт ласта ног, 
Æмæ та чызг бынтон фæтарсти, 
Фæлæ Ахмæт ленк кодта рог 
Æмæ та уыцы фарсæй скасти... 
Ныр бады арты раз; фынæй 
Кæнынц йæ хъузæттæ къæрцхъусæй... 
Йæ зæрдæ йе ’взонг нывæй срухс и: 
— Нæ, азæр мын æдзæугæ нæй 
Мæ дыккаг фембæлдмæ, цæмæй 
Минæты фенон, радта хъуамæ 
Бар минæварæн... 
Фæлæ раст 
Куы райста йе ’хсаргард, йæ хъама, 
Йæ фарсыл сæ куы фæци баст 
Æмæ куы рараст хъæумæ, — бардзыл 
Уæд сæмбæлд ног бырсыны бардзырд... 
Уысм, иунæг уысм — æмæ фынæй 
Цы бардз уыд — алæууыд йæ къæхтыл, 
Сыбыртт, уæлдай ныхас дзы нæй 
Æмæ — фæцæуынц ныр сæ бæхтыл; 
Ахмæт дæр уым. 
Йæ цард лæгæн 
Æнарæзт у — зæххыл ын амонд 
Кæм ис йæ барвæндæй кæнæн? — 
Æрхæсс æй иннæты сæраппонд!.. 
Æрмæст минут раздæр Ахмæт 

164 
Плиты Грис 
Йæ цардамонды фæдыл рацыд, 
Кæнæ минут фæстæдæр бардзырд 
Æрбацыд мастисджытæм, уæд, 
Цымæ, цы уыдаид йæ бæсты?.. 
Ахмæт нæ фæуыдаид хæсты... 
Ныр та дæхи нывондæн хæсс... 
Лæгæн ныр ахæм у йæ хæс. 
Ахмæт æххуырст-фыййау кæмæ уыд 
Æмæ кæмæй фæлмæцыд Ир — 
Йæ урс афицер-фырт ныллæууыд 
Æфхæрæг къордæн къамандир... 
Æмæ йæ разы ныр Ахмæтæн 
Уыдис уæззаудæр хæс æвæрд: 
Æдзух кæмæй цыдис æфхæрд, 
Уый хæсты мауал уæд — мæлæтæн 
Æрцæуæд рагацау лæвæрд... 
Ахмæт йæ хицауы хæдзары 
Фæмидæг иунæгæй æваст, 
Йæ галиу къухы ливор дары, 
Йæ рахизы — æхсаргард ласт... 
Йæ бафхæрæг та — мæнæ, уаты, 
Хæстифтонг, фынджы фарсмæ бады... 
Йæ гæрзтæм февнæлдта... 
— Æнцад! 
Тæлфгæ дын нæу! Фæстæмæ сбад! 
Фæци дæ рад, ныр та мæ рад у. 
Мæн иу хъуыддаг хъæуы æрмæст: 
Дзырд ратт æфхæрæг урс отрядæн, 
Æфхæрды мауал цæуæнт адæм, 
Æмæ ныссабыр уа нæ хæст. 

Уацныстæ 
165 
Кæннод... — Ахмæт нæ фæци дзырд, 
Фæзылдис урс афицер цырд — 
Рухс атахт... Æхсæвы мæйдары 
Дыууæ хæцæнгарзы æмхъæр 
Фæкодтой, — афицеры сæр 
Ныппырх, — йæ магъз ныххæлиу царыл... 
Ахмæт мæлæтдзаг цæф фæци, 
Фæлæ йæ удхæссæг хæдзарæй 
Фæстæмæ раппæрста йæхи 
Æмæ — цыдæр æрбаци тары. 
Бæргæ ма йе ’мбæлтты куы ссарид! 
Фæлæ йын нал ис дард цæуæн... 
Æмæ фæзынди фæнд Ахмæтмæ: 
— Мæ хæс æххæст фæци мæнæн, 
Ныр мын æдзæугæ нæй Минæтмæ, 
Йæ рухс ын уæртæ ныр уыны, — 
Хæстæг у, зæрдæ риуы хъазы... 
Фæлæ куы бавахс рухсмæ, уæд 
Тæргайдон сыстади йæ разы: 
Уынæргъы ивылдæй, кæрзы, 
Йæ тызмæг уылæнтæ хæссы 
Æмæ уæззау пырхæнтæ калы, 
Ахмæт æм иуцъусдуг фæкаст, 
Стæй дурыл алæууыд æваст 
Æмæ ныцъцъыввытт ласта малы. 
Цæй уазал дæ, Тæргайдон, цæ! 
Дæ уылæн тугдадзинтæ ’лвасы... 
Фæлæ хæстæг у рухс, йæ разы, 
Рæхджы йæм бахæццæ уыдзæн, 

166 
Плиты Грис 
Минæтмæ балæудзæн хуылыдзæй, 
Йæ дыдагъ фæдджитæй тæдздзæн 
Йæ туг æмæ Минæт йæ хуызæй 
Куы фæтæрса, мыййаг — Ахмæт 
Йæ хурмæ бакæсдзæни худгæ 
Æмæ Минæтæн тасæй уæд 
Йæ зæрдæ нал кæндзæни дудгæ; 
Минæт уæд нал уыдзæн æнкъард 
Ахмæтæн атыхсдзæн йæ риуыл, — 
Зæххыл кæд уарзынæй у цард, 
Уæд уый, мыды къусау, ныр иууыл 
Сæхи у! — Бакодта æххæст 
Ахмæт лæгдзинадæй йæ хæстæ... 
Фæци ныр хæст, æрсабыр бæстæ! 
Ныр ма йын баззадис æрмæст 
Йæхи цард саразын. Йæ къухтæй 
Цы хъысмæт араздзæн рæсугъдæй, 
Уый ныр хæрзæввахсæй зыны 
Æмæ йæ хи цæстæй уыны. 
Уыдис, дыууæ хатты, кæрæдзи 
Цы феной, се ’хсæн уый дзырдгонд, 
Фæлæ сын абонмæ нывгонд 
Хъысмæтæй фембæлын нæ фæци. 
Ныр бон цæуы æмæ хæссы 
Уый йемæ фарн, — Ахмæт кæсы 
Æмæ уыны цырагъ йæ размæ, 
Кæфау фæтырны уыцы фарсмæ, 
Йæ фæндаг уырдæм у цыбыр: 
Уыдзæн æртыккаг фембæлд ныр! 
Æртæ рæсугъд нысанæн баззад, 

Уацныстæ 
167 
Æртæ хæрзамондæн фæуæд!.. 
Ахмæты риуы нал ис мæт, 
Цыма йыл ногæй къухтæ разад, — 
Йæ уæнтæй бирæ туг фæцыд, 
Бынмæ йыл дарæс дæр хæцы, 
Фæлæ йæ тых йæхимæ хаты, 
Цыма йæ хъару раздæхт ног: 
Хырхытау, цæнгтæ исы рог 
Æмæ сæ фæйлауæнтæ фады... 
Æрмæст... Цы уа, цымæ? Куыддæр 
Уæззау кæны, цыма йæ ласы 
Бынмæ цыдæр, цыма йæ сæр 
Уæлæмæ сисын нал фæразы 
Æмæ кæны цыма дæлдон, — 
Цыма фæбынæй ис бынтон, 
Æмæ зыд уылæнтæ йæ сæрты 
Сæ каерæдзи цъыкк-цъыкк кæнынц 
Æмæ оынæй-бындæр нæмынц 
Ахмæты, — уый уæддæр лæгæрды 
Йæ нысанмæ æмæ уыны: 
Цыма цы хæдзар уыд йæ размæ, 
Уый ныр ныгуылæнау зыны, 
Æмæ йæ цырагърухс та разынд 
Ныгуылгæ хур; мылаз та уæд 
Йæ сæры сыстад урс æврагъæй, 
Æмæ йæм уый дзæнæтон рагъæй 
Ныр худы мидбылты Минæт... 
Уæдæ куыд тыхджын дæ, куыд тыхджын 
Æмæ куыд адджын дæ, мæлæт, 
Лæг уарзынмæ куы цæуы, уæд! 
Цыма дæ фæндагыл мыд ныччынд!.. 

168 
Плиты Грис 
Ныр фестад базырджын Ахмæт, 
Фæкаст æм цард бæллиццаг аргъау 
Æмæ цыма фæтæхы маргъау 
Йæ дунемæ... Йæ тых æваст 
Цыма цыдæр хуызы фæсаст, 
Цыма йæ царды рухс хал алыг 
Æмæ йæ сæры бацыд... талынг. 
Тæргайдон абухы, кæрзы, 
Фынккалгæ дурæй дурмæ схъиуы, 
Куы мадау сусæгæй хъæрзы, 
Куы зинау мин хъæлæсæй ниуы. 
Минæт хæрзæнхъæлæй кæсы, — 
Лæууы сæ хæдзары къæсæрыл, 
Уад-рæстæг азты мит хæссы 
Æмæ йын луары уый йæ сæрыл; 
Изæрæй, мæй куы ссудзы, уæд 
Фæкæсы мигъæмбæрзт фæндагмæ, 
Фæлæ нæма зыны Ахмæт 
Æмæ нæ фæзындзæн мыггагмæ. 
1963 

Уацмыстсе 
169 
ДОНЫХЪАЗ ÆМÆ НОГГУЫРД 
Доныхъаз æрхуымæй рацыд хусмæ, 
Доныбыл йæ фыццаг зарæг зары... 
Тагьд уыдзæн йæ мæлæт, уый æмбары, — 
Цардæй уый цæугæ кæны æнусмæ... 
Ныр йæ фæстаг зарæг зары... Хъус-ма! 
Зæрдæмæ куыд æвналы, куыд хъары!.. 
Мæнæ ам та, иу фæрныг хæдзары, 
Райгуырд саби æмæ дуне суыдта, 
Бацъæх ис, йæ фыццаг куыдæй скуыдта, 
Фæлæ диссаг: никæмæ йын хъары. 
Хъус-ма йæм: кæд зарыныл фæлвары, — 
Худæгæй йæм лæг куыд кæны скъуыдтæ! 
Иу сæ рухсæй балæудзæни тары, 
Иннæ рухсмæ талынгæй фæцæуы... 
Доныхъазæн хъарæг у йæ зарын, 
Сабийæн та зарын у йæ кæуын. 
1964 

170 
Плиты Грис 
ÆВЗАГ 
Фысым мæ разы æвæры 
Фынгыл кæрстытæй æвзаг, 
Æмæ йæ уындæй мæ сæры 
Сагъæстæ аисты дзаг. 
Цас хорз и, цас фыд æвзаджы, 
Науæд цы тых у æвзаг!.. 
Иу хатт дыууæ хорз сыхаджы 
Скæны кæрæдзимæ знаг, 
Иннæ хатт фарны хъуыддаджы 
Дзыллæтæн — иугæнæг дуаг. 
Иуæй йыл арвмæ фæхизæм, 
Зондæй дзы скæнæм гæнах, 
Иннæмæй — мæрдтæн фæлдисæм 
Не ’взагæй чъизитæ мах... 
Зæдтæм фæкувæм æвзагæй, 
Тары дзы ссарæм фæндаг; 
Маст æмæ хиндзинад рагæй 
Не ’хсæн фæтауы æвзаг... 
Цæй, уæд куыд бахæрон а ’взаг, 
Чердæм дзы фервæзон ныр, 

Уацмыстсе 
171 
Уазæгмæ фысым ахъаззаг 
Мастæй куы кæна тыппыр? 
Сагъæстæ зилынц мæ сæры, 
Зæрдæйы абузы их... 
Хъахъхъæны фысым: нæ хæрын, 
Æмæ мæм дисæй ныджджих. 
Уалынмæ кæрдихæй ратагъд 
Туджы ’ртау... Циныл фæдæн, — 
Фысыммæ бадзырдтон уайтагъд: 
— Ахсæнæй тынг лæмæгъ дæн, 
Хомдзæф мын нал тайы рагæй, 
Ахсæны низ мыл фæхæст... 
Хорз мæ куы хынцай æвзагæй, 
Гъеуæд хæрзфыхæй æрмæст. 
1964 

172 
Плиты Грис 
ЗÆРОНД ЛÆГ 
Уалдзæг ацыд, йæ фæдыл — нæ сæрд дæр, 
Ныр фæззæг у, рæхджы та зымæг... 
Ихæн, — рагацау ризы дæ зæрдæ, 
Арт дæ ласы йæхимæ хæстæг. 
Райсом дардзæн нæ хъæуы уæлмæрдæн 
Ног конд ингæн йæ кæрон бæрæг. 
Уæд æдзынæг дæ фæуинаг бонтæй 
Суинаг рухсмæ цы дарыс дæ цæст? 
Æви зынтæн сæ малы дæ сонтæй 
Базæрондмæ нæма дæ æфсæст? 
«Ехх, уæд та ма, — фæзæгъыс зæрондæй, — 
Иунæг уалдзæг куы фенин æрмæст!» 
Фæлæ рагбонтæ уалдзæг куы не сты, 
Нæй, фæстæмæ сын раздахæн нæй: 
Уæлмæрд сиды, дæ тухитæ фесты 
Æмæ бакæн æнусон фынæй... 
Зæронд араст, йæ къахдзæф нæ цуды, 
Ноджы систа бæрзонддæр йæ сæр 
Æмæ худы, йæ мидбылты худы: 
«Ацы дунейыл цардтæн æз дæр!..» 
1964 

Усщмыстæ 
173 
АВД ЦУХЪАЙЫ 
Балладæ 
Арф Куырттаты комы дуарыл 
Саргъæй хъæугæрон æрхиз, — 
Къулыл иу ныллæг хæдзары 
Ауыгъд авд цухъайы ис, 
Æмæ уыдон раз сæркъулæй 
Алæуу иучысыл æнцад: 
Уым цæринаг авд хъæбулæй 
Баззад афтидæй сæ мад... 
Хъæуы уæлмæрдты дæр авд и 
Ног конд ингæнтæ рæгъæй, 
Фæлæ ингæнтæ дæр афтид, 
Цухъаты дæр удтæ нæй. 
Мад сæ иуæн дæр йæ фырттæй 
Нал æрлæгъз кæндзæн йæ сæр, 
Фæлæ се сæфтыл бæлвырдæй 
Зæрдæ не ’ууæнды уæддæр. 
Æмæ ныр цыма йæ цуры 
Йе ’гас авд фырты уыны, 
Уыйау цухъатимæ дзуры, 
Сабыр бустæ сын кæны: 
«Уæ, мæ рогбазыр цæргæстæ, 
Æз уæ ныййарæг куы дæн, — 
Иунæг уæ йæ хабар хæстæй 
Уæд куыд нæ зæгъы мæнæн?.. 

174 
Плиты Грис 
Кæд къуырийæн дæр йæ бонтæ 
Мах фыдæнæн фесты авд? 
Авд хъæбулы мын хæстонтæй 
Бонгай хæст куы фæци давд!..» 
Мад йæ хъæбулты рæвдауы 
Цухъатæ йæ уырзтæй дауы, 
Иуæй иннæмæ цæуы... 
Айнæг сау фæрчытæй хауы, 
Арв цыхцырджытæй кæуы. 
Мæнæ хистæр фырт Мæхæмæт. 
Мад æм бадзуры фæлмæн: 
«Уæ, мæ фыццаг хур, дæ мæлæт 
Никæд бауырндзæни мæн... 
Хæст йæ дыккаг боны бацыд, 
Сауыгътай дæ цухъа уæд, 
Араст дæ фыдбоны балцы, 
Нал дæ кой ис, нал дæ фæд... 
Æз дæ кæстæрты дæ фæстæ 
Уымæн арвыстон, цæмæй 
Ме ’взонг, ме ’рыгон цæргæстæ 
Зынты уой ныфсджын дæуæй, 
Æмæ знæгты скъуыной хæсты, — 
Уæд цы ран хæцут, цы бæсты, 
Иунæг хабар уæ куы нæй!..» 
Цухъа ризгæ къухты змæлы, 
Ингæнау ныссабыр къæс, 
Æмæ мады хъусты зæлы 
Дардæй хистæры хъæлæс: 

Уацмыстæ 
175 
«Уæ, мæ хæстæфхæрд ныййарæг, 
Ма кал, ма, мæныл цæссыг, 
Мауал кæн мæ фæдыл хъыг, 
Ды мæнæй фæдæ æдарæг; 
Æз лæг нал дæн, фæлæ — рыг... 
Севастополы къуыпрагъыл 
Рацыд танчыты зæй махыл; 
Загътон: ме знæгтæй мæ маст 
Ацы тохы хъуамæ райсон! 
Фарсыл авд гранаты ’рбастон 
Æмæ карз фыдгултæн раст 
Фатау смидæг дæн сæ гуылфы, 
Фехæлдтæн æмæ сæ хуылфы 
Сау рыг фестадтæн æваст. 
Уæдæ мауал кæс æнхъæлмæ: 
Ахæм уавæры фæдæн — 
Мин мин азмæ дæр фæстæмæ 
Нал ис раздæхæн мæнæн». 
Мад йæ уырзтæй цухъа дауы 
Æмæ хусцæстæй лæууы... 
Айнæг сау фæрчытæй хауы, 
Арв цыхцырджытæй кæуы. 
Мад йæ дыккаг хурмæ бацыд, 
Дзуры цухъамæ: «Мæнæй 
Араст дæ дыццæджы балцы, 
Иу хабар дæуæй дæр нæй. 
Уæд кæм дæ — цы дон, цы хусыл? 
Ныр дæумæ куы сидын æз». 

176 
Плиты Грис 
Æмæ мад кæцæйдæр хъусы 
Уæд Дзæрæхмæты хъæлæс: 
«Ма хон, ма, гыцци, дæ цурмæ 
Ды Мæскуыйы зæххæй мæн: 
Сау сыджыт кæй айсы, — хурмæ 
Уымæн нал вæййы цæуæн... 
Хæст Мæскуыйы цур куы ссыгъди, — 
Тас Фыдыбæстæм куы ’рцыд, 
Уæд лæджы мæлæт куы хъуыд: 
Бабырстон фыдгултæм тыгъды, 
Фехстон развæлгъау гранат 
Æмæ суагътон автомат, 
Гъестæй бацыдтæн æрмхæсты... 
Иуæн кард тъыссын йæ цæсты, 
Иннæмæн рæхойын риу, 
Фæлæ кæм! — æмдых куынæ сты 
Хæсты бирæ æмæ иу... 
Ме знæгтæ дæр кодтой ме ’мтох, — 
Фараст дзы куыд фæдæн цагъд, 
Афтæ дæсæмæн йæ джебогъ 
Раст мæ зæрдæйы ныссагъд... 
Уæдæ мауал кæс æнхъæлмæ; 
Саумæр мæ нæ уадзы мæн, — 
Мин мин азмæ дæр фæстæмæ 
Нал ис раздæхæн мæнæн». 
Мад ын ныр йæ цухъа дауы 
Æмæ хусцæстæй лæууы... 
Айнæг сау фæрчытæй хауы, 
Арв цыхцырджытæй кæуы. 

Уацмыстсе 
177 
Мад æртыццæджы йæ къулыл 
Иннæ цухъамæ кæсы 
Æмæ йе ’ртыккаг хъæбулы — 
Зараг хосдзауы — фæрсы: 
«Уæ, Хадзысмел, мады ’нхъæлцау, 
Ды хъуытазхъæлæс уыдтæ, 
Цæй, уæд та ды зæгъ хуыздæр цау, — 
Ныр кæм дæ æмæ куыд дæ?» 
Æмæ фырт кæцæйдæр дзуры, 
Дзургæ нæ, — цыма йын раст 
Зары, раздæрау, йæ цуры 
Æмæ мады риуæй суры 
Судзаггаг зæрдæйы маст: 
«О нæ мад, æрхуымæй ма кæс, 
А уынгæг бон фидар лæуу, 
Асур цæсгомæй дæ сагъæс, 
Цард минутæй уæлдай нæу, 
Лæг йæ зонд æмæ йæ къухтæй 
Цард рæсугъд кæнынæн у, 
Цардæн тас куы уа, рæсугъдæй 
Хъуамæ радта уæд йæ уд... 
Мысын, хос куыд карстон рагъыл, 
Хауди уисы фæдыл уис, 
Зарæг зарыдтæн... Уæд махыл 
Сæмбæлд сау хабар: фæдис!.. 
Зарын æз уæддæр нæ уагътон, 
Заргæ рацыдтæн салдат, 
Хæсты фондз сырды ныццагътон, 
Стæй мæ хъуыры туг фæбадт... 
Зар, зæгъгæ, мæм мауал бахат, — 

178 
Плиты Грис 
Ам мæ хъæлæс у æмыр, 
Æз фыццаг æмæ фæстаг хатт 
Зарын дæлсыджытæй ныр. 
Фæлæ хосгæрдæджы зарын 
Рагъæй искæдбон цæуæд, — 
Зон, мæхи дзæбæх ныййарæг, 
Уый дæ хъæбул зары уæд». 
Мад ын ныр йæ цухъа дауы 
Æмæ хусцæстæй лæууы... 
Айнæг сау фæрчытæй хауы, 
Арв цыхцырджытæй кæуы. 
Иннæ цухъайæн йæ цуры 
Мад æрлæууыдис æмæ 
Сабыр къулбæрзæйæ дзуры 
Ныр йæ цыппæрæм фыртмæ: 
«Радзур-ма, ды та цы бадæ. 
О мæ чиныгуарз Махар? 
Ды цæуылнæ ’рвитыс мадæн 
Иу зæрдæныфсы хабар?» 
Цухъа ризаг къухты змæлы, 
Ингæнау ныссабыр къæс, 
Æмæ мады хъусты зæлы 
Уæд Махарбеджы хъæлæс: 
«О гыцци, ныууадз мæ, дардæй 
Ды дæ цурмæ ма хон мæн, 
Хæсты хорзæх æмæ кадæй 
Æз æнæнымад куы дæн... 
Клейсты ’фсад бырста Кавказмæ, 

Уацмыстæ 
179 
Æз Хъобаны был йæ размæ 
Ме ’фсæддонтимæ лæууын... 
Аскъуыд фронт... Фыдгул лæбуры 
Æмæ мах йæ разæй суры, 
Нал уыд, нал, нæ бон хæцын... 
Худинаджы бæсты, — загьтон, — 
Знагæн исты скæнон хин... 
Æмæ Клейсты ’фсадмæ радтон 
Хæсты уацарæй мæхи: 
«Æз сымах дæн, састы фестæм, — 
Дзурын, — акæнут мæ Клейстмæ, 
Сусæг цаутæ йын хæссын...» 
Клейст мæ байдыдта фæрсын... 
Æз æрлæууыдтæн йæ цуры 
Æмæ хинымæры дзурын: 
«Мæнæ диссаджы сахат! 
Нæй мæнæн рæсугъддæр амæй 
Фадат амæлынæн. Хъуамæ 
Скæнон ам мæхицæн кад...» 
Иу сæррæтт! — Мæхи йæм фехстон... 
Ацахстон йæ къубал Клейстæн, 
Хурхыл андæгъди мæ къух, — 
Уайтагъд инæлар ныххурх 
Æмæ зæххыл адæргъ мардæй, 
Фæлæ хъахъхъæнæг фæкаст: 
Ахæм цæф фæкодта кардæй — 
Атахти мæ уд æваст... 
Æмæ иу лæг дæр нæ зоны, 
Марæг Клейст кæй фæци Доны 
Мæнæ ацы къухтæй мард. 

180 
Плиты Грис 
Æмæ уымæн дæн æнкъард... 
Уæдæ мауал кæс æнхъæлмæ, 
Æз æнæнымад фырт дæн: 
Мин мин азмæ дæр фæстæмæ 
Нал ис аздæхæн мæнæн». 
Мад ын ныр йæ цухъа дауы, 
Æмæ хусцæстæй лæууы... 
Айнæг сау фæрчытæй хауы, 
Арв цыхцырджытæй кæуы. 
Мад йæ фырттыл дарддæр зилы, 
Ауыгъд цухъатæм кæсы, 
Ныр Созыр æмæ Самилы 
Уый зæрдæрыстæй фæрсы: 
«Уæ, мæ дыууæ фаззон хуры, 
Иумæ алæуут мæ цуры, 
Иумæ уæм куы сидын ныр, 
Æз сымах мæтæй куы нал дæн...» 
Æмæ дзуапп дæттынц сæ мадæн 
Уæд Самил æмæ Созыр: 
«О нæ мад, æрхуымæй ма кæс, 
Фаззон фырттыл ма кæн сагъæс, — 
Мах хæрзамонд фестæм тынг: 
Иумæ бадтыстæм нæ танчы, 
Най дæр кодтам иумæ знаджы, 
Бафтыдтам Германыл зынг. 
Знæгтæ не ’ппæлдзысты махæй: 
Ахæм най сын кодтам цалхæй — 
Нал сæ къух уыд, нал дæр къах. 

Уацмыстæ 
181 
Фæлæ хæст хæст вæййы: знаджы 
Бомбæ сæмбæлд æмæ танчы 
Иумæ басыгъдыстæм мах...» 
Мад дыууæ цухъайы дауы 
Æмæ хусцæстæй лæууы... 
Айнæг сау фæрчытæй хауы, 
Арв цыхцырджытæй кæуы. 
Мад йæ фæстаг фыртмæ бацыд, — 
Уый хуыцаубон араст балцы. 
«Уæ мæ уарзондæр, Хасан, 
Уæд ды та кæм дæ, цы ран? 
Ратт æхсызгон дзуапп, мæ кæстæр, 
Ныр дæумæ куы сидын æз...» 
Æмæ мад, цыма, кæцæйдæр 
Хъусы йе ’вдæмы хъæлæс: 
«Ма хон де ’намонд кæстæры 
Ды дæ хæдзармæ, гыцци: 
Уый уæлахизы къæсæрыл 
Мард æнæнхъæлæй фæци... 
Хæст Берлины цыд кæронмæ, 
Сыгъд цъæх пиллонæй рейхстаг, 
Акалдта йæ гæрзтæ знаг, 
Уæд америкæгты бомбæ 
Не ’хсæн фехæлди... Цæмæн?!. 
Мад, лымæнтæ сæ куы хуыдтон, 
Уæд гадзырахатæй уыдон, 
Ау, цæмæн амардтой мæн?!. 

182 
Плиты Грис 
Æви раздæры лымæн 
Махæн баззайдзæни знагæн?.. 
Охх, куыд зын мын у æнад 
Ингæны хуыссын!.. Нæ мад. 
Ды дæ фырттыл сагъæс ма кæн, 
Уыдон номыл ма тыхс ды: 
Авдæй дæр нæ цæфтæ махæн 
Раст нæ тæккæ риуты сты. 
Æмæ кадимæ нæ фæстæ 
Зарæг анæрдзæни дард, — 
Мах хæларæй радтам бæстæн 
Авд æфсымæрй нæ цард!» 
Мад æрхæндæгæй дзыназы, — 
Уый ран де знаг дæр фæуæд! 
«Ме ’взаг уайдзæфмæ нæ тасы, — 
Æз куы нæма дæн ныгæд, 
Ау, уæ зæронд мады разæй 
Ингæнмæ куыд бырстат уæд? 
Фæлæ мады зæрдæ бары, — 
Цоты раз æдых у мад... 
Мады фæллой уын хæлар уæд, 
Рухс дзæнæт та уын — бынат...» 
Æмæ зæронд мадмæ къулæй 
Джихæй цухъатæ кæсынц... 
Авд хæдзары та лæууынц 
Авд ирон чызджы сæркъулæй... 
1965 

Уацмыстæ 
183 
КÆУÆГ БÆРЗ 
Бæрз кæны йæхинымæры хъарæг, 
Сыфтæртæй цæссыгкалгæ дзыназы. 
Мадæн уыд зыбыты иу бындарæг, 
Лæппуйæн — сæ хъæубæсты чызг-уарзон. 
Фæлæ хæст куы ссыгъди, уæд ныууагъта 
Сау лæппу йæ уарзоны, йæ мады, — 
Хъама кæрты урс бæрзы ныссагъта 
Æмæ бæрзыл цæстысыг æруади... 
Бастъæлд мад йæ цæринаг хъæбулæй, — 
Аныгуылд йæ сабыр худгæ стъалы... 
Хъамайы бын чызг лæууы сæркъулæй 
Æмæ бæрз йæ цæстысыгтæ калы. 
1965 

184 
Плиты Грис 
ФÆВДЗÆМ ХЪАМА 
Хæст кæд фæци, цас рацыд уæдæй! 
Йе, фæлæ хæстон лæгæн йæ сæры 
Уый нывтæ, кæрæдзи ивгæ ’взæрынц, 
Ингæнмæ сын ферохгæнæн нæй... 
Мысын: мадæн фырт лæууы йæ цуры, 
Райдзастæй, зæрдæнкъардæй йæ хуры 
Лæгтыдзуарыл афæдзæхсы мад... 
Лæппу къулыл сау цухъа ныууадзы, 
Кæрты хъама бæласы ныссадзы, 
Ацæуы цъæх цинелы — салдат... 
Лæппу цыд йæ хорз фыды фæндагыл, 
Хистæры фæдыл йæ кæстæр цыд: 
Удуæлдайæ Ленины хъуыддагыл. 
Немыцимæ риу-æмриу хæцыд. 
Афтæ хæстмæ аивгъуыдтой адæм, 
Хъæубæстæ, æдзæрæгау, лæууыд: 
Хъамасагъд кæй кæрты нæ уыд, ахæм 
Иу хæдзар дæр мах хъæуы нæ уыд. 
Мадæн иу фырт уæд, уæд ма фæразы, 
Фæлæ уый дæр чи рох кæны тагъд! 

Уацмыстæ 
185 
Ме ’рвад идæдзæн та уыд йæ разы 
Бæласы цыппар хъамайы сагъд! 
Баззади-ма иу хъæбул йæ кæрты, — 
Хаста фырт хæрзчысыл хъама уæд, — 
Ныййарæгæн иу мæт уыд йæ зæрды: 
Бахизид йæ фæндзæм хуры кæд!.. 
Лæппу ма хуыссыд йæ уаты, — мад та 
Алы райсом урс хæрисмæ каст 
Æмæ, ризгæ, хъаматы нымадта — 
Саби дæр куы ацæуа æваст... 
Рæстæг цыд уæззаугай, цыма фыны, 
Сау сынтау, бон боны фæдыл тахт... 
Иу райсом йæ фырты мад нæ уыны, — 
Рауад, бæласмæ фæкасти тагъд: 
Цыппар егъау хъамайæн сæ быны 
Фæндзæм дæр — хæрзчысыл хъама — сагъд!.. 
1965 

186 
Плиты Грис 
ÆНУСОН ЗАРÆГ 
Къæбицтæ бацахста фæззæг фæллойдыхæй, 
Ирыхъæу хоргуывды бадынц: 
Нозтхъæлдзæг хистæртæ нард куывды сойдзыхæй 
— Азар! — кæрæдзимæ хатынц. 
Фæлæ цы зарæгмæ зæрдæ хуыздæр райы? 
Раздæр кæй систæуа цадæг? 
Хорзады Уацилла, Фосы Фæлвæрайы, 
Науæд та ’Фсатийы зарæг? 
Цалынмæ хистæртæ се ’хсæн быцæу хастой, 
Зарджытæн аргъ кодтой радæй, 
Уалынмæ тæлтæг кæстæртæ ныццæлхъ ластой 
Се ’нусон зарæг «Дæдадæй». 
Гъæй-да-гъа! Хохаг дон, мæргътæ ’мæ бæлæстæ 
Систой æмхуызонæй зарын, — 
Арыдтой уæлдæф сæ мыртæ, сæ хъæлæстæ 
Изæры сабыр мæйдары. 
Куывддонтæн зарæг æлвыста сæ зæрдæтæм 
Цины сызгъæрин æндæхтæ... 
Сабыр сыгъдысты сæ цæстыты зæрæдтæн 
Уарзондзинады цырæгътæ. 
1965 

Уацмыстсе 
187 
МИЛА 
Рагъыл хур æрмынæг, артау. 
Нæууыл сабитæ тыгуыр 
Бадынц æмæ курынц ныр 
Иу зæронд салдатæй аргъау. 
Салдат бахуды фæлмæн, 
Дзуры: «Аргъауæй цы зыдтон — 
Ам сæ радгай конд фæдæн, 
Арты фарсмæ сæ фæдзырдтон. 
Фæлæ кæд æдзургæ нæй, 
Уæд, цы нывтæ мысын хæстæй — 
Иу дзы базонут мæнæй, 
Федтон уыцы ныв мæ цæстæй...» 
Бадынц сабитæ тыгуыр. 
Арты хус къæцæлтæ судзынц. 
Сабитæ къæрцхъусæй ныр 
Зæронды ныхасмæ хъусынц. 
«Хæст уæззау уыди, тызмæг, — 
Лæг лæгмарынæй фæллади, 
Туджы зæй — сæрд уа, зымæг — 
Зæххыл, ивылд донау, уади. 

188 
Плиты Грис 
Карз фыдгул — сырдæй фыддæр — 
Йе ’фсондз адæмыл æвæрдта, 
Мах æфсæддон та йæ сæр 
Уды бархийыл лæвæрдта. 
Знаг æфтыдта бæстыл арт, 
Хъæутæ, горæттæ сыгъдысты, 
Æмæ гитлеронтæй дард 
Адæм тар хъæдмæ лыгъдысты... 
Иу зымæгон бон уыди, 
Уæд зæхбын ныккæнды бадын 
Æмæ уазалы мæхи 
Пиллон калæг артмæ тавын. 
Фæздæг цæстытæ хынцы... 
Кардæй дзул лыстæг æркарстон, 
Къæннæг аджы та фыцы 
Ставд лæхурд нартхорæй касдон. 
Мемæ ныккæнды тыгуыр 
Бадынц ме ’фсæддон æмбæлттæ, 
Алкæмæн йæ сихор ныр 
Раст хæрынæввонг — хæрз цæттæ. 
Алкæд иу хæринаг — кас, 
Агæй ис, — цы кæнæм къусæй? — 
Къала уидыл, тасгæ, слас 
Керзын сау цырыхъы хъусæй... 

Уацмыстæ 
189 
Райдыдтам хæрын, бæргæ, 
Фæлæ не стонг дæр нæма ’рсаст, 
Афтæ къæсæрæй, рæйгæ, 
Иу хъуынджын къæбыс æрбакаст... 
Къæдзил батилы, хъырны, 
Джихæй нæм æнцад ныккæсы, 
Раст бæрæг цыма кæны, 
Чи стæм, уымæй нæ фæфæрсы; 
Стæй дын мæм æруад æмраст 
Æмæ нал æрфарста «чи»-йæ, 
Фæлæ ацахста æваст 
Мæн мæ цинелы фæдджийæ. 
Ласы, хоны мæ — кæдæм — 
Нæй бæрæг, мæ хъару тайы... 
Гъæтт, зæгъын, хæрз сæфт фæдæн: 
Хæйрæг мæ кæдæмдæр сайы! 
Нал у ме ’мбæлттæн сæ бон, — 
Худæгæй сæ фæрстæ тонынц... 
Нæй гæнæн, зæгъын, — цæуон, 
Базонон, кæдæм мæ хоны. 
Схызтæн ныккæндæй, цæуын; 
Къæбыс миты згъоры разæй... 
Джихæй нæзытæ лæууынц, 
Хихтыл дымгæ сабыр хъазы. 

190 
Плиты Грис 
Къæбыс фездæхы, хъырны, 
Цингæнгæ, йæ къæдзил тилы: 
«Рацæуыс?» — бæрæг кæны, 
Арф миты мæнмæ фæзилы. 
Мæн куы суыны, ног та уæд 
Сисы згъорын дарддæр хъæды, 
Арф миты зыны йæ фæд, 
Æмæ уайын рог йæ фæдыл. 
Иу сахат, æви фылдæр 
Миты, хидкалгæ, лæгæрдын, 
Æмæ Милайыл куыддæр 
Байдыдтон кæнын дызæрдыг: 
«Хинысырд кæд у, æцæг! — 
Байдыдта мæ зæрдæ ’хсайын, — 
Хъилхъус зин кæд у, хæйрæг, 
Сæрсæфæнмæ мæ кæд сайы! 
Ау, кæдæм кæна фæндаг? 
Дард мæ тар хъæды фæсайдта 
Ай мæ Гитлерæн, мыййаг, 
Хинæй уацарæн куы радта.» 
Æмæ ’рлæууыдтæн: «Æгъгъæд. 
Ныр фæстæмæ здæхон», — дзурын. 
Къæбыс мæм фæкасти уæд, 
Фездæхт, алæууыд мæ цуры 

Уацмыстæ 
191 
Æмæ къулсæрæй лæууы, 
Ног мæ фæдджийыл æрхæцыд: 
Рустыл цæстысыг цæуы, 
Æмæ былтæй митмæ ’ртæдзы. 
Хоны, ласы мæ, хъырны, — 
Адæймаг та ма цы вæййы! 
Размæ арф миты тырны, 
Тилы къæдзил æмæ срæйы. 
Нæй гæнæн, цæуын æз дæр, 
Мила разæй уайы тагъд-тагъд, 
Æрхы ауыдта цыдæр, 
Алæууыд йæ цуры уайтагъд 
Æмæ диссæгтæ кæны: 
Цингæнгæ, йæ къæдзил тилы, 
Стæй цы ссардта, уый уыны 
Æмæ й’ алфамблай æрзилы... 
Фæлæ уый цы уа? Ус? Мад?.. 
Пыхсы бын ныссабыр уæртæ, 
Бады, цавддурау, æнцад... 
Тыхт йæ хъæбысы цыдæртæ... 
«Чи дæ?» — дзурын. Дзуапп дзы нæй, 
Стæй йæм бакастæн хæстæгмæ: 
Мард у. Ус ныссалд, сæрæй — 
Тæссæй асхъиудтон фæстæмæ... 

192 
Плиты Грис 
Мила фехста уæд йæхи, 
Мардмæ та фæбыры пыхсы, 
Къæхтæй халынмæ фæци 
Тыхтон мард усы хъæбысы... 
Уый та циу, цы тыхт уа уæд? 
Уыйбæрц арф цы ’мбæхст уа хъармы? 
Райхæлд тыхт æмæ дзы кæд 
Саби разынди фысдзармы! 
Мад æй батыхта, мæгуыр, 
Алы хæррæгътæ ’мæ скъуыдты, 
Саби райхъал æмæ ныр 
Махмæ ракаст æмæ скуыдта... 
Мад йæ хъæбулы, бæргæ, 
Бавæрдта æмæ фæхызта... 
Саби баззади цæргæ, 
Мад та бастъæлди зынгхуыстæй... 
Мила та... Уый фестад сих, — 
Лæг мæлы йæ митæм дисæй: 
Сабимæ фæкаст, фæджих, 
Æмæ срæйдта ме ’рдæм: — «Сис æй! 
Сис!» — Тызмæгæй мæм ныккаст, 
Саби мах быцæумæ хъуыста, 
Систон æй æмæ æваст 
Мила, цирк цыма у, — скуыста: 

Уацмыстæ 
193 
Алы диссæгтæ кæны, — 
Куы фæгæпп ласы, куы скафы, 
Куы рæйы, куы та хъырны, 
Куы йæхи мæ къæхтыл хафы. 
Иу цыбырдзырдæй, йæ цин 
Равдыста æмæ йæ зæрдæ, 
Гъестæй уайынмæ фæци 
Раст нæ ныккæндмæ тъæбæрттæй. 
Уым ын ис хæринаг — кас, 
Уд дзы салдæттимæ райы, 
Хъарм у уым æмæ æдас... 
«Уырдæм цом!» — æмæ фæуайы. 
Айстон сабийы æз дæр, 
Араст дæн, — уæдæ цы лæууон!.. 
Артмæ схъарм уыдзæн хуыздæр 
Сидзæр, рæзинаг сывæллон... 
Бадынц салдæттæ тыгуыр, 
Пиллон калы арт сæ разы, 
Се ’хсæн арты фарсмæ ныр 
Саби сау фысдзармыл хъазы. 
Мила фестадис айуан, — 
Уый куыд цин кæны, куыд кафы! 
Адæймаг та циу? — Сайтан! — 
Куы йæхи мæ къæхтыл хафы, 
7 Плнты Грис 

194 
Плиты Грис 
Куы йæ фæстæгтыл лæууы, 
Раззæгтæй мæ рустæ дауы, 
Радгай ме ’мбæлттæм цæуы, 
Цæстæнгасæй сæ рæвдауы. 
Куы нæ рæзгæ хурæн рог 
Къæхтæ авæры йæ сæрыл, 
Куы мæнмæ æруайы ног, 
Сисы мын мæ къухтæ сдæрын... 
Уый куы цинтæ кодта, уæд 
Салдæттæ ныгæдтой марды... 
Гъестæй не знаджы фæд-фæд 
Байдыдтам бырсын цъæх арты. 
Мах бырстам, æхсæв уа, бон, 
Дудгæ масты æмæ цины, 
Не знаг цалынмæ бынтон 
Хурхгонд не ’рцыди Берлины. 
Ам мæ ныхас конд фæдæн, 
Фæлæ хабар конд нæ фæци: 
Исчи ма куы фæрса мæн, 
Йе куы бафæрсат кæрæдзи: 
«Саби та цы фæци, стæй 
Къæбыла куыд фæцух махæй? — 
Уый дæр базонут мæнæй: 
Лæппу сабидонмæ бахауд, 

Уацмыстæ 
195 
Уый йын — мад дæр, уый йын — фыд, 
Бонæй-бонмæ райгæ рæзыд... 
Мила фæскъæсæр лæууыд 
Æмæ хъахъхъæдта йæ гæсы. 
Лæппу — уыд йæ ном Батыр — 
Ахуырмæ æвзыгъд кæм нæ уыд! — 
Хурныгуылæн зæххыл ныр 
Арæнхъахъхъæнæг фæлæууы. 
Ис йæ тæккæ раз куыдз дæр, 
Йемæ арæныл фæкусы, 
Мила у, æви æндæр, — 
Фæлæ хъахъхъæны къæрцхъусæй. 
Цæй, мæ ныхас ныр фæуон. 
Ракуырдтат мæ: аргъау ракæн, 
Аргъау — уый мæнг у, сымахæн 
Æз æцæг хабар дзырдтон. 
1966 

196 
Плиты Грис 
БУЛÆМАРГЪ 
Йæ хъæлæс булæмаргъ фæлвæрдта, 
Тъæлланг-мыллунгæй байдзаг хъæд, 
Æгасæй азæлыд, уæддæр та 
Нæ касти маргъмæ уый æгъгъæд. 
Æмæ цæй бæрц цыди уæлдæф та 
Йæ чысыл рæуджыты! Уæддæр 
Лæджы уд, уацаргæнгæ, скъæфта, 
Хъуыст иу мыр иннæмæй хуыздæр. 
Уæддæр ма иууыл хорзмæ цас хъуыд! — 
Æмæ йæм каст йæ зарын цауд... 
Фæлвæрдта ногæй æмæ аскъуыд 
Йæ хъæлæс маргъæн, æмæ ’рхауд... 
Фæлæ мæ хъизæмæртты рагъыл 
Зыбыты иунæг у мæ мæт: 
Мæн дæр куы ’рæййафид мæлæт 
Æрмæст рæсугъддæры фæндагыл! 
1967 

Уацмыстсе 
197 
поэт 
Хъысмæтæй стыр рæстадыл зарын 
Кæд равзæрстай дæхицæн, уæд 
Ис къорд æнцон фæндаджы ссарæн, 
Дæуæн та се ’гас дæр æхгæд. 
Дæ тугæй рафæлдисгæ зарæг 
Тæхдзæн пæрпæрæй, цыма маргъ; 
Фæлæ йыл иу фыдзæрдæ дарæг 
Фыдæнæн калдзæни йæ марг, — 
Быхс-иу ын! Хаттæй-хатт дæ риуы 
Хъæстæ фат сагъд уыдзæн, уæддæр 
Тыхсты бон ма ауæрд дæхиуыл, 
Дæлæмæ макуы ’руадз дæ сæр. 
Зæринуарз, кадбæллон æхсинтæ 
Уадз хоной дæу æрра, сæрхъæн, — 
Судз рухсæн, макуы агур цинтæ, 
Дæ уæззау удхайраг куыст кæн. 
Дæ разы чи фæнды уæд хицау 
Зæххон зæд уа æви хайуан, — 
Мæрдты къæй фест, поэт, дæхицæй 
Куы скæнай искæмæн айуан! 

198 
Плиты Грис 
Ды дæ дæхи бæрзонддæр бардуаг, 
Дæ хаст уынаффæ дын — уæлдæр, 
Дæ цард мыд уа, æви дын марг уа — 
Дæ мæсыг амай æмæ цæр! 
Худ хъæлдзæг мидбылты æнкъардæй, 
Дæ зæрдæ тонæд, фæлæ худ! 
Куы скæнай лидзынвæнд зындзардæй, 
Уæд лæг нæ дæ, фæлæ тæппуд! 
Æмбæхс дæ маст æмæ дæ цинад, 
Дæ сыгъдæг миддуне дын — дзуар. 
Зæххыл ис иу хуыцау — Рæстдзинад, 
Ды иунæг уымæн дæ цагъар. 
1969 

Уацмыстæ 
199 
ÆЦÆГМАД 
Ис рагон таурæгъ: иу фæливæг ус, дам, 
Йæ мард хъæбулы аивта кæйдæр 
Æгас лæппуйæ авдæны. Йæ хабар 
Куы базыдта æгас лæппуйы мад, 
Уæд бахъаст кодта паддзахмæ, йæ фырты 
Цы мад аивта, ууыл, æмæ йæм 
Фæсидти паддзах. Мадæлтæй йын алчи 
Йæхи хуыдта æгас лæппуйы. Нæй, 
Йæ бон нæ уыди базонын, æцæг мад 
Ныййарджытæй кæцы уыди. Уæд дын 
Ныхъхъуыды кодта паддзах æмæ загъта 
Быцæугæнæг дыууæ мадæн: — Кæд ыл 
Нæ фидаут, æгас лæппу кæй фырт у, 
Нæ дзурут уый, уæд æй ныртæккæ æз 
Дыууæ дихы фæкæндзынæн фæрæтæй, 
Æмæ — хæсгæ уæ фæйнæ хайы. — Хорз! — 
Фæдзырдта иу мад, — æз разы дæ фæндыл; — 
Ныддих æй кæн, æри мын йе ’мбис! — Нæ! — 
Ныдздзынæзта, нынниудта иннæ. — Паддзах, 
Уый ма бакæн! Фæлтау æй уымæн ратт, 
Уæддæр мæ хъæбул баззайæд æгасæй! 
Уæд зондджын паддзах базыдта бæлвырд, 
Æцæг мад чи уыд, — радта йын йæ хуры. 
Фæливæг мад та карз æфхæрд æрцыд. 
1969 

200 
Плиты Грис 
ХОХАГ ХЪÆУЫ 
1.КУЫРДАДЗЫ 
Хохаг куырд авд фырты схаста йæ тугæй, 
Авдæй дæр куырдадзы иу куыст кæнынц: 
Барджыты бæхтæн цæфхæдтæ цæгъдынц, 
Рогæн сырх æфсæйнаг хойынц дзæбугæй. 
Хъал у йæ хъæбултæй урсбоцъо ныр — 
Уал хуры хицау нæ вæййы мæгуыр. 
Дурыл нассадз æмæ схъомыл кæн тала, 
Уымæн дæр цас хъæуы тухæнтæ, мæт! — 
Авд фыртысхæссын куыд зын вæййы уæд! — 
Хохаг лæг уыдоныл цас туг фæкалы! 
Фесты йæ тухæнтæ æмæ йæ маст — 
Зæрдæмæ хуры тын худгæ ныккаст. 
Сау хохæй урс цæргæс арвмæ фæлгæсы, 
Лæппынтæ уадимæ ерыс кæнынц... 
Авд фырты куырдадзы ’фсæйнаг цæгъдынц, — 
Цины мæт бацыди зæронд цæргæсы: 
Уал азы ма йæ фæразын хъæудзæн, 
Заргæ, æрвылаз чындзæхсæв кæндзæн! 
2.КУЫРД 
Иунæг дзæбугæй ма хауы цæхæртæ, — 
Урсбоцъо хохаг, цæфхæдтæ цæгъдгæ, 
Архайы къаннæг куырдадзы бæргæ, 

Уацмыстæ 
201 
Фæлæ йæ фырттæм æхсайы йæ зæрдæ: 
Авдæй йын немыцы ныхмæ хæцынц, — 
Ницы хабар сæ ис, ницы фыссынц. 
Мæнæ ныр куырдадзмæ чидæр фæцæуы, 
«Постхæссæг!» — фесхъиудта зæронд æваст, 
Лæджы цæстытæм фæрсæгау ныккаст, 
Уый та йæ разы сæргуыбырæй слæууыд... 
Фæлæ цы хабар уыд фысты бæлвырд — 
Не скодта зæрондмæ иунæг сыбыртт. 
Постхæссæг араст и дарддæр гуыбырæй, — 
Сау хабар радзурын не сси йæ бон... 
Зæронд та уонгмардæй баззад бынтон: 
«Цымæ цы хабар уа хæсты быдырæй?..» 
Фæлæ йæхæдæг нæ зоны кæсын, 
Фыстæгмæ тарст æмæ джихæй кæсы. 
З.ÆГЪДАУ 
Урсбоцъо барæг фæуайы тъæбæрттæй, 
Аргъæутты баззайæг кадджын зæдау. 
Уынджы йын зæрæдтæ радтой æгъдау 
Æмæ йæ хонынц сæ фæрныг хæдзæрттæм. 
Не ’рлæууыд барæг: фынккалгæ бæхыл 
Фатау æнæзилгæ размæ тæхы. 
Адæм йæ фæдыл ныккастысты джихæй, 
Барæг та даргъ уынджы уайы æмраст; 
Уалынмæ диссаг: æд гогон æваст 

202 
Плиты Грис 
Иу чызг йæ хæдразмæ ракасти тигъæй. 
Барæг фæурæдта сау бæх цæхгæр, 
Рахызти, риуыл æруагъта йæ сæр. 
Цалынмæ дондзау нæ фæаууон — бæхыл 
Не сбадти барæг, æндзыгæй лæууыд, 
Стæй та йæ ехсы къæрцц ногæй фæцыд 
Æмæ та раст уынджы фатау фæтæхы... 
Арфæ йын ракæнын не сси мæ бон, 
Фæлæ йæ фæдыл мæ сæрæй куывтон. 
4. САБИ 
Урсбоцъо барæг йæ саргъæй æрхызти, 
Сабийы ауыдта хъæуы кæрон, 
Дзуры йæм: — Рауай-ма, бакæс, мæ бон, 
Ацы фыстæджы цы хабар, цы фыст и? 
Хæсты мæ хъæбултæ авдæй хæцынц — 
Ницы хабар сæ ис, ницы фыссынц. 
Саби йын, цинæнхъæл, фыстæг нымайы, — 
Хорз хабар бакæсын — уый дæр æгъдау. 
Уалынмæ сабийы цæсгом фæсау, 
Уадултыл йе ’хсызгон байдыдта тайын. 
Лæппу йæ кæсынæй фенцад æваст, 
Радгай — куы лæгмæ, куы фыстæгмæ каст. 
Гуккытæ ’рхаудысты, зæхмæ ныдздзынæг 
Æмæ ныккуыдта, æрхæндæг лæгау... 
Зæронд дæр базыдта йе сæфты цау, — 

Уацмыстæ 
203 
Боцъойæ цæссыг ныллæууыд тæдзынæг... 
Саби æнамонд зæрондыл кæуы, 
Зæронд та сабийы сабыр кæны. 
5. ÆХСТ 
Хохаг лæг рохæй йæ сау бæх фæласы, 
Зæхмæ кæсгæйæ сæркъулæй цæуы 
Уынджы сæ сыхаг æдзæрæг хъæуы... 
Цæстытæ хус, фæлæ зæрдæ дзыназы: 
Авд фыртæй фенæфырт зæронд хæххон, 
Уый ма цы цард фена, науæд цы бон! 
Мæнæ йæ размæ зæронд ус æрцæуы, 
Дзуры йæм: — Хорз бæлццон, бахатыр кæн, 
Де нгас — хъыгджын, фæлæ — нæй нын гæнæн, 
Чи фехса — иу лæг дæр нал ис нæ хъæуы! — 
Райгуырд лæппу æмæ ’гъдаумæ гæсгæ, 
Ацы хъæргæнагæй иу æхст фæкæ. 
Зæронд лæг зæхмæ фæкастис æнкъардæй, 
Хъæргæнаг райста ’мæ систа йæ худ, 
Загъта: — Уæ ног гуырдæй амондджын ут! 
Ме ’дзард хъæбултæн цы нæ бантыст царды, 
Уыдон ын уарзы хæларæй мæ цæст! — 
Уынджы, цæхæркалгæ, анæрыд æхст. 
6. ЧЫНДЗÆРВЫСТ 
Раст цыма хъæуы чындзæхсæв и — скодтой 
Стырæй чысылæй сæ хуыздæр фæлыст, 
Афтæмæй алкæй цæсгомыл та фыст 

204 
Плиты Грис 
Судзæггаг маст æмæ сагъæссаг додой: 
Баззад идæдзæй сæ кадджындæр чындз, 
Хъæу æй йæ цæгатмæ ’рвитынц, кæуынц. 
Алчи дæр чындзы рæвдауы лæвæрттæй, 
Алчи дæр фиды нæ хохаг æгъдау, — 
Чи йын сæ мадау уыд, чи та фыдау, 
Мардау ыл гъеныр та риссы сæ зæрдæ; 
Фæлæ зæххон цард тыхуромгæ нæу, 
Кадимæ ’рвиты йæ чындзы ныр хъæу. 
Урсбоцъо зæронд лæг хъæубæстыл акаст, 
Райста сыкъа æмæ скуывта тыхстæй, 
Идæдзæн арфæтæ ракодта, стæй 
Ниугæ, дзыназгæ ныззарыд «Фæндараст!» 
Идæдз, чындзы цыма кодта цæугæ — 
Хъæубæстæ иумæ хъырныдтой, кæугæ. 
1969 

Уацмыстæ 
205 
НАЗ 
Хъæд сæдæгъуызы хъазы, худы 
Хурмæ калы цæхæр, тæмæн. 
Сатæг аууонмæ ласы уды, 
Кæрдæг бæлæсты бын — фæлмæн. 
Хæсты ’фхæрд салдат, хъæды зилын, 
Дзуар цыма у, æнцой, æмыр... 
Ме ’рдæм иу наз йæ цæнгтæ тилы, — 
Кæд йæхимæ хоны мæн ныр!.. 
Æмæ назмæ кæсын мæ разы! — 
Цас цæфтæ ис йæ зæнгыл, цас! 
Урс писийæ сыггай дзыназы 
Раст йæ сæрæй уидæгтæм наз... 
Диссаг! Амæн дæр хæст æрхаста 
Йе ’лгъыст: талатыл зынг фæхæст... 
Къаннæг сабиты — лæппын назты — 
Хусæй лæугæ ныууагъта хæст... 
Наз йæ цæнгтæ уырдыг æруагъта, 
Зæнгыл лæсæн сыггай цæуы. 
Хæст йæ фыртты кæмæн фæцагъта, 
Уыцы мадау джихæй лæууы. 
1969 

206 
Плиты Грис 
ЦÆГОЛТЫ ГЕОРГИ 
Дыгуры 
дымгæ 
митдзæгъдæн хæссы, 
Шкуройонтæ лæбурынц уынгты карзæй... 
Уæззау цæфтæй йæ сынтæджы хуыссы 
Георги æмæ Ленинмæ фыссы 
Фæстаг фыстæг йæ мæлæты хæдразмæ. 
Фыссы, тыхсы, рæстæг ма йын — цыбыр: 
Æрбабырсы йæм марджыты къорд кæрты. 
Йæхицæн сæ нæ курдзæни хатыр, — 
Мæскуыйы Ленинмæ куыд бацыд — ныр 
Цæрдудæй уый æрлæууыди йæ зæрдыл: 
Фæсидт æм Кремлмæ, райста йын йæ арм, 
Минуты бæрц йæ бирæ куыст фæуагьта... 
Хуымæтæг лæг, фæлмæн — йæ ныхас, хъарм. 
Æрвыста хохаг адæмæн салам, 
— Фæндараст у Ирыстонмæ! — йын загъта. 
Æрцыд йæ Ирмæ, сифтыгъта куысты 
Йæхи æмæ йæ сау зынтæн фæразы, — 
Æмæ-иу, Ленин, цины уа, тыхсты, 
Лымæнты ’хсæн, йе — тугкалæн хæсты — 
Кæмдæриддæр дæ хуыз цыди йæ разæй... 

Уацмыстæ 
207 
Ныр ам Шкуро бырсы æд кард, æд уарт, 
Æмæ лæбурынц хæдзæрттæм йæ сырдтæ: 
Чырыстонхъæуыл бафтыдтой цъæх арт, 
Йæ цæрджытыл нытталынг кодтой цард, 
Цы ма дзы баззад — хъæдмæ сæ фæсырдтой... 
«...Хъæу афтид у. Мæ цуры змæлæг нæй: 
Хæцынхъом чи уыд — хæсты сты. Мæхæдæг 
Мæлæтдзаг дæн: адзал лæууы хæрзхæстæг, 
Знаг хойы дуæрттæ... Ард хæрын дæуæй, 
Дæ ном æгад кæй нæ фæкодтон хæсты... 
Апрел фæфæуы. Ралæудзæни май, 
Фæхъарм уыдзæн. Зæхх пух дидинæг калдзæн, 
Кæндзысты адæм хуым... Фæлæ нырма 
Зымæг у, уазал: бафæстиат уалдзæг. 
Мæ фыст дæм бафтдзæн æви нал, уæддæр 
Мæн тынг фæндыд нæ фæуæлахиз фенын!.. 
Мæ ингæны раз иунæг у мæ хъæр: 
Ирон дзыллæ фæуæнт дæ фæдзæхст, Ленин!..» 
Дыгуры 
дымгæ 
митдзæгъдæн хæссы.- 
Шкуро бырсы Чырыстонхъæуы карзæй... 
Георги та, æрдæгбадгæ хуыссы 
Йæ уаты, æмæ Ленинмæ фыссы 
Фæстаг фыстæг йæ мæлæты хæдразмæ. 
1970 

208 
Плиты Грис 
ТУРИСТ ИРЫСТОНЫ 
Æз зæххыл фæзылдтæн алкæм, 
Алы дард бæсты фæдæн, — 
Ир цы рухс дзæнæт у, ахæм 
Нæй æгас бæстыл цæрæн. 
Ир, цæрæнбонты мæ зæрдыл 
Дисæн баззайдзынæ ды: 
Цæр дæуыл æнус, уæддæр дыл 
Ног æнус цæрын фæнды. 
Немыц, франц, итали, шведтæ! — 
Ам турист цы бæстаг нæй? — 
Зарынц аритæ, дуэттæ, 
Зинтау, къæдзæхты сæртæй... 
Бакæс алкæцы хæдзармæ: 
Фысым уазæджы хынцы, — 
Кæхцæй сау бæгæны дары, 
Артыл физонæг фыцы. 
Æмæ цас фылдæр фæдæтты 
Фысым уазæгæн æгъдау — 
Бæркадæн йæ хыгъд нæ сæтты, — 
Рæзы, ахады хæхтау!.. 

Уацмыстæ 
209 
Цард дзы майы мыды къус у, 
Хъазы сой æмæ сæны. 
Чызгæн уарзондзинад хъусы 
Лæппу зарджытæй кæны. 
Нæ, цæрæнбонты мæ зæрды 
Баззадтæ, рæсугъд Ир, ды: 
Цæр дæуыл æнус, уæддæр дыл 
Ног æнус цæрын фæнды. 
1970 

210 
Плиты Грис 
ГЕКЗАМЕТРТÆ 
1. НАРОН 
Нарон бæгъæмвад лæппу 
Хетæджы айнæгыл байрæзт, 
Кæмтты уæлыгæс фæцыд, 
Рæгътыл фæхатти фыййауæй, 
Хаста сæгьдзармæй хызын, 
Æмæ фысдуцæн — хъæзын къус. 
Рахъомыл, рацыди лæг, 
Адæмтыл, бæстыл æрзылди: 
Базыдта дзыллæйы маст, 
Сагъæсæй зæрдæ фæхъæстæ. 
Раздæхти, айнæгмæ схызт, 
Райста йæ фыййауы уадындз 
Æмæ ныззарыд Къоста... 
Джихæй йæм дунетæ хъусынц. 
2. ХУЫМГÆНÆГ 
Хохаг лæг бакодта хуым, 
Аууоны ’рфынæй фæлладæй. 
Ирд суадон дуры бынæй 
Сабыр хæлхæлгæнгæ уайы. 
Тулдзы сыфтæртæ бынмæ 
Сусæгæй дзурынц цыдæртæ. 
Хъæдрæбын хуымы кæрон 
Цъæх нæууыл урс галтæ хизынц. 

Уацмыстæ 
211 
Хохаг йæ фыны уыны: 
Мæнæу цъæх-цъæхидæй ссæуы, 
Арвæй йæм ирд хур кæсы 
Æмæ йæ хъармæй æфсады. 
Фæллад лæг бахъæлдзæг уæд — 
Фыны йæ мидбылты худы. 
3. МИТМÆКЪУЫЛ 
Тинтычъи худты йас мит 
Урс зæхмæ хауы тъыфылтæй. 
Хохаг лæг дурыл æрбадт, 
Расыгæй уадзы йæ фæллад. 
Уарыд æгас æхсæв мит, — 
Бадæг лæг райсоммæ смæкъуыл. 
Бинонтæ агурынц — нæй, 
Фесæфти, нал ис сæ дарæг. 
Уалынмæ миты мæкъуыл 
Ауыдтой бинонтæ джихæй. 
Расыг куы ’рæвронг ис, уæд 
Базмæлыд, акалди мæкъуыл. 
Хъæубæстæ нывмæ кæсынц 
Æмæ кæлкæлгæнгæ худынц. 
4. ХОСДЗАУ 
Хурджын хæрдаив уыгæрдæн 
Базыгджын хохаг кæрды, 
Æмæ, уæйыджы улæфтау, 
Азæлы цæвæджы ’хситт. 
Хосдзау тæппалæвæрд армæй 

212 
Плиты Грис 
Асæрфы ныхæй йæ хид, 
Сигæцæй адауы цæвæг, 
Уисыл æрбавæры уис, 
Æмæ, хæствæллад салдæттау, 
Кæрдæг рæгъытæй хуыссы. 
Къуылдымыл хосы мæкъуылтæ 
Гоби уæйгуытæй лæууынц. 
Цæвæг улæфы уæйыгау. 
Хосдзау хъуыдытæ кæны: 
Зымæджы ацы цъæх хосæй 
Галтæ куыд кæндзысты мерс! 
5. ФЫН 
Амардтæн фыны, мæ мард 
Уæлмæрдтæм ахастой адæм, 
Уым мыл мæ хæлæрттæй иу 
Кæуынæй мардта йæхи: 
Скъахта йæхæдæг ингæн, 
Стæй мæ ныгæдта йæхæдæг, 
Сыджыт куы собау ис, уæд 
Ууыл дæлгоммæ ныххауд, 
Богъбогъгæнгæ мыл куыдта, 
Рустыл йæ цæстысыг уади, 
Фæлæ хъыг кодта, йе — цин, 
Уый йыл нæ зынди бæлвырд. 
Кæфхъуындар цъыфдзастæй скаст 
Æмæ йæм дзуры: — «Мæ лымæн, 
Бирæ фæкалдтай цæссыг, 
Мауал ку, амбылдтай мæн!» 

Уацмыстæ 
213 
6.САНАТЫ СЕМ 
Бакуырм йæ иу цæстæй Сем, 
Бакъуырма иу хъусæй зæронд, 
Уынджы сæркъулæй лæууыд, 
Кодта йæ хъысмæтыл сагъæс. 
Бацыд æм иу чидæр уæд, — 
Калм зæрдæ, марг æвзаг дарæг, 
Дзуры, цъысцъысгæнгæ: — Сем, 
Исты ма хъусыс, уыныс ма? 
Скуывта уæд зæронд: — Хуыцау, 
Бакæн мæ саукъуырма, саугуырм, 
Айхуызæн бур куыйты кæд 
Нал уынин, нал хъусин сомбон!.. 
Уæвгæ, бæллæхдæр у уæд: 
Хæрзтæй кæндзынæн æнæхай, 
Æмæ æнæ хæрзтæй та 
Удæн хæрз афтид у дуне. 
1971 
7. НЫВ 
Самадта паддзах кæддæр 
Сызгъæрин æхцайæ обау, 
Зæрдæтæ кодта уацар, — 
Æхца сæ здæхта йæхимæ; 
Алчи хæлæфæй бырста, 
Тагъд-тагъд æфснайдта хæзна, — 
Адæмыл бафтыд хæрам, 
Зыд сæ йæ уидæгтæ уагъта... 
Рацыдис Аразæг уæд, 

214 
Плиты Грис 
Йе сконд ныв рахаста уый: 
Арвастæу банцади хур, 
Бинонтæ дыргъдоны кусынц, 
Хъазы сæ цæсгæмттыл амонд, 
Худы сæм мидбылты фарн, — 
Аззади сызгьæрин рох, 
Адæм ныджджихтæ сты нывмæ. 
1971 

Уацмыстæ 
215 
ÆРДИВÆГ 
Мæ фыд — æдæрсон хохаг цуанон, 
Цыди фæстаг балцы; мæнæн 
Фæдзæхста удисыны саубон: 
— Уарз адæмы, хæрзиуæг кæн, 
Æдыхстæй царды бонтæ ма тон, 
Дæ къæбæр хи фæллойæ ар, 
Æмæ-иу макæд у цагъар. 
Стæй ацыд. Ног амад уæлмæрдыл 
Мæ цæссыгкалгæ хордтон ард: 
«Дæ фæдзæхст дардзынæн мæ зæрдыл, 
Нывгонд у дзыллæйæн мæ цард, 
Уыдзынæн иузæрдыг æмгæрттыл; 
Мæ уд уа цалынмæ мæ бар, 
Уæдмæ нæ уыдзынæн цагъар...» 
Цыдысты азтæ. Царды къусæй 
Куы нозтон судзгæ марг, куы — мыд, 
Куы кастæн дондзæстæй, куы — хусæй, 
Куы кадджын уыдтæн, куы — æдзыт, 
Лæууыдтæн дам-думы раз хъусæй, 
Æмæ уыд иу хъуыды мæ бар: 
Лæг хъуамæ макæд уа цагъар! 

216 
Плиты Грис 
Салдатæй удсудзæн хæцæнты 
Быхстон зындон æмæ зынджы, 
Фæсхæст та — хахуыры гуылфæнты; 
Уыдис мын хицæуттæ, лæджы 
Сыкъайау сыздухын кæй фæндыд, 
Фæлæ мæм разындис æхсар: 
Æз не сдæн никæмæн цагьар. 
Æмæ уыдтæн сæрыстыр, хивæнд. 
Фæлæ бæллæх æрцыд æваст: 
Фæзындтæ ды, зæдау æрттивæг, 
Дæ дзыхыдзырд, дæ иу фæкаст, 
Дæ сыгъдæг удмæ сдæн æрдивæг: 
Мæхиуыл нал цыди мæ бар, 
Дæуæн разыйæ сдæн цагъар. 
Ныр ды цæуыс, мæ уд, мæ цардæй. 
Мыккагмæ не ’хсæн нал ис хид. 
Кæсын дæ къахвæдтæм æнкъардæй, 
Æмбæрзы сæ сындæггай мит... 
Фæлæ дæ фæдыл кувын дардæй: 
Цæр, ноджы рухсдæр амонд ар! 
Æз та дын — ингæнмæ цагъар! 
1971 

Уацмыстæ 
217 
НОГИРАГ ЛÆППУ 
Æз нæ федтон мæ фыды, 
Æз нæ зонын мæ фыды, — 
А дунемæ мæ мадæн куы гуырдтæн, 
Хæст сыгъди уæд мæлæтдзаг, 
Уæд мæ фыд дæр фæцыди, 
Раздæхæн ын кæцæй нал уыд, уырдæм... 
Мад мын авдæнмæ зарыд: 
Чи уыд, цавæр нæ дарæг, 
Куыст куыд уарзта, 
Фæндырмæ куыд хъуыста... 
Мад мын кодта йæ зарæг 
Æмæ хъуыстон йæ хъарæг, — 
Уæд мæ фыды ныв цæстытыл сыстад. 
Ныр мæ фыды фæуынын, 
Ныр мæ хорз фыды зонын, — 
Уый æцæг лæг уыд, адæмы уарзта: 
Иунæг цард ын уыдис 
Æмæ уый дæр хæстонæй 
Райгуырæныл нывондæн æрхаста. 
Æмæ бацыдтæн ныр 
Æз фыды номы ’фсæрмы, — 

218 
Плиты Грис 
Ныр уæззау хъуыддаг райстон мæ удæн: 
Мин мæлæты мæ разы æрлæууæнт, 
уæддæр мын 
Нæй мæ фыды фæндагæй фæцудæн! 
1971 

Уацмыстæ 
219 
ХЪУГДУЦÆГ 
ныв 
Хур уæлхохæй рагизæр ныккасти. 
Хъазæн фæзмæ фæсивæд æрцыд: 
Сагсурæй уа, хъазхъуырæй — цы уыд 
Хъæуы — кафынц итувæрдæй хъазты. 
Урс къабатæм, урс цухъатæм кæс, — 
Нæуу, цъæх-цъæхид, кафджыты бын ризы, — 
Раст цыма æхсыры цад у фæз 
Æмæ цад та — ног дыгъдæй æнхъизы. 
Фæндыр хъазы, илæлæй кæны, 
Дзуры, сиды минмырон хъæлæстæй, 
Фæсивæд ныззары æмæ фæз дæр 
Комрæбынтæм азæлдæй хъырны. 
Усгур чи у — чызджытæм фæйнæрдæм, 
Саргъыбæх æвзарæгау, кæсы, 
Йе ’мбалы, цæстныкъулгæ, фæрсы: 
— Цæй, кæмæн сæ сныв кæнон мæ зæрдæ? 
Чызг дæр акаст усгуртæм лыстæг, — 
Уымæн дæр чындзы цæуынæн — афон, 
Æмæ дзуры йе ’мбалмæ сындæг: 
— Адонæй кæмæн мæ зæрдæ раттон? 
Уæнгты хизы фæндыры хъæлæс, 
Æмæ ризы фæсивæдæй фæз: 

220 
Плиты Грис 
— Гъæтт, цы фæдæ, иннæ сагсур чи дæ? — 
Æмæ ратахт лæппу дæр уæдмæ, 
Сау цæргæсау, — цухъайы фæдджитæ 
Дымгæ систа, базыртау, хæрдмæ: 
Фат цыма æрдынæй исчи фехста, 
Уыйау зилы, нал хæцы зæххыл; 
Чызг йæ разæй урс гæлæбу фестад, 
Къабаты пæрпæргæнгæ тæхы. 
Фæндыр хъазы минмырон хъæлæстæй, 
Дзуры, сиды, илæлæй кæны; 
Фæсивæд ныззары æмæ фæз дæр 
Комрæбынтæм азæлдæй хъырны. 
Ау, уæд ма уый чи нæ кафы уæртæ? 
Цавæр маст, цы сагъæс и йæ зæрды? 
Хъазты ценнæ равдисы йæхи? 
Æмæ бамбæхст чызджытæн сæ фæстæ, 
Раст цыма лæппын сæгуыт æргъæвстæй, 
Тæккæ хуыздæр хъугдуцæг Захи. 
Исты ма куы уаид мастæн аххос, 
Уæд фæсмон дæ зæрдæмæ дæр бахæсс, 
Фæлæ аххос сагъæсæн нæ уыд, 
Чызг уæддæр æфсæрмхуызæй лæууыд, — 
Уый куыд фæци хъуццытæ дыгъд, афтæ 
Рацыдис æнæфæлыстæй кафтмæ, 
Æмæ ныр ныфсæрмы ис, тыхсы: 
— Иннæтау цæмæн нæ дæн æз арæзт, — 
Айрох кодтон раивын мæ дарæс, 
Айрох — цæсгом сапонæй æхсын. — 

Уацмыстæ 
221 
Иунæг дæр æм усгуртæй нæ кæсы, — 
А хуызы йæ чи кæна хъуыды? 
Лæппутæй йæ иунæг дæр нæ фæрсы: 
— Уæ Захи, цæуылнæ скафыс ды? 
Æмæ бамбæхст чызджытæн сæ фæстæ, 
Раст цыма лæппын сæгуыт æргьæвстæй. 
Фæлæ фæндыр илæлæй кæны. 
Цъæх фæз кæмттæм фæндырæн хъырны, 
Æмæ хъазт, цæхæркалæг, нæ лæууы: 
Урс къабатæм, урс цухъатæм кæс — 
Хурирдмæ тæмæнтæ калынц нæууыл 
Æмæ ’хсиды ’хсыры цадау фæз. 
Сыстад уæд йæ цæстыты раз чызгæн 
Иннæ ныв — хæрзудгæнæг, æхсызгон: 
Мæнæ дуцы цардыхос Захи, 
Хъуццытæ йæм ивазынц сæхи, — 
Рауай, радуц, дзаг фæздон æрцæрдзæн! 
Хъарм æхсыр, сæхсæхгæнгæ, фыцы, 
Бидонтæй цистернæтæм тындзы 
Æмæ хауы, урс фынккалгæ ’хсæрдзæн. 
Машинæ фæуайы — æмæ ныр 
Адæм нуазынц ног дыгъдæй æхсыр. 
Сабийæ, тæхæгæй, инæларæй 
Алчи нуазы цардыхос хæларæй. 
Бинонтæн сæ бæркадарм æфсин 
Ахсы цыхт æмæ фæцæгъды царв дæр, 

222 
Плиты Грис 
Акæны цæрвджын дзыкка, йе — сир, — 
Сойæфсæстæй адджын вæййы цард дæр. 
Æмæ скувы кадджын зæронд уæд: 
— Хъугдуцæг Захи фæрнæй цæрæд, 
Лæппуты хуыздæр йæ къухы бафтæд! 
Чындзæхсæвы сойласæн цæуæд, 
Хъæубæстæ дзы нозтхъæлдзæгæй кафæд, 
Хистæр та дзы саурасыг фæуæд! 
Хъугдуцæг дæр дуцы æмæ дуцы, 
Æмæ рæзы урс æхсырæй цад, 
Æмæ цадæй чызджы зæрдæ сбуц и, 
Æмæ риуы нал лæууы æнцад... 
Афтæ йæм фæкасти, цыма фестад 
Урс денджызы хъаз, æмæ æваст 
Фæсивæдмæ й’ алыварс фæкаст, 
Стæй йæхи æхсидгæ цадмæ фехста. 
Усгуртæ фæджихтæ сты куыддæр, 
Раст цыма сыл их кæны гæр-гæр, 
Алчи сæ къæпдзыхæй-хъуахъæй аззад. 
Хурбæрæгæй хъугдуцæг зыны: 
Куы кæсагау ленчытæ кæны, 
Куы ныззилы урс денджызы хъазау. 
Æмæ диссаг! Усгуртæн сæ разы 
Аивадæй фестад чызг хæрзуынд: 
Раст цыма налхъуыт æмæ налмасы 
Паддзахы чызг аргъауæй фæзынд! 

Уацмыстсе 
223 
Хур æм худы ’хсидгæ ’хсыры цадмæ, 
Уадултæ зæрин тынæй æхсы: 
Радгай сæ куы туг, куы ’хсыр фæбады, 
Куы — хæццæйæ — туг æмæ æхсыр. 
Цæстытæ — хъæлæрдзытæ, æхсызгон 
Уд рæвдауынц, афтауьгац ыл тых; 
Мидбылты куы бахуды, уæд чызгæн 
Урс дзæнхъатæй айдзаг вæййы дзых. 
Усгуртæ ныззæй кодтой йæ фæдыл, 
Хъус-хъус ацыд хъугдуцæджы кой, 
Алкæй йемæ ракафын æрфæндыд, 
— Кафты бар мын! — хъазтгæсæй куырдтой: 
Чи йæ хъал худ зулмæ ’рсадзы, чи та 
’Рбассивы йæ зæбул дыстæ, чи 
Фæсрон садзы цухъайы фæдджитæ, 
Къахкъухтыл фæхъен кæны йæхи, 
Чи йæ рихи здухы æмæ дауы, 
Чи та тынгдæр балвасы йæ рон, 
Дзуры: — Ай мæм кафт цæуылнæ ’рхауы, 
Æви уе ’хсæн нал дæн æз ирон?! 
Фæндыр зары, худы æмæ хъазы, 
Хъазты мыртæ рог дымгæ хæссы: 
Чызг ныззилы урс денджызыхъазау, 
Уæхсчы сæрты усгуртæм кæсы, — 
Уыдон ныр рæсугъд Захийы стауынц, 
Нал хæссынц æппындæр уымæ дау, 
Уый фæдыл кæрæдзи сæрты хауынц, 
Уый та худы мидбылты мыдау. 

224 
Плиты Грис 
Фæндыр хъазы минмырон хъæлæстæй, 
Дзуры, сиды, илæлæй кæны; 
Фæсивæд ныззары æмæ фæз дæр 
Комрæбынтæм азæлдæй хъырны... 
Хъазт куы фæци — хъæубæсты лæппутæ 
Аззадысты сидзæртæй æваст: 
Ахаста сын хъугдуцæг сæ удтæ, 
Худгæ ма сæм уæхсчы сæрты каст. 
Хур ныффардæг. Хохаг æхсæв кæмтты 
Тауы талынг — саумылазон сæг/ 
Арф уынæргъынц усгуртæ сæ уæтты, 
Нал хæцы сæ цæстытыл хуыссæг. 
1971 

Уацмыстæ 
225 
ÆХСИНДЖЫТÆ 
Мадæн авд фырты байрæзти 
Иу фырыхъултау раст. 
Уый куыд буц уыди! А бæстыл 
Хур йæ цæсгомæй каст. 
Мæнæ хъæбултæй алкæмæн 
Хъæуы ссардта чындзаг. 
Ныр чындзæхсæвтæ цал кæндзæн! 
Къæбиц фынггæгтæй — дзаг. 
Калдзæн фæсивæд сабаты 
Чындзæхсæвы цæхæр, 
Урс æхсинджытæ къабаты 
Уым кæндзысты пæр-пæр. 
Урсхыз, урскъаба ’фсинæгтыл 
Мад цы цинтæ кæндзæн! 
Авд урсбазыр æхсинæгæн 
Фарн чындзæмбал уыдзæн!.. 
Фæлæ хæлаг у мах азты 
Рухс бæллицты бындур, 
Æмæ лæппутыл сау хæсты 
Иу бон ахуыссыд хур. 
8 Плиты Грис 

226 
Плиты Грис 
Мад фыртæй, чындзæй — афтидæй 
Аззад, ахуыссыд арт. 
Цæджындз хæдзары рафтыди, 
Фарн та атахти дард... 
Ой, уæды маст куыд нæ сæфы, 
Зæрдæ риуы кæрзы... 
Урс æхсинджытæм уæлдæфы 
Мад сæркъулæй кæсы. 
1972 

Уацмыстæ 
227 
ФАРН 
Фарн — уемæ, фарн алы хæдзары! 
Фарн алкæй зæрдæйы цæрæд! 
Бæлццон уæм фæрныг фысым арæд, 
Йæхæдæг дæр фарнхæссæг уæд. 
Фарн — зарæджы, зæлæд æдзух дæр, 
Нæ удтæй нын сурæд æрхуым. 
Фарн — кусæг, зæхкусæджы къухтæн, 
Бæркад нæм кæмæй гуыры, уым. 
Фарн — уе сгуыхт хъуыддæгты, уæ хæсты — 
Фæрнæй уын æххæстгонд цæуæд! 
Фарн алкæд уæлахиз уæд, хæст та 
Æнусмæ фæндагсыгъд фæуæд! 
Фарн — бинонтæн! Ног чындз куы хæссат, 
Æрбавæрæд фарны къах уæд: 
Æрбахæссæд йемæ æгæссад, 
Æрвылаз уыл ноггуырд æфтæд! 
Фарн — ног чындзæн лæджы хæдзары, 
Æфтауæд уыл хор æмæ сой: 
Цыппар-иу тырынтæ ныййарæд, 
Цыппар та сылыстæг куыд уой. 

228 
Плиты Грис 
Уæнт махæй хуыздæр æмæ растдæр, — 
Æнæмæнг сын уый гæнæн ис! — 
Куыд уой коммунисттæ сæ аст дæр, 
Куыд аразой фарн — коммунизм! 
Æз та уын мæ фæстаг фæндагмæ 
Куы раст кæнон уе ’хсæнæй, уæд 
Фарн баззайæд уемæ мыггагмæ, 
Фарн уе ’хсæн мыггагмæ цæрæд! 
1983 

НОГИР 
Лæг йæ уæзæгæй дард бæстæм афты, 
Амонд дард искуы ссары фæрнæй, 
Фæлæ хи хъæу куыд фæуарзы, афтæ — 
Иу къуым дунейыл зæрдæйæн нæй. 
Бирæ ног хъæутæ равзæрд нæ Иры, 
Иу сæ иннæмæй рухсдæр, хуыздæр, 
Уарзын се ’гасы! Фæлæ Ногиры 
Хъулон уарзтæй фæуарзын уæддæр. 
Ды, мæхи хъæу, Октябрæн фæзындтæ... 
Уæд нæ бæстæ нæма уыд æнцад, — 
Ды цы удхæрттæ федтай, цы зынтæ, 
Уыдон ничи фæуаид нымад! 
Адæм — сабыр, æнæхин, хæрзудæй 
Сты фæллойуарзаг усæй, лæгæй; 
Хъазхъуыр чызджытæ, сагсур лæппутæ 
Цъиутау ратæхынц цардмæ дæуæй. 
Бæстыл сау хæст куы ссыгъди, фыдгултæ 
Мах Цæдисыл куы ’фтыдтой цъæх арт, 
Авд сæдæйæ дæ хуыздæр хъæбултæ 
Уæд нæ бархийыл радтой сæ цард... 

230 
Плиты Грис 
Рæзы ног цот дæ фæлмæн хъæбысы, 
Хонынц се схæссæг уарзон мад дæу, 
Уæнт кæмфæнды — цытимæ фæмысы 
Чидæриддæр йæ райгуырæн хъæу. 
Бирæ ног хъæутæ равзæрд нæ Иры, 
Иу сæ иннæмæй рухсдæр, хуыздæр, 
Уарзын се ’гасы! Фæлæ уæддæр 
Хъулон уарзтæй фæуарзын Ногиры. 

АМАЙÆГ 
Абайты Васойæн 
Акалди кувæндон — рагон мæсыг, 
Иу ма дзы баззад — пырхæнтæ. 
Амайæг дурты рæдзæгъдтæм кæсы, 
Æмæ йæ зæрдæ нырхæндæг. 
Де знаг йæ фароны сæфтæн быхсæд, — 
Нал уыдзæн уымæн йæ фидæн... 
Амайæг фаронæй фидæны ’хсæн 
Хи зæрдæ сæвæрдта хидæн: 
Цадæггай мæсыгæн фидар бындур 
Развæлгъау сныв кодта сæры, 
Уый фæстæ авд хатты равзары дур, 
Иу хатт æй къулыл æвæры. 
Рагъæй сæууон хур куы сдары йæ сæр, — 
Амайæг бассивы дыстæ, 
Арæхстгай дунейы дурты хуыздæр 
Бавæры къулыл æнтыстæй. 
Фæлæ нывæндыс цыбæллагдæр ныв — 
Фаг дын нæ уыдзæн æнус дæр: 
Кувæндон азгай бæрзонддæр кæны, 
Амайæг — бонгай сæрурсдæр. 

232 
Плиты Грис 
Базæронд амайæг, фæлæ уæддæр 
Мæсыг фæбæрзонддæр мигъæй, — 
Арвирдмæ сфардæг йæ сыгъзæрин сæр, 
Дзыллæ йæм кастысты джихæй. 
Уалынмæ кувæндон амад фæци, 
Слæууыди зæронд йæ разы, 
Æмæ йæ фæллад цæстыты бын цин 
Хурмæ цæппузырты хъазы. 
1976 

Уацмыстæ 
233 
БЫЦÆУ 
Цæуы быцæу зæххыл æнусон, 
Æмæ йын никæд ис фæуæн: 
Æлдарад чи кæны: лæг — усæн, 
Йе ус æлдар вæййы лæгæн? 
Æхсæв уа, бон — сæ загъд, сæ хъæртæн 
Нæй банцайæн, æмæ сæм хъус, 
Лæг дзуры: — Æз дæуæй уæлдæр дæн! 
— Нæ, æз уæлдæр дæн! — дзуры ус. 
Уæд лæг æппæлы: — А хæдзары 
Цы мулк ис, — йе скæнæг дæн æз! 
Сылгоймаг та цы у, цы мары? 
Хæдзары бад æмæ йæм кæс! — 
Гъе, уый — дæ куыст æмæ дæ хæс. 
Дæ ном дын мурмæ дæр нæ дарын! 
Уæд дзуры ус: — Цы стауыс ды 
Дæхи, цы пайда дæ хæдзары? 
Сылыстæг бинонты фæдары, 
Сæ ном, сæ фидыц у куысты! 
Лæг та цы у? Бындз дæр нæ мары. 
Æз дæм куынæ лæууин хæстæг, — 
Цымæ дæ чи фæхонид лæг! 

234 
Плиты Грис 
Æмæ æцæг: æрцыдтæ дардæй 
Уæззау фæндагыл, йе фæскуыст 
Фæлладæй бадыс æмæ нкъардæй, 
Дæ уд æгас дунемæ — зыст, 
Нæ дæм хæрын цæуы, нæ — хъазын, 
Цыдæр æнтъыснæг дыл фæхæст... 
Фæлæ дæ ус фæзынд дæ разы, 
Фæлмæн дæм бахудти æрмæст, 
Йæ фæндыр райста, кафы, зары, 
Дæ риуы азæлы йæ хъазт, 
Цы нæ рæсугъд ныхас дын ары, 
Йæ рæвдыдæй фæлыгъд дæ маст, 
Дæ зæрдæ фервæзти йæ рыстæй, 
Æмæ та райгас дæ, цæрыс та!.. 
Зæгъут-ма, чи у уæд æлдар, 
Кæнæ сæ чи вæййы дæлбар?.. 
О ус, о хинты хин! Æвдиу дæ 
Æви кæлæнгæнæг дæ ды, 
Æви куы фегуырыс, уæд-иу дæ 
Хуыцау лæджы сæфтæн дæтты!.. 
Лæг дын дæ барæвдыд æвзарæд — 
Йæ тæрхон аивы цæхгæр: 
— Сæрæндæр чи у, уый-ма ссарæд 
Сылыстæг ме ’фсинæй хуыздæр! 
Уæдæ лæгæн ныр иу фæнд тауын: 
Дæ усмæ хингæнæн тых и, 
Быцæу æм мауал лæуу, фæлтау ын 
Дæтт раздæр уацары дæхи. 
1977 

Уацмыстæ 
235 
СУДЗАГ ХАБАР 
Судзаг хабар радио ’рбахаста 
Дард Латинаг Америкæй ардæм: 
«Сагъæс!.. Бахаудтой марджыты ахæсты 
Сагтау бархиуарз чилийаг адæм!» 
Марæг инæлар буц у йæ сау куыстæй: 
Сæртæ фады фæрæтæй, дзæбугæй... 
Чили, Чили! Цы хуызы дæ сахуырстой! 
Æви ссырх дæ Альендæйы тугæй?.. 
Уынгмæ рацæуæд адæймаг — мары йæ 
Тугдзых удхор — сæрибары марæг... 
’Рхауди стыр поэт састбазыр уарийау, 
Бамыр Пабло Нерудайы зарæг. 
Хъоргъы ауагътой Корвалан Лучийы, 
Уым æй удхортæ сфæнд кодтой марын... 
Адæм! Бархиад уарзын кæй туджы и — 
Ацы сау фыдгæнд никæд и барæн!.. 
Хъус-ма! Сау хабар радио ’рбахаста: 
«Марæг хицæуттæ бархийы сбастой!» — 
Дард у Чили, йæ дзыллæйы сагъæс та 
Алы удæн дæр хицоны маст у. 
1973 

236 
Плиты Грис 
ПОЛКЪОН СОЗЫР 
Уый уыд салдат, хæцынæн гуырд æрдзæй, 
Æмæ йæм хæсты никæд хаудис азым... 
Æртиссæдз азы рацыдис уæдæй, 
Уæддæр лæууы цыртдзæвæнау мæ разы: 
Фæцыд Апойнаг сау хæстмæ Созыр, 
Йæ цыппар фырты уым бырстой йæ разæй, — 
Сæ цыппары дæр баныгæдта ныр 
Æмæ сыл сидзæр сабийау дзыназы... 
Цы хæцæг уыд! Цы хæстыты фæци! 
Бырста салдатæй риуæмбæрц æргомæй, 
Фæиста бирæ хорзæхтæ — йæ цин! 
Йæ цонгдыхæй, йæ фæринк карды комæй. 
Ныр дæр Уæрæсе хъахъхъæнæг фæцыд 
Æмæ бырста Апоны хæсты стайау: 
Йæ фарсмæ та цыппар фырты хæцыд, 
Сæ фыдау хæсты никуы зыдтой стайын. 
Æрхаудтой йын йæхи тæккæ раз ныр, 
Нымбæрзта сæ æцæгæлон сыджытæй. 
Ныдздзынæзта, ныббогъ кодта Созыр, 
Йæ цæстытæй æрцыди туг сырх сыгтæй. 

Уацмыстпæ 
237 
Зæронд бирæгъау, дурзæрдæ лæг уыд 
Æмæ нæ зыдта зынты раз æртасын, 
Ныр ингæны раз къулсæрæй лæууы, 
Æмæ хæрз сидзæр сабийау дзыназы. 
1964 

238 
Плиты Грис 
# ** 
Уæд цы сау лæппу, цы хъал уыди! 
Рогкъах саг æй хуыдтой хистæртæ... 
Ныр ыл азты мит æруарыди, 
Ивгъуыд бонтæ мысы их зæрдæ. 
Уæ, æнæрай фæуат, бомбæтæ, 
Уæ, фæндагсыгъд бауат, хæстытæ, 
Кæд цы уайут æхсæв-бонмæ дæр, 
Бон-изæрмæ дæр йæ цæстытыл! 
Рохафон уын бæргæ рагæй у, 
Фæлæ судзы сæр уæ тухæны: 
Куы знаджы бырсы атакæйы, 
Куы йын уый йæхи фæхурх кæны, 
Куы зынгхуыст æмбæлттæй искæуыл 
Фыны дæр галау ныббогъ кæны... 
Хъусæг ыл химидæг дис кæны, 
Уынæг ыл джихæй фыдох кæны... 
Фæлæ нæй йæ зæрдæ сагъæсы, — 
Фæстаджы уæлахиз мах уыди! 
Къулыл йæ хорзæхтæм бакæсы, 
Æнкъардæй мидбылты бахуды... 
Уæ, æнæрай фæуат, бомбæтæ, 
Уæ, фæндагсыгъд бауат, хæстытæ, 
Кæд цы уайут æхсæв-бонмæ дæр, 
Бон-изæрмæ дæр йæ цæстытыл! 
1973 

Уацмыстæ 
239 
ÆЛВÆСТ ÆХСАРГАРД 
Куывды уай, хъазты, йе та хисты, 
Æнцойбон уа, йе кусай исты, 
Дæ зæрдæ рухс уа, йе тыхст уа, 
Йе бадай де ’мбæлтты ныхасы, 
Хур худа, науæд та хъызт уа — 
Æлвæст æхсаргардау дæ разы 
Фæлæууы джихрæсугъд Къоста. 
Пахуымпар рæстæгæн йæ сæрты 
Фæлгæсыд фидæны фæлтæртыл — 
Цы маст, цы удхæрттæн быхста! 
Куыд бырста бархимæ Кавказы, 
Æмæ йæм цас уыди ныфс та! — 
Лæууыд цагъарадæн йæ разы 
Æлвæст æхсаргардау Къоста. 
Лæджыхъæд циу, тырныдта уымæ: 
Батрадз — хуыцæуттимæ хæцынмæ, 
Ацæмæз — зарынмæ, куыд хъуыд, 
Уырызмæг — бархъомыс ныхасы; 
Фæлæ тыхмимæ знаг æрцыд — 
Æлвæст æхсаргардау йæ разы 
Къоста цæхæркалгæ лæууыд. 

240 
Плиты Грис 
Уæдæ мæгуыр лæджы хъуыддаджы 
Куыд уагъта уый йæхи уд хъуаджы, 
Дзырдта-иу: «Ницы мæ хъæуы!» 
Быцæу та дзыллæйы ныхасы 
Кæй ном ыстауыныл цæуы? — 
Æлвæст æхсаргардау дæ разы 
Къоста цæхæркалгæ лæууы. 
Мæстæфхæрд — йе ’нæрайы дугæй, 
Фæлæ уæддæр зæрдæйы тугæй 
Йæ зарæг артуадзгæ фыста... 
Бон ивта боны, аз та — азы, 
Æмæ ныр хур уа йе хъызт уа, — 
Æлвæст æхсаргардау нæ разы 
Фæлæууы джихрæсугъд Къоста. 
1979 

Уахщыстæ 
241 
АННÆЙЫ НЫВЫ РАЗ 
Поэт йæ саурæсугъды сурæт 
Зæрдæйы хъарм тугæй фыссы... 
Ныв райгас и, фæлæ нæ дзуры, 
Æрмæст æдзынæгæй кæсы. 
Æмæ поэт йæ уарзон чызгæн 
Ныззарыд йе стыр цин, йæ хъыг, — 
Куы зæлыд хъæлæсы æхсызгон, 
Куы рустыл хъазыди цæссыг: 
«Сæрдыгон хъарм мæйдар æхсæвау — 
Фæлмæн дæ къуырф цæстытæ, сау, 
Дæ ныхас сатæг у æхсæрау, 
Дæ улæфт адджын у мыдау. 
Куы сдзурис «уарзын дæ», мæ хуыцау, 
Уæд хурмæ сабузид мæ цин, 
Фæлæ дæ коммæгæс къæбысау 
Уæддæр дæ къæхты раз хуыссин. 
Кæд-иу мæм уымæн кæсыс тарстæй, 
Мæ бон дæ ’нæуарзын кæй нæу?.. 
Æнусон хъизæмары уарзтæй 
Æз уарзын дæу, æз уарзын дæу». 

242 
Плиты Грис 
Æмæ йæ саурæсугъды сурæт 
Поэт йæ хъарм тугæй фыста, 
Кæд æм цæрдудау искуы сдзурид — 
Кæсы æнхъæлцауæй Къоста. 
1978 

Уацмыстсе 
243 
ПУШКИН 
Лæууы мæ уæлхъус дысон-бонмæ, 
Кæсы мæм комкоммæ, æз та 
Йæ фыст тæлмац кæнын иронмæ, 
Æмæ рæстæвзарæн тæрхонмæ 
Фæзынд æвдисæнæй Къоста. 
Фæтоны сæр, дзыназы зæрдæ... 
Дзырд ивын авд хатты дзырдæй: 
Иу хауы, агурын æндæртæ — 
Рæсугъддæр, растдæр — нæй, уæддæр та 
Йæ хъуыды не змæлы нывæй. 
Æмæ уырдыг лæууынц мæ цуры, 
Кæсынц, уынынц, куыд мæлы уац, 
Æмæ тызмæгæй автор дзуры: 
«Кæд нæу дæ бон, уæд ма ’внал, курын, 
Мæн та мæхи уагыл ныууадз! 
Уыд галуан самайын уæззау хæс, 
Ныр дзы мæхи цæрын фæнды! 
Уæдæ йæм ды дæхи дур ма хæсс, 
Ныууадз йæ фæхуыздæрыл сагъæс, 
Мæнимæ ерыс ма кæн ды! 

244 
Плиты Грис 
Нывфыст цыфæнды ’взагмæ бафтæд — 
Зæгъæн ын уый фæрæзтæй ис, — 
Мæнмæ дæхи дзæнгæда ма ’фтау, 
Æз æй куыд ныффыстаин, афтæ 
Мæ хъуыды де ’взагыл æвдис. 
Тæлмацæй æз нæ кæнын амонд, 
Цытæн, фæцæрынæн фæрæз... 
Куыстон æз ме ’взаджы сæраппонд, 
Æнцондæр ивынæн сæрмагонд 
Нæ фыстон иунæг рæгъ дæр æз. 
Дæ удхар иу нысанмæ сайы: 
Ды дæ мæнæй иронмæ хид!..» 
Мæ зæрдæ тоны, ме ’хсар тайы, 
Уæддæр фæлварын, æмæ уайы 
Мæ ныхыл пуртитæй мæ хид... 
Лæууы мæ уæлхъус дысон-бонмæ, 
Кæсы мæм комкоммæ, æз та 
Йæ фыст тæлмац кæнын иронмæ, 
Æмæ рæстæвзарæн тæрхонмæ 
Кæсы æнхъæлцауæй Къоста. 
1976 

Уацмыстæ 
245 
САМТРЕДИ 
Фæцагур дунетыл цæрæндон, 
Æвзарæд удлæууæн дæ цæст, — 
Кæд ис æрæнцайæн дзæнæтон, 
Уæд уый Самтреди у æрмæст. 
Æгæрон зад дыргъдон — йæ бæстæ, 
Чызг уа, лæппу, йе лæг, йе ус — 
Сырх фæткъуы, бур кæрдобæлæстæй 
Мæргътау куыд зарынц, хъус-ма, хъус! 
Сæрддæргъы сой-зæххыл хæларæй 
Сæ фæллой хидкалæн цы уыд — 
Фыййауæй, дохтырæй, сæрдарæй 
Бындзытау уымæй исынц мыд. 
Зæххыл цы бирæ бæстæ федтай — 
Сæ иуыл ахæм адæм нæй: 
Лæг дзы поэт кæны, поэт та 
Лæджы хæрзуд кæны нывтæй. 
Ам алчи иннæтыл нымад у, 
Ам алчи адæмæн лæг у. 
Фынгыл йæ хъæубæстимæ бады, 
Уæздан æгъдауæвæрæг у, 

246 
Плиты Грис 
Лæг сæм æрбафтыди фæндагыл, 
Хабарæй не ’мбæлы фæрсын, 
Фынг ын æрæвæрынц, фыццаг ын 
Æрхæссынц цæхх æмæ кæрдзын. 
Фæсвынг та уазæг нал — æмгар дæ, 
Цы кæной ам — ды дæр æй кæн, 
Уæд удæн семæ зарын цард у, 
Сæ цард та зарæг у лæгæн. 
Æмæ та ног зæгъын мæ фæндон, 
Фæндон та зæрдæйыл у хæст: 
Кæд ис зæххыл цæрæн дзæнæтон, 
Уæд уый Самтреди у æрмæст. 
1973 

Уацмыстæ 
247 
РИОН 
Саби худы, ленкæй хъазы доны, — 
Мады хъарм фæлмæн хъæбыс æй хоны, — 
Мады ном — хæлхæлгæнаг Рион, 
Саби та — тæлтæг Галактион. 
Уылæн зары сонт лæппуйы хъусы, 
Ирхæфсы йæ, авдæнау æй узы: 
Пуртийау æй феппары хæрдмæ, 
Урс дурау æй алвасы бынмæ... 
Дон ын зары минмырон хъæлæстæй, 
Æмæ саби зард-мыдæй фæхъæстæ, — 
Сагъæс уыди мыды æви цин, — 
Фæлæ сонтæн йе ’дыхст бон фæци: 
Мадарм ын фæкъуындæг æмæ снарæг, 
Систа йæ йæ рогбазыртыл зарæг, 
Ахаста йæ дунетæ уынæг, 
Æмæ саби зарæгимæ слæг. 
Лæг æрбадт Сыгъдæгхохы бæрзондыл, 
Уым ныззарыд Намыс æмæ Зондыл, 
Зарды мыртæ зæлдысты уæрæх, 
Джихæй хъуыста зарды мыртæм зæхх... 

248 
Плиты Грис 
Æмæ цас фæзарыд — чи йæ зоны, 
Фæлæ уаридзаст Галактионы 
Мысыд, мысыд йе схæссæг Рион, 
Сидтис æм: — Фæзын, Галактион! 
Фæлæ хъæбул нал фæзынд Рионмæ: 
Бацыд уый Тбилисаг пантеонмæ... 
Хъус-ма, хъус, куыд æм сиды Рион: 
— Галактион! Галактион!! 
1973 

Уацмыстæ 
249 
ТЫМБЫЛ ДУР 
Табидзе Галакгпионæн 
Сау тымбыл дур дæ асинæн дардтай... 
Ды дæ куыстæй куы цыдтæ, 
Уæд, æхсызгон фæллад уай, æнкъард уай — 
Ацы дурыл лæууыдтæ... 
Ныр дæ дурыл æндæртæ фæлæууынц, — 
Ныр дæ федзард хæдзармæ 
Адæм, худисгæ, халгай фæцæуынц, 
Мæнæ раст цыма дзуармæ... 
Къона сафтид, æнусмæ фæцыдтæ 
А хæдзары къæсæрæй... 
Уæд дæ диссаджы цардæн, дæ цытæн 
Кад цы скæнон хуыздæрæй? — 
Ды дæ къахæй цы дурыл лæууыдтæ, 
Уымæн кувын мæ сæрæй. 
1973 

250 
Плиты Грис 
ФИДАР 
Кæмæн йæ тæригьæдтæ хъары 
Æнкъардæй комхæлиу мæсыг?.. 
Йæ къултыл сусæгæй сæудары 
Фæтæдзы дурæй дурмæ сыг?.. 
Уыд фидар уый. Цыма цæргæс уыд, 
Кæддæр йæ сау рындзы сæрæй 
Фыдгултыл, артуадзгæ, фæлгæсыд — 
Хæрдмæ йæм чи бырста бынæй. 
Йæ мидæг бархиуарз хъайтартæ 
Уыдысты армыдзаг æрмæст, 
Фыдгултæй та зæхх кодта тартæ — 
Кæрон сын никæм ардта цæст, 
Уæддæр ыл тых нæ кодтой знæгтæ, 
Æмæ йыл каст æрвылбон хур: 
Уыдысты дурвидар йæ лæгтæ, 
Уыдис лæгвидар та йæ дур. 
Æмæ сырхзынг цæстытæй знагмæ 
Йæ дурын худы бынæй каст... 
Æрмæст-ма хъус, лымæн, фæстагмæ 
Куыд бабын хи дурæй æваст... 

Уацмыстæ 
251 
Зæххон цард исбоныл æнцайы, — 
Фæзынди хи бæстон, уæййаг, 
Фыдгултæн тар æхсæв æхцайыл 
Уый радта фидармæ фæндаг. 
Æмæ уыд мигъбон, йе та — фыны, — 
Нæ тыхсти фидар ууыл тынг, — 
Уæд райгас халонхæс йæ быны, 
Æмæ йыл бафтыдæуыд зынг. 
Фæцыди сау фæздæгæй гæрах, 
Æмæ куы рахауди йæ сæр, 
Уæд аззад комхæлиуæй гæнах, 
Цыма хуыцаумæ кодта хъæр... 
Йæ раттæг цавæр уыд, кæмæй уыд — 
Уый дары сау сыджыт æмыр... 
Фæлæ ингæн сыгъдæг кæмæн уыд, 
Цæуынц ыл уыдон къахæй ныр... 
Æмæ йæ тæригъæдтæ хъары 
Хуыцауæн комхæлиу мæсыг, — 
Йæ къултыл сусæгæй сæудары 
Фæтæдзы дурæй дурмæ сыг. 
1975 

252 
Плиты Грис 
ОРЕСТ ÆМÆ ПИЛАД 
Скифаг балладæ 
Бердзенаг хъал чызг Ифигени 
Уыд хицау скифаг бæсты уæд, 
Æрæнцад Понты былыл, кæд, 
Цы ис ам диссаг, уыдон фенид; 
Дæс азы хицауæй фæци 
Цымыдис чызг æмæ йæхи 
Фæдзæхста денджызы раз хуырыл, 
Рæмон зæрдæдзæбæхыл уыд, 
Æмæ лæггадгæнгæ йæ цуры 
Сæркъулæй фæсдзæуин лæууыд. 
Уæд дзуры хъал чызг: — «Ныр дæс азы 
Мæ бæстæй дард цæрын, уæдæй 
Нæ хъусы ме ’фсымæр мæнæй 
Хабар, æмæ мæ уд дзыназы, — 
Æдзух мæ хъуыдыты лæууы, 
Салам ын арвитын хъæуы, 
Кæй дæн æз амондджын фæндагыл, 
Сæрæгас, рухсзæрдæ кæй дæн. 
Уæдæ фæхабары хъуыддагæн 
Хъæуы дыууæ лæппуйы мæн». 
Æмæ йæ цагъартыл æххæстæй 
Куы айхъуыст се ’хсины ныхас, 
Уæд бацыд се ’гасы дæр тас, 

Уацмыстæ 
253 
Æмырæй зæрдæтæ дзынæзтой: 
«Хъæуы дыууæ лæппуйы мæн...» 
Цымæ цæмæн хъæуой, цæмæн?.. 
Сæ иуы равзардзæни не ’хсæн, 
Афинтæм ахæсдзæн салам, 
Сæ иннæ скифты ’гъдауæй Зевсæн 
Нывондæй хаст æрцæудзæн ам!.. 
Æмæ цæмæй лæппутæ ссарой — 
Зылдысты фæсдзæуинтæ тагъд, 
Сæ зæрдæты та кардау сагъд 
Уыд сагъæс, æмæ кодтой марой: 
Фыдхабар дзурын сæм зын каст, 
Мæлын кæй бафæнддзæн æваст! 
Фæлæ дыууæ лæппуйы суыдтой, — 
Сæ фæллад чи уагъта æнцад, — 
Æмæ сæ паддзахмæ æрхуыдтой, 
Нæмттæй — Орест æмæ Пилад. 
Сæ сонтæй нырмæ сты æрдхæрдтæ, 
Æфсымæртау — æмвынг, æмриу, 
Зынты дæр, цины ран дæр — иу 
Нæ ивы иннæйыл йæ зæрдæ: 
Мæлæтдзаг тас сæ иуæн уæд, 
Сæ иннæ райсдзæн уæд мæлæт, 
Цæмæй цæра йæ лымæн дарддæр, 
Нымайа йе ’рдхорды лæгыл. 
Æмæ сæ уарзондзинад ахъæр 
Цытаг æмбисондæн зæххыл. 

254 
Плиты Грис 
Ныр сын сæ зын хæс чызг куы загъта — 
Сæ иуæн дард кæй у цæугæ, 
Кæй у сæ иннæмæн мæлгæ, — 
Уæд исдуг аззадысты сагъдау: 
Сæ хъару афтæ тынг фæсаст, 
Цыма сæ арв æрцавта раст, 
Кæнæ хъаймæты бон фыдихæй 
Æваст æрцыдысты фыднад, — 
Æгъатыр хицауы раз джихæй 
Лæууынц Орест æмæ Пилад. 
— Уæдæ, — фæдзырдта чызг, — хъысмæтыл 
Уæхæдæг аппарут хæлттæ: 
Уæ иу цæрынмæ уæд цæттæ, 
Уæ иннæ сæмбæлæд мæлæтыл! 
— Æхсин, — уæд бадзырдта Пилад, — 
Бæрзонд дæ ном æмæ дæ кад, 
Фæлæ нын нæу уæлæуыл уаргæ, 
Нæ удтæ бахæрæнт дæ рын, 
Æрмæст нæ иумæ акæн маргæ, 
Кæнæ нæ иумæ уадз цæрын... 
Уæд Ифигени дзуры афтæ: 
— Уый Зевсы фæнд у, нæу мæнæй, 
Æмæ йын аивæн дæр нæй; 
Цæмæй уæ иу Афинтæм бафта, 
Уæ иннæ уымæн хаст цæуы 
Нывондæн, — сæххæст æй хъæуы! 
Æмæ ма диссагдæр кæм феныс, 
Кæнæ æрдхæрæйнаг куыд нæу: 

Дыууæ лымæнмæ райгас ерыс — 
Æнусмæ уарзыны быцæу. 
Орест Пиладмæ дзуры: — Ма зæгъ 
Ныхас дæр, — афтæ у нывгонд: 
Мæ уд у ацы ран нывонд, 
Ды та нæ фыдыбæстæм аздæх. 
— Орест, — Пилад зæгъы, — ды мæн 
Хуыдтай кæддæриддæр лымæн, 
Цæугæ хабархæссæг Афинтæм, 
Нывондаг ам уыдзынæн æз, 
Мæ фæстæ царды бафсæд цинтæй, 
Нæхимæ та салам фæхæсс. 
— Нæ! — бадзуры Орест Пиладмæ, — 
Куыд баци уый зæгъын дæ бон? 
Фæуаин фидиссаг бынтон, 
Æмæ мæ раттиккой æгадмæ! 
Мæ хойы агурæг цыдтæн 
Æмæ дæ ракодтон, лымæн, 
Æмбалæн дард фæндагыл балцы, 
Ныр дæ нывондæн раттон? Ау, 
Хæрамы марг мæ туджы бацыд, 
Æви ныгæд æрцыд æгъдау? 
— Нæ! — дзуры уæд Пилад Орестмæ, — 
Дæ хойы ссарай хъуамæ ды, 
Æмæ йæ фен, — мæн уый фæнды! 
Уæдæ нæ быцæу ууыл фестæм. 
Нывондæн æз куы раттин дæу, 

256 
Плиты Грис 
Мæнæн уæд худинаг куыд нæу! 
Дæ сау хо Ифигени искæд 
Куы фехъусид — кæуид мæныл, 
Æмæ цæйбæрц фæкæнид рисгæ! 
Æз та хæрз иунæг дæн зæххыл. 
Уæдæ, Орест, мæ хæлар, хъус мæм: 
Æз мæлын ме ’мбалы бæсты, 
Салам нæхимæ ахæсс ды, 
Æз та фынæйаг дæн æнусмæ. 
Уæд ын Орест: — Сыбыртт дæр нал! 
Уæлæуыл дын уыдтæн æмбал. 
Нæ ивын ингæны къæсæрыл... 
Мæ хо куы базонид, Орест 
Нывондæн радта дæу йæ сæрыл, 
Уæд йе ’лгъыст уаид: «Цавддур фест!» 
— Орест, дæ сау хо Ифигени 
Нæ быцæумæ куы хъусид ныр — 
Мæтмард æрбауаид, мæгуыр, 
Уæлæуыл ма цы хуртæ фенид!.. 
Сæркъулæй дзыллæтæ æнцад 
Лæууынц, Орест æмæ Пилад 
Куыд ерыс кæнынц, хъусынц уымæ: 
Цы уыдзæн паддзахы дзыхæй 
Тæрхон — цы радзурдзæн æрхуымæй — 
Æз-тынгдæр уарзыны тыххæй. 
Уæд паддзах ралæууыди размæ, 
Æдзынæг лæппутæм кæсы 

Уацмыстæ 
257 
Æмæ сæ дисгæнгæ фæрсы: 
— Æз хъуыстон ерысы ныхасмæ, 
Фæлæ мын нæу бæстон æргом, 
Цæй фæдыл загътат ам мæ ном, 
Йе — чи кæны Орест йæхицæй? 
Æмæ йын уæд Орест зæгъы: 
— Мæ хо у Ифигени, хицау — 
Дæс азы скифæгты зæххыл; 
Æз та дæн йе ’фсымæр, Орест дæн... 
Фæндыд мæ хойы фенын мæн. 
Пилад та — ме ’нусон лымæн, 
Æмæ, нæ кадджын паддзах, де стæн, 
Нæй махæн аппарæн хæлттæ, — 
Æз дæн нывондагæн цæттæ, 
Хабархæссæг Пилады равзар, 
Кæннод мæ сæфты бон æрцыд: 
Мæ хойæн — худинаджы азар, 
Мæхæдæг та кæнын æдзыт. 
Фæлæ цы кодта чызг? Сæ разы 
Цæмæн йæ зонгуытыл æрхауд? 
Кæд лæппуты ныхас уыд цауд? 
Кæнæ йæхимæ уыд фыдазым?.. 
Ныр хицау зонгуытыл лæууы 
Æмæ хæкъуырццæгæй кæуы, 
Йæ риу тымбылкъухæй ныххойы, 
Цыма хъысмæтæй уыд тæрхон: 
Орест нæ базыдта йæ хойы, 
Æмæ Оресты та — йæ хо. 
9 Плиты Грис 

258 
Плиты Грис 
— Табу дын! — кувы Ифигени 
Хуыцаумæ, — бахызтай ды мæн 
Тæригъæдæй, табу дæуæн, — 
Ды дæ хæрзиуæггæнæг гени! — 
Æмæ куы фемæхсти йæ тарст, 
Ныхъхъæбыс кодта уæд æваст 
Кæугæ Орест æмæ Пилады. 
— Мæ хуртæ, хъуамæ уын зæгъон: 
Къух исын хицауы бынатыл, 
Цæмæй æнæтæригъæд уон. 
Куы фæцин кодтой хорз сæхиуыл, 
Куы радтой дауджытæн æгъдау, 
Фæрнæй уæд араст и сæ нау 
Сæхимæ Сауденджызы риуыл. 
Æз та уын а хабар фыссын 
Æмæ уæ зæрдæтæм хæссын, 
Цæмæй, лымæн зынаргъ кæм вæййы 
Æмæ кæм у лæгуарзын кад, 
Уым алкæд дзыллæты зæрдæйы 
Цæрой Орест æмæ Пилад. 
1981 

Уацмыстæ 
259 
МАДЫ ФÆДЗÆХСТ 
Кадæг 
Развсед 
Лымæн, хатыр, æрбайхъус-ма мæм, 
Зæгъон дын сусæг диссаг хъуамæ: 
Уыдзæн дыууиссæдз азы тагъд, 
Æрцыд уæд ацы хабар: хъама 
Куыд уа лæджы зæрдæйы сагъд, 
Раст уыйау æй хæссын мæ риуы 
Уæдæй нырмæ, æмæ кæуы 
Мæ уд æмырæй æмæ ниуы. 
Ныр хъама сæфтауын хъæуы — 
Нæ судзгæ тауыс у кæнинаг, 
Фæлæ йæ сусæджы хабар 
Куы уа хъыгаг, куынæ уа цинаг, 
Лымæн, уæд-иу мын æй ныббар; 
Æз æй йæ хъайтары фæдзæхстæй, 
Кæд мын зын уыд, уæддæр нырмæ 
Фæхастон зæрдæйы æмбæхстæй, 
Ныр та йæ фервитын дæумæ 
Æмæ дæ удмæ хъуамæ бафта, 
Цæмæй йæ базонай; æз та 
Куыстон йæ равдисыныл афтæ, 
Цæмæй, куы йæ кæсид Къоста, — 
Æниу уый хиппæлынæн ма уæд! — 
Зæгъа дзы уæд йæ фæнд æргом: 
«Дæ кадæг ахæм аив рауад — 
Æз дæр ыл бафыссин мæ ном». 

260 
Плиты Грис 
I 
Фыдаз уыд уæд. Уыд мигъдзаст сау бон. 
Лæг кодта фæздæджы хуыдуг... 
Зæххыл цы хæст ыссыгъд хуыцаубон, 
Уым калд цыхцырджытæй нæ туг 
Дæуыл æртыккаг аз, нæ бæстæ, — 
Хæцыдыстæм уынгæг æрмхæстæй 
Мæнгард фыдгулимæ, — нæ риу 
Кæрзыдта уый цæфтæй, дзынæзта, 
Фæлæ хæцыдыстæм: куы-иу 
Æфсæн лæсæнæй знаг æфсæрста, 
Æмæ-иу фестæм мах бынæй, 
Куы та-иу ууыл цыд нæ зæй 
Æмæ йæ мах нæ быны ссæстам. 
Зæхх арвмæ сыгъд æхсæв уа, бон, 
Нæ сæрыл уарыди сырх ихæй, 
Нæма зынд сау хæстæн кæрон, 
Æмæ нæм дуне касти джихæй: 
«Цымæ сæ чи фæуыдзæн саст, 
Кæй хал сæ рахондзыстæм рахиз?» 
Чи мах уæлахиз хуыдта раст, 
Чи домдта не знаджы уæлахиз. 
Цы уыд æртыккаг тых та, чи? 
Цы хуызы равыдыста йæхи, 
Хуыздæр цæмæ бæллыд йæ сæнтты? 
Рæвдыдта-иу цыбæл йæ фæндты, 
Йæ хуыцауæй æргом куырдта 
Æмæ йæ мидзæрды дзырдта: 
«Хæст судзæд, судзæд ноджы дарддæр, 

Уацмыстсе 
261 
Уадз ма уа фидыдæн йæ кой, — 
Кæрæдзи не знæгтæ цæгъдой — 
Уыдзæн нæ фыдгулты хыгъд къаддæр! 
Тыхджындæр чи кæна — хъæудзæн 
Æххуыс сæ иннæмæн, — уæд хæстæн 
Кæрон нæ зындзæни, сæ бæстæн 
Йæ тых сæтдзæн æмæ цæгъддзæн 
Сæ иу сæ иннæйы æрвылбон! 
О, уый æцæг уаид хуыздæр: 
Куы скъуыйа не знæгтæй фылдæр — 
Мæ риуы абуздзæн æхсызгон!» 
Гъе, афтæмæй æхсæв уа, бон 
Нæ сæртыл зæй цыди сырх ихæй, 
Нæма зынд сау хæстæн кæрон, 
Æмæ нæм дуне касти джихæй. 
II 
Уыд саузым. Сырх Æфсад сырдта 
Нæ зæххæй арæны къæсæрмæ 
Пырхытæй не знæгты, уæддæр ма 
Лæбурдтой тугмондаг сырдтау, 
Æмæ ма уарыд их нæ сæрмæ... 
Берлины радио дзырдта: 
«Германы ’фсадмæ Скæсæн фронты 
Ис ног уæлахизон æнтыст, — 
Нæ иу дивизи ацы бонты 
Уырыссаг корпусыл æртыхст, 
Пырх æй кæны, — æрмæст ма иу бон, 

262 
Плиты Грис 
Кæнæ дыууæ — фæуыдзæн тагъд 
Бæхджын æфсады корпус цагъд, 
Фæмард командыгæнæг Плион!» 
Инæлар Плион уæд æнцад 
Йæ хæстон цатыры бын бадт, 
Берлинаг радиомæ хъуыста, 
Æмæ, кæд йе ’нкъардыл нæ уыд, 
Кæд æм зæрдиаг худын цыд, 
Уæддæр йæ зын хъысмæт æлгъыста. 
Æмæ куыд нæ! Æцæг у ахст, 
Фыдгулы ’фсад æцæг æртыхсти 
Йæ бæхджын корпусыл æваст, 
Æмæ куыддæр йæ зæрдæ стыхсти... 
«Куыд рауад уый?» — хъуыды кæны 
Йæхицæн инæлар, куыд бырста 
Фæстаг зын хæсты? — Æмæ ныв 
Фыстæй йæ цæстыты раз сыстад. 
Уый знон уыди. Фыдгулы фронт 
Йæ бæхджын корпусæй пырхгонд 
Куы фæци, абырста уæд размæ... 
Æмæ ма уыд æви нæ уыд 
Æндæр бырсæг æфсад йæ фарсмæ, 
Сыхаг æй хъуыд æви нæ хъуыд — 
Кæсгæ дæр нал фæкодта уымæ: 
Хуыдта уый йе ’фсæддонты тагъд 
Æмæ саулохаг бæхыл тахт 
Æрмæст йæ фыдгулты чъылдыммæ. 
О, уый цы бырст уыди, цы бырст! 
Æрттывтой хъазахъхъы цыргъ кæрдтæ, 
Сæ быны тугæйдзаг зæхх рызт... 

Уацмыстæ 
263 
Æлгъитын, богъ-богъ, ниуын хъуыст, 
Æмæ сырхæй тылдысты сæртæ. 
Раст афтæ стыр хохæй æваст 
Зæйласæн цæрджытыл куы ’рхауы — 
Йæ уынд мæлæтдзаг тас фæтауы, 
Фæнæры уæлдæфы хъæр-ахст. 
Сыгъдысты знæгты лидзæн хидтæ, 
Сæ фæндаг фестади зындон, 
Æфсæнвæндагыл динамитæй 
Фæлдæхти ’фсæддон эшелон. 
Æмæ ныррызти знаг. Уый систа 
Йæ фронтæй цалдæр полчъы, стæй 
Æрсидт йæ фæстаг резервисттæм 
Тыхсаст Европæйаг бæстæйы, 
Æмæ сæм ахæм тых уыд, ахæм — 
Сæ быны зæхх дзыназгæ рызт... 
Уæд Плион сау цъысымы бахауд — 
Фыдгул йæ корпусыл æртыхст, 
Æмæ йæ сау уæйлаг нымæты 
Ныр бады цатыры бын: тар — 
Йæ цæстæнгас, кæрзы, ныннæты. 
Цы сагъæсты дæ, йе — цы мæты, 
Дыууиссæдзаздзыд инæлар? 
Кæд ныр дæ раздæры сыхæгтæн 
Кæй нæу æнтыстджынæй сæ бырст, 
Кæй не сты баххуысхъом ныртæккæ, 
Дæуæн ныр ууыл у дæ тыхст? 
Æви дын де знаджы пырх кæнын 
Йæ фæсчъылдым фæлтæрдгонд нæу? 

264 
Плиты Грис 
Йе де знаг фыццаг хатт ныгæны 
Йæ гæды радиойы дæу? 
Æви цытджын æххæст дæ хæстæ 
Куы скодтай немыцы фæсфронт, — 
Сæ бирæ полчъытæ, сæ гæрзтæ 
Куы фесты де ’фсадæн пырхгонд, — 
Уæд хъавыс атонынмæ риуæй 
Дæуыл æртыхсджыты æфсад, 
Цæмæй та де ’мбæлттимæ сиу уай 
Æмæ та иумæ ног бырсат? 
Кæд де ’фсæддонтæй исчи барæй 
Æфхæрд æрцыд, фæци тæргай 
Æмæ дæм нал дзуры хæларау 
Æрмæст дæхи номæй: Исай?.. 
Нæ, инæларæн ныр йæ сæры 
Æндæр, бæрзонддæр фæнд æвзæры. 
Йæ разы — картæйыл цырагъ, 
Йæ уавæр инæлар æвзары 
Æмæ йæ ног хæстимæ бары: 
Уый сиды хæдивджытæм тагъд, 
Æмæ цæлхæмбырдæй йæ цуры 
Куы балæууыдысты тыгуыр, 
Уæд картæмæ кæсгæйæ дзуры: 
— Уынут, цы уавæры стæм ныр, 
Фæстæмæ здæхæн нал и: знаг ныл 
Æртыхсти, аздæхæн фæндагыл 
Æндонæй сæвæрдта гуыдыр. 
Нæй ацы ран лæууæн дæр махæн: 
Куы ныл фæцъæх уа райсом бон, 
Уæд нæ йæ хæдтæхджытæ знагæн 

Уацмыстæ 
265 
Кæндзысты ам дæрæн бынтон. 
Цæмæй нæ сыхæгтæн фæрог уа 
Фыдгулы фидæрттæ сæттын 
Æмæ бырсой нæ фарсмæ ногæй — 
Мæ бардзырд корпусæн дæттын: 
Бырсæм ныгуылæнмæ сæумæйыл, 
Уæдæ цæттæ кæнут уæхи. 
Хъæуы нæ Днепры фурдыл хид 
Æрцахсын, хъахъхъæнын, цæмæй йыл 
Тагъд ахизæм. Хъæуы мæ дæс 
Æдæрсон удуæлдай хæстоны 
Æд пулеметтæ. Фенон æз 
Сæ командиры, — хъуамæ зонон, 
Цы лæг у, уый: дæттын ын хæс, 
Мæлæтæй тас кæм уыдзæн, ахæм. 
Цæугæут, рарвитут æй ардæм. 
Куы баззад иунæгæй — ныллæг 
Æруагъта уæд йæ сæр фæлладæй, 
Стæй систа, бонраздæр йæ мадæй 
Кæй райста, уыцы ног фыстæг, 
Æмæ кæсы... Йæ мад фæдзæхста: 
«Мæ хъæбул, курын та дæ æз: 
Керыммæ — де ’фсымæрмæ кæс, 
Цæмæй йыл мацы ’рцæуа хæсты». 
Уæззау у, ’фсæддон лæг, дæ хæс! 
Зын у нæ заманы дæ уавæр... 
Дæ уаргъ æхсæнады раз хæсс 
Æмæ дæ уд æмбæхстæй ма ’вæр! 

266 
Плиты Грис 
Салдат уай, хистæр уай, уæддæр 
Лæг дæ, уæлдай дзыманды ма кæ! 
Фыдгулы кæн æдзух атакæ! 
Фыццаг дæ Фыдыбæстæ хъахъхъæ, 
Стæй уæд рæстуды цардæй цæр. 
Дæу радта хъизæмарæн рæстæг, — 
Æрмæст æфсæддон дæ, æмбæстаг, — 
Æфсымæр уай, фыд, науæд — фырт — 
Куы райсай де ’фсадхонæй дзырд, 
Уæд уымæн ды æрмæст салдат дæ, 
Æмæ цы бадома дæуæй — 
Дæ уд, дæ цард ыл хъуамæ раттай, 
Дзæгъæлы хицонтæ дзы нæй. 
Куы фæци фыстæг каст, куыддæр æй 
Нывæрдта, раздæр кæм уыд, уым, 
Раст афтæ цатыры къæсæрæй 
Æрбакаст йе ’фсымæр Керым, 
Æмæ куы сцæйдзырдта Исаймæ: 
«Фæзындтæн, инæлар-полкон...» 
Уæд æм фæразæй уый: «Æруай-ма, 
Фыццаг дын ахъæбыс кæнон, 
Мæ иунæг, ме ’фсымæр, мæ кæстæр! 
Æгас кæй дæ — куыд хорз у, куыд!» 
Йæ фенд ын афтæ ’хсызгон уыд — 
Цыма зæххыл нæ сыгъди хæст дæр, 
Цыма сабыр заман æрцыд. 
Хъæбыс-хъæбысæй бадгæ бонмæ 
Бæргæ фæкодтаиккой цин, 

Уагучыстæ 
267 
Фæлæ сæ цуры фехæлд бомбæ, 
Æмæ уæд се ’хсызгон фæци. 
— Цæй, хорз, — Исай зæгъы Керымæн, — 
Дæхи уал ирхæфс; тагъд уыдзæн 
Ам иу афицер, æз ныр уымæн 
Хæс хъуамæ раттон... 
— Уый æз дæн, — 
Керым æфсæддоны дзуапп радта, 
Æндæр дзы не сирвæзт ныхас, 
Æмæ, æлвæст æрдыны фатау, 
Æрлæууыд инæлары раз. 
— Дæу мæм æрбарвыстой?! 
— Раст афтæ! 
— Мæнмæ кæдæй нырмæ дæ? 
— Мæй. 
— Мæй дæ мæ фенынмæ иæ равдæлд? 
— Æфсæрмы кодтон æз... 
— Кæмæй? 
— Кæмæй, ды ууыл ма кæн уа дис, — 
Фыдæлтæй баззадис æгъдау: 
Дæхи хæстон лæгæн уæд равдис, 
Ды дæр куы фесгуыхай лæгау. 
— Ды хъавыс фесгуыхынмæ райсом? 
— О, хъавын. Курын уæ, цæмæй 
Мæн арвитат æмæ хид байсон, 
Æз курын а хорзæх дæуæй. 
— Мæнмæ дæ, уый фыстай нæ мадмæ? 
— Куырдта, цæмæй дæ цуры уон. 
Фыстон æз, йе ’фсады нæма дæн, 

268 
Плиты Грис 
Фæлæ йæм бафтын у мæ бон. 
Мæ цæф мын госпиталь куы фæци 
Æндыгъд, уæд ракурдтон мæхи 
Дæумæ. 
— Цæмæй уынæм кæрæдзи? 
Æмæ дæ хъахъхъæнон? Кæм и 
Ам уый гæнæн? 
— Æз лейтенант дæн, 
Мæн хъахъхъæнын нæ хъæуы. Æз 
Æндæр курын: мæ бæрны бакæн 
Ныртæккæ хид байсыны хæс; 
Куы равдисин лæгдзинад хæсты — 
Дæ разы нал уаин къæмдзæстыг. 
— Æндæр хатт арвитдзынæн дæу 
Лæгдзинад равдисынмæ радæй, 
Ныртæккæ та мæ фадат нæу: 
Æз фехъуыстон хабар нæ мадæй, 
Цыма уыдтæ нæхимæ ды, 
Цыма дæ ус курын фæндыд 
Æмæ ныр фидыд дæ... 
— Нæ мады 
Дзырдæй уыд уый; чындзæхсæв нын 
Нæма уыд, чызг куырдуаты бады. 
— Нæ чындзаг, дам, рæсугъд у тынг? 
— Æвидыц нæу... 
— Æмæ куырдуаты 
Ныууадз ныр уый!.. 
— «Ныууадз» — цæмæн? 
Куы фæуа хæст, уæд уый нæ уаты 
Чындзæй йæ хызы бын лæудзæн. 

Уацмыстæ 
269 
— Нæ, ме ’фсымæр, — Исай йæм дзуры, — 
Цæуын цы хæсмæ ’рфæндыд дæу 
Æмæ цы хæс дæхицæн курыс, 
Мæ бон дæ уымæ ’рвитын нæу: 
Куы не суай уыцы хæс æххæстхъом... 
— Уæдæ æндæры ’рвитыс? Ау, 
Æмæ ма уæд, цымæ, мæ цæсгом 
Æз та куыд равдисин лæгау? 
Æви дын æз æфсымæр нал дæн? 
Æви фырт нал дæн æз нæ мадæн?! 
Исайы уæд фæндыд зæгъын: 
«О ме ’фсымæр, æрбайхъус-ма мæм, 
Лæг иунæг хатт цæры зæххыл, 
Æмæ ды раздæр зонай хъуамæ, 
Цы фидар исдзыстут дæсæй, 
Уым не знаг бирæтæй кæй хæцдзæн, 
Уым уе ’гасы мæлын кæй хъæудзæн 
Æмæ дзы фервæзæн кæй нæй...» 
Фæлæ йæхæдæг дæр фæтарсти 
Йæ карз ныхасы æнæрастæй, 
Æмæ ма загъта ’рмæст: — Керым, 
Мæлæтæй тас уыдзæни уым. 
Керым фæджих и, сагъдæй аззад, 
Æмæ уæд инæлар йæ разы 
Æнахуыр дисы ныв уыны, 
Уыны йæхи цæстæй ныртæккæ: 
Керымы сау сæр урс кæны, 
Цыма йыл уары мит сындæггай, 

270 
Плиты Грис 
Фæтарст ын инæлар: кæд æй 
Æгæр карз мадзæлттæй фæлвæрдта... 
Мæлæтæй фервæзæн кæй нæй, 
Кæд уымæй фервдзæф ис йæ зæрдæ... 
Нæ, нæ! Кæд ын нæ уыд æнцон — 
Йæ фæнд нæ фенкъуысти Керымæн, — 
Уый кодта мидзæрды хæрзбон, 
Зæххыл ын адджын цы уыд, уымæн; 
Стæй фестъæлфыд, Исайы раз 
Æлвæстæй алæууыди фатау, 
Æмæ фæлтæрд зæронд салдатау 
Уый загъта иу цæхгæр ныхас: 
— Цæттæ дæн æз! — 
Æмæ йæ бакаст 
Фæрухс ис инæларæн. — Ныр 
Цом де ’мбæлттæм, æз уын цыбыр 
Зæгъон уæ хъуыддагмæ фæндараст. 
Æмæ йын ахæм хъыг уыди, 
Ныр сæ кæй арвитдзæн мæлынмæ!.. 
Керым та мидзæрды цыди 
Æнусон зарæджы цæрынмæ. 
III 
Уыд æхсæв тар. Нæ касти мæй, 
Ныссабыр хæцæн фæз куырмæй. 
Æрмæст ма хæттæй-хатт рæмудзы 
Ракетæ уæлдæфы, — куы ссудзы, 
Уæд зæхх фæрухс вæййы бынæй. 

Уацмыстсе 
271 
Фæлæ йыл фезмæлæг дæр нæй... 
Ныхъхъус гуыппæввонг хæцæн, афтæ 
Зæххыл æнæсыпп æндзыг бафты 
Æрвнæрды размæ. 
Æмæ раст 
Цыма ныннæрыд арв — æваст 
Исайы сармадзантæ иууыл 
Сæдæ хъæлæсæй скалдтой арт 
Фыдгулы скæсæн фронты риуыл, — 
Ныррухс, нырттывта хæцæн дард, 
Йæ сырх цæхæр ныдзæвдис арвыл. 
Æмæ уæд фенхъæлдта ызнаг, 
Цыма Исайы корпус хъавы 
Йæхицæн ирвæзæн фæндаг 
Æхсæвæй айгæрдынмæ риуæй, 
Цæмæй сæхиуæттимæ сиу уа. 
Исайы фæнд та уыд æндæр: 
Фыдгулты стыр тыхты фылдæр 
Куыд фесты скæсæнырдæм, афтæ 
Исай та иннæрдæм ныццавта. 
Æмæ та ног ныббырста уæд 
Зын хæсты удхайраг фæндæгтыл, 
Цæмæй æвиппайды мæлæт 
Цæгъда сæ фæсчъылдымæй знæгты; 
Иу фронтæй иннæмæ хызти, — 
Кæм хъæуынц плионтæ — зыдтой йæ, 
Æмæ бæхджын æфсады койæ 
Фыдгул æмризæджы рызти. 

272 
Плиты Грис 
IV 
Фæлæ ды та, Керым, цы бадæ? 
Цы фесты де ’мбæлттæ! Уæ хæст 
Куыд рауад? Гитлерон æфсадæн 
Зынг нæмгуытæй йæ бæрзæй фадын — 
Уæ хæс — куыд бакодтат æххæст 
Уæ нæмтты намыс æмæ кадæн? 
Тæхуды, уый дæ цæстæй фен!.. 
Уæдæ цы ’лгъысты службæ баззад 
Дæуæн, хæстон корреспондент! — 
Кæм бырса фистæг æфсад — раззаг 
Рæнхъимæ хъуамæ уай ды дæр; 
Кæм судза танкты хæст ахъаззаг, — 
Дæуæн дæр судза уым дæ сæр; 
Кæм калой сармадзантæ размæ 
Сæ дзыхæй пиллонуадзгæ арт, 
Ды дæр уым архайай сæ фарсмæ... 
Вæййы-иу тасы ран дæ цард, 
Фæлæ дыл ахæм ис уæззау хæс: 
Кæм кала карздæр хæст цырен, 
Уым хъусгæ нæ, йе дардæй ма кæс, — 
Салдаты фесгуыхт æмæ сагъæс 
Æрмæст дæхи цæстытæй фен, 
Тæвд æрмæг газетæн æрбахæсс, — 
Уæд ды — æцæг корреспондент. 
Æмæ фыстай æмæ, цы фыстай 
Тæвдæй йæ газетæн æрвыстай. 
Ныр та дæуæн хæслæвæрд уыд: 

Уацныстæ 
273 
Керымыл, йе ’мбæлттыл цы ’рцыд, 
Уый хъуамæ равдисай ныв-фыстæй. 
Æмæ Керым кæм хæцыд, уым 
Уынын æвирхъау ныв мæ разы: 
Кæрдæджы хал дæр дзы нæ разынд, 
Цыма дзы кондæуыди хуым... 
Бæлвырд æй сармадзантæ змæстой, 
Æмæ дзы халыл нал ис хал. 
Лæгмарæн карз хæстæн йæ фæстæ 
Керым дæр нал, æмбал дæр нал... 
Æрмæст ма сармадзанты хуымы 
Зыны чысыл акъопп, йæ къуымæй 
Цæуы мæлæтдзаджы хъæрзын... 
Йæ цурмæ бауадтæн, кæсын 
Æмæ — нæхи салдат... Йæ иу цонг 
Рæбыныл хауд, йæ иннæ саст; 
Йæ цуры пулемет — æхстифтонг — 
Йæ хицаумæ æнхъæлмæ каст, 
Уый та æнхъæлмæ каст æрхуымæй 
Æрмæст ныгæнынмæ... Æз уымæй 
Цы фехъуыстон, уый ам фыссын, 
Уæлдай йæм ницыуал хæссын. 
«Уыдыстæм дæс. Салдæттæ фараст, 
Нæ командиримæ та — дæс, 
Æмæ куы базыдтам нæ хæс, 
Уæд загъта инæлар: — Фæндараст! 
Уæ хæс тæссаг у — зонын æз, — 
Мæлæт нæ зоны барын хæсты... 
Сымахæй алкæмæн йæ бæсты 

274 
Плиты Грис 
Мæхæдæг ацæуин, бæргæ, 
Цæмæй фæрнæй кæнат цæргæ 
Æмæ уын уа уæ сомбон райæн, 
Фæлæ нæй уый фæрæз... Цæут 
Æмæ уæ хæс æххæст кæнут — 
Уый у Фыдыбæсты цæрайæн! 
Цыди Керым нæ разæй уæд — 
Æдæрсон инæлары ’фсымæр 
Фæндагыл иунæг уыд нæ мæт: 
Бынæттæ бацахсын æхсынæн. 
Æмæ сæ ам æрцахстам. Бон 
Уæд æхсæвимæ дзир-дзур кодта. 
Нæ ныхмæ — фистæг батальон. 
Æрцарæзтам нæ пулеметтæ, 
Æмæ нæма уыд рухс бынтон, 
Раст афтæ не знагыл ысдзырдтой 
Фæйнæрдыгæй æмæ фæсырдтой 
Æнæнхъæл гитлеронты фын: 
Сæ бынæттæй лыгъдысты тарстæй, 
Фæлæ сæ чи уагъта тæлфын! 
Нæ ныхмæ чи бырста — æваст-иу 
Æрхауд... Сæ сæр ысси сæ кой. 
Цыдæртæ алырдæм дзырдтой, 
Æмæ мæм се ’взаг афтæ касти, 
Цыма хъæддаг куыйтæ рæйдтой... 
Дзырдтам нæхи артиллеристтæм: 
— Сæ сармадзантæ сын цæвут! — 
Æмæ сæ цавтой, æмæ истой 
Нæ разы не знæгтæ сæ уд... 

Уацмыстæ 
275 
Хæст фенцад. Байстам хид, цæмæй йыл 
Нæ уарзон инæлар сæумæйыл 
Æд æфсад рахиза, стæй уæд 
Æркодтам ацы фарс бынæттæ... 
Фæлæ фыдгул æлгъыст фæуæд! — 
Нæма уыдыстæм мах хæрз цæттæ, 
Акъоптæ нæм хæцынæн арф 
Нæма уыд, афтæ цыма арв 
Иæрыд хæстæг — фæзынди рагъæй 
Нæ ныхмæ танк... Пырхæй цæуынц 
Йæ фæдыл фистæджытæ, махæй — 
Дзæвгар фылдæр, кæнынц нæм хъæр: 
«Здавайся рюс!..» Сæ танк куы фехсы, — 
Нырттивы, акалы цæхæр, 
Æмæ та — чидæр нал ис не хсæн... 
Уæвгæ, цы лæппу уыд Керым! 
Зылд акъоптыл, ныфсджын нæ кодта 
Æмæ, тæссагдæр кæм уыд, уым 
Æхста дывæргонд пулеметтæй... 
Хæцæм ма цалдæрæй... Æниу 
Кæдмæ уыдаид, кæ, нæ бон дæр! 
Æмæ уæд бавдæлдис нæ иу: 
Æрхаста уый йæхи нывондæн... 
Уæдæ цы лæг уыд уый, цы лæг! 
Уый танкмæ бахъуызыд хæстæг, 
Йæхи йæм баппæрста, æваст æй 
Ысрæмыгъта гранатты бастæй; 
Фæмард йæхæдæг дæр... Хæцæм 
Æмæ нæ сырх туджы мæцæм: 
Нæ нын уыд хид фæстæмæ раттæн, 

276 
Плиты Грис 
Фыдгул æй срæмыгътаид уæд, 
Æмæ нæ инæлары ’фсадæн 
Уыдаид а фæндаг æхгæд... 
Фæлæ та знаг бырсы нæ размæ, 
Йæ ныхмæ нал уыди хæцæг: 
Нæ рæнхъыты ма ’гасæй баззад 
Зыбыты иу лæг æмæ ’рдæг, — 
Лæг уыд Керым, æз та æрдæглæг... 
Керым ныр иунæгæй йæхæдæг 
Хæцыд æрмæст, фæлæ йæм кæс: 
Йæ разы мæрдтæй сцæндтæ фæз... 
Фæлæ... Цы, цы? Цæмæн фæхъус и 
Йæ пулемет? Нæмыг æм — нал!.. 
Куыд? Рабадти... Керым! Æмбал! 
Кæдæм фæцæуыс уый? — Нæ хъусы... 
Йæ къухтæ сдардта æмæ раст 
Фæцæуы не знæгтæм... Мæ маст 
Рæмыгъта... Комкоммæ фæцæуы, 
Хъæр æм кæнын: — æрлæуу, æрлæуу, 
Кæннод ныртæккæ марын дæу! 
Фæлæ кæм, кæм! Керым нæ лæууы, 
Æмæ тызмæгæй дзурын уæд: 
Æгады мард дæ хай фæуæд! — 
Уыди уый ме ’лгъыстыты карздæр, 
«Цæй, фехсон æй, хуыздæр нæй хос!» 
Фæлæ цæй хорз уыди, цæй хорз, 
Кæй ахаудтой мæ цæнгтæ раздæр! 
Æмæ куы фæцæйцыди раст — 
Цин кодтой гитлерон лæгхортæ; 
Керыммæ бакалдысты къордæй, 

Цæмæй фæуа цæрдудæй ахст, 
Фæлæ уый февнæлдта æваст 
Йæ фæрсон танкхалæн гранаттæм: 
— Æз хъæуын уацарæн сымах? 
Уæдæ хæцут, мæхи уын радтон! — 
Фæцыд æрвныццавдау гæрах — 
Фыдызнаг нал баххæст Керыммæ: 
Кæм сыгъд мæлæтхæссæг æрмхæст 
Ныртæккæ дыууæ знагæн, уым ма 
Лæгъз быдыр аззадис æрмæст: 
Цъæх авгау хæцæн фæз ныддæвдæг, 
Йæ сæрмæ спихлæйттæ ис фæздæг». 
V 
Аз ивта азы. Хæст фæци. 
Цыдысты салдæттæ сæ бæстæм, — 
Чи заргæ цыд сæхимæ, чи 
Йæ сæфты къонайыл дзынæзта. 
Æрцыдтæн уæд æз дæр хъæмæ, 
Æрбадтæн ме стъолы раз цадæг, 
Цы федтон — мысын сæ, æмæ 
Лæгдзинадыл ныффыстон кадæг: 
Исай цы фыдуавæры уыд, 
Йæ мад Аминæты фæдзæхст ын — 
Керымы бахъахъхъæнын — хæсты 
Цы хуызы баххæст кæнын хъуыд, 
Керым æм хæцæны куыд бафтыд, 
Цы зын хæс ын лæвæрд æрцыд, 
Куыд фæмард. Раст куыд уыдис, афтæ. 

278 
Плиты Грис 
Æмæ дын иузаман мæ фыст 
Исаймæ бакæсынæн радтон... 
Уый касти, æз уыдтæн æгуыст 
Æмæ сабыр йæ фæстæ бадтæн. 
Куы фæци каст — фæхъус куыддæр, 
Сыбыртт дæр не скодта мæ фыстыл, 
Æрмæст ныллæг æруагъта сæр 
Æмæ йæ уæхсчытæ рызтысты. 
Стæй систа къухмæрзæн æмæ 
Йæ рустæ сæрфгæ ме ’рдæм разылд: 
— Нæ зыдтон афтæ хорз нырмæ, 
Керым æцæг лæггаг кæй разынд, — 
Йæ хæст мæ цæстыты раз хъазы. 
Дæ фыст хъуыдыгонд у бæстон, 
Лæгмæ дзы алы сагъæс гуыры, 
Фæлæ æз цалынмæ цæрон, 
Уæдмæ йæ ма рауадз мыхуыры. 
Фæдзæхста мад: «Дзæбæх мын кæс 
Мæ хъæбулмæ, цæмæй мын хæсты 
Йæ удыл мацы ’рцæуа». — Æз 
Мæхи ныййарæджы фæдзæхстыл 
Нæ хъуыды кодтон, уæд мæ хæс 
Уыдис егъаудæр; фæлæ мадæн 
Йæ зæрдæ хицæн у, мæ бон: 
Ды йын æрмæст йæ фырты хъахъхъæн! 
Уæдæ æз цалынмæ цæрон, 
Уæдмæ мыхуыр дæ кадæг ма кæн. 
Фыдæлтæй баззадис æгъдау: 
Кæстæры хъахъхъæнæд йæ хистæр! 
Дæхи уд суæлдай кæн фæлтау 

Уацмыстæ 
279 
Æмæ мæлæтмæ ратт дæхи сæр, 
Кæстæры бавæр ды уæддæр, — 
Мæнæн та ’фсымæр уыд кæстæр! — 
Дæ номмæ уайдзæф макуы ’рхауæд, 
Æмæ дæ удæн уа æнцон... 
Уæдæ æз цалынмæ цæрон, 
Уæдмæ дæ фыст мыхуыры ма уæд... 
Мæнæн кæм уыдаид æнцон! — 
Лæууыдтæн цавддурæй йæ фарсмæ, 
Кæд мæм нæ касти раст бынтон, 
Уæддæр ын йе ’нæхин ныхасмæ 
Сыбыртт дæр ницы сси мæ бон... 
О, уый куыд худт æмæ куыд куыдта! 
Æнцад æм кастæн, кодтон дис: 
Æз æй хуыцау æнхъæлдтон, уый та 
Зæххон хуымæтæг лæг уыдис. 
VI 
Аз — азы, бон та боны суры 
Фæд-фæдыл. Иубон мæм æруад 
Аминæт — инæлары мад, 
Хæрз чысыл абадти мæ цуры, 
Стæй уæд цыдæр æнкъардæй дзуры: 
— Тæхуды, чи фены йæ хуры! 
Мæ сыхагæн æрцыд йæ фырт... 
Фыстой йæм уымæ дæр, дæ фырт, дам, 
Æнæбæрæгæй фесæфт. Ныр 
Фæзынди... Уæд цымæ Керым та 

280 
Плиты Грис 
Кæм ис, цы бæсты уа, мæгуыр, 
Цæмæн дзы афтæ бирæ бады? 
Ныр цал азы цæуы уæдæй, 
Мæ хурæй иу хабар куы нæй... 
Цæуылнæ раздæхы йæ мадæн? 
Æви йыл исты ’рцыд, уæд æй 
Цæмæн, куыд æмбæхсут мæнæй? 
Æдзухдæр æм мæ зæрдæ ’хсайы. 
Цы зын дæ, мады зæрдæ сайын! 
Цы дзуапп ын раттаин уæд æз? 
Дзырдтон æрмæст: — Æнхъæлмæ кæс. 
Фæлæ мыл уайтагъд сæмбæлд сагъæс: 
Мæ фыстæн айхъуысти йæ кой, 
Æмæ мæ хæлæрттæ куырдтой: 
— Дæ кадæг радиойы бакæс. — 
Æмæ куыд кастæн — хорз, æвзæр — 
Ныр уый æрымысынхъом нал дæн, 
Фæскаст мæ хæдзары куыддæр 
Мæ кусæн стъолы раз æрбадтæн — 
Мæ тилифонæй хъусын: — Æз 
Аминæт дæн. Æрбауай-ма мæм. 
Æмæ мæ хъусты, цыма хъама, 
Фæсагъд йæ кæуындзæг хъæлæс. 
Фæзындтæн æм. Лæууын йæ разЫ. 
Мæ риуыл авæрдта йæ сæр: 
— Керым мын нал ис, нал! — Дзыназы, — 
Фæмард мæ хъæбулты кæстæр, — 
Фæрсын æй: — Чи у уыцы ’лгъыстаг, 

Уацмыстæ 
281 
Кæмæй йæ фехъуыстай?.. 
— Дæуæй... 
Дæуыл æнæбаууæндгæ нæй: 
Ныртæккæ радиомæ хъуыстон. 
О, æз цы уавæры фæдæн! 
Цыма ныккалдта арв цæхæртæ 
Æмæ æваст ныццавта мæн... 
Кæрзыдта фæсмонæй мæ зæрдæ, — 
Кæцæй æнхъæл уыдаин æз 
Зæронд сæдæазыккон усæн, 
Æмæ мын ме ’лгъыстаг хъæлæс 
Ныртæккæ радиойæ хъусдзæн!.. 
Фæкуыдта, йе ’мпылд рустыл сыг 
Сæрфта йæ кæрдæны кæронæй 
Æмæ дзырдта: — Æгъгъæд кæн хъыг, 
Дæуæй æз тынг бузныг дæн, зон æй: 
Исай æмæ ды дæр — дзырдтат, 
Керым æнæбæрæгæй хæсты 
Кæй фесæфти; æз та — йæ мад, 
Æнхъæлдтон уæд, зæгъын, цы бæсты 
Уыдзæни сæфт мыггагмæ? Кæд 
Нæу мард, фæзындзæни уæд искæд, 
Мæ зæрдæ нал кæндзæни рисгæ, 
Мæ уд æрæнцайдзæни уæд. 
Фæлæ кæм, кæм! Цæуы дæс азы, 
Куы фæци хæст, уæдæй, Керым 
Уæддæр нæма лæууы мæ разы... 
Кæс-ма, куыд афтид у нæ къуым 

282 
Плиты Грис 
Уæдæй нырмæ Керымы уаты... 
Мæ чындз нырмæ куырдуаты бады, 
Æмæ мыл бафтыдис æрхуым, 
Мæ зæрды алы сагъæс гуырыд: 
Кæд, зæгьын, бахауди, мыййаг, 
Мæ хъæбул сау хæстон быдыры 
Фыдуавæры, æмæ йæ знаг 
Фæтæрсын кодта, æмæ сдардта 
Йæ къухтæ; кæд мыййаг, фæтарст 
Мæлæтæй æмæ кæд æваст 
Йæхи фыдгулы къухтæм радта 
Æлгъаджы уацарæй! О, уæд, 
Лæгау фæхудинаджы бæсты 
Цæуылнæ равзæрста æрмхæсты 
Йæхицæн намысы мæлæт? 
Цæмæн мын ацыдис æгадмæ, 
Цæуылнæ ацыдис мæрдтæм?! 
Йæхимæ, йе ’фсымæр, йæ мадмæ 
Уæд сомбон не ’рхаудаид къæм!.. 
Ныр хорз. Мæ зæрдæ нал æхсайы, 
Ныр мын сæрыстыр уæвæн и; 
Керым дæр йе ’фсымæр Исайау 
Лæгæй кæй равдыста йæхи... 
Ныр æз Исайы дæр æмбарын: 
«Керымы хъахъхъæн» — дзы куырдтон, 
Æмæ нæ баци уый йæ бон, 
Фæлæ йын мады зæрдæ бары, 
Мæ дзырд кæй не скодта æххæст: 
Кæд ын æндæр хос нал уыд хæсты, 
Æмæ ныййарæджы фæдзæхстыл 

Уацмыстæ 
283 
Фæтых Фыдыбæсты фæдзæхст!.. 
Ныр мын мæ хæстæджытæм ауай, 
Цæмæй мæ хæдзармæ цæуой 
Æмæ нæ фыдæлтон æгъдауæй 
Керымæн «рухсаг у» зæгъой, 
Стæй ноджы — цумайæ мын ма стай, — 
Дæуæй ма ноджы курын иу: 
Керымæн афтид ингæн самай, 
Æмæ куы амæлон, уæд-иу 
Мæн дæр Керымы фарсмæ бафснай. 
Йæ ризгæ къухтæй сыг сæрфта, 
Йæ риуæй хъуыст æмыр дзыназын 
Æмæ уынгæг кæуын. Æз та 
Лæууыдтæн цавддурау йæ разы. 
Эпилог 
Цыдысты азтæ. Сыстад цырт 
Керымы ингæныл. Йæ фарсмæ 
Аминæт дæр æвæрд æрцыд... 
Фæлæ ды та, Исай, æввахсмæ 
Æппын куыд нал цæуыс?.. Исай, 
Цæгат Кавказы ’фсадæн хистæр 
Командыгæнæгæй куыстай, 
Стæй ноджы дæу бæрзонддæр систой... 
Фæлæ уынгæг хæстыты ристæ 
Дæ удæй агуырдтой сæ хай: 
Нæ састæ хъизæмæртты астæу, 
Нæ дæ хызт де знаджы фат уæд 

284 
Плиты Грис 
Æмæ дæ йе ’хсаргард нæ карста, 
Фæлæ... Дæ низ æлгъыст фæуæд!.. 
Уыдысты дохтырты хуыздæртæ 
Дæ уæлхъус, алчи дæм сæ каст, 
Фæлæ сæм нал хъуыста дæ зæрдæ 
Æмæ ныллæууыдис æваст. 
Ныссабыр дæ. Мыггагмæ. Бæстæ 
Цыма æндзыг фесты. Æрмæст ма 
Нæ хъусты азæлы хъæлæс 
Дæ фæлурс былтæй: «Курын æз, 
Мæ мард нæ фыдæлты сыджыты 
Æвæрд куыд уа...» 
Иры чызджытæ, 
Уæ цæссыг мысыди йæ уд, — 
Уæдæ йæ ныр цæттæ кæнут... 
Февраль ысхъызыд. Хур нæ кæсы. 
Арв луары урс-урсид ыссад. 
Ирон сыджытмæ дæ фæхæссы 
Йæ къухтыл де ’нувыд æфсад. 
Дæ фæлмæн мидбылхудт æрмынæг. 
Ныффæлурс дæ. Фæтахт дæ уд. 
Æрæнцад табæтыл дæ нымæт, 
Йæ уæлæ — де ’хсаргард, дæ худ, 
Цæуынц рыстæй дæ цыртмæ дзыллæ, 
Ирон чызджытæ дæм цæуынц, 
Кæсынц дæ табæтмæ æдзынæг 
Æмæ хæкъуырццæгæй кæуынц. 
Фæлæ дæ ингæны хæдфæстæ 
Куы фенынц де стыр цард ныв-фыст: 

Уацмыстсе 
285 
Бæхыл куыд бырстай размæ хæсты, 
Куыд хастай де ’хсаргард æлвæстæй, 
Уæд цъус фæрог вæййы сæ рыст. 
Фæндараст ныр хъаймæты бонмæ. 
Кæддæр куырдтай, цæмæй мæ фыст 
Дæ удæгасæй ма уа ’вдыст, 
Æмæ уæд бакастæн дæ коммæ; 
Ныр та мын уæд дæуæй хатыр: 
Дæ кадæг дын кæнын мыхуыр — 
Хæссын æй дзыллæйы тæрхонмæ. 
1983 

286 
Плиты Грис 
ЦАРД 
Урссæр зæронды раз саби æрлæууыд, 
Дзуры йæм къулсæрæй: — Бахатыр кæн: 
Фаллаг хъæуæй уæм æрбарвыстой мæн, — 
Лæгтæй ма иунæг æз баззадтæн хъæуы, 
Иннæтæ хæцæны фидынц сæ хæс, — 
Минæварæй уæм æрбацыдтæн æз: 
Мах чызг фæцарди уæ лæгдæр Елдзармæ... 
Уый ныр фыдыбæсты радта йæ уд 
Æмæ йын не ’гъдауæй рухсаг зæгъут, 
Чындз та фæцæуæд йæ фыды хæдзармæ, — 
Ног амонд, чи зоны, ссара фæрнæй — 
Цардæн йæ цæуынæй уромæн нæй. 
Зæронд лæг сабимæ хъусы æнкъардæй, — 
Топпы цæфау ын зын кæд уыд, уæддæр 
Не скодта лæппумæ иу сыбыртт дæр — 
Зоны, нæй халæн йæ фæндæгтæ цардæн... 
Хъæубæстæн чындзы цыд афтæ хъыг уыд, 
Раст цыма се ’гасыл ног мард æрцыд. 

* * * • 
Фервæз, мæ хæлар, дæ сонæй, дæ рынæй, — 
Рæстæг цæугæ кæны: уд та — зæронд, 
Адæмы зонды мыггагмæ цæрынæн 
Иу дæр дæ нывтæй нæма фæдæ конд. 
Ахастай дарддæр нæ Ирæй дæ фæндыр, 
Иры зын цæрæн у, — загътай-иу ды. 
Фæлæ дæ раздæхын иу бон æрфæндыд, 
Ма-иу дæ байрох уæд ацы хъуыды: 
Иугæр дæ раздæхын Ирмæ æрфæндыд — 
Удæн æхсызгондæр иунæг зæхх и! — 
Раздæр Коцит æмæ Стиксы гуылфæнты 
Марг æмæ ихдоны байсæр дæхи. 
Гъе уæдæ батагъд кæ, ивгъуыйынц азтæ, 
Уарзтай, нæ уарзтай, уый не ’взарæм мах: 
Суииаг фæлтæрæн — зылын æви раст дæ, — 
Де ’вдисæн иу у: дæ амад гæнах. 
Гъе, уæдæ амай дæ мæсыг кæронмæ, 
Талынг уа, рухс, къæвда кæнæ хур, 
Райсомæй изæрмæ, изæрæй бонмæ 
Фидар æвæргæ дæ гæнахы дур. 

288 
Плиты Грис 
Дæу уæдæ Ирмæ фæцæуын æрфæндыд, — 
Удæн æхсызгондæр иунæг зæхх и! — 
Раздæр-иу Коцит мæ Стиксы гуылфæнты 
Марг æмæ ихдоны байсæр дæхи. 
1971 

Уацмыстæ 
НАРТЫ ’ГЪДАУ 
Фыдæлтæй баззадис æгьдау, 
Кæд раст у — хъаккæнгæ у махæн, 
Æнæрастæй йæм ма хæсс фау 
Æмæ дæхи æнæгъдау ма кæн. 
Цæмæй лæгыл нымайой дæу — 
Мæлæты тасæй ма у лидзаг: 
Æнусон цард бæллиццаг нæу, 
Æнусон намыс у бæллиццаг. 
Куы уай нæртон фысым лæгæн — 
Фæхынц æй цæхх æмæ кæрдзынæй, 
Фыццаг уал де ’мбалы кой кæн, 
Дæхи кой уый фæстæ кæндзынæ. 
Кæд дæ цæрын фæнды лæгау, 
Уæд цæр æзхуыздæронæй, нартау, 
Дæ уд уæд макуы кæн æвгъау 
Æмæ дæ бæстыл ног кад бафтау. 
Æрхауд дæм фесгуыхынæн рад, 
Уæд абырс намысы хъуыддагмæ, 
Цытыл дæхи мæлæтмæ ратт — 
Цæрдзынæ зарджыты мыггагмæ. 
Ю Плитм Грис 

290 
Плиты Грис 
Цытагур ерысы цæуыс, 
Уæд хæц фæстаг уылæфтмæ, ма ’рхау, 
Сылыстæг агуры æххуыс, 
Уæд судз, лæггадгæнгæ, цырагъау. 
Мæлæтæй тас дæ удæн уæд, 
Уæддæр лæгæн хæцгæ у бартыл: 
Тæссаг ран фесгуых, уæд мæлæт 
Цыт æмæ кад æфтауынц нартыл. 
Уæдæ нын баззадис æгьдау 
Æмæ уый хъахъхъæнгæ у махæн, 
Æнæрастæй йæм ма хæсс фау 
Æмæ дæхи æнæгъдау ма кæн. 

Уаи^ыстæ 
291 
ТАРКВИНИ 
Монолог 
Тарквини — рагон Ромы паддзах марди, 
Фæлæ нæ уыд йæ уд сисын йæ бон. 
Сенатор уа, трибун, центурион 
Йæ алфамблай лæууыдысты æнкъардæй. 
Цæмæй æргомæй радзура йæ цин — 
Фæдисонау, сыхаг сыхагмæ згъордта, 
Йæхинымæры сусæг зарæг кодта: 
«Тиран мæлы, зынгхуыст кæны, фæци!..» 
Æмæ цы знæгтæ уыд Тарквини Хъалæн — 
Сæ сæртæ сдардтой: калм, сырд æй хуыдтой, 
Лæгмар, æууæнкхор, адæмы цард халæг, — 
Цыбырдзырдæй, йæ мæлæтмæ куывтой. 
Фæлæ Тарквини карз низæн нæ састи, 
Нæ йæм уæндыд хæстæг цæуын мæлæт, 
Йæ разы чи уыд — алчидæр æм уæд 
Цæстæнкъардæй, зæрдæхъæлдзæгæй касти. 
Ам — ромаг уа, йе — дардбæстаг бæлццон — 
Рынчынфæрсæг лæууыдысты тыгуырæй, 
Цæйбæрц уыдысты — нал сын зынд кæрон, 
Фæлæ цæмæндæр кастысты æмырæй... 

292 
Плиты Грис 
Æмырæй, о, æрмæст бæрæг уыд иу: 
Куы-иу базыдтой паддзахы зын ахаст — 
Цыди сæ ’хсызгон улæфын, — уæд-иу 
Цæстæнкъард уыд, зæрдæхъæлдзæг сæ ракаст... 
Æмæ куыд нæ! Йæ паддзахады цас 
Æртымбыл кодта алы ’взагджын адæм, 
Цæмæй сæ хъуса ромагау ныхас 
Æмæ æрцæрой иу бинонтау алкæм. 
— Ау, уый та куыд? — тызмæг ныхас нæрыд, 
Кæрæдзи ныхмæ алы адæм фесты, — 
Куыд нæ кæны иу бинонтау цæрын, 
Стæй — иу зæххыл? Фысты дзуг ын куы не стæм! 
Æмæ цы знæгтæ уыд Тарквини Хъалæн — 
Сæ сæртæ сдардтой: калм, сырд æй хуыдтой, 
Лæгмар, æууæнкхор, адæмы цард халæг, — 
Цыбырдзырдæй, йæ мæлæтмæ куывтой. 
Тарквини зонгæ, хъусгæ, йе — уынгæ дæр 
Кæй нæ фæкодта — ахст æрцæуæд, æхст. 
Йæ аххос-иу Тарквинийыл ныхъхъæбæр, 
Тарквини, дам, уыд аххосджын æрмæст. 
Хæтаг сылæн йæ гуырдз фæци цæнкуыл, 
Уæддæр дзырдтой: Тарквини йын у аххос! 
Цынæ фыд калдтой уыцы стыр лæгыл, 
Цы йæ нæ хуыдтой — хынц æмæ сыл аххæсс! 

Уацмыстæ 293 
Уæд ахъæр кодта иу айуан, зæгъгæ, 
Тарквини нал у тынг цæринаг, 
Æрхауд, æддæмæ нал кæны цæугæ, 
Йæ дзыхмæ комдзаг нал исы хæринаг! 
Ныр рай, Ромаг! Дæ цард уыдзæн дæ бар, 
Цы дæ хъæуа — цыдæриддæр дæхи бар, 
Æлхæн, уæй кæн, дав искæй мулк, йе — мар 
Цыдæриддæр фыдгæндмæ дын — сæрибар. 
Раст ахæм афон цавæрдæр айуан 
Тас ауагъта: — «Нæ паддзах нæу мæлинаг! 
Уый адæмы фæтæг у, нæу тиран, 
Мæлæтæй фервæзт, агуры хæринаг!..» 
О дуне! Уæд цы хъæр сыстад, цы тас! 
Фæйнæрдæм адæм тахтысты бындзытау: 
— Тарквини хорз у! Фаудта йæ æндæр! 
Фæтæг нæ уыд Тарквинийæ хуыздæр! — 
Хъæр кодта лæг, æмбæхсынмæ тындзыдта... 
Æмæ дзы раздæр чи кодта фыдгой, 
Мæлæт ын тагъддæр чи куырдта хуыцауæй, 
Куыд фесты уыдон се ’гас дæр сæргой: 
Æлхæдтой амбæхсæн зæрин æхцайæ. 
Хъæрахст нæрыди, уынгты стынг и тас, 
Кæрæдзи сæрты схъиудтой адæм тæссæй: 
Чи карк фыста мысты хуынкъыл, чи — хъаз, 
Чи уæрмы ’мбæхст, чи хъæдмæ лыгьд йæ къæсæй. 

294 
Плиты Грис 
Хъæбулыл, мадыл нал чындæуыд мæт, 
Лæг хи уды мæт кодта ’хсæвæй-бонмæ: 
Чи Ромæй ралыгьд — фервæзид ма кæд! — 
Чи фыртæссæй лыгъди фæстæмæ Роммæ... 
Чи къутуйы бынмæ бырыд, мыстау, 
Чи къутæрты ныхъхъус, цыма тæрхъус у: 
Чи урсæй йæхи ацахуырста сау, 
Чи даст сæрыл кæрдæн æрбаста, усау. 
Сæ кæрæдзи нымыгътой, кодтой уæй 
Сæ фыртæссæй сæ хицондæр хæлæртты, 
Лымæн лымæны кодта уæй, цæмæй 
Йæхи бæсты лымæн фæцæуа мæрдтæм... 
Цыбырдзырдæй, айуаны мæнг ныхас 
Нырризын кодта дард кæрæттæм Ромы... 
Тарквини уæд мæлынмæ уыд æввахс, 
Мæт нал кодта йæ кад æмæ йæ номыл. 
Фæлæ цыбыр куы нæ кодта йæ цард 
Æмæ куы нæ мард хи низæй Тарквини, 
Уæд ромæгтæ æргомæй æви хинæй 
Ныффæнд кодтой, цæмæй æрцæуа мард. 
Зæронд паддзах та зондджын уыд, æмбаргæ, 
Куы базыдта йæ кæуинаг хабар, — 
Кæй нал сыстдзæн, кæй йæ кæндзысты маргæ, 
Уæд ракуырдта фæстаг ныхасы бар. 

Уацмыстæ 
295 
— О ромæгтæ, — Тарквини Хъал сын загъта, — 
Кæны уæ цыбæл ме стъæлдæй æххæст! 
Уæ цæстытæ æнкъардхуызæй цы ’руагътат, 
Уæ зæрдæты та цин куы ис æрмæст... 
Сымах æхсæн кæй нæ дæн цауддæр зондæй 
Æмæ кæй нæу мæ райгуырæн хъæу Ром, 
Æз — иунæг уе ’хсæн этрусаг хæххонтæй, 
Гъе, уый тыххæй æгад кæнут мæ ном. 
Цæмæй бæрзонд цытæй ныллæг æрхауон — 
Мæ ныхмæ стынг хæрамы стыр уылæн: 
Æз этрусаг чысыл адæмæй дæн, 
Йæ сæрдар хъуамæ стыр Ромæн æз ма уон... 
Фæлæ уын иу зæгъинаг дæн æрмæст — 
Тъымы-тъымамæ зонинаг Рæстдзинад: 
Фыдыбæстæ куы уа гæппæлгай уæрст, 
Уæд уын йæ уæлæ баруайдзæни цинад; 
Мæ фæнд уыд иу: дæ дзыллæты рæвдз кæн 
Лымæн æмæ хæлар цардмæ бырсынмæ, 
Иу адæм иннæмæн, лæг та лæгæн 
Куыд уой зæххыл хæлар, лымæн, æфсымæр. 
Рынчын лæг, дам, рæстмæ нæ уыны цард, 
Ног цаутæм хъусын иуæй-иу хатт джихæй... 
Фыццаг-иу лæг кæрдзынæй хордта ард, 
Ныр та кæрдзынæй иуы иннæ стигъы. 

296 
Плиты Грис 
Мæ ныхмæ чи хæцы ныртæккæ? Ром 
Куы хызтам карз хæсты æхсæвæй-бонæй, 
Уæд фегад кодтой чидæртæ сæ ном, 
Тæппуд уыдысты, ’фхæрдтон сæ закъонæй. 
Йæ сау хъуыддæгтæй чи уыд раздæр ахст, 
Тар ахæстоны чи бадти тæрхонæй, — 
Куы ’рхаудтон æз, уæд сын æрцыди барст, 
Æмæ ныр систы хицæуттæ æнцонæй. 
Фæдзæхсын уын: хæларæн ут хæлар, 
Мæн та æлгъитут, цъыфты мæ ныгæнут, 
Нæ иугонд бæстæ хъахъхъæнын — уæ бар, 
Уæ фыдыбæстæ — уе ’мдзæрæн хæдзар 
Куы байуарат — бынысæфт æй куы кæнут!» 
Трибунтæй иу тызмæгæй каст æдзух, 
Тъæппытæ хауд Тарквинийы ныхасæй: 
Иу къухæй йын йæ дзых ныхгæдта базæй, 
Йæ иннæмæй йын балвæста йæ хурх... 
Уæдæй нырмæ гæбазгай баци Ром, 
Æрвылбон адæм байуæрстой сæ бæстæ... 
Тарквинийæн та зæрæдты хъæлæсты 
Изæрыгæтты азæлы йæ ном. 
1989 

Уацмыстæ 
297 
УАЙДЗÆФ 
Раст лæджы фехстой фыдбылызджын азы, 
Фесæфти стыр поэт, зараг. 
Иу фырт æмæ йын дыууæ чызджы баззад 
А мæнг дунейыл бындарæн. 
Лæппу-иу рацыди йе ’мбæлттæм уынгмæ — 
Тарстысты уыдон йæ уындæй: 
Иутæ дзырдтой: уый фыдгулы хъæбул у, 
Иннæтæ кастысты зулмæ. 
Уыцы фыдрæстæджы змæстыты бæстæ, 
Ссыгъди фыдыбæсты сау хæст. 
Ацыди фырт æмæ байсæфти хæсты, — 
Бафыста фыды уæззау хæс. 
Аскъуыд поэтæн йæ диссаджы зарæг 
Марæн фыдбылызджын азы... 
Фыд æмæ фырты сæфт, чызджыты хъарæг 
Марджытæн уайдзæфæй баззад. 

298 
Плиты Грис 
9 МАЙ, УÆЛАХИЗЫ БОН 
Уый цы бон уыд, цы бон уыд, цы бон! 
Хур æнахуыр мæрдон хуызæй касти, 
Бæстæ сæвдылди цин æмæ масты, — 
Удæн улæфын нал уыд йæ бон... 
Не ’гьдау масты бон цин дæр зыдта: 
Цин хъыгимæ уыд алы хæдзары, — 
Зйанджын йе ’рвады фервæзтыл зарыд, 
Ирвæзт йе ’рвады зйаны куыдта. 

Уацмыстæ 
299 
РОМАНС 
Арвæй хур йæ зæрин цæстæй нал касти, 
Булæмæргъ тъæлланг-мыллунгæй нал зарыд: 
Зæрдæ риуы сфæлмæцыди сау мастæй, 
Æмæ зæхх, хъæрзгæ, дзынæзта саудары. 
Фæлæ ды æваст фæзындтæ саудары, 
Цыма хур фæсæмбисæхсæв ракасти, 
Булæмæргъ йæ урс хæрисæй базарыд 
Æмæ — диссаг! — саудары тых асасти. 
Фæлæ ды куы федтай мæн æргъæвстытæй — 
Пиллон-арт æрхуыссыди дæ цæстыты, 
Фездæхтæ, мæнæн хæрзбон дæр нал загътай, 
Афтæмæй фæстæмæ зæдау атахтæ... 
Арвæй хур йæ зæрин цæстæй нал кæсы, 
Булæмæргъ йæ урс хæрисæй нал зары, 
Зæрдæ та ныххауд йæ судзгæ сагъæсы, 
Дуне та мын аныгъуылди саудары. 
1971. 

300 Плиты Грис 
============================================= 
ДÆУАЦАРДÆН 
Наз æруагъта йæ къалиутæ, 
Рындзæй сабыр кæсы... 
Ой, мæ зæрдæ ныггалиутæ, 
Уарзтæй баци хæрз сыгьд. 
Кæд йæ нывæй лæвæрд вæййы 
Æрдзыл алцæмæн рад: 
Судзгæ сæмбæлд мæ зæрдæйыл 
Де ’рдын æрфгуыты фат. 
Æз ныр удæнцой нал зонын, 
Ад мын нал кæны цард, — 
Зæрдæ агуры уарзоны 
Æмæ уадзы цъæх арт. 
Уæд кæм кæныс æмбæхстытæ? 
Ракæс, бахуд фæлмæн, — 
Ды куы нæ уай мæ цæстытæн, 
Хур нæ тавы уæд мæн. 
Æз мæ сæнтты дæу фæмысын, 
Ме ’мдзаст, ме ’мриу æрлæуу, 
Батухон дæ мæ хъæбысы, 
Къухтыл ахæссон дæу. 

Уацмыстæ 301 
Иу дæ мидбылты бахудтæн 
Æз дæн рагæй нывонд. 
Уой кæрæдзийæн мах удтæ 
Раст хъаймæтмæ нывгонд! 
А дунейыл цы рацардтæн, 
Йе цы хонæм æвзонг, 
Уымæй иунæг дæ уацар дæн 
Æз мæ ингæны онг. 
1952 

302 
Плиты Грис 
ÆХЦА 
Монолог 
Уæдæ цынæ хæрзиуæг и зæххыл, 
Лæппу-лæг сæм цынæ хуызы фæтырны! — 
Сæ хуыздæртæ — бынат æмæ æхца!.. 
Фыдæй фыртмæ æзуæлдæруоныл адæм 
Кæрæдзи тонынц: хицауы бынат 
Лæджы, цы нæ уа, ахæмæй æвдисы, — 
Сæрхъæн дзы зондджынæй зыны, тæппуд — 
Хъæбатырæй, къуырма — къæрцхъусæй, сохъыр — 
Цыппæрдзæстæй, бынтон æгомыг лæг — 
Дзырддæсныйæ, цæнкуыл — хæрзконд, рæсугъдæй, 
Хæдзархалæг — хæрзгæнæгæй, лæгмар — 
Лæгуарзагæй, фæлитой та — рæстудæй... 
Цыбырныхасæй, хицауы бынат 
Цæрыны хос у, уым лæгæн — фылдæр кад: 
Фылдæр æхца, æхца та — о, æхца — 
Дæлимон у, бырсын нæ комы никæд, 
Йæхæдæг та кæйдæриддæр бырсы, 
Æртасын кæны, балхæны æнцонæй... 
Æхца дæм ис, уæд дын уыдзæн бынат, 
Бынат дын ис, уæд дæм цæудзæн æхца дæр, 
Бынатимæ æнгом баст у æхца, 
Сæ уидæгтæ кæрæдзийыл тыхст вæййынц 
Лывдзæджытау, — хæрзæй, фыдæй цы ис 
Бынаты дæр, æхцайы дæр — æмхуызон 

Уацмыстсе 
303 
Сæхимæ сайынц алкæй дæр... Æмæ 
Сæ сæраппонд зæххыл цæуы фыдбылыз: 
Цынæ фыдгæнды бацæудзæни лæг, 
Цæмæй бынат æлхæнæн æхца ссара, 
Цынæ фыдгæнды бацæудзæни лæг, 
Цæмæй бынат — æхцаисынæн — райса! 
Цы фыдгæнæг нæ фæзынди зæххыл! — 
Уæйгæнæг, давæг, спекулянт, сæудæджер. 
Къæрных, дæсны, фæливæг, сайæг... О! 
Мæ бæсты сæ дæсгай фæхынца сау рын! 
Бынат, æхца, æхца æмæ бынат... 
Кæй фæнды фæрс: цы у йæ куыст сæйрагдæр? 
Зæгъдзæни дын: æхца, æхца, æхца! 
Æхцайæ ис кæйдæриддæр æлхæнæн, 
Цыдæриддæр дзы балхæндзæни лæг... 
Гъе, уый тыххæй фæдзурынц мах сыхæгтæ: 
Ирон лæг тынг æнцонæлхæнæн у, 
Йæ риу ын де ’хцайы тыхтонæй бахой, 
Уæд де ’хцайыл та Ленины ныв конд, 
Æмæ дын уæд ныууадздзæнис ирон 
Йæ хæдзар дæр, йæ уæзæг дæр, йæ зæхх дæр... 
Гъе, ахæм у æхцайы тых: æлгъаг. 
Фæлæ йæм лæг уæддæр бырсы, куырм галау, 
Хъыбылы бæрц кæмæ нæ вæййы зонд, 
Фæбырсы уый дæр хицауы бынатмæ, — 
Йæхи йыл хъары, йе ’фсымæры ссæнды, 
Цæмæй йæ сæрмæ схиза æмæ уа 
Бæрзонддæр уымæй, кадджындæр, тыхджындæр: 
Пайда йæм хауа иннæтæй фылдæр, 
Æфсæстдæр уа, уæздандæр дарæс дара, 

304 Плиты Грис 
Æвзист æмæ сызгъæрины тыхт уа, 
Æфтой хæрзконддæр устытæ йæ къухы, — 
Цыбырдзырдæй, æлдары цард кæна! 
Æмæ цыбыр хъуыды кæны лæппу-лæг: 
«Сæрдар уæвын? Цы, хицау уæвын? Ха! 
Хæрз æнцон у. Талант æмæ дзы зонын 
Куынæ хъæуы! Æрмæст тызмæгæй зон 
Фæхъæр кæнын, дæ цæстытæй цæхæртæ 
Кувдд акæла, — фæдзагъултæ сæ кæн, 
Гъестæй уæд размæ ацамон дæ къухæй!.. 
Æмæ бырсдзæн дæ дæлбар коллектив 
Куыстмæ, хъуьщдагмæ д’ амындæй... Гъе уый дын 
Бæрнон бьгаат æрцахсæг лæджы хæс, — 
Цæуылнæ хъуамæ сарæхсон уым æз?!» 
Гъе, афтæ сты нæ фæлтæры хъуыдытæ, 
Æмæ бырсынц, хæлæф кæнынц, цæмæй 
Бынæттæ ахсой: уым æнцон у кусын, 
Æхца кæнын, бæллиццагæй цæрын 
Æмæ хæцы лæгимæ лæг, æфсымæр — 
Æфсымæримæ, фырт — фыдимæ, хъæу — 
Хъæуимæ, адæм — адæмимæ, иу сæ 
Цæмæй æрцахса иннæйы бынат, 
Фæуæлдæр уа, æрцæуа цъистгонд иннæ. 
Гъе, ахæм у нæ дуджы стыр бæллæх: 
Цъæх бирæгътау, кæрæдзи тонынц адæм. 
1990 

СЪЕЗДЫ 
Съезд цæуы, бæрзонд ныхæстæ хъуысынц, 
Дзурæг лæг йæ фыст ныхас кæсы... 
Хъæрæй æвгтæ рудзгуытыл æнкъуысынц, 
Алчи сын æркæлынæй тæрсы. 
Алы адæм алгъуызон хъæлæстæй 
Дзурынц — дзурын та кæм нæу æнцон! 
Уæлдæф бафсæст джиппыуагъд ныхæстæй, 
Фæлæ кæм! — уæддæр сын нæй кæрон. 
Ныхас иуæй иннæ лæгмæ хизы, 
Хус ныхæсты зыд рæстæг хæры, 
Кремлы стыр фæрссæгтыл æвгтæ ризынц, 
Пъолæй цармæ къухæмдзæгъд нæры. 
Иуæн иннæ лæг йæ ныхас хъусы: 
«Депутаттæ, мах фæдзырдтам фаг 
Гъеныр та нæ кусын хъæуы, кусын, 
Гъеныр та кæнын хъæуы хъуыддаг!» 
Рацыд иннæ, дзуры: «Депутаттæ, 
Дзурæм ныр æртындæсæм бон мах, 
Цæй, ныр та нæ тых хъуыддагмæ радтæм, 
Нæй ныхæстæй самайæн гæнах». 

306 
Плиты Грис 
Рацыд иннæ, уымæ дæр та хъусын: 
«Депутаттæ, хорз нæм уыд ныхас, 
Гъеныр та нæ кусын хъæуы, кусын, — 
Хус ныхæстæй не скæндзыстæм бас!» 
Съезд цæуы, сты ныхæстæ сæ тынгыл, 
Радиомæ хъус — кæныс къуырма... 
Фæлæ диссаг — кусæгæн йæ фынгыл 
Ис-бæркад нæ фæфылдæр нырма! 
1990 аз. 16июль 

Уацныстæ 
307 
ЛÆГ 
Райгуырд саби, мады риуыл хъазыд, 
Дадта дзидзи, худти ’мæ куыдта, 
Стæй куы ралæг — алы бон йæ разы 
Цас зынтæ, цы тухитæ уыдта!.. 
Фæлæ, худгæ, бассывта йæ дыстæ, 
Дардта гутон, рæгътыл карста хос, 
Хи удыл нæ мæт кодта, йæ куыстæй 
Адæмыл тыдта цæрынæн хос. 
Кæд сыхагæн бабæззид — йæхиуыл 
Никæд ауæрста, — цы диссаг уыд!— 
Искæмæн хорз ракодта, уæд-иу ыл 
Раст цыма дыхæрзиуæг æрцыд. 
Æмæ цас фылдæр хæрзиуæг кодта, 
Уыйас ыл хæрзиуджытæ æфтыд: 
Хорз куы кодта — ницы хорз ын домдта, 
Æмæ йын мæгуыргæнæн нæ уыд! 
Фæлæ дардтой сыхæгтæ фыдзæрдæ 
Хæрзгæнæгмæ, кодтой йæм хæлæг, 
Уый та кодта алкæмæй хæлæрттæ, 
Уыд хæрзиуæг тауыныл мæлæг. 

308 
Плиты Грис 
Саузæрдæтæм уый æфхæрдау касти: 
— Махæй уый цæмæн фæци лæгдæр? 
Нæй Хуыцауы фæнд нымайæн растыл — 
Уый кад махæй сæвæрдта уæлдæр! 
Чи æппæлыд лæгæй, чи йæ фаудта, 
Алчидæр æм хицæн цæстæй каст: 
Чи уыд раст — йæ цæстысыгтæ схъаудта, 
Чи уыд галиу — калдта йыл йæ маст. 
Алчи царды стыр пайдамæ згъордта, 
Нал зыдта, цы у æфсарм, æмбал, 
Алчи йе ’рдзныв раив-баив кодта, 
Уый та дардта иунæг идеал... 
Лæг зынтæн у, растуд уый æмбæрста 
Æмæ йе стыр удхæрттæн быхста, 
Адæмы раз — цалынмæ фæрæзта — 
Уыд рæстуд æмæ рæстæй куыста. 
Алкæд царвау адæймагыл тади, 
Стæй йæ хæрзтæн дзуапп нæ куырдта лæг, 
Фæлæ бонгай хæрзгæнæг фæллади, 
Стæй къуыригай ихсыди бæрæг. 
Æмæ худгæ-худын амард рæстуд, 
Амард, фæлæ удæгасау каст: 
Саулæгæн-иу ауайæд йæ цæстыл — 
Фестъæлфæд-иу арвдзæфау æваст. 

Уацмыстæ 
309 
Цардæй ницы фенæг рæстуд худти, 
Царди, фæлæ хæрзудтæн куывта... 
Худти ’нкъардæй талфтулфгæнæг удтыл, 
Хинымæры се сæфтыл куыдта. 

310 
Плиты Грис 
БУЗНЫГ 
Фæстаг балцы куы кæнын раст, 
Уæд риуы иу сыгъдæг фæнд узын: 
Нæ кæнын иу лæгæй дæр хъаст, 
Зæгъын цæмæндæриддæр бузныг... 
Лæгæн дзырдтон, цы у рæстад, 
Фæлæ йын уый пайда нæ уыди, 
Мæ ныхмæ, балбирæгъау, стад, 
Пылау, йæ пайдайыл лæууыди. 
Дзырдта, кæй йæм кæнын хæлæг, 
Йæ хорз карьерæ йын кæй халын... 
Æмæ йæ зæрдæ сси бæрæг, 
Æцæгæй бамбæрстам «æмбалы». 
Мæ лымæн разынди фæлывд, 
Кæрдæн æрбатыхта йæ худыл: 
Æргом ныхасы бон фæлыгъд, 
Мыстау тыхсти йæхи мæнг удыл. 
Цыбырдзырдæй, æрхауд ныллæг, 
Йæ ныхыл «мæнг» ныффидар, гаккау, 
Æлгъаг хъуыддæгтæ кодта лæг, 
Æмæ йæ рахуыдтон æнаккаг! 

Уацмыстсе 
311 
Ныр мæм тызмæг вæййы, мæсты, 
Æз та дзы бузныг дæн, хæлæрттæ: 
Сызгьæрин аргъуаны бæсты 
Хуыдонау байгом и йæ зæрдæ. 
Æмæ йæ базыдтон бæстон 
Æмæ фæхъæздыгдæр дæн бирæ, 
Уæд дзы цæй тыххæй хъаст кæнон, — 
Фæзынд йæ фæрцы а сатирæ! 
Цынæ хъылмауд фендзæн лæг! — 
Чи не ’хсæн давæгойæ сбæрæг, 
Чи къазнахор у, чи — хуыснæг, 
Чи — хицауы зæвæттæсдæрæг. 
Æмæ йын бакъуырдтай йæ ных, 
Кæныс ын йе ’лгъаг митæм уайдзæф, — 
Фыдсылау фегом кæндзæн дзых, 
Дæ хъустыл карз æлгъитын уайдзæн... 
Æмæ мын цас фæкæнынц маст, 
Куыд тынг фæхъæрзын риуы арфæй! 
Уæддæр сæ никуы кæнын хъаст — 
Кæнын сын хинымæры арфæ. 
Уадз алчи хъахъхъæна йæ ном, 
Тырна æрвылбон цъыфæй сурмæ, 
Ныууадза чъизи миты ’ргъом, 
Ды та сæ ракалдзынæ хурмæ. 

312 
Плиты Грис 
Цас хорз уынæм æз æмæ ды, 
Цы уæздан адæм ис нæ бæстыл! 
Фæлæ сæ не ’ркæнæм хъуыды, 
Цæмæндæр ахизæм сæ фæрсты 
Цæйбæрц хæрзæджытæ уыдтон, 
Цæйбæрц гæвзыккудтæ зыдтон! 
Куыдтон сыл радгай æмæ худтæн... 
— Гъей, иуварс! — гæвзыктæм дзырдтон, 
— Фæндараст, дзыллæйы хæрзудтæ! 
Гъе, афтæ царды хъæнтæ ам 
Æгæргай байдыдтон нымайын, 
Фæлæ мæм ма кæнут хæрам, — 
Уый рауад не стихы пайдайæн. 
Æрцахсæд хицауы бынат 
Къуырма лæг, адæмы æвзæрдæр, 
Æхцайæн бамбарæд йæ ад — 
Хъæддаг сырд райгуыры йæ зæрды. 
Æмæ йæ уæд куыдфæнды фау: 
— Дæ бынатæн нæ бæззыс! — дзур ын. 
Йæхи ныхъус кæндзæн хуыйау 
Æмæ дын нал комдзæни сурын. 
— Æххуыс мын! — адæмæй куырдтон, 
Æмæ мын лæг йæ уд æххуырста, 
Кæмæдæриддæр-иу дзырдтон — 
Тыхсты бон мын лæууыд æххуысдар. 

Уацмыстæ 
313 
Куы-иу мæ феппæрстой бæрзонд 
Æмæ-иу азгъордтой фæйнæрдæм... 
Сæ иу мын хорз митæй уыд зонд, 
Сæ иннæ маргæй хæлдта зæрдæ... 
Ныр уæлмæрдтæм куы кæнын раст, 
Уæд риуы иу сыгъдæг фæнд узын: 
Нæ кæнын иу лæгæй дæр хъаст, 
Зæгъын кæмæндæриддæр бузныг! 
1990 

314 
Плиты Грис 
НОГБОНЫ ÆХСÆВ 
Æрмæст ма иу минут рæстæг, 
Æмæ уæд Ногаз у æцæг, 
Æз та — зыбыты иунæг, уаты 
Сæркъулæй ме стъолы раз бадын, 
Æмæ мын мисхал нæй хъæлдзæг, 
Мæ уд мын арф сагъæс æвдæрзы... 
Мæ ивгъуыд цардæй хи фæрсын 
Æмæ йæм хъалсæрæй кæсын, 
Мæ фидæнæй дæр уд нæ тæрсы, 
Фæлæ, мæ ныры бон, дæуæй 
Æвзарын хъизæмæрттæ бирæ: 
Ныр райынц сау тыхтæ нæ Иры, 
Мæ удæн уысм æрынцой нæй... 
Цæй тыххæй? — уыцы фарст мæ зондæй 
Нæ кæны цух... Æз хатын хорз, 
Хъæстæ мыл калдæуы бæрзондæй, 
Фæлæ цы ис йæ ныхмæ хос — 
Мæ бон нæу, ницыхуызы, ссарын, 
Æмæ æнад кæны мæ цард: 
Вæййы мæ бæрæгбон æнкъард 
Æмæ фыдхъизæмар æвзарын... 
Мæ туг куы фæдæттын хæрзтыл, 
Цæмæй кæной хæрзуддæр адæм 
Æмæ фæрнæй цæрой, уæд мыл 
Æлгъыстаг зайлаг калм фыдадæн 

Уацмыстæ 
315 
Йæ хъæстæ ракалы æваст, 
Æмæ фæцæйтоны мæ маст, 
Мæ буары туг ныссæлы иууыл, 
Мæ къухтæ ’рхауынц, цард лæгæн 
Уæд фесты марг... Æмæ нынниуын, 
Цæф арсау, бафæнды уæд мæн 
Фæзæгъын: кард ныссадз дæ риуы, — 
Уæд нал и маст!.. Фæлæ — цæмæн, 
Цæмæн?!. Цы кæндзæн калм дæ фæстæ? 
Уый калдзæн иннæтыл йæ хъæстæ, 
Æмæ уæд аххосджын дæ ды! 
Мæрдтæм куы алидзай ды хæстæй, 
Дыккаг мард акæн уæд мæрдты!.. 
Æмæ та батулын мæ дыстæ, 
Хæрдмæ та сисын ног мæ сæр; 
Фæзæгъын, макуы стай дæ куыстæй, 
Цыфæнды маст æвзар, уæддæр! 
1970 

316 
Плиты Грис 
НАРТЫ СÆФТ 
Уыдысты хуры зæнæг нартæ, 
Уыди сæ чидæриддæр цæу. 
Æмæ сæ кадæггаг хъайтартæ 
Нæ кодтой хи цытыл быцæу. 
Цыди сæм радгай цыт йæхæдæг 
Сæ хæстон фесгуыхты фæдыл. 
Уæд нартæй ничи уыд æрхæндæг, 
Цæрын сын адджын уыд зæххыл. 
Фæлæ фæзынд фыдбылыз с’ астæу, 
Сæ тых сын саста уый бынтон: 
Хæрам æвзаг сын се ’хсæн хаста 
Æнусон хингæнæг Сырдон. 
Йæ дзырдмæ лæг лæгæй загъд къахта, 
Йæхи лæгдæр хуыдта лæгæй 
Æмæ-иу, кардыл хæцгæ, загъта: 
«Цæмæй хуыздæр дæ ды мæнæй!» 
Уæд фесты химидæг хæцынмæ, 
Æмæ сæ нал æвдæлд æппын 
Нæ дæр сæ зад хуымтæ кæрдынмæ, 
Нæ дæр сæ рæгъæуттæм кæсынмæ, 
Æрмæст кæрæдзи кодтой бын. 

Уацмыстæ 
317 
Æмæ куы фехæлди сæ цæдис, 
Уæд сыл фыдгул тыдта мæлæт, — 
Йæ ныхмæ иу хæцæг нæ фæцис: 
Кæрæдзи уæрмы калдтой уæд! 
Æмæ сæ мыккаг азгай тади, 
Æмæ уæд нарты сæфт æрцыд: 
Хъайтар хъайтары ныхмæ стади, 
Хъайтар хъайтаримæ хæцыд. 
Æмæ сæ иу нæ кодта ’фсæрмы, 
Кæй хæлы нарты стыр бындур, 
Æрмæст кæрæдзи калдтой уæрмы, 
Æмæ сыл аныгуылди хур. 
1983 

318 
Плиты Грис 
ЗÆРОНД САЛДАТ 
Базæронд. Бады. Нæ фæразы. 
Иунæг. Фæкæсæг æм нæй. 
Рацыди фондз æмæ ссæдз азы, 
Стыр хæст куы фæци, уæдæй. 
Уый нывтæ уайынц йæ цæстытыл, 
Иуæй сæ иннæ — фыддæр. 
Цал хатты мард фæци хæстыты, 
Ног та-иу сыстад уæддæр. 
Дзидзиау, бæсты сæрибарæн 
Дардта хæларæй йæ туг... 
Фервæзт фыдыбæстæ, сфидар и, 
Знæгтæ та фесты хуыдуг... 
Æмæ ныр, хæсты кæй бар хызта, 
Чи нæ уыд бартыл хæсты, 
Уыдон бæрæгбоны бадты сты, 
Хорзæхтæ исынмæ сты... 
Уынгты та, уынгты цы хъæр цæуы! — 
Радио нал лæууы ’нцад: 
— Ацы уæлахиз кæй фæрцы у, 
Намыс сын уыдонæн, кад!.. 

Уацмыстæ 
319 
Уый та зæронд у, нæ фæразы. 
Рæстæгæн банцайæн нæй... 
Рацыди фондз æмæ ссæдз азы, 
Стыр хæст куы фæци, уæдæй.. 
1970 

320 
Плиты Грис 
ГАЛГЪÆФС ÆМÆ УÆРТДЖЫН ХÆФС 
Бастади галгъæфс æфхæрд æмæ надæй, 
Знаджы фыдракæндты удхарæй марди, 
Иубон фæлыгъди йæ цæрæн бынатæй 
Æмæ уæртджын хæфсы рагъыл æрцарди. 
Иу бон, къуыри, кæнæ афæдз дæр цас у! — 
Уæртджын хæфс хорз зыдта хионы стыр зын, 
Йе рагъыл галгъæфс, пайдагæнгæ, хъазыд, 
Æмæ йæ уæртджын хæфс не суагъта стыхсыи. 
Галгъæфс бæрзондæй фæлгæсыд фæйнæрдæм, — 
Уæртджынæн снхор æрбазынæд ногæй — 
Галгъæфс æй ацахсы, — уыцы фыд зæрдæ! — 
Æмæ та уæртджын хæфс баззайы стонгæй. 
Галгъæфс хæрз æдыхстæй уæртджыиыл бады, 
Ноджы йын уый хардзæй фенцон цæрыи дæр, 
Уæзы бын уæртджын хæфс тад æмæ руади: 
Цард та йын раздæрæй ноджы фæзындæр. 
Бастади уæртджын хæфс, иал уыд цæринаг, 
Кодта æрвылбон æдыхдæр æдыхæй: 
Комдзаг-иу сисæд йæ дзыхмæ хæринаг — 
Галгъæфс ын фелвасы уый дæр йæ дзыхæй. 

Уацмыстæ 
321 
Уæртджын хæфс бирæ фæбыхста, фæбарста, 
Фæлæ йæ масты тых нал куымдта сурын, 
Скасти уæд йе рагъыл бадæгмæ тарстæй 
Æмæ къæмдзæстыгæй сабыргай дзуры: 
— Никуы дæм федтон фыдракæнд, йе — азым, 
Кувын — фæуæд мын дæ хъуыддаг уæлахиз! 
Фæлæ фæтыхсаст дæн, нал дæ фæразыи 
Æмæ, дæ хорзæхæй, ме рагъæй рахиз. 
1992 
11 Плпты Грис 

322 
Плиты Грис 
ЗАМАНАЙЫ ЗАМАН 
Заманайы заман ралæууыди ныр 
Ахæм заман нал уыдис æвдай азы, 
Нал ис уынгты фенæн адæмæй мæгуыр, 
Уый мæгуыргуртæ фæлæууынц мах разы, 
Уый тыххæй нæ хæссæм хицæуттæм нæ хъаст, — 
Адæймаг сыдæй мæлынæй нал тæрсы, — 
Фæлæ рудзынг гомæй аззайæд — æваст 
Давæг хæдзары папитæ ахæссы. 
Фæлæ а заманы ууыл нæу мæ хъыг, — 
Адæм, хъæды бирæгътау, ысзыд ысты. — 
Ног фæзындысты гæвзыкк æмæ хъæздыг. 
Рацарæзты стыр «хæрзтæ» фæзындысты. 
Бæстыл цинæй райынц стыр сон æмæ рын, 
Адæймаг хуыздæрмæ ’нхъæлмæ нал кæсы, 
Иунæг удхортæн у ныр æнцон цæрын, 
Раст лæг бахауд хъизæмайраг сагъæсы. 
1992 

Уацмыстсе 
323 
ФЫР ÆМÆ РУВАС 
Хъæумæ фæцæйцыди хизæнæй фыр 
Æмæ йæ сагæхты стыр хæзна хаста, 
Хæзна зæбулæй уæззау уыд, тыппыр, 
Рувас æм джихæй, зырзыргæнгæ, касти. 
«Гъæй-джиди, — дзуры йæхинымæр сырд, — 
Уыцы хæзнайæн куы ссудзид йæ бæттæн!.. 
Рахиз айк дзагдæр у, стырдæр, бæлвырд, 
Раздæр уый фелвасин... Уыцы мæгъздæттæ... 
Ехх, ныр уый акъæмс кæн!..» Фæлæ уый циу? 
Сагæхты уæртæ куыд хъазынц; куыд кафынц! 
Рахиз æрхауы, æрхауы сæ иу! 
Баййаф æй, рувас, цы ми кæныс, атындз! 
Фезгъоры фыр æмæ рувас уыны 
Зæхмæ зæузæугæнгæ фыры мæгъздæттæ, 
Минас фæирвæзы! — Рувас тырны 
Æмæ сæх-сæх кæнынц цъупп дзыхæй дæттæ. 
«Ехх, уыцы рахизыл!... — тохъыл, фæлæуу, 
Тохъыл, фæлæуу-ма куыд дур у дæ зæрдæ?» 
Уалынмæ къуылдымæй разынди хъæу 
Æмæ дыууæ куыдзы ратæхынц уæртæ. 

324 
Плиты Грис 
Рувас фæстæмæ фæзылдис æваст, 
Тохъыл та дзугмæ ныууасыд æввахсæй, 
Удайстæй рувас йæ развæдмæ каст, 
Айстой йæ фыййæутты куыйтæ сæ разæй. 
Хорз куыйтæ, рувасы уадзут цæргæ! 
Фæлæ ма бакæс: цы хабар уый та?!. 
Рувас йæ хуыккомы смидæг бæргæ, 
Фæлæ йæ пух къæдзил аззади куыйтæм! 
Ма фæхуд рувасыл, ма йыл кæ дис, 
Фæлæ йын ракæ тæфæрфæс æргомæй: 
Фыры мæгъздæттæй дæр ’нæхай фæцис, 
Æмæ ма баззад йæ фæстаг дæр гомæй. 
1992 

Уацмыслие 
325 
ÆДДАГ МЫСТ ÆМÆ 
МИДÆГГАГ МЫСТ 
Царди мыст йæ фыдæлты зæххыл, 
Мин азты йæхи уæзæгыл царди, 
Никæд кодта искæимæ хыл 
Æмæ хорз сыхæгтыл тади царвау. 
Фæлæ дардæй иннæ мыст фæзынд 
Æмæ ’рцарди фысымы хæдфарсмæ, 
Уазæг исдуг уыд хæрзми, хæрзуынд 
Æмæ фысым не скодта ныхас дæр. 
Фæлæ — диссаг! Рæстæг азгай цыд, 
Уазæг рабадт искæй хай хæрынмæ: 
Дунейыл ын зонгæтæ кæм уыд — 
Сидти сæм йæ фæйнæфарс цæрынмæ. 
Æмæ рауад диссаджы хъуыддаг: 
Бæстæ ссис æддаг мыстытæй дзаг, 
Скодта уазæг буц фысым йæхицæй, 
Мидæггаджы рахуыдта æддаг: 
— Уазæг дæ, æз та фысым дæн, хицау! 
Уæдæ ацу, уазæджы хæс зон! — 
Æддаг мыст дын мидæггагмæ дзуры, — 
Бафхæрын дæр у мæнæн мæ бон! — 
Æмæ æддаг мидæггаджы суры. 

326 
Плитпы Грис 
— Уæу-уа, гормон, — мидæггаг зæгъы, — 
Æз дæ размæ а бæстыл куы цардтæн, 
Ацы ран, мæ фыдæлты зæххыл, 
Уæд куыд сурыс мæн мæ бæстæй дарддæр? 
— Æз тыхджын дæн! — æддаг мыст дзырдта, — 
Æз фысым дæн! — абон дæр ма дзуры, — 
Афтæ тыхджын æдыхы сырдта 
Æмæ йæ ныр дæр йæ бæстæй суры. 
1991 

СÆЙРАГ КОМАНДЫГÆНÆГ 
Уыдтæн дæ коммæгæс салдат, 
Цынæ цин бавзæрстон, цынæ зын! 
Цы уыд уæлахизы сахат, 
Ныр уымæ дисгæнгæ фæлгæсын. 
Æмæ уæлахизæн йæ сæр 
Ды уыдтæ стыр фæтæг, æнæсайд, 
Мæрдтæй-ма сыст æмæ ныр дæр 
Дæ бонты карз хæстмæ фæлгæсай... 
Сыст, акæс, райгуырæн бæстыл 
Дæ хæдивæг куыд рацыд хинæй, 
Æмæ дæ нывгæндты сæфтыл 
Нæ фыдгултæ куыд райынц цинæй. 
Кæй бастьæлд цард — дæу аххос нæу, — 
Иу нал ис де ’мхæстон æмбалтæй, — 
Фыдлæгтæ баныгæдтой дæу, 
Сæйраг командыгæнæг нал дæ. 
Уæд дæ куыд раивæм, кæмæй? 
Уæндон дзырд чи радта дæ бæсты? 
Сæйраг командыгæнæг нæй, 
Æмæ ныххæлæттаг нæ бæстæ. 

328 
Плиты Грис 
Нæ нын уыд не стырдæр хæст рог, — 
Нырма йæ мысы лæг æнадæй, — 
Фæлæ та хæст куы ссудзид ног — 
Хæцин та де ’фсады салдатæй. 
Хæссынц дæ конд хъуыддæгтæм фау, 
Сæрдар дыл дзуры калмы ’взагæй, 
Дæ сыгъдæг ингæныл обау 
Фыдлæгтæ самадтой сæ маргæй. 
Тыхст бонты чи ’мбæхсти мыстау, 
Уый ныр йæ риу хъайтарæй хойы: 
«Фæтæджы митæй зæрдæ ссау, 
Фæлæ фæтæгимæ лæгау 
Хæцыдтæн, зонут мæ, геройтæ!» 
Кæсын æнцад, æмæ уынын, — 
Ныр уый бæрц æвзæртæн зæгъ исты! 
Куы фæзыны уæззау хæс, зын — 
Нымайын байдайынц сæ низтæ... 
Гъе, афтæмæй цæрын, мæнæй 
Хъаст мауал ракæнут, æгуыст дæн, — 
Сæйраг командыгæнæг нæй, 
Аргъ ничи скæндзæни мæ куыстæн. 
1992 

Уацмыстсе 
329 
МАД ÆМÆ БИРÆГЬТÆ 
Сыстад мигъ æмæ нызгъæлдта сыг, — 
Кæмтты сæрты, къуылдымтыл фæтæхы, 
Бæстыл тауы сагъæс æмæ хъыг, 
Сыстад æмæ нал ныдзæвы зæххыл... 
Уый нæу мигъ æмæ нæ кæуы уад — 
Урс дзыкку фæйлауы ниуæг уадмæ — 
Фескъæфы йæ мард хъæбулы мад 
Æмæ лидзы Хуссарæй Цæгатмæ. 
Царди мад, хъæбул ын уыд æрдаг, 
Фæлæ скодта бирæгъты бал сауфыд: 
Мады хуры амардта фыццаг, 
Уый фæстæ йæ бахæрынмæ хъавыд... 
Мадæн рагон рухс æгъдау дзырдта: 
«Марды ма уадз бирæгътæн сæ разы». 
Мад фыдæлты стыр фæдзæхст зыдта 
Æмæ не ’руагъта йæхимæ азым: 
Нал ын уыд уæлæуыл царды ад, 
Раст цыма ныгъуылди туджы кулы, — 
Сырдты балмæ балæбурдта мад, 
Байста — раскъæфта йæ мард хъæбулы... 

330 
Плиты Грис 
Сызнæт мигъ, кæуы, дзыназы уад, 
Сурынц бирæгътæ, лæбурынц мадмæ... 
Фестъæлфы йæ мард хъæбулыл мад 
Æмæ лидзы Хуссарæй Цæгатмæ... 
Бирæгътæн хъæддаг ми нæу æвзонг, 
Фæлæ мады цавæр тыхтæ сурынц? 
Уый гуырдзиаг бирæгъты æрдонг 
Мады хурмæ тугдзыхæй лæбуры... 
Никæд загътам гуырдзыйæн мæлæт, 
Мах сæ уæд цæй тыххæй кæнæм рисгæ?.. 
Иры цот, фыдхудинаг уын уæд, 
Ацы ныв куы ферох кæнат искæд! 
1992 

Уацмыстæ 
331 
ТАБÆТЫ РАЗ 
Хъæубæсты азæлынц хъарджыты сагъæстæ, 
Адæмыл бафтыди бархийы катай... 
Хохаг хуымгæнæг фыдæлты зынаргъ бæстæй 
Тугкалæн хæстмæ фæцыди салдатæй. 
Хæстæй фæстæмæ æрбаздæхти табæты, 
Фондзæй йæ сидзæртæ бадынц йæ разы, 
Хæст сæ ныппæрста æгъатыр уæззау мæты, 
Ниуынц, мæгуырæг, æмырæй дзыназынц. 
Дарæгæн хъарынц сæ зынтæ, сæ мæстытæ, 
Дзурынц: «Æвзардзыстæм сидзæрты бонтæ...» 
Дарæг та афтæ ныцъцъынд кодта цæстытæ — 
Нал дæтты дзуапп дæр йæ сидзæр фæдонтæн. 

332 
Плиты Грис 
БОЛАТ, УТУГÆМÆ ТИМУР 
Балладæ 
Тимур йæ цатыры бын бады, 
Æхсиды фырмæстæй йæ туг: 
Йæ бархъомыс бæхджын æфсады 
Æрцыд фыдми — эмир Утуг — 
Фыдхæсты чи тырныдта кадмæ, 
Ныр уый ныфс зынты раз фæсаст — 
Алайнаг барджытæй фæтарст, 
Йæ цытджын ном æрхауд æгадмæ — 
Фæлыгъди карз хæцæнæй дард 
Фыдгулты балхонæг Болатмæ 
Æмæ йæм уацарæй æрцард. 
Гъе, уыцы сау мийæ æхсиды 
Монгойлаг ханы стыр маст ныр, 
Болатмæ йе ’ртхъирæн æрвиты — 
Цæхгæр, тæссаг æмæ цыбыр: 
«Алан Болат, ныллæг æрхаудта 
Мæ иу хæстон — эмир Утуг, 
Ныр хъуамæ акæла йæ туг, 
Ды та мын æй фæстæмæ раттай! 
Кæд нæ, уæд сау мæлæт хæссын 
Дæ бæстæм: удхæссæг æфсад дæм 
Бырсы!.. Æнхъæлмæ дæм кæсын.» 

Тызмæг Тимуры минæвармæ 
Куы байхъуыста алан Болат, 
Уæд загъта: «Аздæх мын дæ ханмæ 
Æмæ йын дзуапп мæ номæй ратт: 
Тыхджын Тимур, æртхъирæн ма кæн — 
Лæгæн æртхъирæн нæу æгъдау, — 
Кæмæн цы сныв кодта Хуыцау, 
Уый ивгæ нæу зæххонтæн — махæн. 
Æз уæм нæ бабырстон, ды нæм 
Кæй бырсыс, ууыл сагъæс акæн, 
Дæ фыдæй тухитæ уынæм. 
Хæстон лæг уацары куы радта 
Йæхи, хæсты ныхмæ у уæд, 
Æмæ йæ уымæн фауы ’фсад дæр, 
Гъе, уымæн ын дæттынц мæлæт. 
Мæнæн та уацар ме ’знаг нал у, 
Йæхи мæныл фæдзæхсы лæг 
Æмæ йын уадзæн нæй ныллæг, 
Нырæй фæстæмæ мын æмбал у, 
Йæ уд уый ме уазæг кæны, 
Нæу уый фæндтæ лæджы бон халын, 
Мæн уый йæ зæды хай уыны. 
Хуыцауæй иу хæрзиуæг дарын, 
Уæлæуыл иунæг у мæ хæс: 
Мæ фæдзæхст уазæджы хъыгдарын 
Лæгæи нæ бауадздзынæн æз. 
Мæ хæсæй нæй зындæр, рæсугъддæр, 
Йæ хъысмæт радта лæг мæнмæ — 
Кæдмæ уа ме уазæг, уæдмæ 

334 
Плиты Грис 
Йæ сæрæй не ’рхаудзæн æрду дæр. 
Зæгъут уæ хъал ханæн мæнæй: 
Болат нывонд кæны йæ уд дæр, 
Фæлæ йын уазæг раттæн нæй». 
Тимур куы райста дзуапп Болатæй — 
Цыма йæ мастыл бакалд цæхх, — 
Алантæм йе стырдæр æфсадæй 
Ныббырста æмæ ссыгъди зæхх 
Мин-мин цæфхæдты бын цъæх артæй, 
Цæхæртæ калдта кардыл кард, 
Фæлдæхт, куырисау, мардыл мард, 
Рызти, дзынæзта уæлдæф дардыл... 
Хæсты лæг фæмæлы уæддæр, 
Фæлæ ма бæхтæм бакæс — мардтой 
Кæрæдзи уыдон та фыддæр. 
Арв бастад сау хæстмæ кæсынæй, 
Æрцъынд ныгуылæны йæ цæст, 
Болат нæ бастади хæцынæй, 
Тимур нæ рамбылдта йæ хæст. 
Фæлæ рæстæг нæ рацыд бирæ, 
Æмæ та ног куы скасти хур, 
Уæд минæвар кæны Тимур: 
«Ды мын тæрхъус дæ, æз — дæ бирæгъ! 
Рæхджы куы нæ уа ам Утуг, 
Уæд зон: Тимур-ленг дон нæ цъиры — 
Дæуæн уый ныуаздзæни дæ туг». 
Æмæ та райдыдта уæззау хæст, 
Цæхæртæ калдта кардыл кард 

Уацмыстæ 
335 
Хæстон лæг кодта судзгæ сагьæс, 
Йæ сырх туг зæнгбæттæнтæм калд. 
Тимуры ’фсад зæйау æфсæрста, 
Æххормаг бирæгътау бырста, 
Болат, æнæцудгæ, быхста — 
Йæ уæззау кадджын хæс æмбæрста, — 
Йæ фæдзæхст уазæгыл хъæцыд, 
Фæрæзта цалынмæ йæ гæрзтæ, 
Уæдмæ нæ ныууагъта хæцын. 
Хур бастад хæцæнмæ кæсынæй 
Æмæ та бамбæхста йæ цæст. 
Болат нæма бастад хæцынæй, 
Тимур нæма рамбылдта хæст: 
Утугы сæр ын лыг нæма у — 
Кæмдæр æй бамбæхста Болат, 
Цард нал кæны Тимурæн ад, 
Йæ фырмæстæй тъæппытæ хауы, 
Йæ ныхæй хид кæны гæр-гæр, 
Мæлæт йæ фæйнæфæрсты тауы, 
Фæлæ уæлахиз нæй уæддæр. 
Æмæ та карздæр хæст æхсиды, 
Кæлы та ног лæсæнтæй туг, 
Монгойлаг хан та ног æрвиты: 
«Болат, мæ иу хæстон Утуг 
Фæлыгъдис æмæ сси дæ уацар, 
Дæуæй дыккаг хатт домын æз: 
Мæнмæ йæ раттын у дæ хæс, 
Дæумæ уый де уазæгæй бацард, 

336 
Плиты Грис 
Ныр не ’хсæн сау хæрам æрбадт... 
Уырнæд дæ, де уазæг кæй амард! 
Уæдæ мын ме ’фсæддоны ратт!» 
Болат æмæ йæ хæцæг адæм 
Сæхиуыл нал æркодтой мæт: 
«Лæгæн æгад у уазæг раттын, 
Хуыздæр у уый бæсты мæлæт!» 
Æмæ йæ карздæр хæстмæ рараст, 
Йæ фæстаг къордимæ Болат, 
Æрцахста хæцæны бынат, 
Æмæ кæд йе ’фсады тых басаст, — 
Йæ фидар ын æрцахста знаг, — 
Уæддæр тæссаг уыдис йæ бакаст, 
Мæлæтæй й’ алы фезмæлд — дзаг. 
Бырста уый удуæлдайы хæсты, 
Йæ фæстаг хъаруйæ хæцыд, 
Утугы арф комы нымбæхста 
Йæхæдæг хъарм туджы мæцыд. 
Тимур æм сау хæсты куы бакаст — 
Дис кодта йе сгуыхтытыл хан, 
Тæссаг уыд тугæйдзаг алан! — 
Уæд хæцджытæм фæйнæрдæм акаст, 
Болатмæ бадзырдта хъæрæй: 
«Æгъгъæд хæцæм, бæрæг у д’ ахаст!» 
Æмæ йын акуывта сæрæй. 
Хан алырдæм хабар æрвыста, 
Зæгъгæ, Болат дæрæн æрцыд, 
Ныр та уый ног йæ разы сыстад 

Уацмыстæ 
337 
Æмæ гæрзифтонгæй лæууыд. 
Уый райсдзæни мæлæт æд гæрзтæ, 
Уæддæр ын йе ’гъдау халгæ нæу. 
Уæдæ, хæстон лæг, фидар лæуу, — 
Тыхы ныхмæ тых домы рæстæг, 
Лæг домынц абон æмæ сом: 
Дæхи куы ’руадзай, уæд дæ фæстæ 
Фæуыдзæн худинаг дæ ном. 
Цас фесты цагъды — чи сæ зоны! — 
Хынцæг сæ иумæ дæр нæ уыд, — 
Тимур цыд туджы, цыма доны, 
Болат дæр лæсæны лæууыд, 
Фæлæ сæ быцæу лыг нæ фæци, 
Æмæ та домы уæд Тимур: 
«Болат, æрныгуылы дыл хур, 
Фæлтау, — цæмæн цæгъдæм кæрæдзи, 
Цæмæн кæнæм нæ цард æнуд? 
Фæуæд нын фаг — кæй нæ цы фæци, — 
Утугæн аскъуыйæд йæ уд». 
Хан райста «нæ»-йы дзуапп Болатæй 
Æмæ йыл бафтыди уæд дис: 
«Цæмæй ныфсджын уа, кæцы ’фсадæй 
Йæ ныфсы райгуырæн цæм ис?» 
«Болат, — æрвиты хан, — мæ адæм 
Дæ уæздан митæ сты хынцæг: 
Кæд ды хъæбатыр дæ æцæг, 
Уæд ма Утугы демæ ракæн, 
Кæд нæ, уæд не ’ууæндын дæуыл, 

338 
Плиты Грис 
Æз дис кæуыл фæкæнон, ахæм 
Уæздан нæ райгуырди зæххыл. 
Лæгæн тæригъæдæй мæ рустыл 
Нæ калди, не ’ркæлдзæни сыг, 
Æмæ нæ зæлдзысты мæ хъусты 
Нæ дæр йæ цин, нæ дæр йæ хъыг. 
Фæлæ зæххон хъуыддæгтæн иууыл 
Нæ цæуы се ’гасыл дæ бар 
Æмæ дæхи Хуыцауыл бар — 
Æгæр æууæндыс уæд дæхиуыл». 
Цыма Тимурыл уарыд их: 
Кæсы ’мæ не ’ууæнды йæхиуыл 
Кæсы, уыны æмæ ныджджих. 
Цы никуы фенди мин-мин азы — 
Уыны йæхи цæстæй: æнцад, 
Æфсымæр-фаззæттау, йæ разы 
Лæууынц Утуг æмæ Болат. 
Хан фæдджитæй æрцагъта рыгтæ, 
Æмæ сæм бацыди хæстæг, 
Фæкаст сæм иуцасдæр лыстæг, 
Стæй фервæзти йæ хин, йæ хъыгтæй, 
Йæ сау хæрам цыдæр фæци, 
Æмæ йæ дурын рустыл сыгты 
Фыццаг хатт базмæлыди цин. 
— Болат, — хан загъта, — сахъ хæстон лæг, 
Кæй нæ дæ а зæххыл фæлывд, — 
Дæттын сыгъдæг зæринтæй голлаг, 

Уацмыстæ 339 
Цæмæй уа не ’фсæддонтæн куывд 
Бæрзонд лымæнады сæраппонд, 
Лæгæй кæй равдыстай дæхи, 
Утугæн хорз лымæн кæй и, 
Мæныл кæй фæуæлахиз абон, 
Йæ фæлыгъд ын æрцæуæд барст. 
Гъей, кæстæр, уазджытæ æрбахон, 
Цæттæ сты нард куывд æмæ хъазт. 
Цæуынц, тæхынц фæд-фæдыл азтæ, 
Фæлтæры ивгæ та — фæлтæр. 
Фæлæ цы цауы кой æрхастам — 
Нæ тайы хъуыдыты ныр дæр. 
Лæгдзинады уæззау æргъæмттæ 
Хæссæм фыдæлтæй ардæм мах, 
Æмæ нæ фæллайы нæ къах, 
Фæмысæм се ’гъдæуттæ, сæ нæмттæ, 
Нæ зонд, нæ зæрдæты цæрынц, 
Нæ урс хæхтыл æмæ нæ кæмтты 
Сæ уæздан таурæгътæ нæрынц. 
1989 

340 Плиты Грис 
СÆРГÆНДТÆ 
Æнусоп аивæй раитысгæ поэзи. Нафи 5 
Лæджы бынтæ 14 
Дада 15 
Сау хабар 18 
Цардвæндаг 20 
Испайнаг æхсæв 22 
Май 25 
Легендæ 27 
Невайы былыл 30 
«Ис бирæ стыр хæстæ...» 32 
Иунæджы кадæг (Балладæ) 34 
Цæрдуалдзæг 41 
Уæлахизы кадæг 42 
Цом фæцæуæм 46 
Чи зоны 47 
Ма ку 52 
«Цыма фенцад æваст...» 55 
Фæраз, салдат 56 
Акъоппы 58 
Хæцæны 59 
Мæсæнттæ 63 
Разысгæрсты 65 
Тыхсты сахат 67 
Урс бæлон 69 
Цард æмæ мæлæт 71 
Салдаты сæнттæ 73 
Фыстæг хъæмæ 75 
Судзгæ маст 77 
Цæй-ма 79 

Уацмыстæ 341 
Уæззау улæфт 81 
Атакæ 83 
Салдаты цæстысыгтæ 85 
Хъæлæс 87 
Салдат (Монолог) 89 
Ныстуан 97 
Дурфестæг (Легеидæ) 98 
Ирон æгъдау 102 
Уырызмæг æмæ Сатана (Нарты кадджытæй) 105 
Мад 119 
Шекспир 121 
Мамайы обау 124 
Хъусыи алы ранæй зарын 126 
Ме ’хсинæг 129 
Мæ уд дæ баззад 131 
Дæ уацар дæн 133 
Фарны май 135 
Рай мын, Ир! 136 
Кæмдæ? 137 
Уалдзæг 138 
Сæрдыгон æхсæв 140 
Ирон фæндыр 141 
Ныфсхаст (Æмбисонд) 143 
Цины дидинджыты ман 144 
Æртхутæгдон 145 
Стъалы Иры кады арвыл (Абайты Васойæи) 147 
Ныхас æмæ хъуыддаг 148 
Æртæ фембæлды (Кадæг) 150 
Доныхъаз æмæ ноггуырд 169 
Æвзаг 170 
Зæронд лæг 172 
Авд цухъайы (Балладæ) 173 
Кæуæг бæрз 183 

342 Плиты Грис 
Фæндзæм хъама 184 
Æнусонзарæг 186 
Мила 187 
Булæмаргъ 196 
Поэт 197 
Æцæг мад 199 
Хохаг хъæуы 200 
1. Куырдадзы — 
2. Куырд - 
3. Æгьдау 201 
4. Саби 202 
5. Æхст 203 
6. Чындзæрвыст — 
Наз 205 
Цæголты Георги 206 
Турист Ирыстоны 208 
Гекзаметртæ 210 
1. Нарон — 
2. Хуымгæнæг — 
3. Митмæкъуыл 211 
4. Хосдзау — 
5. Фын 212 
6. Санаты Сем 213 
7. Ныв - 
Æрдивæг 215 
Ногираг лæппу 217 
Хъугдуцæг (Ныв) 219 
Æхсинджытæ 225 
Фарн 227 
Ногир 229 
Амайæг (Абайты Васойæи) 231 
Быцæу 233 
Судзаг хабар 235 
Полкъон Созыр 236 

Уацмыстсе ^ 343 
«Уæд цы сау лæппу, цы хъал уыди!..» 238 
Æлвæст æхсаргард 239 
Аннæйы нывы раз 241 
Пушкин 243 
Самтреди 245 
Рион 247 
Тымбыл дур (Табидзе Галактпионæн) 249 
Фидар : 250 
Орест æмæ Пилад (Скифаг балладæ) 252 
Мады фæдзæхст (Кадæг) 259 
Цард 286 
«Фервæз, мæ хæлар, дæ сонæй, дæ рынæй...» 287 
Нарты ’гьдау 289 
Тарквини (Монолог) 291 
Уайдзæф 297 
9 Май, уæлахизы бон 298 
Романс 299 
Дæ уацар дæн 300 
Æхца (Монолог) 302 
Съезды 305 
Лæг 307 
Бузныг 310 
Ногбоны æхсæв 314 
Нарты сæфт 316 
Зæронд салдат 318 
Галгъæфс æмæ уæртджын хæфс 320 
Заманайы заман 322 
Фыр æмæ рувас 323 
Æддаг мыст æмæ мидæггаг мыст 325 
Сæйраг командыгæнæг 327 
Мад æмæ бирæгътæ 329 
Табæты раз 331 
Болат, Утуг æмæ Тимур (Балладæ) 332 

Литературно-художествепное пздаипс 
Плиев Гриш (Григорий) Дзамболатович 
ПРОИЗВЕДЕНИЯ 
Стихи и поэмы иа осетииском языке 
Редактор С.З.Хугаев 
Художник В.С.Григоряи 
Художественный редактор Г.З.Чеджемты 
Технический редактор А.В.Ядыкииа 
Корректор Э.Дз.Баликоева 
Компыотерная верстка З.С.Мисиковой 
Сдано в иабор 11.08.03. Подписаио к печати 12.03.04. Форматбумаги 
70x100 '/зг- Бум. офс. №1.Гарн. шрифта «Кис1га5поу».Печать 
офсетиая. Усл. п. л. 13,86. Учетно.-нзд. л. 11,34. Тираж 1000 
экз. Заказ № /6 3У. С 16. 
Комитет Ресиублнкн Северная Осстия—Алания по печати п дслам 
нздательств. 
Издательство «Ир»,362040, г.Владпкавказ, нроспект Мира, 25. 
Рсспубликанское пздательско-полиграфическое предприятие 
пм.В.А.Гассисва, 362011, г.Владикавказ, ул. Тельмана, 16. 

