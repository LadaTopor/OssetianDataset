Дзæбидыры хьул 

М^^а^’Р^у 

РШ1 
ш 
Дзæбвдыры хъул 
Роман повесттæй 
Радзырдтæ 

84 Осет 
Д26 
Дзасохты М. 
Д-26 Дзæбидыры хъул: Роман повесттæй. Радзырдтæ — 
Дзæуджыхъæу: «Ир», 2001—512 ф. 
Дзасохов М. С. 
Турий альчик. 
Читатели с интересом познакомятся с новым романом Муза- 
фера Дзасохова «Турий альчик». Герои романа — люди, выше 
всего ставящие честность и порядочность, справедливость и доб- 
роту. 
Лирические миниатюры писателя отличаются философично- 
стью и оригинальностью мысли. 
д^702500201-365_01 „ ^ 
М131(03)-01 
© Дзасохов М. С, 2001 
© Гаппоева Н. У., оформление, 2001 

Дзæбидыры 
хъул 

(еу—0 ^^\е) 
I 
Мæ зæрдыл Элинæйы ныхæстæ æрлæууыдыстьк «Дæ- 
уæн ма ног уалдзæг ралæудзæн, фæзындзæн ма ног сыф- 
тæртæ дæр. Æз та уыдонæй ницыуал фендзынæн...» Афтæ 
мæм фыста йæ иу писмойы. Уæд мæм йæ ныхæстæ нæ 
бахъардтой. Цыма мын сæ тæргайхуызæй загъта, афтæ 
мæм фæкаст. Цæмæй сæ ныхмæ радзырдтаин, раст не сты, 
зæгъгæ, загътаин. Уæвгæ сæ раст дæр куыд рахуыдтаин, 
кæд сæ мæхицæй кæстæр фыста? Стæй, не ’хсæн цы ахаст- 
дзинæдтæ уыд, уыдон æппæты хъармдæр уæд куы уыды- 
сты! Куыд хъуамæ баныгæдтаид æрыгон чызг йæ бæллицтæ 
мæнæй раздæр? Мæ фидæн æм афтæ рæсугъд цæмæн 
фæкаст? Йæхи æнамонд кæм хуыдта, уым æз йæ цæсты- 
тыл дзæнæты бæстæйы цæмæн уадтæн? Æви нын иумæ 
амондджын уæвæн дæр нæй æмæ æнамонд уæвæн дæр? 
Цыфæндыйæ дæр Элинæ зонды къуыбар у. Раст-рав- 
джы дзы ныхас нæ сирвæздзæн. Цы фæзæгъы, уым уæз 
вæййы. Æрмæст ыл фæхъæуы бæстон ахъуыды кæнын. 
Уæвгæ йын йæ писмойы ацы ныхæстыл цыфæнды бирæ 
куы фæхъуыды кæнон, уæддæр æм ахæм зонд цæмæ ’рцыд, 
уый нæ бамбардзынæн. 
Кæд нæ ахастдзинæдтæй скодта ахæм хатдзæг? Чи зоны. 
Фæлæ дзы ахæм хатдзæг скæнын мæнæн мæ фæсонæрхæ- 
джы дæр куы никуы ’рæфтыд, уæд Элинæмæ нæ дарддæ- 
ры фæндаг афтæ бæлвырдæй куыд разынд? Æви æз уый- 
бæрц куырм æмæ къуырма дæн, æмæ мæ алыфарс цытæ 
цæуы, уыдон, исчи мын сæ куы дзура, уæд дæр нæ бам- 
бардзынæн? Суанг уыцы’ныхæстæ комкоммæ мæнмæ куы 
хауой, уæд дæр? 
Нæ зонын, фæлæ цыма Элинæ мæнæй растдæр ра- 
зындзæн, афтæ кæсын мæм райдыдта. Уæлдайдæр, Тимæ- 
имæ куы оазонгæ дæн, уæдæй фæстæмæ. Ноджы мæ 
бауырныдта, Варигкайы цæст мын хорздзинад кæй уар- 
зы. Хойы цæстæй мæм куы нæ кастаид, уæд мын, универ- 
ситеты йæ зæрдæмæ æппæты тынгдæр чи цыди,— æцæгæй- 
7 

дæр, Тимæ, зæрдæмæ чи нæ фæцæуа, ахæм нæ уыд,— 
уыцы чызджы нæ бацамыдтаид. Варигкайы зæрдæмæ йæ 
хæстæджытæ æмæ зонгæтæй исчи æввахсдæр куы уыда- 
ид, уæд Тимæ мæнмæ нæ рантыстаид. Рантыстаид, зæгъгæ, 
мæм ничи хъусы! Цыма, чызгимæ кæй базонгæ дæн, уымæй 
хъуыддæгтæ арæзт æрцыдысты, уый хуызæн. Чи зоны, 
æндæр искæй йын аккаг дæр нæ кодта. Кæд афтæ уыд, 
уæд Варигкайæн мæ цæсты хъуамæ ноджы стырдæр кад 
уа. Тимæйы фенын кæнын мын йæ къухы куы нæ ’фтыд, 
уæд та мын æндæр чызджы ссардта. Уый дæр Тимæимæ 
каст фæци. Æрмæст æндæр факультет. Зонгæ кæд Ти- 
мæимæ бадæн, уæддæр Варигкайы хъæумæ иннæйы фæдыл 
ацыдтæн. Мæ цымыдисдзинад мæ сразæнгард кодта ахæм 
хъуыддагмæ: фæндыди мæ уыцы чызджы фенын дæр. Ра- 
гацау æмбæрстон, Тимæйы цур кæй ницыуал сахаддзæн, 
уый, фæлæ уæддæр йæ базонын мæхицæн хæсыл баны- 
мадтон. Æрмæст дзы ницы рауад: Прибалтикæмæ, дам, 
йæ мадыхомæ ацыд æмæ æртæ къуырийæ раздæр не 
ссæудзæн. 
Уыцы хабæрттæ Варигкайæ басусæг кодтон. Хæрзаг 
ма зæгъа, рог митæ кæны, иу чызджы йын бацамыдтон, 
йæ зæрдæмæ фæцыд, уæддæр ма æндæры фæстæ рауай- 
бауай кæны, зæгъгæ. Афтæ ахъуыдыгæнæн кæй уыд, 
уымæй мигъ мæхи уæнджы дæр бадти, фæлæ, куы зæгъын, 
цымыдисдзинад мыл фæуæлахиз. Мæ былыцъæрттæ хорд- 
тон, Варигка Тимæйы фарсмæ æрæвæрыны аккагыл кæй 
банымадта, уый дардæй уæддæр фенынмæ. Кæй зæгъын 
æй хъæуы, хорзæй хуыздæртæ кæм ис, уым рæсугъдæй 
рæсугъддæртæ дæр ис æмæ уыцы диссагыл баууæндынмæ 
мæхи цæстыты фæрцы хъавыдтæн. Чи зоны, мæ уыцы 
фæндтæ Хуыцауы зæрдæмæ нæ фæцыдысты, æмæ сæ 
сæххæст кæнын мæ къухы уæд дæр æмæ уый фæстæ дæр 
никуыуал бафтыд. 
Варигкайы хъæуккаджы Мæскуымæ ацæувшы размæ 
нал фендзынæн, уый куы базыдтон, уæд та мæхимæ загъд 
кæныныл фæдæн. Цымæ ма мæ, Тимæимæ куы базонгæ 
дæн, уый фæстæ æндæры фæдыл разил-базил кæныныл 
цы хæйрæджытæ ацардыдтой? Комкоммæ та мæ хъуыд- 
дæгтæ мæхæдæг халыны къахыл кæй æрлæууыдтæн, уый 
мæм иннæ хæттытæй раздæр бахъардта æмæ мæхи ныхмæ 
афоныл стохкæнынвæнд скодтон. Дыууæ азы дард балцы 
цæуыны хæдразмæ отпуск райстон, улæфынмæ никуыдæм 
ацыдтæн, кæд, мыййаг, уыцы рæстæджы дæргъы мæ амон- 
дыл фембæлин, зæронд усгуры ном ме рагъæй ахауид æмæ 
8 

адæмы уайдзæфтæй дæр фервæзин, зæгъгæ. Æмæ, цæмæ 
бæллыдтæн, уый мыл æрцыди. Фен æй, зæгъгæ, мын бирæ 
хæттыты кæй тыххæй дзырдтой, ууыл æнæнхъæлæджы 
фембæлдтæн, мæ зæрдæмæ фæцыди. Чызджы митæй дæр 
фæдызæрдыгуæвæн ницæуыл ис. Цалдæр хатты йæ фед- 
тон æмæ йын йæ тарæрфыг нæма рахатыдтон. Цы ма мæ 
хъæуы? 
Уыцы хъуыдытæ нæхимæ, диваныл мæхи æруадзгæйæ, 
кодтон. Мæ цæстытæ цъынд куы вæййынц, уæд мæм мæ 
хъуыдытæ ирддæрæй фæзынынц. Цыма сыл рухс хуры 
тынтæ æрбакалдæуы, уыйау сæ чысыл нывы онг фæуы- 
нын. Тимæйы фыццаг хатт куы федтон, уымæй арæхдæр 
ницы æрымысын. Йæ былы бынмæ цъутхалы фæд бæрæг 
дæр нæ дардта, афтæмæй йыл рæсугъдкæронджын, бæла- 
сы чысыл къалиутæ нывгонд кæуыл уыд, ахæм цыппæр- 
дигъон тыхт къухмæрзæн авæр-авæр кодта. Хатыркурæ- 
гау-иу раздæр Варигкамæ бакаст, стæй мæнмæ, цыма афтæ 
дзырдта, ахæм уавæры кæй дæн, уый мæхи аххос нæу, 
зæгъгæ. Мæнмæ та уый цæмæдæр гæсгæ хорз каст. Арæх- 
дæр бакæсынæн мын хуыздæр фадæттæ уыд. Стæй ха- 
тыртæ кургæйæ цы ныхæстæ дзырдта, уыдоны фæрцы дæр 
йемæ хуыздæр зонгæ кодтон. Æндæр уавæрты сæм- 
бæлгæйæ нын уыйбæрц дзурыны фадат нæ фæуыдаид. Уæд 
та чысыл рæстæджы фæстæ рагон зонгæтау ныхас код- 
там. Суанг ма мын хъазæн ныхæстæ кæныны фадат дæр 
фæци. Ноджы цыма йæ зæрдæмæ цыдысты, афтæ мæм 
фæкаст æмæ æз дæр нал ауæрстон. Уæвгæ канд уыцы 
фембæлды афтæ нæ уыд. Мæхи къæйныхæй равдыстон 
зæгъин, фæлæ раст нæ уыдзæн. Цыбыр ныхасæй, ахæм 
уавæрты бахаугæйæ мыл цы пъæззы ныббады, уый мæм 
хæстæг дæр не ’рцыд. Цыма фырнымд уæвын зонгæ дæр 
нæ кодтон, æфсæрмытæ мæ фæсонæрхæджы дæр никуы 
уыдысты, уый хуызæн мæхи дардтон. Афтæ куы нæ уыда- 
ид, уæд æй нæ базынды фыццаг бон мæ машинæйы сæхимæ 
дæр нæ аластаин. Ласгæ та йæ куыннæ акодтаин, фæлæ 
мæм машинæ кæй ис, уый, чи зоны, схъæр кæнын дæр нæ 
бауæндыдаин. Уыцырдæм мæ мæ мадыхотæм цæуын 
хъæуы, уый æрымысын та мæ сæр ахсгæ дæр не ’ркодта- 
ид. Фæлæ мæ Хуыцау цыдæр æнахуыр ныфс оауагъта æмæ 
уый руаджы хъуыддæгтæ, куыд æнхъæл нæ уыдтæн, афтæ 
хорз ацыдысты. Тимæимæ фæд-фæдыл цалдæр хатты 
фембæлдтæн æмæ-иу дзы алы хатт дæр разыиæ баззадтæн. 
Алы хъуыддагæй дæр мæ зæрдæмæ цыд. Йæ конд, йæ 
уындмæ йын куыд ницы аипп хастон, афтæ ницы аипп 
9 

уыд йæ ныхас æмæ йæ фезмæлдтыты. Мæ зæрдæмæ цыд 
йæ худын æмæ йæ хъæлæс, йæ къахайст æмæ йæ дарæс. 
Кæд æм иучысыл мæ зæрдæ истæмæй æхсайдта, уæд — 
йæ ныхмæ. Йе ’рфгуыты сæрмæ цы сæрыхъуынтæ æрзæбул, 
уыдон-иу хаттæй-хатт йæ къухæй иуфарс куы акодта, уæд- 
иу дзы зына-нæзына цæхгæрмæ дыууæ хаххы разынд. 
Цæмæдæр гæсгæ мæм афтæ каст, цыма йыл азтæ куы ра- 
цæуа, уæд уыцы дыууæ хаххæй, дардмæ чи зындзæн, ахæм 
æнцъылдтæ рауайдзæн. Фæлæ йæм уыцы аипп кæй ссард- 
тон, уый тыххæй-иу уайтагъд мæхицæн уайдзæфтæ кæны- 
ныл фæдæн, айчы дæр къæмтæ агурыс, зæгъгæ. Кæйдæр 
цæсты æрду агурæн дæр ис æмæ ссарæн дæр. Дæхи цæсты 
къала бæлас куы уа, уæддаер æй не ссардзынæ, уымæн 
æмæ йæ нæ агурыс, куы йæ агурай, уæд та йæ нæ фен- 
дзынæ. Æз мæхимæ цæйбæрц аиппытæ зонын, уыдон Иры- 
стоны чызджытыл байуар, уæд дзы алкæмæ дæр иуæй 
къаддæр не ’рхауид. Уæд Тимæмæ цы аипп ссардтон — 
кæд ын æцæг аипп рахонæн ис, уæд — ууыл хъуамæ 
мæхицæн дæр ма басастаин. Уæвгæ адæймаг йæхицæн 
цæуыл нæ басæтта, ахæм хъуыддаг искæмæ нæ, фæлæ 
йæхимæ дæр нæй. Иу адæймаг йедтæмæ кæй нæ зоны, 
уый та ничи зоны, æмæ мæ рæдыд мæ цæсты рæдыдыл 
нымад нал уыд. 
Чи зоны, мæ хъуыдыты кæдæм ахæццæ уыдаин, фæлæ 
нæ телефон ныззæланг кодта. Цыма мæ æрдæгбæгънæгæй 
æрбаййæфтæуыд, уыйау фестъæлфыдтæн. Мæхиуыл мæ 
цæст æрхастон — цыма телефонмæ, цыфæнды дарæсы 
куы уыдаин, уæддæр æм бацæуæн нæ уыд, уый хуызæн — 
æмæ равдисынмæ бæззын, ууыл куы баууæндыдтæн, уæд 
телефоны хæтæл фелвæстон. Мæ номæй мæм куы сдзыр- 
дæуыд, уæд æй, салам раттыны фæстæ бафарстон: 
— Чи дæ? 
— Нæ мæ базыдтай? 
Æцæг æй нæ базыдтон, ууыл куы баууæндыд, уæд мын 
йæхи бацамыдтæ Варигка. 
— Телефонæй никуы ныхас кодтам æмæ дæ куыд ба- 
зыдтаин? 
— Уæдæ дæ æз куы базыдтон... 
Телефон куы ’рæвæрдтон, уæд иуцасдæр ме ’муд не 
’рцыдтæн. Уымæй размæ дæр мæ хъуыдытæ Тимæимæ 
уыдысты, æмæ сæ Варигка дарддæр ахæццæ кодта. Тимæ 
махмæ ис æмæ, дам, тагъд ардæм рацу. 
Ногæй та мæхимæ æркастæн. Телефоны дзæнгæрæг куы 
райхъуыст, уæд дæр æппæты фыццаг, цавæр дзаумæттæ 
10 

мыл ис, ууыл ахъуыды кодтон. Æвæццæгæн, мæ хъуы- 
ды^æ Тимæимæ кæй уыдысты, уымæн. Цыма мæ хæдза- 
рон дарæсы куы федтаид, уæд цæсты нал сахадыдтаин — 
цыма уый размæ ахадыдтон, уый хуызæн — афтæ мæм 
фæкаст. Ныр æцæгæйдæр, мæ уæлæ цы скæнон, ууыл са- 
гъæсы бацыдтæн. 
Тимæйы цал уынды кодтон, уал хатты йыл æндæр дарæс 
уыд. Иутæ йыл дзы иннæтæй хуыздæр фидыдтой. Иуæй- 
иутæ зынаргъ æмæ рæсугъд дарæс дæр адæймагæн фенад 
кæнынц. Иннæтæ та цыфæнды дарæсы дæр рæсугъдæй 
разынынц. Алцыдæр адæймагæй аразгæ у. Æвзæр адæй- 
маг стыр бынат куыд сæнад кæны, афтæ хорз адæйма- 
джы фæрцы чысыл бынат дæр цæсты сахады. 
Тимæйыл зынаргъ æмæ хуымæтæг дарæс дæр æмхуы- 
зон хорз фидыдтой. Мæн дæр, кæй зæгъын æй хъæуы, 
фæндыд аивдæр дарæс скæнын, цы дæн, уымæй дзаумайы 
фæрцы хуыздæрæй разынын. 
Мæхи срæвдз кодтон. Кæсæны цурмæ куы бацыдтæн, 
уæд та иннæ хæттыты хуызæн мæ зæрдæ ницæмæй ба- 
рухс. Цыфæнды дарæсы дæр Бæдæлæг Бæдæлæгæй баз- 
зайы. Иуæй-иу хатт кæсæн æппындæр куы нæ уаид, уый 
дæр мæ æрфæнды. Иннæтæй мæхи нæ бамбæхсин, фæлæ 
куыд фыдынд дæн, уый мæхæдæг уæддæр нæ зонин. 
Варигкаты дуармæ иуцасдæр афæстиат дæн. Ардæм 
цæугæйæ цæуылты хъуыды кодтон, уыдон мæ сæры ногæй 
сæмхæццæ сты. Цымæ Тимæимæ дыууæйæ сты æви ма 
сæм исчи ис? Стæй сæм куы ничи уа, уæд мæхи куыд 
дардзынæн? Нафы бадæджы ныхæстæн мын фадат нал 
ис. Иугæр симды бацыдтæн, уæд дзы симын хъæуы. 
Кæннод та ацы хатт дæр æмдзæгъдгæнæджы бынаты баз- 
зайдзынæн. Рæстæг мæ тынг æрбалхъывта. Алы бон дæр 
мæ хæстæгдæр кæны фæззæджы фыццаг мæйы рай- 
дайæнмæ. Уæдмæ æнæсарæхсгæ нæй. Иугæр Мæскуымæ 
куы ацæуон, уæд хъуыддагыл дæ къух ауигъ. Ам уæвгæйæ 
куы ницы саразон, уæд мын дыууæ мин километры 
дарддæрæй та æппындæр ницыуал бантысдзæн. 
Дуары уынæр ссыд. Давгæйæ кæй æрцахстæуы, уый 
дæр мæнæй æвзæрдæр уавæры нæ бахауы. Фырадæргæй 
мæхицæн бынат рал ардтон. Дуар бахойынæн дæр ферæ- 
джы, амбæхсыны фадат дæр мын нал уыд æмæ мæхи хъыс- 
мæты бар бакодтон. Варигка мæ сагъдауæй лæугæйæ рай- 
йæфта. 
— Зонгæ йæ кодтон! — йæ мидбылты худгæйæ, салам 
дæр нæма радта, афтæмæй ныллæг хъæлæсæй сдзырдта 
11 

Варигка.— Мæ зæрдæ мæм афтæ дзырдта, цыма ам лæу- 
уыс æмæ, бацæуай-ма бацæуай, ууыл хъуыды кæныс. 
Чысыл мын фенцондæр. Варигка йæ фæдыл дуар ах- 
гæдта æмæ сусæгдзинад хъусынгæнæгау æрдæбонæй но- 
джы састдæр хъæлæсæй сдзырдта: 
— Хъуыддæгтæ тынг хорз сты. Дæ хъару ’мæ дæхæдæг... 
Цæмæй хорз цæуынц, уый дæр нал загъта, мæ хъару 
равдисын мæ кæм хъæуы, уый зæгъынæн дæр рæстæг нал 
ссардта, афтæмæй дуар байгом кодта æмæ мæ йæ разæй 
ауагъта. 
— Ахиз, ахиз, ничи дзы ис. 
Уатмæ куы бахызтæн, уæд дзы Тимæйы стъолы уæл- 
хъус лæугæ баййæфтон. Мидбылты худгæ мыл сæмбæлди. 
Уыцы фæлмæн цæстæнгас та мæ ныфс бауагъта. 
— Афтæ нæ загътай, ничи дзы ис, зæгъгæ?— дзурын 
Варигкамæ. 
— «Тимæ йедтæмæ» зæгъынмæ хъавыдтæн æмæ мæ 
къухы нал бафтыд. 
— Тимæ, дæ бынаты æз Варигкамæ фæхæрам уаин. 
Тимæ та йæ мидбылты бахудт. 
— Æз худгæйæ хæрам кæнгæ никуыма федтон. 
Тимæ тынгдæр ныххудти æмæ æппынфæстаг сдзырдтæ 
— Æз Варигкамæ никуы фæхæрам дæн. 
— Æз дæр дæ уый домдтон. Цæмæй дæ дзыхæй ныхас 
схауа, уый мæ фæндыди æмæ æппынфæстаг сдзырдтай. 
— Куы ’рбацыдтæ, уæд дын салам куы загътон. 
— Æз дæ нæ фехъуыстон. 
— Æмæ уым Тимæ цы аххосджын у? — йæ фарс ра- 
хæцыд Варигка. 
— Аргъуан къуырмайæн дыууæ цагъды нæ фæкæны 
зæгъынмæ хъавыс? 
— Тынг раст æй бафиппайдтай,— загъта Варигка æмæ 
цæлгæнæны фæмидæг. Уайтагъд фæстæмæ фæзылд.— 
Бадгæ уал скæнут. Ныртæккæ фынг ацæттæ уыдзæн. 
— Цавæр фынгты кой кæныс? 
— Ныртæккæ йæ базондзынæ,— радзырдта цæлгæ- 
нæнæй Варигка. 
— Æз æм фæкæсон,— хатыркурæгау сдзырдта Тимæ 
æмæ уый дæр цæлгæнæнмæ бацыд. 
Мæхинымæры дисы бацыдтæн. Стæй æфсæрмы дæр 
кодтон. Мемæ исты æрбахæссынмæ хъавыдтæн, фæлæ мæ 
мæ фырнымддзинад нæ бауагъта. Цыма мын Варигка цы 
хорздзинæдтæ кæны, уыдон фидынмæ февнæлдтон, афтæ 
бамбарынæй йын фæтарстæн æмæ суанг къафетты къопп 
12 

æмæ шампайнаджы авг балхæнынмæ дæр мæ ныфс нæ 
бахастон. Чи зоны, мæ хъуыдыты рæстдзинад уыдис, фæлæ 
афтидкъухæй куы нæ ’рбацыдаин, уæд дæр ницæмæй 
фæрæдыдаин. 
Варигка æртæ уæлибæхы, сæ сæрыл карчы мард, 
’ афтæмæй стъолыл æрæвæрдта. 
— Тимæйы мад нын хуын сæрвыста,— мæ фæрсæг 
цæстæнгасмæ фæкомкоммæ уæвгæйæ сдзырдта Варигка. 
Мæхинымæр дисы бацыдтæн. Хуын Варигкайæн 
сæрвитæд, æндæр искæй ном дæр ссарæд, фæлæ дзы æз 
та кæцырдыгæй дæн, гуырд дæн æви гуыринаг, уый Ти- 
мæйы мад зонгæ дæр куы нæ кæны, уæд? 
— Сымахæй иу иннæмæн хуынтæ æрвиты, æз та уæ 
кæрæдзиуыл сардауынмæ хъавыдтæн,— загътон, раздæр 
Варигкамæ, стæй та Тимæмæ бакæсгæйæ. 
— Уыцы хуын дæу номыл дæр у,— цыма йæ стыр азым- 
джыныл банымадтон, уый хуызæн загъта Варигка. — 
Айфыццаг Тимæйы дæ машинæйы сæхимæ ныххæццæ 
кодтай? 
— Æмæ уым диссагæй цы ис? Стæй йæ Тимæйы мад 
цæмæй базыдта? 
— Базыдта йæ, æндæр уый циу! 
Варигкайы ныхæстæ мæ хъуыдытыл бафтыдтой. Мæ 
зæрдæ иу хъуыддагмæ фехсайдта. Тимæйы дыккаг хатт 
автобусы æрлæууæнмæ куы бахæццæ кодтон, уæд мын 
сæ хæдзары телефоны номыртæ радта. Сахатæй чысыл 
фылдæр рацыдаид, афтæ йæм ныдздзырдтон. Куыд ных- 
хæццæ, уымæй бафæрсынмæ йæ хъавыдтæн. Хæтæл йæ 
мад систа. Чи дæн, уымæй дæр мæ нæ бафарста, æрмæст 
кæй агурын, уый куы базыдта, уæд йæ чызгмæ фæдзырд- 
та. Мад йæ цуры уæвгæйæ нын цастæ аныхæстæ кæныны 
фадат фæуыдаид, фæлæ йын уæддæр йæ хъæлæс фехъуыс- 
тон æмæ мын æхсызгон куыннæ уыдаид. Кæд сæм, зæгъын, 
уæд рауади мæ кой. Æмæ куы рауадаид, уæддæр цы! Теле- 
фонæй сæм чи ’рбадзуры, уыдонæн хуынтæ фервитынц? 
— Дæхимæ хъусыныл куы фæдæ, хынджылæг дæ код- 
тон,— мæ хъуыдытæ мын æрдæгыл аскъуыдтой Вариг- 
кайы ныхæстæ.— Хуын мæнæн сæрвыстой, фæлæ ды дæр 
рох нæ баззадтæ.— Варигка цæлгæнæнмæ бауад, фæстæмæ 
æртæлитруат балонимæ фездæхт æмæ загъта: — Мæнæ 
ацы нуазæн та дæ номыл ссыди. Кæмæй, зæгъгæ, куы ба- 
фæрсай, уæд — Тимæйæн йæхицæй. 
— Ма мæ ’фсæрмы кæн. Мæлæты нуазæн... 
— Уæдæ ма хуыздæр цы вæййы! 
13 

Фефсæрмы уæвынæй Тимæ тарсти, æфсæрмы та æз 
фæдæн. Стæй канд æфсæрмы нæ. Кæд мын æцæгæйдæр, 
сæхимæ йæ кæй нылластон, уый тыххæй хуынтæ хæссы, 
уæд мæ фарсыл нæ бахæццæн. Ахæм уæздандзинадыл ын 
куыдтон? 
— Тимæйæн йæхи конд бæгæны у,— дзырдта дарддæр 
Варигка.— Æмæ мын куыд зæгъы, уый зоныс? Кæд, дам, 
йæ зæрдæмæ фæцæуа, уæд, дам, ма ноджыдæр скæндзынæн. 
— Цытæ дзурыс, Варигка?— цыма йын йæ нæфæтджи- 
агмæ бавнæлдæуыд, уыйау йæ бынаты фестъæлфыд Тимæ. 
— Мæн та афтæ фæнды,— арфдæр бавнæлдта Вариг- 
ка,— æмæ дын бæгæны æдзухдæр Тимæ куы кæнид. 
— Уый дын мæ зæрдæмæ дæр цæуы,— бацин кодтон 
Варигкайы ныхæстыл. 
— Дыууæйæ дæр мæ куыд хынджылæг кæнут,— састы 
бынаты баззайæгау йе ’нæбоныл басаст Тимæ. 
— Мæ иу зонгæ-иу куыд загъта, уый зоныс?— бафарс- 
тон Тимæмæ раздæхгæйæ æз.— Цы ’рцæуы, уый, дам, 
хъазгæйæ ’рцæуы. 
— Хъусут^ма, — фæхъæр кодта Варигка.— Сымахмæ 
хъазын цæуы, фæлæ æз æцæгæй дзурын. Уæ иу дæр æмæ 
уе ’ннæ дæр сывæллон нал у. 
— Уæлдайдæр мæнæй-уый,— Тимæйæ дзæвгар хистæр 
кæй дæн, уымæ æргом аздахыныл зæрдæ даргæйæ загъ- 
тон æз. 
— Ды дæр Нарты Уырызмæгæй хистæр нæ дæ. 
Æхсæрдæс æмæ ссæдз азы цы сты? 
— Авд мæйы æмæ ма сæм фондз боны дæр бафтау. 
— Æфтауын сæм. Æмæ цы! Дæ тæккæ дидинæг æфтау- 
гæйæ дæ. Уæдæ Тимæ дæр — афтæ. Дзæгъæл ракъуыр- 
бакъуыр мауал кæнут, фæлæ кæрæдзийы бамбарут. Æх- 
сæвæр цас фæстæдæрмæ æргъæвай, уыйбæрц фылдæрТ^æ 
лæууы. 
Тимæйæн нæ зонын, фæлæ Варигкайы ныхæстæ мæ зæр- 
дæмæ фæцыдысты. Мæхæдæг ын цы зæгъынмæ хъавыдтæн, 
уыдон мæ бæсты комкоммæ æмæ бæлвырдæй загъта. 
Стыр фæссихор сси, афтæ нæ Варигка рафæндараст 
кодта. 
Тимæ мæ фарсмæ цыдæр къæмдзæстыгхуызæй цыд. 
— Цæуыл æрæнкъард дæ? — бафарстон æй æз. — Æви 
Варигкайы ныхæстæ дæ зæрдæмæ нæ фæцыдысты? 
—г Дæуæн фæцыдысты? 
— Тынг. Цыма мын мæ сусæг хъуыдытæ бакаст æмæ 
сæ хъæрæй загъта. 
14 

— Дæ сусæг хъуыдытæ æдзухдæр искæй дзыхæй фе- 
хъусынмæ фæбæллыс? 
— Мæхимæ фаг ныфс куы нæ вæййы, уæд — о. 
— Ахæм æнæныфсæй дæхи арæх равдисыс? 
— Лæппуиы_зæрдæйы уарзондзинады æнкъарæнтæ куы 
райгуыры, уæд уыдон цас сыгъдæгдæр æмæ рæсугъддæр 
уой, уыйас сæ зæгъын зындæр вæййы. 
— Æмæ ахæм зын уавæры бирæ хæттыты бахаудтæ? 
— Тимæ, æз æцæгæй дзурын. Кæд дæ уырны, уæд дæ 
бауырнæд: фыццаг хатт. 
— Уæдæ мæнæн ахæм ныхæстæ чындæуыд æмæ дзы 
никуы никæуыл баууæндыдтæн. 
— Мæныл дæр, æвæццæгæн, не ’ууæндыс... 
— Мæ-гъа... 
— Куыд «мæ-гъа»? Цæуыл дзурын, уый æмбарыс? 
— Гыццылтæ... 
— Дзуапп мын ратт... 
— Нæ зонын... 
— Цы нæ зоныс? 
— Цы дзуапп дын раттон, уый. 
— Уæдæ йæ чи зоны? 
— Мæ-гъа. 
— Уæддæр та «мæ-гъа»! Æз дæм æндæрхуызон дзу- 
апмæ æнхъæлмæ кæсын. 
— Мæ бон нæу иунæгæй ахæм дзуапп раттын. 
— Омæ дæ, кæимæ фæнды, уыдонимæ дæр фæуæд. 
— Уыдон ам не сты. 
— Уæдæ? 
— Фæсалыгæрдæны... 
— Хуыцауæхсæв уæм минæвæрттæ æрвитын! 
— Афтæ тагъд? 
-0. 
— Чысыл-ма банхъæлмæ кæс... 
— Нал æнхъæлмæ кæсын!.. 
Æхсæв-бонмæ мыл хуыссæджы цъыртт не ’рхæцыд. 
Алыхуызон сагъæстæ мæ раууæрд-баууæрд фæкодтой. 
Æндæр мæ бынаты цин кодтаид, æз та мæ цæстытыл алы- 
хуызон нывтæ уайын кодтон. Æмæ цы уавæры нæ авæрд- 
тон мæхи дæр æмæ Тимæйы дæр! Цыма æгæр батагъд 
кодтон, афтæ мæм фæкаст. Æргом дзургæйæ, бæлвырд 
хъуыдымæ æрцæудзыстæм, уый мæ нæ уырныдта, æндæр 
афтæ цæхгæр нæ сæвæрдтаин фарст. Цыма ма дзы ис- 
кæйты афæрсын хъуыд, афтæ дæр нымадтон... Рагон 
лæджы цау мыл æрцыди. Уый дæр, дам, йæ маст фон- 
15 

дзыссæдз азы фæстæ райста æмæ афтæ зæгъьп «Кæдæм 
тагъд кодтон? » Æз мæ маст нæ райстон, фæлæ цыма тагъд 
бакодтон, афтæ мæм каст. 
Адæм дзæвгар рæстæг сæхи цы хъуыддагмæ фæцæттæ 
кæнынц, уый æз цалдæр бонмæ ацарæзтон. «Ацарæзтон» 
уымæн зæгъын, æмæ иугæр чызг лæппуйæн йæ хæдзармæ 
фæндаг радта, уæд дзы искуы-иу хатт йедтæмæ ныхас 
нал вæййы. Тас мæ уагъта уыцы æцæгдзинад дæр. Тарстæн, 
райсом мын Тимæйы истæмæй куы рафауой. Дуне хъустæ 
æмæ цæстытæй арæзт у. Нæ дыууæ йедтæмæ хабар ничи- 
ма зоны, фæлæ, Тимæимæ цы ныхæстæ кодтам, уыдон 
телефонæй исчи куы рафæзмид, уæд мæм диссаг нæ 
фæкæсид, уымæн æмæ адæм хатдзæгтæ кæнынмæ дæсны 
сты. Цалдæр хатты нæ иумæ цæугæ чи федта, уыдон ха- 
бар сæ зонгæтæн радзырдтаиккой, уыдон та сæхи зонгæ- 
тæн æмæ, иунæг къах йедтæмæ цы хабарыл нæ уыд, ууыл 
дыккаг аныхæстаиккой, къухтæ йын ацарæзтаиккой, гуы- 
рыл сæ аныхæстаиккой, сæр ыл æрсагътаиккой æмæ 
æнæискæй æххуысæй цæуынмæ фæцагайдтаид. 
Мæ фыдгул адæмы дзыхы бахауа! Цы уыди, уый дзу- 
рынмæ никæйуал февдæлы, цы нæ уыди, уый сæ хуыздæр 
куыстæн равзарынц æмæ урсы сауæй равдисынц, саумæ 
та ма ноджы саудæр ахорæнтæй фæкæсынц. Уæвгæ, æз 
ахæм адæймаджы хъæд дæн, æмæ адæмæй æппындæр куы 
ницы фехъусон, уæддаер мæхæдæг истытæ æрымысдзынæн. 
Цы нæ уыди, фæлæ уæвæн цæмæн уыд, уыдæттæ Тимæ- 
йыл барынмæ дæр уымæн фæдæн. 
Усгуры катай æппæт катæйттæй дæр хъизæмайрагдæр 
кæй у, уый фыццаг хатт мæхиуыл бавзæрстон, йæ уæззау 
уаргъ мæхи уæхсчытыл æрæнцад. Иу хатт ме ’рдхæрдтæй 
иу лæппуйæн, курынмæ кæй хъавыд, уыцы чызг цæмæн 
фенад, уый дæр æрымысыдтæн. Ахъæбыс кæнынмæ йын 
куы хъавыдтæн, уæд, дам, йæ дзыхæй ахæм æвзæр тæф 
ракалд, æмæ фæцæйхуыдуг кодтон. Æз Тимæмæ ахъæ- 
быс кæныны онг хæстæг никуы æрлæууыдтæн, афтæмæй 
дзы минæвæрттæ барвитыны тыххæй бар райстон. Чи зоны, 
йæ уарзондзинад ын чи хъардта, уыдонæй искæимæ, 
мæнимæ цас æрхæстæг, уымæй ноджы хæстæгдæр уыд, 
æз та йæ нæ зонын. Куы йæ базонон, уæд кæй байрæджы 
уыдзæн, уый тыххæй та дзурын дæр нæ хъæуы. 
Мæ зонгæтæ æмæ хæлæрттæй цал æмæ цал лæппуйæ 
фехъуыстон, уæртæ уыцы лæг цы сылгоймагимæ фæцæуы, 
уый мæ уарзон уыди, зæгъгæ. Уарзæттæй фылдæр цы 
вæййы! Иуты уарзæттæ фæхонынц суанг астæуккаг кары 
16 

къла^сты ахуыр кæнгæйæ дæр. Ахæм ном сбады инсти- 
тутты студенттæй бирæтыл, кæд сæ фылдæры афтæ хо- 
нынæн бындур нæ вæййы, уæддæр. Вæййы ахæм уарзæттæ, 
æнæкæрæдзийы къухтыл хæцгæйæ иу къахдзæф акæнын 
дæр чи нæ фæзоны. Уыдонæй бирæтæ сæ рæсугъд æнкъа- 
рæнты аккаг разынынц кæрæй-кæронмæ, фæлæ дзы, чи 
фæхицæн вæййы, ахæмтыл дæр сæмбæлæм. 
Сæ ахастдзинæдтæ æмбæхсгæ чи фæкæны, уыдон 
дзæвгар цауддæр фæндагыл ацæуынц. Лæг æмæ усы цар- 
дæй фæцæрынц, фæлæ лæг æмæ ус никуы свæййынц. 
Кæрæдзийы лæг æмæ ус. Афтæмæй æндæр лæппумæ чын- 
дзы ацæуынмæ йæ ныфс чи бахæссы, уыдонæй чидæртæ 
фæсмонгонд фæвæййынц. Чындзæхсæвы хæдуæлвæд 
фæстæмæ йæ райгуырæн хæдзармæ цæуын кæй бахъæуы, 
ахæмтæ дæр иу æмæ дыууæ нæ уыд. Цыбыр ныхасæй, 
цыдæриддæр æвзæрдзинадæй зыдтон, уыдон иууылдæр 
Тимæйыл барстон. Раст зæгъын хъæуы, иу дæр ыл дзы нæ 
бадти, иу дæр ын дзы нæ бæззыди, фæлæ уæддæр мæ 
зæрдæйы талынгдæр къуымы дызæрдыгдзинад йæ сæр 
сдар-сдар кодта æмæ та-иу иу бæллæхы алыфарс рацу- 
бацу кæнынæй куы бафæлладтæн, уæд та-иу мæ ноджы 
диссагдæр бæллæхыл ацардыдæуыд. 
Зæххыл цы нæ диссаг æрцыд, ахæм нæй. Æппæты хуыз- 
дæр æмæ уæздандæр æнхъæл кæмæн вæййынц, уый бын- 
тон диссаг куы басгуыхы, ахæм хабæрттæн дæр адæм 
æвдисæн уыдысты. Хуымæтæджы дисгæнгæйæ нæ фæдзу- 
рынц: «Афтæмæй цы рæсугъд уыд æмæ йæхи куыд æгъдау- 
джынæй æвдыста!» «Уый æнхъæл та йын чи уыди?» «Са- 
быр малы хæйрæг бады!» Æз дæр тарстæн, Тимæйæ дæр 
исчи ахæм ныхæстæ куы зæгъа. Тарстæн канд ахæм 
ныхæстæй нæ, фæлæ, зæххыл цæмæйдæриддæр тæрсæн 
æмæ стъæлфæн ис, уыдонæй се ’ппæтæй дæр. Чи зоны, 
мæ хъуыдыты хуызæн хъуыдытæ мæ уавæры бахауджытæй 
бирæтæм сæвзæрд. Чи зоны, афтæ бирæ дæр нæ уыдыс- 
ты. Кæд дунейыл мæн йедтæмæ ахæм адæймаг иунæг дæр 
нæй, уæддæр уымæй мæ уавæр æнцондæр нæ кæны. Мæнмæ 
гæсгæ, бынтон иухуызон адæймæгтæ дыууæ дæр нæй. Уынд 
æмæ кондæй дæр, зонд æмæ зæрдæйæ дæр. Дзæгъæлы нæ 
фæзæгъынц: «Хъулæттæ иу мады гуыбыны дæр ис». 
Кæдæй-уæдæй мæ цард саразынмæ мæ ныфс бахастон. 
Мæ зæрдæмæ тынг чи фæцыд, ахæм чызг мын, зæгъæн ис, 
æмæ разыйы дзуапп радта, æз та мæхицæн цæлхдуртæ 
агурынмæ фæдæн. Мæ сæнк, нанайы загъдау, цъыфы 
змæнтынмæ февнæлдтон. Адæм иууылдæр мæ хуызæн 

зондыл хæст куы уаиккой, уæд искæй къухы ус ракурын 
бафтид, уый мæ нал уырны. Дызæрдыгдзинады сæрты куы 
нæ ахизон, мæ цæстытæ куы нæ фæцъынд кæнон, уæд та, 
цы дзыхъхъы лæууыдтæн, уым баззайдзынæн. Денджыз 
уазал у, зæгъгæ, дзы дæхи уыцы-иу æппæрст куы нæ ба- 
кæнай, уæд былгæрон лæугæйæ баззайдзынæ æмæ, адæм 
сæ зæрдæйы дзæбæхæн куыд ленк кæнынц, уый уынгæ цы 
фæкæнай, æндæр дзы дæхиуыл ницы банкъардзынæ. На- 
найы ныхæстæ та мæ зæрдыл æрлæууыдысты: «Куыд уы- 
дзынæн, цы уыдзынæн» фæндагыл баззад, «цы фæдæн, 
уый фæдæн» йæ бынатмæ фæхæццæ». 
«Цы фæдæн, уый фæдæн!» Нæ фæлæ мæхи цы 
къуырцдзæвæнмæ батардтон! Цы фæдæн, уый цæмæн 
фæдæн? Тимæ кæй зæрдæмæ фæцыд, ахæмтæ мæхæдæг 
иуцалдæр куы зонын. Иу æй йæ фыртæн курынмæ хъа- 
выд, иннæ — йæ хæрæфыртæн. Иуæн дæр æмæ йæ 
иннæмæн дæр йæхицæй фехъуыстон. Кæй зæгъын æй 
хъæуы, Тимæйы куы нæма зыдтон, уæд. Варигкайы руа- 
джы Тимæйы фæсаууонмæ рагæй зыдтон. Тимæйæн йæхи 
дæр фарстон, æцæг дæ, зæгъын, курынмæ хъавынц чи йæ 
фыртæн, чи та — йæ хæрæфыртæн? Уый йæ мидбылты 
бахудт æмæ афтæ: «Никæмæй ницы фехъуыстон». Ва- 
ригкайы дзы бафарстон æмæ мын уый та афтæ загъта: 
«Уыдон йæ фæсаууон дзырдтой сæ хъуыдытæ, æргом 
ныхас æм дзы ничи бауæндыд. Тимæ мæнæ иуæй-иу чыз- 
джытау лæппуимæ киномæ дæр никуы ацыд». 
Æз æй кæд бирæ рæстæг нæ зонын, уæддæр фыццаг 
бонæй фæстæмæ нæ ныхас кæрæдзиуыл сбадт. Цыма зонгæ 
кæд нæ уыдыстæм, ахæм заман уæвгæ дæр никуы уыд, 
уый хуызæн йæхи дардта. Диссаг уый уыд, æмæ мæнмæ 
дæр афтæ кæй каст. Æвæццæгæн, хъуыддæгтæ дæр лæгъз 
уымæн цыдысты. 
Дыккаг бон хабæрттæ Бæдийæн радзырдтон. Диссаг 
æм фæкастысты мæ хъуыддæгтæ. Цалынмæ йын сæ 
бæлвырд æмæ æнæхудгæйæ радзырдтон, уæдмæ мыл не 
’ууæндыд. 
— Уæдæ ныр цы дæ зæрды ис? — бафарста мæ 
Бæди. 
— «Мæ зæрды» нæ, фæлæ «нæ зæрды». Хъуыддæгтæ 
иууылдæр нæхимæ кæсынц. Хабар Алмахсидтæн фехъу- 
сын кæнын хъæуы. Йæхи бон ницы суыдзæн, фæлæ нын 
зонд бацамондзæн. Минæвæртты кой мæхæдæг бакæн- 
дзынæн. Цалынмæ цалдæр цыды кæной, уæдмæ рæстæг 
рацæудзæн. Æгæр куы нæ ныддаргъ уаид, уый мæ фæнды. 
18 

— Дæ ацæуыны размæ исты бæлвырд дзуапп куы рай- 
сиккам,— загъта Бæди. 
— Мæнæн дæр мæ зæрды афтæ ис. Уæд уал раздæр 
дæлæмæ ацæуин, иуцасдæр ацахуыр кæнин, стæй ссæуин 
æмæ хъуыддаг кæронмæ ахæццæ уаид. 
— Къухылхæцæг æмæ æмдзуарджын дæр ахъуыдыйаг 
сты. 
— Уыдæттæ мæ рох не сты, фæлæ раздæр минæвæрт- 
ты кой бакæнын хъæуы. 
— Дæ ахуыр куыннæ халыс,— сбустæ мыл кодта 
Бæди.— Цыфæнды хъуыддаг дæр цалынмæ къуырцдзæ- 
вæнмæ батæрыс, уæдмæ дын ад нæ кæны. 
— Ад мын бæргæ скæнид, фæлæ хуыздæр архайын нæ 
зонын. 
— Нæ фæлæ мын ныронг куыд ницы схъæр кодтай! — 
тæргайхуызæй загъта Бæди. 
— Æмæ дын цы схъæр кодтаин? Знон æй фæссихормæ 
мæхæдæг дæр куы нæ зыдтон. Бынтон æнæнхъæлæджы 
хабар уыди мæхицæн дæр. Дзуапп дзы куы нæ бадомдта- 
ин, уæд бæргæ хуыздæр уыдаид, фæлæ ма ныр цы бакæ- 
нон? Фæстæмæ здæхæн нал и. 
— Дзæгъæл ныхæстæ куы нæ кæнис! — сбустæ мыл 
кодта Бæди.— Кæдæй-уæдæй лæгдзинад равдыстай æмæ 
та фæсмон кæныс?! 
— Фæсмон ыл афтæ тынг нæ кæнын, цас хъуыддæгтæ 
дзы ис, уымæй куыд тæрсын. 
— Ус курынæй нæ тæрсыс, фæлæ йемæ цы хабæрттæ 
баст ис, уыдонæй тæрсыс? 
— Æргом дзургæйæ, сæ иуæй дæр æдас нæ дæн. 
— Тæрсгæ-ризгæйæ дæр архай, уæддæр хъуыддаг 
æрдæгыл ма ныууадз. 
Цæй æрдæгыл уадзæнтæ ма йын уыди! Фæстæмæ 
здæхæн цы фæндагæй нал вæййы, уым æрмæстдæр размæ 
цæуын фæхъæуы, уымæн æмæ дæ бынаты цас фылдæр 
лæууай, уыйас зоныгдзавддæр кæныс, æмæ æз дæр рай- 
соммæ хонæг уылæнты æмцыд кæныныл бацархайдтон. 
Бæдиимæ Мухарбегтæм ссыдыстæм. Уæддæр та сиахсы 
хæдзайраг фæхонынц æмæ уыимæ дæр ауынаффæ 
кæнынвæнд скодтон. Бæди сын хабæрттæ куы радзырдта, 
уæд Дунетхан, цы уыди, уымæй фарст фестад. Рæсугъд у 
æви нæу? Йæ мад æмæ йæ фыд чи сты? Æппæты фыццаг 
та бафарста йæ мыггагæй. Куы йæ базыдта, уæд йæ цæ- 
стытæ ферттывтой, уыдон уæздан мыггаг сты, зæгъгæ. 
— Фæлæуу-ма, мах дæр иу ныхасы бар бауадз,— æгæр 
19 

бирæ куы дзырдта, уæд æй æруромынвæнд скодта Му- 
харбег.— Мах дæр ын йæ сойтæ нæ сисдзыстæм. 
— Сисдзыстут ын, сисдзыстут,— хъазгæйæ куыд фæкæ- 
ны, афтæ та Дунетханы былтæ фæзылын сты.— К-æ-сыс? 
— Кæсын, кæсын, ды дæр кæс, фæлæ дзургæ ма кæн. 
— Мæнæн æнæдзургæйæ мæ бон кæсын нæу. 
— Уæдæ дзур æмæ куы фæуай, уæд-иу нын æй исты 
хуызы бамбарын кæн. 
— Мæнæ цы и, мæнæ! — схъæртæ йыл кодта Дунет- 
хан.— Мæнмæ ахæм заман «кæсыс»-тæ кæнын кæй 
фæцæуы, уый нæ зоныс? 
Дунетхан Бæдийæ хистæр у, фæлæ йæ сывæллоны ми- 
тыл йæ къух нæма систа. Фадат ын кæм фæвæййы, уым 
йæхи дæр æмæ адæмы дæр бахъæлдзæг кæныныл никуы 
бацауæрды. Ноджы йын Мухарбег дæр мæлæты хорз бары. 
Кæд йæ ныхмæ исты сдзуры, уæд — йæ мидбылты худ- 
гæйæ, йæ цæстытæ цины æрттывд кæнгæйæ. Дунетхан йæ 
хъазæн ныхæсты дзаджджындæртыл куы азылд, уæд Бæ- 
дийæн дæр йæ ныхас зæгъыны фадат фæци: 
— Ме ’фсымæр сæ тæккæ ныфсджынтæй нæу, уый зо- 
ныс, Мухарбег? 
— Æмæ дзы цæй ныфс хъæуы? Исты фыццаг Хъазы- 
бег бацыди ахæм хъуыддаджы? 
— Уæддæр тыхсы. 
— Ницы тыхстаг дзы ис. Сæйрагдæр чызджы фæндон 
у, æмæ, куыд дзурут, афтæмæй уый ныхмæ нæу. Хуыцау- 
æхсæв цæуын хъæуы, нæ? Ардыгæй уæдмæ ма рæстæг 
ис. Дыууæ-æртæ æмбалы ма уæ куы уа, уæд фаг стут. Цы 
уын зæгъой, уымæ байхъусдзыстут æмæ дарддæр хъуыд- 
даг йæхи амондзæн. 
— Æмæ ды семæ нæ цæуыс? — уайдзæфгæнæгау æй 
афарста Дунетхан. 
— Æз дæр ацæудзынæн, кæд никæй ссарат, уæд. 
— Уый та цавæр ныхас у! — ноджы хъæрдæрæй загъта 
Дунетхан.— Аргæ бирæйы дæр скæндзыстæм, фæлæ хъуа- 
мæ, кæмæн æмбæлы, уыдон ацæуой. 
— Цæуыл мыл бустæ кæныс, æз дæр ныхмæ куы ницы 
дзурын,— йæ къухтæ фæйнæрдæм æнæбон æппæрст 
акæнгæйæ загъта Мухарбег... 
Хуыцауæхсæв нæ машинæ скъæфта Фæсалыгæрдæны 
фæндагыл. Хетæджы къохы цурмæ куы ныххæццæ стæм, 
уæд ,нæ хистæр йæ бынаты базмæлыд æмæ скуывта: «Гъе, 
Хетæджы Уастырджи, фæндараст рæ фæкæн!» Сæ бынæт- 
тæй сыстыныл ацархайдтой машинæйы бадджытæ иууыл- 
20 

дæр. Хæрзчысыл рæстæг ма рацыд, æмæ Гагкаты хæдза- 
ры дуармæ æрлæууыдыстæм. Машинæйы рухсытæ сыгъ- 
дысты, афтæмæй иуцыбыр рæстæг йæ бынатæй ничи фез- 
мæлыд. 
— Кæд адон не сты, уæд та? — мæ фарс мын æрбас- 
хуыста Мухарбег. 
— Адон сты,— йæ хъусы йын бадзырдтон æз. 
— Уæдæ сæ иу уынæр куыннæ хъуысы? Уæвгæ-ма ра- 
хизут æмæ сын нæхи базонын кæнæм. 
Кулдуары цурмæ нæма бахæццæ сты, афтæ сæ размæ 
чидæр рацыд — æз сисрæбынмæ бацыдтæн æмæ сæм 
аууонæй кастæн — æмæ сæ мидæмæ бахуыдта. 
Сæ хæдфæстæ кулдуарæй æрыгон лæппу рахызт æмæ 
мæ иунæгæй лæугæ куы ауыдта, уæд мæ цурмæ ’рбацыд. 
— Æдде цæмæн лæууыс, мидæмæ рацу. 
Æз уыцы æфсæрмытæгæнгæ йæ фæдыл уæзбын къах- 
дзæфтæй араст дæн. Цырагъ кæм сыгъд, уырдæм куы 
бахæццæ стæм, уæд дарддæр цæуынмæ нал хъавыдтæн. 
Рухсмæ аивæй лæппуйыл мæ цæст æрхастон. Цыдаид ыл 
иу æвддæс-æстдæс азы. Уыдис бæрзондгомау — мæнæй 
дзæвгар бæрзонддæр — къæсхуыртæ, саулагъз. Дзырдта 
фæлмæн, ныллæг хæлæсæй. Цыма ме ’мбæлттæй кæй 
фæхицæн дæн, уым аххосджын уыдис, уый хуызæн йæ 
ныхæстыл цыдæр лæгъстæйы фæлм бадти. Мæ уавæр сæ 
тæккæ æнцонтæй ничи рахуыдтаид, фæлæ, мæ фысым йæхи 
куыд дардта, уый фæрцы мын дзæвгар фенцондæр. Суанг 
ма йæ, хæдзарæн цы бавæййы, уымæй дæр бафарстон. 
Тимæйы æфсымæр разынд. Йæ ном дæр мын загъта. Ны- 
ронг Алтай ном никуыма фехъуыстон. Уæвгæ уый дæр 
мæ номы хуызæн хохы ном у. Æрмæст дзы иуы кад 
тынгдæр Кавказы айхъуыст, иннæйы кад та — Астæуккаг 
Азийы. Цæмæдæр гæсгæ мæ, чи дæн, уымæй нæ бафарс- 
та. Æвæццæгæн æй мæ фырнымд митæм гæсгæ бамбæрс- 
та, æмæ йын мæ ном куы загътон, уæд ын уый фаг уыди. 
Нæ мæ ныууагъта æнæмидæмæ бацæугæ. Кулдуарæй куы 
бахызтыстæм, уæд, йæ зæхх асфальтæй астæрд кæмæн 
уыд, уыцы сарайы царыл цы дыууæ стыр электрон цы- 
рагъы сыгъд, уыдон рухсмæ разынди сæрдыгон хæдзар. 
Дурын асинтыл дæллаг фарс дыууæ сылгоймаджы 
цыдæртæ архайдтой. Дыууæйæ дæр сæ астæутæ сраст 
кодтой æмæ мыл дзы алчидæр аивæй йæ цæст æрхаста. 
Æз сын салам радтон, фæлæ дарддæр цы гæнгæ уыд, уый 
мæ сæр нал ахста. Хуыцау хорз, æмæ мæм Алтай фæдзырд- 
та: 
21 

— Де ’мбæлттæ ам сты,— æмæ мын, йæ рудзгуытæ уын- 
джырдæм кæмæн уыдысты, уыцы хæдзармæ ацамыдта. 
Уый уыд галиуырдыгæй. Уымæ дæр хъуыд асинтыл 
схизын. Æрмæст бур ахорæнæй ахуырст хъæдæй конд 
асинтыл. 
Алтай мæ йæ разæй фæкæнынмæ хъавыд, фæлæ йын 
куы нæ бакуымдтон, уæд тыргъмæ схызт. Æз дæр — йæ 
фæдыл. Галиуырдыгæй цы дуар уыд, уырдæм мын аца- 
мыдта, ардæм бацу, зæгъгæ. Уыцы рæстæг асинтæй схиз- 
гæйæ комкоммæ цы дуар уыд, уырдыгæй ракаст... Тимæ. 
Дыууæйæ стæм, ууыл куы баууæндыд, уæд дуар тынгдæр 
байгом кодта æмæ йæ фæлгæты нывгондау разынд. Зæд 
дæр зæд æмæ Тимæ дæр — зæд. Йæ цæсгомæй каст æр- 
мæстдæр хуртæ. Мæйтæн дзы сæ кой дæр нæ уыд. Цæстыты 
цæхæр мидб’ылхудтимæ баиу æмæ кæрæдзимæ стъалытау 
æрттывтой. Йæ фæлурс уардихуыз къаба гуырыконд но- 
джы аивдæр кодта. Йæ цæсгом дзырдта амонд æмæ 
æнæкæрон сыгъдæгдзинадыл. Уардиæнгæс къабайы хуыз 
райстой дæллагхъуыр æмæ цæхæркалгæ рустæ. Мæ бон 
мæ риуыдзаг сулæфын дæр нæма баци, афтæ мын мæ хъуы- 
дытæ аскъуыдтой Тимæйы ныхæстæ: 
— Цæмæ нæм æрбацыдтæ? 
Йæ хъæлæсы алы зæлы дæр уыйбæрц нымд, фарн æмæ 
амонд уыди, æмæ сæ адæймаг йæхицæн цæрæноонты фаг 
дæр скодтаид. Мæ зæрдæйы катайы бынат цин бацахста, 
базыртæ кæуыл уыд æмæ мæ зæххæй чи фæхицæн кодта, 
ахæм цин. Мæ цалдæр боны размæйы гуырысхотæн сæ 
фæд дæр нал аззад. Йæхимæ мæ ’ввахс цы зæд æрбауагъ- 
та, уый мын мæ дызæрдыгдзинад, адæймаджы къах нæ, 
фæлæ зонд дæр кæдæм нæ хæццæ кæны, ахæм ранмæ 
фехста æмæ февзæрдтæн, тыххæй сургæйæ дæр цæуын 
кæцæй нал бакомдзынæн, ахæм дзæнæты дунейы... 
Дуары мидæгæй куыд фæдæн, уый зонгæ дæр нæ ба- 
кодтон. Цыма мæ стъалыты астæуæй фелвæстæуыд æмæ 
зæххыл авæрдæуыд, уыйау фæдæн. Æппæты дæле мæ 
æрбадын кодтой. Хъарм уаты фæлмæн къæлæтджыныл 
бадыны фæстæ ихы сæр куы февзæрай, уыйау æз дæр 
хуымæтæджы æвзагæй хуымæтæджы хъуыддæгтыл кæм 
дзырдтой, ахæм ран февзæрдтæн. Хистæрæн бадт ацæргæ, 
къæсхуыртæ цъæхдзæст лæг. Сæ цуры ницыма уыд æмæ 
æрвылбоны хабæрттæ кодтой. Иуцасдæр абадтæн, уæддæр 
Тимæйы зæдон фæлгонцы уацарæй нæма фервæзтæн. 
Æвæццæгæн, уыцы ныв цæрæнфонты мæ зæрдæ æмæ зон- 
ды нывгондæй баззайдзæн. Афтæ мæм каст, цыма-иу Ти- 
22 

мæны уардихуыз къаба мæ зæрдыл куы ’рбалæууа, уæд, 
цыфæнды зын уавæры куы уон, уæддæр мын фенцондæр 
уыдзæн, цыфæнды мæстджын куы уон, уæддæр мæм цин 
æххуысмæ фæзындзæн. Ноджы мын цы ныхæстæ загъта, 
уый та! Цæмæ, дам, нæм æрбацыдтæ?.. Сæйрагдæр, цы 
хъæлæсыуагæй æмæ сæ зæрдæимæ загъта, уый уыди. Цæмæ 
сæм æрбацыдтæн, уый та куыннæ зыдта, фæлæ сæм кæй 
æрбацыдтæн, уый уыди диссаг. Иугæр кæм æрбацыдтæн, 
сæ къæсæрыл кæм æрбахызтæн, уыцы хъуыддаг та æнусмæ 
зæрдылдаринаг фæдтæ ныууадздзæн. Цард кæмæй фи- 
дауы, амонд амондыл чи ныхасы, иу фæлтæр иннæ 
фæлтæрыл чи бабæтты, ахæм фæдтæ. 
Къаты боны ныхæстæ кæныны фадат фысымтæн бирæ 
нæ фæци. Уайтагъд фынг ацæттæ, æмæ хистæр Хуыцауы 
ном ссардта. Уырдыгыстæг мæнæй дзæвгар кæстæр уыди, 
фæлæ йын уæддæр арахъхъы графин йæ къухæй райсынмæ 
хъавыдтæн, æрмæст мæ фысымтæ сдзырд дæр нæ бауагъ- 
той. Æртыккаг сидт мах хистæрмæ — уый дыккаг хис- 
тæрæн бадт — куы ’рхæццæ, уæд, хатыр ракургæйæ, цы 
хъуыддаджы фæдыл æрбацыдыстæм, уый кой кæнын рай- 
дыдта. Æз аивæй мæхи æддæмæ райстон. Сылгоймæгты 
змæлд нæма фæкъаддæр: фыццагау дугъы уайæгау код- 
той. Ацы хатт сыл мæ цæст фылдæр афæстиат. Сæ иу 
уыди хистæр. Стæй дзæвгар хистæр. Иннæ та — кæстæр. 
Стæй дзæвгар кæстæр. Тимæйы мады карæн мæм дзы иу 
дæр нæ фæкаст. Иу дзы æгæр зæронд уыд, иннæ — æгæр 
æрыгон. Йæ мад искуы æнцад бадтаид, уый та мæ уырнгæ 
нæ кодта. Уыцы дызæрдыг хъуыдытимæ Алтаимæ уынгмæ 
рацыдтæн. Иуцасдæр куы алæууыдыстæм, уæд бамбæрс- 
тон, Алтаимæ цавæрфæнды хъуыддаджы тыххæй дæр 
ныхасгæнæн кæй ис æмæ йæ бафарстон, йæ мад ам ис 
æви нæ, уымæй. Уæртæ кæрты архайы, зæгъгæ, мын куы 
загъта, уæд цæмæдæр гæсгæ бакатай кодтон. Хистæр мæм 
æгæр зæронд фæкаст. Тимæ мын афтæ куы загъта, мæ 
фыдæй, дам, æвддæс азы кæстæр у. Кæцы у, зæгъгæ, Ал- 
тайы æваст бафæрсынмæ арæхсгæ дæр нал скодтон. Уагæ- 
ры ма уæд сæ фыд та цы карæн уыдзæн, зæгъгæ, хъуыды- 
тыл фæдæн. Æрæджиау æй бафарстон. 
— Уыцы дыууæ сылгоймагæй кæцы у дæ мад? 
— Æрыгондæр. 
Мæ риуы дзаг æхсызгонæн сулæфыдтæн, фæлæ мæ дис 
къаддæр нæ уыд. Тынг æрыгон мæм фæкаст Тимæйы 
мадæн. 
Мæ зонгæ лæппу мæ зæрдыл æрбалæууыд. Йæ усымад 
23 

хъæуы фæрынчын æмæ йæ горæтмæ рынчындонмæ сла- 
ста. Дохтырмæ бацыдысты æмæ йын сиахс афтæ: 
— Мæ усымады мын куы фенис, йæ уыргтæй хъæрзы... 
Ныр йæ ус дæр æмæ йæ усымад дæр йæ чъылдыммæ 
лæууынц. Дохтыр, хъазын чи зыдта æмæ цыргъзонд чи уыд, 
ахæм разынд. Сылгоймæгтæм бакаст æмæ лæппуйы фæрсьс 
— Кæцы у адонæй дæ усымад? 
Чызгмæ хардзау куыннæ ’ркастаид йæ уавæр æмæ дох- 
тырæн йæхи фæрсынмæ фæци: 
— Уый афтæ зын равзарæн у? 
Уыйау æз дæр Тимæйæн йæ мады йæ хо æнцондæрæн 
рахуыдтаин. 
— Иннæ та, æвæццæгæн, уæ сыхæгты ус у? — бафарс- 
тон Алтайы. 
— Мæ фыдыфсымæры ус. Уæртæ уым цæрынц,— аца- 
мыдта, сæ бакомкоммæ цы хæдзар уыд, уый уæллаг 
фарсмæ.— Йæ лæг раджы амард. Иу чызг ын баззад æмæ 
уымæн фæбадт. 
— Цæргæ дæр уыимæ кæны? 
— Нæ-а. Чындзы раджы ацыди. Уæтæртыхъæуккаг ус 
у. Дыууæ чызджы æмæ йын лæппу ис. 
— Дæ фыд та кæм ис? — мæ къæйныхдзинады рохтыл 
хæцын нал бафæразгæйæ фарстон дарддæр. 
— Нæ йæ базыдтай? Иумæ куы бадтыстут... 
— Ничи мын æй бацамыдта. 
— Хистæрæн бады. 
Ам дæр та дызæрдыгдзинады ахæсты бахаудтæн. 
Цæмæдæр гæсгæ афтæ нымадтон, цыма Тимæйы фыдæн 
ахæм рæстæг уæле бадын не ’мбæлд. Уæвгæ цавæр рæстæг? 
Кæд мæ хистæртæ, цы хъуыддаджы фæдыл æрбацыдыс- 
ты, уый кой уæвгæ дæр нал скæндзысты, уæд та? Цæ- 
уыннæ хъуамæ сбада хæдзары хицау йæ уазджыты уæле? 
Уым æппындæр аиппæй ницы ис. Аипп, чи зоны, хистæрæн 
куы нæ сбадтаид, уæд уыдаид. Кæд ахъуыды кæнын истæ- 
уыл æмбæлд, уæд — Тимæйы фыдæн йæ карыл: зæронддæр 
æнхъæл ын уыдтæн. Уæвгæ, ацы къæсхуыртæ сæ карæй 
æрыгондæр фæзынынц. Бынтон дисы та оацыдтæн, Ти- 
мæйы мад Зойæ хуыйны, уый куы базыдтон, уæд. Æвæц- 
цæгæн, мын, Зойæ чи хуыйны, уыдонæй иуы чызгæй Хуы- 
цау дзаджджын хай бакæнынвæнд скодта, æндæр ма ахæм 
хабар фехъуыстæуыд! Дудуйы мад дæр Зойæ хуыйны æмæ 
Элинæйы мад дæр. Иуы чызгæй æнæхай фæдæн, иннæйы 
чызгæй — фæдæн, æртыккаг Зойæйы чызг мын, Уæлла- 
джы фæндæй, никæдæмуал аирвæздзæн. 
24 

Фæстæмæ куы фæцæйцыдтæн, уæд мæ зæрдæ дардтон, 
Тимæйыл та фембæлдзынæн, зæгъгæ, фæлæ мæ фæндæй 
ницы рауад. Чысыл раздæр куыд ракаст, уый дæр мæм 
диссаг фæкаст. Чи зоны, рудзынгæй йæ йæ мад федта 
æмæ йын исты хуызы бамбарын кодта, дæхи мауал рав- 
дис, зæгъгæ. 
Мæ бацыдмæ фынджы уæлхъусбадджытæ цæуылдæр 
кæй баныхас кодтой, уый бамбæрстон, фæлæ цалынмæ 
машинæйы сбадтыстæм, уæдмæ йæ нæ базыдтон. 
— Æвзæр дзуапп нын нæ радтой,— загъта нæ хистæр.— 
Уæдæ нын иу цыдæн сæ чызджы нæ фыццаг куыд скодта- 
иккой?! Мухарбег, ды Хъазыбеджы ахуыры кой кæй скод- 
тай, уымæй нæ фæрæдыдтæ, фæлæ уæддæр хъуыддагæн 
афтæ тагъдгæнæн нæй. Гакъайы топпыхос нæу, мыййаг. 
Иннæ хуыцауæхсæв та æрцæудзыстæм æмæ бæлвырддæр 
дзуапп æрдомдзыстæм. 
Иннæ хуыцауæхсæв, æцæгдæр, æрцыдысты — æрмæст 
æнæ мæн — æмæ ма ноджыдæр иу хуыцауæхсæв фембæ- 
лыны тыххæй кæрæдзийæн дзырд радтой. Æртыккаг 
цыдæн сентябры фæстаг хуыцаубон чындзæхсæвы боныл 
баныхас кодтой. 
II 
Мæ цæуынмæ ма къуыри баззад, афтæмæй ма мæ цас 
хъуыддæгтæ саразын хъæуы! Æргом дзургæйæ, сæйрагдæр 
мæ ацæуыны размæйы хъуыддæгтæ не сты. Мæ сæйрагдæр 
сагъæстæ уыдысты, мæ ацыды фæстæ мæ цытæ бакæнын 
хъæуы, уыдон. Уæвгæ уыдон, æз ам куы уон, уæддæр 
мæнмæ нæ хауынц: хæстæджытæ æмæ сæ хиуæттæ мæ 
хæлæрттимæ сæхимæ айсдзысты. Бæргæ æз дæр сæ цуры 
куы уаин, уæд ныфсджындæрæй архаиккой. Чи зоны, 
чысыл истæмæйты сын мæ бон баххуыс кæнын уаид. 
Мæ ацæуыны размæ ма иу хъуыддаг саразынмæ хъа- 
вын, кæд мын бантыса, уæд. Тимæимæ нæ къухтæ 
гæххæттыл куы ’рфыссиккам, уый мæ тынг фæндыд. Уæд 
мæ зæрдæ ардæм къаддæр æхсайдтаид. Цы нæ вæййы, 
уæд та мын мæ куырдуаты бадæджы исчи аскъæфта. Кæй 
зæгъын æй хъæуы, афтæ æцæгæй нæ хъуыды кодтон, фæлæ 
уæддæр... 
Тимæйы горæтмæ ссæуын кодтон æмæ йын мæ хъуы- 
ды загътон. Уый мæм уыцы æнæууæнк каст æрбакодта 
æмæ дисхуызæй бафарста: 
— Нæ мыл æууæндыс æви? 
25 

— Æууæндгæ та дыл куыннæ кæнын... 
— Уæдæ? 
— Уæддæр дæ уырдæм нæ хъæуы? Æвæццæгæн мæ иу 
къуырийæ фылдæр нæ рауадздзысты æмæ нын, мыййаг, 
гæххæттытæ саразыны фадат куынæуал фæуа. 
— Нæ зонын, куыд дæ фæнды, афтæ кæн... 
— Уæдæ æз загсы кусджытимæ баныхас кæндзынæн 
— мæ зонгæтæ сты. Уæвгæ-ма ныртæккæ цом æмæ сын 
уавæр бамбарын кæнæм... 
Къайад фидаргæнæн кусæндоны ныл хуымæтæджы цин 
бакодтой! Мах, дам, ацал-ауал азы ацы бонмæ куы 
’нхъæлмæ кастыстæм. Кæцыдæриддæр бонмæ, дам, баца- 
монат, уыцы бон, дам, уын уæ сызгъæрин къухтæ сыз- 
гъæрин гæххæттыл æрæвæрын кæндзыстæм æмæ уæ амонд- 
джын фæндагыл афæндараст кæндзыстæм. 
Æхсызгон мын куыннæ уыдаиккой сæ ныхæстæ! Бирæ 
рахъуыды-бахъуыдыйæн рæстæг нæ уыд, æмæ равзæрстон 
августы фараст æмæ ссæдзæм бон. Гуыргæ дæр мæйы фа- 
раст æмæ ссæдзæм бон ракодтон æмæ уымæ гæсгæ. Ти- 
мæйы зæрдæмæ дæр фæцыди мæ фæнд. 
Бонтæ кæрæдзийы фæдыл агæппытæ кодтой, æмæ ра- 
лæууыд нысангонд рæстæг. Бирæтæм нæ фæдзырдтам. 
Бæди, Дунетхан, Алтай, Варигка, Алмахсидты фырт 
Арсæмæг. 
Куыддæр загсмæ бахæццæ стæм, афтæ Дунетхан дзыхъ- 
лæуд фæкодта æмæ фæсмонгæнæгау сдзырдта: 
— Хуызисæг нæ ферох!.. 
Цавæр хуызисæг, зæгъгæ, йæ Бæди афарста. 
— Исчи ма ахæм ранмæ æнæ хуызисæгæй цæуы?! — 
Дунетхан цыма цыдæр æрымысыныл архайдта, уыйау 
йæхимæ хъусыныл фæци, стæй фæныфсджын уæвгæйæ 
сдзырдта: — Ам мæм фæлæуут, æз ныртæккæ фездæх- 
дзынæн. Мæ зонгæ хуызисæг Афицерты хæдзары кусы... 
Дунетхан йæ дидинджытæ Бæдимæ авæрдта æмæ Афи- 
церты хæдзармæ фæцагайдта. Цыма йæм хуызисæг æн- 
хъæлмæ каст, уыйау фæстæмæ дыууæйæ фæзылдысты. 
Загсы кусджытæ нæм æнхъæлмæ кастысты. Шампай- 
наджы авг æмæ нын дидинджытæ нæ размæ рахастой. 
Иуæй-иутæ гуырæнбонæй фæхъаст кæнынц, афæдз иу хатт 
йедтæмæ кæй нæ вæййы, уый тыххæй, фæлæ цард баиу 
кæныны хуызæн бонтæ, лæгæн Хуыцау цы иунæг цард 
ратты, уым иу хатт уæддæр куы уаид, уæд, æвæццæгæн, 
бирæтæ сæхи дзæвгар амондджындæр хониккой. 
Дунейыл чызджытæй фылдæр цы ис! Уыдоны æхсæн 
26 

хæрзтæ та куыннæ уыдзæн! Æмæ уыцы хæрзтæй хуыздæр 
кæй хоныс, тæккæ стырдæр амонд дын æрхæсдзæн, зæгъгæ, 
дæ зæрдæ кæуыл дарыс, уый равзарын дæ бон баци æмæ 
йемæ дæ цард иу кæныс, уæд ма уыцы бонæй амонд- 
джындæр кæцы рахонис? Уыцы рæстæг дæ фарсмæ æрба- 
лæууыдысты, фылдæр дæ чи уарзы, уыдон, ^емæ цин 
кæнынц дæ циныл, дзурынц се ’ппæты рæсугъддæр æмæ 
зæрдæмæхъаргæдæр ныхæстæ. 
Нæ къухтæ æрфыссыны онг æрхæццæ стæм. Мæ алы- 
фарс чи ис, уыдонæй мæхицæй чи тынгдæр цин кæны, 
уый нал хатын. Фæндырдзагъд, къухæмдзæгъд, уарзон 
цæстыты æрттывд, мидбылхудт... 
— Дæ паспорты дæхи мыггаг уадзыс? — Тимæ, æвæц- 
цæгæн, загсы кусæгмæ ахæм фарст раттынмæ æнхъæлмæ 
нæ каст æмæ мæм фæрсæгау æрбакаст. 
Æргом дзургæйæ, дзуапп раттынмæ æз кæддæриддæр 
цæттæ уыдтæн, фæлæ уæддæр иуцасдæр æгуыппæгæй 
алæууыдтæн. Иу уысм хъусæй алæууыны фæстæ загътон: 
— Нæ цард кæм иу кæнæм, уым нæ мыггæгтæн дæр 
æнæиугæнгæ нал и. 
Тимæйы цæстæнгас мын фаг уыд разыйы дзуапп рат- 
тынæн. 
Загсæй ацыдыстæм ресторанмæ. Ресторанæй та — алчи 
йæхи хæдзармæ. Тимæ йæ къух æрфыссыны фæстæ хъуа- 
мæ йæ райгуырæн хæдзары бæсты йæ цæрæн хæдзармæ 
ацыдаид, фæлæ ма нæ дыууæйы дæр æнхъæлмæ кæсын 
бахъуыд æнæхъæн мæй. Æнхъæлмæ кæсын та иу мæй нæ, 
фæлæ иу сахат дæр зын у. Уæвгæ æнхъæлмæ кæсынтæ 
дæр алыхуызæттæ сты. Хорздзинадмæ æнхъæлмæ кæсын 
цыфæндыйæ дæр æнцондæр у. Æвзæрдзинадмæ æнхъæлмæ 
кæсыны та æнцондзинадæн йæ кой дæр нæй. Фæлæ цымæ 
ахæрынæй анхъæлмæ кæсын хуыздæр у, зæгъгæ, цæмæн 
фæзæгъынц? Кæд цауддæр хæринæгтæ сæ разы кæмæн 
зæййы, уыдонæн физонджытæ æмæ цæрвджын уæлибæхтæ 
рахæссынæй зæрдæ февæрынц æмæ сæ уый тыххæй нæ 
фæуадзынц хæрын? Гæдзæйы бын сой и, зæгъгæ, дæр ма 
фæзæгъынц. Уæдæ тагъд дон фурды кæй не ’ййафы, уый 
дæр æмбæрстгонд у. 
Адæймаг хъуыдыты ацæугæйæ кæм нæ балæудзæн! 
Уæлдайдæр йæхи фынтæй хъал кæнынмæ куы фæвæййы, 
уæд... 
Цалдæр азы размæ уыди уый. Бирæ хæттыты хуызæн 
та мæ мæ сæнттæ цыдæр бæстæмæ ахастой, цæстытыл 
дзæнæты дуне кæм ауайы, зæрдæйы фæндон сæххæст 
27 

кæнынæн ехсы æрцъыкк йедтæмæ кæм ницы фæхъæуы. 
«Тæхуды,— хъуыды кодтон мæхинымæр,— дыууæ азы 
фæстæ мæ фыртыл афæдз куы сæххæст уаид». Цæмæй 
мæ фæндон сæххæст уыдаид, уый тыххæй мæ, ахæм хъуы- 
дытæ куы кодтон, уыцы рæстæг ус ракурын хъуыд. Ныр 
мæ кæддæры бæллицтæ мæ зæрдыл æрлæууыдысты. 
Хуыцауæн зын ницы у, зæгъгæ, дзæгъæлы нæ фæзæ- 
гъынц. Уæлладжы куы бафæнда, уæд, цы фæндагыл 
æрлæууыдтæн, уымæй фæстæмæ нал раздæхдзынæн æмæ, 
кæддæр мæ сæнтты цы фидæн ныв кодтон, уый кæд бонтæ 
æмæ къуыритæ азгъорыны фæстæ ралæууид. Æвæдза, 
уыцы дуг æрцыд, зæгъгæ, ома дыууæ азы фæстæ мæ фыр- 
тыл афæдз куы сæххæст уаид, уæд та бæллин, цæмæй 
йыл афæдзы фæстæ дыууæ азы сæххæст уа, дыууæ азы 
фæстæ — æртæ æмæ афтæ дарддæр... 
Тимæ ацыд, æз баззадтæн, цæмæй йæ алы минут дæр 
мысон, хъуыды кæнон, кæм ис æмæ цы кусы, ууыл. Цæмæй 
йæм бон цалдæр хатты телефонæй дзурон æмæ йын кæнон 
рæсугъддæр æмæ фæлмæндæр ныхæстæ. Тимæ ацыд, фæлæ 
æз мæ æрвылбоны сагъæстæй нæ фервæзтæн. Кæд отпус- 
чы дæн, уæддæр мæм партийы обкомы секретарь фæсид- 
ти æмæ та мæ, мæ фæстæ фæсивæды газеты редактор 
кæй скæной, уымæй фæрсын райдыдта. 
Куыддæр дæлæмæ цæудзынæн, уый сбæрæг, афтæ мын 
мæ разы фарста цæхгæр сæвæрдтой: «Дæ бынатмæ лæг 
ссар». Чермены сын бацамыдтон. Кой дæр æй нæ бауагъ- 
той, партион газеттæн, дам, сæ дыууæйæн дæр ирон ре- 
дактортæ ис æмæ, дам, хъуамæ фæсивæды газетæн уырыс- 
саг редактор ссарæм. Мемæ чи куыста, уыдоны мыггæгтæй 
дæр сын цалдæр ранымадтон, æмæ дзы ахæм бынатмæ 
кусынмæ арвитыныл никæй сразы сты. Суанг ма мæ фæс- 
комцæдисы Центрон Комитетмæ дæр ныдздзурын код- 
той, кæд ахæм лæг зонут, уæд нын æй сæрвитут, зæгъгæ. 
Зыдтон Центрон Комитеты дæр кæйдæрты. Дыууæ азы 
дæргъы семæ фембæлдтытæ кодтон алыхуызон æмбырд- 
ты, ардæм-иу дзы командировкæйы чи ссыд, ахæмтæ дæр 
уыди. Пропагандæ æмæ агитацийы хайадмæ ныдздзырд- 
тон æмæ мын ницы зæрдæ бавæрдтой. Центрон Комите- 
ты, дам, редактортæ цæттæ кæнын нæма райдыдтой. 
— Уæдæ цы ’рхъуыдычындæуа? — бафарста та мæ пар- 
тийы обкомы секретарь. 
— Мæнмæ гæсгæ, Черменæй хуыздæр ничи сарæхсдзæн. 
Дыууæ азы бæрц кусы æмæ йæ цалдæр раны бафæлвæрд- 
тон. Куыста фæскомцæдисон оргæнты хайады. Равзæрс- 
28 

той* йæ профцæдисон комитеты сæрдарæй, разамынд 
лæвæрдта идеологон хайадæн, ныр редакторы хæстæ 
æххæст кæны... 
— Уыдæттæ иууылдæр раст сты, фæлæ нын æй исчи 
нæ цæстмæ бадардзæн. Республикæйы æрмæст ирæттæ 
нæ цæры...— Обкомы секретарь йæ кæсæнцæстытæ æрис- 
та æмæ кæдæмдæр ныккаст. Йæ дзыппæй сыгъдæг урс 
къухмæрзæн систа, йæ кæсæнцæстытæ дзы ныссæрфта 
æмæ та сæ ногæй бакодта.— 0, хæдæгай, фæскомцæдисы 
обкомы фыццаг секретарьмæ мæ бадзурын куы хъуыди...— 
Йæхиуыл бустæгæнæгау бахъуыр-хъуыр кодта æмæ теле- 
фоны номыртæ здухыныл фæци. 
Цыдæр дæлгоммæ ныхас кодта æмæ, цæуыл дзырдтой, 
уый не ’мбæрстон. Æрмæст мæ коймæ куы рахызтысты, 
уæд сын цыдæртæ ’мбарын райдыдтон. 
— Фæсивæды разамонæг та дæу агуры,— загъта мын 
партийы обкомы секретарь, телефонæй ныхасгонд куы 
фæци æмæ хæтæл куы æрæвæрдта, уæд. 
— Кæм вæййыс, дæ хорзæхæй? — бафарста мæ Баты- 
радз — фæскомцæдисы обкомы фыццаг секретарь, куыд- 
дæр мæ къæсæрыл ауыдта, афтæ. 
— Отпусчы дæн. 
— Омæ отпусчы чи вæййы, уымæн ссарæн нал вæййы? 
— Стæй кусынмæ нал бацæудзынæн, уый нæ зоныс? 
— Зонын уый дæр. 
— Фæлæ дæм уæддæр цæуинаг уыдтæн... 
— Æмæ мæм цæуыннæ ссыдтæ? 
— Нæ мæ ’вдæлди. 
— Уагæры цы куыстай? 
— Цы куыстон, уый дын куы зæгъоп, уæд дæ нæ ба- 
уырндзæн. 
— Уанцон нæу! Уагæры цы у? 
— Комкоммæ дын æй зæгъон? 
—: Комкоммæ, æндæр ма йын цы хуызы зæгъæн ис? 
— Ис ын æндæрхуызон бамбарынгæнæн дæр. 
— Уæдæ йæ комкоммæ зæгъ. 
— Ус ракуырдтон... 
— Уый дын лæг! Æмæ мын æй ныронг цæуыннæ схъæр 
кодтай? 
— Тыхсгæ ма кæн, фыдæбонæй дæумæ дæр хай æрхау- 
дзæн. Сиахсы цыд куы кæнон, уæд дæ мемæ цæуын ба- 
хъæудзæн. 
— Ууыл та цы тыхсыс! 
— Фæлæ дæм раздæр æндæр хъуыддаджы тыххæй 
29 

цæуынмæ хъавыдтæн. Дыууæ азы иумæ фæкуыстам æмæ, 
мæнмæ гæсгæ, кæрæдзийы зæрдæхудты никуы бацыдыс- 
тæм. Ныр дард балцы цæуын æмæ мын мæ фæндагæн куы 
акувиккат, уый мæ фæнды. Замманай рæстæг у æмæ ис- 
куы хъæдрæбын иу уæрыкк аргæвдæм. 
— Уый, чи æмбæлы, ахæм хъуыддаг у. 
— Æрмæст — райсом. Иннæбон кæнæ мæ уыйиннæ- 
бон Мæскуымæ тæхын хъæуы. Кæд мын уыцы цалдæр 
боны тыххæй ницы зæгъиккой. Нырма билет дæр нæма 
райстон. 
— Билетыл ма тыхс, фæлæ ма дын мæнæн дæр мæ 
зæрды цалдæр ныхасы зæгъын ис. Æрмæст лæгæй-лæгмæ 
нæ, фæлæ, цы адæмимæ фæкуыстай, уыдоны цур. 
Обкомы секретарь редакцимæ ныдздзырдта æмæ Чер- 
меныл куы фæхæст, уæд ын бамбарын кодта, адæмæн зæгъ 
æмæ макæдæм ацæуой, ныртæккæ Хъазыбегимæ фæцæуæм, 
зæгъгæ. 
Редакторы кабинеты адæмæй базмæлæн нал уыд. Баты- 
радз редакторы стъолы уæлхъус æрлæугæйæ бафарста: 
— Искæмæ ма æнхъæлмæ кæсæм? 
Никæмæ, зæгъгæ, йын куы загътой, уæд дзурын рай- 
дыдта: 
— Хъазыбег ахуыр кæнынмæ кæй цæуы, уый иууылдæр 
зонут. Хъуыды ма йæ кæндзыстут, дыууæ азы размæ ам 
куы фембæлдыстæм, уыцы бон. Уæд Хъазыбег нысангонд 
æрцыд уæ газеты редакторæй. Мæнмæ гæсгæ, кæрæдзийы 
бамбæрстат. Æнæаипп ничи у, фæлæ, иумæ цы бонтæ 
арвыстат, уыдон хорзæн мысдзыстут. Обкомы бюройы 
уынаффæмæ гæсгæ Хъазыбеджы ахуыр кæнынмæ æрви- 
тынц Мæскуымæ. Сымахимæ æнæзæрдæхудт фæллой кæй 
фæкодта, уый тыххæй йын радтам фæскомцæдисы обко- 
мы Кады грамотæ. 
Кусджытæ нымдзæгъд кодтой. 
— Стæй йын лæвæрд цæуы,— дзырдта дарддæр обко- 
мы секретарь,— аст туманы æхца. 
Æмдзæгъд æмæ цины уынæр баиу сты. Æз мæ бы- 
натæй сыстадтæн. Обкомы секретарь мæм æрбацыд, мæ 
къух мын райста, фидар æй нылхъывта, стæй мæм гра- 
мотæ, æхца кæм уыдысты, уыцы къонвертимæ радта. 
— Хорзæхджынгонд чи ’рцыд, уый дæр иу-дыууæ ны- 
хасы зæгъæд,— райхъуыстысты кæйдæр ныхæстæ. 
Æз арфæ ракодтон фæскомцæдисы обкомæн дæр æмæ, 
дыууæ азы иумæ кæимæ фæкуыстон, уыдонæн дæр... 
Нæхимæ куы ’рбацыдтæн, уæд Бæдийы не ’рбаййæф- 
30 

тон. Институты фæстаг аз ахуыр кæны æмæ йæ ницæ- 
мæуал æвдæлы. Йæ ныфс кæй нæ асаст, уымæй дзы буз- 
ныг дæн. Кæд ын цыфæнды зын уыд, уæддæр йæ ахуырыл 
никуы сыстырзæрдæ. Мæхи зонынхъом куы фæдæн, уæдæй 
нырмæ, йæ хæдзары дохтыр кæмæн уыд, ахæм бинонтæм 
хæлæг кодтон, исты дæ куы срисса, уæд кæмæдæр фæди- 
сы уайын кæй никуы бахъуыд. Уый нæ, фæлæ ма дын дæ- 
химæ цæуынц лæгъстæмæ. Лæгъстæмæ цæуыны мæм хорз 
ницы каст, фæлæ зын сахат искæмæн баххуыс кæнын уды- 
бæстæйыл нымадтон æмæ ныр дæр нымайын. Кæй тыхст 
саразай, уый та дын æй йæ зæрдыл дардзæн, хорзæй дын 
дæ ном мысдзæн. 
Бæди медучилищейы дæр йæ дæсныйад хорз базыдта Уæл- 
дай æнувыддæр та йыл сси институты ахуыр кæнгæйæ. 
Тырныдта фылдæр базонынмæ. Уый тыххæй рафыста 
сæрмагонд газеттæ æмæ журналтæ. Иуæй-иу хатт ын-иу 
бæстæйы алы горæттæй, арæхдæр та Мæскуы æмæ Кие- 
вæй, сæрмагонд чингуытæ куы сæрвыстой, уæд-иу мæ 
цинæн кæрон нал уыд, йæхи дохтыры куыстмæ афтæ 
зæрдиагæй кæй цæттæ кæны, уый тыххæй. Гъе, æрмæст 
мын иу хъуыддаг мæ риу калмау æууылдта: йæ иннæ цар- 
ды хабæрттæ йæм цыма нымады дæр нæ уыдысты, афтæ 
кæсын мæм райдыдта. Иу ран ахуыр кодта, иннæ ран ахуыр 
фæвæййы, адæмы ’хсæнмæ цæуы, уæд адæм цы гæнæг сты, 
ууыл иу хатт цæуыннæ ахъуыды кæны? Йæ зонгæ чыз- 
джытæй бирæтæ сæ амонд ссардтой, уæд Бæди цæмæн 
ахæм зондыл ныххæцыд? Иу хатт æй цы лæппуимæ æрба- 
цæйцæугæ федтон, уымæн йæ кой-йæ хъæр дæр никуы- 
цæйуал райхъуыст. Кæм зæххы скъуыды ныххаудта? Бæди 
мын йæ кой ракæнын никуы бауæнддзæн, æз та йæ фæрсгæ 
никуы бакæндзынæн. Афтæ ахуыр не стæм. Нæ иуы 
æфсарм дæр нын ахæм бар нæ ратдзæн... 
Нæ зонын, фырнымд хуыздæр у æви къæйных. Уæз- 
дандзинад мелæй фыст дæр кæмæ нæу, уыдонæй бирæты 
хъуыддæгтæ хуыздæр цæуынц. Йæ намыс цæстыгагуыйау 
чи хъахъхъæны, сыгъдæгцæсгом уæвыныл чи архайы æмæ 
цæрæнбонты йæ аууоныл дæр къæм абадынæй чи тæрсы, 
уыдонмæ схъæлæй кæсынц, æнахуыр адæмыл сæ ныма- 
йынц. Ахæмтæн сæ амонд хæрæгыл бады, Бæдийы та, 
æвæццæгæн, хæрæгыл чи æрвæссы, ахæм амонд нæ хъæуы. 
Бæдийы, йæхæдæг кæуыл æрвæссы æмæ йæ рæсугъддæр 
æнкъарæнты кæй батыхта, уыцы амонд йедтæмæ æндæр 
амонд нæ хъæуы. Кæд, мыййаг, йе ’ппæт бæллицтæ дæр 
уыцы лæппуимæ баст уыдысты. Æмæ дзы фыдæнхъæл 
31 

фæци, йæ алыфарс цы мæсыг самадта, уым цæрыны аккаг 
æм нæ фæкаст æмæ уый фæстæ никæуыл æмæ ницæуыл- 
уал æууæнды? Зын фарстатæ сты уыдон. Уæвæн ис, æмæ 
сын дзуапп макуы райсон. Цыфæндыйæ дæр мæ Бæдийы, 
бæлонау æнæхин, зæрватыккау æнæмаст чи у, уыцы Хуы- 
цауы сконд адæймаджы, нæ фæнды, йæ къахы æнгуылдзы 
аргъ дæр чи нæу, уыдонæй дæлджинæггонддæр уавæры 
уынын. 
Хъæуы иунæгæй царди, Цъуалыйы æцæгæлон адæмы 
’хсæнмæ бахауди, ныр дæр та цыма иунæгæй баззайдзæн, 
афтæ мæм кæсы. Хуыцауы фæндæй кæд мæ хъуыддæгтæ 
сырæзой, уæд Тимæ мемæ хонгæ æрцæудзæн. Бæдийы нæ 
сыздæхынмæ дыууæ азы æнхъæлмæ кæсын бахъæудзæн... 
Мæ хъуыдытæ мын дуары дзæнгæрæг фескъуыдта. 
Дунетхан æмæ Зелим æрбацыдысты. 
— Кæцæй фестут? — бафарстон Дунетханы. 
— Куыд кæцæй? — бустæхуызæй мын дзуапп радта 
Дунетхан.— Райсом цæугæ нæ кæныс? 
— Нал цæуын. 
— Куыднæуал цæуыс? 
— Цыдæр хъуыддæгтæ ма мæ ис æмæ уыдоны тыххæй 
бафæстиат дæн. 
— Æмæ йæ мæнæн цæуыннæ фехъусын кодтай? Æз та 
ма тагъд-тагъд кодтон. Æнхъæлдтон, райсом раджы цæуыс 
æмæ дын фæндаггаг цыдæртæ сцæттæ кодтон. 
— Цæй фæндаггаг мæ хъæуы? Ардыгæй уырдæм дыу- 
уæ сахат æмæ æрдæджы цыд йедтæмæ нæу. 
— Омæ адæмы ’хсæнмæ цæуыс æмæ сæм афтидкъухæй 
ныццæудзынæ? 
— Цытæ ’рцæттæ кодтай уагæры? 
— Æртæ чъирийы дын скодтон. Карк. Арахъхъ. Но- 
джыдæр ма цыдæртæ... 
— Тынг хорз у. Райсом мæ æндæр хъуыддаджы ба- 
хъæудзысты. 
— Цавæр хъуыддаджы? 
— Лæппутæн иу фыс балхæдтон. Æхца дæр сын рад- 
тон æмæ сын бафæдзæхстон, горæты кæрон абадут, зæгъ- 
гæ. Рæстæг мын кæй нæй, уый тыххæй сæ хатыр ракуырд- 
тон æмæ сын бафæдзæхстон, цæмæй хъуыддæгтæ сæхимæ 
райсой æмæ фынг дæр сæхæдæг саразой. 
— Æмæ уый цавæр фынг уыдзæн, ды — ам, уыдон — 
уым? 
— Иу афон фæзынынæй с,ын зæрдæ бавæрдтон. Дæ 
хуын дæр мемæ айсдзынæн æмæ сын арфæ ракæндзынæн. 
32 

— Æмæ цавæр лæппутæ сты? 
— Ме ’рдхæрдтæ æмæ ме ’мкусджытæ. 
— Уымæн раздæр скæнæн дæр уыдис. Ноджы ма йæ 
горæтгæронмæ дæр ахаста. Цыма йын хæдзар нæй... 
— Уым дæр ницы кæны. Нæхимæ та æндæр хатт абад- 
дзысты. 
— Æндæр хатт абаддзысты, уый æз дæр зонын, фæлæ 
уый æндæр хъуыддаджы фæдыл уыдзæн. 
Уæдмæ Бæди дæр æрбацыди. 
— Ацы чъиритæ та цы сты? — стъолмæ фæкомкоммæ 
уæвгæйæ, дисхуызæй бафарста Бæди. 
Дунетхан ын хабæрттæ радзырдта. 
— Иу ранмæ дæр сæ нæ хæссыс! — æрбадзагъул мæм 
кодта Бæди.— Дæ номыл конд сты, нæ хæдзармæ хаст 
æрцыдысты æмæ сæ нæхимæ скувæм. Кæд кусæрттаг ис 
æмæ ма сын æхца дæр радтай, уæд ма сæ цы хъæуы! 
— Æцæг зæгъы Бæди, æцæг,— сразы йемæ Дунетхан. 
— Æргом дзургæйæ, райсомы фынг ницы хъуаг уыдзæн. 
Нозт дæр дзы фаг и æмæ хæрд дæр. Суанг ма сын, рестора- 
ны уæлибæхтæ скæнын кæнут, зæгъгæ, дæр бафæдзæхстон. 
— Уæдæ ма сæ цы хъæуы! — фæуæлахизуæвæджы 
хъæлæсæй сдзырдта Бæди.— Æз ныртæккæ нæ сыхæгты 
хистæрмæ фæдзурдзынæн æмæ сæ уый скувдзæн. 
Бæдийы ныхæстыл дыууæ ничиуал загъта. Сыхæгтæй 
цалдæрмæ фæдзырдта æмæ мæ фæндагæн бакуывтой. Нæ 
сыхы хистæр хынцфарстгæнаг у æмæ фæрсгæ-фæрсгæ, 
Тимæ кæй хæрæфырт у, уый куы базыдта, уæд йæхицæй 
ныббуц и, цыма Тимæ йæ усы хойы чызг æрмæстдæр уый 
руаджы разынд. 
Уазджытæ ацыдысты, уæддæр ма мах бадтыстæм. Бад- 
тыстæм æмæ ныхæстæ кодтам. Мæн Бæдийы уавæр 
æппæтæй тынгдæр сагъæсы æфтыдта. Иунæгæй та кæй 
зайдзæн, ууыл, æвæццæгæн, йæхæдæг раздæр ахъуыды 
кодта, фæлæ йæ мидуавæр æддæмæ нæ равдыста. Хъуыд- 
дæгтæ кæмæйфæнды дæр хуыздæр æмбары. Стæй дзы зын 
бамбаринагæй дæр ницы ис. Ахуыр кæнынмæ кæй цæуын, 
уый мæнæй Бæдийæн къаддæр æхсызгон нæу. Мæнæн хорз 
цы уа, уый мæ хотæн мæхицæй стырдæр йедтæмæ къаддæр 
цин никуыма ’рхаста. Институтмæ фæлварæнтæ дæттынмæ 
куы цыдтæн, уæд нæ уавæртæ бынтон æндæрхуызон уы- 
дысты, фæлæ уыцы зын æмæ æвадат рæстæджы дæр цар- 
ды гуыргъахъхъ фæндæгтыл чи ауад, ахæм адæймаджы 
зондыл хæст уыдысты. Сæ зын-иу сæм зын нал касти, сæ 
тыхст — тыхст. 
2 Дзæбкдыры хъул 
33 

Уæды уавæртæ æмæ ныры уавæртæ кæрæдзимæ дард 
уыдысты. Дунетханмæ мæ зæрдæ ницæмæйуал æхсайдта. 
Уæдæ Бæди дæр цалдæр мæйы фæстæ институт каст фæ- 
уыдзæн æмæ йæхи дарынхъом уыдзæн, фæлæ йæ иунæгæй 
кæй уадзæм, уымæй йын куыддæр тæригъæд кодтон. Цы- 
фæнды хорз цæргæйæ дæр иунæг иунæг у, иунæджы та 
мæгуыр фæхонынц. Мæгуырæй Хуыцау бахизæд, кæйдæр 
загъдау, мæгуыр бирæгъ у, хъæды чи цæры. Бæдийæн та, 
кæм цæра, уый ис. Уæдæ кæимæ цæра, уый дæр — афтæ: 
адæм цыфæнды уавæры дæр лæгæн ныфс сты. 
— Нæ фæлæ та иунæгæй куыд баззайдзынæн,— сдзырд- 
та Бæди уыцы æнкъардхуызæй. 
— Бауырнæд дæ, кæд ныртæккæ мæхинымæр уыцы 
хъуыдытæ нæ кодтон,— ныхас мæхимæ айстон æз. 
— Цæмæн уыдзынæ иунæг! — уайдзæфгæнæгау загъта 
Дунетхан.— Мах ам не стæм! — æмæ Зелиммæ йæ цæстæй 
ацамыдта. 
— Сымах уæхимæ уыдзыстут. 
— Тыхсгæ ма кæн, арæх-иу дæ абæрæг кæндзыстæм. 
— Хъæуы зыбыты иунæгæй нæ дынджыр хæдзары куы 
нæ тарстæ, уæд ныр дæхи цы ныммæгуырхуыз кодтай?— 
мæ ныхæстæн аккаг дзуапп кæй фехъусдзынæн, ууыл мæ 
зæрдæ даргæйæ бафиппайдтон æз. 
— Ныр дæр ницæмæй тæрсын. Уый æз афтæ æнæуи 
зæгъын, æндæр мæм нымады дæр ницы у. Стæй мæгуыр 
та цæмæй дæн? Мæгуыр, рынчындоны чи ис æмæ^æхсæв- 
бонмæ хъæрзгæ чи кæны, уый у. Кæд дæ фæнды, уæд ма 
дын ноджыдæр бирæ кæйдæрты ранымайдзынæн, мæ- 
гуырты номхыгъдмæ чй хауы, уыдонæй... 
— Цæй, мæ ныхæстæ мын ма зыгъуыммæ кæн, мæгуыр 
дæ, зæгъгæ, дын ничи загъта,— мæхи сраст кæныныл ба- 
цархайдтон æз æмæ мæ мидбылты бахудтæн. 
— Худгæ та цæуыл кæныс? 
Ныхас æндæрырдæм аздахынæн хорз фадат фæци, æмæ 
дзы æз дæр спайда кæнынвæнд скодтон. 
— Цæуыл худын, уый дын зæгъон? 
— Кæд махмæ дæр худæг фæкæсдзæн, уæд æй зæгъ,— 
Бæдийы разæй фæци Дунетхан. 
— Хъусут, уæдæ. Ме ’рдхæрдтæй иу радиойы кусы. 
Айфыццаг Уæлладжырмæ командировкæйы ацыд æмæ 
ссардта комы зæронддæр цæрæджы. Йæ магнитофон сиф- 
тыгъта æмæ зæронд лæгæй ракуырдта, радзур, дам-ма, 
раджы адæм куыд мæгуыр цардысты, уый тыххæй. Лæгæн 
уыцы фарст йæ тъæнгтæ ацагъта æмæ лæппуйыл уайдзæф- 
34 

тæй ралæууыд: «Чи царди мæгуыр? Мæгуыр мæнæ дæ 
хуызæттæ цардысты, ахæм фæрстытæ чи дæтты æмæ æнæ- 
хъуыддагæй кæмтты чи зилы. Куыд цардысты мæгуыр? 
Кусгæ чи кодта, уыдонæй иу дæр мæгуыр нæ царди». 
Чызджытæ куы ныххудтысты, уæд мын дзæвгар фен- 
цондæр. Цыма мын, Бæдимæ цы фарст радтон, уый фæс- 
тиуджытæ аиуфарс кæнын бантыст, афтæ мæм фæкаст. 
— Худын дæр хорз у, фæлæ махæн цæуын афон у,— 
йæ бынатæй сыстади Дунетхан. 
— Абадут уал. Æз уæ схæццæ кæндзынæн,— нæма мæ 
фæндыд сæ ацыд. 
— Нæ-а. Нæ зæронд усæй дæр худинаг у. Кæд цæу- 
дзынæ, уый-ма мын бæлвырд зæгъ. 
— Æвæццæгæн, иннæбон. 
— Уæддæр та «æвæццæгæн»... 
— Иннæбон, иннæбон. 
— Уæдæ уал хæрзизæртæ раут,— загъта Дунетхан æмæ 
Зелимы къухыл ахæцыд.— 0, хæдæгай, Тимæйы нал фен- 
дзынæ? 
— Райсом ссæуынмæ хъавы. 
— Цыдæртæ йын зæгъинаг дæн. 
— Омæ йын зæгъдзынæ. 
— Цæуæм мах. 
— Иумæ цæуæм,— загътон æз.— Кæд нал лæуут, уæд 
уæ уæхимæ уæддæр схæццæ кæнон. 
III 
Тимæимæ дарæсхуыйæн æрмадзы дуармæ фембæл- 
дыстæм. Цæмæдæр гæсгæ мын ацы бынат æрæгæй нырмæ 
тынг фæадджын. Æвæццæгæн, Тимæ йæ къаба ам кæй 
хуыйын кодта, уый тыххæй. 
— Дæ хорзæхæй, уыцы къабайæн хуыд фæуын афон 
нæма у? 
— Кæцы къабайæн? 
— Варигкаимæ кæмæ цыдыстут, уымæн. 
— Уый райстон, ныр мын æндæр хуыйынц. 
— Уæхимæ та цы хабæрттæ и? 
— Цы хабæрттæ и?.. Ахсты хуызæн дæн. 
— Цæмæн? 
— Мæ мад мæ къæсæрæй ракæсын дæр нал уадзы. 
— Цæуыннæ? 
— Нæ йæ зоныс, цæуыннæ, уый? Куырд чызг, дам, дæ 
æмæ, дам, дæ уавæртæ фендæрхуызон сты. 
35 

— Уæдæ дæ горæтмæ куыд рауагъта? 
— Фыццаджыдæр, мæ хоимæ ссыдтæн. Уый мæ фыды- 
хотæм фæуагътон. Дыккагæй та йын загътон, ды мæм кæй 
дзурыс, уый. Æрмæстдæр мæ уæд сразы рауадзыныл. 
— Тынг раст дын бакодта. Хъуыды ма кæныс, Вариг- 
каимæ рестораны куы уыдыстæм æмæ дæ автобусмæ куы 
фæндараст кодтон, уæд дын цытæ дзырдтон, уый? 
— Мæнимæ кæй уыдтæ, уый йын-иу зæгъ æмæ дæм нæ 
хæцдзæн, зæгъгæ? 
— 0. Æмæ раст нæ уыдтæн? 
— Сымах, зонгæ куы нæма уыдыстут, уæд дæр кæ- 
рæдзийы кæм æмбæрстат, уым ма ныр уæ ныхмæ дзурын 
кæй бон бауыдзæн. 
— Нæ ныхмæ дзурын нæ, фæлæ цы дзурæм, уымæ хъу- 
сын æмæ йын аргъ кæнын хъæуы. 
— Омæ дæм нæ хъусын? Телефонæй мæм ныдздзырд- 
тай æмæ мæнæ дæ цуры дæн. Цы мын зæгъай, уымæн та, 
мæ бон цас уа, уыйбæрц саргъ кæныныл бацархайдзынæн. 
Тимæмæ æцæгæй ныдздзырдтон, суай ма, æхсызгон мæ 
хъæуыс, зæгъгæ, æмæ, кæдмæ баныхас кодтам, уæдмæ 
ссыди. Мæ зæрдыл кæддæры хабар æрлæууыд. Уæд ма 
хъæуы цардыстæм. Æвæццæгæн мыл иу-æртындæс азы 
цыдаид, афтæ не ’рвадæлты чызджы радтой. Радтой, зæгъ- 
гæ, бафидыдтой, æрмæст æй хæсгæ нæма акодтой. Уый 
дæр, ныртæккæ Тимæ цы уавæры ис, ахæм уавæры уыд. 
Чи йæ ракуырдта, уыдоны лæппу та хъæуы бынмæ æввахс 
цард. 0, æмæ кæцæйдæр мæ хъустыл æрцыд: чызг æмæ 
лæппу горæтмæ цæуынц. Мæнмæ диссаг фæкаст, кургæ 
йæ куы нæма ракодта, уæд иумæ цæуынæй куыннæ ’фсæрмы 
кæнынц, зæгъгæ. Æцæгæйдæр, дыккаг бон нæ рæуæды 
хъæугæронмæ хизынмæ куы аскъæрдтон, уæд сæ дыууæйæ 
къутуты рæзты горæтмæ фæндагыл цæугæ федтон. 
Ныр мæхæдæг дæр раст ахæм уавæры бахаудтæн. Иуæй, 
Тимæимæ фидыд стæм, иннæмæй, йемæ æмбæлынæй 
æфсæрмы кæнын, æртыккагæй та дзаумæттыл баныхас 
кæнын мæ зæрды ис. Дунетхан мын, цыдæриддæр æлхæнын 
хъæуы, уыдон номхыгъд сарæзта æмæ, дам, сæ иууылдæр 
дæле балхæндзынæ. 
— Цæмæ дæм фæдзырдтон, уый дæхæдæг нæ хатыс? 
— Нæма. 
— Чындзæн дзаумæттæ æлхæнын хъæуы, уый нæ зо- 
ныс? 
Тимæ йæхи ницы æмбарæг скодта. 
— Нæ хъусыс? 
36 

— Хъусын. 
— Æмæ цы зæгъынмæ хъавыс? 
— Цавæр дзаумæттæ? Исты чындзыты цæуынæй базæ- 
ронд дæн? 
— Мæнæн дæр устытæ курынæй мæ цæфхæдтæ нæ 
баихсыдысты, фæлæ ус чи фæкуры, уыдон сæ чындзаджы 
къахæй сæрмæ сфæлындынц. 
— Æмæ уыдæттæ мæнæн цæмæн дзурыс? Йæ чындзæн 
чи цы кæны, уый мæнимæ дзырддаг цæмæн у? 
— Æз дын æцæгæй дзурын. Иннæбон Мæскуымæ ацæу- 
дзынæн æмæ мæйы фæстаг къуыри мæхи ракурдзынæн. 
Дзаумæттæ ам дæр ссарæн ис, фæлæ сæ уым куы бал- 
хæнæм, уæд, мæнмæ гæсгæ, хуыздæр уыдзæн. Куыд дæм 
кæсы? 
— Æз дзаумахъуаг нæ дæн. Цы мæ хъæуа, уыдон мын 
ссардзысты. 
— Хъуыддаг ссарыныл нæу. Æгъдау куыд амоны, афтæ 
кæнын хъæуы. Нæ фыдæлтæй нын цы баззад, уый ивын 
махмæ нæ кæсы. 
— Омæ, куыд хуыздæр у, афтæ бакæнут. 
— Уæдæ мын дæ дзаумæтты размертæ ныффысдзынæ 
æмæ сæ мемæ аласон. 
Мæскуыйы мын ахæм зонгæтæ ис, æмæ мæ цы хъæуы, 
уый куы базоной, уæд сæхиуыл нæ бацауæрддзысты. Ацы 
аз уæлдæр партион скъолайы дыккаг курсмæ чи бахызт, 
уыцы ирон лæппутæй иуимæ чысылæй фæстæмæ зонгæ 
стæм. Цъуалыйы мæ мадырвадæлты фарсмæ цардысты 
æмæ уымæн куы зæгъон, уæд мæ стыхсын ницæуыл ба- 
уадздзæн. Ноджы Тимæйы мыггаджы хæрæфырт у æмæ 
йыл уый дæр уæлдай хæс æрæвæрдзæн. 
— Уый тыххæй мæм дзырдтай? 
— Канд уый тыххæй нæ. 
— Уæдæ ма цæй тыххæй? 
— Цæмæй ма дæ ноджыдæр иу хатт фенон, уый тыххæй 
дæ ссæуынгæнæн нæ уыд? 
— Гъер ды ницы дæ? 
— Æнæ дæу ницы дæн, фæлæ ныр ницы нал дæн. 
— Уый æцæг куы уаид... 
— Уый ахæм æцæг у æмæ æцæгдæр йæхицæй нæй. 
— Уæдæ æз ацæуон, кæннод мæм мæ хо æнхъæлмæ 
кæсдзæн. 
— Æмæ æххормагæй цæуыс? 
— Æххормаг нæ дæн. Нæхицæй чысыл раздæр куы 
рацыдтæн. 
37 

Нæ мын бакуымдта ресторанмæ цæуын. Стæй, æргом 
дзургæйæ, мæхи дæр нæ фæндыд. Аив мæм нæ касти, дам- 
думгæнджыты дзыхы бафтынæй дæр тарстæн. Суанг ма 
йæ фыдыхоты цурмæ æввахс дæр нæ бацыдтæн. Тимæйы 
дæр æмæ мæхи дæр цæсты бафтауынæй хъахъхъæдтон. 
Æрмæст, цалынмæ йæ хоимæ фæстæмæ рацыдысты, уæдмæ 
сæм автобусы æрлæууæны фенхъæлмæ кастæн æмæ сæ 
таксийы сбадын кодтон. 
Нæхимæ Бæдийы æрбаййæфтон. Амæй размæ дæр-иу 
искуыдæм куы цыдтæн, уæд-иу мæ рагацау цæттæ кæнын 
райдыдта, кæд ын-иу ахæм фадат уыдис, уæд. Фылдæр 
хæттыты-иу æй къуындæг уавæрты сæвæрдтон. Отпуск- 
иу куы райстон, уæддæр-иу ын æй арæхдæр тæккæ къуырц- 
дзæвæны схъæр кодтон. Мæ путевкæ-иу мæ дзыппы куы 
уыди, уæддæр-иу фылдæр хатт афоныл нæ ацыдтæн. Бон- 
дыууæ боны-иу æнæбайрæджыгæнгæ никуы фæдæн. Афо- 
ныл ацæуын-иу мын куы бантыст, уæд та-иу билет хъуа- 
мæ фылдæр-фылдæр иу бон раздæр райстаин æмæ-иу мын 
уыцы хъуыддаг Бæди æдзухдæр мæ цæстмæ дардта. Ныр 
дæр та мын уыдæттæ дзурынмæ фæци: 
— Кæд цæуыс, уый-ма мын зæгъ. 
— Райсом. 
— Билет дæм ис? 
— Ис. Абон æй райстон. Райсом фыццаг рейсы цæуын. 
— Цы дын сæвæрон, уыдон мын зæгъ æмæ сæ афоныл 
бафснайон, кæд ма йын афоныл схонæн ис, уæд. 
Суанг фæсахсæвæртæм мæ дзаумæттæ фефснайдтам, 
бынтон æрæджиау нæ хæс æххæстгондыл банымадтам æмæ 
диваныл дыууæйæ дæр нæхи æруагътам. Цæмæдæр гæсгæ 
нæм афтæ каст, цыма ахсджиаг æмæ уæззау куыст ба- 
кодтам. 
— Кæд ма дæ зæрдыл исты æрлæууа, уæд мын æй 
зæгъдзынæ,— сдзырдта Бæди.— Æз дæр хъуыды кæндзы- 
нæн. 
Æцæгæй, мæ хуыссæны дæр мæ балцы хабæрттыл хъуы- 
ды кодтон. Кæй зæгъын æй хъæуы, фæндæгтыл дæр ауæд- 
тытæ кодтон. Мæйгæйттæ-иу æддæ фæдæн. Иу хатт та 
суанг æнæхъæн сæрд дæр зæрæстон зæххыты арвыстон, 
фæлæ ныры хуызæн дæргъвæтин фæндагыл никуыма цæ- 
уын. Алцыдæр афоныл кæм фидауы, уым, чи зоны, ахуыр 
кæнынæн дæр бæлвырд рæстæджытæ ис. Исты базонынмæ 
æвддæс-æстдæсаздзыдæй куы тырнай æмæ институтмæ 
куы бацæуай, уæд иу хъуыддаг у. Æндæр хъуыддаг у, дæ 
азты нымæц дыууæ хатты куы фæфылдæр уа, афтæмæй 
38 

дæхицæй студент куы саразай. Ахуыр кæнынмæ æрæджы 
нйХуы у, зæгъгæ, чи загъта, уый дæр йæхирдыгонау раст 
уыди, фæлæ уæддæр, мæнмæ гæсгæ, æвзонгæй цы оазо- 
най æмæ дын цас бантыса, уыйбæрц дын азты уаргъимæ 
нæ бантысдзæн. 
Асæрды Уæлдæр партион скъоламæ развæлгъау аны- 
хас кæныны тыххæй куы ацыдтæн, уæд мын ахæм хабар 
радзырдтой. Уæлдæр партион скъолайы ахуыргæнджытæй, 
дам-иу, иу профессор фæлварæнты размæ, скъолайы чи 
ахуыр кодта, уыдонæн ахæм зæрдæтæ æвæрдта: «Фæлва- 
рæнтæй та цæмæй тæрсут? Фæлварæн кæм дæттынц, уыцы 
уаты дуар байгом кæнынмæ йæ ныфс чи бахæсса, уымæн 
йæ «рæстæмбис» бæрæггæнæн цæттæ у. Билет чи сиса, 
уый «цыппар»-ыл йæ зæрдæ дарæд. Билеты фарстатæн 
дзуапп дæтгæйæ иу ныхас кæй дзыхæй ссæуа, уый райс- 
дзæн «фондз». 
Уыдон, кæй зæгъын æй хъæуы, худæджы тыххæй загъд 
чи ’рцыд, ахæм ныхæстæ сты, фæлæ дзы рæстдзинад кæй 
ис, уый дæр дызæрдыггаг нæу. Æнæфсонæй ницы вæййы. 
Цъуалыйаг лæппу та мын ахæм хабар радзырдта. 
Ардæм, дам, куы ’рцыдтæн, уæд мæм, кæимæ ахуыр код- 
тон, уыдонæй иу ахæм фарст радта, иннæ адæмæй, ацы 
скъолайы чи ахуыр кæны, уыдонæй, дам, цы уæлдай ис? 
Куы ницы дзуапп радтон, уæд мын афтæ: «Иннæ адæм 
сæ отпусчы рæстæг фæулæфынц цыппар æмæ ссæдз боны, 
мах та нæ фæллад уадздзыстæм цыппар æмæ ссæдз мæйы». 
Сæрды ма базыдтон, скъолайы чи ахуыр кæны, уыдонæй 
алкæмæндæр йæ стипенди, йæ мызд цæйбæрц уыд, уыйбæрц 
кæй уыдзæн, æрмæст ссæдз туманæй фылдæр нæ. Уыцы 
хъуыддаг рагацау кæй базыдтон, уый мын фæпайда. 
Цæвиттон, мæнæн мæ мызд фынддæс туманы йедтæмæ 
нæ уыд, фæлæ газеты кусджытæн сæ мыздмæ сæ бон баф- 
тауын уыд, сæ фыстытæн цы æхца истой, уый дæр. Æз 
фæстаг дыууæ азы гонорар кусыныл никуы бацархайд- 
тон. Мæхæдæг хицау кæм уыдтæн, уым мæм æхца кусын 
бынтон аив нæ каст, фæлæ фæстаг æртæ мæйы — иумæ- 
йаг куысты мыздмæ æфтыд цыдысты фæстаг æртæ мæйы 
æхцатæ — мæхицæй уацхæссæг сарæзтон æмæ рæстæмбис 
нымадæй мæ алы мæйы мызд ссæдз туманмæ (æххæст 
ссæдз туманæй дыууæ сомы фылдæр дæр ма фесты) куы 
схæццæ, уæд мæ размæ æвæрд хæс æххæстгондыл баны- 
мадтон æмæ та редакторæй кусынмæ бавнæлдтон — цыма 
фысгæ чи кæны, ахæм редактортæ иу æмæ дыууæ ис, 
уыйау... 
39 

Дыккаг бон райсом раджы Тимæмæ ныдздзырдтон æмæ, 
кæд цæуын, уый куы базыдта, уæд фенкъардхуыз. Æз 
дæр, дам, дæ афæндараст кæнынмæ хъавыдтæн. Мæ мад, 
дам, дын фæндагмæ цыдæртæ сцæттæ кодта æмæ уыдон 
ахæссын дæр мæ зæрды уыд. 
Искуыдæм куы фæцæуын, уæд мæ фæдыл цæуын никæй 
фæуадзын. Бæди æмæ Дунетхан дæр хъавыдысты мемæ 
аэропортмæ ацæуынмæ, фæлæ сæ нæ ауагътон. Редак- 
цийы шофыр мæм æрбацыд æмæ дыууæйæ ацыдыстæм. 
Хæдтæхæг афоныл кæй стахт, уый мæ балцы райдайæнæн 
хорз сæрæвæрæн скодта. Стæй ма рæстæг Мæскуыйы 
нæхимæйы хуызæн хорз куы уыд, уæд ноджы тынгдæр 
бацин кодтон. Кæддæр, институтмæ куы цыдтæн æмæ 
фæндаг куы нæ зыдтон, уыцы хабæрттæ мын сног сты. 
Уæлдæр партион скъола ахæм ран ис, æмæ дзы иу хатт чи 
уыд, уый йæ дыккаг хатт æнцонæй ссардзæн. Мæнмæ дæр 
афтæ бæргæ кæсы, кæд та нæ фæрæдион, уæд. 
Метройæ куы рахызтæн, уæд æппæты фыццаг бацар- 
хайдтон иуæндæсуæладзыгон хæдзар ссарыныл. Ахæм 
бæрзонд хæдзæрттæ Мæскуыйы бирæ ис, фæлæ уый мет- 
ромæ æппæты хæстæгдæр уыд æмæ йæ Хуыцауы фæрцы 
ссардтон. Æнæискæй бафæрсгæ скъоламæ бацыдтæн. 
Ноджыдæр-ма иу хъæбатырдзинад равдисын мæ къухы 
кæй бафтыд, ууыл дызæрдыг нал кодтон. 
Цыбыр дзырдæй, мæ дарддæры хъуыддæгтæй дæр ра- 
зыйæ баззадтæн. Цы уаты æрцардтæн, уый уыдис Ти- 
мæиы хæрæфырт Фидары фарсмæ. 
Йæ хæдфарсмæ нæ, фæлæ уымæй мæн æхсæн уыд 
æрмæстдæр иу уат. Мæ зæрдæмæ фæцыд, дыгæйттæй кæй 
цæрдзыстæм, уый дæр. Æртыгæйттæй æгæр бирæ у, иунæ- 
гæй та — æнкъард. Ноджы ма иу хъуыддагыл мæ цæст 
æрæвæрдтон. Дуар æхгæнгæ ничи кодта. Раст зæгъгæйæ, 
дæгъæл-иу фæзылдтой æмæ-иу æй афтæмæй ныууагътой. 
Кæм цæрдзынæн, уыцы уаты цурмæ куы бацыдтæн æмæ 
дуарыл дæгъæл куы федтон, уæд æнхъæлдтон, мидæгæй 
дзы исчи ис æмæ дуар бахостон. Дзуапдæттæг мын нæ 
фæци æмæ дуарыл рахæцыдтæн. Æхгæд разынд. Дæгъæл 
фæзилынæй дарддæр хос нал уыд æмæ йæ байгом код- 
тон. Цæрæг дзы кæй уыд, уый дзаумæттæ æмæ хуыссæнмæ 
гæсгæ базыдтон. Бандоныл æрбадтæн æмæ хъуыдытыл 
фæдæн. Уалынмæ дуар æрбахостæуыд. Мæхинымæр дисы 
бацыдтæн, чи уа, зæгъгæ. «Мидæмæ» йын куы загътон, 
уæд дуар байгом æмæ къæсæргæрон ауыдтон Фидары. 
Кæрæдзиуыл куыннæ бацин кодтаиккам! 
40 

— Цæмæн байрæджы кодтай? — бафарста мæ Фидар 
салам раттыны фæстæ. 
— Цæмæн куы зæгъай, уæд мæ дæ мадыхо бакъуы- 
лымпы кодта. 
— Цавæр мадыхо? — дисхуызæй мæ бафарста Фидар. 
Хабæрттæ йын куы радзырдтон, уæд ын хуымæтæджы 
æхсызгон уыд. Куыд рабæрæг, афтæмæй Тимæйы фыдимæ 
рагæй зонгæ сты. Иу рæстæджы хохы куыста æмæ, дам, 
нын бирæ хорздзинæдтæ фæци. 
— Æмæ чындзæхсæв кæд уыдзæн? 
— Ацы мæйы фараст æмæ ссæдзæмы. Кæд мæ иу къуы- 
ри ауадзиккой. 
— Ауадздзысты дæ. Уæлдайдæр ахæм хъуыддаджы 
фæдыл. Фылдæр бонтæ сæ ракурын дæр дæ бон у. Мах 
радыгай нæхи деканæй къуыригæйттæ ракурæм æмæ нæ 
алчи сæхимæ ацæуы. 
— Ацы уаты ма чидæр цæры, æндæр адон кæй дзау- 
мæттæ сты? — бафарстон Фидары. 
— Замманай дзæбæх лæппу. Волгоградаг. Владислав. 
— Цæмæй йæ зоныс? 
— Уый цыппар боны размæ æрцыд æмæ, ирон дæн, уый 
куы базыдта, уæд ын тынг æхсызгон уыд. Сæ типогра- 
фийы директор ирон у æмæ, дам, уымæ гæсгæ ирæттæй 
бирæтимæ базонгæ дæн. Иумæ бадгæ дæр акодтам. 
— Гитарæ дæр уый у, æвæццæгæн? — къулмæ аца- 
монгæйæ бафарстон æз. 
— Дæсны йыл цæгъды. Стæй заргæ дæр хорз кæны. 
Мæ зæрдæмæ фæцыди. Ныртæккæ йæ ардæм хъæуы, абон 
ныхас бакодтам. Ныр дæр дуары хъæрмæ æрбауадтæн, 
кæд, зæгъын, уый æрбацыд. 
Уалынмæ æцæгæйдæр дуар байгом æмæ æрбахызт 
рæстæмбисас, кæсæнцæстджын, къæбæлдзыгсæр бурдза- 
лыг лæппу æмæ хъæрæй загъта: 
— Ай нæм уазæг дæр куы ис! 
— Уазæг нæ, фæлæ фысым,— араст æй кодта Фидар. 
— Фысым, зæгъыс? 
— 0. Базонгæ ут. Ардыгæй фæстæмæ уæ иумæ цæрын 
хъæудзæн. 
— Тынг æхсызгон мын у!— бацин кодта Владислав æмæ 
мын йæ ном загъта. 
— Волгоградæй дæ, зæгъгæ, мын Фидар дзырдта,— йе 
’рбацæуыны размæ нæм ныхас кæй уыд, уый йын бамба- 
рын кодтон. 
41 

— О, Волгоградæй. Куыстон фæскомцæдисон газеты 
редакторæй. 
— Уæдæ иу куыст куы кодтам. 
— Ды дæр редактор уыдтæ? Уый дын гъе! Дыууæ ре- 
дакторы æнæиу литературон кусæгæй! 
— Кæд истытæ кæниккам,— зæрдæ йын авæрдтон æз. 
— Æргом дзургæйæ,— загъта Владислав,— уыцы рæн- 
хъытæй стыхстæн. 
— Ныр мауал тыхс,— загъта йын Фидар.— Дыууæ азмæ 
дæ рæнхъытæ нæ, фæлæ дамгъæтæ дæр ферох уыдзысты. 
— Нæ зонын, зæрондæй ахуыр кæнын рæнхъытæ фыс- 
сынæй æнцондæр разына? — катайгæнæгау бафиппайдта 
Владислав. 
— Цал азы дыл цæуы? — бафарста йæ Фидар. 
— Фехсын афон мын у,— мидбылхудгæйæ дзуапп рад- 
та Владислав. 
— Уæддæр? 
— Æртындæс æмæ ссæдз. 
— Уæдæ уæд мæн дæр агæрахгæнинæгтыл нымайыс? 
— уайдзæфгæнæгау бакодта Фидар. 
— Владислав, ды цы зондыл хæст дæ, уымæ гæсгæ 
мæнæн мæ афæдзы бон сбæрæг кæнинаг у,— артмæ мæ 
сугтæ бакалдтон æз дæр. 
— Мæ ныхæстæ фæстæмæ исын,— йæ къухтæ сдардта 
Владислаа — Æнхъæлдтон, сымахæй хистæр дæн, æндæр 
мæхи зæронд нæ рахуыдтаин. 
— Зæрæдтæ нæма стæм,— загътон æз,— фæлæ нын 
цыма ахуырмæ æгæр ферæджы... 
— Хид уæ ничи ракæндзæн, ма тæрсут,— ныхас йæхимæ 
айста Фидар.— Æз дзы афæдз сахуыр кодтон æмæ мын 
ницы уыди. Уæдæ иннæтæй дæр «Тагъд æххуысы» ма- 
шинæмæ дзурын никæмæн ма бахъуыд. Æвзæр бæрæг- 
гæнæн дзы никуыма ничи райста. Уæдæ дзы «рæстæмбис»- 
тыл дæр арæх нæ сæмбæлдзынæ. Ацы скъолайы чи^дхуыр 
кæны, уыдоны зонындзинæдтæн аргъ кæнынц «цыппар»- 
тæ æмæ «фондз»-тæй. 
— Иу ныхасæй, водкæмæ ацы скъола йæ бæрæг- 
гæнæнтæм гæсгæ хæстæг бацыд,— фæхъæлдзæгдæр уæв- 
гæйæ сдзырдта Владислав. — Иу нозтуарзаджы куы ба- 
фарстой, цавæр водкæтæ зоныс, зæгъгæ, уæд сын дзуапп 
радта: «Водкæтæ сты дыууæ хуызы: хорз æмæ тынг хорз!» 
Водкæйæн нæ зонын, фæлæ нæ уаты цæрынæн æвзæр 
фадæттæ кæй нæ уыд, уый бамбæрстон. Лифт, дам, æнæ- 
къуылымпыйæ кусы, фæлæ, мыййаг, куы нæ куса, уæддæр 
42 

а^хсæзæм уæладзыгмæ фистæгæй дæр суайæн ис. Теле- 
фонтæ нæм кæй ис — фæстæдæр куыд базыдтон, афтæмæй 
телефон уыд алы уаты дæр — æрмæст уый дæр бирæйы 
аргъ у. Уазал дон дæр æмæ тæвд дон дæр уыдис алы уаты. 
Фæстæдæр мын Владислав бацамыдта цæлгæнæнтæ. Алы 
уæладзыджы дæр — дыууæ. Уазалгæнæнтæ дзы æвæрд. 
Куы дæ фæнда, уæд хæринаг скæнын дæ бон у, куы дæ 
фæнда, уæд та — хæрæндон скъолайы кæрты. Фыццаг 
хатт дзы сæрды бахордтон. Дæсны хæринаггæнджытæ дзы 
кусы. Сæ хæринаг — хæрзад æмæ аслам.— Владислав æмæ 
мæ Фидар цæлгæнæн уынынмæ ахуыдтой. 
— Æвæццæгæн, мæн цæлгæнæны сЭер никуы бахъæу- 
дзæн,— пецтимæ мæ æгæр бæстон куы зонгæ кодтой, уæд 
сын загътон æз. 
— Цæуыннæ дæ бахъæудзæн? Ау, цай дæр никуы 
кæндзынæ? 
— Цайæ цы зæгъыс, уый зæгъ, фæлæ хæринаг кæнынæн 
ницы зонын. 
— Куы дæ ’рсура, уæд базондзынæ. Ам хæринаг кæ- 
нынмæ ахæм дæсны лæппутæ ис, æмæ сæм адæймаг кæсын- 
тыл фæвæййы. Уæлдайдæр векгрийæгтæ. Нæ уæладзм- 
джы аст уаты венгрийæгтæ цæры» 
— Уыдон дæр ам ахуыр кæнынц? 
— 0,— дзуапп радта Фидар æмæ йæ былтæ бахудæз- 
мул сты.— Тынг зæрдæхæлар адæм сты. Шандортæ’дзы 
цал и, уый зоныс? 
— Шандортæ, зæгъыс? — нæ йæ бамбæрстон æз. 
— 0, Шандор нæмттæ дзы æхсæзыл ис. Кæддæр дзы 
иу Шандоры чидæр агуырдта æмæ йæм тыргъты йæ номæй 
куы фæдзырдта, уæд æм фондз уатæй ракастысты. Æвæц 
цæгæн, æхсæзæм Шандор сæхимæ нæ уыди. Гъе, æмæ уыцы 
Шандортæй, тыргъты æппæты кæронæй чи цæры, уый 
хуызæн дæсны дзы хæринаг кæнынмæ ничи у. Адæм æм 
дисмæ кæсæгау фæкæсынц. Семæ цы хæринæгтæ æрбала- 
сынц, уыдон дæр æнахуыр хæрзад сты. Ивгъуыд ахуыры 
азы кæрон мæ сæхимæ бахуыдта æмæ сæм ахæм тахынæг 
бахордтон, æмæ абон дæр йæ тæф мæ фындзыл уайы. 
Æмæ йыл цы нæ уыди! Цывзы, нуры, хъонтхора... Дæс 
алыхуызон судзаг хал æмæ мын кæрдæджы мыггаджы 
ранымадта. Æнæхъæн Венгрийы, дам, ахæм тахынæг 
æрмæстд^ер иу ран кæнынц. Афтæ хæрзад куыдæй ра- 
уайы, уйй сусæгдзинæдтæ, дам, никæмæн хъæр кæнынц. 
Фæстагмæ та мын афтæ зæгъы, ацы тахынæгæн, дам, йæ 
иу хай у хæргæфсы фыд. Æмæ тахынæг уыди! Цыдæ- 
43 

риддæр ыл хойрагæй æмæ зайæгойæ конд уыди, уыдон 
æддæмæ зындысты, суадонæй балер кæсаг куыд зына, 
афтæ. 
Уыцы диссаджы тахынæгæй дыккаг бон мæхæдæг дæр 
фæхъæстæ дæн. Ме ’мзæххонтæ ног ахуыры азы райда- 
йæны фæдыл абадт сарæзтой, æмæ уырдæм Фидар йæ вен- 
грийаг æрдхорды дæр æрбахуыдта æмæ йемæ венгрийаг 
сæнтимæ сæ зындгонд тахынæгæй дæр æрбахаста. 
Абадт Фидары уаты уыдис. Сабыргай-сабыргай бабирæ 
стæм. Алы аз дæр-иу Цæгат Ирыстонæй ахуыр кæнынмæ 
арæхдæр æртæйæ æрцыдысты. Фыццагкурсонтæ, фарон 
чи æрцыди, уыдонимæ æхсæз баистæм. Уыдысты дзы Хус- 
сар Ирыстоны дыууæ минæвары, партийы хъæууонхæ- 
дзарадон хайады сæргълæууæг — уымæ та мæйон кур- 
сытæм фæсидтысты. Славик (Владислав хонын мын йæхи 
нæ бауагъта), венгрийаг Шандор æмæ ма ноджыдæр 
цалдæрæй. Фидар мæ фарсмæ бадт æмæ, уазджытæ куыд 
цыдысты, афтæ мын сæ амыдта. Хистæрæн нын бадт нæхи 
обкомы хъæууонхæдзарадон хайады хицау. Æз æй уы- 
мæйразмæ дæр зыдтон. Кæддæр мын иу хъуыддаг сарæз- 
та æмæ дзы бузныг уыдтæн. Хъуыддаг, зæгъгæ, ме ’мхæ- 
рæфырт хъæууонхæдзарадон институт каст фæуыны фæс- 
тæ дыууæ ’мæ ссæдз азы бакуыста Уæрæсейы æмæ æрæ- 
джиау бацагуырдта йæ райгуырæн бæстæ. Иу орден æмæ 
дыууæ майданимæ сæ хъæумæ сыздæхт, фæлæ йын куыст 
нæ лæвæрдтой. Йæ хъаст мæнмæ схаста, æмæ йæ æз дæр 
обкоммæ хъæууонхæдзарадон хайады хицаумæ бахуыд- 
тон. Йæ цæрæнбон бирæ — йæ хъуыддаг ын уыцы бон 
сарæзта. 
Нæ хистæр иуцалдæр сидты куы фæкодта, уæд, арæх 
куыд вæййы, афтæ фынджы уæлхъус оадджытæ фæкъорд- 
тæ сты æмæ дзы алчидæр йæхи ныхасыл фæци. 
— Ахæм абадтытæ нæм арæх вæййы,— загъта мын 
Фидар.— Æхца æрæвæрæм æмæ куы иумæ æрæмбырд 
вæййæм, куы иннæмæ. 
Æхцайы хабар куы фехъуыстон, уæд фырæфсæрмæй 
цы фæуыдаин, уый нал зыдтон. Иуцасдæр мæ бон сдзу- 
рын дæр ницыуал баци. 
— Иу бæрæгбон дæр æнæрæмбырдгæнгæ нæ фæвæй- 
йæм,— дзырдта дарддæр Фидар.— Уæдæ йæ гуырæнбон 
кæмæн вæййы, уый ном дæр ссарæм. 
— .Æхца æмбырд кодтат, уымæн ницы базыдтон,— 
загътон мæхи растгæнæгау. 
— Уый фыццагкурсонтæм нæ хауди. 
44 

— Цæуыннæ? 
— Сымах номыл æрæмбырд стæм. Фарон махæн дæр, 
нæ разæй чи цыд, уыдон æрæвæрдтой фынг ахуыры азы 
райдайæны кадæн. 
Гыццыл мын фенцондæр, кæд æцæг дзуры, уæд. Уæвгæ 
Фидар, мæнг чи зæгъа, ахæм адæймаг нæу, стæй æз исты 
къæмдзæстыджы бахауон, ууыл дæр нæ бацархайдзæн. 
— Афæдзы дæргъы ахæм мæй нæ вæййы,— дзырдта 
дарддæр Фидар,— æмæ мах скъоламæ бæстæйы алы 
кæрæттæй курсытæм кæд не ’рцæуынц, обкомы секре- 
тартæй райдай, æмæ хайады хицæуттæй фæу, уыдонимæ 
партион газетты редактортæ дæр. Ауалдзæджы ахæм 
мæйон курсытæм Ирыстонæй æрцыдысты ирон æмæ 
уырыссаг газетты редактортæ. Нæхимæ сæ æрбахуыдтам. 
Уæд дæр ацы уаты бадтыстæм. Мæнæ ныр куыд фæ- 
къордтæ сты фынгыл бадджытæ, афтæ уæд дæр алчи 
йæхицæн ныхасгæнæг æмбал ссардта æмæ сæ иуцасдæр 
сидтытæ дæр ферох сты. Уырыссаг газеты редактормæ, 
дæхæдæг æй зоныс, иронæй ницы ис, кæд ирон мыггаг 
хæссы, уæддæр. Ироны хуызæн суанг æддаг бакастæй дæр 
нæу. Йæ фарсмæ уырыссаг лæппу бадт фæци — мемæ 
царди, ацы сæрд ахуыр фæци, архангельскаг, æмæ фæйнæ 
цалдæр куы анызтой, уæд æм фæкъæйныхдæр æмæ йæ 
бафарста: «Ды дæр ирон дæ?» Уый йын йæхи растгæнæ- 
гау афтæ: «Нымад афтæ дæн». Уыцы ныхæстæ ирон га- 
зеты редактор айхъуыста, цы — алывыд ын акалдта. 
— Зæгъгæ раст кодта,— бафиппайдтон æз. 
— Чи? — нæ мæ бамбæрста Фидар. 
— Ироныл нымад дæн, зæгъгæ, чи загъта, уый. Ома, 
кæд мæ ирон хонынц, уæддæр ирон нæ дæн. 
— Ахæмты ирон рахонын тæригъæд у. 
— Ирон нæ, фæлæ сæ æндæр адæмæй схонын дæр 
тæригъæд у. 
— Кæрæдзимæ байхъусæм,— райхъуысти хистæры 
хъæлæс.— Нæ фынджы кой нæ ферох... 
Адæм фæсаоыр сты. Иууылдæр хистæрмæ разылдыс- 
ты æмæ йæм, дæумæ хъусæм, зæгъгæ, сæ каст скодтой. 
— Абон æрæмбырд стæм сымах тыххæй,— загъта уый.— 
Цалдæр боны размæ райдыдта ахуыры ног аз æмæ æз 
фыццаджыдæр арфæ кæнын, ацы аз скъолайы къæсæрæй 
чи æрбахызт, уыцы фæсивæдæн. Ирыстонæй цыппарæй 
æрцыдыстут — дыууæ чызджы æмæ дыууæ лæппуйы æмæ 
уæ къухы стыр æнтыстдзинæдтæ куыд бафта, ахæм арфæ 
уæ уæд! Уымæй уæлдай арфæ кæнын, ацы скъолайы 
45 

ахуыргæнинæгтæй нæ фынджы уæлхъус чи бады, уыдонæн 
се ’ппæтæн дæр. Уæлдай саламы ныхас зæгъын нæ венг- 
рийаг уазæгæн. .<■ 
— Шандор Ракоши хуыйны,— ирона^ æм бадзырдта 
Фидар. 
— Шандор Ракоши, дæ цæрæнбон бирæ уæд! Венг- 
рийæгтæ махæн не ’фсымæртæ сты. Ясберены зылды цы 
венгрийæгтæ цæры, уыдонæн сæ фыдæлтæ алантæ уыдыс- 
ты. 
— Зонын æй, зонын,— йæ сæр разыйы тылд бакодта 
Шандор. 
— Гъемæ уе ’ппæты цæрæнбон дæр бирæ уæд! Æз дæр 
дыккаг къуыри сымахимæ дæн æмæ мæ фæнды, цæмæй, 
ам кæй уыдтæн, уый уæ зæрдыл истæмæй бадарат. 
Хистæр йемæ цы пъартфел æрбахаста, уырдыгæй сис- 
та духийы æвгтæ æмæ къафетты къоппытæ. Алы сылгой- 
маджы раз дæр фæйнæ-фæйнæйы æрæвæрдта. Нæлгоймæг- 
тæ цал уыдысты, уалæн та балæвар кодта галстуктæ æмæ 
одеколоны æвгтæ. 
Адæм иууылдæр сыстадысты. Сыстад йæхæдæг дæр. 
— Уе ’ппæты цæрæнбон дæр бирæ уæд! — загъта ма 
хистæр æмæ йæ нуазæн банызта. 
Нæ бадт суанг фæсахсæвæртæм ахаста. 
IV 
Фидарæн мæ хабæрттæ куы бамбарын кодтон, уæд мын 
зæрдæ бавæрдта, цыдæриддæр хъæуа, уый ссарынæй. Æз 
ыл мæ зæрдæ алцæмæй дæр дардтон, уымæн æмæ, цы 
’лхæнын хъæуы, уый дæр зыдта æмæ, кæм æлхæнын хъæуы, 
уый дæр. Скъолайы размæ сæудæджеры куыст бирæ фæ- 
кодта. Сæудæджеры куыст, зæгъгæ — уыди универма- 
джы директор, Министрты Советы инструктор, базарады 
министры хæдивæг. 
Фыццаг сабаты райсомæй горæтмæ ацыдыстæм. Ду- 
нетхан мæм цы номхыгъд радта, уый Фидары æвджид 
бакодтон æмæ, кæсаг йæ зонгæ байбынтыл зилгæ куыд 
рацæуы, афтæ Фидар дæр иу дуканийæ иннæмæ згъорæ- 
гау кодта. Æз дæр оайраджы хъиамæт æвзæрстон. Авто- 
бусæй троллейбусмæ, уырдыгæй — метромæ, уый фæстæ 
— фистæгæй. Дзæгъæлы-иу кæдæм бацыдыстæм, уьш бирæ 
нæфæстиат кодтам. Цы нæ хъуыд, уыдон алы ран дæр 
уыдысты чындздзон къабайаджы хъуымацæй фæстæмæ, 
æрмæст архайдтам хуыздæр ссарыныл. Сызгъæринæн дзы 
46 

ныккæнæн нæ уыд, фæлæ Дунетхан цы къухдарæн загъта, 
ахæмыл нæ хæст кодтам. Уый Тимæйæн чындзы къух- 
дарæн æлхæнын кодта, æппæты фæтæндæр чи уыдаид, 
ахæм. Ахæмыл та иу ран дæр нæ цæст не ’рхæцыд. 
— Зæронд Арбаты ма иу дукани зонын æмæ уырдæм 
цом,— загъта Фидар, йæ зæрдæ куы никæдæмуал æхсайд- 
та, уæд. 
Æнхъæл уыдтæн, фæндагыл иу сахатæй къаддæр нæ 
бафæстиат уыдзыстæм, зæгъгæ, фæлæ, цалдæр хатты ав- 
тооусы, иу хатт троллейбусы абадыны фæстæ Зæронд 
Арбаты балæууыдыстæм. Дунетхан цы къухдарæн загъта, 
ахæм дзы куы разынд, уæд нæ дыууæ дæр цинæй амар- 
дыстæм. 
— Чындздзон къабайаг дæр ссардзыстæм,— загъта Фи- 
дар.— Нырма рæстæг ис. Фæсвæд дуканиты йæ фенын 
хъæуы. Ахæм хъуымацæн-иу ныккæнæн дæр нæ уыд, фæлæ 
ныр цæмæдæр гæсгæ фæцыдæр. 
Нæ уæргътæ хæссынæн фæуæззау сты. Уыцы фæлладæй 
æмдзæрæнмæ æрбаздæхтыстæм. Фидар ма номхыгъдмæ 
ноджыдæр иу хатт æркæсгæйæ загъта: 
— Иу цыд ма куы акæнæм, уæд сæ иууылдæр балхæн- 
дзыстæм. 
— Сæйрагдæр къабайаг у, иннæтæ афтæ тыхстаг не 
сты. Ноджы ма йæ хуыйынæн дæр рæстæг хъæудзæн. 
— Æмбарын æй, æмбарын,— сагъæсхуызæй бафиппайд- 
та Фидар.— Райсом фæсахуыр ауайдзыстæм. 
Дыккаг бон ацыдыстæм Мæскуыйы бынмæ æмæ, цавæр 
хъуымац загъта, ахæмыл фæхæст стæм. 
Цыма чындзæхсæвы хабæрттæн сæ сæйрагдæр конд 
æрцыд, афтæ банымадтон. Фидар дæр æрсабыр. Дæлæмæ 
куы цыдыстæм, уæд йæ цæсгомыл цы сагъæстæ зынд, 
уыдонæй дзы иуы фæд дæр нал уыд, кæд дыууæйæ дæр 
тынг бафæлладыстæм, уæддæр. Электричкæйы иудзæвгар 
рауайыны фæстæ Фидар йæ мидбылты бахудгæйæ сдзырд- 
та: 
— Æрмæст-иу ацы хабæрттæ макæмæн радзур, науæд 
фæхудинаг уыдзынæн. 
Диссаг мæм фæкастысты Фидары ныхæстæ. Йæхимæ 
азым цæмæй æрхæсса, стæй йыл цæмæй исчи бахуда, 
ахæмæй куы ницы бакодта, уæд цæмæн афтæ зæгъы? Йæ 
ныхæстыл ын фæхъуыды кодтон, æмæ йæ фарстæн мæ 
бон дзуапп раттын куы нæ баци, уæд ын йæхи бафарстон: 
— Цæмæн афтæ зæгъыс? 
— Тимæ мæ мадыхо кæй у, уый дæ ферох? 
47 

— А-а-а. Мæ зæрдема цæмæн афтæ загътай. 
— Ды мæ сиахс дæ, растдæр зæгъгæйæ та, мæ фыды 
æмсиахс æмæ уæздандзинæдтæ хъуамæ ды мæнæн кæнис, 
æз дæуæн нæ фæлæ. 
— Бафидаудзыстæм, Фидар. 
— Хъазгæ кæнын,— йæ хъæлæс фæфæлмæндæр уæв- 
гæйæ загъта Фидар.— Цæй фидауын нæ хъæуы?! 
— Æмбарын дæ. Æз дæр хъазгæ кæнын. 
Æмдзæрæнмæ куы ’рбацыдыстæм, уæд нæхимæ Али- 
ханы æрбаййæфтон. Мæнæй дзæвгар раздæр нæ газеты 
редакторæй куыста. Куы мæ ауыдта, уæд йæ сырх цæсгом 
æмæ цъæх цæстытæ ферттывтой. Цыма йæ кæстæр 
æфсымæр уыдтæн, уый хуызæн мæ йæ хъæбысы ныккод- 
та. Ахуыр кæнынмæ кæй бацыдтæн, уый тыххæй мын 
зæрдиаг арфæ ракодта, стæй мæм æнахуыр цæстытæй 
æрбакæсгæйæ загъта: 
— Хъуамæ мын сиахсы æгъдæуттæ дæттай. 
Куы ницы йæм сдзырдтон, уæд мæ бафарста: 
— Æви мын хъуыддæгтæ зонын æнхъæл нæ дæ? 
— Цавæр хъуыддæгтæ? 
Куыддæр уыцы ныхæстæ сдзырдтон, афтæ мæ зæрдыл 
æрбалæууыд, Тимæйы мадимæ иу артæй дих æфсымæр 
æмæ хо кæй сты æмæ, фырæфсæрмæй мæ ныхы хид куыд 
рахъардта, уый банкъардтон. 
— Тимæйы дын дæ фыццаг скодтой æмæ мын æй загъ- 
той. 
Мæхи сраст кæнынæн мын замманай фадат фæци: 
— Æмæ ды ахæм мадыфсымæр дæ, кæмæ нæ фæхабар 
кæной? 
— Чызгæрвыстмæ æнæссæугæ нæ фæуыдаин, фæлæ 
къуырийы фæстæ фæсарæнтæм цæуын. 
— Кæдæм фæсарæнтæм? 
— Сиримæ. 
— Бирæ рæстæг? 
— Æртæ азмæ уал. 
Алихан фæсивæды газеты редакторæй бирæ фæкуыс- 
та. Уый фæстæ каст фæци Уæлдæр партион скъола æмæ 
йæ стырдæр бынаты сæвæрыны бæсты сæвæрдтой райо- 
ны газеты редакторæй. Уым ма иучысыл рæстæг акуыста, 
стæй йæ, Мæскуыйы йемæ чи ахуыр кодта, йæ уыцы 
æмбæлттæй иу йæхимæ рахуыдта æмæ уæдæй нырмæ куыс- 
та кафедрæйы сæргълæууæгæй. 
— Уæдæ дæ ацæуыны размæ Ирыстон нал абæрæг 
кæндзынæ? 
48 
/ 

— Къуыри дæр мын æххæст нал баззад, хъуыддæгтæ 
та ма мæ бирæ ис. Дæумæ дæр уый тыххæй æрбауадтæн. 
Цæвиттон, мæ сæйраг куыстæй уæлдай ма Литературон 
институты разамынд лæвæрдтон тæлмацгæнджыты семи- 
нарæн æмæ мæ уырдæм дæр мæ бынатмæ лæг ссарын 
хъæуы. Дæу бацамонын сын мæ зæрды ис. 
— Æмæ æз уыдæттæн цы зонын? 
— Ницы зонын дзы хъæуы. 
— Уым наукæты кандидаттæ æмæ доктортæ хъæуы, æз 
та дзы иу дæр нæ дæн æмæ иннæ дæр. 
— Нæ дзы хъæуы кандидат дæр æмæ профессор дæр. 
Куыст цæй мидæг ис, уый дын куы радзурон, уæд мæ 
ныхæстыл сразы уыдзынæ. 
Кæд цыфæнды æнæвдæлон уыди, уæддаер мын, сфæлды- 
стадон семинарæн куыд разамынд дæттын хъæуы, уыдæттæ 
радзырдта. Зын мæм дзы ницы фæкаст, фæлæ радзурын 
æмæ цы радзырдта, уыдон æххæст кæнын иу нæ уыдыс- 
ты. Фидар ныфс ын нæ бавæрдтон, æрмæст йемæ кафед- 
рæйы сæргълæууæгмæ бацæуыныл сразы дæн. 
Дыккаг бон институты сæмбæлдыстæм. Кафедрæйы 
сæргълæууæджы йæ кусæн уаты баййæфтам. Алихан мæ 
йемæ базонгæ кодта. Тынг хæларзæрдæ адæймаг мæм 
фæкаст кафедрæйы сæргълæууæг. Йæ чингуытæм гæсгæ 
йæ рагæй зыдтон. Аивадон тæлмацы тыххæй цы бирæ 
фæллæйттæ ныффыста, уыдон литературæйы архай- 
джытæн хорз зындгонд уыдысты. Цыбыр дзырдæй, нæ 
ныхас кæрæдзиуыл сбадт. Сентябры мын кусын райдайы- 
ны фадат кæй нæ фæуыдзæн, уый дæр сын загътон æмæ 
мæ уыцы хъуыддаджы дæр бамбæрстой. Студенттæ, дам, 
уыцы рæстæг колхозы уыдзысты æмæ мæ институтмæ 
цæуын нæ бахъæудзæн. Æнæуи дæр сын мемæ мæй цып- 
пар хатты йедтæмæ нæ уыдзæн ахуыртæ, уый дæр — 
фæссихор, мæхæдæг-иу уæгъд куы уон, уыцы рæстæг. 
Фæстæмæ куы рацæйцыдыстæм, уæд Алиханы хабæрт- 
тæй иуцалдæр мæ зæрдыл æрлæууыд. Фæсивæды газеты 
куы куыста, уæд ын иу æрдхорд уыди æмæ-иу Мæскуыйæ 
куы ссыди, уæд æппæты фыццаг уыимæ фембæлд. Алы- 
хатт дæр-иу кæрæдзиуыл афтæ фæцин кодтой, æмæ-иу йе 
’рдхорд кæуинаг фæци. Уыимæ кæд уырыссаг арахъхъмæ 
кæсгæ дæр кодта. Æрмæстдæр сæн. Уыимæ дæр — сырх. 
Сырх сæн уыди йæ хуыздæр нозт. Омæ сырх сæн дæр уæд, 
фæлæ бæрц суанг сырх сæнæй дæр куы нæ зонай, уæддæр 
дзы хуылфхæлд кæй кæны, уый-иу дзы ферох æмæ-иу 
сæхимæ йæ мæрдты фæндагмæ дзагъултæгæнгæ бацыд. 
49 

Иуахæмы та Алихан ссыд йæ райгуырæн бæстæмæ æмæ 
та йе ’мбалимæ дзæбæх фæбадтысты. Бадгæ дзæбæх 
фæкодтой, фæлæ йе ’мбал цæугæ дзæбæхæй нал акодта. 
Уазалы — хъуыддаг зымæгон æрцыд — хъæддых лæууы- 
ныл архайдта, фæлæ сæхимæ куы бацыд æмæ тæвды иучы- 
сыл куы фæци, уæд, цы банызта, уый хæрдмæ ныццавта. 
Йæ фыдыхойы чызг сæм уазæгуаты уыди æмæ йæ куы 
ауыдта, уæд лæппуйы мадмæ æрдиаггæнгæ иннæ уатмæ 
батахт, туг омы, зæгъгæ. Мад æм удаистæй рауад æмæ 
хъуыддаг куы бамбæрста, уæд афтæ: «Уый туг нæу, марг 
баназа, уый та, æвæццæгæн, Алихан Мæскуыйæ ссыди 
æмæ сырх сæнæй йæхи ныдздзæлæби кодта!» Алиханæн- 
иу йе ’рдхорды æдзухдæр йæ цæстмæ дардтон. Уый-иу 
йæ роцъойыл бæрзонд схæцыд æмæ-иу сæрыстырхуызæй 
загъта: «Уадз-ма йæ, уый саг лæг у!» 
— Нæ фæлæ нæхимæ цом,— загъта Алихан, троллей- 
бусмæ куы бахызтыстæм, уæд,— æмæ, кæм цæрæм, уый 
дæр базондзынæ. 
— Нæй мын фадат, поезды размæ мæ цæуын хъæуы. 
— Уæдæ, æвæццæгæн, нал фембæлдзыстæм, æмæ-иу 
дæ хъуыддæгтæ дæхи фæндиаг ацæуæнт. Мæ хæрæфыр- 
тимæ уыл цард бафидауæд. 
Бузныг зæгъынæй дарддæр ын цы мæ бон уыди æмæ 
йын арфæ ракодтон. Æз скъоламæ фæзилæны рахызтæн, 
уый дарддæр ацыд. 
Нæхимæ цы æрвитинаг уыдтæн, уыдон уыцы æхсæв 
арвыстон. Ирыстоны поезды редакцийы кусджытæй иуы 
усыл амбæлдтæн æмæ сæ уымæ радтон. Фæстæмæ куы 
’рбаздæхтæн, уæд мæм æгæр æнафон фæкаст — фыццаг 
сахатæй дзæвгар фæивгъуыдта, фæлæ райсом раджы 
сдзырдтон æмæ Бæдийæн загътон, цæмæй поезды размæ 
рацыдаид. Хæрзбон ын куы загътон æмæ хæтæл æрæвæ- 
рынмæ куыд хъавыдтæн, афтæ ма Бæди сдзырдта: «Ти- 
мæйæ мæ куыннæ фæрсыс?» — «Æмæ дæ цы фæрсон? 
Мæнæй уæлдай йын ды дæр цы зоныс?» — «Куыд цы 
зонын? Телефонæй йæм бон цалдæр дзырды кæнын, стæй 
йæ уынгæ дæр фæкодтон». 
Кæм æй федтай, зæгъгæ, йæ куы бафарстон, уæд мын 
радзырдта, нæ мадыхоимæ йæм хуынимæ куыд ныццы- 
дысты, уыцы хабæрттæ. Уæддæр та мадыхо мадыхо у. 
Мæ хæстæджытæй куырдуаты бадæгмæ æгъдауимæ ныц- 
цæуын никæй сæр æрцахста, фæлæ уымæй ницы рох кæны. 
Кæд ыл азтæ дзæвгар цæуы, уæддæр йæхимæ уыйбæрц 
хъару ссардта, æмæ йæ хæрæфырты ног хæстæджытæн 
50 

йæхи базонын кодта. Стæй канд йæхи нæ базонын кодта, 
фæлæ чындзаджы дæр федта. Бæди куыд зæгъы, афтæмæй 
йæ зæрдæмæ фæцыди. Уæлдай æхсызгондæр мын, рæсугъд 
æй кæй рахуыдта, уый уыдис. Цæрæнбон мын уый фæ- 
дзæхста, æз, дам, рæсугъд чындз уарзын. 
Тимæмæ-иу мæхæдæг дæр сдзырдтон телефонæй, фæлæ 
йæм арæх дзурын йæ бинонтæй æфсæрмы кодтон. Сæ 
зæрдæмæ куы нæ фæцæуа, уымæй тæрсгæйæ-иу мæхиуыл 
ныххæцыдтæн, фæлæ, Бæдийы ныхæстæм гæсгæ, уым 
диссагæй ницы уыд. Бæдиимæ аныхас кæныны фæстæ йæм 
сдзырдтон æмæ мыл цыма йæ зæрдæ цæмæйдæр фæхудт, 
афтæ мæм фæкаст. Мæскуыйæ ардæм телефонæй дзурæг- 
гаг бирæ æхца фидын хъæуы, зæгъгæ, мæ куы бафарста, 
уæд бамбæрстон, æрæгмæ йæм кæй дзырдтон, уый тыххæй 
мын афтæ кæй загъта, уый æмæ йæм уæдæй фæстæмæ 
алы бон дæр дзурын райдыдтон. Ноджы-иу цыма æдзух- 
дæр телефоны уæлхъус бадт, афтæ-иу хæтæл алы хатт 
дæр йæхæдæг систа. Изæрæй-иу æм кæй дзырдтон, уый 
тыххæй-иу мæ алы хатт дæр бафарста: «Афтæ æрæгмæ 
цæмæн дзырдтай?» Уый-иу мын, кæй зæгъын æй хъæуы, 
æхсызгон уыд. Алы бон æм кæй дзырдтон, уый йæм æгъ- 
гъæд нал касти, фæлæ ма йæ фæндыд, цæмæй йæм бонæн 
йæ кæроны бæсты йæ райдайæны куы дзырдтаин. Уæдæй 
фæстæмæ йæм дзурын райдыдтон райсомæй дæр æмæ 
изæрæй дæр. Алы хатт дæр-иу хæтæл йæхæдæг систа. Цы 
бамоарын ма мын хъуыд, ме сдзурынмæ-иу æнхъæлмæ 
кæй каст æмæ телефоны цурæй кæй нæ цыд. Бинонтæ 
дæр æй æмбæрстой, æмæ дзы телефоны хæтæл сисынмæ 
никуы ничи батагъд кодта. 
Цы дзаумæттæ балхæдтон, уыдон бынатыл куы сæм- 
бæлдысты, уæд мæм Дунетхан æрдзырдта, тынг хорз, дам, 
сарæхстæ алцæмæй дæр. Цæмæй зыдта, æз æнæ Фидар 
кæй ницы бакодтаин. Цыдæр лыстæг æлхæнинæгтæ ма 
мын бафæдзæхста, æмæ уыдон мæхæдæг балхæдтон. Иу- 
уылдæр сæ æрбæстон кодтон æмæ деканатмæ бацыдтæн. 
Куыд рабæрæг, афтæмæй нæ декан хабæрттæ иууылдæр 
зыдта. Куыддæр ын мæхи курыны кой скодтон, афтæ мæ 
дзурын дæр нал бауагъта, ахæм хъуыддаджы тыххæй, дам, 
ныхас дæр нæй. 
— Дæс боны дын фаг у? — бафарста мæ декан. 
Æз дзы мæхи къуыри курынмæ хъавыдтæн, фæлæ мын 
йæхæдæг æртæ боны фылдæр куы загъта, уæд ма мын цы 
’нæ сразы уæвгæ уыди æмæ йын дзуапп радтон: 
— У. 
51 

— Уæдæ абон цыппæрæм, райсом майрæмбон. Сабаты 
дæ бон у ацæуын æмæ дæс боны дæ чындзæхсæвы хъуыд- 
дæгтæ кæн. Дæ уарзон адæймагимæ цардæй бафсæдут! 
Мæ зæрдæ уын зæгъы æнæниздзинад æмæ стыр амонд! 
Деканæй мын уымæй размæ дæр æппæлыдысты, цы- 
фæнды хъуыддаджы тыххæй, дам, æм куы бацæуай, 
уæддæр дæ æнæдзуаппæй нæ рарвитдзæн. Мæнмæ дæр 
йæ ныхæстæ уæздан фæкастысты. Адæмы кæй æмбары, 
йæ хорзы кой дæр уымæн кæнынц. 
Нæхимæ куы ссыдтæн æмæ мын Бæди хабæрттæ дзу- 
рынмæ куы фæци, уæд мæ сæрыхъуын арц сбадти, уый- 
бæрц хъуыддæгтæ мæ кæнын хъуыд. Комкоммæ дзы 
мæхимæ бирæ нæ хауди, фæлæ уæддæр, кæмæндæр кæни- 
наг кæй уыдысты, уымæй мæхи уæнгтæ дæр æрхаудысты. 
Ахæм уавæры ма уыдтæн, Дунетхан чындзы куы цыди, 
уæд. Уæвгæ мыл уæд фылдæр хæстæ æвæрд уыд, уымæн 
æмæ сæ фылдæр мæхи кæнгæ уыдысты. Адæймаг цыфæн- 
ды уавæры куы уа, уæддæр хъæддых лæууын кæй хъæуы, 
уый, Дунетханы куы лæвæрдтам, уæд мæхиуыл бавзæрс- 
тон. Цæмæйты тарстæн, уыдонæй иуæй дæр тæрсын нæ 
хъуыд, уымæн æмæ адæм хорз сты. Уыдон кæмдæриддæр 
дæ фарс æрбалæудзысты æмæ дын дæ уаргъæй ахæм хай 
айсдзысты, æмæ ма дзы цы баззайа, уый уæз æнкъаргæ 
дæр нал кæндзынæ. Бæдийы ныхæстæй кæд фæтæрсæгау 
кодтон, уæддæр фыццаг рæстæг. Бæстондæр ахъуыды 
кæнгæйæ æрцыдтæн фидар хъуыдымæ: «Адæмимæ цы- 
фæнды зындзинæдтыл дæр фæуæлахиз уыдзынæ. Цæрæн- 
бонты кæй фарсмæ цыдтæ, уыдонæй дæ йæхи дард ничи 
аласдзæн». 
Мæ зæрдæ æппæты тынгдæр кæуыл дардтон, уыдонæй 
иу уыд Темырхъан. Мæ цины дæр, мæ зыны дæр уый мæ 
сæйраг ныфс кæй вæййы, уый, мæн чи зоны, уыдонæй чи 
нæ зоны, ахæм нæй. Къухылхæцæджы тыххæй ныхас куы 
рацыд, уæд æппæты фыццаг мæ зæрдыл Темырхъан 
æрбалæууыд. Сæрмагондæй йæм хъæумæ ацыдтæн. Мæнмæ 
ничи хъусы: «сæрмагондæй». Цыма сæрмагондæй цы 
хъуыддæгты фæдыл ацæуынц, уыдон уымæй ахсджиагдæр 
вæййынц, уый хуызæн. Мæ уынаффæтæ бамбаргæйæ, 
нæлхæйы къæртт хурмæ куыд æртайа, афтæ æрфæлмæн. 
Арæх куыд фæкæны, афтæ йæ армытъæпæн ме уæхскыл 
æрæвæрдта æмæ иуцасдæр зæхмæ фæкаст, цыма йыл цы 
хорЗдзинад æрцыд, уый йын афтæмæй тынгдæр батайдза^н, 
уый хуызæн. Æрæджиау йæ сæрыл схæцыд æмæ, йæ риуы 
дзаг сулæфгæйæ, сдзырдта: 
52 

— Цас дæм фенхъæлмæ кастæн уыцы ныхас фехъу- 
сынмæ æмæ мын æй цы райдзаст хурбон загътай... 
— Хъуыддаг хабар фехъусын кæнынæй нæ хицæн 
кæны,— мæ ныхас дарддæр кодтон æз.— Чындзæн æф- 
сымæр хъæуы æмæ йын дæуæй цауддæр мæ цæст нæ уар- 
зы. 
Темырхъан иуцасдæр æнæдзургæйæ алæууыны фæстæ 
загъта: 
— Æндæр искæмæн куы зæгъис, уæд хуыздæр уаид. 
— Цæмæн? 
— Æз ын æнæуи дæр æфсымæрыл нымад уыдзынæн, 
фæлæ дæм, къухылхæцæг скæнынмæ чи ’нхъæлмæ кæсы, 
уыдонæй исчи куы фæхæрам уа... 
— Ды мæм фæхæрам уаис? 
— Æз дæм нæ фæхæрам уыдзынæн æмæ дын уый 
тыххæй афтæ зæгъын. 
— Уæдæ мæм уыдон дæр нæ фæхæрам уыдзысты. 
Мæ дык’каг ахæм фембæлд уыдис, иуæндæс азæй фыл- 
дæр иумæ кæимæ фæкуыстон, уыцы Æмзоримæ. Газетмæ 
иу рæстæджы æрбацыдыстæм кусынмæ, æрмæст уый ны- 
мадæй цалдæр къуырийы фæстæдæр. Кæрæдзиимæ хорз 
чи фæцæры æмæ æмгæрттæ кæй фæхонынц, уыдон иу 
мадæй куыд нæ райгуырынц, афтæ нæ райгуырынц иу 
бон дæр. Се ’хсæн ахастдзинæдтæ ахæм æнæзынгæ тæгтæй 
баст вæййынц, цыфæнды уавæрты дæр аскъуынынæй тас 
кæмæн нæ вæййы. Фыццаг бонтæй фæстæмæ Æмзоримæ 
фæлымæн стæм — чысыл ма бахъæуа «æнæнхъæлæджы» 
ма зæгъон; æнæнхъæлæджы фембæлæн æмæ базонгæ уæ- 
вæн ис, фæлæ балымæн уæвæн нæй,— æмæ уæдæй фæс- 
тæмæ нал фæхицæн стæм. Куы зæгъын, æмгæрттæ кæй 
фæхонынц, уыдон арæх иу боны æмæ суанг иу азы гуырд- 
тæ дæр нæ вæййынц. Æмзор дæр мæнæй кæд æртæ азы 
хистæр уыди, уæддæр уый нæ ахастдзинæдтыл æвзæры- 
рдæм никæцырдыгæй зынди. Бирæ цæхх æмæ кæрдзын 
бахордтам иумæ æмæ йыл нæ иу дæр, мæнмæ гæсгæ, нæ 
фæсмон кодта. Æмзор мæм цæмæйдæрты Темырхъаны 
хуызæн кæсы. Сæ иу дæр æмæ иннæ дæр æргомдзырд 
сты. Рæстдзинады фæдыл кæдæмфæндыдæр бацæудзыс- 
ты. Тæрсын кæм фæхъæуы, уым, тæссаг дзы кæй вæййы, 
уый фæстæдæр базонынц... 
Иу хатт Темырхъанимæ Калакмæ фæцæйцыдыстæм. 
Пасанаурийы сихор скæнæм, зæгъгæ, ресторанмæ бацы- 
дыстæм, фынджы уæлхъус æрбадтыстæм æмæ æнхъæлмæ 
кæсын райдыдтам. Нæ фæстæ чи ’рбацыд, уыдонæн дæр 
53 

ма хæринаг рахастой, уæддæр мах хъуыдыгæнæг нæй. 
Официант нæ цыма уынгæ дæр нæ кæны, уый хуызæн нæ 
алыфарс адæмæн хæринаг хæссы. Темырхъан æм фæдзырд- 
та, фæлæ йæм лæугæ дæр не ’ркодта. Иуцасдæр’ма 
банхъæлмæ кастыстæм, стæй сыстадыстæм æмæ йæм нæ- 
хæдæг бацыдыстæм. Темырхъан ын адæмы ’хсæн алывыд 
акалдта. Йæ хъæрæй ныхасмæ, хицæн хатæны чи бадт, 
уыдонæй иу — милицæйы майоры дарæсы — рагæпп лас- 
та æмæ Темырхъаныл хъæртæ кæнын райдыдта. Темыр- 
хъан дзы куы нæ фæтарст, уæд милиционермæ хардзау 
æркаст æмæ йæ тæккæ карздæр хæцæнгарзмæ бавнæлдта: 
«Æз чи дæн, уый зоныс?» — «Чифæнды дæр у!» — «Æз 
Битъарашвили дæн!» 
Æвæццæгæн, уыцы мыггагæй адæм æмризæджы рыз- 
тысты, йæ дарæс æмæ йын йæ пъагæттæй стырдæр уæз 
уыд, æндæр æй афтæ райст-бавæрдæн нæ дардтаид. Те- 
мырхъаны уый тæрсын нæ, фæлæ ноджы тынгдæр смæсты 
кодта æмæ йын афтæ: «Æз та Лолашвили дæн!» 
Милиционер уыцы ныхæстæ куы фехъуыста, уæд 
къæссавæлдæхт фæци. Цыма йæ рагон зонгæйы ногæй 
базыдта, уый хуызæн ныллæгдæр хъæлæсæй бафарста: 
«Æмæ цы дæ зæрдæмæ нæ цæуы?» Уыцы рæстæг офици- 
ант нæ рæзты рацæйцыд, æмæ Темырхъан уымæ аца- 
монгæйæ загъта: «Мæнæ дзы ацы лæджы бафæрс!» Ми- 
лиционер официантимæ гуырдзиагау аныхæстæ кодта, 
стæй махырдæм разилгæйæ загъта: «Сбадут, ныртæккæ 
уын алцыдæр рахæсдзæн». 
Фæстæмæ нæ бынæтты æрбадтыстæм æмæ уайтæккæ 
дæр нæ разы фынг арæвдз. Куыннæ нæ бауырныдтаид, 
Битъарашвили æцæгæйдæр Битъарашвили кæй у, уый! Куы 
рацæйцыдыстæм, уæд Темырхъанмæ дзурын: «Уыцы ми- 
лиционер дын кæнæ дæ «Лолайæ» фæтарст, кæнæ дæ «шви- 
ли»-йæ». — «Раст куы зæгъон, уæд ын мæхæдæг дæр ницы 
бамбæрстон»,— цыма чысыл раздæр фырмæстæй цæхæртæ 
нæ калдта, уый хуызæн бафиппайдта Темырхъан. 
Æмзоримæ дæр ахæм уавæрты къорд хæттыты ба- 
хаудтæн, куысты дæр, æнæуи дæр. Дзурын кæм фæхъæуы 
æмæ иннæтæ сæ дзыхтыл кæм ныххæцынц, уым Æмзор 
йæхиуыл никуы бацауæрды, йæ хуылфы цы ссудзы, уый 
ахуыссын кæныны хъару йæхимæ никуы бацагуырдта, кæд 
дзы ницы сойтæ смæрзы æмæ фылдæр хатт масты хай 
ба’вæййы, уæддæр. Темырхъанимæ ма иухуызон кæй сты, 
уый бæрæг у, адæм сæ кæи нымайынц, аргъ сын кæнынц 
æмæ сæ бахъуаджы сахат кæй бацагурынц. 
54 

Ацы хатт сæ дыууæйæ дæр иумæ бацагуырдтон. Дыу- 
уæйы дæр иу хъуыддаджы фæдыл. Æмзор дæр Темыр- 
хъаны хуызæн бирæ чындзыты къухыл рахæцыд. Уæлдай 
сæрыстырдæр та йæхицæй, йæ хотæ сæ фылдæр лæппуты 
мадæлтæ кæй систы, уымæй у. Сæ фылдæр, зæгъгæ, къу- 
хылхæцæг кæмæн уыд — ахæм хъуыддаджы та архайдта 
фараст хатты,— уыдонæн райгуырди цыппæрдæс лæппуйы 
æмæ æрмæстдæр æртæ чызджы. 
Æмзоримæ дæр мæ дæргъвæтин ныхас кæнын нæ ба- 
хъуыд. Хъуыддаг ын куы бамбарын кодтон, уæд æппæты 
фыццаг цæуыл батыхсти, уый уыди кусæрттаг. 
Кусæрттаг æй цæмæн хъæуы, уый нæ бамбæрстон æмæ 
йæ бафарстон: 
— Цæмæн дæ хъæуы кусæрттаг? 
— Хъæуы мæ. Уазджытæ мæм æнæцæугæ нæ уыдзæн 
æмæ мæ хæдзары дзидза куы уа, уæд ницæуыл батыхс- 
дзынæн. Стæй цалдæр боны дæу хæссын нæ хъæудзæн? 
— Мæн та цæмæн хæссыс, хæдзар мын нæй? 
— Хæдзар дын ис, фæлæ уыцы рæстæг дæуæн уым 
бынат дæр нæ уыдзæн, æмбæлгæ дæр дын нæ кæндзæн 
уым уæвын. 
— Æмæ нæ хæстæджытæй искæмæ ацæудзынæн. 
— Никуы дæ ницы хъуыддаг ис. Мæнæ дæ ацы 
хæдзарæй хуыздæр бынат нæ хъæуы. Æгъдау куыд амо- 
ны, афтæ кæнын хъæуы. 
Æмзортæм цал хатты уыдтæн, уал хатты мын йæ мад 
уæлибæхтæ скæны. Стæй сæм æдзухдæр бæгæны баййа- 
фын. Йæхи конд бæгæны. Мæхинымæр кæд дисы нæ ба- 
цæуын, уæладзыгон хæдзары йæ бон уыйбаерцытæ куыд 
у, зæгъгæ. Æмзорæн йæ фыд раджы амард. Йæ мад идæ- 
дзæй куы баззад, уæд ыл иу æмæ ссæдз азы дæр æххæст 
нæ цыди, фæлæ мой нал скодта. Йæ иунæг хъæбулæн 
фæбадт. Бинонтæ йын æрхаста æмæ йын ныр та йæ сывæл- 
лæтты рæвдауы. Мæ ацы хатты æрбацыды сæр куы ба- 
зыдта, уæд йæ арынг фæуагъта æмæ мын арфæтæ кæнынмæ 
фæци. Йæ ныхæстæ иууылдæр мæ зæрдæмæ фæцыдысты. 
Иунæг дæ, фæлæ бирæ куыд бауай, ахæм арфæ дын 
Лæгтыдзуар ракæнæд, зæгъгæ, мын куы загъта, уæд мæм 
уый уæлдай тынгдæр бахъардта. 
Мæ иунæджы кой рацæугæйæ æдзухдæр мæ хистæр 
æфсымæрты æрымысын. Уæвгæ сæ мысгæ цы ’ркæнон, 
ахæмæй дæр ницы ис, уымæн æмæ æртæйæ дæр мæ рай- 
гуырды размæ амардысты. Раздæр Солтанбег, æртæаз- 
дзыдæй, æртæаздзыд Гæбул æмæ фондзаздзыд Зауырбег 
55 

та 1933 азы иу къуырийыл амардысты. Дзыцца, мæгуыр, 
цытæ бавзæрста, ууыл дæр арæх фæхъуыды кæнын æмæ 
йыл æдзухдæр мæ зæрдæйы тугтæ ныккæлынц. Ныр, цагъ- 
ды уæлдæйттæй ма йын цы æвзар баззад, уый бинонты 
хъуыддаг бакодта, зæгъгæ, йæм исчи мæрдты бæстæм куы 
бадзурид, уæд... нæ зонын, цы бакæнид, уый. Æвæццæгæн, 
ницы, уымæн æмæ мæрдты бæстæйы исты гæнæнтæ куы 
уаид, уæд æй ныронг дæр базыдтаиккам. 
Æмзорæй райгондæй кæй рацæудзынæн, уый зыдтон, 
фæлæ цалынмæ йемæ баныхас кодтон, уæдмæ мæ сагъæстæ 
иу фылдæр уыдысты. Ныр уыцы уаргъ дæр ме ’ккойæ 
ахауд æмæ бавнæлдтон иннæ хъуыддæгтæм. 
V 
Чындзæхсæвы бон ралæууыд. Знон райсомæй мигъ 
ныллæг æрбадт æмæ йæ иудзæвгар рæстæг йæхиуыл 
схæцын нал бафæндыд. Тарстæн, хуыцаубонмæ рæстæг 
куы нæ аива, уымæй, фæлæ куыддæр бон æрбарухс, афтæ 
балкъонмæ рауадтæн æмæ хæхтæм скастæн. Цыма, бæстыл 
цыдæриддæр мигътæ уыд, уыдон иу дынджыр голладжы 
бавгæдæуыд æмæ сæ, кæцæй нал фæзыной, ахæм ранмæ 
ахастæуыд, уый хуызæн æрттиваг цъититæ нывгондау 
разындысты. Чысыл фæстæдæр ма ноджыдæр иу хатт 
ракастæн, æмæ хуры тынтæ Хъазыбеджы бæрзонддæр 
цъуппыл сæ ирд æвзаг ахафтой. Боныхъæд хуыздæр 
йедтæмæ æвзæрдæр кæйнæуал фæуыдзæн, уый мæ ба- 
уырныдта æмæ уынгмæ рацыдтæн. Уæдмæ сыхæгтæ 
æмбырд кæнын райдыдтой, фæзындысты Æмзор æмæ 
Темырхъан дæр. 
Æппæты фыццаг æрбацыди дынджыр автобус. Йæ 
хæдфæстæ фæзынди къаддæр дæр. Чындзхæсджыты 
сагъæс мæ нал уыди. Уыдон фагæй фылдæр сты. Рæстæг 
цыди, цыдысты адæм дæр. Сæ фылдæр хъуамæ фæстæдæр 
æрбацыдаиккой, фæлæ, кæд истæмæ фæкæсын хъæуы, 
зæгъгæ, амынд рæстæгмæ нал банхъæлмæ кастысты. Рæ- 
зыд машинæты нымæц дæр. Дæсæй куы фæфылдæр сты 
æмæ сын кæрты бынат кæй нал уыд, уымæ гæсгæ уынджы 
лæууын куы райдыдтой, уæд ницæуылуал мæт кодтон. 
Адæм хорз кæй сты, уый уымæй размæ дæр зыдтон, фæлæ 
уыцы хорздзинадæй мæхицæн ахæм хай æнхъæл нæ 
уыХтæн. 
Æмзор, куыддæр рæстæ^æрхæццæ, афтæ чындзхæс- 
джытæм фынгмæ фæсидт æмæ хистæрæн бамбарын код- 
56 

та, цафон ацæудзысты æмæ кæд сыздæхдзысты, уыдæттæ. 
— Уæхиуыл мауал фæстиат кæнут,— разылди, адæм 
фылдæр кæм лæууыдысты, уыцырдæм Æмзор.— Чындз- 
хæссæг чи цæуы, уыдон — фынгмæ. 
Кæй зæгъын æй хъæуы, æппæт чындзхæсджытæ не 
сбадтысты, фæлæ хистæртæ сæхи æмæ се ’мбæлтты Хуы- 
цау æмæ Уастырджийыл бафæдзæхстой. Æз сæм аууон 
ранæй кастæн, æмæ иууылдæр рог машинæты бадынмæ 
фесты. Алчи йæхи машинæйы кæй бадт, уым диссагæй 
ницы уыд, фæлæ иннæтæ дæр, чи йæ зонгæйы, чи та йæ 
зонгæйы зонгæйы машинæйы кæй бадт, уый Æмзормæ 
дæр æмæ Темырхъанмæ дæр хорз нал каст. Дыууиссæдз 
бынатæй фылдæр цы автобусы уыд, уым, фылдæр-фылдæр 
сбадт кæд дæс адæймаджы, уый дæр хистæртæй. Стæй ма 
дзы иу хъуыддагыл мæ цæст æрхæцыд. Чындзхæссæг чи 
нæ уыд, уыдонмæ дæр цæмæдæр гæсгæ Фæсалыгæрдæнмæ 
цæуын хуыздæр фæкаст æмæ бæлццæттимæ баиу сты. 
Æмзор катайы бацыд. Темырхъанæн йæ хъаст ракод- 
та: 
— Гагкаты дуармæ уыйбæрцæй куы балæууой, уæд нæ 
нæ фæтæрсдзысты? 
— Тыхсгæ ма кæн, фондзаздзыд гал сæ фаг уыдзæн. 
— Хъуыддаг хæрд æмæ нозтыл нæу. Иу та ма дзы 
æгъдау фæхуыйны... 
Мæнмæ та уый цæмæдæр гæсгæ хорз касти. Æгайтма 
афтæ бирæйæ æрæмбырд сты. Чындзæхсæв дæр æмæ чызг- 
æрвыст дæр адæмæй фидауы. Чи зоны, Æмзор дæр йæхи- 
нымæр афтæ хъуыды кодта, фæлæ уæддæр æгъдауы фарс 
радзурын йæхицæн хæсыл банымадта. 
Чындзхæсджытæ иууылдæр сбадтысты. Каст ма уыдис 
Темырхъан æмæ Æмзоры ныхасмæ. Æмзор ма иу хатт 
мидæмæ бауад, фæстæмæ фæзылд æмæ, хистæртæ кæм 
уыдысты, уыцы автобусмæ схызт. Темырхъан сбадт гыц- 
цыл автобусы æмæ араст сты. Сæ фæстæ рог машинæтæ 
радыгай цæуын райдыдтой. Сæ кæрон нал æмæ нал зынд. 
Автобустæ дæллаг тигъмæ ныххæццæ сты, уæддæр сæ 
кæрон нæма разынд. Фæсалыгæрдæнмæ фæзилæны авто- 
бустæ разылдысты, сæ фæдыл æртæ машинæйы куы фæ- 
аууон, æрмæстдæр уæд фенкъуысыд фæстаг рог машинæ 
йæ бынатæй. Æппæт машинæтæ адæмæй дзаг нæ уыдыс- 
ты, фæлæ чындзхæсджыты нымæц фагæй дзæвгар кæй 
фæфылдæр, уый бæлвырд уыд. 
Ныр мæ мæхи кой дæр бакæнын хъуыди. Куыддæр 
чындзы рахæссой, афтæ та хъуамæ сиахс бацæуа. Ме 
57 

’мбæлттæ хабар иууылдæр зонынц, фæлæ ма дзы уæддæр 
алкæмæ дæр бадзырдтон. Æртæйæ дæр афоныл фæзын- 
дысты. Æппæты разæй фæскомцæдисы обкомы секретарь 
Батырадз фæзынд æмæ та мыл йæ цыргъзонддзинад æвза- 
ры: 
— Ныр дæ зæрдæйæ æрмæстдæр иу къæртт! 
— Ахæм къæрттæй дæуæн хай бирæ раздæр уыди,— 
дзуапп ын радтон æз. 
— Цы уыди, уый цур, цы ис, уый цæсты тынгдæр аха- 
ды. 
— Æз та æндæрхуызон хъуыды «æнын. Уæвгæ канд æз 
нæ, фæлæ æппæт ирон адæм дæр. 
— Ома? 
— Цаееты, цы ис, уый нæ ахады. 
— Уæллæй, ацы ран мыл куы фæуæлахиз уай, уымæй 
тæрсын райдыдтон. 
— Айфыццаг мыл цы ’рымысыдтæ, уый фæстæ ма мæ 
уæлахизтæ искæцæй разыной, уый æнхъæл нæ дæн. 
— Дæ каистæм куы уыдыстæм, уымæй зæгъыс? 
— Афтæ дзы æрымысгæ нæма фехъуыстон. 
— Уæддæр ыл нæма сæттыс? 
— Æмæ йыл куыд басæттон? 
— Уæвгæ ма басæтт, сæттын худинаг у. 
Фæстаг хатт ма Тимæтæм дæр Батырадзимæ уыдтæн. 
Фынджы уæлхъус иуцасдæр абадтаиккам, афтæ, дам, 
уатмæ уазæг æрбацыд. Тимæйы фыд дæм агуывзæ авæрд- 
та, æрбацæуæгмæ йæ ратт, зæгъгæ, æмæ, дам, æй дæхæдæг 
анызтай. Афтæмæй дзы ахæм хабарæн йæ кой дæр нæ 
уыди. 
— Хорз æрхъуыды кодтай. Уыди, нæ уыди, уый та 
æндæр хъуыддаг у. 
Мæнæн хæдзармæ цæуæн нæ уыди æмæ ме ’мбæлттимæ 
Æмзортæм ацыдыстæм. Фæдзæхсгæ мын бакодта, нæхимæ, 
дам-иу, ацæут. Сæхимæ фынг цæттæйæ баййæфтам. Ныр 
мæм тынгдæр хъарын райдыдта, Æмзор кусарт цæмæн 
акодта, уый. Дысон дæр Темырхъанимæ уыдонмæ 
уыдыстæм. Æртæйæ дæр иу уаты хуыссыдыстæм. Сæ дыу- 
уæ дæр ахæм хуырхуыргæнаг разындысты, æмæ мæ 
æхсæв-бонмæ хуыссын нæ бауагътой. Раст цыма хырхæй 
фастой, уый хуызæн дыууæрдыгæй сæхиуыл нæ бацауæрс- 
той. Райсомæй дзы мæ хъаст кæмæ хастаин, уымæн ницы 
зыдтон, фæлæ сын уæддæр мæ хъуыды бамбарын кодтон. 
Дыууæйæ дæр сæхи раст кæнынмæ фесты. 
Æмзор загъта: 
51 

— Æцæг лæгæн хъуамæ йæ хуыр-хуыр дæр цæсты 
ахада. 
Темырхъан загъта: 
— Лæг удæгас куы уа, хуыр-хуыр дæр уæд кæны. Ис- 
куы мард хуырхуыргæнгæ федтай? 
Цы ма сын загътаин! Хуыр-хуыр кæй нæ кæнын, уый 
тыххæй тæккæ стырдæр аипп кæмæ æрхастæуыд, уыдо- 
ныл мæхи банымадтон. 
Чындзхæсджытæ куыддæр рацыдысты — цæугæ та 
ракодтой, æнхъæл куыннæ уыдтæн, афтæ тагъд, ома афо- 
ныл, афоныл та тынг стæм хатт рацæуынц — афтæ сын 
мах сæ бынат бацахстам. Куыд вæййы, афтæ нын æфсинтæ 
нуазæнтæ авæрдтой, æгъдау сын скодтам æмæ кæртмæ 
рахызтыстæм. Нæ фæдыл иу лæппу рацыд æмæ нын 
фæндарасты ныхæстæ кæны. Мæнæн мæ зæрды кæрон 
дæр нал уыд, æгъдаумæ гæсгæ нæ фынгыл сбадын кæнын 
кæй хъæуы, уый, фæлæ Батырадзæй ахæмтæ уый размæ 
дæр никуы аирвæзт æмæ кулдуары цурмæ куы рахæццæ 
стæм, уæд фысымтæн афтæ: 
— Фæлæуут-ма, фæлæуут, ныр нæ афтæ арвитынмæ 
хъавут? 
Фысым дæр, æгъдæуттæн, æвæццæгæн, уыйас дæсны 
нæ уыд. Хуыцау хорз, æмæ нæм, йæ фæстæ хæдзарæй чи 
рахызт, уыцы нæлгоймаг сдзырдта: 
— Кæдæм фæцæут, кæдæм? — æмæ нæ, æппæты фыц- 
цаг кæм бадтыстæм, уыцы уатмæ схизын кодта. 
Куыд рабæрæг, афтæмæй нæ фынг цæттæйæ лæууыди. 
Хистæрæн нын сыхæгты лæппуйы сбадын кодтой. Фыц- 
цаг сидтæй куыд æмбæлы, афтæ Хуыцауы ном ссардта 
æмæ дыккаг хистæримæ йæ агуывзæ бакъуырцц кодта. 
Дыккаг хистæры бынаты бадти Батырадз, ныхасы бар æм 
куы ’рхаудта, уæд бадты адæммæ дзуры: 
— Ацы фынгыл бирæ бæркад ис, фæлæ дзы æз æппæты 
сæйрагдæр нæ уынын. 
Фынгыл мæ цæст ахастон æмæ дзы цæхх куы федтон, 
уæд мæхинымæры хъуыдыты ацыдтæн, цæхх фынджы 
æмбис куы фæхонынц, уæд ма дзы уымæй сæйрагдæр цы 
уыдзæн, зæгъгæ. Иннæтæ дæр уыцы ракæс-бакæс фæкод- 
той, фæлæ дзы ницы аиппыл сæ цæст æрхæцыд. 
— Хъайла цæуыннæ и уæ фынгыл? — загъта æппын- 
фæстаг Батырадз.— Сиахсæн хъайла вæййы, уый уæ фе- 
рох? 
Хистæр уырдыглæууæджы арвыста æмæ йæ рахиз фарс- 
мæ дзурьк 
59 

— Раст уайдзæф нын бакодтай. Ныртæккæ хъайла дæр 
уыдзæн. Ныр уал нæ фынджы кой кæнæм. 
Бирæ рæстæг нæ рацыд, афтæ дынджыр тебæйы дзаг 
хъайла йæ тæф калгæйæ фынгыл фæзынд. Уыцы хъуыд- 
даг дæр та дыккаг хистæры зæрдæмæ нæ фæцыди: 
— Сиахсæн уыйбæрц æйчытæй хъайла нæ фæкæнынц. 
"" Нæ сæ ныууагъта, цалынмæ дыууæ айкæй хъайла ра- 
хастой, уæдмæ. Дзæвгар фæбадтыстæм. Фæсахсæвæртæй 
фæфалдæр, афтæ сыстадыстæм фынгæй æмæ арфæ ра- 
кодтам нæ фысымтæн. Хетæджы къохы цурмæ куы ба- 
хæццæ стæм, уæд æрурæдтам æмæ нын фæндагмæ цы ку- 
винæгтæ сæвæрдтой, уыдон райхæлдтам. Батырадз йæ 
тæккæ хъæлдзæгæй уыди. Уыцы афон машинæтæ тынг 
стæммæ вæййынц. Иуырдыгæй дæр рухсы цъыртт никæцæй 
зынди. Иу-фондз минуты рацыдаид, афтæ горæтырдыгæй 
фæндагыл фæзынди дыууæ рухсы. Машинæ хæстæгæй- 
хæстæгдæр кодта. Мах цурмæ куы ’рбаввахс, уæд Баты- 
радз фæндаджы астæумæ рацыд æмæ йæ дыууæ къухы 
дæр сдардта. 
— Дæхи хъахъхъæн, уæд та уромын йæ зæрды нæй. 
— Уæдæ ма ма бауромæд!— æртхъирæнгæнæгау мын 
дзуапп радта Батырадз. 
Уæдмæ машинæ æрбацæйхæццæ кодта. Фæндаджы ас- 
тæу лæг лæугæ куы федта æмæ йæм иуфарс ацæуыны 
зонд нæй, уый куы бамбæрста, уæд ма йын цы ’нæрлæугæ 
уыди! Дынджыр уæзласæн машинæйæ рахызт, йæ дæргъ 
иу-дыууæ метрмæ æввахс кæмæн уыд, ахæм уæйгуытæ 
арæзт лæппу, Батырадз ын бамбарын кодта, кæцæй цæуæм 
æмæ цы хъуыддаджы фæдыл цæуæм, уый æмæ йæ тыххæй 
нæ фынгмæ хуыдта. Шофыр хъуыддаджы хайыры тыххæй 
арфæтæ ракодта, машинæйыл бадын æмæ мын нуазæн нæй, 
зæгъгæ, хатыр ракуырдта æмæ цæуынмæ рахъавыд. 
— Баназ, дын, зæгъын! — къахсæттæгау ныллæууыд 
Батырадз. 
Лæппу, мæгуыр, йæхи бакъултæ кодта, фæлæ Баты- 
радзы æртхъирæн фæкарздæр: 
— Мæ нуазæнæн мын аргъ куы нæ скæнай, уæд хъуыд- 
дæгтæ ныссуйтæ уыдзысты. 
Æз обкомы секретары сабыр кæнын, курын дзы, цæмæй 
лæджы йæ фæндагыл ауадза. Мæхинымæр та хъуыды 
кæнын: куыддæр нæм смæсты уа, афтæ нæ хъуыддаг сæ 
хæрзтæй нæ уыдзæн. Хуыцау хорз, æмæ лæппу нæ уавæр 
æмбæрста æмæ дзæбæхæй ахицæн стæм. Нæ куывд ахæццæ 
кодтам æмæ нæ фæндагыл ацыдыстæм. 
60- 

Машинæйы талынг уыд æмæ мæ мидбылты худынæй 
нрГкæмæй æфсæрмы кодтон. Худгæ та ме ’мбæлттæй иуыл 
кодтон. Æмбал, зæгъгæ, мæнæй ссæдз азæй дæр хистæр у 
æмæ иу хатт иумæ Дагестаны командировкæйы уыдыстæм 
æмæ мын дыккаг бон афтæ зæгъы: «Дагестайнаг зынд- 
гонд уæззаууæзон богал Асиатиловимæ хъæбысæй рахæ- 
цынмæ хъавыдтæн, фæлæ фæтарсти... исты мын куы уа, 
уымæй». Уыйау уыцы лæппу дæр, æвæццæгæн, фæтарст, 
исты нын куы уа, уымæй æмæ нæ афтæмæй уымæн ра- 
уагъта. 
Дыккаг бон, чындзы хæдзармæ куы хуыдтой, уæд дæр 
та хуызисæг æрбахонын никæй сæр æрцахста. Хуыцау 
хорз, æмæ нæ сыхæгты лæгмæ хуызисæн аппарат разынд 
æмæ уый хабæрттæ иууылдæр фæиста. Æз тыргъы лæу- 
уыдтæн æмæ мын ме ’ннæ сыхаг мæ къухыл фæхæцыд 
æмæ мæ йæ фæдыл, чындз цы уаты уыд, уым фæмидæг 
кодта. Тимæйæн, йæ цæсгом цы хызæй æмбæрзт уыд, уый 
систой, йæ фарсмæ мæ алæууын кодтой æмæ нын нæ хуыз 
фелвæстой. Кæуылты ма федде дæн, уымæн æмбаргæ дæр 
ницуал бакодтон. Æддаг уаты мæ размæ Æмзор фæци 
æмæ мыл уыциу хъæр фæкодта: 
— Ам та цы ми кæныс, æдзæсгом? Мæ цæсты кæронæй 
дæр дæ куыннæуал фенон, афтæ. 
Асинтæй æрцæйхизгæйæ та мыл Темырхъан амбæлд. 
— Цæугæ кæн ардыгæй, цалынмæ дæ хистæртæй ничи 
федта, уæдмæ. 
Мæхи фæндæй бæргæ не ссыдтæн уæлæмæ. Нæ мыг- 
гаджы хистæр мæ йæ лæдзæгмæ сæрвыста, æмæ лæдзæг 
дæр уым нæ разынд, уайдзæфты бын дæр фæдæн. 
— Дзæгъæлы дæ фæцæуын кодтон,— загъта мын ме 
’рвад.— Бынæй разынд мæ лæдзæг. 
Дунетхан абондæргъы иу ран нæма ’рбадт. Ныр дæр та 
мæ рæзты æрбауад. Куы мæ ауыдта, уæд мын афтæ: 
— Фæлæуу-ма мæм иучысыл. 
Уайтæккæ дæр фæстæмæ фездæхт æмæ мæ афарста: 
— Цæуыл тыхсыс? 
— Ницæуыл. 
— Уæдæ цыма цыдæр æнкъард дæ?.. 
— Нæ дæн. 
— Мацæуыл мæт кæн. Иууылдæр хорз ацыдысты 
хъуыддæгтæ. Знон чындзы куы сцæйхастой, уæд æз бал- 
къоны уыдтæн æмæ машинæтæм кæсынæй нал æфсæстæн. 
Уынг кæрæй кæронмæ бацахстой... 
Хур оонтæ кæрæдзийы фæдыл ныххал сты. Бæлæсты 
61 

сыфтæртæй алчи йæ фæззыгон хуыз райста æмæ дуне 
кæркæ-мæркæ æрттывд кодта. Бур, сырхъулон, тугхуыз, 
морæ æмæ бирæ æндæр хуызтæ æрттывтой уынгтæй, 
дыргъдæттæй, рæгътæй, хæхты фæхстæй. Мæргътæй иутæ 
хуссармæ атахтысты, иннæтæ сæхи цæттæ кодтой. Сырд- 
донцъиутæн куы бæлæстæй сæ цъыбар-цъыбур райхъуы- 
сы, куы зæххыл абадынц æмæ сыфтæртæй сæ сыр-сыр 
ссæуы. 
Парчы бæлæстæ дзæвгар фæбæгънæгдæр сты æмæ сыл, 
æхсæрæгтæ куыд ратæх-батæх кæнынц, уый адæймаджы 
цæст æнцондæрæй раиртасы. Иуæй-иу хатт зæххы дæр 
балæууынц, «фистæгæй» ауайынц, фæлæ дард нæ ауæн- 
дынц. Цыма, цас æмбæлы, уымæй дарддæр куы ацæуой, 
уæд кæмæндæр поезды фæстаг вагонмæ багæпп кæнын 
куыд нал бантыст, уый хуызæн уыдон дæр уæзæджы 
къæйыл аззайдзысты. 
Диссаг у, æвæдза æрдз. Зайæгойæ уа, цæрæгойæ — 
алкæмæн æмæ дзы алцæмæндæр хай ис. Иутæ доны цæ- 
рынц, иннæтæ — зæххы, æртыккæгтæ — зæххыл. Æхсæ- 
рæгтæ та — бæласыл. Бæласыл райгуырынц, бæласыл схъо- 
мыл вæййынц, бæласыл холлаг амал фæкæнынц. Фæлæ 
уæддæр зæххыл сæ зæрдæ нæ ивынц. Цыфæнды хорз куы 
фæцæрынц, уæддæр сын зæххыл адугъ кæнын цыдæр 
æхсызгондзинад æрхæссы. Зæрватыкк доны сæрты ныллæг 
тæхгæйæ йæ гуыоынæй йæ уæлцъарыл куыд аныдзæвы, 
афтæ. 
Ахæм фæззæг фæхонынц сызгъæрин. Хур зæххыл куы 
атулы, цалхæй-малхæй хъармæй куы бафсæдынц æмæ 
зымæг цъитийы цъуппæй ракæсын дæр куынæма фæуæн- 
ды. Æрæгæй нырмæ мæм афæдзы афонтæй фæззæгæй 
хуыздæр никæцыуал кæсы. Раздæр-иу уалдзæджы æрцыд- 
мæ бæллыдтæн æмæ-иу æцæгæйдæр уыди бæллиццаг. 
Афоныл-иу ралæууыд, йæ хъармæй-иу адæм бафсæстыс- 
ты. Фæстаг цалдæр азы уалдзæг кæмдæр зымæджы дæл- 
вæдджи бацæуы æмæ, цалынмæ йæ рæстæг фæвæййы, 
уæдмæ уырдыгæй искуы-иу хатт йедтæмæ йæхи нæ рав- 
дисы. Комдарæны мæйы тыххæй ницы зæгъын. Ууыл æу- 
уæнк никуы уыди, фæлæ хуымгæнæны мæй, уæлдайдæр 
зæрдæвæрæны мæй сæхиуыл комдзог цæуын райдыдтой. 
Сæхи хуызæн нал сты. Бæлæстæ дидинæг рафтауын нал 
фæуæндынц. Къуыбыр сыл куы фæзыны, уæдæй фæстæмæ 
хъ^зæмæртты бын фæвæййынц. Сæ афон куынæма вæййы, 
уæд сыл хъарм сæмбæлы, дидинæг куы фестынц, уæд та 
сыл уазал йæхи ныццæвы. Хъызгæ сыл куы скæны, ахæм 
62- 

хабæрттæ дæр иу æмæ дыууæ хатты нæ уыди. Дидинæг- 
каХæг бæлæстæ мыдыбындзытæм æнхъæлмæгæсгæйæ уазал 
къæвдаты бын фæдзыназынц. Афтæмæйты уалдзæг куыд 
аивгъуыйы, уый æнкъаргæ дæр нæ бакæнæм. 
Уæдæ нæ сæрдæй дæр раппæлын мæ бон нал у. Куы 
ныл зонтыччы бын аивгъуыйы, куы та фыртæвдæй æддæмæ 
ракæсæн нал вæййы. 
Нæ зæрдæ кæд барухс вæййы, уæд — фæззæгæй. Мæнæ 
ацы азы хуызæн фæззæгæй. Иу мæйæ дзы фылдæр аив- 
гъуыдта, æмæ хур, зæгъæн ис, æмæ йæ кæсынæй нæма 
банцад. Арвыл иу бон æви дыууæ бонæй фæстæмæ иу 
мигъы цъупп нæма фæзынд. Адæмы алцæмæ дæр æвдæлы. 
Сæ фæззæджы куыстытæ дæр æдыхстæй кæнынц, зымæг 
дæр сæ æдзæттæйæ не ’рæййафдзæн. Йæ фæззæджы хорæй 
чындзæхсæвтæ кæнын кæй зæрды ис, уыдон дæр ницæмæй 
æмæ ницæуыл батыхсдзысты. Къостайы загъдау «хор 
бирæ, хос бирæ Хуыцауы фæрцы». 
Ахæм фæззæгæй мæ æндæр ранмæ цæуын нал фæнды. 
Боныхъæды бæрæггæнæнтæм хъусын, æмæ Мæскуыйы 
фæуазал кодта. Суанг ма дзы мит дæр рауарыд. Фæлæ, 
кæйдæр загъдау, æдзæугæ нæй. Стæй иунæгæй нæ, Ти- 
мæимæ. Славиччы цæрæнбон бирæ уæд — мæ уавæр мын 
æмбæрста æмæ уал нын Тимæимæ æмдзæрæны цæрыны 
фадæттæ скæндзæн. Цалынмæ фатер агурæм, уæдмæ, дам, 
æз кæм æхсæвиуат кæнон, ахæм бынат ссардзынæн. 
Æцæгæйдæр, æмдзæрæны уæгъд бынæттæ ис. Чи йæ 
хæстæджытæм цæры æмæ йæ æмдзæрæны сæр искуы-иу 
хатт йедтæмæ нæ бахъæуы, чи æндæр горæтмæ практи- 
кæйы ацæуы, чи — цы. Стæй, куы зæгъын, бирæ рæстæг 
нæ бафæстиат уыдзыстæм æмдзæрæны. Фатер ссарын нæ 
зын — æндæр дыккаг бон дæр ацæудзыстæм. Нæ мæс- 
куыйаг хæстæджытæн дæр бафæдзæхстон æмæ нын уыдон 
дæр агурынц. Чи зоны, афонмæ дæр истæуыл фæхæст 
сты. 
VI 
Мæскуымæ нын поезды цæугæ æрцыди. Нæ хæссинæгтæ 
афтæ бабирæ сты, æмæ сæ хæрæг нæ, фæлæ теуа дæр 
уаргъæн нæ ахастаид. Хуыссæнгæрзтæй райдай, æмæ 
хæринæгтыл фæуы. Кæмæн куыд æнтыст, афтæ нын хас- 
той, цыма æххормаг бæстæмæ цыдыстæм. Хастой нын 
нæхиуæттæ дæр, мæ кайыстæ дæр — цыма мæ кайыстæ 
æцæгæлон уыдысты, уый хуызæн. Вагзалмæ цæйбæрц адæм 
63 

æрцыд, уый куы федтон, уæд мæхинымæр ахъуыды код- 
тон: æвæццæгæн, цæрæнбоны мæ фæдыл фæндараст 
зæгъынмæ кæй нæ рауагътон, уыдоны бæсты мæм æрцы- 
дысты. Нæ хæссинæгтæ купейы æфснайд куы фесты, уæд 
перронмæ рацыдыстæм. Æнæхъæн хъазтваг фæсивæд дзы 
æрæмбырд. Фæндыр рахæссын дзы искæй зæрдыл куы 
’рæфтыдаид, уæд ныл адæм сæ цæст æрæвæрдтаиккой. 
Уыцы хъуыдытæ куыд кодтон, афтæ Варигка кæцæйдæр 
фæзынди. 
— Уæлæ-ма Варигкамæ кæс,— мæ хъусы мын æрба- 
дзырдта Тимæ,— йæ дæларм фæндыр. 
Æцæгæйдæр, вагзалы ’рдыгæй тагъдгомау æрцæйцыд 
Варигка. Æз ма æрдæбонсарæй дис кодтон, æрцæуынæй 
зæрдæ куы бавæрдта, уæд куыннæ зыны, зæгъгæ. Чыз- 
джытæй йын чидæр йæ фæндыр йæ къухтæй акъахта æмæ 
тымбыл кафт æмдзæгъды бын фæци. Поезды ацæуынмæ 
ма рæстæг уыди, æмае адæм нæ алыфарс амбырд сты. 
Бæстæ хъæлдзæгдзинады аныгъуылди. Варигка Тимæйы 
дæларм бацыд æмæ йын цыдæртæ дзуры. Кæнгæ мад æй 
кæй скодтам, уый Дунетханы фæндон уыд. Ацы хъуыд- 
даджы райдайæг йæхæдæг уыди, æмæ, дам, хъуамæ сæйраг 
архайджытæй иуы бынат уый бацахса. Дунетханы хъуы- 
ды Тимæйæн йæхи зæрдæмæ дæр фæцыд. Уыцы хабæрттæ 
фылдæр сылгоймæгтæм хаудысты, фæлæ мæнæн дæр 
æхсызгон уыд, Варигка нæ хæдзармæ ноджы тынгдæр кæй 
фæхæстæгдæр, уый. 
Фæндыры цагъд куы фæсабыр, уæд мæм Варигкайы 
ныхæстæ хъуысын райдыдтой. 
— Ацы фæндыр ме ’фсымæры конд у. Сæрмагондæй 
йæ дæуæн саразын кодтон. 
Тимæ ныфсæрмы: 
— Мæнæ цы и! Мæлæты фæндырдзæгъдæг дын куы нæ 
дæн. 
— Уадз æмæ дын уа. Мæскуыйы дын рæстæг уыдзæн 
æмæ йыл дæхи ирхæфсдзынæ. Чи зоны, уымы ирæттимæ 
фембæлгæйæ-иу сын цæгъдгæ дæр акæнай... 
Райхъуыст хонгæ кафты цагъд. Адæм та æмдзæгъдæй 
ныхасмæ рахызтысты. Цыдæр æнкъард сагъæстыл æфтыд- 
та фæндырдзагъд. Тимæ, хъуыдыты ацæугæйæ куыд фæ- 
кæны, афтæ йæ уæз йæ иу къахыл æруагъта, йæ сæр иучы- 
сыл фæкъул, афтæмæй æбæрæг кæдæмдæр нымдзаст. Заг- 
сы, æмæ нæхимæ цы къамтæ систой, уым дæр ын ахæм 
æнкъард æмæ уыциу рæстæг бирæ цæуылдæр дзурæг цæс- 
тæнгас уыд. Цыма йæ чызгон дуг фæсте кæй аззад æмæ 
64 

кæй никуыуал раздæхдзæн, ууыл арф хъуыдыты аны- 
гъуылд, афтæ мæм каст. Г " 
Алы заман дæр, æвæццæгæн, йæ рæстæджы хорз у. 
Чызгон бонтæ уалдзæджы хуызæн сты, къуыбыртæ æмæ 
дидинджытæй чи сфидауы, йæ цæстытæ :г'^х кæмæн 
вæййынц, ахæм уалдзæджы хуызæн. Цъæх сыфтæртæ æмæ 
дидинджытæ кæрæдзиимæ хорз фидауынц, фæлæ цъæх 
сыфтæртæ æмæ цъæх дыргътæ дæр æвзæрдæр нæ фида- 
уынц. Фæстæдæр сыфтæ сæ хуыз аивынц, дыргътæ куыд 
аивынц, афтæ. Фæззæджы дзы алкæцыдæр йæ гаччы сба- 
ды. Уалдзæг кæй аивгъуыдта, ууыл сæрд фæсмон нæ фæ- 
кæны, фæззæг кæй ралæууыд, уый та сæрдæн хъуамæ хъыг 
ма уа. Цард дæр цæмæйдæрты афæдзы афонты хуызæн у. 
Æрдз ницæмæй фæрæдыди. Цы сфæлдыста, уыдонæй ал- 
цыдæр йæ бынаты ис... Цы ивддзинæдтæ дзы цæуы, 
уыдонæй дæр алкæцыдæр хъæуы. Чызг чындзы куы нæ 
цæуа, лæппу ус куы нæ кура, уæд цард фондзыссæдзаз- 
ваг дæр не суыдзæн. Бонтæ бонтыл кæй æфтынц æмæ 
æвзонгдзинад фæсте кæй аззайы, ууыл сагъæс кæнын дæр 
ницы пайда у. Бон æхсæвы тары уымæн амæлы, цæмæй 
саудалынгæй ног бон райгуыра... 
Нæ вагоны сылгоймаг хицау бæлццæттæм дзуры, алчи 
уæ йæ бынат æрцахсæд, зæгъгæ. Фæстаг хатт астæумæ чи 
рахызт, уыдон сæ кафт фæцыбыр кодтой æмæ хъæбысты 
уылæн Тимæйыл ракалд. Сылгоймæгтæй йыл кæй къухтæ, 
нæ атыхстысты, ахæм нал баззад. 
Поезд ныууасыд. Вагоны хицау нæ вагонмæ схизæн 
асинты сæр алæууын дæр нал бауагъта. Тагъд-тагъд нæ 
купемæ бауадыстæм æмæ гом рудзынгæй ракастыстæм. 
Æдде чи баззад, уыдон рудзынджы комкоммæ акалдыс- 
ты. Фæстаг ныстуантæ, арфæтæ, хъæлдзæг ныхæстæ... 
Вагон йæ бынатæй фенкъуысыд. Сындæггай йæ цыдыл 
æфтгæ цыд, æмæ уайтагъд вагзал фæсте аззад. Мæ 
тæнæгзæрдæ хотæн та сæ цæссыг бауромын сæ бон нал 
баци. Мæ цæстæнгас сæ афоныл атонын бафæрæзтон, 
æндæр мæхæдæг дæр уыдоны уавæры бахаудаин. 
Иудзæвгар куы рауадыстæм, уæд нæ дзаумæттыл 
тæрхæджытыл мæ цæст æрхастон æмæ сагъæсы бацыдтæн, 
утæппæт бæстытæ æмæ тыхтæттæ кæм æрæвæрдзыстæм, 
зæгъгæ. 
— Цалынмæ, немæ чи цæуы, уыдон нæма ’рбацыдыс- 
ты, уæдмæ нæ дзаумæттæ куы ’рбæстон кæниккам,— дзу- 
рын Тимæмæ. 
— Æз дæр ууыл хъуыды кæнын. 
3 Дэæбидыры хъул 
65 

Бинаг бынæттæ дыууæ дæр мах уыдысты æмæ нæ хуыс- 
сæнты бын цы хатæнтæ уыд, уыдон дзаг кæнынмæ фев- 
нæлдтам. Хуыцау хорз, æмæ немæ чи цыд, уыдонмæ бирæ 
дзаумæттæ нæ уыд, æндæр утæппæт хæссинæгтæ цы 
фæкодтаиккам? Тыххæйты сæ æфснайд фестæм. Не 
’мбæлццæттæ æрыгон ус æмæ лæг разындысты. Сылгой- 
маджы уæллаг хатæнмæ схизын нæ бауагътон. Ноджы ма 
иу суткæйы фæстæ куы рахызтысты, уæд нын дзæвгар 
фенцондæр. Вагоны хицау сылгоймаг нæм суанг Мæскуы- 
мæ никæйуал æрбарвыста. 
Немæ нын уыйбæрц хæрд æмæ нозт сæвæрдтой, æмæ 
ма ноджыдæр иу чындзæхсæвы фаг уыдысты. Уæвгæ дзы 
чындзæхсæв æцæгæй сарæзтам. Куыддæр ныццыдыстæм, 
афтæ хъуыддаг Фидарæн бамбарын кодтон æмæ нæ уаты 
дзæбæх фынг сæвæрдтам. Æроацыдысты нæм, мемæ иу 
къорды чи ахуыр кодта, уыдон, не ’мзæххонтæ æмæ дыу- 
уæ венгриаджы. Иудзæвгар куы абадтыстæм, уæд мын 
зонд амонынмæ фесты. Сылгоймагæй, нæлгоймагæй мæ 
ахуыр кодтой, Тимæимæ мæ мæхи куыд дарын хъæуы, 
ууыл. Цыдæриддæр мын фæдзырдтой, уыдонæй мæ зæр- 
дæмæ се ’ппæты тынгдæр фæцыд мæскуыйаг чызджы ны- 
хас: 
— Æгонгæй, Хъазыбег, иумæ дæр сæ ма хъус, фæлтау 
мæ фыды бафæзм. Уый цæрæнбонты, мæ мад цы дзырдта, 
уымæ хъуыста, кæнгæ та-иу, йæхи куыд фæндыд, афтæ 
бакодта. 
— Цыфæндыйæ дæр,— загъта Фидар,— дæ фыд ирон 
æгъдæуттыл хæст уыд. Æз, куыд хистæр, афтæ дын хуыз- 
дæр зондамынды тыххæй дæттын сæрмагонд нуазæн. 
Чызг æфсæрмы бахауд. Йæ ныхасмæ адæм се ’ргом 
афтæ аздахдзысты, уый æнхъæл нæ уыд, æмæ йæ цæсгом 
ныссырх. 
— Мæхи къухæй дын дæттын нуазæн,— дзуры та йæм 
Фидар æмæ йæм уырыссаг арахъы агуывзæ дæтты. 
— Шампайнагæй йын баивæн ис? — лæгъстæгæнæгау 
загъта чызг. 
— Табуафси. Бар дæхи. 
Фидар хистæрæн хорз арæхсы. Куы ’рбадтыстæм, уæд 
сæ бафарста, фынг кæцы æгъдауыл кæнæм, зæгъгæ. 
— Кæд уæ фæнды, уæд ирон сидтытæ дæр уадздзынæн. 
Се ’ппæты зæрдæмæ дæр фæцыди ирон æгъдау. Æр- 
мæст-иу фынджы æгъдау кæмæй æрбайрох, уыдонæй цал- 
дæры куы фæивар кодта, уæд-иу исты зæгъын кæнæ ба- 
кæныны размæ, йæ фарсмæ ирон кæмæн бадт, уый афарс- 
66 

той, афтæ кæнæ æндæрхуызон бакæнын æмбæлы æви нæ, 
уымæй. 
Нæ «чындзæхсæв» кæй фæрæстмæ, уый мæ бауыр- 
ныдта, нæ уазджытæ куы ацыдысты, уæд. Иууылдæр нын 
арфæтæ кодтой, Тимæимæ нæ цард кæй баиу кодтам, канд 
уый тыххæй нæ, фæлæ сæ рæстæг хъæлдзæгæй кæй ар- 
выстой æмæ сæ хорз кæй федтам, уый тыххæй дæр... 
Дыууæ къуырийы бæрц æмдзæрæны куы фæцардыстæм, 
уæд нæм телефонæй æрбадзырдта Алиханы ус, иу ран 
уын фатер ссардтон æмæ-ма йæ фенут, зæгъгæ. Тимæимæ 
йæм ацыдыстæм. Мидæмæ дæр нæма бацыдыстæм, афтæ 
дзы дыууæ хорздзинады раиртæстон: скъолайæ йæм ком- 
коммæ автобус цыди, стæй дард нæ уыди. Мæскуыйы 
дыууиссæдз минуты цæуын дардыл ничи нымадта. 
Хæдзары хицау зæронд ус разынд. Фатеры стырдæр 
уат лæвæрдта. Иннæ агъуыст мах нæ федтам, уымæн æмæ 
æхгæд уыд. Фырт Цæгатмæ кусынмæ ацыд æмæ йæ дзау- 
мæттæ цалдæр азы гуыдырæхгæдæй лæууыдысты. Мады 
иунæгæй цæрын нæ бафæндыд æмæ йæ чызгмæ ацыд. Йæхи 
уат фатеры дæттынвæнд дæр уымæн скодта. 
— Мæнмæ гæсгæ, хорз уат у,— загътон Тимæйæн. 
— Мæнмæ гæсгæ дæр. 
Уæдæ мæм йæ аргъ дæр бирæ нæ фæкаст. Мæй æртæ 
туманы лæвары хуызæныл банымадтон. Сразы стæм, кæй 
зæгъын æй хъæуы. Фидаримæ дæр-ма йæм ацыдыстæм, 
æмæ йыл махæй тынгдæр та уый оацин кодта. Мæ дзау- 
мæттæ ласыны тыххæй мæ цалдæр цыды кæнын бахъуы- 
даид, фæлæ Фидар скъолайы проректормæ бацыд æмæ 
дзы машинæ ракуырдта æмæ сæ иууылдæр сластам. 
— Ног бынатæн акувын хъæуы,— Фидар æмæ мæ Сла- 
вик куыннæ фехъусой, афтæ ныллæг хъæлæсæй дзурын 
Тимæмæ. 
— Ныртæккæ уыдзæн алцыдæр,— æмæ фынг æвæрынмæ 
фæци. 
— Хистæрæн сбад,— дзурын Фидармæ. 
— Хæдзары хицау хъуамæ йæхæдæг бада хистæрæн. 
— Цалынмæ Мæскуыйы цæрон, уæдмæ, мæ хæдза- 
рыл нымад цы къуым уа, уым æдзухдæр ды уыдзынæ хис- 
тæр. 
Æртæйæ дæр æрбадтыстæм. Славик Тимæмæ раздæх- 
гæйæ загъта: 
— Тимæ дæр сбадæд. 
— Тимæ дæр бады,— загъта Фидар. 
Иууылдæр сбадтыстæм, æмæ Фидар ракуывта. Сидт 
67 

мæнмæ куы ’рхæццæ, уæд сæ дыууæйæн дæр арфæ ракод- 
тон. Сæрмагондæй ссардтон Славичы ном. 
— Цалдæр къуырийы дæ, Славик, хауæггаг фæкодтам 
æмæ дæ хатыр курын. 
— Цытæ дзурыс! Ахæм ныхæстæ ма кæн. Уырдыгæй 
æппындæр куы нæ рацыдаиккат, уæддæр æз бынатыл не 
стыхстаин, бынæттæ, цас дæ фæнды, уыйбæрц дæр. 
Æрмæст ме ’мзæххонты уæгъд бынæттæ цалдæры фаг дæр 
сты. 
Славик æмгарджын лæппу у. Кæимæ базонгæ вæййы, 
уыдон, зæгъæн ис, æмæ иууылдæр йе ’рдхæрдтæ свæййынц. 
Ирæттимæ дæр тынг балымæн и. Айфыццаг мæ Славичы 
цур чидæр фарста, ирæттæ цалæй стут, зæгъгæ, æмæ йын 
фараст куы загътон, уæд мæ Славик афарста: 
— Фарæстæм та чи у? 
— Фарæстæм та ды. 
Уæдæй фæстæмæ йæ иууылдæр нæхиуоныл нымайын 
райдыдтой. 
Фатер баххуырсыны фæстæ гыццыл фæхæдзархуыз 
стæм. Кæд дыууæ уатæй иуы æрцардыстæм, уæддæр нæ 
авналæнтæ дыууæ уаты авналæнтæй, зæгъæн ис, æмæ 
ницæмæй хицæн кодтой, уымæн æмæ нæ цæлгæнæны уа, 
абанайы уа, балкъоны уа — хъыгдарæг нæ уыди. Кæд-иу 
хæдзары хицау искуы-иу хатт фатеры мызд исынмæ æрба- 
цыд, æндæр æй уынгæ дæр нæ кодтам. Иу хъуыддаг нын 
не ’нцойдзинад бахъыгдардта: цалдæр хатты нæм теле- 
фонæй æрбадзырдæуыд æмæ-иу хæтæлы сылгоймаджы 
ныллæг, тæригъæддаг хъæлæс райхъуыст: «Есинтæй 
искæмæ фæдзурæн ис?» Цавæр Есинтæй, зæгъгæ-иу æй 
куы бафарстам, уæд-иу æндæр ранмæ бахаудтæн, зæгъгæ, 
хæтæл æрæвæрдта. Фæстагмæ йæ бон базыдта æмæ ни- 
куыуал æрбадзырдта. 
Бонтæ кæрæдзийы ивгæ цыдысты. Уæлдæр партион 
скъолайы тыххæй цы æмбисæндтæ цыди, уыдон бынтон 
раст куы нæ разыной, уымæй тæрсын райдыдтон. Фыц- 
цаджыдæр, цыппар æмæ ссæдз мæйы баулæфдзынæ чи 
загъта, уый бынтон раст рахонын зын уыди. Алы бон дæр 
æхсæз, иуæй-иу хатт та ма суанг аст сахаты бад æмæ 
хъус, æрмæст уыцы хъуыддаг дæр адæймагæй домдта 
бæлвырд хъарутæ. Фæлæ æрмæст хъусын фаг нæ уыди. 
Хъуамæ студенты хуызæн ахуыргæнæджы сæйраг хъуы- 
дытæ дæхимæ фыстаис, цæмæй дзы уый фæстæ спайда 
кодтаис. Æргом дзургæйæ, ахæм лекцитæ-иу дзы уыдис, 
æмæ сæм адæймаг хъусынæй не ’фсæст. Чи сæ каст, уыдон, 
Ы 

канд бирæ нæ зыдтой, фæлæ, цы зыдтой, уый сæ бон уыд, 
лæджы дисы куыд бафтыдтаиккой, ахæм хуызы радзу- 
рын. Уыдонæн сæ фылдæр уыдысты, хæтæнты чи ахатт, 
цæуæнты чи ауад, ахæм куырыхон лæгтæ. Лекцимæ-иу 
æрбацыдысты афтид къухтæ æмæ дзаг сæртимæ. Дыууæ 
сахаты дæргъы-иу иу гæххæтты гæбазмæ дæр не ’ркас- 
тысты, афтæмæй-иу æнæрлæугæйæ фæдзырдтой, адæй- 
маджы зонындзинæдтæ чи фылдæр кодта, ахæм’ хабæрттæ. 
Уыдис дзы ахæмтæ дæр, дзаг къух æмæ-иу афтид сæримæ 
чи ’рбацыди. Уыдонмæ хъусгæйæ-иу, фынæй кæнын йæ 
фæсонæрхæджы дæр кæмæн нæ уыди, уый дæр-иу ар- 
хайдта æррæдзæ-мæдзæ кæныныл. ■— 
Дыууæ боны нæм фæд-фæдыл лекци каст иу ныллæг- 
гомау тыппыр сылгоймаг. Фыццаг бон дзы афтæ стыхс- 
тыстæм, æмæ йæ дыууæ сахаты куы ахицæн сты, уæд 
æхсызгонæн сулæфыдыстæм, фæлæ та дыккаг бон дæр 
нæ ахуыртæ уый лекцийæ райдыдтой. Иу адæймагæй 
мæнæн тынг зын уыд уымæ хъусын. Фыццаг сахатæй æмби- 
сы бæрц рацыдаид, афтæ чидæр дуарæй æрбакаст æмæ 
уыцы %рæстæг рудзынг дæр фегом. Ахуыргæнæджы 
гæххæттытæ дыууæ дымгæйы фелвæстой æмæ сæ залы 
къуымты балæууын кодтой. Иу сыф дзы мæ цурмæ дæр 
æрбатахт. Куы йæ ауыдтон, уæд мæ дисæн кæрон нал 
уыд. Цыма иуцалдæр азы хурмæ фæлæууыд, уый хуызæн 
бур-бурид æрттывта. Къаддæр уæддæр ацы сыфы ныхæстæ 
машинкæйыл ныммыхуырчындæуыд иу ссæдз азы размæ. 
Зондджын хъуыдытæ ссæдз нæ, фæлæ цалдæр æнусы 
размæ куы ныммыхуыр кæнай, уæддæр сæ тых нæ асæт- 
ты, кæйдæр ихсыд хъуыдытæ абон куы ныффыссай, уæд 
дæр куыд нæ сахаддзысты, афтæ. Сылгоймаг нын дыккаг 
бон цытæ дзырдта, уыдон, мæнмæ гæсгæ, йæхи хъуыдытæ 
дæр нæ уыдысты, стæй дзы диссагæй дæр ницы уыд. 
Дыууæ дымгæйы чи сарæзта, уый цæрæнбон бирæ уæд, 
нæ лекцикæсæджы бур сыфтæ кæй фæрцы федтам, 
сæйрагдæр та уыди, лекцийы цыппæрæмхайæ кæй фер- 
вæзтыстæм. Куыд рабæрæг, афтæмæй ахуыргæнæджы бон 
æнæ йæ фыстытæм кæсгæйæ дарддæр дзурын нал уыд. 
Цалынмæ йын йæ гæххæттытæ æмбырд кодтой, уыдон 
кæрæдзийы фæдыл æвæрдтой, уæдмæ лекцийы фыццаг 
æмбис дæр фæци. 
Мæскуыйы барæнтæм гæсгæ нæ фатер дардыл нымад 
нæ цыди, фæлæ мæ уæддæр райсомæй раджы стын 
хъуыд. Ахæм бон-иу нæ уыд, æмæ-иу лекцийы кæд нæ 
афынæй дæн. Удæн дæр æмæ зондæн дæр чи ницы 
6? 

лæвæрдта, ахæм ныхæстæм хъусгæйæ-иу мæ уайтагъд 
хуыссæг æрцахста. Нæ иумæйаг лекцитæ кæм цыдысты, 
уый хуынди Ленинон уат. Уат, зæгъгæ, стыр зал. Йæ 
бандæттæ уыдысты, куыд фæстæдæр, афтæ — уæлдæр. 
Стадионы дæр-ма ахæм бандæттæ вæййы. Æз-иу фæсте, 
ома уæлиаугомау сбадтæн, бахъуаджы сахат мын афынæй 
кæнынæн фадат куыд уыдаид, афтæ. Ноджы диссаджы 
мадзал æрхъуыды кодтон. Мæ галиу къухы армытъæпæн- 
иу мæ ныхыл сæвæрдтон, цыма хуры тынтæй мæхи хъахъ- 
хъæдтон, уый хуызæн, мæ рахиз къухы ручкæ, афтæмæй- 
иу уый та мæ гæххæттыл фыссынæввонг æрæвæрдтон. 
Ахæм уавæры-иу æрфынæй дæн, æмæ-иу дæс-фынддæс 
минуты «мæ къах дæр нæ атылдтон». Фæлæ мын иу хатт 
мæ ручкæ атулынчындæуыд. 
Адæймагæн хуыссæджы хосау чи фæвæййы, ахæм лек- 
ци нæм уыди æмæ та иннæ хæттытау фынæй кæныны 
уавæр райстон. Куыддæр æррæдзæ-мæдзæ кодтон, афтæ, 
мæ фарсмæ чи бадт, уыцы лæппу æрæхснырста. Хъæрæй. 
Мæнмæ фынмæ сармадзаны гæрахæй къаддæрæй нæ фе- 
хъуыст æмæ хæрдмæ фæхаудтæн. Мæ ручкæ мæ къухæй 
еуæгъд æмæ уым дæлæмæ асинтыл уынæргæнгæ атахт. 
дæм иууылдæр мæнырдæм кæй ракастысты, ууыл дзу- 
рын дæр нæ хъуыди. Ноджы цы ’рцыд, уый куы бамбæрс- 
той, бынтон диссаг та уæд фесты. Раздæр, чи ’рыхснырс- 
та, ууыл худтысты, стæй та — цы фæстиуджытæ расайд- 
та, уыдоныл. Уый фæстæ дæр мæ фынæй кæныныл мæ 
къух нæ систон, уымæн æмæ ахæм уавæры лæгæн йæ- 
хи æндæрхуызон дарын зын уыди. Æрмæст архайдтон 
арæхстгайдæр. Цыфæнды зына-нæзына уынæрмæ дæр 
уыдтæн къæрцхъус æмæ-иу уайтагъд фынæйæ хъалы 
уавæрмæ æрбалыгъдтæн. Фæлæ-иу хуыссæджы хъæбысы 
дæр тагъд аныгъуылдтæн. 
Афтæ алы бон дæр. Лекцитæ-иу нал æмæ нал фæуд 
кодтой. Фæлæ-иу куы фесты, уæд, цыма фыццагкъласон 
уыдтæн, уый хуызæн-иу æппæты разæй нæхимæ фæца- 
гайдтон. Дыууæсæдæ æхсæзæм автобус лæууыди метройы 
цур æмæ-иу уырдæм згъорæгау акодтон æмæ-иу рады 
алæууыдтæн. Фондз-авд минутмæ-иу мæ фæстæ иу-дыу- 
уиссæдз-дæс æмæ дыууиссæдзæй алæууыдысты. Авто- 
бустæ цыдысты кæрæдзийы фæдыл æмæ бирæ æнхъæлмæ 
кæсын никæй уагътой. Раст зæгъын хъæуы, дыууиссæдз 
мйнуты-иу дзæвгар æууæрстыты бахаудтæн, фæлæ мæ алы 
уысм дæр Тимæимæ фембæлынмæ кæй хæстæгдæр кодта, 
уымæ гæсгæ алцæмæндæр æнцондæрæй фæрæзтон. Нæ- 
$ 
70 

химæ-иу куы схæццæ дæн æмæ-иу куыддæр дуары 
дзГæнгæрæджы цæппæрыл ныххæцыдтæн, афтæ-иу Ти- 
мæйы хъæлæс райхъуыст: «Хъазыбег дæ?» Æз дæр ын- 
иу дзуапп радтон: «Нæ дæн», æмæ та-иу мын дуар фегом 
кæнгæйæ загъта: «Мæнæ цы и!» 
Нæ фатер бынтондæр йæ хуыз скалдта. Йæ фыцца- 
джы хуызæй йæм ницыуал уыд. Тимæ йæ сæрттивын код- 
та. Бонсауизæрмæ сæрфта æмæ æхсадта, æхсадта æмæ 
сæрфта. Йæ алы къуым дæр — бæстон æфснайд. Фыццаг 
бонты мын мæ дзабыртæ æхсын дæр нæ уагъта. Мæ 
къухæй-иу мын сæ тыххæй скъахта. Ныр мын сæ сабыр- 
гай мæхиуыл «æууæндын» райдыдта. 
Райсомæй-иу мæнæй раздæр фестад, хæринаг-иу мын 
ацæттæ кодта, мæ дзаумæттæ-иу мын итувæрдæй мæ разы 
авæрдта æмæ та-иу æнкъардхуызæй загъта: 
— Ныр та ардыгæй изæрмæ дæумæ чи ’нхъæлмæ 
кæсдзæн... 
— Изæрмæ нæ, фæлæ фæссихормæ... 
— Фæссихоры фæстæ дæр баззайыс. Дæ размæ ацæ- 
уын мæ куыд тынг фæфæнды... 
— Æмæ кæдæм ацæуис мæ размæ? 
— Скъоламæ. 
— Ам дын æнцондæр нæу? Дæхи диваныл ауадз æмæ 
дæ зæрдæйы дзæбæхæн чиныджы кæс. 
— Ибон цы чиныг балхæдтам, уый кæсын райдыдтон 
æмæ мын дзы ницы æнтысы. 
— Цавæр чиныг? 
— «Сить — река таинственная». 
— Æмæ йæ нæма бакастæ? 
— Мæ сæрмæ дзы ницы цæуы. Иу сыф дзы куы бакæ- 
сын æмæ йæ иннæрдæм афæлдахынмæ куы фæцæйхъа- 
вын, уæд, цы бакастæн, ууыл ахъуыды кæнын æмæ, куыд 
рабæрæг вæййы, афтæмæй дзы æппындæр ницы бамба- 
рын. Цæуыннæ, зæгъгæ, мæхи бафæрсын æмæ алы хатт 
дæр раттын ахæм дзуапп: «Мæ хъуыдытæ дæуимæ вæй- 
йынц æмæ уымæн». Æмæ та йæ ногæй кæсын райдайын. 
Кæронмæ та æрхæццæ вæййын. Сыф афæлдахыны размæ 
та бамбарын, кæй дзы ницы бамбæрстон, уый. Афтæ 
цалдæр хатты. Æрæджиау бафæллайын æмæ чиныг иуфарс 
æрæвæрын. Уæдмæ де ссæуынмæ сахатæй фылдæр нал 
вæййы æмæ уæд та, скъолайæ кæуылты рацæудзынæ, ав- 
тобусмæ куыд лæудзынæ, куыд дзы сбаддзынæ, уыдæт- 
тыл фæхъуыды кæнын. 
Æргом дзургæйæ, Тимæйы уавæр æмбарын. Æз та 
71 

уæддæр адæмы ’хсæн вæййын æмæ мыл рæстæг тагъддæр 
аивгъуыйы, уый та йæ фылдæр рæстæг цыппар къулы ас- 
тæу æрвиты. Скъоламæ театрмæ æмæ концерттæм билеттæ 
арæх æрбахæссынц æмæ дзы иу дæр нæма ауагътон. 
Цалдæр хатты уыдыстæм театры, концертты. Нæхимæ цы 
изæртæ вæййы, уыдонæй иуæй дæр нæхи æнæхай нæма 
ныууагътам. Айфыццаг нæм уыдысты аивады дæснытæ. 
Конферансье цы худджытæ дзырдта, уыдонæй иу Ти- 
мæйы зæрдæмæ уæлдай тынгдæр фæцыд. Нæ бæстæмæ 
фæсарæйнаг уазджытæ æрбацыд æмæ сæ бафæндыд Братс- 
кы гидростанцæ фенын. Сæ фæндон сын сæххæст кодтой. 
Сæйраг инженер сын хъуамæ радзырдтаид станцæйы куыс- 
ты тыххæй, фæлæ сылгоймæгтæ сæ ныхасæй нал æнца- 
дысты. Фысым иуцасдæр банхъæлмæ каст, стæй сæм дзу- 
ры: « Сылгоймæгтæ ныхас кæнынæй куы банцайой, уæд уæм 
райхъуысдзæн Братскы электростанцæйы турбинты хъæр...» 
Цæмæй Тимæйы зæрдæ балхæнон, уый тыххæй йын 
загътон: 
— Кæд дæм афтæ хуыздæр кæсы, уæд-иу мæм ахуыр- 
ты фæстæ скъоламæ ныццу æмæ-иу искуыдæм атезгъо 
кæндзыстæм. 
— Бæргæ мæ фæнды, фæлæ-иу сихор та кæм бахæр- 
дзынæ? 
— Скъолайы хæрæндоны-иу бахæрдзыстæм. 
— Мæнæ цы хорз у!.. 
— Стæй дæ, чи зоны, тагъд фысгæ дæр æркæной. Абон 
мын Литературон институты ахуыртæ уыд, уый зоныс? 
— Зонын, райсомæй дæр мын æй куы загътай. Фæлæ 
афтæ раджы цæмæн ссыдтæ? 
— Студенттæ Мелиховы горæтмæ Чеховы хæдзармæ 
экскурсийы ацыдысты æмæ мæм ахуыртæ нæ уыд. Фæлæ 
ректоримæ базонгæ дæн. 
— Æмæ йæ ныронг нæ зыдтай? 
— Куыстмæ куы цыдтæн, уæд мæ кафедрæйы сæргълæу- 
уæгæй стырдæр хицаумæ цæуын нæ оахъуыд. Æнæуи та 
йæ куыннæ зыдтон. Алы бон дæр-иу æй уыдтон. Æрмæст 
мæ уый нæ зыдта. Институты студенттимæ практикон 
ахуыртæ кæм кæнон, ахæм бæлвырд уат мын нæй. Ка- 
федрæмæ бацæуын æмæ мын уым, уæгъд уат кæм вæййы, 
уый бацамонынц. Уæгъд уат та куы сæйраг агъуысты ра- 
зыны, куы та — æххуысгæнæны. Уырдæм бахауыны 
тыххæй та кæртмæ ахизын фæхъæуы æмæ мæ дзаумæттæ 
кæцы бæстыхайы раласон, уый нæ фæзонын. Абон дæр 
афтæмæй тыргъты фæцæйцыдтæн æмæ мæ ректор æру- 
72 

рæдта. Уый зæрде студент уыдтæн. Ахуыргæнæг дæн, 
зæгъгæ, йын куы загътон, уæд мæ йæ кусæн уатмæ бакод- 
та æмæ мын æд дзаумæттæ кæй уыдтæн, уый* тыххæй ни- 
цыуал загъта, фæлæ мæ мæ царды хабæрттæй фæрсынмæ 
фæци. Æз ын, æрæджы кæй бахъуыддаг кодтон æмæ мæ 
оинойнагимæ фатеры кæй цæрын, уыдæттæ радзырдтон, 
загътон ын, æнæрфысгæйæ дæ куыстмæ кæй никæдæм 
исынц, уый дæр. 
— Æмæ цы загъта? 
— Кæд, дам, æй æмдзæрæны æрфысгæйæ райсдзысты, 
уæд мацæуыл тыхс. 
— Æмæ? 
— Лæппутæ мын афтæ зæгъынц, æмдзæрæны æрфыст, 
дам, нымады нæу. 
— Æз та загътон, исты дзы рауайдзæн. 
— Уымæй куы ницы рауайа, уæддæр исты амал кæн- 
дзыстæм. Мæскуыйы алыфарс дæ кæмфæндыдæр куы 
æрфыссой, уæд дæ куыстмæ айсдзысты. 
— Æмæ мæ чи æрфысдзæн? 
— Подольскы нæ хæстæджыты лæппу Хæсанæ стыр" 
бынаты кусы, Ленинон премийы лауреат. Ахæм ном ын 
кæй радтой, уый тыххæй мыхуыры хъусынгæнинаг дæр 
нæ уыд. Космосмæ тæхынæн цыдæр диссæгтæ æрхъуыды 
кодта æмæ йæ уымæ гæсгæ æхгæд номхыгъды бавдыстой. 
Йæ адрис æмæ йын йæ телефон Алиханы усæй райстон 
æмæ сæм райсом мæ зæрды ацæуын ис Кæд дæ фæнды, 
уæд ды дæр мемæ цом. 
— Уæдæ мæн та ам иунæгæй уадзыс? 
Дыккаг бон фæстаг лекцийæ мæхи ракуырдтон æмæ 
Подольскмæ ацыдыстæм. Хæсанæмæ раздæр ныдздзырд- 
тон æмæ, дам, дæм мæ куысты æнхъæлмæ кæсдзынæн. 
Æцæгæйдæр æй йæ куысты баййæфтам. Тынг æхсызгонæй 
ныл сæмбæлд. Нæ паспорттæ нын айста æмæ нын зæрдæ 
бавæрдта, æппæт хъуыддæгтæ дæр йæхæдæг кæй сараз- 
дзæн æмæ нын нæ паспорттæ дæр кæй сæмбæлын кæндзæн. 
— Ныр та нæхимæ цомут. 
— Фæстæмæ нæ цæуын хъæуы. 
— Нырма раджы у. Электричкæ куынæуал цæуа, уæд 
уæ мæхи машинæйы сласдзынæн. 
Нæ нæ ныууадздзæн, уый куы бамбæрстон, уæд, цæмæй 
бынтон къæмдзæстыджы бынаты ма баззайæм, уый тыххæй 
дзы ракуырдтон, хæринæгтæ кæм уæй кæнынц, ахæм ду- 
канийы цур куыд баурома. 
— Уый дын мæ быгъдуан. 
73 

Йæ машинæйы сбадтыстæм æмæ, фыццагдæр цы дука- 
нимæ бахæццæ стæм, уый цур фæурæдта. Æз бауадтæн 
æмæ, къафеттæ кæм уæй кодтой, уыцы хайадмæ кассæйы 
рады æрлæууыдтæн. Куы фæцæйхæццæ кодтон, уæд 
Хæсанæ мæ разæй фæци æмæ æхца йæхæдæг бафыста. 
— Цæмæн афтæ оакодтай? Сывæллæттæм афтидкъухæй 
куыд бацæудзынæн? 
— Цæмæн бацæудзынæ афтидкъухæй? Ды сæ балхæд- 
тай, зæгъгæ, сын зæгъдзынæн. 
Ноджы тынгдæр æфсæрмы та ныр бахаудтæн. Шам- 
пайнаджы авг ма уæддæр куы райстаин, зæгъгæ, иннæ 
хайадмæ фæцæйцыдтæн, фæлæ мæ къахдзæф акæнын дæр 
нæ бауагъта, нæхимæ, дам, алцыдæр ис. Цы гæнæн ма 
мын уыди. Фæстæмæ, куыдæй бацыдтæн, афтæмæй ра- 
цыдтæн. 
Йæ бинойнаг дæр йæхи хуызæн разынд. Раст цыма нæ 
фендмæ рагæй бæллыд, уый хуызæн цинтæ ныл фæкодта. 
Хорз нæ федтой, электричкæмæ нæ Хæсанæ йæхи маши- 
нæйы рахæццæ кодта æмæ иуæндæс сахатыл нæхимæ 
уыдыстæм. 
Къуыри дæр нæма рацыд, афтæ нæм Хæсанæ теле- 
фонæй сдзырдта, хъуыддæгтæ, дам, иууылдæр цæттæ сты. 
Йæхæдæг мын сæ сласынмæ хъавыд, фæлæ йæ сдзырд 
дæр нæ бауагътон. Ацы хатт иунæгæй ацыдтæн, нæ пас- 
порттæ рахастон. Ныр хъуыды кæнын хъуыди Тимæйæн 
куыст ссарыныл. Скъолайы тыххæй ныхас дæр нæ уыди. 
Кæйдæрты афарстон æмæ мын дзы зæрдæ ничи бавæрд- 
та. Ахуыргæнæджы куыст ссарыныл, дам, уæлдайдæр 
ахуыры азы астæу, хъуыды дæр ма кæн. Мæ зæрдыл æрлæу- 
уыди нæ иннæ æмзæххон. Куыста хъуымацуафæн фабри- 
чы директорæй. Кæддæр ыл æз фысгæ дæр кодтон. Теле- 
фонæй йæм бадзырдтон æмæ мæ йæхимæ бацæуын кодта. 
— Ахуыргæнæджы куыст махмæ нæй. Уый дæхæдæг 
дæр æмбарыс. Кæд, мыййаг, сывæллæтты цæхæрадоны 
хъомылгæнæг... 
Тимæйы мемæ кæй нæ рахуыдтон, уымæй фæрæдыдтæн. 
Йæ зæрдæмæ фæцæудзæн æви нæ, Хуыцау йæ зонæг. 
— Нæ зонын. Иæхи йын бафæрсдзынæн æмæ дæм ха- 
бар кæндзынæн. 
— Æнцад бадыны бæсты цыфæнды куыстыл дæр сра- 
зы уыдзынæн,— загъта Тимæ, нæхимæ куы ’рбацыдтæн, 
уæд.— Кæдæй кæдмæ дзы кусын хъæуы? 
— Æндæр æй ницæмæйуал бафарстон. Иу хатт ма йемæ 
фембæлын хъæуы. 
74 

,. Тимæимæ фабрикмæ ацыдыстæм. Директоры уым нæ 
баййæфтам, фæлæ йæ секретары фæрцы базыдтам, сывæл- 
лæтты цæхæрадоны куысты уавæртæ. Тимæйы зæрдæмæ 
фæцыдысты. Уæдмæ директор йæхæдæг дæр фæзынд. Нæ 
фæндон ын загътам. Уый сæ сывæллæтты цæхæрадоны 
сæргълæууæгмæ фæдзырдта æмæ йын афтæ: 
— Хъомылгæнæг ссардтай? 
— Нæма. 
— Уæдæ дын мæнæ кусæг,— æмæ йын Тимæмæ аца- 
мыдта. 
Цæхæрадоны хицауимæ ацыдыстæм. Йæ гæххæттытæм 
ын фæкæстытæ кодта, стæй йæ бафарста: 
— Ахуыр ацы аз фæдæ? 
— 0. 
— Омæ хорз. Кæд рацæудзынæ кусынмæ? 
— Кæд зæгъай, уæд. 
— Уæдæ дæм райсом фараст сахатыл æнхъæлмæ 
кæсдзынæн. 
Дыккаг бон Тимæ кусын райдыдта. 
VII 
— Цыдæртæ мæ риссы æмæ дохтырмæ куы бацæуин, 
уый мæ фæнды,— загъта иу райсом Тимæ. 
Дохтыр æй куы федта æмæ фæстæмæ куы рацыд, уæд 
йæ цæсгомыл цыдæр æнахуыр æмбæхст циндзинад зынд. 
— Худгæ куы рацæуыс! Цы дын загътой? 
— Ницы,— къæмдзæстыгхуызæй сдзырдта Тимæ æмæ 
та фæллад мидбылхудт йæ цæсгомыл ахъазыд. 
— Цæй-ма, цы дын загъта? 
— Сывæллон мын уыдзæн...— йæ цæсгом мæ хъæбысы 
амбæхсгæйæ сдзырдта Тимæ. 
Уыцы ныхæстæ фехъусынмæ æнхъæлмæ кастæн алы 
бон дæр. Æрмæст нæ иумæйаг цардыл цас фылдæр рæстæг 
цыди, уыйас мæ катайыл дæр æфтыди. Бинонты хъуыддаг 
куынæма бакодтон, суанг-иу уæд дæр мæ сагъæсты дард 
ацыдтæн. Цы нæ æнкъард хъуыды-иу мæ æвдæрзта! Мæ 
фидæн-иу ахæм æнкъард æмæ сау ахорæнтæй хахгонд 
нывтыл скарстон, æмæ-иу зæхх мæ быны фæцæйцыд, 
арвæй иу мæм иу цъæх гæбаз дæр нал зынд. Сылгоймæг- 
тæй, сывæллон кæмæн нæ гуыры, ахæмтæ — цас дæ нæ 
хъæуы, уыйбæрц. Уæдæ сахъат нæлгоймæгты нымæц дæр 
къаддæр нæу. Æмæ-иу куы мæхи ахæм нæлгоймаджы 
бынаты авæрдтон, куы, мæхицæн къайæн кæй равзæрста- 
75 

ин, уыцы сылгоймаджы. Зæрдæсæттæн æнкъарæнтæ мыл 
уæлдай тынгдæр сагъуыдысты, Тимæйы куы ракуырдтон, 
уый фæстæ. Куы-иу мæхиуыл дызæрдыг кодтон, куы — 
Тимæйыл, куы та — нæ дыууæйыл дæр. Раст зæгъын хъæ- 
уы, ахæм сахæттæ дæр мыл скодта, æмæ-иу гуырысхотæн 
сæ кой дæр куынæуал уыд æмæ-иу фылдæр адæмæй мæхи 
куы хуыдтон, Хуыцау адæймагæн цы лæвæрттæ бакæны, 
уыдонæй мæхи æнæхай куы нæ хуыдтон. Ахæм заман-иу 
мæ хъуыдыты хуызæн мæхæдæг дæр зæххæй фæхицæн 
дæн æмæ-иу дзæнæты дунейы февзæрдтæн, уарзт æмæ 
рæсугъддзинад йедтæмæ адæймаджы цæст кæм ницы уыд- 
та. Куы та-иу мæхимæ кастæн тулдз бæласы хуызæн, йæ 
уидæгтæ мæры арф кæмæн ацыдысты, йæ къалиутæ та 
Хуыцаумæ кæмæн æххæстысты. 
Ныр Тимæйы уыцы ныхæстæ куы фехъуыстон, уæд 
фырцинæй мæ бон сдзурын нал баци. Уæвгæ цыфæнды 
ныхæстæ куы загътаин, уæддæр мæ зæрдæйы æнкъарæнтæ, 
цæсты цы бафтыдтаиккой, æндæр сæ равдисын нæ бафæ- 
рæзтаиккой æмæ Тимæйы мæ риумæ нылхъивгæйæ æнæ- 
дзургæйæ лæууыдтæн. Тыргъты кæрон хибар ран бандо- 
ныл æрбадтыстæм. Тимæимæ нæ цæстæнгастæ куы баиу 
сты, уæд та мæ æрбахъæбыс кодта æмæ йæ сæр мæ дæларм 
амбæхста. 
— Æхсызгон дын у? — тыххæйты мæм сыхъуыстысты 
йæ ныхæстæ. 
— Тынг. Дæуæн та? 
Тимæ дзуапп раттыны бæсты йæ сæр мæ риуæй фел- 
вæста æмæ мæм къахæгау скаст, ома уый дын цавæр фарст 
у, зæгъгæ. 
— Æцæгæй дæ фæрсын. 
— Цæмæн мæ фæрсыс? 
— Уæдæ мæ ды цæмæн бафарстай? 
— Сывæллоны тыххæй дæ никуы ницы фехъуыстон, 
æмæ... 
Уымæй Тимæ раст загъта. Нæфæтчиаг мæм каст уыцы 
хъуыддагыл дзурын. Тарстæн, уæларвон тыхтæй искæ- 
цыйы куы фæтæрсын кæнон, уымæн æмæ сывæллон рав- 
зæрыны сусæгдзинад мæ зæрдæйы арфдæр æмæ рæ- 
сугъддæр къуымы æмбæхстæй дардтон, цалынмæ йæ афон 
æрхæццæ, уæдмæ. 
— Ницы дзырдтон, фæлæ уый афтæ нæ амоны, æмæ 
йыл нæ хъуыды кодтон,— загътон Тимæйæн.— Уыцы 
сагъæс мæ сæрæй никуы цух кодта. Дæ ныхæстæ мын 
иууылдæр зынаргъ æмæ адджын сты, фæлæ мын чысыл 
76 

рездæр кæй загътай, уыдоны никæцытимæ абардзынæн. 
Чи зоны, уарзын дæ, зæгъгæ, мын искуы куы загътаис, 
уæд ма ахъуыды кодтаин. 
Тимæ мæ йæ цæстыты хъарм æмæ фæлмæн мидбыл- 
худтæй барæвдаугæйæ сдзырдта: 
— Æмæ дæ, уарзгæ кæй кæнын, уый хъуамæ æнæмæнг 
зæгъгæ кæнон? 
— Уæдæ йæ цæмæй базондзынæн? 
— Æ, гæды-къинто! Базондзынæ йæ! 
— Цæмæй? 
— Ницæмæй,— æмæ мæм æнгомдæр æрбабадт. 
Иуцасдæр æнæдзургæйæ абадыны фæстæ загъта: 
— Сылгоймæгты дохтырмæ мæ цæуын хъæуы. Ардыгæй 
фæстæмæ, дам, дæм хъуамæ уый йæ цæст дара. 
Сылгоймæгты дохтырмæ дæр ацыдыстæм. Цалынмæ 
Тимæмæ æнхъæлмæ кастæн, уæдмæ мæ сæры цы нæ хъуы- 
ды аленк кодта, мæ бæллицты кæмыты нæ балæууыдтæн?! 
Чызг уыдзæ.н æви лæппу? Мæ зæрдыл Алмахсидт æрлæу- 
уыд: йæ аст сывæллонæй дыууæ фазæттæ сты. Афтæ 
фæзæгъынц, фаззæттæ кæй хъæстæйы уа, фаззæттæ дæр 
ахæмты фæдонтæн фæгуырынц. Æмæ мæ мадыфсымæ- 
ры дæр уымæн æрымысыдтæн. Чи зоны, Тимæйæн 
фаззæттæ райгуыра. Æмæ та мæ хъуыдыты ноджы дард- 
дæр ахæццæ дæн. Фаззæттæ дæр алыхуызæттæ вæййынц: 
чызг æмæ лæппу, дыууæ чызджы, дыууæ лæппуйы. 
Æртыгæйттæ кæмæн вæййы, ахæмтæ мæхæдæг дæр зо- 
нын. Нæхи хъæуы иу сылгоймагæн цыппæрдæс азы цот 
нæ уыд, стæй йын дыууæ лæппуйы æмæ иу чызг рай- 
гуырд... 
^^Сывæллон цæстырухс у: зæххы абон, ноджы тынгдæр 
та — иæ сомбон. Сь&æллон у дунейы фидауц, Х^ырау йæ 
быны цы сфæлдыста, уыдонæн йæ бæрзонддæр æмæ æртти- 
вагдæр цъупп. Сывæллоныл æнцайы дуне. Зæххыл сывæл- 
лон куынæуал гуыра, уæд адæмы мыггаг сыскъуыйдзæн. 
Адæм куынæуал уой, уæд та дунейы рæсугъддзинад дæр 
æмæ хъæздыгдзинад дæр никæйуал хъæудзысты, уымæн 
æмæ сын аргъгæнæн нал уыдзæн. Сабийы райгуырд алкæ- 
мæндæр æхсызгон уымæн вæййы. Йæ цинæй цæрынц канд 
мад æмæ фыд нæ, фæлæ адæм иууылдæр. Йæ^уынд æхсыз- 
гон кæмæн нæу, ахæм адæймæгтæ зын ссарæн сты... 
Ис, кæй зæгъын æй хъæуы æнамонд адæймæгтæ дæр, 
сывæллоны хъомыл кæнынæй чи тыхсы, йæхи уды къоп- 
пайыл сагъæс бæрзонддæр æвæрд кæмæ у. Æз дæр зыд- 
тон иу ахæм адæймаджы. Иумæ куыстам. Хорз лæг æнхъæл 
77 

ын уыдтæн. Цæхх æмæ кæрдзын иумæ хордтам, фæ- 
лæ йыл иу хатт мæ зæрдæ фæхудти. Цæвиттон, йæ 
усæй ахицæн æмæ дыккаг ус курыныл ныллæууыд. Æмæ 
агуырдта, сывæллон ын чинæуал ныййардтаид, ахæм. 
Афтæмæй йын йæ фыццаг усæй бирæ сывæллæттæ дæр 
нæ уыди — иунæг лæппу. Ссардта, цоткæнынхъом чи нæ 
уыд æви нал уыд, ахæм ус. Æмæ цы! Хуыцауы цæст ын 
бирæ цæрæнбон нал бауарзта: дыууæ азы дæр æххæст 
нал ацардысты, афтæ æрбамард... 
Уæды хуызæн хъæлдзæгæй нæхимæ никуыма здæх- 
тыстæм. Уый хæдразмæ нын Зойæ хъæбæр цыхт æрæрвыс- 
та, фæндагыл хыссæ балхæдтам æмæ Тимæйæн æртæ чъи- 
рийы скæнын кодтон. 
— Цыма де змæлдтытæ фæуæзбындæр сты, афтæ мæм 
кæсы,— загътон Тимæйæн. 
— Уæдæ куыд загътай? — йæ мидбылты бахудт Тимæ.— 
Адæймагыл азтæ цас фылдæр цæуы, уыйас зæронддæр 
кæны. 
— Мæнимæ дыл иунæг аз дæр нæма рацыд. 
— Æмæ мæ дохтыртæм хонинаг фæкодтай... 
— Мæ иу зонгæ ахæм заман куыд фæзæгъы, уый зо- 
ныс? 
— Нæ зонын. 
— «Уыдон иууылдæр Хуыцауы арæзт хъуыддæгтæ 
сты». 
Тимæ йæ мидбылты бахудт. 
— Стæй мын дохтыр афтæ загъта, цæхгæр змæлдтытæ 
æмæ, дам, уæззæуттæ исынæй дæхи хъахъхъæн. 
— Уый хъуамæ дæхæдæг дæр зонай. Нæ фæлæ дæ 
куыст куы ныууадзис, уæд куыд уаид? Алы бон дыууæрдæм 
рахау-бахау кæнынæй фервæздзынæ. Мæлæты бирæ мызд 
дзы куы нæ исыс 
— Мызды мæт мæ нæй. Ам иунæгæй бадынæй фæлмæц- 
гæ кæнын. 
— Омæ дæ, куыд фæнды, афтæ кæн, фæлæ иуырдæм 
дæр сахатæй фылдæр фæндагыл кæм хардз кæныс, уыцы 
куыст дæ цæмæн хъæуы? 
— Дзæгъæл бадтæй дзæгъæл куыст хуыздæр у, зæгъгæ, 
никуы фехъуыстай? 
— Фæлтау дын уæртæ æрдæгкастæй цы чиныг лæууы, 
уый фæуы. 
Тимæ мæм хинæйдзаг каст æрбакодта: 
— Фæдæн æй, æнæмæт у. 
— Кæд æй фæдæ? 
78 

* — Дыууæ мæйы размæ. ^^ 
— Æмæ мын æй ныронг цæуыннæ загътай? 
— Цæуыннæ дын æй загътон, уый зоныс? Худгæ та 
мыл кодтаис æмæ уымæн. 
— Æмæ дыл ныр дæр худын. 
— Ныр та цæмæн? 
— Уымæн æмæ йæ æрæгмæ каст фæдæ. Тимæ, хъазт 
хъазт у, фæлæ дохтыры ныхæстæ ахъуыдыйаг сты. Дæхи 
дæ æцæгæйдæр хъахъхъæнын хъæуы. 
— Æмæ исты зæхх къахын æви уæззæуттæ хæссын? 
— Алы бон дæ дзаумæттæ æхсыны сæр ницæмæн хъæуы. 
Æз дæм фæкæсын, хинайæны куы ныггуыбыр вæййыс æмæ 
ахæм уавæры дзаумæттæ цæйбæрц фехсыс, уый. 
Раздæры хуызæн-иу æм скъолайы æнхъæлмæ кастæн. 
Кæд-иу мæнæн мæ ахуыртæ алы хатт иу афон нæ фесты, 
уæддæр-иу, Тимæ кæд æрбацæудзæн, уый зыдтон æмæ- 
иу æм уыцы рæстæг æнхъæлмæ кастæн. 
Уыцы бон дæр та ахуыргæнæн бæстыхаймæ бацæуæнмæ 
’рбацыдтæн. Кæсын æмæ... мæ цæстытыл не ’ууæндын: 
Элинæ. Мæ алыфарс акæстытæ кодтон, кæд, мыййаг, фыны 
дæн, зæгъгæ, æмæ фыны бæсты ауыдтон Тимæйы. Уый та 
мæм чысыл дæлдæр æнхъæлмæ каст. Куыд бамбæрстон, 
афтæмæй мæ нæма федта, Элинæимæ та, куыддæр æрба- 
цыдтæн, афтæ фемдзаст стæм. «Цалынмæ бынтондæр нæ 
ныссуйтæ дæн, уæдмæ уал Элинæмæ бацæуон»,— скарс- 
тон мæхинымæр. Йæ цурмæ бауадтæн æмæ йын давæггаг 
«æгасцуай» загътон. Кæцæй фæдæ, зæгъгæ, йæ афарстон, 
стæй йын, тагъддæр уæвæн нæй, афтæ бамбарын кодтон, мæ 
бинойнаг мæм йæ тæккæ дæллаг фарс кæй æнхъæлмæ кæсы. 
— Гæнæн дын нал ис æмæ мæ йемæ базонгæ кæн,— 
загъта уыцы æцæгæлонхуызæй Элинæ. 
Уыйбæрц хъару мæм нæ разынди. 
— Уæд та, кæцы у, уый мын бацамон. 
— Дæлæ бандоныл чи бады,— уæдмæ мæ Тимæ ауыдта 
æмæ йæ бынаты базмæлыди,— сыстынмæ хъавы. 0, фед- 
та мæ, æнхъæлдæн. 
— Сырх пъалто кæуыл ис, уый? 
— 0. 
— Уый дæу аккаг нæу. Дзæбæхæй баззай,— йæ хызын 
фелвæста æмæ фæраст. 
Æдде мæм оанхъæлмæ кæс, чысыл фæстæдæр дæм 
зындзынæн, зæгъгæ, ма йын бæргæ загътон, фæлæ мæ 
ныхæстæ кæнæ хъусгæ нæ фæкодта, кæнæ та сæ ницæмæ 
’рдардта. Уæдмæ Тимæ дæр мæ цурмæ æрбацыд. 
79 

Уыцы-иу рæстæг мæ æппынкъаддæр дыууæ адæйма- 
джы уæддæр фестын хъуыд, цæмæй дыууæ сылгоймагæй 
иуы уæддæр ма бафхæрдтаин. Элинæйæн мæ бынаты 
æндæр искæй бон дæр ницы бауыдаид. Бинонты хъуыд- 
даг кæй бакодтон, уый дзы æмбæхсинаг нæ уыдтæн, стæй 
йæ цасфæнды куы фембæхстаин, уæддæр иу бон рахъæр 
уыдаид. Фæлæ йын æй ахæм уавæрты зæгъын бахъæудзæн, 
уый æнхъæл никуы уыдтæн. Кæй зæгъын æй хъæуы, мæхи 
раст кæныныл не схæцыдаин, фæлæ ныртæккæйы хуызæн 
нæ фæхицæн уыдаиккам. Кæд Ленинградмæ абон цæуы, 
уæд æй поезды уæддæр сбадын кодтаин, кæд нæ, уæд та... 
Цы уыдаид, мæ-гъа! Æмдзæрæны йын бынат ссардтаин. 
Уый мæнмæ ахæм хъуыдытæ уыд. Элинæ, мæнмæ гæсгæ, 
æмдзæрæнмæ æрбацæуыны бæсты вагзалы баззадаид. 
— Уый та дын чи уыди? — фестъæлфæгау кодтон Ти- 
мæйы ныхæстæй. 
— Славичы агуырдта... 
— Нæ сайыс? 
— Искуы дæ асайдтон? 
— Иунæг хатт. 
— Чындзы ацæуыныл дæ куы сразы кодтон, уæд? Уый 
сайдыл нымад нæу. 
— Уæдæ? 
— Рæдыдыл. 
— Кæмæн? 
Чысыл ме ’муд æрцыдтæн. Тимæ мыл кæй ницæмæй 
фæгуырысхо, уый мæхицæн уæлахизыл банымадтон. Са- 
йын ма зон, фæливынмæ куы хъавай, уæд дæ ныхыл фыс- 
ты хуызæнæй зынæд, афтæмæй дыууæ арты æхсæн бахау- 
гæйæ, иуæрдыгæй йедтæмæ ма басудз, уый мæхицæн хуы- 
мæтæджы уæлахиз нæ, фæлæ стыр сгуыхтдзинадыл ба- 
нымадтон. Тимæйы фæрцы. Йæ зæрдæ мыл кæй дары æмæ 
йыл гадзрахатæй кæй никуы рацæудзынæн, ууыл кæй 
æууæнды, уый руаджы. Фæлæ мын Элинæйы уавæр мæ 
риу æууылдта. Афонмæ кæм ис? Æцæгæйдæр мæм æдде 
æнхъæлмæ кæсы æви, мæнæй цас дарддæр ацæуа, ууыл 
архайы? 
Тимæимæ фæхицæн уæвынæн мæ тынг тагъд исты 
æрхъуыды кæнын хъуыд, фæлæ ахæм заман куыд вæййы, 
афтæ сæрæн йæ бон ахсын ницыуал уыди. А-а-а! Æрхъуы- 
ды кодтон. Фидар мын райсоммæ шахмæттæй бæстæйы 
чемпионатмæ билет радта æмæ мæ цыма абон цæуын 
хъæуы, Тимæйæн афтæ куы загътон, уæд ницыуал загъта 
æмæ йæ автобусы цурмæ ахæццæ кодтон. Дæлæмæ цæу- 
80 

гæйæ дæр Элинæйы хъахъхъæдтон, кæд мæм искуы æн- 
хъæлмæ кæсы, зæгъгæ, фæлæ йыл мæ цæст никуы ’рхæцыд. 
Тимæ автобусы куы соадт, уæд фæстæмæ фæцагайдтон. 
Метромæ бацæуæны иучысыл алæууыны фæстæ мæ ных 
скъоламæ сарæзтон. Элинæйæн йæ кой дæр нæ уыд. Уынг- 
мæ та рауадтæн. Кæд уæлдæр искуы лæууьг, зæгъгæ, иу- 
цасдæр суадтæн: никуы æмæ ницы. Мæ зæрды ма мет- 
ромæ ныххизын æрæфтыд, кæд мæм уазалæй тæрсгæйæ 
уым æнхъæлмæ кæсы, зæгъгæ. Дзæгъæлы уыдысты мæ 
фыдæбæттæ. Элинæ никæцæйуал разынд. Дарддæр арха- 
йын хъуыд, уый æмбæрстон, фæлæ цы, уый мæ сæр нæ 
ахста. «Уæд та æфсæнвæндаджы вагзалмæ ацæуин»,— 
ахъуыды кодтон мæхинымæр. Æмæ йæ утæппæт адæмы 
æхсæн кæм ссардзынæн? Æнæ цæугæ мын нæй. Куы нæ 
ацæуон, уæд цæрæнбонты мæхи фæсмонæй хæрдзынæн. 
Дзæгъæлы фæцыдтæн уырдæм дæр. Æмдзæрæнмæ 
æрбаздæхтæн. Уæддæр мын нæхимæ цæуын афон нæма 
уыди. Тимæйæн, æнафон æрбацæудзынæн, зæгъгæ, загъ- 
тон. Славичы кæй не ’рбаййæфтон, уый мын фыццаг хатт 
æхсызгон уыд. Иунæгæй мæ абадын фæндыд. Асагъæс 
кæнын. 
Æппæты фыццаг цæуыл ахъуыды кодтон: цæмæй йæ 
базыдта, ахуыр кæнынмæ ацыдтæн, уый? Бæдимæ кæд 
сдзырдта, уæд ын хабæрттæ нæ радзырдтаид? Тимæйы 
хабар ын æнæнхъæлæджы куы уыди. Стæй мын, дæу ак- 
каг нæу, зæгъгæ, та цæмæн загъта? Тынгдæр дзы йæ 
зæрдæмæ цы нæ фæцыдаид? Фыдæнæн мын афтæ загъта- 
ид, уый дæр мæ нæ уырныдта. Уæдæ дзы ныронг гæды 
ныхас дæр никуы фехъуыстон. Æви ахæм уавæры монцтæ 
адæймаджы зонд тар кæнынмæ фæвæййынц æмæ йæм сау 
дæр сау фæзыны, урс дæр? 
Мæ хуызæн уавæры макуы мачи бахаудаид, уый æнхъæл 
нæ дæн. Ацы зæххыл ног ницы у. Фæлæ цымæ уыдон та 
сæхи куыд æнкъардтой? Чи дзы хуыздæрæй равдыста йæхи 
æмæ уый тыххæй цы сарæзта? Мæхи цыфæнды раст куы 
хонон, уæддæр цыма цæрæнбонты Элинæйæ хæсджынæй 
баззайдзынæн, мæхи азымджыны бынаты æнкъардзынæн, 
афтæ мæм кæсы. 
Нæ фембæлдтытæ радыгай мæ цæстыты раз сыстадыс- 
ты. Æппæты фыццаг æй куы федтон, уæд мæм цыдæр 
зæды хуызæн фæкаст. Мæ бæллицты цы чызджы сурæт 
ныв кодтон, уый мæм Элинæйы хуызы рацыд. Иунæг аипп 
дæр кæмæ нæ уыд, стæй фæстæдæр дæр кæмæ нæ уыдзæн. 
Мæ зæрдæмæ фæцыд æви нæ фæцыд, ахæм фарст мæм 
81 

уæвгæ дæр нæ уыд. Уыдис мæм æрмæстдæр иу хъуыды: 
цы диссаджы амонды хицау разындтæн, ахæм чызджы 
уындæй хай кæмæн ис. Йемæ мын ныхас кæныны фадат 
куы нæ фæуа, уæддæр æй уынгæ кæй кæнын, æрмæст уый 
тыххæй дæр мæ хъысмæтæй райгонд уæвын æмбæлд. Эли- 
нæимæ мæ цыдæр уæларвон тыхтæ сфæлдыстадон хæдза- 
ры æрæмвынг кодтой æмæ фыццаг бонæй фæстæмæ 
кæрæдзийæн фæадджын стæм. Ныр уыцы ахастдзинæдтæн 
сæ кæрон ралæууыд. Элинæ мæм Хъырыммæ куыд æрцыд, 
Мæскуымæ дæр ахæм зæрдæимæ æрбацыд, фæлæ фы- 
дæнхъæл фæци. Цы æнахуыр уавæрты мæ æрбаййæфта, 
уыдонæй нæ ахастдзинæдты фæстаг бон куы рауайа, 
уымæй, зæгъæн ис, æмæ нал тарстæн. Уымæн æмæ дзы 
цыфæнды тарст куы кодтаин, уæддæр дзы ницыуал рауа- 
даид. Æппынфæстаг мæ сæр æрцахста нæхимæ сдзурын. 
Бæди мын Элинæйы кой куы нæ скодтаид, уæддæр æй 
мæхæдæг æнæракъахгæ нæ фæуыдаин, фæлæ мæ уый сæр 
нæ бахъуыд. Элинæ мæм цалдæр боны размæ дзырдта, 
уый мын цыдæр æнкъардхуызæй загъта. Ахуыр кæнынмæ 
ацыдтæ, зæгъгæ, дам, ын загътон. Æндæр, дам, мæ ницæ- 
мæй бафарста. 
Куыд бамбæрстон, афтæмæй Элинæйы æндæр ницы 
хъуыд. Иу хатт мæ Хъырымы дæр афтæ ссардта. Фæлæ 
хъарм Хъырым æмæ уазал Мæскуыйæ алчидæр йæ номы 
аккаг разынд. 
Сагъæстæ мæ сæ быны ныккодтой. Иуæй иннæ уæззау- 
дæр, иуæй иннæ æнтъыснæгдæр. Бинонты хъуыддаг ба- 
кæныны фæстæ мын Элинæимæ æнæфæхицæнгæнгæ нæ 
уыд, фæлæ мæ уыцы хъуыддаг афтæ ронбæгъдæй æрæй- 
йафдзæн, уый æнхъæл нæ уыдтæн. Дæ бон иу зæрдæвæрæн 
ныхас зæгъын дæр ма бауæд, афтæмæй, бирæ кæй уарз- 
тай æмæ дæ бирæ чи уарзта, уымæн æнустæм æцæгæлон 
фест. Дæ фæстаг фембæлды дзы хорзæй цы бахъуыды 
кæнай, иунæг ахæм уысм дæр ма баззайæд... 
Æндæр уавæрты куы фембæлдаиккам, уæд мæхиуыл 
нæ бацауæрстаин, цы дæн, уымæй мæхи фыддæр рахуыд- 
таин, уæддæр Элинæйы зæрдæ чысыл фæфæлмæн кæны- 
ныл бацархайдтаин. Уæвгæ ма ныр фæнды дзур, фæнды 
ма. Хуыцау йæ быны цы сылгоймæгтæ сфæлдыста æмæ 
дзы æз кæй федтон, уыдоны тæккæ хуыздæртæй иу мæн 
аххосæй цæрæнбонты фæсмонгондæй фæцæрдзæн. 
Фæсмон кæндзæн, мæн йæ зæрдæйы сæвæргæйæ уым 
æндæр искæмæн бынат кæй нал ныууагъта, ууыл. Фæсмон 
кæндзæн, йæ зæрдæ мыл кæй дардта æмæ мыл йæ ны- 
82 

санмæ цæугæйæ кæй никуы ницæуыл фæдызæрдыг, ууыл. 
Фæсмон кæндзæн, ныфс ын кæй никуы ницæмæй бавæрд- 
тон, уæддæр мыл кæй æууæндыд, ууыл дæр. 
Фæсмон æз дæр цæуылдæрты кæнын. Нæ ахаст- 
дзинæдтæ мæ афтæ арф уадзын нæ хъуыд. Аст азы дæргъы 
мæ мæхи иу хатт уæддæр хъæддыхæй равдисын æмбæлд... 
Цытæ дзурын, уый мæхæдæг дæр нал æмбарын. Цавæр 
хъæддыхдзинады кой кæнын? Дæ зæрдæйы арфы цы хъуы- 
дытæ тæлфы, уыдон дæ уарзон адæймагæй хъус æмæ 
дæхицæй къуырма сараз, уымæн уæвæн куыд ис? Æргом 
дзургæйæ, аивæй кæмдæрты архайдтон уæзбын уæвыныл. 
Йæ иу писмойы мæм фыста: «Хъазыбег, мæ зæрдиаг, дæ 
бон хорз! Дæуимæ куы фæхицæн стæм, ууыл æнæхъæн 
къуыри рацыдис. Ивгъуыд къуырисæр, ды кæм бадтæ, 
уыцы хæдтæхæг уæлдæфмæ куы стахт, уæд мæм афтæ 
фæкаст, цыма мæ зæрдæ бынтондæр сафтид. Цыма мыл 
æрдз дæр куыдта, уый хуызæн лыстæг сæлфынæг йæ 
фæрсудзынæй нал æнцад. Хъуынтъыз æмæ мигъæхгæд 
арвау мæ удыл дæр æртыхст къæвда æмæ талынг. Уымæй 
стырдæр æгъатырдинад зын æрхъуыдыгæнæн у: ды ацыдтæ, 
æз та хъуамæ цæргæйæ баззайон. Цыма æнæ уд, æнæ 
зæрдæйæ цæрæн ис, уый хуызæн. Мæ уд дæр æмæ мæ 
зæрдæ дæр æппынæдзухдæр дæуимæ вæййынц. Мæнмæ, 
мæхи цы схонон, ахæмæй ницыуал баззад. Кæд ма мæм 
ахæмæй исты ис, уæд уый у дæумæ уарзондзинад æмæ 
æнæкæрон æнкъарддзинад. Кæддæрты цæмæ бæллыдтæн, 
царды цæмæ тырныдтон, уыдонæн мæ цæсты ницуал кад 
ис. Дæуимæ иу оон арвитыны тыххæй æз æппындæр ницы 
бавгъау кæнин, уый тыххæй æз раттин æппæт зæххы 
хъæздыгдзинæдтæ, æппæт дуне дæр. Уый тыххæй мæм 
æгæр бирæ ницы фæкæсид. Фæлæ дæу нæ фæнды... 
Æмæ мæнæ ацы сабат тæхын Италимæ. Раздæр ахæм 
балцы ацæуын нымадтаин стыр циныл, ныр та... Уæвгæ 
царды адæймагмæ цин, æнтыст æмæ амонд æрæджиау 
æрцæуынц. Хатгай та бынтон æрæджиау. Афтæ дæм нæ 
кæсы? 
Уадз æмæ рæстæг дæр тæха! Дарддæр цы уыдзæн, уый 
нæ зонын, фæлæ тынг оафæлладтæн. Цалынмæ мæ цард 
иунæг адæймаджы уæддæр хъæуа, уæдмæ цæрыныл ар- 
хайдзынæн, куыд цæрын хъæуы, ууыл ахуыр кæндзынæн, 
сагъæстæ иуфарс сургæйæ, цæмæй сабыргай бахæццæ уон, 
йæ фале рыст æмæ цæссыгтæ, уарзондзинад æмæ йемæ 
баст хъизæмæрттæ кæмæн нæй, фæлæ æнусон æнцойдзи- 
над кæм æрбынат кодта, уыцы дунемæ. 
83 

Нæ фембæлдтытæ зæрдæзæгъгæ нæ вæййынц кæй 
зæгъыс, уымæй раст дæ. Нæ дыууæйы дæр, куыд хуыздæр 
у, афтæ бæргæ фæфæнды, фæлæ та фыдæнхъæл фæ- 
вæййæм. Мæнмæ гæсгæ, нæ фембæлдтыты размæ нæ 
бæллицты, зæххыл чи никуыма уыд, ахæм нывтæ æры- 
мысæм, кæдæмдæр фæтагъд кæнæм, фæсмоны хос нын чи 
фæвæййы, ахæм æнæрхъуыды ныхæстæ нæ сирвæзы, цы 
вæййæм, уымæй цауддæрæй разынæм æмæ, сæрыстыр 
уæвын цæмæй фæхъæуы, уый дæр нæ цæсты нал сахады. 
Цард, дардæй йæм куы кæсай, уымæй вазыгджындæр у, 
дæ бæллицты цы сурæт сныв кæнай, уымæй цардæгас адæй- 
маджы уарзын зындæр куыд у, афтæ. Мах фембæлæм стæм 
хатт, стæй цыбыр рæстæгмæ. Тынг ахсджиаг у ахæм фем- 
бæлдтытæн афон равзарын æмæ уавæртæ саразын. Æвип- 
пайды фембæлдтыты рæстæг куыд разынæм, мах нæ дыу- 
уæ дæр уымæй хуыздæр стæм. Мæн фидарæй уырны, 
æндæр уавæрты-иу куы фембæлдаиккам, уæд-иу кæрæ- 
дзийæн фылдæр амонд æрхастаиккам. 
Абон æз уыдтæн «Интурист»-ы æмæ фæстæмæ билет 
райстон æрмæст Кишиневмæ. Мæ зæрды ис Ленинградмæ 
Симферополыл рацæуын, цæмæй ма, мæ отпускæй цы 
рæстæг баззад, уый Хъырымы арвитон. Ныртæккæ дын 
æз зæгъдзынæн мæ тæккæ стырдæр бæллиц: уыцы цалдæр 
боны мæ фæнды демæ арвитын. Кæд дæ Хъырыммæ нæ 
фæнды, уæд æз разы дæн кæцыфæнды æндæр ранмæ дæр. 
Уый тыххæй хъуамæ рагацау зонон дæ фæндон. Киши- 
невмæ æрбатæхдзынæн фынддæсæм октябры. Уæдмæ мæм 
ды сæйраг почтæмæ писмо куы ’рбарвитис, уæд хорз уаид. 
Цæмæй мыл дæ писмо сæмбæла, уый тыххæй йæ хъуамæ 
ды рарвитай фæстагдæр-фæстагдæр æвдæм кæнæ æстæм 
октябры. 
Кæд дын Югославимæ путевкæйы хабар бæлвырд нæма 
у, уæд мауал æнхъæлмæ кæс, фæлæ, цалынмæ рæстæг хорз 
у, уæдмæ отпуск райс æмæ Хъырыммæ рацу. Кæд пу- 
тевкæ райстай, уæд та-иу Югославийæ дæ фæндаг Ле- 
нинградыл ракæн. Махмæ æрцæуынæй мын зæрдæ куы 
’вæрдтай. Æз дæм æнхъæлмæ кæсдзынæн. Мæ мад, 
æвæццæгæн, ноябры фæлладуадзæн хæдзармæ ацæудзæн. 
Хъæбыс æмæ дын ба кæны, йæ зæрдæ дыл чи никуы 
сивдзæн, уыцы Элинæ». 
’4 Дарддæр цы уыдзæн, уый нæ зонын, фæлæ мыл ны- 
ронг’ йæ зæрдæ кæй никуы сивта, ууыл дызæрдыг нæ 
кæнын. Уæвгæ ма дарддæр, йæ зæрдæ мыл цæмæй ма сива, 
уымæ дæр æнхъæлмæгæсгæ у? Æви иу йæ ахаст куы аива, 
84 

уæд иннæ йæхи куыдфæнды куы дара, уæддæр æм аипп 
хæссæн нал вæййы? Чи зоны. Æрмæст мæнæн уымæй 
æнцондæр нæу. Элинæ мæм цы зæрдæ дардта, уый бын- 
дур уыди сыгъдæгдзинад, чысыл фау æрхæссæн дæр кæмæ 
нæ уыди. Уымæн мæ хуыдта Хъырыммæ дæр æмæ Ленин- 
градмæ дæр. Æз та мæхи нæхъусæг скодтон æмæ Юго- 
славимæ дæр нæ ацыдтæн, Хъырыммæ æмæ Ленинградмæ 
дæр. Афтæмæй та йын Ленинградмæ ацæуынæй мæхæдæг 
зæрдæ бавæрдтон. Зæрдæ йын цæмæйты бавæрдтон, уыдон 
иууылдæр баст уыдысты мæ бынатæй сыстынимæ. Мæнæн 
та уыцы хъуыддагæй зындæр ницы вæййы. Алы аз-иу от- 
пусчы ацæуынмæ дæр уымæн зивæг кодтон. Кæд-иу мын 
путевкæ фæцис, уæд мын-иу, кæй зæгъын æй хъæуы, 
æндæр гæнæн нал уыд æмæ-иу бар-æнæбары билет агу- 
рынмæ фæдæн. Бирæ хæттыты-иу мæ отпуск кæнæ 
æппындæр нæ райстон, кæнæ та-иу мыл куыддæртæй аив- 
гъуыдта. Элинæ мын мæ уыцы лæмæгъдзинад зыдта æмæ, 
йæ бон цас уыд, уыйбæрц архайдта, цæмæй-иу мæ улæф- 
ты рæстæгæй, куыд æмбæлы, афтæ спайда кодтаин. Йæ 
писмотæй та йын цалдæр ногæй бакастæн æмæ йæ коммæ 
кæй никуы бакастæн, ууыл ноджы тынгдæр фæсмон 
кæнын... 
Ацы писмо та мæм уалдзæджы тæккæ райдайæны ныф- 
фыста: «Дæ фенын мæ афтæ тынг фæнды, æмæ дын куыд 
зæгъон? Фæнды мæ дæуимæ ныхæстæ кæнын. Уый у, тæккæ 
стырдæр æхсызгондзинад мын чи æрхæссид, уыцы 
хъуыддаг. Мæ цард иууылдæр арæзт у дæу мысынæй, 
дæуыл хъуыды кæнынæй. Алыхуызон стыр æмæ гыццыл 
хъуыддæгтæ мын мæ рæстæг куы нæ исиккой, уæд мæ 
царды ахæм уысм нæ уаид, мæ зæрдæ дæуимæ кæд нæ 
дзурид. Арæх дæ мæ цæстыл куыдæй ауайын кæнынмæ 
фæхъавын, уый зоныс? Тæхуды, ныртæккæ, зæгъын, Хъа- 
зыбег мæ цуры куы февзæрид... 
Æргом дын куы зæгъон, мæ ахсджиаг, уæд тынг ба- 
фæлладтæн. Искуы ма майы бæрæгбæттæ куы ралæууик- 
кой, уæд мæ зæрды иу-фондз боны Ленинградæй искæдæм 
ацæуын ис. Ды дæр мемæ куы ацæуис, уæд бæргæ хорз 
уаид. Цыма дæ æнæхъæн æнус нал федтон, афтæ мæм 
кæсы. Дæу куы бафæндид, уæд нæ бон ацæуын уаид, 
зæгъæм, Гагрæмæ кæнæ Ног Афонмæ. Хуссары уалдзы- 
гон никуыма уыдтæн, бæстæ дидинæг куы фæкалы, адæм 
дзы уыйас бирæ куы нæма вæййы, уæд. Денджызы был 
дæ зæрдæйы дзæбæхæн тезгъо кæн, куы дæ фæнда, уæд 
дæ бон æрбадын æмæ чиныджы бакæсын дæр у. Кæд дæм 
85 

бæрæгбæтты рæстæг хуыздæр уынаффæтæ нæй æмæ мæ 
фæндон дæ зæрдæмæ цæуы, уæд мемæ цом æмæ дунейыл 
мæхицæй амондджындæр никæйуал хондзынæн. Зонын æй, 
æнæ путевкæйæ алы хатт дæр куыд фæтыхсыс, уый, фæлæ 
ацы ран тыхстагæй ницы ис, уымæн æмæ ныхас цæуы 
æрмæстдæр цыппар-фондз боныл. Ахæм рæстæг, кæм 
бахсæвиуат кæнай, уый дæр æнцон ссарæн у. Хæрина- 
джы хъуыддаг дæр афтæ. Цæй куыд, разы дæ? Кæд мемæ 
ацæудзынæ, уæд æз разы дæн, кæдæм зæгъай, кæцыфæн- 
ды æндæр ахæм ранмæ дæр. Дæуимæ Мæймæ атæхыныл 
дæр нæ бафæстиат уыдзынæн». 
Цас æмæ цас уыди йæ зæрдæйы хъарм! Куыд æнæвгъа- 
уæй йæ лæвæрдта мæнæн æмæ-иу æм куыд æцæгæлон 
цæстæй акастæн, уый мæм ныры хуызæн никуыма ба- 
хъардта. Æвæццæгæн, нæхимæ телефонæй куы сдзырдта 
æмæ Мæскуыйы уыдзынæн, уый куы базыдта, уæд йæ 
цинæн кæрон нал уыд, ныр арæхдæр æмбæлын райдай- 
дзыстæм, зæгъгæ. Мæ уæлхъус æнæзивæгæй дæр уымæн 
æрбалæууыд. Цæмæй мæм мæ аххос ноджы тынгдæр ба- 
хъара æмæ, цы зæрдæйы хъыджы бацыдтæн, уый тынгдæр 
бамбарыны тыххæй Элинæйы писмотæ кæсын райдыдтон. 
Ногæй та ивгъуыд бонтæ мæ цæстыты раз сыстадысты, 
ногæй та улæфыдтæн сæ сыгъдæг æмæ рæсуг уæлдæфæй. 
Писмотæ иуфарс æрæвæрдтон æмæ мæ къæхты бынæй 
ныуулæфыдтæн. Цыфæндыйæ дæр уарзондзинадæн уар- 
зондзинадæй дзуапп раттын нæ базыдтон. Элинæйы зæрдæйы 
цы ’нкъарæнтæ равзæрд, уыдоныл дон кæнынмæ нæ 
сарæхстæн, хуры тынтæй сæ бааууон кодтон, афтæмæй та 
цардхъом уыдысты. Æвæджиауы дыргътæ сыл æрзадаид. 
Хъуыддæгтæ афтæ рауайынæн ницы æфсон уыд. Элинæ 
мæнырдæм цы къахдзæфтæ кодта, уыдонмæ æз æрмæстдæр 
иу санчъех куы бакодтаин, уæд бынтон æндæр фæндæгтыл 
ацыдаиккам Нæ базындæй фæстæмæ мæн йæ дыууæ къу- 
хы хъæбыс кæнынæввонгæй фæдардта, æз та йæм, мæ 
къухтæ мæ дзыппыты, афтæмæй дæрддзæфгомауæй 
кастæн. Кæцыдæр рæстæгæй фæстæмæ мыл цыдæр пъæззы 
ныббадти æмæ, архайын кæм хъуыд, уым æнæзмæлгæйæ 
лæууыдтæн. Уæддæр мæ Элинæ фыццагау тавта. Цыфæн- 
ды уавæрты дæр йæ ныфс нæ саст, йе ’нкъарæнты фæдыл 
цæуынæй нæ фæллад. Ныр дæр, мæнмæ гæсгæ, йæ ныфс 
нæма асаст, фæлæ кæдæм цæуа, уый йын нал ис. Ис ма 
йын, кæцæй рацыд, æрмæстдæр уырдæм цæуæн. Уым та 
сагъæсты бæстæ у, адæймаг йæхимæ хъусыныл кæм 
фæвæййы, цард ын ад кæм нæуал фæкæны... 
86 

Æмбарын Элинæйы уавæр. Æмбарын мæхи уавæр дæр... 
Азымджын хонын мæхи йæ разы. Мæн тыххæй цы æнæ- 
хуыссæг æхсæвтæ арвыста, уыдон ын ныр фæфылдæр уы- 
дзысты. Æвæццæгæн, уыдон иууылдæр Хуыцауы арæзт 
хъуыддæгтæ сты, зæххон адæймаджы зонд кæдæм не 
’ххæссы, ахæм ранæй сын уынаффæчындæуы. Куы рай- 
гуырæм, уæд нæ ныхыл фыст цы ’рцæуы, уый нын æнæ- 
взаргæ нæй. Рагацау нывгонд хъысмæтæй лидзæн никæдæм 
ис. Уыцы ныхæстæ мæхи сраст кæныны тыххæй нæ дзу- 
рын. Æмбарын Элинæйы цур мæ азым. Мæныл куы нæ 
фембæлдаид — хуыздæр уыдаид æви æвзæрдæр, уый нæ 
зонын — уæд æндæр цард батыдтаид, æндæр нысан уыд- 
таид йæ размæ. Фæлæ, куы зæгъын, адеймаджы цард хъыс- ■ 
мæты нывтыл карст у, æмæ нæ дыууæйæн дæр Уæллагæй 
афтæ загъд уыд. Уæддæр Элинæйæ хатыр курын. Ныббар 
мын, цы рæдыдтытæ мæм уыдис, уыдон. Ныббар мын, кæд 
дæ искуы зонгæ-зонын дæр æмæ æнæрхъуыдыйæ дæр баф- 
хæрдтон, уæд. Æвзæрдзинад бакæнынмæ дын никуы хъа- 
выдтæн. Фæлывдæй дыл никуы рацыдтæн. Цы зæрдæ мæм 
дардтай, уымæ бæрзондæй никуы ракастæн. Ноджыдæр 
ма дæ иу хатт хатыр курын. Амонд мæ мæхицæн куыд 
фæнды, дæуæн мæ уымæй къаддæр нæ фæнды. Цалынмæ 
мæ цæст æрттива, цалынмæ мæ зонд мæхимæ уа, уæдмæ 
дæ дзуары номау мысдзынæн. Мæ цæстыл уайдзынæ 
сыгъдæг æмæ рæсугъдæй. 
VIII ~ 
Тимæйы рынчындоны æвæрын бахъуыд. Дзæбæх кæ- 
нынмæ кæмæ цыд, уый дæсны дохтыр у. Фыццаг хатт æм 
куы бацыд, уæд дæр ын загъта, чи зоны, рынчындоны 
æрхуыссын, дам, дæ бахъæуа. Мæнмæ дæр фæдзырдта 
æмæ мын загъта: 
— Тæссагæй дзы ницы ис. Иу мæй ахуысдзæн æмæ 
рацæудзæн. Афтæ нæ бакæнгæйæ сывæллоны æнæниз- 
дзинадæн тæссаг у. 
Уый размæ йæ анализтæ дæттын хъуыд æмæ йын сæ 
горæты кæронмæ лабораторимæ ахастон. Цавæрдæр доны 
хæфсы ныппардзысты æмæ кæд нæ фæдæлдон уа, уæд, 
дам, сывæллон цæрдзæн. Анализы бæрæггæнæнтæ дык- 
каг бон хъуамæ сбæлвырд уыдаиккой. Уыцы хабар 
Тимæйæн нæ загътон, фæлæ мæхæдæг æхсæв-бонмæ кæм 
уыдтæн, уымæн ницы зыдтон. Мæ фыны дæр уыцы 
хæфсимæ архайдтон. Куы-иу фæдæлдон, куы та-иу 
87 

хæрдмæ сленк кодта. Хæрдмæ-иу куы сленк кодта, уæд- 
иу фырадæргæй фехъал дæн. Фæстаг хатт дæр та, доны 
уæлцъар абадт, афтæмæй фехъал дæн. Рудзынгæй акастæн, 
æмæ æрбарухс. Тимæйы куыннæ райхъал кодтаин, афтæ 
сыстадтæн, мæхи срæвдз кодтон æмæ цай цымыныл 
æрбадтæн. Уæдмæ Тимæ дæр райхъал æмæ мæм дзуры: 
— Афтæ раджы кæдæм цæуыс? 
Цыдæр æфсон ын скодтон æмæ комкоммæ лаборато- 
римæ ацыдтæн. Æмгъуыдæй раздæр кæй æрбацыдтæн, уый 
тыххæй мын ницы загътой. Анализьгбæрæггæнæнтæ куы 
ссардтой æмæ Мын, хорз сты, зæгъгæ, куы загътой, уæд 
та мæхи æнамонд нал схуыдтон. Фæстæмæ, ахуырмæ дæр 
нал бацыдтæн, афтæмæй фатермæ раздæхтæн. Тимæ цы 
уавæры уыди, уый йын æрæджиау загътон æмæ мын ба- 
уайдзæф кодта, раздæр, дам, мын æй цæуыннæ схъæр 
кодтай. 
Дохтырмæ анализты бæрæггæнæнтимæ цæуын хъуыд 
æмæ йæм дыккаг бон иумæ бацыдыстæм. 
— Уæддæр дæ рынчындоны æрхуыссын хъæуы,— загъта 
йын дохтыр.— Мæнмæ байхъус, нæ фæрæдидзынæ. 
Тимæ, кæй зæгъын æй хъæуы, æцæгæлон горæты рын- 
чындоны хуыссынмæ зивæг кодта, фæлæ йын ныфсытæ 
авæрдтон: 
— Мацæуыл тыхс, æз дæм алы бон дæр цæудзынæн. 
Нæ хæстæджытæн æй зæгъдзынæн æмæ дæ уыдон дæр 
бæрæг кæндзысты. 
— Цытæ дзурыс? Макæмæн æй зæгъ. 
— Хорз, никæмæн æй зæгъдзынæн, æрмæст дын, дох- 
тыр цы зæгъы, уый бакæн. 
Цы гæнæн ма йын уыд: æрхуыссыд рынчындоны. Цы 
дохтыр æм зылдис, уыимæ хибарæй фембæлдтæн æмæ йæ 
Тимæйы уавæрæй бафарстон æмæ мын уый дæр загъта, 
тæссагæй дзы ницы ис, зæгъгæ. 
Дохтырты ныхæстæ мын иуцасдæр ныфс лæвæрдтой, 
фæлæ мæ мид-зæрдæйы тыхстæн, æдзух куыд фæкæнын, 
афтæ та иуæй иннæ æвирхъаудæр нывтæ мæ цæстыл уа- 
йын кодтон. 
Рæстæг цыди. Тимæйы иу бон дæр æнæбабæрæггæнгæ 
нæ ныууагътон. Цы хæринаг ын амыдтой, уый агурæг-иу 
цы нæ дуканийæ ракастæн, ахæм нал баззад. 
Мæйы фæстæ йæ рафыстой. Уæдмæ йын йæ куысты 
отпуск дæр радтой. Нæхимæ æрвитынмæ йæ хъавыдтæн, 
фæлæ мын нæ бакуымдта, æххæст, дам, фæлварæнтæ ратт 
æмæ иумæ ацæудзыстæм. Фæлварæнтæм та ма мæй æмæ 
88 

æрдæг уыди, мæн та æнхъæлмæ кæсын нæ фæндыди. 
Æрæджиау мæм замманай хъуыды фæзынд: сфæнд код- 
тон, деканæй æмгъуыдæй раздæр фæлварæнтæ раттыны 
тыххæй бар райсын. 
Афæззæджы дзы мæхи куы куырдтон, уымæй мыл но- 
джы зæрдæхæлардæрæй сæмбæлд. 
— Куыд у, фырт дын нæма райгуырд? — куыддæр йæ 
къæсæрæй бакастæн, афтæ мæ афарста декан. 
Тимæ цы уавæры уыди, уый, зæгъæн ис, æмæ æрвыл- 
бон дæр уыдта æмæ йын йæ фарстыл уымæн нæ фæдис 
кодтон. Уый нæ, фæлæ ма мын дарддæр æнцондæр дзурæн 
фæцис. 
— Дæ курдиат æххæстгондыл нкмай, фæлæ фæззæджы 
фыртимæ куы нæ ’рцæуат, уæд мын цы ’нхъæл дæ! 
Деканæн ирон æрдхæрдтæ ис æмæ уыдонæй зоны, 
махмæ лæппуйы райгуырд канд бинонтæн нæ, фæлæ æппæт 
хæстæджытæн дæр цас циндзинад æрхæссы, уый æмæ 
уымæн афтæ дзырдта. 
Иунæг фæлварæн йедтæмæ нæм нæ уыди, æмæ йæ куы 
радтон, уæд нæхи Ирыстонмæ цæуынмæ рæвдз кæнын 
райдыдтам. Рæвдз кæнын та нæ, ардæм куы цыдыстæм, 
уымæй къаддæр нæ хъуыди. 
— Иннæ аз ма дæ зæрды æрцæуын ис? — бафарстон 
Тимæйы. 
— Дæу куыд фæнды? 
— Иумæ куы уаиккам, уæд бæргæ хуыздæр у, фæлæ... 
— Æз дæр тæрсын... Ам иунæгæй цы митæ кæндзынæн? 
— Нæхимæ дын æнцондæр уыдзæн. Цæттæ дохтыр — 
дæ фарсмæ. Зонгæ адæм — дæ алыфарс Цы нæ зонай, 
уый дын бацамонæг уыдзæн. Ам та... 
— Æвæццæгæн, нал æрцæудзынæн... 
— Æппынкъаддæр-иу уæ мæй иу хатт уæддæр абæрæг 
кæндзынæн. Ноджы ног ахуыры азæй фæстæмæ не сти- 
пенди дæр фæфылдæр уыдзæн. 
— Цас? — уыцы цымыдисæй мæ афарста Тимæ. 
— Кæмæн — дыгай тумантæ, кæмæн — дыгай сомтæ. 
— Мæн дæ мæт ис. 
— Мæнæн — дыууæ сомы. 
— Цæмæн? 
Тимæйы хабæрттимæ базонгæ кодтон. Цæвиттон, ног 
ахуыры азæй фæстæмæ стипендийы бæрзонддæр арæн 
ссæдз туманæй схызт дыууæ ’мæ ссæдзмæ. Скъолайы 
агъоммæ куысты мызд дыууæ ’мæ ссæдз туманы онг чи 
иста, уыдон стипенди дæр исдзысты уыйбæрц. Мæнæн 
8? 

мæ фæстаг æртæ мæйы куысты мызд рæстæмбис нымадæй 
рауад дыууæсæдæ дыууæ сомы. Стипенди ссæдз туманæй 
фылдæр исæн нæ уыдзæн, зæгъгæ, загътой æмæ æз дæр 
фылдæр гонорар бакусыныл нæ бацархайдтон. Цæмæй 
зыдтон, афæдзы фæстæ уавæр фендæрхуызон уыдзæн, 
уый. Славик мæ уавæр куы бамбæрста, уæд мын афтæ 
зæгъы, тонагæнаг уæвын хорз у, фæлæ, дам, хъуамæ дард- 
мæуынаг тонагæнаг уай, мæнæ мæ хуызæн. Уымæн йæ 
мæйы мызд дыууæсæдæ æртын соммæ схызт æмæ алы 
мæй дæр мæнæй æстдæс сомы фылдæр исдзæн. 
— Уæдæ мæ хынджылæг кæныс, де стипенди фæфылдæр 
уыдзæн, зæгъгæ? — тигъмæ мæм æрбакаст Тимæ. 
— Цæмæн дæ хынджылæг кæнын? Кæй фæфылдæр 
уыдзæн, уый æцæгдзинад у. Уæдæ дыууæ сомы кæй 
фæфылдæр уыдзæн, уый дæр мæнæ нæй. Афæдз дзы дыу- 
уадæс килæйæ фылдæр дзидза цæуы. 
— Æмæ дыууадæс килæйы цы сты? 
— Ахæм фыстæ ис, æмæ сæ сыгъдæг дзидза уымæй 
фылдæр нæ вæййы. Зæгъæм, махмæ астæуккаг скъолайы 
хуызæн дæс азы куы ахуыр кæниккой, уæд дæс фысы 
æнæхъæн дзуг куы сты. 
— Ацу-ма цæй! Йæ дыууæ сомы дзугмæ схæццæ код- 
та!.. 
Тимæимæ мæм хъазæн ныхас кæнынæй хуыздæр ницы 
кæсы. Раздæрты-иу ыл сæйдтытæ дæр æрцыди. Исты-иу 
æрымысыдтæн æмæ-иу æй æцæгхуызæй дзурын райдыд- 
тон. Лæмбынæг-иу мæм хъуыста, стæй-иу иу заман бам- 
бæрста, цы уавæры бахауд, уый æмæ ма йын-иу уæд 
дарддæр фæнды дзур, фæнды нал. Куыдфæстæмæ мыл 
фæцахуыр æмæ мын сайын нал куымдта. Иуæй-иу хатт та 
мыл -иу æууæндгæ дæр нал кодта, суанг ын-иу æцæг- 
дзинæдтæ куы дзырдтон, уæд дæр. 
Азымæджы мæ хъусджынхуд фесæфти. Дзаумæттæ кæм 
февæрынц, уырдыгæй. Скъолайы кæцыфæнды бæстыхаймæ 
дæр ахуыргæнинаджы лекцитæм хъусæджы билетæй дæр 
бацæуæн ис. Куыддæр æрбахизай, афтæ рахизырдæм ба- 
зил æмæ дæ дзаумæттæ ралас. Номыр райс æмæ дæ 
хъуыддæгтæ кæн. Фæстæмæ рацæугæйæ дæр та — афтæ. 
Дæ дарæс кæм раластай, уыцы ауындзæн ссар, дæ дзау- 
мæттæ райс, дæ номыр æрцауындз æмæ ууыл хъуыддаг 
ахицæн. Иннæ рæтты хуызæн дзы адæймаг нæ лæууы. 
Зымæг йæ тæккæ тынгыл куы уыди, уæд, куыд вæййы, 
афтæ мæ дзаумæттæ раластон. Лекциты фæстæ мæ зам- 
манай ондатрæйы цармæй хуыд хъусджынхудæн йæ кой 
90 

дæр никæцæйуал разынд. Хабар хъус-хъус суанг ректормæ 
дæр бахæццæ. Йæ хæдивæг мæм фæдзырдта. Ныффыста 
йæхимæ мæ ном, мæ мыггаг, кæм цæрын, уый, мæ теле- 
фон. 
Фысгæ алцыдæр бæргæ ныккодта, фæлæ æнæ хъус- 
джынхудæй фыстытæй ницы пайда уыд æмæ Бæдимæ 
нæхимæ сдзырдтон, мæ тæрхъусдзарм худ мын рарвит, 
зæгъгæ. «Æмæ дæ худ цы фæци?» — афарста мæ уыцы 
тагъдгомау. Уæлдæр партион скъолайы мын æй адавтой 
зæгъын мæ цæсгом нæ бахъæцыд æмæ сæфсон кодтон: 
«Иу фæсарæйнаг æрдхорд мын ис, йæ зæрдæмæ фæцыд 
æмæ йын æй радтон».— «Дæумæ та æдзух ахæм митæ 
вæййы! — сбустæ мыл кодта Бæди.— Искуы ма худ 
лæваргæнгæ федтай?! Дзыццайæ дæр никуы фехъуыстай, 
худ лæвар кæнын нæ фæччы, зæгъгæ?» 
Цалынмæ мын Бæди ме ’ннæ худ æрвыста, уæдмæ Сла- 
вичы худ дардтон, мæнæн, дам, мæ сæр цыфæнды уазалы 
дæр нæ фæсийы. 
Бонтæ цыдысты. Иу-дыууæ къуырийы фæстæ уыдаид, 
афтæ мæм ректоры хæдивæджы секретарь æрбадзырдта, 
Петровкæ, 38, дам, дæ майор Поляков агуры. Цы адрис 
мын радтой, уый, чи нæ зоны, ахæм адæймаг зын ссарæн 
у, фæлæ сæ æз цæмæн бахъуыдтæн, уымæн ницы мæ сæрæн 
хос зыдтон. Искуы Мæскуыйы уголовон агурджытимæ 
мæ фæндæгтæ баиу уыдзысты, уый æнхъæл никуы уыдтæн, 
фæлæ уæддæр ацыдтæн. Рагацау Поляковмæ бадзырдтон 
æмæ йын мæ мыггаг куы загътон, уæд бацин кодта æмæ 
мæм мæ ном æмæ мæ фыды номæй куы сдзурид. Рæдыдæй 
мæ кæй нæ агурынц, уый ма мын цы базонын хъуыд. 
Æрбахизæны дæ пропуск цæттæ уыдзæн, зæгъгæ, мын 
загъта, æмæ сахаты фæстæ уым уыдтæн. Цыппæрæм уæла- 
дзыгмæ схызтæн æмæ Поляковы кусæн уат ссардтон. Æдде 
дæр æм ничи ’нхъæлмæ каст, мидæгæй дæр никæй баййæф- 
тон æмæ рагацау бацин кодтон, бирæ нæ бафæстиат уы- 
дзынæн, зæгъгæ. Майор разынди ныллæггомау, мызыхъ- 
арæзт цъæхцæст сырхуадул æрыгон нæлгоймаг. Чи дæн, 
уый йын куы загътон, уæд мын салам радта, фестад, цырд- 
гомау мæ размæ рауад, сбадын мæ кодта æмæ мæ ха- 
тыртæ курынмæ фæци: 
— Фæцæуын дæ кодтон, фæлæ гæнæн нæй. Нæ куыст 
ахæм у. 
Фæстæмæ йæ бынаты æрбадт æмæ мæм дардæй æрба- 
кæсгæйæ, загъта: 
— Уæдæ, зæгъыс, дæ худ фесæфтис, и? 
П 

Æз мæхинымæр дисы бацыдтæн: «Мæ худы фесæфт 
ахæм стыр цау у æмæ йæ суанг Мæскуыйы уголовон агур- 
джытæ дæр зоной?» 0, зæгъгæ, мæ сæр батылдтон. 
— Æмæ йæ базондзынæ? — къахæгау мæм æрбакаст 
Поляков. 
— Базондзынæн! 
— Цалдæр худы æхсæн æй куы фенай, уæд дæр? 
— Уæд дæр! — фидарæй загътон æз. 
— Цом-ма уæдæ мемæ,— æмæ мæ æндæр уатмæ ба- 
хуыдта. 
Уым бандæттыл æвæрдæй баййæфтон фондз худы. Мæ 
худ, канд йæ хуызæй æнцон базонæн нæ уыд, фæлæ ма 
йæ хуыдмæ гæсгæ дæр. 
Куыддæр æй ауыдтон, афтæ, кæддæр нæ хъуг æртæ 
боны æмæ æртæ ’хсæвы фæстæ куы фæзынд æмæ мын 
уый уынд куыд æхсызгон уыд, афтæ бацин кодтон. Ком- 
коммæ йæм бацыдтæн æмæ загътон: 
— Мæнæ мæ худ. 
Чи зоны, Поляков, хуыздæр худмæ кæй бацамыдтон, 
ууыл фæдызæрдыг æмæ мæм дзурьк 
— Дзæбæхдæр ахъуыды кæн, кæд дæ худ нæу, уæд та? 
— Æз мæ худ дардмæ дæр базондзынæн, стæй фондз 
худы æхсæн нæ, фæлæ фондзыссæдзы æхсæн дæр. 
Æркæстытæ йæм кодтон æмæ æнæхъæн куы уыди, уæд 
цинæй амардтæн. 
Фæстæмæ Поляковы уатмæ бацыдыстæм. 
— Куыд æй ссардтат, Хуыцауы тыххæй? 
— Бынтон æнæнхъæлæджы. Кæуыл разынди, уый нæ 
къухмæ стырдæр фыдраконддзинады тыххæй æрбахауд. 
Фыццаг хатт мæм æй фæрсынмæ куы ’рбакодтой, уæд йе 
’ннæ дзаумæттæй уæлдай йæ худыл фæдызæрдыг дæн. Йе 
’ннæ дарæс зæххæй сисынмæ дæр нæ бæззыд, худ та — 
зынаргъ. Æз ыл уыциу тъæлланг фæластон: «Ацы худ 
дын кæм уыди? » Уый, æвæццæгæн, афтæ фенхъæлдта, худы 
тыххæй йæ æрцахстой æмæ йæхинымæр цинæй амард, 
уæлæнгæйтты аирвæзтæн, стырдæр фыдраконддзинад мын 
нæ базыдтой, зæгъгæ. Æмæ мын комкоммæ куы басæт- 
тид: «Уæлдæр партион скъолайы дзаумæттæласæнæй йæ 
радавтон». 
— Раст зæгъын хъæуы, ссарынæнхъæл ын нал уыд- 
тæн,— æмæ та мæ худмæ Поляковы стъолмæ бакастæн. 
— Бæгуыдæр æй нал ссардтаис,— сразы мемæ Поля- 
ков. 
— Уæд мæ худ у, уый та цæмæй базыдтай? 
П 

— Уе скъолайæ нæм фехъусын кодтой, ахæм æмæ ахæм 
хабар æрцыд, зæгъгæ. 
— Æмæ давæг та кæм и? 
— Уый бæстон æрбадын бахъæудзæн. Бирæ къæдзилтæ 
йын ис. Дæ худ сæ цуры нымады дæр нæу. 
— Уæдæ цæуон æз, нæ? — загътон æз, æмæ мæ худ мæ 
зæрды райсын уыдис. 
— Уый афтæ дæтгæ нæу,— сдзырдта Поляков.— Иу 
хатт ма дæ æрбацæуын бахъæудзæн, — æмæ иучысыл 
ахъуыды кодта.— Цæй, чи ма дæ цæуын кæны. Хъуамæ 
йыл акт скодтаиккам, худ дæр хъуамæ æвдисæнты цур 
базыдтаис, фæлæ дыл æууæндын. Æрмæст мæнæ ам дæ 
къух æрæвæр. 
Уыцы хабæрттæ Тимæйæн куы дзырдтон, уæд мыл не 
’ууæндыди, фæлæ йæм мæ худ куы равдыстон, уæд ма 
йын цы гæнæн уыд. Мæ сæрыл æй нал ныккодтон, ца- 
лынмæ йæ химион сыгъдæггæнæнмæ ахастон, уæдмæ. 
Нæ дзаумæттæ, зæгъæн ис, æмæ ласынæввонг цæттæ 
уыдысты. 
— Уаты дзаумæттæ куы балхæниккам, уый дæ нæ 
фæнды? — бафарста мæ цæуыны размæ Тимæ. 
— Бæргæ куы балхæниккам, фæлæ уыдоны фæдыл цас 
ратæх-батæх ис, уый зоныс? 
— Уæдæ ма кæд балхæндзыстæм? Контейнер баххуыр- 
сиккам æмæ нæ дзаумæттæ къусæй хуыссæнгарзы онг уым 
сæвæриккам, нæхæдæг æнæмæтæй ацæуиккам. 
Тимæйы ныхмæ мæ бон зæгъын ницуал баци æмæ 
хæдзары дзаумæтты дуканитыл зилын райдыдтам. Æмæ 
дзы цынæхуызæттæ уыди. Иууылдæр фæсарæйнæгтæ. 
Асламтæ æмæ зынæргътæ, хорзтæ æмæ тынг хорзтæ. 
Æрлæууыдыстæм, цавæр нæ хъуыд, ахæмы раз. Йæ бал- 
хæнынмæ нæ бирæ нал хъуыди, фæлæ йæ цы фæкæн- 
дзыстæм? 
Дыккаг бон Фидаримæ ауынаффæ кодтон. 
— Контейнер ныртæккæйæ зындæр ссарæн никуы у,— 
загъта уый. — Фарон сын ныккæнæн дæр нæ уыди. 
Нæхимæ машинæтæ бæргæ вæййы, иуæй-иу хатт бынтон 
афтидæй дæр фæцæуынц. 
— Куы нæ зонай, уæд ыл куыд фæхæст уыдзынæ? 
— Нæ фæлæ афтæ бакæн,— фæхъæлдзæгдæр Фидар.— 
Балхæн æй æмæ йæ скъолайы кæртмæ æрбалас. Фарон иу 
мæ зонгæ дæр афтæ бакодта. Хæдзарадон хайадæй дын- 
джыр кæттаг райста æмæ сæ уымæй бамбæрста. 
Фидары хъуыды мæ зæрдæмæ фæцыд. Цалынмæ кон- 
93 

тейнер агурæм, уæдмæ сын кæд ницы уаид. Ногæй та ду- 
канимæ ацыдыстæм, нæ цæст кæуыл æрæвæрдтам, уыцы 
гарнитур балхæдтам, æмæ, скъолайы кæрты, мæхæдæг кæм 
цардтæн, уыцы хæдзары рудзгуыты бын æй æрæвæрдтам 
æмæ контейнер агурæг зилын райдыдтам. Фыццаг бон 
Славиккимæ ацыдтæн, дыккаг бон та Фидаримæ. Марадз- 
зæгъ, кæд нæм иу хъусæг фæци. Иу ран ма мын бацамыд- 
той æмæ уырдæм та мæхæдæг цæуинаг уыдтæн, фæлæ мæ 
Тимæ нæ ауагъта. Контейнерты хицауадæн нæ тыхст уавæр 
куы бамбарын кодтам, уæд нын фæтæригъæд кодта æмæ 
нын æнæуæлдай ныхасæй нæ хъуыддаг сарæзта. Кассæйы 
кусæгмæ йæхимæ фæдзырдта, æхца бафыстам, нæ адрис 
ныууагътам æмæ раздæр нæ фатеры цы дзаумæттæ уыд, 
уыдон сæвгæдтам, уый фæстæ та скъоламæ æрцыдыстæм. 
Нæхи цур контейнерыл бецъеби сæвæрдтой, гæххæттытæ 
нын радтой, æмæ нæ уæззау уæргътæ цыма нæхи æккойæ 
ист æрцыдысты, уый хуызæн дыууæйæ дæр æхсызгонæн 
сулæфыдыстæм. Ныр нæ лæуд ницæмæуал уыди. Афоныл 
куы нæ ацыдаиккам, уæд нæ дзаумæттæ нæ разæй фæуы- 
даиккой, гæххæттытæ та махмæ уыдысты. Цæуæм, уый не 
’мзæххонтæ куы базыдтой, уæд нын фынг сæвæрдтой. 
Æппæты стырдæр хæстæ йæхимæ райста Славик. Балцы, 
дам, мæ хæдзарæй цæуынц æмæ сæ хъуамæ фæндараст 
дæр æз акæнон. Кæй зæгъын æй хъæуы, иннæтæ дæр æм 
фæкастысты, æппæты фыццаг та — Фидар æмæ фынг 
рæвдз кæнынмæ æмхуызонæй февнæлдтой. Славик алы 
фынгæн дæр, нозтæй куы схъуаг уа, уымæй фæтæрсы æмæ 
йæ хъуыды æргомæй загъта: 
— Мæнмæ гæсгæ, нæ водкæ не сфаг уыдзæн. 
— Сфаг уыдзæн,— сабыр æй кодта Фидар. 
— Æз немыцæгтæм бауайон,— йæхи фæнд атардта 
Славик. 
Немыцæгтæ нæ фарсмæ цардысты. Уыдон-иу кæддæ- 
риддæр æвæрæнтæ кодтой. Уыдис-иу сæм уæлдай вод- 
кæйы æвгтæ дæр. Искæмæ-иу абадт уыди æмæ-иу сæ фынг 
фæхъуаг и кæнæ кæмæдæр æнафоны уазæг фæзынд æмæ 
йын йæ разы цы æрæвæрой, уый нозт куы нæ уыди, уæд- 
иу ахæм заман æфстаугур немыцæгтæм цыдыстæм. Уыдо- 
ны бæлвырддзинады кой æнæхъæн скъолайыл дæр ай- 
хъуыст. Немыцæгты руаджы мæ зонындзинæдтæ иучы- 
сыл фæфылдæр сты. 
Иу хатт цæлгæнæны æйчытæ уæларты сæвæрдтон. Уыцы 
рæстæджы уым хæринаг кодтой немыцаг студенттæ дæр, 
æмæ мæм аивæй сæ цæст дардтой. Æз кæимæдæр ныхæ- 
94 

стыл фæдæн, уæларты цы æйчытæ сæвæрдтон, уыдон та 
фыцын райдыдтой. Уæд мæм немыцæгтæй иу дзурьк 
— Къуыдыр фых сæ кæныс æви цымгæфых? 
— Къуыдырфых. 
— Уæдæ сын æгъгъæд у. 
— Цæмæй йæ базыдтай? 
— Куы рафыхтысты, уæд мæ сахатмæ æркастæн æмæ 
уæдæй нырмæ фондз минуты рацыд. Къуыдырфыхæн та 
уыйбæрц рæстæг йедтæмæ нæ хъæуы. 
— Цымгæфыхæн та? 
— Цыппар минуты æмæ æрдæг. 
Славик уайтæккæ дыууæ авгимæ фездæхт. Скъаппы сæ 
авæрдта æмæ йæхицæй сæрыстыр уæвгæйæ загъта: 
— Афтæ хуыздæр уыдзæн, майдыма нæм æнæн- 
хъæлæджы уазджытæ фæзынди. 
— Хистæрæн дæхæдæг сбад,— дзуры мæм Фидар. 
— Иу хатт куы баныхас кодтам, хистæрæн ды бад- 
дзынæ, зæгъгæ. Ды та куыд зæгъыс, Славик? 
— Фидар, дæуæй нæ хуыздæр хистæр нæ хъæуы. 
Хистæр йæ бынат бацахста. Уый фæстæ иннæтæ дæр. 
Стыр Хуыцау æмæ Уастырджийы сидтыты фæстæ Фидар 
сæрмагондæй загъта Тимæ æмæ мæн тыххæй: 
— Уæ цæрæнбон бирæ уæд, Тимæ æмæ Хъазыбег. 
Афæдзмæ æввахс ам фестут æмæ адæмæн уæхи хорзæй 
базонын кодтат. Уæлдай арфæйы ныхæстæ зæгъынмæ 
хъавын мæ мадыхойы тыххæй. Ам ахуыр дæр нæ кодтай, 
афтæмæй цыма немæ иу къорды уыдтæ, уый хуызæн дæхи 
дардтай. Алы æгъдæуттæ нын фæкодтай, алы лæггæдтæ 
дæ зонæм æмæ дæ салам бирæ. 
— Ма мæ æфсæрмы кæн, Фидар,— ныллæг хъæлæсæй 
йæм мæ фæсчъылдымты бадзырдта Тимæ. 
— Мæ ныхæстæй иу дæр æрымысгæ нæу, уый, чи мæм 
хъусы, уыдон иууылдæр зонынц,— Тимæйæн дзуаппдæт- 
тæгау дарддæр дзырдта Фидар. 
— Тынг раст,— йæ фарс рахæцыд Славик. 
— Хъазыбег, дæуæй дæр бузныг стæм. Æппæты фыц- 
цаг, Тимæйы буц кæй дарыс, уый тыххæй. 
— Чи кæй дары буц? — мæ хъусы мын æрбадзырдта 
Тимæ.— Дæу фæрсын æз? — æрбасхуыста мын мæ фарс. 
— Адæмы цæст уынаг у,— дзуапп ын радтон æз. 
— Уæвгæ мæ мадыхомæ æз æндæр цæстдард æнхъæлмæ 
кæсгæ дæр нæ кодтон. 
Сидт Славикмæ куы ’рхæццæ, уæд сыстад æмæ Фи- 
дармæ дзуры: 
95 

— Ирон æгъдаумæ гæсгæ уæлæмæ нæ фæдзырдæуы, 
фæлæ æз иу ныхас зæгъынмæ хъавын, кæд гæнæн ис, уæд... 
— Табуафси, Славик, дæумæ хъусæм. 
— Тимæ æмæ Хъазыбеджы ном ссардтат æмæ мæнæн 
дæр мæ ныхас уыдоны тыххæй уыдзæн. Хорз арфæтæ сын 
ракодтат. Хъазыбегимæ, зæгъæн ис æмæ афæдзы бæрц 
йедтæмæ зонгæ нæма стæм, фæлæ цыма кæрæдзийы кæд 
нæ зыдтам, ахæм рæстæг уæвгæ дæр никуы уыди, афтæ 
мæм кæсы. Кæрæдзийы зæрдæхудты никуы бацыдыстæм. 
Куыд фæзæгъынц, зул дзыхы ныхас дæр не ’хсæн никуы 
рауад. Æз ирæттимæ уымæй размæ дæр зонгæ уыдтæн 
æмæ сын сæ уæздандзинады тыххæй стыр аргъ кæнын, 
ныртæккæ та, зæгъæн ис, æмæ сæ тæккæ астæу æрцардтæн 
æмæ йæ мæхицæн нымайын стыр амондыл. Цы мæ зæрдæ 
зæгъы Тимæ æмæ Хъазыбегæн? Амондджын æмæ æнæниз 
уæвгæйæ фылдæрæй-фылдæр куыд кæной. Хъазыбег сен- 
тябры ардæм æрцыди иунæгæй, сентябры сæхимæ ацыд 
æмæ октябры дыууæйæ æрцыдысты. Ныр та сæхимæ цæ- 
уынц æмæ тагъд рæстæджы æртæ куыд бауой, ахæм арфæ 
сын дунейы фарн ракæнæд! 
— Аммен, Хуыцау! — райхъуысти цалдæр хъæлæсы 
æмæ иууылдæр сыстадысты. 
— Амбылдтай, Славик,— загъта Фидар.— Дæ цæрæнбон 
бирæ! 
Иууылдæр куы банызтой, уæд хистæрæй бар ракуырд- 
тон арфæ ракæныны тыххæй. 
— Уе ’ппæты салам дæр бирæ уæд! Махæн кад æмæ 
æгъдау дæттут æмæ кадджын æмæ æгъдауджынæй фæцæ- 
рут. Æцæгæйдæр, афæдзы бæрц сымах æхсæн фæцар- 
дыстæм æмæ нæ уæлдай буцæй фæдардтат. Къæбæр æнæ 
мах никуы бахордтат, иу фынджы уæлхъус æнæ мах кой 
ракæнгæ никуы фестут. Тимæ уе ’хсæнмæ куы ’рба- 
къахдзæф кодта, уыцы бонæй ацы бонмæ сымахæй сæры- 
стыр æмæ райгонд у. Æмæ уе ’ппæты салам дæр бирæ 
уæд! Уæлдай арфæ та кæнын Славикæн. Мах тыххæй ни- 
куы ницы бавгъау кодта. Суанг ма йæ цæрæнбынатæй дæр 
сыстад æмæ мах тыххæй рахау-бахау дæр фæкодта. 
— Ахæм лыстæг хъуыддæгты кой та цы кæныс? — 
тигъмæ мæм æрбакаст Славик. 
— Уыдон лыстæг хъуыддæгтæ не сты, Славик,— мæ 
фарс рахæцыд Фидар. 
— Ноджыдæр ма уын иу хатт бузныг зæгъын уæ 
лæггæдтæ æмæ æгъдæутты тыххæй! 
Дыккаг бон нæ изæрæй поезд скъæфта нæхимæ. 
% 

IX 
Хæрзæггурæггаг мæм Æмзор фæци. Фæсæмбисæхсæв 
дыккæгæм сахатыл телефонæй æрбадзырдта æмæ хæтæлы 
йæ хъæлæс æрвнæрæгау хъуысти: «Фондз минуты размæ 
бонырухс цы лæппу федта, уый Хуыцау амондджын 
гуырд фæкæнæд!» 
Дарддæр ма цыдæртæ дзырдта, фæлæ сæ мæ зонд ах- 
сынхъом нал уыд. Зæххон циндзинæдтæ иууылдæр дзырд 
«лæппу»-йы алыфарс амбырд сты æмæ мæ сæ рæубазыр- 
тыл цъæх-цъæхид арвмæ систой. Дунемæ ног адæймаг кæй 
фæзынд, уый æппæты фыццаг Тимæйæ мад ацарæзта, 
мæнæй — фыд, Бæди æмæ Дунетханæй — фыдыхотæ, 
Зойæйæ — мадымад æмæ афтæ дарддæр. Зæххыл цæр- 
джытæ, ныронг цы уыдысты, уымæй иу фылдæр фесты. 
Дуне ныронджы хуызæн нал у — ноггуырд æй бирæ цæ- 
мæйдæрты фендæрхуызон кодта. 
Изæры æвдæм сахатыл Бæди «Тагъд æххуыс»-мæ ба- 
дзырдта. Цалынмæ уыдон цыдысты, уæдмæ Тимæ йæхи 
цæуынæввонг срæвдз кодта. Йæ хызыны йæ дзаумæттæ 
халат æмæ хæдзарыдарæн дзабырты онг сæвæрдта æмæ, 
йæ цæсгомыл иу нуар дæр нæ фезмæлыд, афтæмæй дива- 
ныл æрбадт æмæ æнхъæлмæ кæсын райдыдта. Дохтыр куы 
’рбацыд, уæд æм иуцалдæр фарсты радта æмæ йæ йемæ 
ахуыдта. Бæди дæр йемæ ацыди. Цалынмæ Æмзор æрба- 
дзырдта, уæдмæ-иу Бæди рæстæгæй-рæстæгмæ арæндонмæ 
бадзырдта, фæлæ йын ницы бæлвырд дзуапп лæвæрдтой. 
Ногæй та сæм бадзырдта æмæ Æмзоры ныхæстæ ра- 
фæзмыдтой. 3 килограммы æмæ, дам, 700 граммы ласы 
уæ лæппу. Бæди та уæддæр дохтыры цæстæй акаст 
хъуыддагмæ æмæ сæ бафарста сывæллоны æмæ мады 
æнæниздзинадæй. Дыууæйæ дæр дзæбæх сты, зæгъгæ, йын 
куы загътой, уæд, йæ цæсгомыл цы сагъæсы фæд уыд, 
уый фæцыдæр. 
Хуыцау, табу дæхицæн! Цæмæйты тарстæн, уыдонæй 
ницыма бавзæрстон. Цæмæ бæллыдтæн, уыдон мыл рады- 
гай цæуынц. Цалдæр боны размæ мын Славик дæр уымæ 
куывта. Иунæгæй, дам, ацыдтæ æмæ дыууæйæ æрыздæх- 
тыстут, уæхимæ та, дам, æртæ баут. Æмæ, æцæгæйдæр, 
æртæ баистæм. Мæ уарзон адæмы куывдтытæ Хуыцаумæ 
фехъуыстысты. Иу дæ æмæ бирæ бауы, зæгъгæ, мын кæй 
цæст уарзта, уый ныхæстæ дæр Уæллагмæ фæхæццæ сты. 
Æвæццæгæн, алкæй ныхæстæ Дунесфæлдисæгмæ нæ хъуы- 
сынц, стæй алы адæймаджы ныхæстæ зæрдæйæ загъд дæр 
4 Дзæбидьфы хъул 
97 

нæ вæййынц. Давæг æмæ фæливæджы куывдтытæ æрдæг- 
вæндагыл баззайынц, арæхдæр та сæ зæгъæгæй дарддæр 
никуыдæм ацæуынц. Фæлæ Хуыцауæн уарзон адæмы 
дзыхæй цы схауы, уымæн бынтон æндæр ахадындзинад 
вæййы. 
Æмзор та йæхицæй куыннæ ныббуц уа: йæ хоты лæппу- 
ты нымæцыл та иу бафтыди. Ноджы ма мæм хæрзæггу- 
рæггаг дæр йæхæдæг фæци. Мæстæй мæ мардзæн, ныф- 
фынæй стут, лæппу уын кæй райгуырд, уый дæр уын, ца- 
лынмæ æз фехъусын кодтон, уæдмæ нæ базыдтат, зæгъгæ. 
Мæ зæрдыл, партион газеты ма куы куыстон, уæды 
хабар æрлæууыд. Уырыссаг æвзагыл фыстæй нæм статья 
æрбарвыста хъæды хæдзарады комитеты сæрдар. Фысгæ 
та ныккодта йæ заманы хъæды хæдзарады дæсны кусæг 
Ардасены-фырты тыххæй. Æрмæг мыхуырмæ цæттæгонд 
æрцыд, фæлæ йæ рауадзыны размæ сфæнд кодтон йæ 
ныффыссæгæн бакæсын кæнын. Телефонæй йæм бадзырд- 
тон æмæ йын загътон, кæд дæ фæнды, уæд дæм де ’рмæг 
уырдæм дæр бахæсдзыстæм, кæннод дæр дæм ам, редак- 
цийы æнхъæлмæ кæсæм, зæгъгæ. 
Хъæды хæдзарады хицау Ирыстоны зындгонд адæй- 
маг уыд. Хæсты рæстæджы куыста партийы обкомы фыц- 
цаг секретарæй, уыди хæстон Советы уæнг. Телефонæй 
йæ къорд хатты ныхас кæнын бахъуыд Сталинимæ. Гъе 
æмæ йын, де статья дын кæсынмæ дæ куыстмæ дæр бахæс- 
дзыстæм, зæгъгæ, куы загътон, уæд хъуыды кодтон, 
мæнæй бирæ хистæр æмæ кадыаккаг чи уыд, ахæм адæй- 
магимæ кæй дзырдтон, ууыл. Йæ уæздандзинад йæ фыц- 
цаг ныхæстыл дæр фæзынд: «Цæмæн мын æй хъуамæ 
æрбахæссат ардæм, æз уæм мæхæдæг бацæудзынæн». 
Æцæгæйдæр æрбацыд. Æз æй уымæй размæ ныхасмæ 
никуы федтон. Газеттæ æмæ бирæ æндæр мыхуыргонд 
æрмæджытæм гæсгæ йын йæ цæсгом хорз зыдтон, фæлæ 
мæм хæстæгмæ зæрдæмæдзæугæдæр фæкаст. Кæд йæ 
къæбæлдзыг сæрыхъуынтæ урс адардтой æмæ йын йæ 
бæзджынавг кæсæнцæстытæ йæ карыл æфтыдтой, уæддæр 
мæм зæронд нæ фæкаст. Йæ тыппыр рустæ цæсгоммæ, сæ 
афон кæмæн ралæууыд, уыцы æнцъылдтæ дæр хæстæг не 
’рбауагътой. Иæ уæнгты конд, йе сныхас, йæ фезмæлд- 
тытæ дзырдтой йæ æрдзон уæздандзинадыл, уæззау зон- 
дыл хæст кæй уыд, ууыл. Йе статья ирон æвзагмæ тæлмац- 
гондæй куы бакаст, уæд йæ зæрдæмæ фæцыд, æрмæст иу 
фиппаинаг загъта: «Цыбыр кæнын æй хъуыди, уымæн æмæ 
газетæн æгæр стыр æрмæг уыд, фæлæ йæ æз æндæр рæтты 
П 

фæцыбырдæр кодтаин». Загътон ын, дæу куыд фæнды, 
афтæ йæ сараздзыстæм, зæгъгæ, фæлæ йыл дыккаг хатт 
цæмæй бакусон, ууыл нал сразы. Афтæмæй дæр, дам, ын 
ницы у. 
Нæ ныхас кæронмæ æрхæццæ, фæлæ мæ ахæм лæджы 
афтæмæй ауадзын нæ фæндыд. Æргом дзургæйæ, кæд 
дарддæры ныхасмæ уыйас цæттæ нæ уыдтæн, уæддæр 
ныхас ракъахыныл бацархайдтон. Æмæ, фæстæдæр куыд 
бамбæрстон, афтæмæй фæрæстмæ. Æрымысыди хæсты 
рæстæджы хабæрттæ, Хрущев æй йæ куыстæй цæмæн æмæ 
куыд систа, уыцы цаутæ. Хæсты хабæрттæй æппæты 
тынгдæр мæ зæрдыл цы бадардтон, уый баст уыд Джызæ- 
лы цаутимæ. Цæвиттон, уæды хæстон Советы уæнг æмæ 
республикæйы разамонæг йе ’мхуызон адæмимæ Джы- 
зæлмæ бацыдысты — æз куыд бамбæрстон, афтæмæй 
уавæр бæлвырддæр базонынмæ — æмæ сын бынæттон 
цæрджытæ куы радзуриккой, дысон, дам, немыц лидзæг 
фесты. Уый мæнмæ ахæм диссаг фæкаст, æмæ ма йыл 
абон онг дæр дис кæнын. Дис кæнын, немыцы алыгъд 
тæккæ уæлдæр хицауад хуымæтæг адæмæй фæстæдæр кæй 
базыдтой, ууыл. Уымæй къаддæр дис нæ кæнын, хъæды 
хæдзарады хицау æй, басусæг кæныны бæсты æргомæй 
кæй дзырдта. Ныр мæхæдæг дæр цыма ахæм уавæры ба- 
хаудтæн, афтæ мæм кæсы. Фырт мын кæй райгуырд, уый 
адæм хъуамæ мæхицæй хъусиккой, æз æй адæмæй ма хъу- 
син, фæлæ. Куы зæгъын, ныр та Æмзормæ чи хъусдзæн. 
Фынг æрæвæрын ын кæй хъæудзæн, ууыл ныхас дæр нæй, 
фæлæ йæ фæстæ цы ныхæстæ цæудзæн, уыдонæй рагацау 
стъæлфын. Æгъдау, фырт мын райгуырд, уый тыххæй 
кæнын куы хъæуид, уæд æндæр хъуыддаг уаид. Фæлæ мæн 
адæмы æрхонын бахъæудзæн, мæ фырты райгуырд мын 
кæй фехъусын кодтой, уый тыххæй дæр. 
Нæ фæлæ цæуылты мæхи не стыхсын кæнын! Ахæм 
хабæрттæ мын арæхдæр хъусынчындæуæд, æндæр адæмы 
хонын æмæ фынгтæ æвæрын мæ бар уадз. 
Дыккаг бон мын Æмзор мæ хъус фæцæйтыдта, фырт 
кæмæн райгуыры, уымæн, дам, хъуамæ йæ хъусты сырх, 
цалынмæ йæ адæм иууылдæр фехъусой, уæдмæ ма ссæуа. 
Мæ хъустæ ивазынæй-иу райдыдтой, арфæтæ кæнынмæ 
нæм чи цыди, уыдон иууылдæр æмæ сæ сырх нæ, фæлæ 
сæ рæсыд дæр нал бадт. 
Уыцы хабæрттæ дæр та фæсте аззадысты, уæддæр, 
ноггуырдыл цы ном сæвæрæм, уый сагъæсæй нæма фер- 
вæзтыстæм. Тимæ мæнмæ æнхъæлмæ каст, фæлæ зæххыл 
99 

цы нæмттæ уыдис, уыдон æхсæн иу равзарынмæ мæ ныфс 
нæ хастон. Æппæты диссагдæр цы уыди: сывæллон кæй 
райгуырдзæн, уый зыдтон. Зыдтон, лæппу кæнæ чызг кæй 
уыдзæн, уый дæр. Афтæмæй рагацау иу лæппу æмæ иу 
чызджы ном мæхицæн нæ садджын кодтон. Иуæй-иу хатт- 
иу мæ мæ хъуыдытæ, фыццаг хатт кæуыл сбадынц, ахæм 
байраг-бæхау куы ахастой, уæд-иу фаззæтты дæр мæ 
цæстыл ауайын кодтон. Фаззæттæ та, куы зæгъын, чыз- 
джытæ дæр вæййынц, лæппутæ дæр, чызг æмæ лæппу дæр. 
Ахæм сывæллæттыл та ном сæвæрын ноджы зындæр у, 
уæлдайдæр — рагацау. Цыдæриддæр уыди, уæддæр æз 
мæ иу лæппуйыл ном сæвæрыныл дæр стыхстæн. 
Рагон лæджы æмбисонд мыл æрцыди. Уый дæр, дам, 
хохы уыди, фæлæ дзы дур нæ федта. Æз дæр утæппæт 
нæмттæй иу равзарынмæ мæ ныфс нæ хастон. Хатгай, 
бирæйы æхсæн иу равзарынæй, дыууæйæ иу равзарын 
æнцондæр вæййы, уымæн æмæ бирæйы æхсæн хуыздæртæ 
дæр фылдæр вæййы. Дыууæйæ та хуыздæр уæвæн 
æрмæстдæр иуæн ис. Æмхуызон дæм куы кæсой, уæд та 
дзы кæцыфæнды равзарын дæр дæ бон у. 
Æппынфæстаг æрлæууыдтæн нæртон нæмттыл. Дис- 
саг мæм фæкаст, уыцы хъуыдымæ æрæджиау кæй æрцыд- 
тæн. «Нарты кадджыты» бæзджын чиныг амæй-ай хуыз- 
дæр нæмттæй æлæмау дæлæмæ тасы, мæнæн та нæмттæ 
агургæйæ мæ сæр разылд. Кæд мæ гыццыл лæппу зæххон 
адæмтæй сæ тæккæ æрыгондæртæй иу у, уæддæр ыл сфæнд 
кодтон нарты зæронддæртæй иуы ном сæвæрын. Уырызмæг 
уыди сæ кадджындæр хистæртæй иу æмæ цы хъыгдары, 
нæртон байзæддæгтæй иуы ном куы хæсса, уæд? Кæд 
Хуыцауы фæнда, уæд, чи зоны, мыдкъах разына æмæ ма 
йæ фæдыл иу-цалдæр лæппуйы дунейы рухс фена. Уæд 
сæ хистæрыл Уырызмæг тынг дзæбæх сфидауид. 
Тимæмæ мæ фæндон гæххæттыл фыстæй куы барвыс- 
тон, уæд разыйæ баззад. Афтæ мæм каст, цыма цыфæнды 
æндæр ном куы фæцыдаид мæ зæрдæмæ, уæддæр мæ 
фæндоныл дыууæ нæ загътаид. Æдзухдæр-иу мын афтæ 
дзырдта, дæ зæрдæмæ цы фæцæуа, уый, дам, мæ зæрдæмæ 
дæр фæцæудзæн. 
Рынчындонæй йæ куы рафыстой, уæд диссаджы хур- 
бон скодта. Раст зæгъын хъæуы, уый размæ дæр хорз 
рæстæг уыд, фæлæ цыма уæд хур уæлдай тынгдæр каст, 
арвы цъæх тынгдæр æрттывта, афтæ мæм каст. Иууылдæр 
æрæмбырд стæм. Бæди, Дунетхан, Зелим, Тимæйы хо Ве- 
нерæ, мæ мадыфсымæры лæппу Арсæмæг, Варигка. Чи 
100 

Тимæйы дзаумæттæ хаста, чи — сывæллоны, чи — дидин- 
джытæ, чи — цы... Амондджын сахæттæ алы адæймаг дæр 
бавзары. Ахæм сахæттæ иуты царды фылдæр вæййынц, 
иннæты царды та — къаддæр. Цины уысмтæ æз дæр бав- 
зæрстон, фæлæ мын арæндонмæ цæуыны æнкъарæн уыди 
бынтон æнæзонгæ. Дунейыл ног адæймаг равзæрди, дæ 
туг йæ къабæзты кæмæн хъазы, дунемæ дæ цъæх цæсты- 
ты хуызæн цæстытæй чи кæсы — Тимæ мæм куыд рарвы- 
ста, афтæмæй Уырызмæджы цæстытæ мæ цæстыты хуы- 
зæн уыдысты — йæ сæры-хъуынтæй йæ къахы ныхмæ дæу 
чи у, ахæм адæймаг, фæлæ йæ ды дæ цæсты кæронæй 
дæр нæма федтай. Ныртæккæ дæм æй урс дзаумæтты 
мутаканы хуызæн тыхтæй рахæсдзысты æмæ дæм æй 
арæхстгай ратдзысты. Де ’ппæты стырдæр бæллиц уыдзæн 
йæ цæсгоммæ ныккæсын, йæ цæстытæ, йæ фындз, йæ 
роцъо, йæ рустæ, йæ былтæ йын фенын. Чи зоны, фыццаг 
хатт банкъардзынæ хъæбулы ад, кæддæр дæ мад æмæ дæ 
фыд дæхимæ цы цæстытæй ныккастысты, ахæм цæстытæй 
йæм ныккæсай æмæ дæ зæрдæйы базмæла, ныронг æвналæг 
кæмæ нæ уыд, уыцы таг. 
Æнхъæлмæ кæсын нæ бирæ нæ бахъуыд. Бынæттæ, дам, 
нæ фаг кæны æмæ йæ афон кæмæн æрцæуы, уыдоны а^> ’ 
хайынц тагъддæр арвитыныл. Урсхалатджын æрыго^сыл- 
гоймаг фæзынд æмæ йæ хъæбысы рахæссы, Хуыцау цы 
лæвæрттæ æрхъуыды кодта, уыдонæн сæ тæккæ зы- 
наргъдæр. Тимæ йæ фæдыл мидбылхудгæ рахызт. Цыма 
цы зынтæ бавзæрста, уыдон йæ разæй цы гуырды фæ- 
хæссынц, уыимæ абаргæйæ ницы марынц, уый хуызæн 
хъæлдзæгæй рацæуы. Кæд йæхи цыфæнды хъæддыхæй 
æвдисы, уæддæр æм йæ цæсгомы фæлладхуыз асурыны 
фаг хъару нæй. Уæвгæ, уыцы фæлмæсты цыдæр рæсугъд- 
дзинад ис, сылгоймаджы уæздандзинадыл чи æфтауы, йæ 
фæрнджын миниуджытæ цæй руаджы фылдæр кæнынц. 
Медицинон хо, чи æрбацыд, уыдоныл йæ цæст ахаста, 
стæй бафарста: 
— Кæцы у Уырызмæджы фыд? 
Иууылдæр мæнырдæм ракастысты. 
— Уæдæ ма цæмæ кæсыс? Дæ фырты айс. 
Æз æфсæрмыгæнгæ бацыдтæн. 
— Айс æй, цæмæ лæууыс? — дзуры та мæм медицинон хо. 
Æз æм мæ дыууæ къухы бадаргъ кодтон. 
— Дæ галиу къух сæры бын æрæвæр, рахиз къух та 
уæлæты æрбайс 
Цалдæр тасты ныддæн, афтæмæй йæ райстон. Кæд 
101 

цыфæнды арæхстгай архайдтон, уæддæр мын дзы ницы 
рауад. 
— Дзæбæхдæр-ма йыл хæц,— дзуры мæм Дунетхан.— 
Дæ риумæ йæ фæхæстæгдæр кæн, нæ дыл фæхæцдзæн. 
Дунетхан ын йе ’мбæрст байгом кодта, æмæ Уырызмæ- 
джы цæсгом разынд. Æппæты фыццаг ын ауыдтон йæ 
цæстытæ. Курæггаг цæхдоны хуызæн — мæхицæн дæр 
мын-иу афтæтæ дзырдтой — цъæх-цъæхид уыдысты. Иу- 
уылдæр æй куы федтой æмæ йыл алчидæр куы батутæ 
кодта, уæд сывæллоны былтæ фæзылын сты æмæ йæ кæ- 
уын райхъуыст. Тимæ йæм æроауад, базмæлын æй кодта, 
цыдæртæ йын адзырдта æмæ фæсабыр. 
Машинæйы абадтыстæм æмæ уайтагъд нæхи цурмæ 
æрбахæццæ стæм. Уынджы мард æрцæйхастой æмæ ца- 
лынмæ нæ рæзты æривгъуыдтаиккой, уæдмæ нæхи 
фæстæмæ машинæйы бааууон кæнынмæ хъавыдыстæм, 
фæлæ нын иу зæронд ус афтæ зæгъы, уæ фæндаджы кой, 
дам, кæнут, æрмæст сывæллоны, цыма лæугæ кæны, ахæм 
хуызы хæссут. Дунетхан сывæллоны райста æмæ йæ, 
зæронд ус куыд загъта, афтæ уырдыг лæугæйæ нæхимæ 
бахаста. 
Цыфæндыйæ дæр фæлварæнтæ раздæр кæй радтон, 
уымæй раст бакодтон. Æртæ къуырийы ма бафæстиат 
Ьтæм, зæгъгæ, уæд Уырызмæг мæскуыйагæй агæпп ласта- 
ид. Иугæр уым куы райгуырдаид, уæд та Тимæимæ, чи 
зоны, æнæхъæн сæрд дæр уым баззадаиккам, уый та нæ 
иуы дæр нæ фæндыд. 
Телефоны дзæнгæрæг райхъуыст. Дунетхан æм хæстæг- 
дæр бадт фæци æмæ хæтæл уый систа: 
— Фæсалыгæрдæнæй дзурынц,— загъта Дунетхан хæ- 
тæл йæ армытъæпæнæй амбæрзгæйæ.— Хъусын, хъусын, 
Зойæ. Дунетхан дæн. Мæнæ ныртæккæ æрбацыдысты. 0, 
дзæбæх сты. Сæ дыууæ дæр. Уырызмæг! Уырызмæг ыл 
сæвæрдтам. Бузныг! Сымах дæр дзæбæх ут! Тимæимæ дзу- 
рыс? Нæ дзурыс? 0, уе ’ппæтæн дæр салæмттæ æрвиты 
Зойæ. Зойæ дзырдта, мæ зæрдæ, дам, æхсайы. Хъусыс, Тимæ? 
— Бамбæрстон дæ, Дунетхан. Уый ныр йæхи кæхцгæ- 
нæнтæм цæттæ кæндзæн. 
— Æмæ кæхцгæнæнтæ мæйы размæ куы уыдысты. 
— Æмæ цы? Иннæтæ нал ралæудзысты? 
— Цавæр у? 
(— Мæ мад алы хъуыддагмæ дæр рагацау цæттæ кæнын 
райдайы. 
Тимæйы ныхæстæ мæм диссаг нæ фæкастысты. Цыбыр 
102 

рæстæг йедтæмæ йæ нæма зонын, фæлæ мæ йæ алы бæл- 
вьфддзинад дæр дисы æфтауы. Мæскуымæ нæ иунæг 
бæрæгбон дæр æнæрхъуыдыгæнгæ никуы фæци. Рагацау 
нын-иу алцыдæр арвыста. Æрмæст цыхтытæ æмæ нæ ноз- 
тыл никуы ныууагъта. Мæскуымæ цæуæгыл-иу фæхæст 
и, зæгъгæ, уæд та-иу цæхдонæй, дыргъæй, цæхджынтæй 
байдзаг кодта. Зымæг-зымæджы дæргъы нæ къæбиц ни- 
куы сафтид. Уырызмæджы райгуырды хабар куы фехъуы- 
ста, уæд зæронд лæджы — Тимæйы фыды афтæ хонын — 
хъусы бацагъта, мах дæр нæ хæрæфыртæн кæхц хæссын 
хъæудзæн, зæгъгæ. Зæронд лæг йæ мидбылты бахудт æмæ 
йын афтæ зæгъы: «Фæлæуу уал, кæд нæ ардыгæй уæдмæ 
дыууæ кæхцы хæссын бахъæудзæн, уæд та?!» 
X 
Нæ горæт мæм афтæ чысыл никуыма фæкаст. Цыма 
Мæскуыйы æдзухдæр тагъд чи кодта, уыдон ардæм 
æрхæццæ сты æмæ сæм, дугъы кæй уадысты, ууыл фæсмон 
æрцыд æмæ, куыд аембæлы, ахæм къахдзæфтæ кæнын 
райдыдтой, уый хуызæн. Машинæты нымæц дæр дзæвгар 
къаддæр уыд, стæй цыма кæрæдзийы сæрты хауынмæ дæр 
нæ тырныдтой, афтæ мæм каст. Ивылд дон куыд æрбада, 
афтæ æрсабыр дæн мæхæдæг дæр. Цыма мæ хъуыддæгтæ 
конд фæдæн, уый хуызæн никæдæмуал тындзыдтон, ни- 
чиуал мæ сырдта, никæйуал сырдтон. Афтæ мæхи æнкъард- 
тон иуцасдæр. Дыууæ-æртæ къуырийы фæстæ та мæм нæхи 
горæт стырдæр кæсын райдыдта, йæ машинæты нымæц 
дæр мæм афтæ чысыл нал каст, адæмы къахдзæф хуымæ- 
тæгыл нал нымадтон. Æвæццæгæн, хъæу тынгæй-тынгдæр 
уымæн мысыдтæн. Цалдæр хатты сфæнд кодтон мæ рай- 
гуырæн бæстæ бабæрæг кæнын æмæ та-иу мын нæ бан- 
тысти. Æрæджиау афтæ ахъуыды кодтон: «Хуыцауы уазæг 
уæнт, фæлæ дзы исчи куы амæла, уæд та куы ацæудзынæ, 
фæлтау дæ зæрдæйы дзæбæхæн ныффардæг у æмæ дæ 
цыд дæ фарсыл бахæца». Æмæ æз дæр ацыдтæн. 
Автобусæй Джермецыччы æрхызтæн. Цæмæдæр гæсгæ 
комкоммæ цæуыны бæсты Чырыстонхъæуыл æрзилы. 
Мæнæн ма уый æхсызгон дæр уыд. Кæддæр-иу дугътæм 
кæдæм цыдыстæм, уыцы фæзы рæзты æрцæйтæхгæйæ мæ 
зæрдыл рагон хабæрттæ æрлæууыдысты. Сабийæ мæм 
Æхсæрысæр дзæвгар стырдæр каст. Хуыцаубæтты-иу ба- 
зармæ цæугæйæ йæ сæйраг уынг мæлæты даргъ"ныцци. 
Цалынмæ уыцы хъуыдытæ кодтон, уæдмæ хъæуы кæронæи 
103 

агæпп ластам, æмæ Джермецыкк разынд. Æртыккаг цæх- 
гæрмæуынджы автобус æрлæууыд æмæ адæмæн сæ 
фылдæр уым рахызт. Мæ зонгæ уынгтæ мæм цыдæр 
æцæгæлон фæкастысты. Чи зоны, æз дæр сæм кæддæры 
хуызæн хион нал кастæн. Зындгонд фыссæджы ныхæстæ 
мæ зæрдыл æрлæууыдысты. Уый дæр афтæ загъта, мæхи 
бæстæйы, дам, мæхимæ фæсарæйнаг кæсын. 
Урсдоны сæрты дынджыр хидыл фæцæуын. Йæ ас- 
тæумæ куы бахæццæ дæн, уæд æрлæууыдтæн æмæ Арыхъ- 
хъы рæгътæм ме ’ргом сарæзтон. Цас æмæ цас хабæрттæ 
мæ зæрдыл лæууын кæны Урсдон! Дыууæхуызон цæстæй 
йæм кастысты Джермецыкк æмæ мах хъæу. Нæ сыхæгтæн 
пайда йедтæмæ фыдбылыз никуы æрхаста. Уыдон бæрзонд 
былгæрон цардысты æмæ йæ раивылынæй никуы тарстыс- 
ты. Тæрсгæ нæ, фæлæ ма-иу уымæ бæлгæ дæр кодтой. 
Цас-иу стырдæр уылæнтæ хаста, уыйас-иу æм фылдæрмæ 
æнхъæлмæ кастысты. Знæт дон-иу тынг куы раивылд, уæд- 
иу йемæ алыхуызон хъæдæрмæг раласта, чысыл хъæды лыг- 
гаг æмæ фæйнæджы гæбазæй райдай, æмæ æдуидаг дын- 
джыр бæласыл фæуы. Дыууæ-æртæ боны фæстæ-иу ивылд 
фæкъаддæр æмæ-иу доны былгæрæттæ сугæн бæзгæ хъæ- 
дæй байдзаг сты, æмæ-иу сæ адæм ласынмæ фесты. Раст 
зæгъын хъæуы, ахæм заман-иу мах хъæуккæгтæ дæр фæсте 
нæ баззадысты. Кæмæн куыд йæ къухы æфтыд, афтæ ар- 
хайдта. Иу хатт дзы æвирхъау хабар дæр æрцыди. Кæрой- 
наг сыхы цæрджытæй дзы иу лæппу суг ласгæйæ фæ- 
дæлдон. Йæ мадæн иунæг лæппу уыди. Иæ фырты амар- 
ды фæстæ Урсдонæй нал банызта, мæ хъæбулы мын чи 
аласта, уыцы донæй ма куыд нуазон, зæгъгæ. Бирæ нал 
ацард, мæгуыр, йæхæдæг дæр. Дыууæ æви æртæ мæйы 
фæстæ амард. 
Фыдбылызы мæхæдæг дæр фæцæйхаудтæн. Иу донраи- 
вылды фæстæ Урсдоны фаллаг фарс ахæм дзæбæх хъæд 
ссардтон, æмæ йæ нæхимæ æрбаласынвæнд скодтон. Уый 
тыххæй та йæ нæхифарсырдыгæй фæкæнын хъуыд. Уымæй 
размæ мын Дзыцца дуканийы рон балхæдта æмæ йыл уый 
æрбастон. Æнæуи дæр стыргомау уыд, стæй ма доны алæу- 
уыд æмæ йæ донмæ тыххæй-фыдæй баластон. Йæ уæз 
бæргæ фæкъаддæр, фæлæ йæм мæ коммæ кæсынæй уылæн- 
ты коммæ кæсын æнцондæр фæкаст, цы! — уайтагъд семæ 
амбал æмæ схъиудтытæгæнгæ афардæг. Æз ма хъæдæн 
истытæ кодтаин, фæлæ уылæнтимæ цæдисы ныхмæ мæ 
бон ницы уыд æмæ йæ уайтагъд суагътон. Нæхи былгæ- 
ронмæ баленк кодтон æмæ уым дæлæмæ фæцагайдтон. 
104 

Хт^æды мæт дæр мæ нал уыди. Мæ хъуыдытæ уыдысты 
мæ ронимæ. Иуæй-иу ран-иу уылæнтæ афтæ стыр уыды- 
сты, æмæ-иу цасдæр хъæды уынгæ дæр нал акодтон. Цас 
ма фæтахтаин, Хуыцау йæ зонæг, фæлæ иу цæхгæр фæзи- 
лæны уылæнтæ хъæд раздахын нал бафæрæзтой æмæ нæхи 
былгæрон суры скуыси. Æз иуцасдæр фæсте аззадтæн. 
Цалынмæ хъæдмæ хæццæ кодтон, уæдмæ мæ уд уади, мæ 
роны баст куы райхæла æмæ дзы æнæхай куы фæуон, 
зæгъгæ. Мæ амондæн рон йæ бынаты разынд. Тагъд-тагъд 
æй райхæлдтон, æркастæн æм æмæ йын куы ницы уыд, 
уæд бацин кодтон. Ныр та мæ хъæды сагъæс бацыд. Уыр- 
дыгæй йæ нæхимæ иунæгæй сыфцæй ласын кæй нæ ба- 
фæрæзтаин, уый бæлвырд уыд. Уым æй куы ныууагътаин, 
уæд та йæ исчи аластаид. Алырдæм ахъахъхъæдтон æмæ 
æввахс ран фæрвы къутæртæ ауыдтон. Уым æй кæд ничи 
ссарид, зæгъгæ, йæ баластон æмæ Темырхъанмæ атын- 
дзыдтон. Немæ бæндæн рахастам æмæ йæ дыууæйæ нæ 
хид калгæ нæхимæ схæццæ кодтам. 
Ивылды фæстæ-иу Урсдоны был арæзтадон æрмæг дæр 
фæфылдæр: кæдæм-иу хуыр фæласта, кæдæм — змис. 
Уыдон Урсдоны ивылдæн йæ хорздзинæдтæ ранымад- 
тон, фæлæ йæ фыдбылызтæ уæддæр фылдæр уыдысты, 
стæй, зæгъæн ис, æмæ иууылдæр мах хъæуыл цыдысты. 
Нæ дыууæты æхсæн цы къаххид уыд, уый иу раивылды 
дæр нæма аирвæзт. Алы хатт дæр-иу агуринаг фæци. Хид 
та фылдæр мах хъуыди, уымæн æмæ дыууæ базармæ дæр 
ууыл цыдыстæм. Базармæ къуыри иу хатт йедтæмæ нæ 
цыдыстæм, фæлæ скъоламæ алы бон дæр цæуын хъуыд, 
уымæн æмæ махмæ астæуккаг скъола нæ уыди, æмæ-иу 
авд къласы чи фæци, уыдон Джермецыкмæ цыдысты. Уæдæ 
донивылд хъæуы хæдзæрттæн цы фыдбылызтæ æрхаста, 
уый та! Æнæхъæн сыхы æндæр ранмæ лидзын бахъуыд. 
Урсдон нæ ленк кæнын кæй сахуыр кодта, уый дæр мæ 
рох нæу. Стæй — кæсаг ахсын. Дунейы кæсæгтæн сæ тæккæ 
хæрзаддæртæй иу хуыдзых кæй у, уый дæр Урсдоны 
фæрцы базыдтон. 
Хидыл бахизгæйæ фæдæлæмæ кодтон. Фæндаджы бы- 
наты кæддæр нæ хъæуы кæройнаг уынг уыд, фæлæ йæ 
Урсдоны знæт уылæнтæ хъæуы алы кæрæттæм фæсырд- 
той. Ласгæ дзы никæй акодта, фæлæ сæ æнæхæдзæрттæй 
ныууагъта. 
Цæхгæрмæуынджы нæхирдæм фæзылдтæн. Рахизыр- 
дыгæй дыккаг хæдзармæ ныр дæр хæстæг цæуын нæма 
уæндын. Сæ зæронд усы сын усбирæгъ хуыдтой. Хохы, 
105 

дам, ма куы цардысты, уæд зæронд ус нæма уыди. Ног 
чындзæй йыл соадти уыцы ном. Адæмæн, дам, алы фыд- 
былызтæ кодта. Иу заман та сæ сыхаг усгур лæппу Га- 
цырмæ фæцахуыр. Алы æхсæв дæр-иу æм оæрæг афон 
фæзынд æмæ-иу ыл хъæдын сынтæджы къухæй йæхи рап- 
пæрста. Лæппу афтæ скъæсхуыр, æмæ йыл бафу кæн, уæд 
ын ахауынæй тæссаг уыд. Йæ уавæрæн быхсын йæ бон 
нал уыд. Бирæ фæхъуыды кодта, стæй бавдæлд æмæ лæгъз 
къæй ссардта, хъамайы фистон дзы куыд æрцыдаид, ахæм 
хуынкъ дзы астæуæй ныккодта æмæ йæ æхсæвы йæ ри- 
уыл сæвæрдта. Йæ фистон бынмæ, афтæ дзы хъама ныс- 
сагъта æмæ æнхъæлмæ кæсын райдыдта. Иу афон та ус- 
бирæгъ фæзынд. Йæхи та лæппуйыл раппæрста æмæ хъа- 
ма йæ риуы сныхст. Сылгоймаг ныцъцъæхахст ласта: 
«Æллæх, амардта мæ!» æмæ йæ туг калгæ лидзæг фæци. 
Бон куыддаер æрбарухс, афтæ лæппу фестад æмæ туджы 
фæдтыл фæраст. Уыдон æй доны былмæ бахуыдтой. Фал- 
лаг фарсмæ бахызт æмæ дарддæр ацыд. Туджы фæдтæ 
йæ æрхуыдтой æрыгон чындзы хæдзармæ. 
Æхсæвы хабар хъæуы бонæй иууылдæр базыдтой. 
Чындз мæлыны къахыл ныллæууыд æмæ йæм рын- 
чынфæрсæг цыдысты. Цыбыр рæстæгмæ йæ чи нæ бабæрæг 
кодта, ахæм нал баззад, цы лæппумæ фæцахуыр, уымæй 
фæстæмæ. Рынчын æй куыннæ бафиппайдтаид æмæ иуахæ- 
мы йæхи нал баурæдта æмæ, йæ уæлхъус чи бадт, уыдоны 
бафарста, адæм мæм иууылдæр куы цæуынц, уæд мæм 
Гацыр цæуыннæ цæуы, зæгъгæ. Хабар лæппумæ куы бай- 
хъуыст, уæд ма йын цы ’нæцæугæ уыд æмæ йæ бабæрæг 
кодта, æрмæст æм хæстæг нæ цыди. «Хæстæгдæр-ма мæм 
рацу, цæмæй мæ тæрсыс?» — сдзырдта йæм рынчын. 
Гацыр æм æввахсдæр бацыд, фæлæ, сылгоймаджы цæй- 
бæрц хæстæг фæндыд, уыйбæрц нæ. Уæд рынчын йæ сын- 
тæджы рабадт æмæ лæппуйыл рату кодта. Уый йæхи фæ- 
сайдта, фæлæ, ту кæм сæмбæлд, уым дуары тарваз цæрд- 
хуынкъ фæци, къæсæргæрон дурæй та къæртт фæхауд. 
Чындзы бинонты, дам, хъæубæстæй сыстын бахъуыд. 
Æхсæвыгон, дам, фæлыгъдысты. Къорд азы Гуырдзысто- 
ны фæцардысты, стæй мах хъæумæ ралыгъдысты. Куыд 
дзырдтой, афтæмæй ам дæр йæ усбирæгъы миниуджытыл 
йæ къух нæ систа. Уый нæ, фæлæ ма сыл ноджыдæр баф- 
тыдта. Кæмæн-иу йæ фосы дзуг æмбис фæкодта, кæмæн- 
иу йæ хъуджы æрдыгъта, кæмæн та-иу йæ хæдзары бæркад 
фæсырдта. Иу хатт нæ дыууæ фысы æргæвстæй куы бай- 
йæфтам, уæд дæр нын æй усбирæгъы аххос кодтой. Або- 
106 

ны хуызæн-ма хъуыды кæнын, уыцы æхсæв куыйтæ куыд 
тынг рæйдтой, уый. Нæ сыхæгтæй ма ноджыдæр дыууæйы 
скъæтмæ балæбурдæуыд. Уыдоны фæйнæ фысæн дæр сæ 
сæртæ сæ гуыртæй фæхицæнчынд, æндæр дзы ницæмæ 
бавнæлдæуыд. Уый, дам, хуымæтæджы бирæгъ куы уыда- 
ид, уæд, дам, фыстæй кæнæ искæй хæсгæ акодтаид, кæнæ 
йæ уым бахордтаид. 
Нæ зонын, уыцы ныхæстæ цас раст уыдысты, уый, фæлæ 
усбирæгъы ном кæуыл, сбадт, уыдоны хæдзары рæзты 
æдæрсгæйæ цалдæр æмæ ссæдз азы фæстæ дæр цæуын 
нæма уæндыдтæн. 
Мæ мадырвадæлты хæдзармæ æрбахæццæ дæн. Нæ 
хъæуы дзы æртæ хæдзары йедтæмæ нæй, æмæ мæ зæрдæмæ 
иууылдæр хæстæг сты. Цыппар æфсымæры æмæ иу хо 
цардис ацы хæдзары, фæлæ æфсымæртæ æртæйæ хæсты 
баззадысты. Сæ мад, мæгуыр, йæ фыртты ссæуынмæ гал 
нывонд скодта æмæ йæм мидæг-хорæй зылд, Рæстæг цыд, 
гал бонæй-бон нарддæр кодта, фæлæ бæлццон зынæг нæ 
уыди. Хæст фæци, адæм сæ хæдзæрттæм здæхын райдыд- 
той, уæддæр цыппар æфсымæрæй хабар нæ уыд. Мад, кæй 
зæгъын æй хъæуы, уæддæр æнхъæлмæ касти йæ лæппуты 
фæзындмæ. Галыл цыппар азæй фылдæр рацыд. Афтæ 
снард æмæ йæ бæттæнтæ тоньшыл архайдта. Иу бон, цы 
бæттæнæй баст уыд, уый аскъуыд, æмæ нывонд уынгмæ 
раирвæзт. Зæронд ус йæ фæстæ ратахт, фæлæ æфсæст 
æмæ хъæлдым галы кæцæй раййæфтаид! Уыцы рæстæг 
уынгты æрбацæйцыд усбирæгъы фыртыфырт, æмæ йæм 
ус дзуры: 
— У, дæ нывонд фæуон, мæ галы-ма мын æрцахс. 
Лæппу йын уыцы къæйныхæй куы зæгъид: 
— Куы дын æй æрцахсон, уæд мын цы ратдзынæ? 
— Мæ лæппутæ куы ссæуой æмæ йæ куы аргæвдæм, 
уæд дын йе сгуы ратдзынæк, 
— Æмæ куынæуал ссæуой, уæд та? 
— Уæд та дын æй дæ хуыздæры хистæн аргæвддзынæи!., 
Нæхи æрвадæлты цурмæ куы бахæццæ дæн, уæд мæм 
худæг смидæг. Уый та хæрзæрæджы фехъуыстон. Сæ уæл- 
лаг фдрс чи цæры, уыдоны лæг мын æй дзырдта. Мæ 
фыды ныхæстæ мын фæзмыдта, арахъхъ, дам, куы фæуа- 
дзынц, уæд сæ бæлæстæ дæр расыг вæййынц. Цæмæй 
бæрæг у, зæгъгæ, йæ куы бафарстой, уæд, дам, сын дзу- 
апп радта: «Бæстыл дымгæйæн йæ кой дæр нæ вæййы, 
уыдоны бæлæстыл та зыр-зыр бахæцы* 
Уыдон хæсты размæйы хабæрттæ сты. Ныр, арахъхъ 
107 

кæй тыххæй уагътой, уыцы дыууæ æфсымæрæй — иумæ 
цардысты — иу дæр æгас нал у. Хистæр æфсымæры лæппу 
йæхицæн æндæр ран хæдзар сарæзта, кæстæры цот та ам 
цæргæйæ баззадысты. Уынджы куы фæуæлæмæ кодтон, 
уæд сæ гом рудзгуытæй мæ хъустыл æрцыд нæлгоймæгты 
ныхас. Мæ номæй мæм чидæр фæдзырдта. Æрлæууыдтæн 
æмæ æнхъæлмæ кæсын, чи мæм дзырдта, уый кæд йæхæдæг 
дæр фæзынид, зæгъгæ. Темырхъан æмæ не ’рвадæлты ус 
мæ размæ рауадысты æмæ мæ мидæмæ бахуыдтой. 
Ме ’рбацыдмæ ахсджиаг хъуыддагыл дзырдтой. Не 
’рвадæлты лæппу ус курынвæнд скодта, æмæ Темыр- 
хъанмæ дæр уый тыххæй фæдзырдтой. Темырхъан æмæ 
нæ чындз хæстæджытæ сты æмæ йын йæ хъæстытæ фæкод- 
та. Мæ лæппу цавæрдæр æнæхæдзаримæ йæ цард баиу 
кæнынвæнд скодта æмæ йемæ аныхас кæн, кæд, дам, 
дæумæ байхъусид. 
— Уæд та-ма ды йемæ аныхас кæн,— лæгъстæгæнæгау 
мæм сдзырдта чындз. 
Куыд рабæрæг, афтæмæй ам ныхæстæ ницуал сахад- 
дзысты. Цасфæнды йын фæдзур, цыфæнды зондджын 
адæмы йыл сардау, уæддæр никæй коммæ бакæсдзæн. Æз 
ма ахæм уавæрты бахаудтæн. Дунетханты сыхæгты лæппу 
йæ мад æмæ йæ фыдмæ минæвæрттæ барвыста, мæхицæн 
къайæн кæй равзæрстон, уыцы чызджы мын курын бауа- 
дзут, зæгъгæ. Уыцы «чызгæн» та ма раздæр уыд лæг æмæ 
дзы сывæллонимæ рацыди. Мад æмæ фыд сæхи мардтой, 
мах нæ иунæг лæппуйæн уагъд ус не ’рхæсдзыстæм, 
зæгъгæ. Нæ басастысты ныййарджытæ, нæ басаст фырт 
дæр. Йæ хæдзарæй сыстад æмæ æндæр ранмæ йæ равзæрст 
сылгоймагимæ цæрынмæ ацыд. 
Æниу дардмæ цæмæн цæуæм. Ме ’мхæрæфырты лæппу 
дæр иу ницæйагыл ныххæцыд æмæ йын йæ ныййарджытæ 
цы нæ фæкодтой: нæ сæм байхъуыста. Гæнæн нал уыд, 
æмæ йæ фыд æмæ се ’рвадæлты лæппуимæ чызджы 
хæдзармæ минæвæрттæ бацыдыстæм. Цы зæрдæимæ бад- 
таиккам, уый зын бамбарæн нæ уыд, фæлæ иугæр бацы- 
дыстæм, уæд хъуыддаг кæронмæ хæццæ кæнын хъуыд. 
Фыд чындзаджы никуы федта æмæ нын бамбарын кодта, 
куы нæ йæ фенон, уæд ардыгæй нæ ацæудзынæн, зæгъгæ. 
Æз та йæ фысымты хъусы бацагътон. Цыдæр æфсæнттæй 
чындзаг, йе ’мбал чызгимæ нæ размæ рацыд. Нуазæнтæ 
сын радтой, уыдон та сæ уазджытæм авæрдтой. Иу дзы 
лæппуйы фыдмæ æрхауд. Нуазæн йæ къухы, афтæмæй 
мæм аивæй дзуры, ацы дыууæйæ нæ чындзаг кæцы у, 
108 

зæгъгæ. Куы йын æй бацамыдтон, уæд хорзау нал фæци. 
Куыдд^ертæй нæ бадт кæронмæ ахæццæ. Куы рацыдыстæм, 
уæд мын афтæ зæгъьк «Нæ чындзаг кæцы у, уый мын куы 
загътай, уæд мæ нуазæн мæ къухæй æрцæйхауд. Æз 
зæронд дæн, фæлæ дын ард хæрын, мæхицæн ахæм 
фынддæсæм усæн дæр нæ ракурин!» 
Уый йæ нæ ракуырдтаид, фæлæ йæ йæ фырт йæхицæн 
æрхаста æмæ йыл æрхъæцмæ дæр нæ хъæцы. Сылгойма- 
джы дзыхæй ныхас нæма ссæуы, афтæ йæ æххæст кæ- 
нынмæ фæцæйтæхы. Ныр лæппу къамы хуызæн: бæрзонд, 
хæрзконд, зындгонд дохтыр. Чызг та — нæ дзы ас, нæ 
дзы конд кæмæй фæзæгъынц, ахæм. Омæ фыдындтæ 
куыннæ вæййы, фæлæ æнæуи дæр ницæмæ арæхсы. Нæ 
сылгоймаджы куыстмæ рæвдздæр у, нæ уазæг бабуц кæ- 
нынмæ. Фæлæ уæддæр лæппуйы зæрдæйы арф бынат 
æрцахста æмæ йын æддæдæр абад зæгъджытæй никæй 
бон ницы баци. 
Ныр уыцы уавæры бахаудысты ме ’рвадæлтæ дæр, æмæ 
сын цы мæ бон у! 
— Уæхимæ дæр дæм цæуынмæ хъавыдысты,— чындзы 
ныхæстæм ма бафтыдта Темырхъан. 
— Аныхас кæндзынæн, кæд дзы исты рауайа, уæд. Æз 
чызджы зонгæ дæр нæ кæнын, фæлæ дзы уый аххос куы 
ницы уа, уымæй тæрсын. 
— Мæ лæппуйы аххостæ сты иууылдæр,— æртхъирæн- 
гæнæгау загъта чындз. — Уымæй размæ чызгмæ æввахс 
никуы бацыд æмæ йæм фыццаг хатт чи бахудт, ууыл дыу- 
уæ къ^хæй ныххæцыд æмæ йæ уæгъд нал уадзы. 
— Йæхи бар-ма йæ бауадзут, кæддæра цы кæнид. Ацы 
хъуыддаджы ныхмæ цас хъæддыхдæр дзурай, уыйас лæппу 
йæхи æгоммæгæсдæрæй æвдисдзæн. Куы ничиуал æм ницы 
дзура, уæд кæд истæуыл ахъуыды кæнид... 
— Нæ зонын, Хъазыбег,— загъта чындз.— Йæхи бар 
æй куы ауадзон, уæд ноджы фыддæр куы фæуа. 
Уæдмæ лæппу дæр кæцæйдæр фæзынди. Хибар ранмæ 
йæ ахуыдтон æмæ йын, мæ бон цас уыд, уыйбæрц фæдзырд- 
тон, фæлæ цыма мæ сызгъæрин доны фæкалдтон, афтæ 
мæм фæкаст. Дунетханы сыхаджы хабæрттæ дæр ма йын 
радзырдтон. Хъусгæ мæм бæргæ лæмбынæг фæкодта, 
æрмæст æм мæ ныхæстæй исты бахъардта, нæ, уымæн 
ницы бамбæрстон. Йæ цæсгомыл ницы раиртасæн уыд, 
ныхас та уымæй не схауд. 
Не ’рвадæлтæй Темырхъанимæ иумæ рацыдыстæм. 
— Куыннæ йæ ’мбары, ницы йын дзы рауайдзæн, уый? 
10? 

— сдзырдта ныллæг хъæлæсæй Темырхъан.— Æз лæппуи- 
мæ иу хатт нæ, фæлæ къорд хатты ныхас кодтон æмæ 
йын цыма хинтæ счынди, уый хуызæн æм дзырд нæ хъа- 
ры. Æмæ ма истæйаг дæр куы уаид. Хæлддæр йæхицæй 
сылгоймаг нæй. Уæддæр кæсыс, адæм алыхуызæттæ сты. 
Де ’рвадмæ уымæй хуыздæр ничи кæсы æмæ йын йæ фыд- 
гой цас фылдæр кæнай, уыйас дыл къаддæр æууæнддзæн. 
Цæй, уыдæттæ дæр хорз, фæлæ хæдзары цы хабæрттæ и? 
Ноггуырды тыххæй уын дардæй арфæтæ ракодтон, кæд 
сæ фехъуыстай, уæд? 
— Телефонæй дзырдтай, зæгъгæ, мын загътой. 
— Иу хатт нæ, фæлæ дыууæ хатты. 
— Телефонæй цалдæр хатты дзурыны бæсты иу хатт 
цæугæ куы скодтаис. 
— Цæугæ дæр скæндзынæн, уæдæ куыд æнхъæл дæ? 
Мæ хойы зæрдæ мыл афонмæ дæр худы. 
— Худы, уæдæ нæ худы? Æнæхъæн мæйы бæрц ам 
стæм... 
— Мауал дзур, мæ азым æмбарын æмæ мæхи сраст 
кæндзынæн. 
— Уæхимæ та цы хабæрттæ ис? Дæ хæдзар арæзт нæма 
фæдæ? 
— Нæма... 
— Дæуыл мæ зæрдæ дарын... 
— Сфæлмæцыдтæн, «мæхи» зæгъын мæ бон кæмæй 
нæу, ахæм къуымты цæрынæй. 
Темырхъан бинонты хъуыддаг бакæныны фæстæ йæ 
фыды хæдзары бирæ нал фæцард. Йæ кæстæр æфсымæ- 
ры дзы ныууагъта æмæ уал рæстæгмæ чысыл уæлдæр 
æрцард. Бирæ фæстиатгæнинаг дзы бæргæ нæ уыди, фæлæ 
йæ фæндтæ зæрдæзæгъгæ нæ рауадысты æмæ дзы къорд 
азæй фылдæр цæргæйæ баззад. 
— Уагæр ма мæ хуызæн, дæ фыд кæй сарæзта, кæм 
райгуырдтæ æмæ схъомыл дæ, уыцы хæдзар дæу куынæ- 
уал уаид æмæ йæм дардæй хæлæггæнгæ куы кæсис. 
— Нæхи хæдзары цалдæр азы нал цæрын, фæлæ мæ 
фынты уым вæййын. 
— Дæ хæдзар тагъддæр арæзт фæуы, цæмæй йæ дæ 
кæстæртæ сæхицæн райгуырæн схоной. Сывæллоны 
сыгъдæг зæрдæйы æппæты фыццаг цы фыст 1ерц2еуы, 
уымæн адзалы бонмæ дæр фехалæн нал вæййы. 
— Мæхæдæг дæр ахæм зондыл хæст дæн. Дæ фарн 
бирæ уæд, фæлæ тынгдæр мæ лæппуты мæт кæнын. 
Уæддæр та чызг йæ райгуырæн хæдзарыл къаддæр баст у. 
110 

Кæд ын цыфæнды адджын вæййы, уæддæр йæ цæрæн 
хаёдзармæ фæкæсы. 
Цалынмæ æз гуырысхоты ахæсты уыдтæн, уæдмæ Те- 
мырхъанæн йæ цст конд дæр ма фесты. Дыууæ лæгг^йы 
фæстæ йын цы чыЗг райгуырд, ууыл дæр æхсæзæймаг аз 
цæуы. 
— Нæхи хъæуыл дæ зæрдæ кæй нæ сивтай, уымæй зонд- 
джын ми бакодтай. 
— Иурæстæджы фæцæйæрра кодтон, фæлæ афоныл 
æрлæууыдтæн. Дæ ныхæстæ дæр мын зонды хос фесты. 
Районы центры зæххы хай куы райста æмæ дзы хæдзар 
кæнынмæ куы бавнæлдта, уый кой кæны. Кæйдæрты ба- 
фæзмыдта, æндæр йæхи уыйас тынг нæ фæндыди йæ зонгæ 
адæмы æхсæнæй сыстын. Раст зæгъын хъæуы, æз дæр дзы 
мæ хъуыды нæ бамбæхстон. Æмæ нæ фæрæдыди. Йæ 
хæдзар æрдæгарæзт уыди, афтæмæй йæ ныууагъта. Æл- 
хæнæг ын æй фæци æмæ йæ ауæй кодта. Цы ’хца дзы 
райста, уымæй арæзтадон æрмæг балхæдта. 
Сæхи сыхмæ куы бацыдыстæм æмæ мын дыууæуæла- 
дзыгон бæстыхаймæ куы бацамыдта, мæ хæдзар у, зæгъгæ, 
уæд мæ цинæн кæрон нал уыд. 
— Афтæ куы загътай, арæзт мын нæма фæци, зæгъгæ. 
— Нырма дзы аразинæгтæ бирæ ис. Мидæмæ куы ба- 
цæуай, уæд сæ фендзынæ. 
Мидæгæй дæр мæ зæрдæмæ фæцыди. Рахизырдыгæй 
фарс уыдысты сæйраг уæттæ æмæ дзы аразинаг ницыуал 
уыд. Галиуфарс цæлгæнæн æмæ ма ноджыдæр цалдæр 
хатæны куыстытæ кæронмæ нæма фесты. Рудзгуытæ 
цæттæйæ лæууыдысты, хъуыдис ма сæ бакæнын. 
— Ай, цæттæ хæдзар цы уа, уый у! — ног бæстыхайыл 
æрзилыны фæстæ загътон æз. 
— Йæ фæуынæн ма цы хъæуы, уыдон цæттæ бæргæ 
сты, фæлæ мæ ничердæм æвдæлы. 
— Цалынмæ рæстæг хорз у, уæдмæ йæ фæуы. 
— Кæм æрбалыгъдыстæм, уым ын æнæфæугæ нал и. 
— Да^ц^т хъæуы кæй хъомыл кæнынц, уый мын æхсыз- 
гон у. 
— Горæты æвзæрдæр у? 
Хъæуы чи райгуыры æмæ сырæзы, лæгтæ дæр уыдонæй 
рауайы. Цæмæн афтæ у, уымæн бынтон дæсны мæхи нæ 
хонын, фæлæ, æвæццæгæн, зæхмæ хæстæгдæр чи уа, 
фæллой кæнын ыл чысылæй фæстæмæ чи сахуыр уа,*уымæ 
фылдæр фарн вæййы. Æрдз алкæмæн дæр исты курдиат 
ратты, фæлæ йæ райрæзын кæнынæн хъæуы хуыздæр 
111 

фадæттæ и. Лæг цас зындæр уавæрты схъомыл уа, уыйбæрц 
йæ къæхтылЧридардæр фæлæууы, царды фæндагыл ныфс- 
джындæр къахдзæфтæй фæцæуы. Хъæздыг адæм-иу сæ 
сывæллæтты хъомыл кæнынмæ, йæхи фæллойæ чи цард, 
фæлæ уæддæр тыхст бонтæ чи æвзæрста, уыдонмæ дзæ- 
гъæлы лæвæрдтой! Кæй зæгъын æй хъæуы, афтæ æппæт 
хъæздыг адæм нæ кодтой. Ахæм зондыл хæст уыдысты, 
цардæн аргъ кæнын чи зыдта æмæ йæ цоты фидæныл чи 
хъуыды кодта, уыдон. Цыфæнды хъæздыг дæр гæвзыкмæ 
æрцæудзæн, сомбоны сагъæс куы нæ кæна, уæд. Цыфæн- 
ды мæгуыр дæр йæхи дарынхъом суыдзæн, фæллойы^ад 
куы банкъара, алцыдæр йæхицæй аразгæ кæй у, уый куы 
бамбара, уæд. 
Бын кæмæн нæ баззайа, уый хъæздыг нæ кæны, зæгъгæ, 
æмбисондæн баззад. Мæнмæ гæсгæ, уый комкоммæ æмба- 
рын нæ хъæуы. Бынтыл канд хъæздыгдзинæдтæ нымад не 
сты. Ис æмæ бон сты фарн æмæ æгъдау, уæздандзинад 
æмæ кад. Фыды фарн мæрдтæм цæуын чи нæ уадзы, уымæн 
йæ хъæздыгдзйнæдтæ фæлтæрæй фæлтæрмæ цæуынц, йæ 
исыл ис æфты, йæ бæркадыл — бæркад. Фарнæй стырдæр 
хъæздыгдзинад нæй æмæ мæнмæ афтæ кæсы, цыма хъæуы 
фарн бирæ цæстыахадгæдæр у, йæ уидæгтæ арфдæр сты, 
йæ бæлæстæ — цардхъомдæр, йæ дыргътæ — хæрз- 
хъæддæр. Афтæ куы нæ уаид, уæд дунейы цыдæриддæр 
курдиатджын æмæ номдзыд адæмæй ис, уыдон хæрз- 
ыстæмтæй фæстæмæ иууылдæр хъæуæй нæ рацыдаиккой. 
Францæгтæм ма ахæм æмбисонд дæр ис: номдзыд адæм 
райгуырынц хъæуы, мæлгæ та акæнынц Парижы. Æмæ 
афтæ канд Францы нæу. Уæрæсейæн æрмæст сæ фыс- 
джыты куы райсæм — ныхас цæуы сæ номдзыддæр фыс- 
джытыл — уæд иуцалдæрæй фæстæмæ иууылдæр хъæуы 
райгуырдысты. Афтæ зæгъæн ис нæхи адæмы тыххæй дæр. 
Лæг йæ алыфарс куы акæсы, уæд, Ирыстонæн кад чи скод- 
та, йæ намысыл ын чи бафтыдта, нæ адæмы иннæты ’хсæн 
кæй фæрцы зонынц, уыдон райгуырдысты хъæуы. Стæй 
канд гуыргæ нæ ракодтой, фæлæ сæ царды хуыздæр бонтæ 
уым арвыстой æмæ уый фæрцы схызтысты ахæм бæр- 
зæндтæм. ^Зæхх адæймаджы раттæг у, йæ ныййарæг æмæ 
йæ авдæны кæи ауза, йæ хъæбысы чи схъомыл уа, уымæн 
йæ зæнджы магъз фидар вæййы, йæ сæрызонд — тых- 
джын. 
— Бирæ æвзæрдæр,— иуцасдæры фæстæ дзуапп рад- 
тон Темырхъанæн.— Горæт, хъæуæй чи ссæуы, уыдонæй 
фидауы, уыдоны фæрцы свæййы горæт. Цыфæнды стыр 
112 

дон йæ къабæзты фæрцы фæхуыйны фурд. Цыфæнды 
денджыз дæр æнæ дæттæй бахуыскъ уаид. Дæттæн та сæ 
ратæдзæн цъититæй у. Сыгъдæг æмæ бæрзонд ранæй. 
Мæдинæт нын уайтагъд фынг аразынмæ фæци. Темыр- 
хъанимæ сæм кæд иухуызонæй ницы ис, уæддæр мæнмæ 
цы цæстæнгас дарынц æмæ мыл куыд бацин кæнынц, 
уымæй мæм тынг æмхуызон кæсынц. Мæдинæт мæ куыд- 
дæр ауыны, афтæ йыл цыма хур ракæсы, уыйау йæ цæсгом 
цæхæртæ акалы, йæ цæстытæ ферттивынц. Фырцинæй мын 
зæхмæ æрхауынæй фæтæрсы. Цыма йе ’ртæ ’фсымæры 
иумæ æроалæууынц, уый хуызæн æхсызгон ын вæййы ме 
’рбалæуд. 
— Кæрæдзийы уынгæ дæр куынæма фæкодтам,— дзу- 
рын Мæдинæтмæ,— æмæ та къæбицы куы фæмидæг дæ. 
Ныхæстæ уал акæнæм. 
— Уыдон афтæмæй дæр кæндзыстæм,— дзуапп мын 
радта Мæдинæт æмæ йæ февнæлд ноджы фæцырддæр. 
Фынджы уæлхъус æртæйæ дæр иумæ æрбадтыстæм 
æмæ, æцæг, ныхæсты рад дæр ралæууыд. Бирæ хабæрттæ 
мын радзырдтой. Æппæты фыццаг сæ бафарстон, хъæу- 
бæстыл исты зиан æрцыд æви нæ, уымæй. Ахæм афæдз 
цы Хуыцау дæтты, æмæ адæм иу фæззæгæй иннæмæ сæрæ- 
гасæй кæм баззайынц. Мæ ацыды фæстæ дæр мæ хъæук- 
кæгтæ цыппарæй се ’нусон хæдзæрттæм ацыдысты. Кæд 
хистæртæ уыдысты, уæддæр мæлæт кæцыфæнды кары дæр 
тæссаг у æмæ зæрдæты афтæ бирæ хъыг уымæн æрæмбырд 
кæны. Чындзæхсæвтæ æмæ иннæ цины хабæрттæм куы 
рахызтыстæм, уæд мын дзæвгар фенцондæр. Æгайтма сæ 
нымæц бирæ фылдæр у. Æгайтма, йæ цæст кæмæн 
æрцъынд, уыдоны бæсты сæ цæстытæй фылдæрæй ракас- 
тысты. 
— Уæдæ Дудуйы хабæрттæ дæр нæма зондзынæ? — 
бафарста мæ Мæдинæт. 
Мæ зæрдæ ныссæххæтт кодта. Дудуйы ном кæй ай- 
хъуыстон, уымæй дæр, стæй йыл цыма цыдæр æрцыд, афтæ 
мæм фæкаст, æмæ^ уымæй дæр. 
— Цы кодта? 
— Йæ лæгæй ахицæн. 
Цыфæнды хабар фехъусынмæ дæр цæттæ уыдтæн, 
фæлæ Дуду искæимæ нæ бафидаудзæн, уый мæ нæ ба- 
уырныдтаид. Æвзæр лæджы дæр, дам, хорз ус адæммæ 
хорзæй равдисын бафæразы, цыфæнды аиппытæ йæм куы 
вæййы, уæддæр æй цæсты бафтауынæй бахизы. Зæгъгæ 
бирæ цыдæртæ фæкæнынц, фæлæ цард ныхæстæй вазыг- 
113 

джындæр у. Иуæй-иу хатт хорз хорзы кад нал фæтæры, 
æвзæр та æвзæры бынаты æвæрын нал фæкомы. Раздæр 
бæлвырд арæн кæй æхсæн уыд, уыдон кæрæдзийы зæххытæ 
бацахсынц æмæ дзы сæрбæрæджы хуызæн къæдзилбæрæг 
нал вæййы. Цæмæй та дзы алчидæр йæхи бынат æрцахса, 
уый тыххæй фæхицæнæй хуыздæр хос зондджын адæй- 
маджы сæр дæр нал æрцахсы. Хорз æмæ хорзæй алы хатт 
хорз нæ рауайы, хорз æмæ æвзæрæй алы хатт æвзæр куыд 
нæ рауайы, афтæ. 
Зын мын уыди Дудуйы хабар. Цыма мæ хорз дзаума 
кæуылдæр æнцъылдтæ æмæ чъизийæ федтон, афтæ мæм 
фæкаст. Йæ чындзæхсæвы размæ мæм Мæдинæт куы ссы- 
ди, уæдæй нырмæ йæ иу хатт йедтæмæ нæ федтон. Уый 
дæр трамвайы. Дыууæ ныхасы зæгъыны фадат дæр нын 
нæ фæци, афтæмæй фæхицæн стæм. 
— Раджы? — бафарстон Мæдинæты. 
— Иу-дыууæ мæйы бæрц ыл цæуы. 
— Æмæ кæм вæййы? 
— Сæхимæ. Горæтмæ цæуинаг уыди, фæлæ йæ йæ фыд 
нæ ауагъта. Ахæм удыгагайы хуызæн лæппу йын ис, æмæ 
диссаг! 
Дудуйæн мæ цы бирæ хорздзинæдтæ фæндыд, уыдонæй 
ницы рауад. Мæдинæт ын йæ фырты хоны удыгагайы хуы- 
зæн, фæлæ Дудуйы хуызæн хæрзхъæд адæймаг ахæм æна- 
монд фæндагыл ацæуæд! Мæнмæ, курджытæ мæ ис, 
зæгъгæ, Мæдинæты куы сæрвыста, уæд мæ зæрдæ цæуыл 
дардтон: Дуду чындзы ацæуыныл фæсмон нæ фæкæндзæн, 
уымæн æмæ цыфæнды уавæрты дæр цæрын базондзæн. 
Зылыны сраст кæныны хъару йæм разындзæн, рæдыд 
фæндагæй раздахын йæ бон кæйфæндыдæр бауыдзæн. 
Цыбыр дзырдæй, æнхъæлдтон, мæн æрымысыны фадæттæ 
йын никуы уыдзæн æмæ фæсмоны ад нæ бавзардзæн. Ныр, 
чи зоны, фæсмон дæр кæны, мæнимæ иу фæндагыл куы 
ацыдаид, уæд цы бавзæрстаид, уыдæттæ йæ цæстытыл 
уайынц. Æппæты тынгдæр мæ уый нæ фæндыд æмæ, куы 
зæгъын, æппæты къаддæр уымæй тарстæн. Кæддæр мæм 
цы азым хаста, уый йын фæдывæр уыдаид. Ахæм хъуыды 
дæр мæм æрцыд, кæд, зæгъын, чындзы цæуыныл мæн 
тыххæй фæтагъд кодта. Цы зæрдæ йæм дарын, уый базо- 
ныны тыххæй, курæг мæ ис, зæгъгæ, хуыздæр мадзал 
æрхъуыды кæнын йæ бон нæ баци. Зæрдæдаргæ дзуапп 
мæ куы райстаид, уæд æндæр уынаффæтæ кодтаид, фæлæ 
Мæдинæты ныхæстæй йæ зæрдæ куы нæ барухс, уæд ьш 
фæстæмæ цæуæн нал уыд. Ахæм уавæрты фыдæнæны 
114 

фæндагыл ацæуынæй дæр тæссаг вæййы. Æнæбындур 
сæрыстырдзинад йæхиуыл схæцы æмæ бæрзондæй кæсын 
кæмæ нæ фембæлы, уыдонмæ хохы цъуппæй ракæсы. Ду- 
думæ уыдæттæй мæ зæрдæ не ’хсайдта, фæлæ цы нæ 
вæййы. Кæд, йæ зæрды цы нæ уыд, ахæм хъуыддагæй исты 
бакодта, уæд мын уæлдай зындæр уыдзæн, уымæн æмæ 
йе ’намонддзинæдтæ мæнимæ бæтдзæн, мæн азымджын 
кæндзæн, мæхи аххосджын æппындæр кæм нæ нымайын, 
уыцы ран дæр. 
— Хорз чызг уыди Дуду,— фæсмонгæнæгау загъ- 
тон æз. 
— Хорз амондæн æххуыс нæу, зæгъгæ-иу, нæ фыдæлтæ 
дзæгъæлы нæ загътой,— Мæдинæт йæ зæронд фыдымады 
къухы схъомыл æмæ йæ йæ ныхæстæй дæр фæзмы.— 
Хуыцау хорз, æмæ мæм нæ байхъуыстай, æндæр мæхи 
азимаг нæ кодтон? 
— Æз дæ уæддæр нæ уагътон,— загъта Темырхъан,— 
кæд ма йæ хъуыды кæныс, уæд? 
— Цæмæй хуыздæр уа, ууыл архайдтон, бæргæ... 
— Алкæмæн дæр йæ амонд конд у,— йæ хъуыды 
фæбæлвырддæр кодта Темырхъан. 
— Стæй дæм афтæ цæмæн кæсы, æмæ Дуду кæмæфæнды 
куы смой кодтаид, уæддæр æнæмæнг хъуамæ хицæн ауыда- 
ид, зæгъгæ? 
— Æрцæуинаг цы уа, уымæн æнæрцæугæ нæй, цы 
’рцæуа, уый та ничима раздæхта,— балхынцъ кодта Те- 
мырхъан. 
XI 
Уазæг цал бонмæ уазæг вæййы, уый нæ зонын, фæлæ 
æз дыууæ-æртæ æхсæвы кæм бафысым кæнын, уым мæхи 
уазæг нал фæхонын. Нæхицæй куы ’рцыдтæн, ууыл æртæ 
боны куы рацыд, уæд мæм, Ирыстонæй кæсгæйæ Мæскуы 
куыд дард каст, Ирыстон мæм Мæскуыйæ афтæ дард 
кæсын райдыдта. Цыбыр дзырдæй, иу дзы иннæйы бына- 
ты абадти. Ногæй та, йæ иу кæрон дæр кæмæн нæ зыны, 
ахæм рæхысы цæг фестадтæн. Иннæ адæм цы кæнынц, 
уый куы нæ кæнай, уæд дæ кæнæ сæ быны ассæнддзысты, 
кæнæ дæ иуфарс аппардзысты. Æмæ та уыцы дугъгæнæг 
адæмы рæгъы æрлæууыдтæн. Куы метройы фæмидæг 
вæййын, куы автобусы абадын, куы рады æрлæууын, куы 
фистæгæй фæцæйзгъорын. Бадгæйæ хъуыдытæ баст сты, 
куыд тагъддæр фестай, уыимæ. Лæугæйæ кæм абадай, ууыл 
115 

у дæ сагъæс. Рады кæд æппæты фæстаг лæууыс, уæддæр 
дæ хъуыдытæ сты æппæты разæй фæуыныл. 
Стыр горæты сабыргай ницы гæнæн ис. Сабыргай нæй 
дзурæн, цæуæн, хъуыдыгæнæн. Суанг дзы нæй сабыргай 
цæрæн дæр. Хуыцауæй дын цы бонтæ лæвæрд ис, уыдон 
дæр тагъддæр фæуыныл архайыс Ахуыргæндты хъуыдымæ 
гæсгæ, горæты адæймаг цæры авд-аст азы къаддæр. Уыдон 
бонтæм раивгæйæ, цæстытыл ирддæрæй ауайы, стыр го- 
рæты цæрджытæ зæххон арæны кæронмæ цас тагъддæр 
æрбахæццæ вæййынц, уый. 
Ахæм хъуыдытæ мæм уыдис фыццаг бонты. Æнахуыр 
цæстæй æнахуыр нывтæ уынгæйæ хъуыдытæ дæр æна- 
хуыр вæййынц. Фæлæ иуцасдæр рæстæджы фæстæ æна- 
хуыры бынат ахуыр бацахсы, уымæн æмæ æрвылбон, 
æрвылуысм цы уынай, ууыл адæймаг фæцахуыр вæййы 
æмæ диссагыл дис нал фæкæны. 
Иу-дыууæ мæйы ацахуыр кодтаиккам, афтæ скъола- 
йыл айхъуыст æнамонд хабар: не ’махуырдзаутæй иу чызг 
йæхи фарæстæм уæладзыгæй раппæрста. Йæ ном æмæ 
мын йæ мыггаг Славик загъта, фæлæ йæ мæнæн мæ бон 
æрхъуыды кæнын нæ баци. 
— Нæ йæ зыдтон æз,— иуцасдæр фæхъуыды кæныны 
фæстæ загътон æз. 
— Зыдтай йæ. Хъуыды ма кæныс, фарон нæм литера- 
турон изæр куы уыд. Ды дæр дзы æмдзæвгæтæ куы кастæ. 
— Уый хъуыды кæнын. 
— Уæдæ уым изæр цы чызг амыдта, уый дæ куыд фе- 
рох? 
— Уый уыди? 
-О. 
— Уæдæ йæ зыдтон. Кæрæдзийæн салам дæр лæвæрд- 
там. Æрмæст мæ йæ ном ферох. Æмæ цы кодта? 
— Дысон ын телевизорæй йæ фыды æвдыстой, немы- 
цы рæстæджы нæхиуæтты куыд цагъта, афтæмæй. 
— Æллæх, æллæх! Æвæццæгæн, уæды рæстæджы ист 
чи уыд, ахæм нывтæ. 
— О. Лæппутæй йæ чидæртæ федта æмæ мын уыдон 
дзырдтой. 
Славичы ныхæстæм гæсгæ мæм афтæ фæкаст, цыма 
æвирхъау цау скъолайы æрцыд, афтæмæй та чызг йæхицæн 
йæ гадзрахатæйцæуæг фыды тыххæй ахæм ми сæхимæ 
бакодта. Славик уыцы ныхæстæ куыд кодта, афтæ нæм 
телефонæй Сафармурад — Славикимæ иу къорды чи 
ахуыр кодта, уыцы лæппу — æрбадзырдта. Æхсызгон 
116 

хъуыддагæн мæ хъæуыс æмæ ма, дам, мæм суай. Мах цы 
æмдзæрæны цардыстæм, уый дæр уым цард. Æрмæст 
иуæндæсæм уæладзыджы. Иннæ адæм иууылдæр ды- 
гæйттæй цардысты, уый та — иунæгæй. Къуындæг уаты. 
Йæ фадæттæ дæр æвзæрдæр уыдысты, уæддæр æм уым 
цæрын хуыздæр каст. Цæмæн — уый уайтæккæ дæр 
рабæрæг. Нозтмæ æмхиц уыд æмæ, йæ хъуыддæгтæн исчи 
æвдисæн уыдаид, уый йæ нæ фæндыд. Фæлæ ахæм 
хъуыддæгтæ уымæй размæ дæр ничима басусæг кодта. 
Уæлдайдæр, Сафармурад куыд архайдта, афтæмæй. Рын- 
чын дæн, зæгъгæ-иу, дыгай-æртыгай бонтæ лекцитæм нæ 
фæзынд, йæхæдæг старостæ уæвгæйæ. Ноджы-иу йæ 
«бæлоны ахстонæй» — йæ уат бæрзонд æмæ гыццыл кæй 
уыд, уый тыххæй йыл лæппутæ ахæм ном сæвæрдтой — 
æддæмæ нал цыд. Куы-иу иумæ фæдзырдта, уый мын 
æрбахæсс, зæгъгæ, куы — иннæмæ. Æмæ-иу ын хæринаг 
дæр æмæ нозт дæр æрбахастой. Исты йæм æхца нæ уыди! 
Скъолайы размæ Астæуккаг Азийы республикæтæй иуы 
куыста партийы центрон комитеты пропагандæ æмæ аги- 
тацийы хайады сæргълæууæджы хæдивæгæй. Уыдис ын 
бирæ зонгæтæ æмæ хæстæджытæ æмæ-иу ахæм къуыри 
нæ уыд, уымæн æхца кæд не ’рæрвыстой. Æрвыстой йын 
алыхуызон хойрæгтæ дæр. Иу хатт та йын хæдтæхæджы 
æнæхъæн фыс æргæвстæй æрæрвыстой. Æмæ йæ дзидза 
хуымæтæджы хæрзад уыди! Йæ нард дæр сау дзидзайы 
хуызæн — æнцон хæрæн. Раст дзыхы тади. 
— Уый бæрзонд хæхтыл сойджын кæрдæгыл чи фæ- 
хызт,— загъта мын Сафармурад,— ахæм фысы фыд у. 
Йæ нард дæр нарды хуызæн уымæн нæу. 
Сафармурад куыд дзырдта, афтæмæй, сæ фосы дзугтæ 
кæм дардтой, уырдæм маргхъæстæ хостæ дард уыдысты. 
Уыдис сæм, химикаттæ кæм пырх кодтой, ахæм сæрвæттæ 
дæр, фæлæ, дам, мæнæн нæхимæ куы ссæуын, уæд дæр 
кусæрттæгтæ хохæй æрласынц. 
Астæуккаг Азийæ немæ чи ахуыр кодта, уыдон иу- 
уылдæр хæларзæрдæ лæппутæ — журналистикæйы ха- 
йадмæ иу сылгоймаг дæр нæ бахауд — уыдысты, фæлæ 
дзы Сафармурадæй къæбæрдæттондæрæй никæй базыд- 
тон. Кæд иунæгæй цард, уæддæр йæ хæринаг иунæгæй 
никуы бахордта, уæлдайдæр-иу йæхимæ, цæмæ хона, 
ахæмæй исты куы зыдта, уæд. Телефонæй мæм куы 
фæдзырдта, уæд дæр æй хонæг фенхъæлдтон. Славикмæ 
мæ цæст æрныкъуылдтон, Сафармурад мæм дзуры, зæгъгæ, 
æмæ иуæндæсæм уæладзыджы балæууыдтæн. Йæ дуар 
117 

æрдæггом разынд. Йæ сынтæгыл афтид мидæггæгты бадгæ 
йæ баййæфтон. Куыддæр мæ ауыдта, афтæ йæ рæмбы- 
ныкъæдзтæ йæ уæрджытæм фæбыцæу сты æмæ йæ ар- 
мытъæпæнтыл йæ сæр фæллад уагъд æркодта. Иуцалдæр 
хатты арф ныуулæфыд, йæ улæфтимæ-иу хъæрзыны хуы- 
зæн уынæр дæр райхъуыст. 
— Цы кæныс? — бафарстон æй мæ худын тыххæй 
уромгæйæ. 
Уæвгæ мæ худын бынтон бамбæхсын мæ бон нæ баци. 
Сафармурад мæм куы скастаид, уæд бамбæрстаид, мæ 
æцæгхуыз фарст æмæ мæ былысчъил мидбылхудт иумæ 
кæй нæ фидауынц, æмæ мæм, цæмæн фæдзырдта, уый 
дæлгоммæ фæлдæхтæй нал дардтаид, фæлæ йæ нысанмæ 
хæстæгдæр фæндаг ссарыныл бацархайдтаид. Æз, кæй 
зæгъын æй хъæуы, уайтæккæдæр бамбæрстон, Сафарму- 
рад зноны нозтæй йæ къæхтыл слæууынхъом кæй нал у, 
уый, фæлæ барæй мæхи ницы зонæг æмæ æмбарæг скод- 
тон. Мæ дыккаг фарстæн дæр та дзуапп нæ райстон. Са- 
фармурады уавæр уайтæккæ дæр бамбæрстон, стæй йæ 
кæй æмбарын, уый та Сафармурад бамбæрста, æмæ 
æргомæй загътон: 
— Дæхи цæуыл марыс, уый-ма зæгъ? Афтæмæй дæ- 
хицæн бирæйы фаг суæвын æнхъæл дæ? 
Æмæ йын цы нæ уайдзæфы ныхас загътон. Уый йæ 
сæр гуыбырæй фæдардта æмæ, йæ фыдуагдзинæдты тых- 
хæй кæмæ фæхæцынц, ахæм лæппуйау æнцад æнæ- 
дзургæйæ хъуыста. Цас фæдзырдтаин, Хуыцау йæ зонæг, 
фæлæ иу афон мæ ныхæстæ фæудыл банымадтон. Сафар- 
мурад цыма уыцы рæстæгмæ æнхъæлмæ каст, уый хуызæн 
йæ хуыссæнæй фестад, йæ фæсонтыл уæгъдæппæрст цы 
тæнæг хъæццул уыд, уымæй, йæ мидæггæгтæ куыд нæ 
зыной, афтæ йæхи æрæмбæрзта æмæ йæ ныхас йæхимæ 
дæр нæ хъуыст, ахæм хъæлæсæй райдыдта: 
— Раст мын зæгъыс. Ды мын æдзухдæр рæстытæ фæдзу- 
рыс, фæлæ дæм нæ байхъусын æмæ та уый фæстæ мæхи 
фæсмонæй фæхæрын. Гуля дæр мын, ды цыдæриддæр 
фæдзурыс, уыдон фæдзуры... 
Йæ усы бирæ кæй уарзы æмæ йын фæсаууонмæ дæр 
аргъ кæй кæны, уый фыццаг бонæй фæстæмæ дæр раха- 
тыдтон. Адæмы æхсæн дзы йæ кой никуы фехъуыстон, 
фæлæ дыууæйæ куы аззайæм, уæд æй кæд не ’рымысыд, 
ахæк заман нæ хъуыды кæнын. Уыимæ йæ æрымысы, йæхи- 
уыл йæ зæрдæ истæмæй куы фæхуды, уæд. Чи зоны, йæхимæ 
Гуляйы цæстытæй æрбакæсы æмæ фефсæрмы вæййы. 
118 

^Сафармурад сынтæгыл æрбадт æмæ та иуцасдæр уæнг- 
тæ бæрзонд, сæр ныллæгæй абадт. 
— Мауал баназ. Амæлдзынæ! — загътон мæ фæстаг 
ныхæстæ æмæ рацæйцыдтæн. 
Куыд бамбæрстон, афтæмæй мæ алы змæлдмæ дæр 
аивæй йæ хъус дардта æмæ мæ куыддæр дуарырдæм ра- 
цæйзилгæ ауыдта, афтæ галиу къух гобаны бын фæцавта 
æмæ æхцаты гуцъула раскъæфгæйæ сдзырдта: 
— Нозт мын æрбахæсс, мæ сæрæй мæлын. 
— Цавæр нозт ма дæ хъæуы? 
— Сдзæбæх мæ кæн... 
— Дæ сахатмæ-ма ’ркæс, цас у рæстæг? Искуы дæсæм 
сахатыл нозт уæйгæнгæ федтай? 
— Дæлæ нæ бакомкоммæ цы дукани ис, уым дæу 
иууылдæр зонынц æмæ дын иуæндæс сахаты размæ дæр 
ратдзысты. 
Йæ ныхæстыл ын дыууæ зæгъын мæ бон нал баци. 
Æргом дзургæйæ исты йыл куы ’рцæуа, уымæй дæр æдас 
нæ уыдтæн. Фондз æмæ мын ссæдз сомы мæ къухы фæ- 
сагъта. 
— Уыйбæрцæй цы кæнын? Лыстæгдæр æхца дæм нæй? 
— Дыууæ авджы-иу дзы райс, стæй исты хæринæгтæ. 
Нозтыты хайады кусæг æрæгмæдæр æрбацыд æмæ мæ 
иуцасдæр æнхъæлмæ кæсын бахъуыд. Мæ фæстæмææрба- 
цæуынмæ Сафармурад йæ дзаумæттæ скодта, йе змæлд 
дæр фæцæрдæгдæр. Йæ уæнтæхъил сæргуыбыр хуыз 
фæцыдæр. Йæ цæсгом бæлвырд фæцардхуыздæр. Куыддæр 
дуарæй бахызтæн, афтæ мæ афарста: 
— Куыд æрæгмæ цыдтæ? 
Загътон ын, цæмæн бафæстиат дæн, уый. 
— Æз дæ рудзынгæй цас фæхъахъхъæдтон, уый зо- 
ныс?! Адæм кæртмæ æрбахизæн дуарыл мидæмæ дæр æмæ 
æддæмæ дæр цыдысты, фæлæ дзы ды никæцæй зындтæ. 
Æрæджиау дæ дæ хызынимæ куы ауыдтон, уæд бамбæрс- 
тон, дзæгъæлы кæй нæ бафæстиат дæ. 
Сафармурад хызынæй арахъхъы авг фелвæста, цай- 
цымæн дзы байдзаг кодта, йæ зæрды уыд иннæ агуыв- 
зæйы дæр рауадзын, фæлæ йын æз йæ къухыл фæхæ- 
цыдтæн: 
— Уый та ма кæмæн уадзыс? 
— Дæуæн. 
— Мæнæн æй ма уадз. Æз ацафон нæ фæнуазын. 
— Баназ, ницы дын кæндзæн. 
Нæ йын бакомдзынæн, уый куы бамбæрста, уæд йæ 
Ш 

былтæ фæцъупп сты, æддæмæ тынг раулæфыны фæстæ 
йæ дзых фегом кодта æмæ цалдæр хъуырттæн агуывзæйы 
ницуал аззад. Йæ хæдоны дысæй йæ былтæ асæрфта æмæ 
иуцасдæр йæ бон улæфын нал уыд. 
— Цы кæныс? 
Куы ницы дзырдта, уæд ын йæ фæсонтæ æрхостон. 
— Ницы,— тыххæйты дзуапп раттын бафæрæзта Са- 
фармурад æмæ йæ рæуджыты бынæй сулæфыд. 
— Дæ дзыхы иу къæбæр уæддæр акæн. 
— Фæстæдæр... 
— Нуазын ма дæ зæрды ис? 
— Иу ма баназдзынæн. 
— Æгъгъæд у. Æххормагæй дын исты кæндзæн. 
— Æмæ бахæрдзынæн. Гуля мæ ахæм плов кæнын са- 
хуыр кодта, æмæ йæм мард дæр рабаддзæн. Хæринаг 
кæнынмæ тынг дæсны у. Мæнæ тагъд æрцæудзæн æмæ йæ 
фендзынæ. 
— Гуля дæ афтæмæй куы ’рæййафа, уæд фæстæмæ 
алидздзæн. 
— Нæ мæ ’рæййафдзæн афтæмæй. Йе ’рцæуынмæ ма 
къуыри куы уа, уæд нал нуаздзынæн. 
— Къуыримæ нæ, фæлæ мæймæ дæр дæ гаччы нал сбад- 
дзынæ. Дæ цæсты бынтæм-ма бакæс, цы дзæкъултæ дзы 
æрзæбул, уымæ. Кæннод дæ цæсты урсытæм. Урсыты 
бæсты дзы буртæ рауад. 
— Æцæг зæгъыс? — тарстхуызæй мæ афарста Сафар- 
мурад æмæ кæсæнмæ бауади. 
Раздæр йæ иу цæстмæ бакаст, стæй иннæмæ. Асгæрста 
цæстыбын дзæкъултæ дæр æмæ мæнырдæм раздæхгæйæ 
загъта: 
— Уæдæ мыл тынг бæрæг у, нуазгæ кæй кæнын, уый? 
— Нæ йæ уыныс? — цыма мæ фарстæн æрмæстдæр 
иухуызон дзуапп раттæн ис, уыйау загътон æз. 
— Ницы кæны. Иу-дыууæ боны ма, стæй йæ ныууадз- 
дзынæн. 
— Афтæ б^ергæ фæзæгъыс. 
— Фарон нæ партийы Центрон Комитеты фыццаг сек- 
ретарь ардæм æрцæуынмæ куы хъавыди, уæд загътон æмæ 
ма иу хуыпп дæр скодтон? 
Æцæгæйдæр, уæд йæ дзырдæн хицау разынд. Сæ рес- 
публикæйы хицау цыдæр хъуыддæгты фæдыл Мæскуымæ 
кæй æрцæудзæн, уый дыууæ къуырийы раздæр зыдта, 
ноджы зыдта, партион скъолайы чи ахуыр кæны, уыдо- 
нимæ йын фембæлд кæй уыдзæн, уый дæр æмæ дæс боны 
120 

раздæр йæ дзыхмæ бæгæны дæр нал систа. Алы райсом 
дæ’р-иу йæхимæ базылди, йæ хуыздæр дзаумæттæ-иу скод- 
та æмæ-иу кæсæны разæй æддæмæ нал цыд. Уыцы бонмæ 
сæрмагондæй канд костюм нæ балхæдта, фæлæ ма хæдон, 
галстук æмæ туфлитæ дæр. Хъуамæ, дам, нæ республи- 
кæйы фыццаг лæджы раз иннæтæй цауддæрæй ма разы- 
нон. Уыцы бонты Сафармурадмæ кæсын диссаг уыд. Сæ 
къорды ахуырдзаутæ дæр ыл сæ цæст æрæвæрдтой. Цух 
нæ, фæлæ æрæджы дæр никуыуал бакодта. Æппæты 
разæй-иу æрбацыд æмæ-иу æппæты фæстæ ацыд. Раст 
зæгъын хъæуы, уæдмæ йæ старостæйы бынатæй систой. 
Æвæргæ йæ рæдыдæй скодтой. Æнхъæлдтой, иугæр ахæм 
бæрнон бынаты куыста, уæд къорды сæргъы æрлæууын 
дæр йæ бон бауыдзæн, зæгъгæ, фæлæ йæхæдæг иннæтæй 
фылдæр цухтæ кæнын куы райдыдта, стæй йын йе ’ннæ 
хабæрттæ дæр куы базыдтой, уæд ын дарддæр быхсæн 
нал уыд. 
О, æмæ уыцы чысыл рæстæг нозтмæ æмгæрон нал цыд. 
Раздæр-иу йæ пъартфел алы хæрд æмæ нозтæй йе ’дзаг, 
афтæмæй-иу кæрты дуарыл куыд фæмидæг æмæ-иу 
æмдзæрæны йæ сæр куыд фæцавта, уый уынгæ дæр нæ 
акодтаис. Уæд та йæ пъартфелимæ ничиуал уыдта. Дзул- 
иу йæ дæларм, йæ къухы — туаг æхсыры авг, афтæмæй- 
иу, цас æй фылдæр адæм фена, ууыл архайгæйæ фæ- 
цæйцыд. Хатгай-иу æм дзул дæр нæ уыд — æрмæстдæр 
туаг æхсыры авг, тырысайау-иу æй систа æмæ-иу æй сæр- 
бæрзондæй фæцæйхаста. 
— Уый дæ хицау уыди, æмæ дзы тарстæ, фæлæ Гуляйæ 
та цæмæй тæрсыс? — ракъахынвæнд скодтон Сафармура- 
ды. 
— Гуля цы хуызæн хорз адæймаг у, уый зоныс?! — 
загъта фæлмæн æмæ рæвдаугæ хъæлæсæй Сафармурад.— 
Мæ цуры куы уаид, уæд æз хуыпп дæр не скæнин. 
— Афтæ куы загътай, нæхимæ дæр фæнуазын. 
— Æмæ уазджытимæ куыннæ баназдзынæ? Ахæм бон- 
иу нæ уыд, æмæ уазджытæн æгасцуай кæд нæ загътон. 
Алы хатт дæр-иу сæ мæ бар бакодтой. Де ’рвад дæр нæм 
цалдæр хатты уыди. 
— Дзырдта мын æй. 
— Тынг зондджын лæппу у. Астæуккаг Азийы цы 
хабæрттæ цæуы, уыдонмæ дæсны у. Махмæ йын стыр аргъ 
кæнынц. 
Уымæй раст зæгъы. Не ’рвадæлты лæппу канд Астæук- 
каг Азийы нæу зындгонд, фæлæ фæсарæнты дæр. Мемæ 
121 

иу мæскуыйаг лæппу ахуыр кæны æмæ Африкæйы къорд 
азы бакуыста. Фæстаг рæстæг та уыдис тæлмацгæнæг Чады. 
Айфыццаг мæм æрбацыд æмæ мын ме ’рвадæй афтæ, нæ, 
дам, æй зоныс? Куыннæ йæ, зæгъын, зонын, ме ’фсымæр 
нæу? «Дæ хæрзæфсымæр?» — афарста мæ уыцы цымы- 
дисхуызæй, стæй уыцы-иу рæстæг дзæвгар фæхъæл- 
дзæгдæр уæвгæйæ. «Нæ-а» — «Уæдæ? Дæ фыдыфсымæ- 
ры лæппу?» — «Нæ-а». Æмæ та мæ уымæн дæр дзурын 
бахъуыд, уымæй размæ бирæтæн цы дзырдтон, уыцы 
ныхæстæ. 
Цæвиттон, Мæскуыйы-иу нæ ахуыры фæдыл кæдæм- 
фæнды куы бацыдаиккам — фæнды партийы Центрон 
Комитетмæ, фæнды газеттæй искæцыйы редакцимæ, — 
æмæ-иу мын мæ мыггаг кæм базыдтой, уым-иу мæ 
æнæбафæрсгæ нæ фесты, уый æмæ уый, ома де ’рвады нæ 
зоныс, зæгъгæ. Куыннæ йæ зонын, зæгъгæ, та сын-иу загъ- 
тон, ме ’фсымæр нæу? Æмæ та-иу мæ дарддæр хынцфарст 
кæныныл схæцыдысты. 
Кæй зæгъын æй хъæуы, æндæр адæмтæн зын бамбарæн 
у, иу мыггаг чи хæссы, уыдон иууылдæр æфсымæртæ кæй 
сты. Мæ хъаст ме ’рвадмæ бахастон, афтæ æмæ, зæгъын, 
афтæ, ме ’фсымæр кæй дæ, уый кæмæн фæзæгъын, уыдон 
мæ сæ фæрстытæй къуыммæ батæрынц. Уый дæр мын 
афтæ: «Ацы хатт ма дæ исчи куы фæрса, уæд-иу ын зæгъ, 
дыууæ ’фсымæры цот стæм, зæгъгæ». Æз дæр афтæ дзу- 
рын райдыдтон æмæ уæдæй фæстæмæ фæрстыты нымæц 
дзæвгар фæкъаддæр. ~~ 
Мемæ цы лæппу ахуыр кæны, уый мæм курдиатимæ 
æрбацыд. Чадæй, дам, æм уазджытæ арæх вæййы æмæ, 
дам-иу мæнæн мæ бон уаид тæлмацгæнæджы хæстæ 
æххæст кæнын. Ме ’рвадæн æй бакой кодтон æмæ мын 
зæрдæ бавæрдта, фыццаг делегаци куы фæзына, уæд æй 
кæй бацагурдзæни... 
Уæдмæ Сафармурады плов дæр стæвд. Цæлгæнæнæй 
тебæ æрбахаста æмæ уат, комыдæттæ кæмæ уадысты, ахæм 
тæфæй байдзаг. Мæнæн хæрын мæ зæрды кæрон дæр нæ 
уыд, фæлæ мын Сафармурад, сой йæ сæрты кæмæн ленк 
кодта, ахæм пловы дынджыр къус мæ разы куы авæрдта, 
уæд «нагъ» зæгъын нал бафæрæзтон. 
— Ахæм пловимæ дæр нæ баназдзынæ? — авг агуыв- 
зæйы сæрмæ æркæнынæввонгæй даргæйæ бафарста Са- 
фармурад. 
— Дыккаг аз кæрæдзийы зонæм,— дзурын Сафарму- 
радмæ,— æмæ мæ искуы ацафон баназгæ федтай? 
122 

— Мæ цæрæнбоны тыххæй агуывзæйы æрдæг уæддæр 
баназ. ч 
— Аходгæ дзы скæндзынæн, нуазгæ нæ. 
Сафармурады, мæ агуывзæйы бын куыд бамбæрстаид, 
афтæ æркæнын бауагътон. Йæхи агуывзæ йæ тæккæ дзаг 
бакодта æмæ расидт: 
— Нæ кæрæдзийы зæрдæхудты никуыма бацыдыстæм, 
æмæ ардыгæй фæстæмæ дæр куыд никуы бацæуæм, уый 
тыххæй баназæм. 
Ацы хатт йæ нуазæн æрдæгнызтæй æрæвæрдта æмæ 
хæрынмæ февнæлдта. 
— Сафармурад, æнæмаст, æнæнизæй куыд цæрай, ахæм 
арфæ дæ уæд! Дæ къæбæр адæмимæ хæрыс æмæ дын бирæ 
æрдхæрдтæ Хуыцау раттæд! — æмæ, мæ агуывзæйы цы 
арахъхъ уыд, уый ахуыпп кодтон. 
— Хæлар дын уæд! Федтай, куыд хорз, у, уый?! Но- 
джыдæр ма дын рауадзон? 
— Нал. Ме ’рвадмæ мæ цæуын хъæуы... 
— Де ’рвадмæ? Ам куыд хорз ис? 
— Египеты уыд æмæ афонмæ ’рбацыд. Йæ бинойнагмæ 
дзырдтон æмæ мын уый загъта. 
— Салæмттæ йын-иу ратт. Хорз мæ зоны. 
— Æмæ йын амæй размæ никуы радтон дæуæй 
салæмттæ? 
— 0, хæдæгай, куы мын æй дзырдтай... 
Уыцы изæр ме ’рвад, æцæгæйдæр, фæсарæнтæй æрба- 
цæуинаг уыд, фæлæ сæм æз дыккаг оон бацыдтæн. 
— Ахæм нымайæнтæ нæ бæстæйы пысылмæттæй 
бирæтæм уа, уый æнхъæл нæ дæн,— загъта ме ’рвад æмæ 
мын, дард бæстæй цы лæвар æрбахаста, уый мидбылты 
худгæйæ радта. 
Кæддæр йæ цуры срæдыдтæн, пысылмæттæ халыл конд 
фæрдгуыты хуызæн семæ кæй фæхæссынц æмæ уæгъд 
рæстæджы сæхи кæуыл фæирхæфсынц, ахæм нымайæнтæ 
уарзын, зæгъгæ, æмæ дзы нæ ферох. Æхсызгон мын уыд, 
раст зæгъгæйæ, мæ курдиатæн мын, уæвгæ йæ æххæст 
курдиатыл банымайæн дæр нæ уыд, фæлæ «æри»-йæн, 
æвæццæгæн, ской фаг вæййы, æмæ мын скойæн дæр кад 
кæй скодта, уый æмæ йæ гуыбынæн гыццыл, зæрдæйæн 
бирæйыл банымадтон. 
— Айфыццаг мын цы лæппуйы кой кодтай, Чады 
уыдтæн, зæгъгæ, чи загъта, уый цы фæци? 
— Ахуыр кæны. Иу курсы стæм. Уый дæр ацы аз фæуы- 
дзæн. 
123 

— Зæгъ ын æмæ йæхи цæттæ дарæд. Тагъд нæм Аф- 
рикæйæ уазджытæ уыдзæн æмæ семæ Уæрæсейы цалдæр 
облæстмæ цæуын бахъæудзæн. 
— Деканимæ ныхасгонд у. Ауадздзæн æй. 
Сафармурады кой дæр та йын ракодтон. Хорз лæппу, 
дам, у, зæгъгæ, дзы æппæлыди. Уæвгæ, ме ’рвад та кæмæй 
нæ феппæлы! Искæй фыдгойгæнгæ йæ никуыма фехъуы- 
стон. Йæхи тыххæй дæр дын ницы зæгъдзæн. Дунейы кæм 
уыди, уыцы бæстæтæ, кæм нæ уыди, уыдонæй фылдæр 
сты, фæлæ уæддæр дзургæ ницы кæны, фæлтау æндæр 
искæмæ хъусдзæни æмæ йæхи афтæ дардзæн, цыма йе 
’мныхасгæнæгæй къаддæр федта æмæ зоны. Иу хатт — 
уый дæр Африкæйы уыди — иу дунеон æмбырды архайд- 
та æмæ президиумы бадтысты, афтæмæй сæ фыдгæн- 
джытæ амынæты райстой. Цалдæр сахаты ахсты уавæры 
фæуыны фæстæ сæ суæгъд кодтой. Хъуыддаг æппæт ду- 
нейы дæр базыдтой. Куы ’рбаздæхт, уæд æй фарстон, 
фæлæ газетты цы бакастæн, уымæй уæлдай дзы ницыуал 
оазыдтон. 
Æрвад, кæй зæгъын æй хъæуы, æфсымæр у, фæлæ 
æппæт æрвадæлтæ лæгæн æмхуызон æфсымæртæ не сты. 
Мах, куы зæгъын, иу артæй дих не стæм. Иу хъæуы дæр 
нæ цардыстæм, афтæмæй мæм мæ иннæ æрвадæлтæй 
бирæтæй хæстæгдæр у. Йæ фыд æфсæнвæндаджы кусæг 
уыд. Стæй хуымæтæджы кусæг нæ — станцæйы хицау! 
Иу заман цæргæ дæр цыма уым кодтой, афтæ мæм кæсы. 
Ме ’рыгон оонты кæйдæртау искæмæй æмæ истæмæй 
сæрыстыр куы уыдаин, уый мæ тынг фæндыди, фæлæ мæ 
уыцы фæндон йæ базыртæ никуы айтыгъта æмæ йæ 
зæрдæйы дзæбæхæн арвы цъæхмæ никуы стахт. Кæд ын 
уыцы хъуыддаджы исчи баххуыс кодта, уæд — ме ’рвад, 
станцæйы хицауæй чи куыста, паровозæй, дзаг вагонæй, 
æвдæлонæй, зæгъай, иууылдæр кæй бæрны уыдысты. Нæ 
сыхаг лæппутæй-иу иутæ æппæлыдысты се ’фсымæртæ 
æмæ фыдыфсымæртæй. Æмæ сæ æппæлгæ дæр куыннæ 
кодтаиккой, кæд æмæ дзы иу денджызон афицер уыд, 
иннæ — тæхæг. Уыдис, кæй зæгъын æй хъæуы, йæ 
фыдæлтæй чи ’ппæлыди, ахæмтæ дæр, фæлæ уыдонæн сæ 
фылдæрæн бындур нæ уыд. Зæгъæм, тракторист фыдæй 
дæр-ма раппæл, фæлæ хъæдгæс кæнæ зæхгæс фыдæй 
кæдæм æппæлыс! Æз-иу ныхасы архайынмæ мæхи 
цæтт^ейыл банымадтон, кæй мыггаджы фылдæр номдзыд 
лæгтæ ис, зæгъгæ, быцæу-иу куы райдыдта, уæд. Æппæты 
фыццаг-иу загътон нæ чингуытæуадзæджы тыххæй. Кæй 
124 

бон-иу уыд ахæм хъуыддагæй раппæлын, иннæ ахæм — 
станцæйы хицау! Уыцы дыууæ ’рвады мын базырты хуы- 
зæн уыдысты, сæ фæрцы-иу тахтæн, йæхи тæхынхъом чи 
хуыдта, уыдонимæ. 
Уæддаер ме ’рвад станцæйы хицау кæй у, уый æрæджиау 
’базыдтон. Чи зоны, афоныл æй зонгæ дæр нæ бакодтаин, 
Æрыдонмæ йæ кусынмæ куы нæ ’рæрвыстаиккой, уæд. 
Уый размæ æндæр ран куыста. Уым дæр станцæйы хица- 
уæй. Фæлæ, дам, Æрыдоны станцæ фæкæсинаг у, æмæ 
йын хицауады фæндонмæ гæсгæ ам кусгæ æрцыд. Ахæм 
хабæрттæ та мах хъæумæ, кæд цыфæнды фæсвæдыл ны- 
мад уыди, уæдæр куыннæ байхъуыстаиккой, уæлдайдæр, 
не ’рвадæлтæй æртындæс хæдзары кæм царди, уырдæм? 
Нæ мыггагыл, цыма уæлдæр схæцыдæуыд æмæ йæ фылдæр 
адæм уынын райдыдтой, афтæ мæм каст. Кæй фæрцы, 
уый хорзы кой хъусын мын æхсызгон куыннæ уыдаид, 
фæлæ фехъусынæн æмæ фенынæн иу кад нæ уыдис æмæ 
æз дæр сфæнд кодтон станцæйы хицауы фенын. Авд ки- 
лометры фистæгæй фæцыдтæн, уый мæм нымады дæр нæ 
уыдаид, кæй фенынмæ фæцыдтæн, уыцы лæг йæ бынаты 
куы разындаид, уæд. Йæ мыггаг цы дуарыл фыст уыд, 
уый æхгæд разынд. Иуцасдæр кæрты фæлæууыдтæн. Уа- 
лынмæ станцæйы агъуыстæй иу сылгоймаг рауад æмæ, 
æфсæнвæндагыл дынджыр дзæбугимæ чи ’рбацæйцыд, 
уыцы лæппумæ фæдзырдта: 
— Таучелы-фырты нæ федтай? 
— Уартæ паровозы цур машинистимæ ныхас кæны,— 
дзуапп ын радта лæппу. 
— Зæгъ-ма йын, горæтæй, дæм, зæгъ, телефонæй дзу- 
рынц. 
Лæппу йæ уæззау дзæбуг уæлвæндагыл æрæвæрдта 
æмæ, паровозы сыф-сыф кæцæй цыд, уыцырдæм фæца- 
гайдта. Æз, цы уыдтæн, уымæй цæст фестадтæн. Бирæ 
æнхъæлмæ кæсын мæ нæ бахъуыд. Уайтагъд перроны 
фæзынд рæстæмбис асæй бæрзонддæр, хæрзконд, сырх- 
цæсгом лæг. Æрдæбоны сылгоймаг та станцæйæ рауад 
æмæ хицауы ауынгæйæ сдзырдта: 
— Горæтæй дзурынц, Таучелы-фырт, дам, нæ ’хсызгон 
хъæуы. 
Фыццаг фендæй фæстæмæ мæм цæмæдæр гæсгæ хион 
фæкаст, цыма ме ’рвад нæ, фæлæ мæхи бинойнаг уыд. Йæ 
цæсгом ын хæстæгмæ куы федтон, уæд ыл цыдæр уæз- 
дандзинад фыст уыд. Йæ цæстытæн уыд хæлар æмæ 
фæлмæн каст. Суанг мæм йæ цыд дæр цыдæр аив фæкаст. 
125 

Фæстæмæ нæхимæ здæхтæн зæрдæхъæлдзæгæй. Фæнда- 
гыл мæ зæрдыл цы ’рлæууыд — станцæйы хицау уыди мæ 
мады къухылхæцæджы усы хæрз мадырвад. Уыдонмæ-иу 
уазæгуаты арæх кæй уыд, уый зыдтон, фæлæ мæ зæрдыл 
æрæджиау æрлæууыд. Фæстæдæр ын, Мæскуыйы чи цæры, 
уыцы лæппуйы дæр базыдтон, æрмæст мын йæ фыдау, 
уый дæр мæхи нæ зыдта. Сæ дыууæимæ дæр горæты ба- 
зонгæ дæн. Дыккаг курсы ахуыр кодтон, афтæ æнæн- 
хъæлæджы базонгæ дæн станцæйы хицауы фыртимæ. Уый 
уæд институт каст фæци æмæ аспирантурæйы ахуыр 
кæнын райдыдта. Суанг уæдæй фæстæмæ райдыдта нæ 
хæлардзинад. Бирæ хъуыддæгты фæдыл æм нæ дзырдтон, 
фæлæ-иу æм цæмæ баулæфыдтæн, уымæй мæ йæхи иуфарс 
никуы аласта, баххуыс-иу мын кодта. 
Никуы мæ ферох уыдзæн: Зелим размæ бахауд æмæ 
йæ рахиз къухы астæуккаг æнгуылдз асаст. Уæлæнгай 
гипсы йын æй нывæрдтой æмæ та йе ’намондæн ногæй 
фæкалд æмæ æнгуылдзы стæг хæрам кæнынмæ фæци. Йæ 
уæлкъухæн ын операци скодтой, фæлæ нæ фæрæстмæ. 
Къух къæртт кæнын бахъуыд армырдыгæй. Судзинтæ тъыс- 
сын дзы арæх кæй хъуыд, уымæ гæсгæ шприц уым ныу- 
уагътой æмæ йæм рæстæгæй-рæстæгмæ хос уагътой. Цы 
нæ дохтырæн æй фенын кодтам, ахæм нал баззад. Чи нын 
цы хос амыдта, чи — цы. Операци йын чи скодта, уый 
хуымæтæджы дохтыр нæ уыд. Хæрзæрыгонæй бахъахъæд- 
та кандидатон диссертаци. Дыууæ хатты кусынмæ уыди 
фæсарæнты. Æмæ нын уый куыд загъта, афтæмæй стæг 
æндадзынæн хорз уаид мумие. Къухты кæй уæй кодтой, 
ахæм æм æрбахастам æмæ нын загъта: «Бафæлварæм æй, 
фæлæ йæ хæрзхъæддзинадыл не ’ууæндын. Непалæй цы 
мумие ласынц, уый хуыздæр уаид, бæргæ, фæлæ уый кæм 
ссардзыстут? » 
Бирæ фæхъуыды кæныны фæстæ ме ’рвад мæ зæрдыл 
æрлæууыд. Зыдтон, уыцы бæстæйы кæй уыди æмæ йæм 
телефонæй ныдздзырдтон. Дæс боны фæстæ дыууæ къоппы 
куы сæрвыста, уæд ма мæ цинæн кæрон кæм уыди. Зелим 
уымæй размæ дæр дзæбæх кæнынмæ фæци, фæлæ йын 
цыма мумие дæр хорз баххуыс кодта, афтæ мæм фæкаст. 
Кæд ын æппындæр ницы баххуыс кодта, уæддæр ме ’рва- 
ды уæздандзинад цæрæнбонты мæнæй нал ферох уыдзæн. 
Дзæвгар фæныхæстæ кодтам, афтæ дзæнгæрæг æрбай- 
хъуыст. 
— Нæ гуырд скъолайæ ’рбацыд, æвæццæгæн,— загъта 
ме ’рвад æмæ дуар байгом кодта. 
126 

^Æцæгæйдæр æрбацыд ме ’рвады кæстæр лæппу. Хис- 
тæры чысыл раздæр дуканимæ арвыстой. Бурхил, 
цъæхцæст, дзыгъуыртæцæсгом лæппу къæсæргæрон æф- 
сæрмхуызæй æрлæууыд. 
— Уазæджы къух райс,— дзуры йæм йæ фыд.— Уый 
де ’фсымæр у. Хъазыбеджы нал зоныс? 
Цæмæй мæ зыдтаид, мæгуыр, æз æй мæхæдæг дæр иу 
хаттæй иннæ хатмæ куынæуал базонын, уæд. Æппæты 
фыццаг хатт æй федтон, дыууæ къуырийы йыл куы цыд, 
уæд. Хъуыды ма йæ кæнын, уæд Болгаримæ цыдтæн. Мæ 
фæндаг ме ’рвадæлтыл акодтон. Ноггуырд сæм фæзынд, 
уый æз зонгæ дæр нæ кодтон, фæлæ авдæнæй йæ кæуын 
куы ссыд æмæ мæм æй куы рахастой, уæд базонгæ стæм. 
Уæд цыма йæ сæрыхъуынтæ сырх уыдысты, афтæ мæм 
фæкаст. 
— Цæмæй мæ зона? — загътон æз, æмæ йæм мæхæдæг 
бацыдтæн. Йæ къух ын райстон æмæ йæ мæ хъæбысы 
æрбакодтон.— Цыма авдæны куы хуыссыд, уый хæр- 
зæрæджы уыд, афтæмæй та уæдæй нырмæ цыппæрдæс 
азы рацыд. Къоста хуымæтæджы нæ загъта: «Цыппæр- 
дæсæмаздзыд — лæджы бындзæфхад». 
Æмдзæрæнмæ æнафоны ’рбацыдтæн. Мæ зæрдæ Са- 
фармурадмæ æхсайдта æмæ йæм телефонæй сдзырдтон. 
Æрæгмæ йæ куы иста, уæд мæхинымæр бакатай кодтон. 
Æрæджиау мын дзуапп радта. Æнæхъола хъæрæй дзу- 
рын дзы мæ хъус ацахста. Дарддæр мæ нал бафæндыд 
дзурын æмæ хæтæл æрæвæрдтон. 
XII 
Нæхицæй писмо райстон. Иу нæ, фæлæ дыууæ иумæ. 
Ахуыр кæнынмæ куы ’рцыдтæн, ууыл афæдз æмæ фондз 
мæйы рацыд, æмæ Ирыстоны цы мæй нæ уыдтæн, ахæм 
нæ уыди. Дыууæ бонæй фылдæр-иу дзы никуы бафæсти- 
ат дæн, фæлæ-иу мын уый фаг уыди мæ цæуæнтыл кæрдæг 
зайын нæ бауадзынæн, мæ бинонты, хæстæджыты æмæ 
хæлæрттыл ацин кæнынæн. Нæхимæ дыууæ мæймæ ’ввахс 
нал уыдтæн æмæ мæм писмотæ фыссын дæр райдыдтой. 
Иугæйттæ нæ, фæлæ дыгæйттæ. Раздæр сæ тагъд-тагъд 
акастæн, стæй-иу бæлвырддæр кæсынмæ бавнæлдтон. 
Фыццаг хатт Тимæйы писмойæ райдыдтон, ныр та — 
Уырызмæджы. Гыццыл лæппу фыссын нæма зыдта æмæ 
йæ хъуыдытæ зæгъын бафæдзæхста йæ мадæн. «Дæ бон 
хорз, папæ! Цы хабæрттæ дæм ис? Мах дæм куыд тынг 
127 

æнхъæлмæ кæсæм, уый куы зонис, уæд нæм æнæхъæн 
дыууæ мæйы æнæцæугæ нæ фæуыдаис. Зæгъыс æмæ мæ 
ды куыдæй ныууагътай, афтæ гыццыл ма дæн? Мамæ ма 
мыл дис дæр фæкæны, папæ, дам, куы ссæуа, уæд дæ нал 
базондзæн. Мæнмæ гæсгæ та мæ ды кæдфæндыдæр ба- 
зондзынæ, уымæн æмæ æз дæу хуызæн тынг дæн. Æрмæст 
мæ цъæх цæстытæй нæ. Мæ роцъо дæр дæ роцъойы хуы- 
зæн дзыхъхъ у. Æццæй, дæуæн æй дæ мамæ фæдзыхъхъ 
кодта? Гыццылæй, дам, дын-иу афтæ дзырдта: «Мæнæ 
мын цы дзæбæх лæппу ис!» æмæ та дын-иу йæ амонæн 
æнгуылдзæй дæ роцъо фæрæхуыста æмæ, дам, дын 
афтæмæй фæдзыхъхъ. 0, хæдæгай, куыд мæ фæцæйрох 
кодта! Дæу хуызæн мæнæн дæр мæ дыууæ уæны астæу 
æрдзæй рахæсгæ сау стъæлф и. 
Па! Цы ма дæм ныффыссон? Уæвгæ мын рæстæг дæр 
нал и: тагъд мын мамæ хæринаг дæтдзæн æмæ мæ нал 
æвдæлы. Кæд ма дæ лæппу хъæуы, уæд тагъддæр ссу, 
кæннод æнæ дæу тагъд адынджыр уыдзынæн æмæ дæм 
мæхæдæг ацæудзынæн. Па, æз ныр дæр дынджыр дæн. 
Мæнæ-ма кæс, мæ къух цæйас сси, уымæ». 
Писмойы бын къухфысты бæсты уыди Уырызмæджы 
къухы фæд кърандасæй нывгондæй. 
Тимæ дын нæ базондзæн, мæ зæрдæмæ фæндæгтæ чи 
ссара, ахæм дзырдтæ Уырызмæджы номæй ныффыссын! 
Йæхи писмо дæр ма йын иу хатт бакастæн. Бæдиимæ 
кæрæдзийы кæй æмбарынц, уый мын уæлдай.æхсызгондæр 
уыд. Æхсызгон мын уыд, сыхæгтимæ дæр иумæйаг æвзаг 
ссарын кæй бафæрæзта. 
«Иу изæр Уырызмæг кæуын райдыдта,— фыста Ти- 
мæ,— æмæ йын банцайæн нал уыд. Фыркуыдæй-иу æй 
басурмæ бирæ нал хъуыд. Нæ сыхæгты лæппу нæм теле- 
фонæй дзурынмæ æрбауад æмæ йæ ахæм уавæры куы 
федта, уæд æй йæ хъæбысмæ фелвæста. Бамбарæн кæмæн 
нæ уыд, ахæм ныхæстæ заргæйæ йæ йæ хъæбысы узын 
райдыдта æмæ æваст йæ кæуынæй фенцад. Марадз-зæгъай, 
кæд ма иу хæкъуырцц дæр скодта. Уый фæстæ дæр ма иу 
хатт афтæ сагъуыд æмæ уæд та нæ сыхагмæ нæхæдæг 
фæдзырдтам æмæ та йæ уайтагъд басабыр кодта. Ахæм 
лæппу æмæ дын ахæм сыхаг ис. 
Ныр та дын йæ мады, ома Уырызмæджы мады фыд- 
гойтæ ракæнон. Уыцы бон Бæди нæхимæ нæ уыди. Æз 
уæларт æхсыр сæвæрдтон æмæ мын сцæйкалд. Уырызмæ- 
джы диваныл авæрдтон, мæхæдæг цæлгæнæнмæ атахтæн. 
Цалынмæ фæстæмæ здæхтæн — бирæ дæр ма дзы куы 
128 

афæстиат уыдаин — уæдмæ Уырызмæг диваны кæронмæ 
рабырыд æмæ рахауд. Бæргæ ма йæм фæлæбурдтон, фæлæ 
йыл нал фæхæст дæн. Фæтарст, мæгуыр, æмæ скуыдта, 
æндæр ын ницы уыди. Фæлмæн бæзджын хъæццулы тыхт 
уыди æмæ гауызмæ ратылди. Ницы йын уыди, æндæр дæм 
æй фысгæ дæр нæ ныккодтаин. Дæ зæрдæмæ йæ арф ма 
айс, кæннод та ууыл дæр мæт кæндзынæн. Мæнæ ручкæ 
Бæдимæ дæттын æмæ дын æй уый дæр зæгъдзæн...» 
Бæди мæм цалдæр хъуыдыйады афыста, Уырызмæгæн 
кæй ницы уыд æмæ куыд дзæбæх лæппу у, уый тыххæй. 
Мах, дам, алы бон дæр Терчы былты сыгъдæг уæлдæфмæ 
бирæ фæрацу-бацу кæнæм. Стæй ма мæм фыста, æртæ 
къуырийы фæстæ Мæскуымæ командировкæйы кæй 
цæудзæн, уый тыххæй. 
Писмо фыццаг хатт куы бакастæн, уæд ацы фыстытыл 
дзæбæх нæ ахъуыды кодтон. Ныр бонтæ æмæ къуыритæ 
нымайыныл фæдæн. Мах цыппар ооны фæстæ дыууæ къуы- 
рийы æмгъуыдмæ командировкæйы цæуæм Горькийы го- 
рæты радиомæ æмæ Бæдийы æрцæуынмæ фæстæмæ кæй 
раздæхдзынæн, уый куы базыдтон, уæд æхсызгонæн су- 
лæфыдтæн. Мæскуымæ фыццаг хатт æрцæудзæн æмæ йын 
истытæ фенын кæнын кæд мæ бон бауид. 
Горькимæ дæс адæймагæй ацыдыстæм. Радиойы кусгæ 
дæр никуы кодтон, кусынмæ дæр дзы нæ хъавыдтæн, фæлæ 
газетты кусджытæ цы горæттæм цыдысты, уыдонæй æз 
уымæй размæ алкæцыйы дæр уыдтæн, Горькийы та — 
никуыма æмæ уымæ гæсгæ мæхи практикæмæ уыдонимæ 
ныффыссын кодтон. Æргом дзургæйæ, мæ балцыл нæ 
фæфæсмон кодтон. Горæт дæр мæ зæрдæмæ фæцыд, цы 
адæмы æхсæнмæ бахаудтæн, уыдонæй дæр райгондæй баз- 
задтæн. Радиойы куысты арфдæр куы аныгъуылдтæн, йæ 
хицæндзинæдтæй йын кæцыдæртимæ куы базонгæ дæн, уæд 
æм раздæрау æцæгæлон цæстæй нал кастæн. Æрмæст мын 
фæстаг бон изгарды хос фæци, мæ равг мын фехæлдта. 
Фæстаг хатт ма æрбацыдыстæм радиомæ. Нæ хъуыд- 
дæгтæ сарæзтам, нæ гæххæттытæ срæвдз кодтам æмæ 
лифты бынмæ æрхызтыстæм. Дзаумæттæласæны кусæгмæ 
мæ номыр радтон æмæ мын мæ пъалто ралæвæрдта. Æз 
æй райстон æмæ æнхъæлмæ кæсын, мæ худ мын кæд 
рахæсдзæн, уымæ. Æз лæууын, уый дæр тæрхæджы иннæ 
фарс мæ бакомкоммæ лæууы. 
Йæ бынатæй куы нæ змæлыд, уæд æм дзурын: 
— Мæ худ дæр мын ратт. 
— Цавæр худ? Мæнмæ æндæр ницы уыд. 
5 Дзæбидыры хъул 
129 

— Куыд ницы дæм уыд? Алы бон дæр дæм пъалто, 
хъуырбæттæн æмæ хъусджынхуд куы раттын, уæд дæ куыд 
ферох? 
Сылгоймаг рагъæны цурмæ бауад, мæ номыр кæм уыд, 
уый алыфарс асгæрстытæ кодта æмæ мæнырдæм 
ракæсгæйæ йе уæхсчытæ базмæлыдысты. 
— Рауай, дæхæдæг æй фен,— ацамыдта мæм йæ къухæй. 
Мæ пъалто мæ уæлæ æрбакодтон æмæ дзаумæттæла- 
сæны фæмидæг дæн. Никуы æмæ ницы. 
Лифтæй куы рахызтæн, уæд дæр бафиппайдтон, дзау- 
мæттæласæны цур, иу-фынддæс æмæ ссæдз азы кæуыл 
цыдаид, ахæм лæппуйы. Дзаумæттæласæны иннæ кусæг 
— ацæргæ нæлгоймагимæ — цæуылдæр зæрдиаг ныхас 
кодтой. Сæ ныхасæй нæ банцадысты, æз æдде мæ худы 
сæфты хабар куы загътон, уæд дæр, стæй мидæмæ куы 
бацыдтæн, уæд дæр. Фæстæмæ ныхасгæнджыты цурмæ 
æрбаздæхтæн æмæ лæппуйыл мæ цæст æрхастон. Йæ риу 
мæм цыдæр къуыпп фæкаст. Мæ мид-зæрдæйы мæм цыдæр 
хъæлæс сдзырдта: «Дæ худ æмбæхст дзы ма уæд!» Ради- 
омæ бацæуæны æхсæвæй-бонæй милиционер лæууыд æмæ 
уыцырдæм акастæн. Милиционеры лæугæ дзы куы ауыд- 
тон, уæд фæныфсджындæр дæн, æппын куы ницы уа, 
уæддæр лидзгæ никæдæм акæндзæн, зæгъгæ. Лæппумæ 
хæстæгдæр бацыдтæн æмæ нæм адæм куыд нæ ’рыхъусой, 
афтæ йæ риумæ ацамонгæйæ ныллæг, фæлæ хъæддых 
хъæлæсæй загътон: 
— Ай та дын цы у? 
— Мæ хъуырбæттæн у, æндæр цы хъуамæ уа? 
— Уый хъуырбæттæн нæу, фæлæ мæ худ у. 
Лæппу мæсты мидбылхудт бакодта æмæ ацы хатт 
ныллæгдæр хъæлæсæй сдзырдта: 
— Ма мæ худинаг кæн! 
— Ралас-ма дæ пъалто! 
— Цом мидæмæ! — æмæ мæ разæй дзаумæттæауын- 
дзæны рæбынмæ фæраст. 
— Гъа, баджигул мæм кæн! — æмæ йæ пъалто æд пин- 
джак фелвасгæйæ бандонмæ баппæрста. 
Йæ хæдон йæ комдæлæй схауд æмæ йæ гом буар ра- 
зынд. Уæддæр ма йæ чъылдымырдæм разилын кодтон æмæ 
йæм мæ зæрдæ куынæуал æхсайдта, уæд йæ дзаумæттæм 
фæкомкоммæ дæн. Пинджакæй пъалтойы æхсæн мæ худы 
хъус ауыдтон. Фæхæцыдтæн ыл æмæ йæ æнæхъæнæй дæр 
раластон. Лæппумæ бадзагъул кодтон æмæ дæ балгъитæг 
дæр уымæ куы бакастаид. Цыма бирæгъы куыдздоны 
130 

æрцахстæуыд, уый хуызæн мæм фæкаст. Мæ дарддæры 
нухæсты кад нал уыд, уый æмбæрстон æмæ милиционермæ 
бауадтæн, тагъд-тагъд ын хабæрттæ радзырдтон. Уый хай- 
адмæ фæдзырдта æмæ, дæс минуты дæр нæма рацыд, 
æвæццæгæн, машинæ хæстæг искуы лæууыд, кæнæ та ми- 
лицæйы хайад æввахс уыд — афтæ машинæ дуармæ æрлæу- 
уыд, дыууæйæ дзы рагæппытæ кодтой æмæ давæджы цур 
алæууыдысты. Йæ гæххæттытæм ын æркастысты, æмæ ра- 
зынди радиойы оркестры солист. Нæ дыууæйы дæр ма- 
шинæйы сбадын кодтой æмæ нæ милицæйы хайадмæ ба- 
ластой. Цыдæриддæр уыди, уыдон сын радзырдтон, про- 
токолы мын мæ къух ныффыссын кодтой æмæ мæ куырд- 
той, цæмæй сæм райсомæй æрбацыдаин. 
— Мæ бон нæ бауыдзæн. 
— Уæд та иннæбон,— загъта мын, фарстатæ мæм чи 
лæвæрдта æмæ мæ дзуæппытæ гæххæттыл чи фыста, уыцы 
милиционер. 
— Иннæбон дæр нæ æмæ уыйфæстæ бон дæр. Æз ам 
практикæйы уыдтæн æмæ мæм ахсæвмæ билет ис. Мæс- 
куыйæ ардæм уын кæд мæ бон баххуыс кæнын у, уæд — 
табуафси. 
Мæ мæскуыйаг адрис æмæ мын телефон ныффыстой 
æмæ ацыдтæн. Вагзалы хабар ме ’мбæлттæн куы радзырд- 
тон, уæд дисы бацыдысты, уымæн æмæ мæ худ фыццаг 
хатт кæй фесæфт æмæ кæй фæзынд, уый дæр зыдтой. 
Æргом дзургæйæ, мæхæдæг дæр къаддæр дис нæ кодтон. 
Дыккаг зымæг нæхимæ нæ уыдтæн æмæ мын дыккаг хатт 
тъæнджы мæй мæ худ адавдæуыд æмæ йæ дыууæ хатты 
дæр ссардтон. Нæ иу фыссæджы ныхæстæ мæ зæрдыл 
æрлæууыдысты: «Цæмæй дын дæ фыстытæ ма давой, уый 
тыххæй хорз ма фысс». Мæнæн дæр иннæ адæмы астæу 
мæ худ, æвæццæгæн, йæ хорзы тыххæй равзарынц, æндæр 
ыл дыууæ стыр горæты давджытæ раст-равджы сæ цæст 
куыд хъуамæ æрæвæрдтаиккой? 
Цыфæнды уыди, уæддæр æцæгæлон горæты æцæгæлон 
адæмы астæу зымæджы бæрæгастæу гомсæрæй нæ баз- 
задтæн. Мæскуымæ куы ’роацыдтæн, уый æртыккаг бон 
мæм райсомæй Тимæ телефонæй æрдзырдта, изæры-иу 
Бæдийы размæ поездмæ рацу, зæгъгæ. 
Уыцы бон кæдæй-уæдæй нæ поезд нæ байрæджы код- 
та, æмæ мæ лæууын дæр нæ бахъуыд, стæй æмдзæрæнмæ 
дæр афоныл æрбацыдыстæм. Славичы та йæ бынат ивын 
бахъуыд. Уæвгæ, ахæм уавæры æз дæр иу æмæ дыууæ 
хатты нæ бахаудтæн. Иу хатт Славикмæ йæ чызг æрцыд, 
131 

иннæ хатт — йæ бинойнаг, иу-дыууæ хатты та йæ хæ- 
лæрттæ. Куы зæгъын, æмдзæрæны фыццаг бонæй фæ- 
стæмæ кæрæдзийы бамбæрстой æмæ дзы уæгъд бынат кæм 
вæййы, уый æнцонæй базонынц. 
Æртæ боны Бæдиимæ, нæ фадæттæ цас амыдтой, 
уыйбæрц Мæскуыйыл æрзылдыстæм. Цыппæрæймаг бон 
нæ балц хæрæндонæй райдыдтам. Фæстæмæ куы ’рба- 
цæйцыдыстæм, уæд Бæдимæ дзурын: 
— Дысон æнахуыр фын федтон. 
— Ныууадз-ма, дæ фынтæ ма-иу ма дзур, — сбустæ 
мыл кодта Бæди. 
— Цыма мын мæ худ адавдæуыд... 
— Цал хатты дын æй давынц, дæ хорзæхæй? 
— Нæ зонын, фæлæ уыцы фын, цыма кино уыд, уый 
хуызæн мæ цæстытыл уайы. Цыдæр æнахуыр ран фев- 
зæрдтæн. Хæдзæрттæ кæрæдзийы сæрты æвæрды хуы- 
зæнæй зындысты. Цыма хохы уырдыг фахсыл уыдысты, 
уый хуызæн. Æппæты уæле цы хæдзар уыд, уый сæрæй 
мæ худ дардмæ зынди. Æз лæууыдтæн бынæй, фæлæ 
худмæ сæххæссæн нæ уыди. Цыма хæдзæртты æхсæн 
уынгтæ нæ, фæлæ чысыл бахизæн кæуылты уыдаид, ахæм 
зыхъхъыр дæр нæ уыди. Мæ худ мæм кæд армытъæпæны 
æвæрдау зынди, уæддæр кæмдæр мæ мид-зæрдæйы 
æмбæрстон, кæй никуыуал æм баххæсдзынæн æмæ мæ 
къухы кæй никуыуал бафтдзæн. 
— Адæймаг йæ фыны цытæ фæуыны, уыдон ыл-иу куы 
цæуиккой, уæд фын æмæ цардæй уæлдай нал уаид. 
Фынтыл æз дæр æууæндаг нæ уыдтæн, фæлæ мæ уæд- 
дæр фæндыд мæ цæрæнуатмæ тагъддæр схизын. Куыддæр 
лифт æхсæзæм уæладзыгмæ схæццæ æмæ йæ дуар фегом, 
афтæ Бæдийы разæй фæдæн æмæ уаты фæмидæг дæн. Нæ 
дзаумæтты скъапп байгом кодтон, мæ худ-иу æдзухдæр 
кæм æвæрд уыд, уыцы хатæнмæ скастæн æмæ дзы худæн 
йæ кой дæр нал уыд. Иу къуым, иу хуынкъ æнæсгæрстæй 
нал ныууагътон, фæлæ худ кæм нæ уа, уым æй мæ размæ 
дæр ничима ссардта. Нæ йæ ссардтон æз дæр. 
— Ацы хабæрттæ мын исчи куы радзырдтаид, уæд ыл 
нæ баууæндыдаин,— загътон Бæдийæн, мæ худæй мæ бон 
куы базыдтон, уæд. 
— Ахæм диссаг æз дæр никуыма фехъуыстон! 
Æргом дзургæйæ ма мæ зæрдæ цæуылдæрты дардтон. 
Цы нæ вæййы, кæд æй, зæгъын, исчи хъазгæйæ бамбæхс- 
та. Ноджы иу хатт кæй фесæфт æмæ фæзынд, уый бирæтæ 
зыдтой, йæ дыккаг фесæфты тыххæй дæр кæмæндæрты 
132 

радзырдтон. Нæ сыхæгтыл æрзылдтæн. Никæуыл дзы 
фГæдызæрдыг дæн. Хъазыны фæдтæ дзы никæй цæсгомыл 
рахатыдтон, къахæн фарст дæр мæ дзы ничи бакодта Раздæр 
æй хъæр кæнинаг нæ уыдтæн, кæд мæ æцæгæйдæр исчи ахъа- 
зынмæ хъавы, уæд æй афтæмæй йæхæдæг тагъддæр æр- 
бахæсдзæн, зæгъгæ, фæлæ мæм дзæгъæлы ахæм хъуыдытæ 
уыдис Куыд бамбæрстон, афтæмæй мæ худ æртæ хатты 
фесæфт, фæлæ дыууæ хатты йедтæмæ нал фæзындзæн, мæнæ 
чидæр донмæ дыууæ хатты куыд ныцъцъыввытт кодта æмæ 
иу хатт йедтæмæ куыднæуал скаст, афтæ. 
Мæ худы давдыл бирæ фæхъуыды кодтон, фæлæ иу 
хатдзæгмæ не ’рцыдтæн. Мæ зæрдæ алырдæмты ахсайдта. 
Æппæты тынгдæр дызæрдыг кодтон нæхиуæттыл. Нæхи- 
уæттыл, зæгъгæ, æмдзæрæны чи цард, уыдоныл нæ. Мæс- 
куыйæгтыл. Се ’ппæтыл гуырысхо кæнын тæригъæд 
хъуыддаг уыдаид, уымæн æмæ иу-дыууæйæ фæстæмæ уæз- 
дан æмæ сыгъдæгзæрдæ адæм уыдысты. Фæлæ дзы ахæмтæ 
дæр уыди, марды ронмæ чи нæ фæлæууыдаид, æфсарм 
цы у, уый, кæд хъусгæ фæкодта, æндæр цæимæ хæргæ у, 
уый чи нæ зыдта. Мæ къорды чи ахуыр кодта, уыдонæй 
афтæ зæгъын мæ бон никæмæй уыд. Фæлæ иннæ къордты 
дыууæ æви æртæ ахæмы базыдтон. Фыццаджы-фыццаг 
гуырысхо кодтон академичы фыртыл. Уыдис нæм иу ахæм 
дæр. Йæ фыды ном дардыл хъуыстгонд уыди. Уалынмæ 
йæ фырты ном дæр айхъуысти. Кæд афтæ дард нæ, уæддæр 
æй Уæлдæр партион скъолайы иууылдæр базыдтой. Цæст- 
фæлдахæг æмæ фæлитойæ. Æппæты разæй та Астæуккаг 
Ази æмæ Кавказы минæвæрттæ. Цæвиттон, академичы 
фырт ныллæууыд æфстæуттæ исыны фæндагыл. Мæ 
зæрдыл мын Богданы æрлæууын кодта. Фæсивæды газе- 
ты уацхæссæгæй кусгæ кæй баййæфтон æмæ адæмæй цы 
’фстæуттæ фæиста, уыдон кæйнæуал бафыста æмæ уый 
тыххæй ахæстоны кæй сбадын кодтой, уыцы Богданæй 
зæгъын. Академичы фырт дæр фæлмæнзæрдæ æмæ уæз- 
дан астæуккагазийæгтæ æмæ кавказæгтæм фæцахуыр. 
Куы-иу кæм фæцæл кодта, куы — кæм. Фæстагмæ йæм 
уый дæр æгъгъæд нал каст æмæ-иу æмдзæрæны йæхи хорз 
феныны фæстæ йæ зæрдæ æхца æрцагуырдта. Исгæ-иу 
сæ æфстауы хуызы ракодта, фæлæ-иу сæ фæстæмæ афо- 
ныл æрбахæссыны бæсты æнафоны дæр нал æрбахаста. 
Чи зоны, иу кæнæ дыууæйæ куы фæхæсджын уыдаид, 
стæй сæ бирæ куы нæ дардтаид, уæд ын батадаиккой, 
уымæн æмæ хатгай æдзæсгомимæ æдзæсгомæй архайын 
фæхъæуы, уæздан адæймаг та ахæм хотых райсынæй 
133 

æфсæрмы фæкæны. Академичы фырт та æфстæуттæ 
кæмæй райста, уыдон дæр бирæ сты, стæй, цы ’хца райс- 
та, уыдон дæр. Раздæр сайдфæуæвджытæ сæ хъæстытæ. 
кæрæдзийæн фæкодтой, стæй сæ иумæ бахастой скъо- 
лайы партион комитетмæ. Равзæрстой хъуыддаг. Акаде- 
мичы фыртæн цы ’нæбасæтгæ уыд. Куыдзæй йæ куыдздæр 
ныккодтой, афтæмæй йын хъæддыхæй загътой: къуыри- 
сæры адæмæн се ’хца куы нæ ’рбахæссай, уæд скъолайæ 
æппæрст æрцæудзынæ, дæ хъуыддаг та тæрхондоны 
æвзардзысты. Æрбахаста сæ, уæдæ ма цы кодтаид, фæлæ 
скъолайы баззад. Цыма никуы ницы æрцыд, йæхи афтæ 
дардта. Йæ раздæры миниуджытæ нæ ныууагъта. Фæса- 
хуыр-иу йæ хæдзармæ цæуыны бæсты æмдзæрæнмæ 
баздæхт æмæ-иу уæттыл зилгæ ацыд. Фынджы уæлхъус 
бадгæ-иу кæй баййæфта, уыдон-иу ын ма ’рбацу, зæгъгæ, 
куыд загътаиккой æмæ та-иу хæддзу уазæг рæбинагæй 
агæпп ласта. Йæ гуыбын-иу бафсæста æмæ та-иу дарддæр 
ацыд. Афтæ — алы бон дæр. Ноджы йæ къух афтид ни- 
куы уыд: æдзухдæр хаста стыр пъартфел. Æз дæр ыл уымæ 
гæсгæ гуырысхо кодтон. Æмдзæрæны дуар æхгæдæй ничи 
дардта, дæгъæл — æмбæхстæй. Исчи-иу искæдæм куы цыд, 
уæд-иу дуары дæгъæл фæзылдта æмæ-иу æй афтæмæй 
ныууагъта, мыййаг, искæй исты куы хъæуа, уæд æй 
райсдзæн, кæнæ исты куы ’рбахæсса, уæд æй сæвæрдзæн, 
зæгъгæ. Академичы фырт уыдæттæ зыдта æмæ, комкоммæ 
адæмæн се ’хца чи нал лæвæрдта, уый, уаты ничи ис, уый 
куы базона, уæд æхгæд дуары дæгъæл нæ фæзилдзæн, 
мидæмæ нæ бацæудзæн æмæ, йæ зæрдæмæ цы фæцæуа, 
уый нæ рахæсдзæн æмæ йæ арахъхъы авгыл дыккаг 
цæхгæрмæуынджы нæ баивдзæн! 
Нæ зонын, кæд ахæм хъуыдытæгæнгæйæ мæхимæ 
тæригъæд исын, фæлæ мæ дызæрдыгдзинæдтæ Славикæй 
дæр нæ басусæг кодтон. 
— Зæгъгæ дын ницы кодтон, фæлæ йæм мæ зæрдæ дæр 
æхсайы,— загъта Славик. — Дыууæ азмæ æввахс иу къорды 
ахуыр кæнæм æмæ йын йæ ныхæстæй бирæтыл не ’ууæн- 
дын. Йæ ныхасыл æууæнк кæмæн нæй, уымæн йæ хъуыд- 
дæгтæ дæр хуыздæр нæ вæййынц. 
— Кæд мæм мæсты дæр сси, уæддæр нæ зонын,— 
мæхицæн дзурæгау загътон æз. 
— Мæсты, зæгъыс? 
— О. Фарон мæ иу-цалдæр хатты æхца куырдта æмæ- 
иу мæм, хъыгагæн, нæ разынд. 
— Хъыгагæн нæ, фæлæ дæ амондæн. 
134 

— Уый афтæ у, фæлæ йæ уæд нæма зыдтон, йæ тыхст 
саразын та мæ фæндыд. 
— Йæ тыхст ын æз бирæ хæттыты сарæзтон, фæлæ 
мын уыцы уæздандзинæдтæ тыхсты хос фесты. 
— Фылдæр кæмæ уа, уый зыддæр кæны. 
— Æдзæсгоммæ фæнды бирæ уæд, фæнды гыццыл — 
уæлдай йын нæу. 
Гæнæн мын нал уыд æмæ та тæрхъусдзармæй хъус- 
джынхудыл мæ тъæпп фæцыд. Мæ худ мын фыццаг хатт 
куы адавтой, уæд мын æй Бæди æрæрвыста. Зымæг 
кæронмæ фæцæйхæццæ кодта, афтæ мын Славик загъта: 
— Дæ худы аргъ уæддæр райс. 
— Æмæ йæ кæцæй райсон? 
— Ректоры хæдивæгмæ бацу... 
— Мæ цæсгом нал хъæцы иу худы тыххæй уал хатты 
рацу-бацу кæнын. 
— Æз бацæудзынæн дæ бæсты. Чеховы загъдау, искæй 
бæсты дзурын худинаг нæу. 
Нæ йæ уагътон, фæлæ мæм нæ байхъуыста. Æз æй 
зонгæ дæр нæ бакодтон, афтæмæй ректоратмæ бацыд, мæ 
номæй курдиат ныффыста, æртæ туманы æмæ аст сомы 
тыххæй мæ бæсты йæ къух æрфыста æмæ мын сæ æрба- 
хаста. 
Уый уыдис ахæм худæн йæ паддзахадон аргъ, фæлæ 
йæ æлхæнынмæ кæм ссардтаис! Ахæм аргъæй йæ уæй 
кодтой хицауадæн, стæй хуымæтæджы хицауадæн нæ, 
фæлæ стыр бынæтты бадджытæн. Уыдон та, сæ мызд стыр 
кæй у, уымæ гæсгæ хъуамæ зынаргъ дзаумæттæ асламæй 
æлхæной, цæмæй фылдæр истытæ сæ къухы бафта, уый 
тыххæй... 
Лæг цы дзаума уарза, уый куы фесæфы, уæд ын зын 
вæййы. Уæлдай зындæр та йын вæййы, уыцы дзаума йæ 
сæрыл куы фæдары. Æз, Славик мын цы ’хца ’рбахаста, 
уый арф бафснайдтон, нæхимæ куы ссæуон, уæд дзы 
æнæмæнг худаг балхæндзынæн, зæгъгæ. 
XIII 
Ахуыры аз кæронмæ фæцæйхæццæ кодта, уыимæ нæ 
ахуыр дæр. Бирæ адæмимæ базонгæ дæн, канд нæхи 
бæстæйæ нæ, фæлæ æндæр бæстæты минæвæрттимæ дæр. 
Адæм кæмдæриддæр адæм сты, сырддонцъиутæ кæм- 
дæриддæр сырддонцъиутæ куыд сты, афтæ. Цавæрфæнды 
æвзагыл куы дзурой, уæддæр бирæ цæмæйдæрты иухуы- 
135 

зон сты. Иухуызон сты се ’нкъарæнтæ, сæ бæллицтæ, 
кæрæдзиимæ сæ ахастдзинæдтæ. Алкæмæ дæр дзы хицæн 
æгъдæуттæ кæй ис, уый та сæ хъæздыгдзинадыл дзурæг у. 
Дыууæ азы дæргъы кæимæ базонгæ дæн, уыдонæй Сла- 
вичы хуызæн балымæн дæн æрмæстдæр венгрийаг Гезе 
Сабоимæ. Йæхицæй уæздандæр зондылхæст адæймаг бирæ 
нæ федтон. Мæ зæрдæмæ ма хæстæг цæмæй уыд — не 
’рвадæлты лæппуйы цæрмыстыгъд бакодта. Канд йæ ба- 
каст, йæ ас, йе сныхасæй нæ, фæлæ ма йæ къахдзæфæй 
дæр. Йæ мидбылты-иу куы бахудт, уæд, хъæуы нæ сыхы 
чи цард, мæ уыцы æрвадмæ дæр ма бакæс æмæ уымæ дæр. 
Гезеимæ иу уæладзыджы цардыстæм æмæ алкæимæ дæр 
лымæн уыд, фæлæ йын æз æмæ Славикимæ уæлдай ахаст- 
дзинæдтæ сæвзæрд. Венгрийæ йæм хуын æрбацыд — афтæ 
та-иу арæх уыд — уæд-иу иуæй-иу хатт йе ’мзæххонтæй 
дæр никæмæ фæдзырдта: æрмæстдæр æз æмæ Славикмæ. 
Махæй дæр рохуаты никуы баззад. Дыууæ азы дыууæ 
боны не сты, фæлæ иу хатт дæр кæрæдзийы зæрдæхудты 
никуы бацыдыстæм. 
Иу æхсæв та мах уаты æртæйæ бадтыстæм. 
— Тагъд мæм уазджытæ æрбацæуинаг у,— загъта Гезе. 
Чи, зæгъгæ, йæ фæрсын нал бахъуыд. Йæхæдæг 
дарддæр дзырдта: 
— Мæ бинонтæм арвыстон. 
— Се ’ппæтмæ дæр? — афарста йæ Славик. 
— О. Мæ мад, мæ дыууæ фырты, мæ иунæг ус, — дзу- 
апп радта Гезе æмæ йæ урс-урсид рæсугъд дæндæгтæ сау 
рихиты бын ферттывтой. 
Славикыл худæг бахæцыд. Зоны аргъ кæнын хъæлдзæг 
ныхасæн æмæ йæ иугæр фехъусæд, æндæр худын уый бар 
уадз. Лекциты дæр фæрсæй-фæрстæм фæбадæм æмæ йæм 
мæ ныхæстæй исты худæг куы фæкæсы, уæд ын банцайæн 
нал вæййы. Иу хатт нæм лекци касти партийы Центрон 
Комитеты хайады сæргълæууæг. Цыдæр даргъ хъуыды- 
йад нын кæйдæр фæллойæ бакаст. Мæ зæрды йæ ныф- 
фыссын уыди æмæ йæм хъæрæй дзурын: «Ноджыдæр-ма 
йæ дыууæ хатты сфæлхат кæн!» Уый Славикмæ цы худæг 
фæкаст, нæ зонын, фæлæ йын банцайæн нал уыд. Дзæвгар- 
иу куы фæхудт, уæд-иу мæхинымæр скарстон, фæци, 
зæгъгæ, фæлæ та-иу ногæй, алы хатт дæр æндæр хъæлæсы- 
уагæй райдыдта. Суанг ма йæ йæ цæстысыгтæ сæрфын 
дæр бахъуыди. 
Гезейы ныхæстыл худынæй куы бафсæст, уæд — ныр 
дæр та йæ цæссыгтæ сæрфгæйæ — бафарста: 
136 

„— Æмæ махæй искæмæ дыгай устытæ æрбацæуынц? 
Пысылмон динмæ гæсгæ ахæм бартæ Сафармурадæн ис, 
æмæ уымæ дæр йæ иу ус йедтæмæ куы никуыма ничи 
æрцыди. 
Гезе йæ мидбылты бахудт æмæ загъта: 
— Мæнмæ мæ иу ус æрбацæудзæн, фæлæ йæ дыууæйæ 
къаддæрыл нæ нымайын. 
— Æвæццæгæн, стыртæ у? — къахæгау æм бакастæн æз. 
— Стырæй дæр хъуаг нæу, фæлæ ма ’нхъæлцау дæр у. 
— Уый дын мæ зæрдæмæ цæуы! — загъта Славик æмæ 
йын йе уæхск æрцавта.— Дыууæ лæппуйы фæстæ, æвæц- 
цæгæн, чызгмæ æнхъæлмæ кæсут? 
— Æз лæппуйыл дæр разы дæн,— йæ мидбылты ба- 
худт Гезе,— фæлæ Магдæйы чызг хъæуы, æмæ сылгойма- 
гыл чи фæуæлахиз уыдзæн? Магдæ мæ бинойнаг хуый- 
ны,— фæрсæджы каст æм кæй бакодтон, уый бафип- 
пайгæйæ ма бафтыдта йæ ныхасмæ. — 0, æмæ уын мæ 
бинонты кой цæмæн ракодток хонгæ уæ кæндзынæн, хъуа- 
мæ уæ семæ хæстæгдæр базонгæ кæнон, æмæ-иу нæ фе- 
хъуыстон ма зæгъут. Уымæй уæ чысыл фæстæдæр та хон- 
дзынæн нæ минæварадмæ. Алы аз дæр уым скъолакаст- 
фæуæвджытæн хуынд саразынц æмæ алкæмæн дæр вæййы, 
кæй йæ фæнды, уыдоны æрбахоныны бар. Мæнæн ам сы- 
махæй æрдхорддæр нæй æмæ уын рагацау хъусын кæнын. 
— Бузныг, Гезе, де ’рхъуыдыйæ,— раарфæ йын кодта 
Славик.— Мах дæ фæдыл кæдæмфæндыдæр кæй ацæу- 
дзыстæм, ууыл дæ зæрдæ дар. 
Уымæй Славик мæнг нæ зæгъы, фæлæ сæ дыууæйы дæр, 
Хуыцауы фæндæй, хъуамæ мæ фæдыл цæуын дæр ба- 
хъæуа, уымæн æмæ Тимæ æрцæуинаг у. Куыддæр дæ 
фæлварæнтæ фæуай, афтæ, дам, дæм Уырызмæгимæ 
фæцæуæм. Тимæ мæнæй ныфсджындæр у. Стæй, цы сфæнд 
кæны, уымæй фæсмойнаг ницæмæй фæвæййы. Цы ма йæм 
раиртæстон: развæлгъау дын исты куы зæгъа, уæд ын 
фæмæнг уæвынæй тас нæу. Истæуыл гуырысхо кæнгæйæ 
мæ цы хъуыддагмæ сразæнгард кæны, уымæй мыл сайд 
никуыма æрцыди. Тимæ мын алы хатт дæр афтæ фæзæгъы: 
«Æмæ дын æз нæ дзырдтон!» Уырызмæгимæ æрцæуыны 
зондыл дæр æнæгуырысхойæ ныллæууыд. Дзидзидай сы- 
вæллонимæ ахæм даргъ фæндагыл рацæуынмæ чысыл ныфс 
нæ хъæуы. Тимæмæ та нымады дæр нæу. Хаедт&хæджы 
абаддзыстæм æмæ, дам, дыууæ сахатмæ уым уыдзыстæм. 
Уыдæттæ æз дæр бæргæ æмбæрстон, фæлæ Мæскуыйы 
уынгты хъæбысы сывæллонимæ цы тухитæ бавзардзæн, 
137 

ууыл хъуыдыгæнгæйæ зивæггæнгæйæ сразы дæн йæ фæн- 
доныл. «Хъуыды дæр æй ма кæн»,— хъæддыхæй мын загъ- 
та Тимæ, фæстаг хатт ма телефонæй куы ныхас кодтам, 
уæд.— Билет дыццæгмæ райстам,— телефонæй та майрæм- 
боны дзырдтам,— æмæ-иу нæ размæ рацу. Уырызмæджы 
райгуырды афæдзы бон дæр уым скæндзыстæм!» 
Дыццæджы аэропортмæ ацыдтæн. Хæдтæхæджы æрба- 
дынмæ ма рæстæг уыди æмæ æнхъæлмæкæсæн залмæ мæхи 
байстон. Сæры алыхуызон хъуыдытæ зилдух кодтой. 
Уырызмæгмæ мæ зæрдæ ’хсайдта. Тарстæн, хæдтæхæджы 
йын æвзæр куы уа, уымæй. Зыдтон, сывæллæттæ, уæл- 
дайдæр бынтон гыццылтæ, уæлдæфы куыд стыхсынц, æмæ 
фыркуыдæй сæхи куыд фæмарынц, уый. Мæ катайаг са- 
гъæстæй фервæзтæн, нæ хæдтæхæг æрбадт, зæгъгæ, куы 
фехъусын кодтой, уæд. Мæ бынатæй фæгæпп ластон æмæ 
иннæ адæмы фæстæ, бæлццæттæ цы дуарыл æрбахызта- 
иккой, уыцырдæм фæцагайдтон. Кæд цæстытæ æнхъæлмæ 
кæсынæй урс кæнынц, уæд мæ цæстытæ дæр ахæм хуыз 
кæй райстаиккой, ууыл фидарæй æууæндыдтæн, уымæн 
æмæ Тимæ æмæ мæ гыццыл лæппумæ, зæрдиагдæр нæ 
вæййы, афтæ ’нхъæлмæ кастæн. Уалынмæ сæ днууæйы 
дæр ауыдтон. Уырызмæг йæ къух хæрдмæ систа æмæ йæ 
кæмæдæр тылдта. Фæстæдæр куыд рабæрæг, афтæмæй мæ 
Тимæ дардæй ауыдта æмæ Уырызмæгæн загъта, уартæ 
нæм папæ æнхъæлмæ кæсы æмæ йæм дæ гукк фæтил, 
зæгъгæ. Сæ дыууæйæ дæр мæ зæрдæ барухс. Тимæйæн 
кæд йæ иу къухы сывæллон уыд, йе ’ннæ къухы хызын, 
уæддæр йæ къахдзæф уыди ныфсджын æмæ рог. Æппæты 
диссагдæр та уыди, Уырызмæг мæ кæй базыдта æмæ, мæ 
цурмæ куы ’рбахæццæ сты, уæд мæ йæ хъæбысы кæй нык- 
кодта. 
Фæстаг хатт ма йæ мæй æмæ æрдæджы размæ федтон 
æмæ цыма уæдæй нырмæ бирæ фестырдæр, афтæ мæм 
фæкаст. Йæ цæстытæ фæцъæхдæр сты, йæ рустæ — 
фæтыппырдæр. 
— Гыццыл лæппу гаккæй нæма цæуы? — бафарстон, 
Уырызмæджы мæ хъæбысы батилгæйæ. 
— Йæ къæхтыл дзæбæх лæууы, фæлæ цæуын нæма 
уæнды,— йæ бæсты дзуапп радта Тимæ.— Къулы æнцæйт- 
ты хорз цæуы. 
— Нырма йын æрæджы нæма у. Лæппутæй, дам, 
афæдзæй раздæр бирæ нæ ацæуы. 
— Цæмæн æй хъæуы раджы уайын? Йæ къæхтæ ныз- 
зылынтæ уой? 
138 

Не ’рбацыдмæ Славик æнхъæлмæ каст. Дуар уазæджы 
хост бакодтон. Мидæмæ, зæгъгæ, куы фехъуыстон, уæд 
дуар байгом кодтон. Славик Тимæйæн дидинджыты баст 
балæвар кодта æмæ Уырызмæгмæ дзурьп 
— Мæнæ цæййас лæг и, мæнæ! Рауай-ма мæнмæ. 
— Цу, дæумæ дзуры,— разæнгард æй кæны Тимæ. 
Уырызмæг мæ хъæбысы базмæлыд, стæй мæнырдæм 
фæзылд æмæ йæ дыууæ къухæй мæ хъуырыл атыхст. 
Дуар чидæр æрбахоста. Славик йæ размæ рауад æмæ 
дуар байтындзгæйæ хъæлдзæгæй загъта: 
— Гезе, мидæмæ! 
— Ай уæм диссаджы уазджытæ куы ис! — Гезе Ти- 
мæйы къух райста æмæ Уырызмæджы къух исыныл дæр 
архайы, фæлæ йын дзы ницы рауад. 
— Ныртæккæ фынг цæттæ уыдзæн,— загъта Славик 
æмæ стъол астæумæ раласта. 
Иуцасдæр куы абадтыстæм, уæд Гезе йе ’рбацыды сæр 
схъæр кодта: 
— Райсом та махмæ абадæм. Мæ бинонтæ æрбацыдыс- 
ты æмæ семæ базонгæ ут. 
— Кæцæй æрбацыдысты? — бафарста Тимæ Слави- 
чы.— Венгрийæ? 
— 0, Венгрийæ,— Славичы бæсты дзуапп радта Гезе.— 
Райсом уæм ацафон æнхъæлмæ кæсын, уæ сæргъы Тимæ, 
афтæмæй. 
— Баныхас кодтам? — Тимæмæ бакæсгæйæ сдзырдта 
Славик. 
Тимæ та мæнмæ ’рбакаст, цы дзуапп радтон, зæгъгæ. 
— Гезе, айфыццаг куы баныхас кодтам. Æрмæст дзы 
Тимæйы кой нæ уыди. 
— Сымах уыдзыстут уазджытæ, Тимæ та — кадджын 
уазæг. 
— Афтæ дын, афтæ! — цыма йыл стыр хорз æрцыд, 
уый хуызæн мын мæстæймарæгау мæ хъусы æрбадзырдта 
Тимæ, 
Дыккаг бон Гезейы уаты къах бавæрæн нал уыд. 
Æрмæст сæхæдæг дæр къордæй фылдæр уыдысты. Йæ 
мад, йæ дыууæ лæппуйы, йæ бинойнаг. Се ’мбæстæгтæ 
дæр цалдæрæй. Гезейæн йæхи хистæрæн сбадын кодтам 
æмæ нæ фæрæдыдыстæм. Фынджы æгъдау кæнынмæ афтæ 
хорз арæхст, æмæ йыл кæд мæхинымæр дис нæ фæкод- 
тон. Йæ бинойнаг йæхицæй иуцалдæр азы кæстæр кæй 
уыд, уый хæстбойнон уæвгæйæ дæр зынди. Тимæимæ 
фæрсæй-фæрстæм бадт фесты æмæ-иу æм рæстæгæй- 
139 

рæстæгмæ Магдæ венгриагау цыдæртæ сдзырдта. Гезе сæм 
йæ хъус дардта æмæ-иу тæлмацгæнæг фæлæууыд. 
Йæ мад бадти Гезейы фыртты æхсæн. Хистæрыл цы- 
даид иу-æхсæрдæс-æвддæс азы. Венгриаг æгъдæуттæм 
гæсгæ йæ фыццаг сывæллон лæппу кæмæн вæййы, уый 
йыл хъуамæ сæвæра йæхи ном. Йæ дыккаг лæппу Гезе- 
кæстæрæй иуцалдæр азы кæстæр уыд. Æдде бакæсгæйæ 
йыл дыууадæс-æртындæс азы йедтæмæ нæ цыдаид. Йæ 
ном хуынди Силард. 
Иу заман та Магдæ Тимæмæ цыдæр сдзырдта. Гезе, 
йæ бинойнаг цы загъта, уый нæ бамбæрста æмæ йæ ба- 
фарста. Уый та йын æй ноджыдæр загъта. Гезе Магдæмæ 
хин каст бакæныны фæстæ Тимæмæ раздæхгæйæ сдзырд- 
та: 
— Магдæ дæ куры, цæмæй йын ирон сылгоймаджы 
нæмттæ иуцалдæр ранымайай. 
Тимæ йæ мидбылты бахудт æмæ Магдæйы къухыл йæ 
’армытъæпæн æрæвæргæйæ хъуыдыты аныгъуылд. Раны- 
мадта йын цалдæр номы, стæй та хъуыдыты аныгъуыл- 
гæйæ ногæй нымайын райдыдта... 
Силард йæ фыдымады цурæй фестад, йæ мады цурмæ 
бауад æмæ йын йæ хъусы цыдæртæ адзырдта. Магдæ 
хъæрæй ныххудт. Гезе йæ худынмæ ракаст æмæ йæ ба- 
фарста: 
— Цы дын загъта? 
Магдæ йе ’фсинмæ бакæсгæйæ ныллæг хъæлæсæй 
цыдæр сдзырдта. 
Ныр та Тимæйы бафæндыд, Магдæ цы загъта, уый ба- 
зонын. Гезе йын баххуыс кодта: 
— Силард Магдæйæн афтæ зæгъы, æмæ, дам, лæппу 
куы уа, уæд та^ 
— Лæппуйы нæмттæ дæр ын зæгъдзынæн,— æмæ 
лæппуйы нæмттæ нымайын райдыдта. 
Тимæ дзырдта, Магдæ фыста. 
— Дæхæдæг ын сæ ныффысс,— дзурын Тимæмæ,— 
кæннод дзы рæдыдтæ куы ’руадза. 
Тимæ Магдæйæн къухæй ацамыдта, æри, æз дын сæ 
ныффыссон, зæгъгæ, æмæ йæм уый дæр ручкæ æмæ 
гæххæтт радта. Магдæ цы нæмттæ ныффыста, уыдон ногæй 
æнцонæвзарæн дамгъæтæй, чызджы нæмттæ иу рæгъыл, 
лæппуйы нæмттæ та иннæ рæгъыл рафыста, стæй ма сæм 
ноджыдæр бафтыдта æмæ йæм сæ радта. 
Магдæ гæххæтт райста æмæ йæ оылты змæлдыл бæрæг 
уыд, йæхинымæр дзы алы ном дæр кæй бакаст, уый. 
140 

Кæронмæ куы ’рхæццæ, уæд гæххæтт цыппар дыдагъы 
бакодта æмæ йæ хæзнайау йæ хызыны арфдæр хатæны 
нывæрдта. Дзæвгар рæстæг йæ дзыхæй дзырд нал схауд. 
Цыма йæхинымæр арф хъуыдытæ кодта, уыйау-иу хаттæй- 
хатт йе ’рфгуытæ ’роалхынцъ сты æмæ-иу иуцасдæр нал 
райхæлдысты, стæй та-иу сæ фыццаг хуыз райстой. Иуахæ- 
мы йæ хызын байгом кодта, нæмттæ фыст кæм уыдысты, 
уыцы гæххæтт систа æмæ йæм кæсын райдыдта. Æз æм 
аивæй мæ цæст дардтон. Ирон нæмттæ кæй ныффыссын 
кодта, уый тыххæй нæ. Цыдæр фарн уыди йæ алы фез- 
мæлды дæр. Фæрнæйдзаг мæм кастысты Гезейы бинонтæ 
иууылдæр. Ме ’мбал мæ цæсты ноджы фæкадджындæр. 
Йæ бинонты афтæ æрбангом кæнын чи бафæрæзта, йæ 
цины сахат æмхуызонæй дæр йæ уæлхъус кæмæн æрба- 
лæууыдысты æмæ сæ иу бæстæйæ иннæмæ кæй æрбалас- 
та. 
Хæлæг кодтон йæ мадмæ. Йæ иунæг хъæбул адæмы 
рæгъы кæй рацыд, уый йæхи цæстæй чи федта. Йæ хъæбу- 
лы хъæбулты хурæй æфсæст чи у æмæ йæ фыдæбæттæ 
кæмæн нæ фæдзæгъæл сты. Адæм иууылдæр иухуызон 
кæй сты, уый ма мæ ноджыдæр иу хатт бауырныдта. 
Кæмæнфæнды дæр йæ мад буц даринаг у, кæмæнфæнды 
дæр йæ хъæбул йæ цардæй зынаргъдæр у. Цавæр адæмы- 
хаттæй дæ, уымæ нæ кæсгæйæ æцæг адæймаг йæ ном 
бæрзæндты хæссыныл архайы, æгъдау раттын йæхицæн 
кады хъуыддагыл нымайы. 
Гезе мæм ироны хуызæн. кæсы. Йæ ныййарæг мады 
куыд нымайы, æгъдау æмæ йæм æфсарм куыд уæлйау 
æвæрд сты, уымæ гæсгæ. 
Гезейы йæхи рахонын бирæ адæмыхатты минæвæрттæн 
бауид, уымæн æмæ хорз адæмтæ иухуызон сты. Зæрдæйæ 
дæр, удыхъæдæй дæр, сæ зондахастæй дæр. Хорз æвзæр ни- 
кæмæ кæсы, æвзæр та — хорз. Хорз кæмдæриддаер хорз куыд 
у, афтæ æвзæр та кæмдæриддæр æвзæр у. Иу хатт Нарты 
Уырызмæг куы срасыг, уæд йæхи, расыг лæг кадджын 
кæм у, ахæм бæстæмæ дзæгъæлы ласын кодта. Расыг кад- 
джын иу бæстæйы дæр нæу, уымæн æмæ расыг кæнын 
æвзæрдзинад у, æвзæрдзинад та хорзыл нымад никуы у. 
Магдæ йæ гæххæтт фæстæмæ бафснайдта æмæ кæстæр 
Геземæ фæдзырдта. Уый йæ фыдымады цурæй фестад æмæ 
Магдæйы раз алæууыд. Магдæ йын сабыргай цыдæртæ 
адзырдта. Гезе-кæстæр тыргъмæ рахызт æмæ иуцасдæры 
фæстæ дыууæ тыхтонимæ фæзынд. Магдæмæ сæ радта. 
Уый сæ райста æмæ Геземæ цæстæй цыдæртæ ацамыдта. 
141 

Гезе, иууылдæр æй куыд фехъусой, афтæ хъæрæй сдзырд- 
та: 
— Ныхасы бар Магдæйæн! 
Магдæ æфсæрмытæгæнгæ сыстад, венгриагау цалдæр 
ныхасы загъта æмæ Тимæйы ’рдæм бакаст. Гезе йын йæ 
ныхæстæ ратæлмац кодта: 
— Магдæ арфæ кæны Тимæйæн, лæппу йын кæй рай- 
гуырд, уый тыххæй. 
Магдæ иу тыхтон Тимæмæ радта æмæ цалдæр ныхасы 
зæгъыны фæстæ дыккаг тыхтон дæр Тимæйы къухы иннæ 
тыхтоны сæрыл æрæвæрдта. 
Гезе ма йæ ныхасмæ бафтыдта: 
— Уыцы лæвар та сывæллонæн! 
Уырызмæгæн куыддæр йæ хуыссынафон ралæууыд, 
афтæ Тимæйы хъæбысы æрфынæй, æмæ йæ Магдæ сын- 
тæгыл æрæвæрдта. Изæрсарæй кæд йæ алыфарс хъæрæй 
ныхас нæ банцад, уæддæр змæлгæ дæр нæма фæкодта. 
Тимæйæн фырæфсæрмæй йæ дзыхы ныхас нал бадт, 
Магдæйы йæ хъæбысы æрбакæнгæйæ цалдæр хатты стыр 
бузныг, зæгъгæ, загъта æмæ йæ бынаты сбадт. Æмдзæрæны 
нæхи уатмæ куы бацыдыстæм, уæд Тимæ тыхтæттæ рай- 
хæлдта æмæ дзы иуы уыдис сывæллоны дзаумæттæ, 
Уырызмæджы къахæй къухмæ цы хъуыд, уыдон иууылдæр, 
иннæйы та Тимæйæн лæвæрттæ. 
— Гъер уыдон ницы сты! — дзаумæттæ фæстæмæ ба- 
тухыны фæстæ загъта Тимæ.— Уазджытæ уыдон сты, 
лæвæрттæ та махæн кæнынц. Нæ фæлæ, æрцæудзыстæм, 
уый цæмæй зыдтой? 
— Мæнмæ гæсгæ уын ацы лæвæрттæ уæлæмæ æрвити- 
наг уыдысты, фæлæ уæхæдæг ам куы разындыстут, уæд 
ма сæ раттынæн хуыздæр фадат кæм хъуамæ уыдаид. 
— Уыдон, мæнмæ гæсгæ, Гезе кæны. 
— Уæдæ Магдæ дæу цæмæй зыдта? Гезе йын хабæрттæ 
радзырдта æндæр. 
— Уырызмæгыл дыууæ боны фæстæ афæдз кæй æххæст 
кæны, уый зоныс? 
— Куыннæ йæ зонын? 
— Кæд та дæ, зæгъын, ферох. Дæуæй алцыдæр рох 
кæны. Æмæ Гезеиты дæр æрбахонæм. 
— Уæдæ ма кæй хонæм, Гезеиты куы нæ ’рбахонæм, 
уæд? 
— Мах дæр сын сæ ном истæмæй куы ссариккам, уый 
мæ фæнды...— загъта лæгъстæхуызæй Тимæ. 
— Цыма хъуыддаг нæхицæй аразгæ нæу, ахæм хуызы 
142 

йæ цæмæн дзурыс? Цыдæриддæр хъæуа, уый скæндзыстæм. 
Фароны туфлитæ дæр мæ рох не сты. 
— Æхца дæр дæ куы нæ бакуымдта... 
— Туфлитæ мын балхæн, зæгъгæ, мæм куы ’рæрвыс- 
тай, уæд, дæу цавæртæ хъуыд, ахæмтæ ссарын мæ къухы 
нæ бафтыд. Гезейы цур æнæнхъæлæджы туфлиты кой 
ракодтон æмæ загъта, æз, дам, тагъд нæхимæ цæуын æмæ 
æрбаласдзынæн, зæгъгæ. Æз хорзау нал фæдæн, фæлæ 
мæхинымæр скарстон, кæд туфлитæ ’рбаласа, уæд ын нæхи 
’хцайæ, цасы аргъ сты, уыйбæрц ратдзынæн, зæгъгæ. Æцæ- 
гæйдæр къуырийы фæстæ æрбаздæхт æмæ дын, цавæртæ 
загътай, ахæмтæ æрбаласта. Æз ын æхца дæттынмæ хъа- 
выдтæн, фæлæ мæ йæ ныхæстæй ноджы тынгдæр фефсæр- 
мы кодта. Куыд мын загъта, уый зоныс? Æрдхæрдтæ, 
дам, стæм æмæ дæ æхца уый тыххæй нæ исын. Мæ бон йæ 
ныхмæ сдзурын ницыуал баци. Ныр та ноджы тынгдæр 
хæсджыны оынаты баззадыстæм. Ирон лæвар сусæг хæс 
у, зæгъгæ, фæзæгъынц, фæлæ, мæнмæ гæсгæ, венгриаг 
лæвар дæр къаддæр сусæг хæс нæу. 
— Ницы кæны,— зæрдæтæ æвæрынмæ мын фæци 
Тимæ.— Мах дæр сæ къæмдзæстыгæй нæ баззайдзыстæм. 
Уырызмæджы гуырæн бонмæ сæ æрбахондзыстæм æмæ 
дзы алкæй ном дæр ссардзыстæм. 
Дыккаг бон Тимæимæ æвдисæн уыдыстæм, бонæй- 
бонмæ кæмæ æнхъæлмæ кастыстæм æмæ æппынфæстаг 
дыууæйæ дæр нæхи цæстытæй кæй федтам, ахæм æхсыз- 
гон цауæн. Æмдзæрæны рудзгуыты бын тротуарыл Уырыз- 
мæджы къухтыл ныххæцыдыстæм, афтæмæй гаккæй 
фæцæйцыдыстæм. 
— Суадз-ма йæ,— дзурын Тимæмæ. 
Уырызмæг дарддæр уæндонæй мæ къухыл хæцгæйæ 
фæцæйцыд. Цæмæдæр гæсгæ мæм, цыма йæхæдæг æнæ мæн 
æххуысæй дæр ацæудзæн, афтæ фæкаст, æмæ йæ æз дæр 
суагътон. Уырызмæг иннæ хæттыты хуызæн йæ бынаты 
не ’рлæууыд æмæ ракæс-бакæс кæныныл нæ фæци, фæлæ 
дарддæр фæраст. Мах Тимæимæ нæ бынæтты лæугæйæ 
тæрсгæ-ризгæйæ кастыстæм, дарддæр цы уыдзæн, уымæ. 
Дарддæр та Уырызмæг дзæлæппдзæлæпгæнгæ иу-дæс 
санчъехы бæрц æцæг лæджы хуызæн фæцыд, стæй размæ 
бахауд æмæ асфальтмæ йæ фындз æрхаста. Бæргæ ма йæм 
батахтæн, фæлæ йын фелвасынæй дарддæр мæ бон бах- 
хуыс кæнын ницыуал баци. Бæрзонд æй систон, цыма мæм 
цас уæлдæрæй ракастаид, уыйас йæ цæф къаддæр фæрыс- 
таид, уый хуызæн. Цæф уыйас тынг нæ уыд, тæрсгæ цас 
143 

фæкодта. Уæдмæ Тимæ æрбауад æмæ йын йæ цæфæн аба 
кодта, асфальт йæ къахæй æрхоста, дæу аххос уыди, дад- 
та, зæгъгæ, æмæ Уырызмæг фæсабырдæр. Иуцасдæры 
фæстæ йæ кæуынæй банцад, æрмæст ма-иу хатгай йæ 
хæкъуырцц райхъуыст. Йæ фындз арæсыд, фæлæ фыццаг 
уæлахиз йæ къухы бафтыд. Фыццаг хатт æнæискæй æх- 
хуысæй уæндон къахдзæфтæ акодта æмæ уый сæраппонд 
фындзы рагъы цæфæн дæр бабыхсæн уыд. 
Хæрæндонмæ æгæр раджы цыд кæй фестæм, атезгъо 
кæнын дæр нæ зæрды уымæн æрæфтыд, кæд нын бынтон 
нæ фæрæстмæ, уæддæр. Стæй рæстмæ дæр цæуыннæ фæци! 
Ахæм хæудтытæ Уырызмæг нырма бирæ хæттыты акæн- 
дзæн. Ноджы цы даргъ фæндаджы — Хуыцау ын æй даргъ 
æмæ, сæйрагдæр, амондджын фæкæнæд! — сæргъы æрлæу- 
уыд, ууыл æнæ искæй æххуысæй фыццаг къахдзæфтæ 
акодта. Хуымæтæджы бон нæ, фæлæ, йæ райгуырдыл 
афæдз куы сæххæст, уыцы бон. 
Уæдмæ хæрæндон дæр байгом æмæ, фыццагдæр чи 
бацыд, уыдон уыдыстæм мах. Уырызмæг, чысыл раздæр 
йæ хъæлæсыдзаг куыд куыдта, афтæ ныр та йæ хъæлæсы- 
дзаг ныххудти. Дынджыр залы йæ цъæхснаг хъæлæс алы 
къуымтæй райхъуыст. Цалдæр бонмæ йыл хæрæндоны 
кусджытæ фæцахуыр сты æмæ йыл æмхуызонæй дæр ба- 
цин кодтой. Уырызмæгæн зал цæмæдæр гæсгæ йæ зæр- 
дæмæ цæуы æмæ, куыддæр фæмидæг вæййы, афтæ бæстæ 
йæ сæрыл сисы. Ныр дæр та Тимæйы хъæбысы кафы. Йæ 
дыууæ къухы хæрдмæ фæхъил кодта æмæ бæрзонд царæй 
йæ цæстытæ нæ исгæйæ худы. Йæ цъæхахстмæ цæлгæнæны 
кусджытæ ракалдысты æмæ йæм диссагмæ кæсæгау кас- 
тысты. Æз æй сабыр кæныныл архайын, фæлæ йæм мæ 
ныхæстæ нымады дæр не сты. Кæдæмдæр хæрдмæ йæ 
къухтæ ивазы, цыма кæмæдæр, мæн дæр уæлæмæ сис, 
зæгъгæ, дзуры, уый хуызæн. Уæдмæ йын хæринаггæн- 
джытæй чи къафет авæрдта, чи печени æмæ йæ хъæрæй 
худынæй фенцад. Фæстагмæ йын шоколады къæй цы чызг 
рахаста, уый йæ йæ хъæбысмæ райсынмæ хъавыд, фæлæ 
йæ лæвар йæхирдыгæй куы фæци, уæд æм нал бакуымд- 
та. Йæ фыдуаг кæнын нæ ныууагъта хæргæ-хæрын дæр. 
Куы афсæсти, уæд Тимæйы хъæбысæй æрхызт æмæ кæм 
махыл æнцой кæнгæйæ, кæм бандæттыл хæцгæйæ стъолы 
алыфарс зилдух систа. 
Уыцы бон нæ бирæ хъуыддæгтæ уыд æмæ афтæ раджы 
дæр уымæн сыстадыстæм. Фынг æрцæттæ кæныны тыххæй 
нæ дзæвгар разил-базил кæнын хъуыд. Тимæ мын, цы 
144 

’лхæнын хъуыд, уыдон номхыгъд сарæзта æмæ йæ Слави- 
кимæ дыууæ дихы фæкодтам. Хæринæгтæ æмæ нозтмæ 
нæ зæрдæ куынæуал æхсайдта, уæд Тимæ æмæ Уырызмæ- 
гимæ лæвæрттæ æлхæнынмæ ацыдыстæм. 
Бирæ хæттыты уыдтæн Тимæимæ дуканиты. Фарон — 
уæлдайдæр ахуыры азы фыццаг мæйты — рæстæг нæ 
дыууæйæн дæр фылдæр куы уыд, уæд-иу дуканитыл нæ 
зæрдæйы дзæбæхæн разылдыстæм. Нæ зæрдæйы дзæбæ- 
хæн, зæгъгæ, мæнæн ахæм тезгъотæ адджын никуы уыдыс- 
ты, фæлæ-иу Тимæмæ гæсгæ æз дæр байраджы хъиамæт 
æвзæрстон. Стæй, æргом куы дзурон, уæд, Тимæ дукани- 
ты йæхи куыд дардта, уымæ кæсынæй æхсызгондзинад 
истон. Æппæты фыццаг æм цы раиртæстон: æлхæнынмæ 
арæхсти. Цы бæззы æмæ цы нæ бæззы, уый раиртасынæн 
ын бирæ рæстæг нæ хъуыди. Фылдæр хæттыты-иу ын дзау- 
ма æрмæст фенын дæр фаг уыди. Уырзæй ма-иу æй куы 
басгæрста, уæд та-иу базайрагæн, цы аккаг уыд, ахæм 
аргъ æнæрæдыдæй скодта. 
Иу хатт, æрцæуæг сæудæджергæнджытæ арæх кæдæм 
не ’фтыдысты æмæ хуыздæр товартыл æнцондæрæй 
фæхæстуæвæн кæм уыд, ахæм фæсвæд дуканимæ ацы- 
дыстæм æмæ, Мæскуыйы астæу ссарæн кæмæн нæ уыд, 
ахæм дзаумæттæ балхæдтам. Уыдонимæ — мæхицæн туф- 
литæ дæр. Æмдзæрæнмæ куы ’рбацыдыстæм, уæд нæ, не 
’мбæстæгтæ, цытæ балхæдтат, уыдон-ма равдисут, зæгъгæ, 
нал уагътой. Иууылдæр сæ раппæлыдысты, æрмæст, Фи- 
даримæ чи цард, уыцы лæппу мæ туфлитæй афтæ: «Ахæм 
туфлитыл æз дæр сæмбæлдтæн, фæлæ сæ бæттæнтæ мæ 
зæрдæмæ нæ фæцыдысты». Зæгъгæ йын ничи ницы код- 
та, фæлæ, нæ уазджытæ куы ацыдысты, уæд мын Тимæ 
афтæ: «Сæ бæттæнтæ, дам, мæ зæрдæмæ нæ фæцыдысты. 
Ахæм адæмтæ ис, æмæ сæ никæй хорздзинад фæнды. 
Туфлитæ йæ зæрдæмæ фæцыдысты, уый бæрæг уыд, фæлæ 
сæ уæддæр хорз сты зæгъын йæ цæст нæ бауарзта æмæ 
сын сæ бæттæнтæ рафаудта, цыма хорз туфлитæн хорз 
бæттæнтæ афтæ зын ссарæн сты!» 
Не ’рбацыдмæ Славичы чиныджы кæсгæ æрбаййæф- 
там. Тимæитæ куы фæзындысты, уæдæй фæстæмæ 
иуцалдæр лекцийы нæ нымайгæйæ ахуыртæм кæсгæ дæр 
нал бакодтон. Уæвгæ нæм лекцитæ, зæгъæн ис, æмæ нал 
вæййы. Фæлварæнтæм фылдæр адæм хибарæй цæттæ 
кæнынц. Æз цæрæнбонты иттæг хорз бæрæггæнæнтæ исæ- 
гыл нымад никуы уыдтæн. Астæуккаг скъолайы дæр, ин- 
ституты дæр. Ныр мæ ам æнæнхъæлæджы ахæм куы ра- 
145 

уайа, уымæй тæрсын райдыдтон. Раст зæгъын хъæуы, фа- 
рон æмгъуыдæй раздæр фæлварæнтæ куы лæвæрдтон, уæд 
мын фыццагæй «цыппар» сæвæрдтой. Сæвæрдтой, зæгъгæ, 
хуымæтæджы нæ зæгъын. Ахуыргæнæджы нæ фæндыди 
хуыздæр бæрæггæнæн сæвæрын, æмæ йын æз дæр йæ фæн- 
дон сæххæст кодтон: нал архайдтон тынг хорз бæрæггæнæн 
райсыныл. Мæ чиныджы йæ къух куы æрфыста, уæд ын 
дзуапп радтон, цы фæрстытæ мæм радта, уыдонæн. «Куы 
дæ фарстон, уæд цæуыннæ дзырдтай?» — дисгæнгæ мæм 
æрбакаст ахуыргæнæг. «Дзурын мæ нæ уагътай, нæ дæ 
фæндыд, цы зонын, уымæ хъусын æмæ уымæн». 
Æргом дзургæйæ, мæн йæ бæрзонд бæрæггæнæны 
сагъæс нæ уыд. Æз хъуыды кодтон, цæмæй дзы тагъддæр 
фæхицæн уыдаин æмæ Тимæимæ афоныл нæ хæдзарыл 
сæмбæлдаиккам. Фæстæдæр хъуыддæгтæ афтæ рауадыс- 
ты, æмæ партион арæзтадæй — афтæ хуынди, фæлварæн 
цæмæй лæвæрдтон, уыцы предмет — цы «цыппар» рай- 
стон, уый уыди мæ фыццаг æмæ фæстаг ахæм бæрæггæнæн. 
Иннæтæ, куы зæгъын, бынтон æнæнхъæлæджы, рауадыс- 
ты «фондз»-тæ. Славичы уавæр уыди ноджы хуыздæр. 
Уый дыууæ азы дæргъы иу «цыппар» дæр нæ райста. Стæй 
Славикимæ æз мæхи баргæ дæр нæ кодтон, уымæн æмæ 
уый мæнæй дæр æмæ бирæ æндæр кæмæйдæрты дæр 
зæрдæргъæвддæр уыди, канд ам нæ, фæлæ, уыйразмæ кæм 
ахуыр кодта, уым алы ран дæр. 
Славик, цыма йæ исты фыдраконддзинад кæнгæ æрбай- 
йæфтам, уыйау йæ чиныг æмбæхсынмæ фæци. 
— Ахуыр кæн, Славик,— дзуры йæм Тимæ,— мах ма 
кæдæмдæрты ауайын хъæуы. 
— Кæдæм ма цæуыс? — бафарстон Тимæйы. 
— Дæттæ æмæ ма адджинæгтæ алхæнæм, зæгъгæ, нæ 
загътай? 
— 0, хæдæгай. 
— Ды ма цæмæн цæуыс? Мах Славикимæ ауайдзыстæм. 
Уæвгæ мæ Славик дæр нал хъæуы. 
— Цом, цом,— мемæ фæраст Славик. 
— Дæу дæр ма ахуырæй къуылымпы кæнæм,— загътон 
Славикæн, лифтæй куы рахызтыстæм, уæд. 
— Ахуырæн нырма рæстæг ис. 
— Деканы ныхæстæ дæ ма ферох уæнт. 
Декан, Славикимæ иумæ кæй цæрæм, уый зоны. Зоны, 
паддзахадон фæлварæнтæй «фондз»-тæ куы райсæм, уæд 
скъола нæ дыууæйы бон дæр «сырх» дипломтимæ каст 
фæуын кæй у, уый дæр æмæ нæ айфыццаг æрурæдта. Рап- 
146 

пæлыди нæ, хуыздæр чи ахуыр кæны, уыдонимæ кæй стæм, 
уый тыххæй æмæ нын бамбарын кодта, цæмæй нæ ахуыр 
ма фæлæмæгъдæр кæнæм æмæ нæ курс, фарон каст чи 
фæци, уыдонæй цауддæрæй ма разына. 
— Цы дзы аразын «сырх» дипломæй? — æнæрвæссон- 
хуызæй загъта Славик. 
— Аразгæ — ницы, фæлæ, куы уа, уæд дæ цы хъыгда- 
ры? 
— Æмæ дæу цы хъыгдары? 
— Мæнæн зындæр у, дæуæн та æнцонæй рауайдзæн. 
— Дæуæн дæр дзы зынæй ницы ис... 
Тимæйы зæрдæмæ фæцыд нæ балц. Йæ фынг ын 
æвæрдæй æрбаййæфтам. Цы къафеттæ æмæ дæттæ æрба- 
хастам, уыдон ма йæ ноджыдæр фæфидауцджындæр код- 
той. 
— Славик, æрбакæс-ма, цы хъуаг ма у нæ фынг? — 
стъолмæ ацамыдта Тимæ. 
— Йæ уæлхъус чи ’рбада, уыдон куы фæзыной, уæд 
ницыуал хъуаг. 
— Уæдæ фæдзурут уазджытæм,— йæ мидбылты ба- 
худгæйæ сдзырдта Тимæ. 
Тынг хъæлдзæг уыди Уырызмæджы райгуырды афæ- 
дзы бон. Æппæты тынгдæр цин та дзы кодта Уырызмæг 
йæхæдæг. 
XIV 
Дыууæ азы иу боны хуызæн агæпп ластой, зæгъгæ, куы 
зæгъон, уæд бынтон раст нæ уыдзынæн, фæлæ, æнхъæл 
куыд нæ уыдтæн, рæстæг афтæ тагъд атахт, зæгъгæ, куы 
зæгъон, уæд нæ фæрæдидзынæн. Адæмы иумæйаг зондæн 
дзы æмбал нæй. Скъолайы ахуыр дæр куынæма кодтон, 
уæд цы рæнхъытæ фехъуыстон, уыдоны рæстдзинад мæм 
æрæджиау бахъардта: 
Нæ партион ыскъола нын кæд рахуыдтой уæлдæр, 
Фæуыдзыстæм æй сабыргай, хæлар, мах каст уæддæр. 
Сабыргай-сабыргай нæ ахуыр кæронмæ æрхæццæ. Ныр 
иуæй-иу хатдзæгтæ скæнын мæ бон у. Кæй рацыдтæн, 
ууыл мæм фæсмонæн йæ кой дæр нæй. Раст зæгъын хъæуы, 
иуæй-иу хатт^иу мæхинымæр фидарæй загътон: «Цалынмæ 
цæрон, уæдмæ, фæлварæнтæ дæттын кæм хъæуа, скъо- 
ладзауы хуызæн ахуыргæнæджы раз, цы зоныс, уый ра- 
дзурыныл æвзаджы рæсугъддæр дзырдтæ агурын кæм 
147 

хъæуа, ахæм ранмæ барвæндонæй нал бацæудзынæн». 
фæлæ ахæм уавæры тынг стæм хæттыты уыдтæн, стæй-иу 
мæ маст дæр бирæ нæ ахаста. Кæй зæгъын æй хъæуы, 
фæлварæнтæ, бирæ чи зоны, ахæммæ куы дæттай, æр- 
мæстдæр йæхæдæг цы зоны, уымæй чи нæ фæрсы, фæлæ, 
кæй фæрсы, уый зонындзинæдтæ фехъусынмæ дæр чи 
тырны, ахæмы раз дзуапп куы дæттай, уæд иу хъуыддаг 
у. Фæлæ ахуыргæнджыты дзæвгар хай, цы зонынц, уымæй 
фылдæр фехъусынмæ дæр нæ тырнынц, стæй, цæмæй 
фылдæр базоной, уый дæр сæ нæ фæнды. Афтæмæй та иу 
ахуыргæнинаг нæ, фæлæ æнæхъæн фæлтæртæ дæр ных- 
къуырд кæнынц, уымæн æмæ сын зондамонæджы бынаты 
чи æрбадт, уый,цы обаумæ схызт, уырдыгæй æрмæстдæр 
бынмæ кæсы. Йæ фæстæ цы бæрзонд къæдзæхтæ ис, 
уыдонæй æнæхай кæны рæзгæ удты дæр æмæ йæхи дæр. 
Мæ амондæн, мах ахуыргæнджыты дзæвгар хай, бирæ 
чи зыдта æмæ ма ноджы фылдæр базонынмæ чи тырныд- 
та, ахæмтæ уыдысты. Бирæ цыдæртæ канд хъусгæ нæ, 
фæлæ фæкодтой уынгæ дæр. Афтæ мын чи дзырдта, ногæй 
дзы ницы базондзынæ, уый даер мæм раст нæ фæкаст. 
Базонынмæ куы тырнай, уæд дын тута бæласы бын дæр 
бантысдзæн, куы нæ тырнай, уæд Сорбоннæйæ дæр аф- 
тидармæй æрбаздæхдзынæ. Адæмы æхсæн кæй фæдæн, 
æрмæст уымæн дæр скъола рахонæн уыди. 
Паддзахадон фæлварæнтæ Славикимæ æвзæр нæ рай- 
дыдтам. Фæйнæ дыууæ фæлварæны иттæг хорз бæрæг- 
гæнæнтыл куы радтам, уæд нæ дыууæмæ дæр ног тыхтæ 
фæзынд æмæ æхсæв адæмы мыггагыл никуыуал бахуыс- 
сыдыстæм. Æртæ-цыппар сахатмæ-иу фæбадтыстæм. Де- 
каны зæрдæхудт райсын дæр нæ нæ фæндыди. Мах хуы- 
зæн «сырх» дипломтæй йæхицæн ныфс кæмæйты æвæрдта, 
уыдонæй цалдæр фæкъуыхцы сты, æмæ йын хъыг уыди. 
Фæстаг фæлварæны дæр нæ фæцудыдтам. Уырдæм та 
нæм декан йæхæдæг æрбацыд æмæ, фæлварæн кæм лæ- 
вæрдтам, уыцы уаты дуармæ æнхъæлмæ каст. Раздæр æз 
радтон æмæ, цы райстон, уый куы базыдта, уæд мæ йæ 
хъæбысы ныккодта. Славичы йын хъæбысгæнгæ кæй 
æрцæудзæн, уый рагацау дæр хатыдтон æмæ нæ фæ- 
рæдыдтæн. Уый дæр райста «фондз» æмæ дыууæйæ дæр 
скъола каст фестæм «сырх» дипломимæ. Æвæццæгæн, не 
’нтыст деканæн махæй къаддæр æхсызгон нæ уыд. Но- 
джы’ ма фарон кастфæуæвджытæй нæ курс хуыздæр 
бæрæггæнæнтæ куы равдыста, уæд деканæй хъалдæр нал 
уыд. 
148 

Фæстаг фæлварæны фæстæ нæ æрæмбырд кодта æмæ 
нын бафæдзæхста, цæмæй нæхи, дипломтæ куы дæттой, 
уыцы бонмæ бацæттæ кæнæм. Дипломтæ дæтгæйæ нæм 
хицауадæй чи уыдзæн, зæгъгæ, йæ куы бафарстой, уæд 
загъта: 
— Партийы Центрон Комитеты секретарь уыдзæн, 
фæлæ кæцы, уый бæлвырд нæма у. Куыддæр æй базонон, 
афтæ уын æй фехъусын кæндзынæн. Ноджыдæр ма уæ иу 
хатт курын: фæстаг хатт ма æмбæлдзыстæм æмæ уæхи 
равдисын базонут. 
— Цæмæй ма нын æвдисын кæны нæхи, дæ хорзæхæй? 
— бадзырдтон Славичы хъусы. 
— Фароны зæрдæтахтæй стъæлфы. 
— Цавæр зæрдæтахтæй? 
— Дипломтæ дæттыны рæстæг не ’фсымæртæ— жур- 
налисттæ сæхи æгæр хъæлдзæг дардтой. 
— Ома? 
— Сæхимæ фæкастысты æмæ сын фæхъæр и... 
Ралæууыд дипломтæ дæттæн бон. Ленинон уат уæды 
хуызæн фæлыстæй никуы федтон. Центрон Комитеты 
секретары æрбацæуынмæ ницæуыл бацауæрстой. Мах 
Славикимæ æппæты бæрзонддæр рæгъыл сбадтыстæм. Раст 
зæгъын хъæуы, мæн, адæмы цæсгæмттæ мæм хуыздæр куыд 
зыной, афтæ, уазджытæ кæм уыдысты, уырдæм хæстæгдæр 
сбадын фæндыд, фæлæ Славичы тыххæй базивæг кодтон. 
Уымæй размæ кадджын цауы фæдыл фæйнæ сыкъайы 
банызтам æмæ, тарстæн, хицауады зæрдæмæ цы нæ 
фæцæуа, ахæм ныхас дзы куы сирвæза, уымæй. Славик 
æвронгæй дæр æргомдзырдæй хъуаг нæ уыди, ахæм уа- 
вæры та — уæлдайдæр. 
Президиумы кадджын уазджытæ куы фæзындысты, уæд 
зал къухæмдзæгъды бын фæци. 
Æмбырд байгом кодта ректор. Цалынмæ ныхас кодта, 
уæдмæ мæ цæстæнгас ахастон президиумы бадджытыл. 
Центрон Комитеты секретары базыдтон. Иу хатт æй 
нæхимæ, Ирыстоны дæр федтон. Æппæты æхсызгондæр 
мын уыд, дыууæ азы дæргъы мын иунæг «цыппар» чи 
сæвæрдта, уый дзы кæй бадт. Кæд фæсмон кæнын чи зоны, 
ахæм адæймаг у, уæд, чи зоны, йæхиуыл æрхуда, раст 
кæй нæ уыд, ууыл басæтта. 
Ректор бирæ нæ фæдзырдта. Уымæй размæ дæр-иу бирæ 
никуы дзырдта. Раст зæгъын хъæуы, æдæппæт дыууæ хатты 
йедтæмæ æмбæлгæ дæр никуы фæкодтам æмæ-иу нымадæй 
цалдæр хъуыдыйады загъта. Йæ хъуыдытæ зæгъынæн 
14? 

дзæвгар фылдæр рæстæг бахъуыд Центрон Комитеты сек- 
ретары. Хъуыстой йæм тынг лæмбынæг, кæд æм лæмбынæг 
хъусинагæй ницы уыд, уæддæр. Иууылдæр æнхъæлмæ 
кастысты, дипломтæ дæттын кæд райдайдзысты, уымæ. 
Æмæ уыцы рæстæг ралæууыд. Йæ хæдразмæ, «цыппар» 
мын цы ахуыргæнæг сæвæрдта, уый цæмæдæр гæсгæ йæ 
бынатæй фестад, ректормæ фæстæты бацыд, йæ хъусы 
йын цыдæртæ адзырдта æмæ дуарæдде фæци. Ахæм хъыг 
мын уыди, æмæ, фæстæмæ куынæуал æрбацыдаид, уæд 
мын мæ диплом ад не скодтаид. Фæлæ, мæ амондæн уай- 
тагъд фæстæмæ фæзылди æмæ йæ бынаты ’рбадти. Но- 
джы ма йæ иу къах иннæуыл куы баппæрста, уæд мæхи- 
нымæр скарстон: «Афтæ бæстон бадт кæм скодта, уым 
ын рæхджы сыстæн нал. и». Æмæ, æцæгæйдæр, суанг 
æмбырды кæронмæ йæ бынатæй нал фезмæлыд. 
Раздæр дæттын райдыдтой «сырх» дипломтæ. Уый дæр 
дамгъуатмæ гæсгæ. Æз мыггæгты нымадмæ мæ хъус дард- 
тон æмæ, мæ рад куы ’рцæйхæццæ кодта, уæд бынмæ 
æрхизæн асинты цурмæ бацыдтæн. Уалынмæ мæ мыггаг 
айхъуыстон æмæ дæргъæй-дæргъмæ асинтыл фæуырдыг 
кодтон. Бынмæ куы ’рхæццæ дæн, уæд æввахсæй бакастæн 
мæ тызмæг ахуыргæнæджы цæсгоммæ. Цыма йын тынг 
æхсызгон уыд, уый хуызæн йæ мидбылхудгæ зæрдиагæй 
æмдзæгъд кодта. Центрон Комитеты секретарь мын мæ 
къух райста, фидар æй нылхъывта, арфæ ракодта æмæ 
мын диплом радта. 
Куыддæр Славик йæ диплом райста, афтæ æмдзæрæнмæ 
ацыдыстæм. Тимæ нын цы фынг æрцæттæ кодта, уый нæ 
цæсты сур арфæтæй тынгдæр ахадыдта. Къаддæр ахадгæ 
нæ уыд, цалдæр боны фæстæ цы хуынды бахаудтам, уый 
дæр. 
Гезе нын уымæй размæ дæр загъта, Венгрийы минæва- 
радмæ нæ кæй хондзæн, уый æмæ ма нын бон раздæр 
ноджыдæр иу хатт фехъусын кодта райсом нæ æхсæз са- 
хатыл цæуын кæй хъæудзæн. 
Машинæтæ нæм æмдзæрæны цурмæ æрбацыдысты. 
Кадджын уавæры бæрæг кодтой, æртæ азы — фæсарæй- 
нæгтæ махæй афæдз фылдæр ахуыр кодтой — Уæлдæр 
партион скъолайы чи ахуыр кодта æмæ йæ æнтысджынæй 
каст чи фæци, уыцы венгрийæгты. 
Минæварады агъуысты къæсæрæй куы бахызтыстæм, 
уæД зæрдæ парахатдзинадæй рухс кодта. Бæрæгбонхуыз 
канд адæм нæ уыдысты, фæлæ агъуысты алы къуым дæр. 
Славик æмæ Гезеимæ залы астæу лæууыдыстæм æмæ кас- 
150 

тыстæм, адæм мидæмæ куыд цыдысты æмæ кæрæдзиуыл 
куыд цин кодтой, уымæ. Иузаман мæ сæры фæмидæг 
æнахуыр хъуыды: «Нæ мæ уырны, утæппæт адæмы ’хсæн 
æз иунæг ирон уон, уый». Цæмæн мæм афтæ фæкаст, 
уымæн ницы зонын, фæлæ адæмы цæсгæмттæм уæлдай 
æдзынæгдæр кæсын райдыдтон. 
Гезе йæ зонгæйы ауыдта. Хатыр ракуырдта æмæ иуфарс 
ацыд. 
— Нæ мæ уырны,— сфæнд кодтон мæ хъуыдытæ Сла- 
викæн дæр зæгъын,— утæппæт адæмы ’хсæн мæн йедтæмæ 
ирон ма уа, уый. 
— Чи зоны, исчи ма дзы фæзына,— дызæрдыггæнгæйæ 
дзуапп радта Славик æмæ, цыма уый дæр ирæттæ агурын 
райдыдта, уый хуызæн дуарæй йæ цæст нал иста. 
— Нæ дын загътон! — цас æмбæлд, уымæй хъæрдæрæй 
сдзырдтон æз æмæ не скъолайы ахуыргæнджытæй иумæ 
ацамыдтон. 
Æргом дзургæйæ, не скъолайы ирон ахуыргæнæг кæй 
уыдис, уый мæ зæрды кæрон дæр нал æрæфтыд. Стæй 
уый куы нæ ’рбацыдаид, уæддæр мæ мæ хъуыды нæ фæ- 
сайдтаид, уымæн æмæ ма минæварады хуынды ноджыдæр 
иу ирон разынд. 
Гезе нæ цурмæ ’рбацыд æмæ нæ, уазджытæ кæдæм 
цыдысты, уырдæм ахуыдта. Дæргъæй-дæргъмæ залы 
цалдæр рæгъы фынгтæ минасæй дæлæмæ тасыдысты. Мах, 
рудзынджырдыгæй цы рæгъ уыд, уырдæм бацыдыстæм. 
Нæ хæдуæле лæуд фæци, философийæ нын паддзахадон 
фæлварæнты къамисы сæрдар чи уыд, уыцы профессор. 
Лæуд фæци, зæгъгæ, рæдигæ нæ фæкодтон. Куыд базыд- 
тон, афтæмæй, минæварады хуынды цы фынгтæ æрæ- 
вæрынц, уыдонмæ ис дыууæ хицæндзинады: хъарм хæри- 
наг дзы не ’вæрынц, стæй дзы бандæттæн сæ кой дæр нæй. 
Æнæуи хæрд æмæ нозтæй дæ зæрдæ цыдæриддæр зæгъа, 
уый — табуафси, дæ къæхтыл дæр ма гуыбынтæ уæд. 
Фынгты уæлхъус лæуджытæ фæйнæ цалдæры куы аныз- 
той, уæд дзолгъо-молгъо йæхиуыл схæцыд æмæ адæмы 
сæрмæ зилдух^кæнын райдыдта. Алчи йæхицæн ны- 
хасгæнæг æмбаЛ ссардта æмæ иумæйаг хъæлæбамæ йæ 
фарчы хай хаста. Махæй дæр нæ профессоримæ цыппарæй 
иу ахæм къорд рауад. Хъæлдзæг ныхас чи уарзы, стæй 
циндзинадыл бафтауын чи зоны, йæхæдæг дæр ахæм ра- 
зынд æмæ уайтагъд иумæйаг æвзаг ссардтам. Иузаман 
мæ къæйныхдзинад, æвæццæгæн, арæны сæрты куы ахызт, 
уæд, профессормæ разилгæйæ сдзырдтон: 
151 

— Ды мæнæн философийæ «фондз» кæй сæвæрдтай, 
уый тыххæй дын æз «дыууæ» сæвæрин. 
Уый йæ мидбылты бахудт æмæ мæм æрдæгцъынд 
цæстытæй зулмæ æрбакаст. 
— Бафæлвар-ма сымахæй искæмæн «фондз» ма сæ- 
вæрын! 
Мæ хъазæн ныхасæн мын хъазæн дзуапп радта æви 
æцæгæй дзырдта, уый кæд ме ’мбæлттæ базыдтой, æндæр 
æй æз нæ рахатыдтон. Цыфæндыйæ дæр, æвæццæгæн, 
æцæгæй нæ дзырдта. Уый бæрæг уыд, дарддæр йæхи куыд 
дардта, уымæй. 
Фынджы уæлхъус бирæ хæттыты кæй бадтæн, ууыл 
дзурын дæр нæ хъæуы, фæлæ фынджы уæлхъус бадгæ 
цæйбæрц фæкæнынц, уыйбæрц дзы лæугæ иунæг хатт 
йедтæмæ никуы фæкодтон, зæгъгæ, куы зæгъон, уæд нæ 
фæрæдидзынæн. Нæ фæрæдидзынæн, уыцы лæуд бадтæй 
æбæркаддæр æмæ æгаддæр нæ уыди, зæгъгæ, куы зæгъон, 
уæд дæр. Адæмы ’хсæн цы ахастдзинæдтæ уыд, уыдон 
хъарм хæринаг æрымысын нæ бауагътой. Фынгты цур 
бандæттæ кæй нæ уыд, уымæй та лæуджыты кад къаддæр 
нæ фæци. 
Нæ лæуд кæронмæ фæцæйхæццæ кодта. Бирæ адæмтæ 
кæрæдзийы фæстаг хатт уыдтой. Уый зынди сæ ныхæс- 
тыл, сæ зæрдæйыуагыл, сæ цæсгомыл. Мæн дæр æнкъард 
хъуыдытæ сæ быны скодтой. Славикимæ ма, чи зоны, ис- 
куы фембæлæм, фæлæ Гезеимæ? Уæвæн ис алцæмæн дæр, 
фæлæ, кæй никуыуал фембæлдзыстæм, уыцы хъуыды 
æцæгдзинадмæ хæстæгдæр нæ, фæлæ бирæ хæстæгдæр 
уыд. 
— Гезе, абон мах цыма Венгрийы стæм,— сдзырдта 
Славик,— афтæ мæм кæсы. Уæ бæстæйы адæм куыд 
хæларзæрдæ æмæ уазæгуарзон сты, уый ам дæр бæрæг у. 
Мæн фæнды сæрмагондæй Венгрийы адæмы цæрæнбоны 
тыххæй зæгъын. Сервус!* 
— Сервус! —дзуапп ын радта Гезе æмæ базарыди: 
Друга я никогда не забуду, 
Если с ним повстречался в Москве! 
— Сæ тæккæ бынтæй сæ нуазæм,— загъта Славик æмæ 
йæ нуазæн æппæты фыццаг банызта. 
Профессоры сæхимæ цæуын хъуыд æмæ йæхи ра- 
куырдта. Гезе йæ рафæндараст кодта. 
* Сервус — салам (венгр.). 
152 

Мах Славикимæ баззадыстæм. Адæм кæйдæр зæххыл 
даф се ’мбæстæгтæн кад кæнынц, мах та нæхи зæххыл 
дæр æцæгæлæттыл нымад стæм. Гезе нæ кæй æрбахуыд- 
та, уый йæхицæн дæр æмæ махæн дæр кад у, фæлæ йæ 
мах куы ’рбахуыдтаиккам, уæд тынгдæр йедтæмæ къаддæр 
не сфидыдтаид, уымæн æмæ мах фысымтæ стæм, фысы- 
мыл та кæддæриддæр фылдæр хæс вæййы. Ницы зонгæ 
кæнæм, ницы зонынмæ тырнæм. Суанг ма искæй хорздзи- 
над бафæзмын дæр нæ сæр нæ ахсы. Уæвгæ хъæздыгдзи- 
надæй хъуаг не стæм. Зæххы иу æхсæзæймаг хай ахсæм 
æмæ нæ исæн ныккæнæн дæр нæй. Абон чи райгуырд, 
уымæй райдай æмæ, æппæты фылдæр чи фæцард, уымæй 
фæуы — алы удгоймаджы хыгъдмæ дæр иу гектар хуым- 
зæхх æмæ цыппар гектары хъæд кæм хауы, уыцы дисса- 
джы ран гæвзыккæй нæ цард тонæм. Раст мæнæ йæхи чи 
надта æмæ дойныйæ чи мард, уыцы халоны хуызæн. 
Алы адæймагмæ дæр цыппар гектары хъæд кæм хауы, 
уыцы бæстæ цъымараджын чысыл бæстæ Финляндийæ 
гæххæтт æлхæны. Гæххæтт нæ, фæлæ бирæ æндæр цы- 
дæртæ дæр. Айфыццаг нæм иу зондджын лæг лекци каст 
æмæ нын ахæм сусæгдзинад раргом кодта. Нæ бæстæйы 
цыдæриддæр минæварадæй ис, уыдоны кусджытæ не ’хсы- 
рыл не ’рвæссынц æмæ, дам, сын сæрмагондæй Финлян- 
дийæ ласынц. Кæйдæр загъдау, æз мæ райгуырæн бæстæ 
цыфæнды æндæр бæстæйыл дæр нæ баивин, фæлæ хъæздыг 
уæвгæйæ нæ царды бонтæ мæгуырæй кæй æрвитæм, 
зæрдæйæн хъыг уый у. Зæрдæйæн маст у, адæм цæргæ 
куы кæнынц, уæд мах та цæрдтытæ кæй кæнæм. Скъо- 
лайы ахуыргæнгæйæ лæгæн йæ цæстытæ бирæ цæмæдæрты 
байгом сты. Раздæр фæскъуымты цы хъуыстон, уыцы ха- 
бæрттæ се ’ппæт нæ, фæлæ сæ иуæй-иутæ кафедрæтæй 
дæр радзырдтой. Куыд бауæндыдысты, уый æндæр хъуыд- 
даг у — кæд уый дæр чысыл диссаг нæу, уæддæр — фæлæ 
адæм æмхуызон не сты. Ис дзы, æрмæстдæр æцæгдзинад 
чи дзуры, ахæмтæ. Махмæ дæр-иу дзы чидæртæ æрба- 
хауд. Ахæм заман-иу мæ фыссын ныууагътон: хъусын-иу 
мæм хуыздæр каст — тарстæн, цы дзурынц, уыдонæй исты 
куы нæ фехъусон, уымæй. Ахæм экономисттæ нæм-иу 
æрбацыд æмæ-иу цыппар сахаты фæд-фæдыл мелимæ 
архайдта. Фæйнæгыл нымæцтæ фыста æмæ фыста. 
Уыдонæн сæ фылдæр уыдысты, цас диссæгтæ саразæн ис 
æмæ дзы арæзт куыд гыццыл цæуы, уый æвдисæг нымæцтæ. 
Хицауад зыдтой æргътæ фылдæр кæнын. Кæм гауызтыл 
сæ пырх калдтой, кæм — сызгъæриныл, кæм та — так- 
153 

сийыл. Гæнæн сын-иу куынæуал уыд, къуырцдзæвæнæй 
куыд рацæуой, уый-иу куынæуал зыдтой, уæд-иу суанг 
коньякмæ дæр бавнæлдтой, уый дæр, дам, хъæздыджытæ 
йедтæмæ ничи нуазы æмæ, дам, уыдонæй ратонын 
тæригъæд нæу. 
0, дис бæгуыдæр кодтон, ахæм æцæгдзинæдтæ дзу- 
рынмæ йæ ныфс чи хаста, уыдон размæ цæуын куыд уагъ- 
той, ууыл. Кæд нæ дзырд ахæссынæй нæ тарстысты?! Æмæ 
йæ кæдæм æмæ кæмæ хæссæм? Нæ æвирхъау æцæг- 
дзинæдтæ æрвылбон йæхи цæстæй чи уыны æмæ гæвзык- 
дзинад æнусон уаргъау йе ’ккой кæмæн ис, уыдонмæ?.. 
Гезе æрбацыд æмæ йæ къухтæ не уæхсчытыл æрæ- 
вæргæйæ сдзырдта: 
— Цæй, куыд стут, мæ хæлæрттæ? 
— Саг-сырды хуызæн! — дуапп ын радта Славик. 
— Нæхимæ нæма цæуæм? — бафарстон Гезейы. 
— Машинæтæ æдде цæттæйæ лæууынц. Куы нæ бафæн- 
да, уæд ацæудзыстæм, фæлæ кæдæм тагъд кæнут? 
— Афон у,— мæ фарс рахæцыд Славик.— Иннæтæ дæр 
цæуын райдыдтой. 
Фæстæмæ куы ’рбаздæхтыстæм, уæд ма нæ Гезе сæхимæ 
бахуыдта. 
— Ацы нуазæнтæ цæй тыххæй нуазæм, уый зонут? — 
бафарста Гезе, кæд ын йæ фарстæн дзуапп раттын нæ 
иуы бон дæр нæ бауыдаид, уæддæр.— Уæдæ уын æй æз 
зæгъдзынæн: цæмæй ма амæй фæстæмæ бирæ хæттыты 
фембæлæм, уый тыххæй, æппæты фыццаг та — Венг- 
рийы. Æз уæ дыууæйы дæр уæ бинонтимæ хонын нæхимæ. 
Табуафси, кæддæриддæр æз сымах суазæг кæнынмæ цæттæ 
дæн. 
Дыууæйæ дæр ын арфæ ракодтам æмæ нæ нуазæнтæ 
банызтам. 
— Ныр та мæм ахæм курдиат ис,— Гезе фæхæцыд 
Славичы къухыл.— Фæйнæ зарды акæнæм. 
— Уый дын мæ зæрдæмæ цæуы,— загъта Славик æмæ 
фестад. 
— Цæмæн сыстадтæ? — нæ йæ бамбæрста Гезе. 
— Гитарæ æрбахæссон. 
— Æнæ гитарæйæ. 
— Цавæр? — бафарста йæ Славик æмæ фæстæмæ 
æрбадт. 
— Мæнæ арæх кæй фæзарыс, уый... 
— «Отговорила роща золотая...»? 
— 0, о. 
154 

Бирæ фæзарыд Есенины зарæг Славик æз æмæ Гезейæн. 
Иубадт дæр ахæм нæ уыд, Славик нын-иу концерт кæд 
нæ радта. Уæлдайдæр-иу гитарæимæ йæ зарджытæн фæ- 
уæн нал уыд. Иу зарæг дыууæ хатты никуы акодта, фæлæ- 
иу æй алы хатт дæр «Отговорила...» дыууæ-æртæ хатты 
зарын бахъуыд. Искуыцæй-иу куы ’рбацæйцыдыстæм, уæд 
та-иу æй иумæ зарыдыстæм. 
Славик бандоныл дзæбæхдæр æрбадт, йæ хъуыр 
асыгъдæг кодта æмæ зарын райдыдта. Гезейæн йæ бон 
лæугæйæ хъусын нæ уыд, æмæ уый дæр æрбадт. Славичы 
хъæлæс йæ гаччы сбадт, æмæ зарæджы аив зæлтæ адæй- 
маджы æнахуыр уæлмонц хъуыдытыл æфтыдтой. Зард куы 
фæци, уæд æм Гезе бацыд æмæ йын йæ къух фидар ныл- 
хъивгæйæ загъта: 
— Ацы зарæг æдзухдæр мæ хъустыл уайдзæн. 
— Уагæры ма дын, музыкæ йын чи æрхъуыды кодта, 
уый куы зæгъин. 
— Чи йæ æрхъуыды кодта? 
— Ме ’мзæххон. 
— Волгоградаг? 
— 0. Пономаренко Григорий. 
— Тынг хорз зарæг у! — раппæлыди ма дзы ноджыдæр 
иу хатт Гезе.— Йæ ныхæстæ дæр æмæ йæ музыкæ дæр 
зæрдæ агайынц. 
— Пономаренко ма Есенины ныхæстыл бирæ зарджытæ 
ныффыста. 
Славик ма ноджыдæр цалдæр зарæджы акодта. 
— Искуы мæм уазæгуаты куы ’рбацæуат,— хъуыдыты 
аныгъуылгæйæ загъта Гезе,— уæд фендзыстут, уырыссаг 
зарджытæ фыст кæм ис, ахæм пластинкæтæ мæм цас ис, 
уый. Сæрмагонд уаты æфснайдæй дарын алыхуызон 
уырыссаг газеттæ, журналтæ, чингуытæ, магнитофоны 
лентытæ. Советон Цæдисы фестын мæ куы бафæнды, уæд 
уыцы уатмæ бацæуын æмæ та уырыссаг зарæгимæ магни- 
тофон сифтындзын кæнæ чиныг райсын æмæ.кæсын рай- 
дайын. Ныр уæлдай арæхдæр мысдзынæн амы хабæрттæ, 
сымах, æртæ азы цы федтон æмæ кæимæ базонгæ дæн, 
уыдон мæнæн иууылдæр хæсдзысты æхсызгондзинад. 
— Бузныг, Гезе! — арфæ йын ракодта Славик æмæ 
сыстгæйæ мæнмæ æрбакаст. 
Куыд бамбæрстон, афтæмæй йæхи цæуынмæ æрцæттæ 
кодта, æмæ æз дæр сыстадтæн. 
Газемæ цæмæдæр гæсгæ уыцы хабар æнæнхъæлæджы 
фæкаст æмæ дисхуызæй бафарста: 
155 

— Цæугæ кæнут? 
Уыцы рæстæг дуар æрбахостæуыд. Гезе æддæмæ ра- 
уад æмæ Тимæйы ауынгæйæ хъæлдзæгæй сдзырдта: . 
— Тимæ, рахиз мидæмæ! 
— Мидæмæ нæ цæуын, Гезе. Сывæдлоны хуысгæйæ 
фæуагътон. Хъазыбег, нæма цæуыс? Иунæгæй нæ уæн- 
дын. 
Гезейæн хæрзæхсæв загътам æмæ кæрæдзийæн зæрдæ 
бавæрдтам, фидæны ма æнæмæнг кæй фембæлдзыстæм, 
уымæй. 
XV 
Уазæгæн йæ хæрд йæхирдыгæй куы фæвæййы, уæд, 
дам, къæсæрмæ фæкæсы. Стæй ма афтæ дæр фехъуыс- 
тон: уазæгæн йæ фæсонтæй хуыздæр ницы ис. Цалынмæ 
ма мæ фæсонтæ кæмæндæр циндзинад хæссынхъом уыдыс- 
ты, уæдмæ мæ хъуыди мæ хæдзар бацагурын. Мæ иу фы- 
сымтæ се ’гъдау кæронмæ сæххæст кодтой, уæдæ цыма 
мæнæй дæр ницы хъæстагæй зайынц, афтæ мæм кæсы, 
фæлæ мæ нырма ме ’ннæ фысымтæй цыдæр æфсарм уыди. 
Цæвиттон, Литературон институты мæ куыст кæронмæ 
нæма ахæццæ. Раст зæгъгæйæ, кусынмæ сæм куы цыдтæн, 
уæд дæр сын загътон, Мæскуыйы дыууæ азы йедтæмæ 
кæй нæ уыдзынæн. Уыдоны та ахуыргæнæг хъуыди, ца- 
лынмæ тæлмацгæнджыты къорды ахуыр кæронмæ ахæццæ 
уыдаид, уæдмæ, ома æртæ азы æмгъуыдмæ. Хорз, зæгъгæ, 
загътой, чи зоны, дыууæ азы фæстæ, дам, дæм æндæр 
зонд æрцæуа. 
Дыууæ азы аивгъуыдтой, фæлæ мæ фæнд нæ аивтон. 
Уый нæ, фæлæ ма мæм тынгдæр бахъардта, Райгуырæн 
бæстæ куыд адджын у æмæ дзы дард уæвгæйæ куыд зын 
цæрæн у, уый. Дыууæ азы мыл скодта æрмæстдæр иу мæй, 
нæхимæ æппынкъаддæр иу хатт уæддæр кæд нæ ацыдтæн. 
Иу балцæй-иу мæм иннæйы æхсæн афтæ каст, цыма, кæм 
райгуырдтæн, схъомыл дæн æмæ куыстон, уым æнæ мæн 
алы бон дæр цыдæр ногдзйнад æрцæуы, æз æнæмæнг 
æвдисæн кæмæн хъуамæ уыдаин æмæ мын цæрæнбонты 
йæ цинæй хай чи кодтаид. Æрвылбон мысыдтæн, мæ 
зæрдæмæ хæстæг чи уыд, уыдоны, мæ цæстытыл уадысты 
сæ цæсгæмттæ, сæ хъазæн ныхæстæ, мæ фыны уыдтон нæ 
быдыртæ æмæ хæхтæ. Нæхимæ куы ссыдтæн, уæд-иу уыцы 
æнкъарæнтыл æфтгæ цы бакодта, æндæр-иу къаддæр нæ 
фесты. Нал мæ-иу фæндыди фæстæмæ цæуын. Ныр, дыу- 
156 

уæ азы фæстæ мæ зæрдæ иууылдæр уыди нæхимæ. Мæ 
къуыдыр ма Литературон институтмæ бахастон æмæ мæ 
кафедрæйы сæргълæууæгæн бамбарын кодтон. Суанг ма 
йæм мæ диплом дæр равдыстон, цыма мыл афтæмæй 
тынгдæр баууæндыдаид, уый хуызæн. 
Дипломы хуылфы уыди, паддзахадон фæлварæнтæ кæй 
радтон, уый тыххæй сæрмагонд гæххæтт. 
— Кæс-ма, цы гæххæтт уын дæттынц, уымæ,— ныддис 
кодта кафедрæйы сæргълæууæг. — Уæ паддзахадон 
фæлварæнты бæрæггæнæнтæн кандидатон фæлварæнты 
тых ис! 
Афтæ кæй у, уый æз, ахуыр кæнын куы райдыдтон, 
уæд базыдтон. Уæд ма мæм цыдæр тырнындзинæдтæ уыди: 
цалынмæ ахуыр кæнон, уæдмæ фæсарæйнаг æвзаджы кур- 
сытæм цæудзынæн æмæ кандидатон фæлварæнтæ рат- 
дзынæн. Фæлæ куыдфæстæмæ æруазал дæн. Кандидат нæ, 
фæлæ доктор куы суыдаин, уæддæр мæ нæ фæндыди сту- 
дентты уæлхъус лæууын æмæ, кæй ницы хъæуы, уыдонæн 
дæ удæй арт цæгъдын. Хъыгагæн, ахæм хатдзæгмæ 
æрцыдтæн институты. Цыфæнды зæрдиагæй-иу куы ар- 
хайдтон исты амоныныл, уæддæр-иу мæм афтæ каст, цыма 
мæм ничи хъусы, чи мæм хъусы, уыдон та, цы дзурын, 
уымæн ницы æмбарынц. Чи зоны, афтæ кæй хъуыды код- 
тон, уым студенттæ ницы аххосджын уыдысты. Кæд æппæт 
хъуыддæгты дæр азым мæхимæ хауди, уæддæр уымæй 
уавæр æндæрхуызон нæ кодта. Цыбыр дзырдæй, канди- 
датон диссертаци бахъахъхъæныныл мæ зæрдæ сивтон. 
Æнæуи кафедрæйы æппæт хъуыддæгты дæр архайд- 
тон. Суанг ма-иу мæ кандидатон диссертацитыл ныхас 
кæнынмæ дæр æрбахуыдтой æмæ-иу, цы фиппаинæгтæ 
скодтон, уыдон сæ зæрдæмæ фæцыдысты. 
Аивадон тæлмацы кафедрæйы уыдис аспиранттæ. 
Уыдонæй бирæтæн разамынд лæвæрдта кафедрæйы сæргъ- 
лæууæг йæхæдæг. Иу хатт ын йæ аспиранты диссертаци 
— бахъахъхъæныны размæ ма йыл хъуамæ иу хатт æрны- 
хас кодтаиккой — æвзæрстам. Дыууæ къуырийы раздæр 
мæм æй радтой æмæ йæ лæмбынæг бакастæн. Дзæвгар 
аиппытæ дзы ссардтон мæхимæ гæсгæ. Мæ раныхасы 
размæ мæхи бафæдзæхстон, æз тæлмацы теорийы дæсны 
нæ дæн, стæй ахуыргондыл дæр мæхи нæ нымайын, æмæ, 
кæд истæмæй фæрæдион, уæд рагацау хатыр курын, 
зæгъгæ. Иууылдæр мæм хъуыстой зæрдиагæй, уыимæ ас- 
пирант йæхæдæг дæр. Цалынмæ ныхас кодтон, уæдмæ йæ 
фыссын нæ ныууагъта. Æнхъæлдтон, мæ ныхмæ дзурынмæ 
157 

йæхи цæттæ кæны, зæгъгæ, фæлæ фæрæдыдтæн. Кæрон- 
бæттæны йын ныхасы бар куы радтой, уæд сæ фиппаинæг- 
ты тыххæй уæлдай арфæ кæмæн ракодта, уыдонимæ 
уыдтæн æз дæр. Æппæты фæстæ раныхас кодта кафед- 
рæйы сæргълæууæг. Уый сæрмагонд æргом аздæхта, æз 
цы фиппаинæгтæ загътон, уыдон аиуфарс кæнынмæ... 
— Афтæ æрæгæй нырмæ у,— дзуапп радтон кафед- 
рæйы сæргълæууæджы фарстæн. 
— Мæнмæ куы байхъусис, уæд нæ фæрæдиис. Нæ 
тæлмацгæнджыты къорд иннæ аз ахуыр фæуыдзæн, фæлæ, 
чи зоны, дæуæн æндæр куыст ссариккам. Аспирантурæмæ 
бацæуынмæ дын баххуыс кæнин... 
Цас фылдæр æмæ зæрдиагдæрæй дзырдта, уыйас дзы 
тынгдæр æфсæрмы кодтон, уымæн æмæ зыдтон, цыфæн- 
ды хорз хъуыддæгтæй мын куы бавæра зæрдæ, уæддæр 
æз мæ фæнд кæй нæ аивдзынæн æмæ æнхъæлмæ кастæн, 
ныхас зæгъыны фадат мын кæд фæуыдзæн, уымæ. 
— Фæхъуыстон дæм æмæ мæ бон иу ныхас зæгъын 
йедтæмæ ницы у: бузныг! Бузныг зæгъын, кæимæ куыс- 
тон, уыдонæн се ’ппæтæн дæр. Æрмæст мыл дæ зæрдæ ма 
фæхудæд: ам ныллæууын мæ фадæттæ нæ амонынц. Зо- 
нын æй, зæрдæ мын цы хъуыддæгтæй æвæрыс, уыдонæй 
иу дæр æнæххæстгондæй кæй нæ баззайдзæн, уый, фæ- 
лæ...— æмæ ме уæхсчытæ хæрдмæ систон. 
Ууыл нæ ныхас ахицæн. Суанг тыргътæм мæ фæдыл 
рацыд. Тимæ æмæ секретарь кæрæдзийы, кусын куы рай- 
дыдтон, уæдæй нырмæ зонынц æмæ сæ зæрдиаг ны- 
хасгæнгæ раййæфтон. Фæцин кодта Тимæйыл, Уырызмæ- 
джы ма йæ хъæоысмæ дæр систа. 
— Ам кæй куыстай, уый тыххæй дæ гæххæтт райсын 
ма ферох уæд,— загъта ма кафедрæйы сæргълæууæг æмæ 
йæ кусæн уатмæ бацыд. 
Æз секретармæ фæрсæгау бакастæн. 
— Æнæмæнг æй райсын хъæуы,— загъта секретарь.— 
Махмæ дыууæ азы нæ, фæлæ къаддæр чи бакусы, уыдонæн 
дæр гæххæтт радтæм. Æз дын æй ныртæккæ арæвдз 
кæндзынæн æмæ, цалынмæ ректор никуыдæм ацыд, уæдмæ 
йæм æй бахæсс... 
Диссаджы фæлмæнзæрдæ æмæ уæздан адæймагæй ба- 
зыдтон секретары. Хъæрæй дзургæ дæр æй никуы фе- 
хъуыстон, афтæмæй йæ кæцыфæнды хъуыддаг дæр 
бæлвырд æмæ бæстон конд вæййы. Цалынмæ уым бад- 
тыстæм, уæдмæ, дыууæ азæй кæцыйы цал ахуырадон са- 
хаты бакуыстон, уый анымадта æмæ, ректоры къухфыст 
158 

æрæвæрынæввонг чи уыд, ахæм гæххæтт ацæттæ. Ректормæ 
йæГйæ секретарь куы бахастаид, уый мæ фæндыд, фæлæ 
мын афтæ зæгъы, дæхæдæг æм бацу, уæддæр, дам, дæ 
бацагурдзæн. 
Бирæ рафæрс-бафæрс мæ куы кæна, уымæй дзæгъæлы 
тарстæн. Цыма мæ фыццаг хатт куы федта — фарон 
фæззæг мæ йæ кусæн уатмæ куы бахуыдта, уæдæй 
фæстæмæ ныхасмæ никуыуал фембæлдыстæм — уæдæй 
нырмæ къуыри дæр нæ рацыд, уый хуызæн, цæуыл дзырд- 
там, уыдон йæ зæрдыл лæууыдысты. Арфæ мын ракодта, 
ахуыр кæй фæдæн, уый тыххæй дæр, стæй сын кæй бах- 
хуыс кодтон — цыма сын æцæг исты æххуыс бакодтон, 
уыйау — уый тыххæй дæр. 
Ахицæн сты мæ дыууæ азы хабæрттæ. Нæхицæй ахуыр 
кæнынмæ æрцыдтæн, фæлæ куыстыл нымад куы уыдтæн, 
уæд дæр уыйбæрц — стæй афтæ арæх — æхца никуы 
истон. Стипенди нын мызды хуызæн лæвæрдтой мæй дыу- 
уæ хатты. Институты, кæд æрдæг мыздыл куыстон, 
уæддæр мын æй æххæст мызды хуызæн дыууæ дихы код- 
той. Æмæ раст америкаджы хуызæн алы къуыри дæр ис- 
тон æхца. Америкаг кусджытæн дæр, дам, мызд къуы- 
рийæ къуыримæ фидынц. Уыимæ стипенди æмæ мызд 
цыдысты кæрæдзийы ивгæ. 
Ныр уавæртæ аивтой. Цы уыди, уый федтон, цы уыдзæн, 
уый нæма зыдтон. Мæ дарддæры хъысмæт афтæ æбæрæг 
уый размæ никуы уыд. Цы куыстæй рацыдтæн, уырдæм 
мæ кæй нал барвитдзысты, уый мын никæй дзурын 
хъуыд. Фæсивæды газеты редакторæн уæд дæр мæхи ацæр- 
гæйыл куы нымадтон, уæд ма мæ уал азы фæстæ уыцы 
бынаты куыд сæвæрдтаиккой! Æнæуи та мæ иу бафæрсæг 
никуы фæци, ахуыры фæстæ дæ зæрдæ кæдæм æхсайы, 
дæ хъарутæ æмæ зонындзинæдтæ тынгдæр кæм бабæз- 
зиккой, зæгъгæ. Мæхæдæг та цæугæ никуы никæмæ ба- 
кодтон. Æнхъæлдтон, уыцы скъола каст чи фæци, уыдонæй 
алкæмæндæр куыст куы ссардтой, хъæстагæй дзы, зæгъæн 
ис, æмæ никуы ничи баззад, уæд мæн куыд фæхъулон 
кæндзысты, зæгъгæ. 
Нæхимæ куы ссыдтæн, уæд мын иу мæй æнæкусгæйæ 
бадæн уыд æмæ æз дæр бадтæн. Кæй зæгъын æй хъæуы, 
сомбоныл сагъæс мын æнцой нæ лæвæрдта, афтæмæй. 
Фæбадтæн къуыри, æнхъæлмæ кастæн дыууæ къуырийы, 
æртыккаг къуыри куы аивгъуыдта, уæд мæ катай фæ- 
фылдæр. Иу хъуыдыгæнæг мæ никæцырдыгæй уыд. Мæй 
аивгъуыдта, уæддæр мæ койгæнæг нæ уыди. Кæдæм цы- 
Ш 

даин, уый нæ зыдтон. Зонгæ та куыд нæ кодтон: партийы 
обкомы бюройы уынаффæмæ гæсгæ ахуыр кæнынмæ 
ацыдтæн, каст фæдæн æмæ та мæ партийы обкомы бæрны 
бакодтой. Уый хъуамæ кодтаид мæ хъуыддаг. Хъуамæ 
кодтаид, фæлæ нæ кодта. Æмæ ма мæнæн дæр цы гæнæн 
уыд. Бадгæйæ дæ кæм нæ уыной, уым стын аив бæргæ 
нæу, фæлæ бадгæйæ баззайын бирæ аивдæр уавæр нæ 
уыд æмæ сыстадтæн. 
Обкомы секретармæ бацыдтæн. Цыма фæсхæрд ба- 
цыдтæн, афтæ йæм фæкаст. Сихор хæрд фæци, фынгтæ 
æфснайд æрцыдысты, æз та мæхицæн уæздандзинæдтæ 
æрдомдтон. Уæддæр йæ цæстæнгас дзыхы дзырдæй нæ 
равдыста. Цы уавæры бахаудтæн, уым ма аххосджыныл 
суанг йæхи дæр банымадта æмæ мын загъта: 
— Æргом куы зæгъон, уæд дæ дарддæры хъысмæтыл 
нæ ахъуыды кодтам. Абон дын мæ бон дзуапп раттын 
кæй нæу, уый тыххæй дæ хатыр курын. 
Æртыккаг бон æм бацыдтæн — уæдмæ мын сæмгъуыд 
кодта. Æвæццæгæн, кæйдæртимæ уынаффæ кодта, æндæр 
æрмæст йæхи хъуыдыйæ не ’рцыдаид ахæм ныхæстæм: 
— Цы куыстгæнæг дæ, уый зонын, фæлæ ныртæккæ 
журналисты бынат уæгъд никуы ис æмæ рæстæгмæ 
партийы обкомы куы бакусис, уæд куыд уаид? 
Цæмæфæнды дæр æнхъæлмæ кастæн, фæлæ мын об- 
комы кой скæндзысты, уый æнхъæл нæ уыдтæн. Иу бон 
дæр ахæм куыст никуы бакодтон, стæй обкомы къæсæрæй 
бахизын мæ зæрды кæрон дæр никуы уыдис. Уыцы куыс- 
тæн зонгæ дæр ницы кодтон, стæй мæ йæ базонын дæр 
нæ фæндыди. Мæ зæрдæ цæуыл фæлæууыди — рæстæгмæ 
кæй загъта, уый мын чысыл мæ катайæ аппæрста. Æрæгмæ 
куы ницы дзырдтон, уæд мын обкомы секретарь мæ зæрдæ 
æлхæнæгау загъта: 
— Партион газеты редакторы хæдивæг афæдз æмæ 
æртæ мæйы фæстæ пенсийы ацæудзæн æмæ дæ уырдæм 
арвитдзыстæм. 
Ницы бæлвырд дзуапп ын радтон. Ахъуыды кæнынæн 
дзы рæстæг ракуырдтон æмæ рацыдтæн. Мæ ных ком- 
коммæ Æмзормæ сарæзтон. Мæ хабæрттæм байхъусыны 
фæстæ мын куыд хъæддых æмæ комкоммæ фæдзуры, афтæ 
йæ уынаффæ загъта: 
— Æдылы ма у. Обкомы чи баззад, уыдонæй нырма 
фæсмон никæмæ ма æрцыди. 
— Мæ фырдиссагæй йæ фæрсгæ дæр нæ бакодтон, 
обкомы мын цавæр куыстæй зæрдæ æвæры, уымæй. 
160 

— Обкомы дæу аккаг куыстытæй инструкторæй дæлдæр 
нæи æмæ инструкторы куыст æвзæр нæу. 
— Омæ дзы куы нæ сарæхстон, уæд та? 
— Сарæхсдзынæ дзы. Иннæтæ дзы куы арæхсынц, уæд 
ды нæ сарæхсдзынæ? 
Æмзор ма мын æндæр хабæрттæ дæр радзырдта. 06- 
комы кæй кусынц, уый, дам, ма суанг сæ æфснайджытыл 
дæр куы зыны. Æз, кæй зæгъын æй хъæуы, раздæр дæр 
хъуыстон, обкомы кусджытæн сæ хæдзæрттæм ласынц, 
зæгьгæ, фæлæ, æргом дзургæйæ, мæхæдæг кæй никуы ницы 
федтон, уымæ гæсгæ кæйдæр ныхæстыл уыйас тынг не 
’ууæндыдтæн. 
Ногæй та обкомы секретармæ бацыдтæн. Ацы хатт æй 
бафарстон, мæ куыст цы уыдзæн, уымæй. 
— Партион рухсады хæдзары консультант,— загъта 
обкомы секретарь. 
— Æмæ дзы сарæхсдзынæн? 
— Уæдæ ма дæ партион скъоламæ дзæгъæлы арвыс- 
там? Зынæй дзы ницы ис. Фыццаг бонты дын иннæ кус- 
джытæ феххуыс кæндзысты. Сæ фылдæр, бирæ азты 
партион рухсады фарстатыл чи кусы, ахæм адæм сты. 
Сразы дæн, уæдæ цы кодтаин. Кусын та райдыдтон 
дыккаг бон. Кусджытæ, æцæгæйдæр, мæ зæрдæмæ фæцы- 
дысты. Иууылдæр мæм дзæбæх цæстæй ракастысты. Уыи- 
мæ хорз цы уыди: мæ уавæр æмбæрстой. Æндæр хъуыд- 
дагыл хæст кæй уыдтæн æмæ, æппындæр кæй нæ зыдтон, 
ахæм куыстыл кæй æрлæууыдтæн, уый дзурыны сæр мæ 
никуы бахъуыди. 
Иу мæйы бæрц акусыны фæстæ Æмзорыл амбæлдтæн 
æмæ йын загътон: 
— Уæллæй, Санаты Сем куы разынай, уымæй тæрсын 
райдыдтон. 
— Кæм та фесгуыхтæн? — æцæг дзурын æви нæ, уый 
базоныны тыххæй бафарста Æмзор. 
— Раст мын бауынаффæ кодтай обкоммæ бацæуыны 
тыххæй. 
— Цы дзы дæ зæрдæмæ тынгдæр фæцыди? 
— Алы къуыри дæр дыууæ килæйы нæхимæ дзидза 
æрбахæссын. 
— Лæвар? — фæцырд Æмзор. 
— Бынтон лæвар нæ. Килæ сом æмæ нæуæдз фондз 
капеччы. 
— Бынтон лæварыл æй нымай уæдæ. Иннæ хорздзи- 
нæдты кой цæуыннæ кæныс? 
6 Дзæбидыры хъул 
161 

— Æндæр хорздзинад дзы нæма федтон. 
— Фендзынæ дзы. 
-Кæд? 
— Мæнæ командировкæты цæуын куы райдайай, уæд. 
— Цыппар кусæджы стæм æмæ нæ алчидæр дзуапп 
дæтты дыууæ районыл æмæ, дам, хъуамæ уæ районты 
уавæр зонат. 
— Уый тыххæй та дæ командировкæйы цæуын хъæу- 
дзæн. 
— Æмæ уым хорзæй цы ис? 
— Уый дын æз фæстæдæр зæгъдзынæн. 
Фыццаг хатт командировкæйы нæхи районмæ ацыдтæн. 
Уыцы районыл дæр æз дзуапп лæвæрдтон. Партион рух- 
сады фарстатæ кæмæ хаудысты, уыдонимæ фембæлдтæн. 
Иу-дыууæ раны ахуырты дæр фæбадтæн, стæй та ногæй 
райкоммæ бацыдтæн. Дыккаг секретарь мын афтæ: 
— Хицаумæ нæма уыдтæ? 
— Мæнæн ам дæуæй хицаудæр нæй. 
Дыккаг секретарæн мæ ныхæстæ æхсызгон кæй уыдыс- 
ты, уый куы бафиппайдтон, уæд, цы уавæры бахауд, уымæй 
фæтарст æмæ, йæ цин йæ кæнгæ тызмæгдзинады бын 
фæкæнгæйæ сдзырдта: 
— Бацу йæм. Афтæ ’мбæлы. Хъыг ын вæййы. 
— Цы йын вæййы хъыг? — дзæбæх нæ бамбæрстон ме 
’ мныхасгæнæ джы. 
— Горæтæй, уæлдайдæр обкомæй, чи ’рцæуы, уыдонæй 
йæ исчи куы нæ бабæрæг кæны, уæд æм афтæ фæкæсы, 
цыма йæ фæсвæд æрæвæрынц. Бацу йæм, кæннод та мæныл 
дæр йæ зæрдæ фæхуддзæн. 
Æргом дзургæйæ, мæнмæ йæ зæрдæхудт нымады дæр 
никуы уыд, уымæн æмæ йын йæ хабæрттæй цыдæртæ зыд- 
тон. Æрмæст Темырхъан мын дзы цытæ радзырдта, уыдон 
дæр фаг уыдысты. Темырхъан ма уæд хæдзарады хица- 
уæй куыста. Ахæм мæй не скодта, райкомы секретарь, 
дам-иу, мæ номыл йæ шофырæн гæххæтт кæд не ’роарвыс- 
та, уал килæйы мын дзидза рарвит, зæгъгæ. Æмæ та-иу 
ын арвыста. Æхца-иу никуы ныууагъта, афтæмæй. Уыцы 
гæххæттытæ мæ къухы куы бафтыдаиккой, уæд æвыдæй 
нæ аирвæзтаид, бæргæ, фæлæ-иу сæ Темырхъан уайтæккæ 
дæр аскъуыдтæ кодта. Стæй йæм куы баззадаиккой, уæд- 
дæр мæм сæ нæ радтаид. 
Бацыдтæн фыццаг секретармæ дæр. Уыцы зынæрвæс- 
сонæй мæм ракаст. Районы цы федтон æмæ дзы хъус 
æрдарын цæмæ хъуыд, уыдон ын куы дзырдтон, уæд мæм 
162 

хъусгæ кодта, фæлæ йæ хъуыдытæ æндæр цæуылдæрты 
уьтдысты. Мæ ныхæсты фæстæ дæр уæлоæхыл бадгæйæ 
баззад, цæмæй зыдта, æз дæр ыл былысчъилтæ кæй кæнын 
æмæ, цæмæй йæ дæлбар адæммæ уæлдай ныхаскæнын- 
хъом ма суа, цæугæ дæр уый тыххæй кæй æрбакодтон. 
— Фæхуыздæр кæндзыстæм нæ куыст! — баууæндæн 
кæуыл нæ уыд, ахæм ныхæстæй мæ рафæндараст кодта 
фыццаг секретарь. 
Ахæм фембæлды фæстæ мæм ницыуал кæнын цыд. 
Районы хъæутыл кæй фæразил-базил кодтон — раст 
зæгъын хъæуы райкомы машинæйыл, стæй райкомы ку- 
сæгимæ — ууыл дæр мæм фæсмон æрцыди. Мæ балцы 
тыххæй хъуамæ гæххæтт ныффыстаин æмæ уымæ дæр мæ 
къух нал батасыд. Æрмæст дыккаг секретарæн бафæдзæхс- 
тон: 
— Районы партион рухсад куыд æвæрд у, уый тыххæй 
мын гæххæтт ныффыссут. Æз дæр æй ныффыссин, стæй 
йæ ныффыссын домгæ дæр мæнæй кæнынц, фæлæ дын 
раст куы зæгъон, уæд æз уыцы фарстатæ дæуæй дæр æмæ 
дæ хайады кусджытæй дæр хуыздæр нæ зонын. Æрмæст 
уæм цы хъуагдзинæдтæ ис, уыдон дæр ма басусæг кæнут. 
Кæй зæгъын æй хъæуы, æфхæрд кæй тыххæй баййафат, 
уыдоны онг не схиздзыстут, фæлæ дзы-иу уæддæр кæцы- 
дæрты кой ракæнут. Уæд мæныл дæр æууæнк уыдзæн, 
сымахæй дæр нымæтын ехсы цæфтæй мæлæты къахыл ничи 
ныллæудзæн. Æрмæст гæххæтт æртæ бонæй фылдæр ма 
бафæстиат кæнут, стæй мын æй комкоммæ мæхимæ рат- 
тут. 
Куыддæриддæр загътон, афтæ бакодтой. Гæххæтт афтæ 
дæсны арæзт уыд, æмæ йæм, тынг кæй фæндыдаид, уый 
дæр къухбакæнæн не ссардтаид. Цыппæрдигъон æнцъылд- 
тæ йæ куы нæ ныккодтаиккой, уæд æй мæ хицауы стъо- 
лыл афтæмæй æрæвæрдтаин, фæлæ йæ ногæй мыхуыр 
кæнын бахъуыд. 
Мæ фыццаг комадировкæ мæ зæрдæмæ фæцыд, мæ 
хицауы зæрдæмæ кæй фæцыд æмæ мæ иннæ команди- 
ровкæтæн хорз сæрæвæрæн кæй фæци, уымæй. Хорз 
сæрæвæрæн та сын уымæй фæци, æмæ ме ’мкусджыты 
хуызæн æз командировкæйы тыххæй гæххæтт мæхæдæг 
никуы ныффыстон. Мæ фыццаг балцы фæлтæрддзи- 
над ахæм бæркадджын æмæ цæстыахадгæ разынд, æмæ 
се ’ппæты фаг дæр сси, алкæуыл дæр дзы аххæст. Æмзор 
командировкæтæм цы хорздзинæдтæм æнхъæлмæ каст, 
уый дæр базыдтон æмæ йын куы дзырдтон, мæн гæртамы 
163 

кад чи тæры, ахæм лæвæрттæ ницæмæн хъæуы, уæд мын 
афтæ: «Дзæгъæлы!» Уый дзургæ афтæ кодта, æндæр ахæм 
митæ йæхæдæг дæр не ’рхастаид йæ сæрмæ. 
Цыдысты бонтæ. Мæ куысты зыц^ей ницы уыд. Кæд 
дзы истæмæй ты^стæн, уæд, æхсызгоидзинад дзы кæй нæ 
истон, уымæй. Тыххæй искæмæн дæхи куыд нæ бауарзын 
кæндзынæ, афтæ дæхæдæг дæр тыххæй искæй нæ бауарз- 
дзынæ. Æппындæр куы ницы куыстаин, уæд мæм уый 
хуыздæр нæ кастаид. Кæд мæ ног куысты истæуыл фæца- 
хуыр дæн, уæд мæхи, цыма исты архайын, афтæ дарыныл. 
Ахæм бонтæ-иу уыди, æмæ-иу æппындæр ницы оакуыс- 
тон, фæлæ мæхи куыстхуыз дардтон æмæ мæ уый ирвæ- 
зын кодта. Куыстхуыз та-иу куыдæй дардтон мæхи? Биб- 
лиотекæ фыццаг уæладзыджы уыди — мах та бадтыстæм 
æртыккаджы æмæ-иу алыхуызон журналтæ æмæ газеттæ 
схастон, цыма мæ зонындзинæдтæ фылдæр æмæ хъæз- 
дыгдæр кæнын, уый хуызæн, æмæ-иу сæ мæ разы равæрд- 
тон, мæхæдæг та-иу аивадон литературæ кастæн. Уый дæр 
дзæгъæл куыстыл банымайæн нæ уыд, фæлæ мæ фæнды- 
ди, хорз фæд чи ныууагътаид, ахæм куыст бакæнын дæр. 
Мах иу уаты бадтыстæм дыууæйæ. Мæнæй дзæвгар 
хистæр чи уыд æмæ йæ куыст уарзгæ дæр чи кодта æмæ 
зонгæ дæр, ахæм сылгоймагимæ. Бон-сауизæрмæ-иу йæ 
сæр не схъил кодтаид: касти æмæ фыста, фыста æмæ ка- 
сти. Кæд-иу искуы-иу хатт телефоны дзæнгæрæг рай- 
хъуыст, уæд-иу йæ цæстытæ йе стъолæй атыдтаид, æндæр 
йæ бадт нæ хæлдта. Æз-иу æм мæ хъус æрдардтон, цы 
кусы, ууыл-иу ахъуыды кодтон æмæ-иу мæ фарстатæн 
дзуапп раттын нæ бафæрæзтон. Æнцад нæ бадт, уый уыд- 
тон, фæлæ йæ архайды фæстиуджытæй æддæмæ ницы 
зынд. 
Мæ уавæр уыдис бынтон æндæрхуызон. Æз кусгæ дæр 
ницы кодтон æмæ дзы æддæмæ разынæн дæр ницæмæн 
уыд. Æмæ сфæнд кодтон уыцы фæтк фехалын. Ме ’мкусæг 
дзырдтæ хæссæг нæ уыд, фæлæ-иу дзы æнæнхъæлæджы 
ахæм ныхас сирвæзтаид æмæ йын дзырд бахæссынæй 
къаддæр фæстиуджытæ нæ уыди. Уымæ гæсгæ банхъæлмæ 
кастæн, цалынмæ отпуск ацæуа, уæдмæ æмæ, цы бон нал 
рацыд куыстмæ, уыцы бон æз бавнæлдтон иу уырыссаг 
фыссæджы повесть ирон æвзагмæ тæлмац кæнынмæ. Куыс- 
тон зæрдиагæй,' ме ’мкусæг куыддæриддæр куыста, афтæ 
— райсомæй изæрмæ-иу кæд сихорыл хæрынмæ ауадтæн, 
æндæр мæ сæр уæлæмæ никуы схъил кодтон. Уыимæ мæ 
размæ сæвæрдтон ахæм хæс — ме ’мкусæджы æрбацæ- 
164 

уынмæ повесть тæлмацгонд фæуын. Уый тыххæй мæ ку- 
сйнаг, йæ отпусчы рæстæг цал боны бакуыстаид, уал ха- 
йыл адих кодтон æмæ тæлмац кæнынмæ бавнæлдтон. 
Цæмæй мæ хæс сæххæст кодтаин, уый тыххæй мæ алы 
бон дæр тæлмац кæнын хъуыди, цас гæнæн ис, уыйбæрц 
фылдæр, уымæн æмæ мæ сабыр цардæн тарстæн æрвыл- 
бон дæр фехæлынæй. Гæнæн уыдис, æмæ мæ æнæн- 
хъæлæджы йскуыдæм командировкæйы арвыстаиккой, 
кæнæ та мæ æндæр куыстыл бафтыдтаиккой. Тарстæн æмæ 
архайдтон, цæмæй мæ дзырд ма фæмæнг уыдаид æмæ 
искæд бон, цы æрымысон, уый уыдаид. 
Рæстæг цыд, фæлæ дзæгъæлы цæмæйдæрты тарстæн. 
Ме ’мкусæджы отпускæй ма дыууæ боны уыди, афтæ æз 
мæ куыст фæдæн. Уыцы рæстæджы дæргъы мæн иу ба- 
хъыгдарæг никуы фæци, цы кусын, уымæй дæр мæ никуы 
ничи бафарста. Цалдæр хатты мæм хицау æрбакаст, цæмæ- 
иу æрбакаст, уымæн дæр-иу ницы бамбæрстон, афтæмæй- 
иу фæстæмæ аздæхт. 
Ме ’мкусæг санаторийы баулæфыд æмæ, дзæвгар фæ- 
куыстхъомдæр, афтæмæй æрбаздæхт. Ногæй та ныггуы- 
быр кодта æмæ раздæрæй ноджы зæрдиагдæрæй æххæст 
кодта йæ хæстæ. 
Мæныл æнæхъæн мæй куыд аивгъуыдта, уый зонгæ дæр 
нæ бакодтон. Ногæй та мæ зæронд уæрдонвæды ных- 
хаудтæн. Æнцад бадынæй зындæр куыст зын ссарæн у. 
Адæймагыл дзы хъуына хæцы, царды ад нал фенкъары, 
дунейы уынæртæй йæ хъус ницыуал фæахсы, зæххон 
рæсугъддзинæдтæй йын хай нал вæййы. Кæй нæ уарзай, 
уымæн йæ хæрын — цъæм-цъæм, йæ цæуын — сæпп-сæпп. 
Цы куыст нæ уарзай, уый лæг æнæбары куыст схонид, 
фæлæ цы куыст нæ уарзай, уымæн куыст схонæн дæр 
нæй æмæ фæллой схонæн дæр. Куыст хъуамæ адæйма- 
джы цæстырухс уа, цин ын хæсса. 
Нæ тавта мæн дæр мæ куыст, кæд мæм хæлæггæнджытæ 
уыди, уæддæр. Хæлæг мæм кодтой обкомы инструктортæ, 
кæй ницы куыстон, уый тыххæй. Уыдоны куыст, кæй 
зæгъын æй хъæуы, бирæ зындæр уыди, фæлæ мæ куыстæн 
æрмæстдæр йе ’нцондзинадмæ хæлæг кодтой, мæ бынат 
та сæ нæ хъуыди, уымæн æмæ инструктор нымаддæр уыди, 
хицауадмæ — хæстæгдæр, хæдзарадон фарстаты архайæг, 
уæлдæр бынатмæ дæр дзы æнцондæр схизæн уыд. Æнæуи 
нæ уавæртæ та ницæмæй хицæн кодтой. Нæ мызд дæр 
иухуызон уыд, премитæ дæр — афæдз æппынкъаддæр 
дыууæ хатты истам — путевкæтæ дæр нын иухуызон 
165 

лæвæрдтой, фæлæ кадмæ бæллæг, стырдæр бынатмæ 
тырнæгæн сæйрагдæр уыди, уæлдæр къæпхæнмæ тагъддæр 
æмæ æнцондæрæй кæцæй схызтаид, уыцы бынат. Мæнмæ 
та мæхи бынат дæр æгæр стыр каст. Нæ мæ хъуыди ахæм 
нæ, фæлæ уымæй стырдæр бынат дæр. Æз цы бынаты 
уыдтæн, уый дæр кæйдæрыл нымадтон æмæ йæм, æн- 
хъæлмæ чи каст, ахæмтæ иу æмæ дыууæ кæй нæ уыдаид, 
уый мæ уырныдта. Уæвгæ мæнмæ уыдоны сагъæстæ дæр 
нæ хъардтой. Мæн уыди мæхи мæт. Мæн уыди, фæлæ 
иннæты нæ уыди. Æмæ та мæ уый куы бауырныдта, уыцы 
рæстæг дæр ралæууыди. 
Обкомы афæдз æмæ дыууæ мæйы куы бакуыстон, уæд 
мæ хъустыл алы ныхæстæ цæуын райдыдта. Редакторы 
хæдивæг пенсимæ кæй цæуы, уый сусæггаг нал уыд, фæлæ 
йæ бынатмæ цæуджыты æхсæн мæхи кой никуы æры- 
хъуыстон. Æмæ-иу кæй кой нæ рацыди! Æрмæст цыма 
ныхасгонд уыдысты, уыйау мæ номыл хъоды бакодтой. 
Уый ма мæнæн æхсызгон дæр уыд. Ахæм рæстæг фылдæр 
хатт дам-думгæнджытæ хъуахъдзыхæй аззайынц. Кæй кой 
фæкæнынц, уыдонæй иуы хал дæр не схауы, уымæн æмæ, 
номхыгъдмæ кæй нæ бахæссынц, уый сæ разæй фæвæййы. 
Æз мæхи уыцыиухуызон дардтон. Цы дзырдтой, уымæ 
хъуыстон. Цы хъуыстон, уый ницæмæ дардтон, уымæн 
æмæ æууæндыдтæн обкомы секретары ныхæстыл. Уыдон 
та æрмæстдæр мæнæн загъта. Æндæр исчи дæр ма сæ 
кæд зыдта, уæддæр сæ дзыхтыл хæцыдысты. Афтæ куы 
нæ уыдаид, уæд сæ æз дæр æмæ иннæтæ дæр æрыхъуыс- 
таиккой! Ныхæстæ редакторы хæдивæгæн йæхимæ дæр 
куыннæ хæццæ кодтаиккой. Хъуыста сæ, уымæн æмæ сын 
æнæхъусгæ нæ уыд. Æхсызгон ын нæ уыдысты, кæй 
зæгъын æй хъæуы. Æз дзы мæхинымæр мæхæдæг дæр 
æфсæрмы кодтон, кæд, мыййаг, обкомы секретары ны- 
хæстæ йæ хъустыл æрцыдысты, уæд афтæ куы банхъæла, 
мæ пенсийы ацæуынмæ бонтæ æхсæвæй-бонæй нымайы, 
зæгъгæ. Ницы сæ нымадтон, стæй йын пенсийы цæуын 
афон кæд уыдзæн, уый дæр хицауадæй куы базыдтон. 
Мæнæн бамбарын кодтой, уæд æмæ уæд бынат суæгъд 
уыдзæн æмæ сын афтæ куыд загътаин: «Мæн, цы бынат 
суæгъд уыдзæн, уый нæ хъæуы»? 
Иу бон мæм редакторы хæдивæг телефонæй æрба- 
дзырдта. Йæ хъæлæсыуагыл ын ницæмæй фæгуырысхо 
дæн. Куыд уæздан æмæ хъæлдзæгныхасгæнаг уыд, афтæ 
дзырдта. Хионы фæрстытæ мæ акодта, стæй мын бамба- 
рын кодта, мемæ йæ аныхас кæнын кæй фæнды. Бацæу- 
166 

дзынæн дæм, зæгъгæ, йын загътон, фæлæ мæ йæхимæ цæ- 
уЬш нæ бауагъта, мæ куыстæй чысыл раздæр дæууылты 
ацæудзынæн æмæ, дам, уæд аныхас кæндзыстæм. 
Мæ зæрдæ, кæй зæгъын æй хъæуы, фæкъæпп кодта 
æмæ мæхинымæр хъуыдытыл фæдæн. Алырдæм дæр 
фæбæрстытæ кодтон æмæ, мæхимæ цæмæй азым аерхас- 
таин, ахæмæй ницы ссардтон. Нæ мæ фæндыди — оарæй 
уа æви æнæбары — редакторы хæдивæджы зæрдæхудты 
бацæуын, уымæн æмæ йæ хорз ирон дзырддзæугæ сыл- 
гоймагæй зыдтон. Цалдæр азы ма иумæ дæр акуыстам. 
Нæ коллективмæ куы ’рбацыд, уæд йемæ цыдæр фарн 
æрбахаста. Йæ ныхасы, йæ бацыды, йæ рацыды дæр 
æфсарм тæлфыди, зынди дзы сылгоймаджы намыс æмæ 
æгъдау. Цыма не ’ппæтæн дæр цыдæр тугхæстæг уыди, 
уый цæстæй йæм кастыстæм мах дæр. Зул цæстæй йæм 
исчи куы ракастаид, уæд æй нæхицæн æфхæрдыл баны- 
мадтаиккам, нæ йын æй ныххатыр кодтаиккам. Уæвгæ, 
уый æцæгæйдæр афтæ уыдаид. Раст зæгъын хъæуы, ре- 
дакторы хæдивæджы бынат йæ куыст нæ уыд, æз партион 
куыст куыд никуы кодтон, уый та журналисты куыст афтæ 
никуы кодта. Чи зоны, мах нæ бынæттæ куы баивтаик- 
кам, уæд алцыдæр йæ гаччы абадтаид. Махæн дæр 
æнцондæр уыдаид, куыст дæр рæвдздæр ацыдаид, фæлæ 
царды ахæм зыгъуыммæдзинæдтæ, цас дæ фæнды, уымæй 
фылдæр ис. Æрбацыди мæм куысты кæронмæ æввахс ре- 
дакторы хæдивæг. Куыддæр мæ ауыдта, афтæ йæ сызгъæ- 
рин дæндæгтæ ферттывтой. Зонгæ мидбылхудт йæ цæсго- 
мыл ахъазыд. 
— Ахæм райдзаст æмæ парахат уаты æрбадтæ! — са- 
лам дæр мын нæма радта, афтæмæй загъта редакторы 
хæдивæг.— Гъемæ дын амондджын бынат фæуæд! Нæ йæ 
зыдтон, ахæм бæрзонд æмæ райдзаст ран кусыс, уый! 
— Цыма сымах ныллæгдæр ран бадут, уый хуызæн. 
— Нæ ран бæрзонд бæргæ у, фæлæ нæм хуры цæст 
никæцæй кæсы. 
— Уæддæр мæнæн уыцы хæдзар уæлдай ад кæны. 
— Уæд дзы нæ ралыгъдаис... 
— Мæхи бæргæ нæ фæндыди. 
Кæрæдзиуыл куы ацинтæ кодтам, уæд æй сбадын код- 
тон. 
— Хæрзаг дæхинымæр дис кæныс, ацы ус мын исты 
диссæгтæ радзурынмæ хъавы, зæгъгæ? Ницы уадиссаг дын 
зæгъдзынæн, фæлæ æнцад цæмæн бадыс, уый мæм диссаг 
кæсы. 
167 

— Уæдæ цы кусон? 
— Куыд цы кусай? Æз тагъд пенсийы цæуын... 
— Фехъуыстон æй. Æмæ дын цы зæгъинаг дæн, уый 
зоныс? Мама ацу. Кæдæм дзы тагъд кæныс? 
— Нæ-а. Цæугæ кæнын. Кусджытæй дæр æфсæрмы 
кæнын хъæуы. 
— Цы дзы ис æфсæрмыйагæй? 
— Цытæ дзурыс! Æндæр адæмы æхсæнмæ куы бахау- 
даин, уæд дзы фараст азы нæ, фæлæ фараст боны дæр нæ 
бакуыстаин. 
— Кæд хорз адæм сты — хорз адæм кæй сты, ууыл та 
дызæрдыг нæ кæнын — уæд уал кус. Фæстæдæр дæм 
фæсмон æрцæудзæн. 
— Мæхимæ дæр иуæй-иу хатт ахæм хъуыдытæ æрцæуы, 
фæлæ бæстондæр куы ахъуыды кæнын, уæд цыма мæ ацæ- 
уын хуыздæр уыдзæн, афтæ мæм фæкæсы. 
— Нæ зонын... Куы уал лæууис, уæд цыма хуыздæр 
уаид. Æмгъуыдæй раздæр дæхицæй сывæллонгæс сараз- 
дзынæ. Дæ цоты цоты кæй рæвдаудзынæ, уым æвзæрæй 
ницы ис, фæлæ дын уыцы куыст дæр нæ аирвæздзæн. 
— Пенсийы ацæуын æз раджы сфæнд кодтон. Нæ кус- 
джытæй дæр æй нæ бамбæхстон. Куыддæр, зæгъын, мæ 
афон æрцæуа, афтæ уæ сидзæрæй фæуадздзынæн. Цæугæ 
дæр дæм уый тыххæй скодтон. Мæ бынатмæ хъавджытæ 
ис, мæн та, ды дзы куы уаис, уый фæнды. 
— Мæнæн хистæр хо нæй, фæлæ цыма раст мæ хистæр 
хо дæ, ахæм аргъ дын кæнын æмæ демæ æргомæй уымæн 
дзурын. Загътой мын, пенсимæ кæй цæудзынæ, уый. Ууыл 
афæдзæй фылдæр цæуы. Гæды ныхас нæ зæгъдзынæн: 
фæндыди мæ фæстæмæ, иуæндæс азæй фылдæр кæимæ 
бакуыстон, уыцы адæмы æхсæнмæ, фæлæ дæ бынатмæ сæ 
бæттæнтæ чи тоны, уыдонимæ тохы бацæуын мæ бон нæу. 
Æз сызгъæрин бынаты тыххæй дæр мæ фарсыл хотыхтæ 
нæ бабæтдзынæн. 
— Уæдæ иннæтæ куы бæттынц. 
— Иннæтæ цы кæнынц, уый кæнæнт. Мæн цъыфæй- 
дзагæй ницы хъæуы. Дæ бынаты куы баззаис, уый мæ 
тынг фæндыди. Сæ цæсгом кæй суагътой, уый сын фаг 
нæу. Уадз æмæ ма хъуахъдзыхæй дæр баззайой. 
— Нæ-а. Мæнæн æнæцæугæ нал ис. Æргом дзургæйæ, 
азимагæй дæр тæрсын. Мæ бæсты чи ’рбацæуа, уый адæ- 
мимæ куы нæ фидауа, уæд мæн дæр æлгъитджытæ куы 
фæуа. Дæуæн та иууылдæр зонгæ адæм сты... 
— Мæныл ам дæр нæ тæдзы. 
168 

„ — Сæрнизтæ газеты бирæ фылдæр и, фæлæ ды нырма 
дæ тæккæ тыхыл дæ æмæ цæмæй тæрсыс? 
— Тæрсгæ ницæмæй кæнын, стæй мæ зындзинæдтæ дæр 
нæ бауромиккой, фæлæ кæйдæр уæхсчытыл къахæй лæу- 
уын ахуыр нæ дæн. Мæ рæмбыныкъæдзтæй мæхицæн 
фæндæгтæ лæгæрдон, уый мæ туджы нæй. 
Редакторы хæдивæг ацыди, ницæуыл баныхас кодтам, 
афтæмæй. Стæй цыфæнды ныхас куы бакодтаиккам, 
уæддæр дзы ницы рауадаид. Обкомы секретарь мæм 
дзургæ нæ кодта, мæхицæн та йæм мæ зæрды ссæуын нал 
уыди. Иу хатт баныхас кæнын æгъгъæдыл банымадтон. 
Мæ хъæстытæ Æмзорæй раздæр никæмæн ракæнын. Цыт 
дæриддæр мæм зæгъинагæй уыди, уыдон ын куы радзырд- 
тон, уæд мæ уайдзæфгæнæгау бафарста: 
— Цæмæн дæ хъæуы газет? Замманай бынаты кусыс 
æмæ йæ дæхицæн ма ’над кæн. 
Æмзор мын цыфæнды раст зонд куы фæамоны, уæддæр 
мæм раздæр дызæрдыггаг фæкæсы, фæлæ та, рæстæг куы 
рацæуы, уæд йемæ сразы вæййын. Ныр дæр та мæ йæ 
ныхæстæ гуырысхойыл бафтыдтой. Цымæ йæм мæ куы- 
сты æппæты хуыздæр цы кæсы? Æнцон кусæн дзы кæй у, 
уый, æвæццæгæн. Æмæ уый чысыл у? Сæр ницæййаг 
хъуыддæгтæй æвдæлон куы уа, уæд адæймаджы хъарутæ 
куы бахъæуой, уæдмæ æнæвнæлддæрæй баззайдзысты. 
Уæдæ дзы, кæйдæр загъдау, мызд дæр газетæй къаддæр 
нæ уыди. Стæй мæ газетмæ чи хуыдта? РеДактор у æмæ 
дзы ныхасы æрдæг дæр нæма фехъуыстон. Уый куы 
фæндид, уæд мын æппæты фыццаг хъуамæ йæхæдæг исты 
загътаид. Фембæлгæйæ мын уæлæнгай салам ратты æмæ 
мæ рæзты аивгъуыйы. Уæдæ Борнæф дæр мæ фарс радзу- 
ра, уый æнхъæл нæ дæн. Уæлдайдæр мæ фарсмæ исчи 
куы уа, уæд ын уый хиондæр кæй фæуыдзæн, ууыл дызæр- 
дыг нæ кæнын. Йæ зæрдæ мыл цы ницæййаг хъуыддæгты 
тыххæй фæхудт, уыдон рæгъмæ рахæссинаг бæргæ нæ 
уыдысты, фæлæ алы адæймаг дæр йæхи барæнтæй ар- 
хайы. Кæмдæр мæ рæзты æрбацæйцыд æмæ, дам, мын нæ 
сыстад. Æз та хистæрæн æгъдау раттын кæддæриддæр 
мæхицæн хæсыл нымадтон, кады хъуыддаг æй хуыдтон, 
уæд дзы Борнæфы хъуамæ цæмæн фæхъулон кодтаин, уый 
бамбарын мæ бон нæ баци. 
Редакторы хæдивæджы пенсийы цæуыны рæстæг куыд 
хæстæгдæр кодта, афтæ ныхæсты куырой дæр тынгæй- 
тынгдæр ссадта. Æмæ-иу цы нæ хабар æрцыд мæ хъус- 
тыл! Уыимæ иууылдæр архайдтой, чи цы хъуыста, уый 
Ю 

мæнмæ фæхæццæ кæныныл, цыма йæ æнæмæнг мæ саси- 
ры балуарын хъуыд, уый хуызæн. Æз рагацау мæ бынаты 
оаззайынмæ мæхи æрцæттæ кодтон, уымæн æмæ бамбæрс- 
тон, обкомы секретары ныхæстæ æрдумæ дæр кæй ничи- 
уал æрдардзæн. Мæ зæрдыл иу худæджы хабар æрлæу- 
уыд. Исты тыхст уавæрæй фервæзынæн мын æдзухдæр 
худæг феххуыс кæны æмæ та ныр дæр уыцы мысты хабар 
дзæгъæлы не ’рымысыдтæн. Цæвиттон, иу кæйдæр, мыст 
цас цæры, уый базонын куы бафæндыд æмæ дзы йæ зон- 
гæйы куы бафарста, уæд ын ахæм дзуапп радта: «Уый 
гæдыйæ аразгæ у». Уыйау, обкомы секретарь цыфæнды 
кæд загъта, уæддæр пенсимæцæуæджы бынаты кæй 
сæвæрдзысты, уый Борнæфæй аразгæ уыд. Æмæ иууылдæр 
æнхъæлмæ кастысты, Борнæф цы зæгъдзæн, уымæ. Уæвгæ 
уыйбæрц фæразондзинад алчи нæ равдыста. Æнхъæлмæ 
кæсын гæдзæ у, гæдзæйы бын та сой и. Уыцы соймæ куыд- 
фæндыйы цæстæнгас равдыста Ибрагим, цæрæнбонты иу 
адæмымыггаг æрмæг кæй къухы бынæй нæ рацыд, фæлæ 
зæронды ’рдæм хицауы бынаты æрбадынвæнд чи скодта, 
уыцы Ибрагим. 
Фæндгæ бирæ кæйдæрты цыдæртæ фæкæны, фæлæ 
цæмæй дæ бæллиц сæххæст уа, уый тыххæй æрмæст 
фæндон фаг нæ вæййы. Ибрагим дæр æрмæст фæндоны 
æвджид нæ уыдис. Йæ фæндоны фарс чи рахæцыдаид, 
ахæм адæймаг уыдис Борнæф. Уымæн та, Ибрагимы ахæм 
бынаты сæвæрæн ис, уый йæ зæрды кæрон дæр никуы 
æрæфтыдаид, æмæ Ибрагим хъуыддаг бамбарын кæныны 
тыххæй Борнæфмæ бацыдис æмæ йын йæ фæндон бамба- 
рын кодта. Йæ фæндон ын бамбарын кодта, фæлæ уымæй 
Борнæфы цы уавæры сæвæрдта, уый æппыйдæр нæ бам- 
бæрста, уымæн æмæ йæхи уды къоппайæ дарддæр уыцы 
сахат ницæуыл хъуыды кодта. 
Борнæф æнæрхъуыды никуы уыд. Хъуыды кæныныл 
фæцис уæд дæр. Кæй зæгъын æй хъæуы, æппæты стырдæр 
цæлхдур уыдтæн æз. Ома тæрсгæ мæ истæмæй кодта æви 
æфсæрмы? Иу дæр нæ æмæ иннæ дæр. Æппæты фыццаг 
йæхиуыл хъуыды кодта, обкомы иннæ секретарыл. Сæхи 
дзыхæй ныхас рацыд. Мæнæн æй загътой. Уæдæ йæ ре- 
дакторæй дæр хъуамæ ма басусæг кодтаиккой. Æппын- 
фæстаг, чи зоны, æмæ мæнæй дæр стъæлфыдысты. Жур- 
налисты журналистыл ахуыр кæнынмæ арвыстам, фæстæ- 
мæ сыздæхт æмæ, цы куыст зоны, уыцы куыстмæ йæ бон 
бахауын нал у. Фæлæ уыцы хъуыддаг кæмдæр дæлæуæз- 
гомау лæууыдаид. Борнæф уыцы сагъæсты Ибрагимыл 
170 

^ъуыды кæнгæйæ бахауди. Куыдæй йæ сæвæра бынаты, 
йæ фæдыл ныхæстæ нæ расайгæйæ? Уымæн, æвæццæгæн, 
уæвæн нæ уыд, уымæн æмæ, редакторы хæдивæджы бы- 
наты кæй сæвæрæн ис, ахæм Ибрагимы Борнæфæй уæл- 
дай иннæтæй дæр ничи зыдта, фæлæ Ибрагим Борнæфы 
хъæуккаг кæй у, уый алчидæр зыдта. Иу хъæуккаг æмæ 
иу диныл хæст адæм та хъуамæ кæрæдзиуыл хæцой, уæл- 
дайдæр дзы иу тынг стыр хицау куы уа, иннæ та бирæ 
къаддæр, фæлæ хицауы оынатмæ куы тырна, уæд. Бирæ 
фæхъуыды кæныны фæстæ Борнæф Ибрагимæн загъта: 
— Ацы бынатмæ ма Таучелы-фыртæн дæр зæрдæ ба- 
вæрдтам. 
— Уый нырма æрыгон у æмæ ма йын ахæм фадæттæ 
бирæ уыдзæн, мæнæн та мæ пенси æрбахæстæг кæны... 
— Хорз, — загъта арф ныуулæфгæйæ Борнæф.— 
Уыдон, дæумæ куыд кæсы, афтæ æнцонгæнæн хъуыддæгтæ 
не сты. Ахъуыды кæндзыстæм... 
Ууыл сæ ныхас ахицæн. Ибрагим фæстæмæ здæхти 
гуызавæгæнгæ. Кæй бацыд, ууыл фæсмон нæ фæкодта. 
Куы нæ бацыдаид, уæд æвзæрдæр уыдаид, уымæн æмæ 
йæ кой зынæй рауадаид. Уæвгæ, редактор Ибрагимы ро- 
хуаты нæ ныууагътаид, уымæн æмæ Борнæфæн йæ хъæук- 
каджы кой ракæнынæй йæ зæрдæ æлхæдтаид, фæлæ 
уæддæр йæхи тыххæй йæхæдæг куыд загъта, афтæ дзы 
ничи загътаид. Уæдæ, мæн тыххæй цы зæгъын хъуыд, уый 
дæр йæхицæй тынгдæр чи æнкъардта? Æнæмæнг бацæ- 
уын хъуыд: дуар куы нæ хойай, уæд æй нæ байгом кæн- 
дзысты. Уыдон иууылдæр хорз, фæлæ сæйрагдæр — йæ 
къухы цы саразын бафтыд? Дæ оацыдæй хъуамæ дæ ра- 
цыд хуыздæр уа, æмæ Ибрагимæн йæ бон афтæ зæгъын 
нæ уыди. Редакторимæ фембæлыныл батагъд кодта. 
Хабæрттæ куыддæриддæр уыдысты, афтæ йын сæ ра- 
дзырдта. 
— Мæнмæ гæсгæ фембæлд дæу пайдайæн уыди,— йæ 
зæрдæ йын балхæдта редактор. 
— Афтæ дæм кæсы? 
— Уæдæ? Æнцонгæнæн хъуыддæгтæ не сты, зæгъгæ, 
дын загъта? 
— 0. 
— Уый афтæ амоны, æнцонгæнæн не сты, фæлæ сæ 
уæддæр кæнын хъæуы. Стæй ма дын, ахъуыды кæн- 
дзыстæм, зæгъгæ, дæр кæй загъта, уый дæр хорз у. Уый 
куы ницы аразынмæ хъавид, уæд дын æй комкоммæ 
зæгъынæй дæр нæ бафсæрмы кодтаид. 
171 

Борнæфыл дæр афтæ дис нæ кодтон, редактор мæ цас 
дисы æфтыдта. Кæд æцæгæйдæр йæ зæрдæ газетыл тыхст, 
уæд æй ахæм хæдивæг цæмæн бахъуыд? Куы зæгъын, 
цæрæнбонты иу æрмæгæй газеткæсæджы зæрдæ куы ни- 
куы фæцагайдта. Æгæр-мæгуыр йæ уацхъуыдтæй адæмы 
мыггаг сæргонд раттын дæр куы никуы никæмæн бафæ- 
рæзта. Цалдæр æмæ ссæдз азы цы фæфыста, уыдон Габо- 
цийы иу сæргонды аргъ куы нæ уыдысты. 
Никуы мæ ферох уыдзæн уыцы сæргонд. Куыннæ фæар- 
хайдта алы газеты кусæг дæр, йе ’рмæгæн, чи никуыма 
уыд, ахæм сæргонд раттыныл, фæлæ дзы уæддæр Габо- 
цийы ничима амбылдта цыма, афтæ мæм кæсы. Фæзы 
горæтæй нæм хъаст ссыди, загсы кусæджы гуымиры митæм 
кæсын, дам, нæ бон нал у. Кæд ахæм хабæрттæм Габоци 
ницы бар дардта, уæддæр ын редактор бахæс кодта æмæ 
районмæ ацыд. Загсы кусæг æцæгæйдæр, лæгой кæмæй 
фæзæгъынц, ахæм разынд. Загсмæ адæм чындзæхсæвы 
рæстæг къайады гæххæттыты фæдыл кæнæ, Хуыцау ма 
зæгъæд, фæлæ зианы рæстæджы, чи амард, уымæн æвди- 
сæндар райсынмæ бацæуынц. Гъемæ, дам-иу, уыцы сыл- 
гоймаг, чи ’рбацыд, ууыл фæтъæлланг ласта: «Мард дыл 
æрцыд æви ус ракуырдтай? » Габоцийы дæр ма æндæр цы 
хъуыди, æмæ йе ’рмæгæн ахæм сæргонд куы раттид. Газе- 
ты куы фæзынд, уæд телефоны дзæнгæрджытæн кæрон 
нал уыд. Редакцийы кусджытæ-иу кæрæдзиуыл куы ам- 
бæлдысты, уæд-иу дзы чи фæраздæр, уый иннæйы афарс- 
та: «Мард дыл æрцыд æви ус ракуырдтай?» Цыма мард- 
æрцыд æмæ ус ракурын иу сты, уый хуызæн. 
0, æмæ Ибрагимы бирæ фыстытæ иу ахæм сæргонды 
аргъ дæр нæ уыдысты, афтæмæй та йæ редактор йæхицæн 
хæдивæг кодта. 
Æз, кæй зæгъын æй хъæуы, хабæрттæ æмбæрстон, фæлæ 
редакторæн æмбарын дæр никуы ницы бакодтон. Нæ мæ 
фæндыди мæхи цæсты æфтауын, иумæ цы рæстæг бакуыс- 
там, уый та дзырддаг кæнын. Иумæ кусгæйæ алы хабæрттæ 
дæр вæййы. Тæрхæджы тæбæгътæ дæр, дам, ма сæхимидæг 
куы базмæлынц. Уыдис дæрзæг бынæттæ нæ ахастдзинæд- 
ты дæр, фæлæ, æмткæй райсгæйæ, адæймаг æхсызгонæн 
кæй æрымыса, ахæм бонтæ арвыстам. Æмæ дис дæр ууыл 
кодтон. Цæуыннæ йæ фæндыд, ногæй иумæ кусын куы 
райдыдтаиккам, уый? Истæмæй мæ тарстаид, æмæ æз 
мæхимæ тæссагæй ницы зыдтон. Гадзрахатæй никуы ни- 
кæуыл рацыдтæн, зæххыл иу адæймаг афтæ нæ зæгъдзæн, 
æнаххосæй кæйдæр бафхæрдтай кæнæ искæуыл хинæй 
172 

рацыдтæ. Кæй зæгъын æй хъæуы, æвзæр митæ чи фæкæны, 
уыдон дæр сæхи раст фæхонынц, йæхиуыл дзы комдзог 
никуыма ничи рацыд. Фæлæ адæм алцыдæр зонынц æмæ. 
уынынц. Йæхицæй чи цы дзуры,~уымæ гæсгæ аргъгæнæг 
ын не сты, фæлæ кæсынц, æцæгæй чи цы у, уымæ. Чи зоны, 
редактор мæм æндæр цæстæй каст æмæ æндæр уынаффæ 
дæр уымæн рахаста. 
Скодтой Ибрагимы редакторы хæдивæг. Бынаты йæ 
сæвæрдтой, фæлæ уыцы бынаты кусын куыд хъæуы, уый 
та йын чи бацамондзæн? Иу артисткæйæн кадджын ном 
куы радтой, уæд, дам, ын йæ лæг афтæ зæгъьк «Ныр та 
дын цæмæй курдиат раттой, ууыл бацархай». 
XVI 
Рагацау дзурын кæй ницы фæхъæуы, уый бæргæ зо- 
нын, фæлæ та мыл уæддæр сайд æрцæуы. Хистæрты 
ныхæстæ мæ æрбайрох вæййынц — уыдон та афтæ фæдзу- 
рынц: фæндтæ Хуыцаумæ сты — æмæ та фæфæсмон 
кæнын. Обкомы секретарь Мын афæдзæй фылдæры размæ 
цы зæрдæвæрæн ныхæстæ загъта, уыдон нæхимæ дзæ- 
гъæлы радзырдтон. Бинонтæ дæр æнхъæлмæ кæсыныл 
бафтыдысты, афтæмæй æнхъæлмæгæсгæ та ницæмæ уыд. 
Цыма сæ мæхæдæг афæлывтон, цæмæдæр гæсгæ мæм афтæ 
каст. Кæддæр мын Габоци йæ сыхаджы хабар дзырдта. 
Йæ дæндæгтæ кæнинаг уыдысты æмæ-иу йæ мадæн 
лæгъстæгæнæгау загъта: «Æхца-ма мын ратт æмæ мæ 
дæндæгтæ скæнон».— «Нæма мæм ис æхца».— «Уæдæ 
сæ кæд скæндзынæн?» — «Хуыцауы куы фæнда, уæд». 
Иуцасдæр рæстæг та-иу рацыд æмæ та-иу лæппу йæ мады 
баййардта: «Цæй-ма, мæ дæндæгтæ кæнын афон кæд 
уыдзæн?» Мад дæр та йын-иу дзуапп радта: «Хуыцауы 
куы бафæнда, уæд». Фæстаг хатт ма ахæм дзуапп куы 
райста, уæд лæппу йæхиуыл хæцын нал бафæрæзта æмæ 
мæстыхуызæй загъта: «Уæдæ Хуыцауы фæнда æви нæ 
фæнда, уæддæр æз абон цæуын мæ дæндæгтæ кæнынмæ!» 
— æмæ дуар йæ фæстæ ныггуыпп кæнгæйæ ацыд. Йæ 
фыдбылызы къæхтæ ма йæ скъæтмæ цæмæн бахастой — 
хæйрæг йæ зонæг, фæлæ йыл бæх нычъчъыллипп кодта, 
йæ дзæбæх дæндæгтæ дæр ныппырх сты æмæ рынчындонмæ 
ласинаг фæци. Мад æм рынчынфæрсæг бацыд æмæ йæ 
лæппуйы æфсæртæбастæй куы бауыдта, уæд йæ сæр дыу- 
уæрдæм тилгæйæ загъта* «Нæ дын дзырдтон, мæ хъæбул, 
цалынмæ Хуыцауы бафæнда, уæдмæ ницы гæнæн ис, зæгъгæ? » 
173 

Мæнæн дæр мæ куыстæй куы ницы рауад, уæд мын 
кæддæр обкомы секретарь цы ныхæстæ загъта, уыдон 
нæхимæ кæй радзырдтон, уый аххос фæкодтон. Æмæ мыл 
ахæм æмбисонд иу æмæ дыууæ хатты не ’рцыд. Тимæ, мæ 
хъуыддагæй кæй ницы рауад, уый куы базыдта, уæд мын 
загъта: 
— Чи зоны, афтæ хуыздæр уыдзæн. Кæс-ма-иу, кæд- 
дæра фæсмон фæкæнис. Уый бæсты, цалынмæ уыцы куыс- 
ты дæ, уæдмæ фатер райсыныл бацархай. 
— Уый ма мын Æмзор дæр загъта. Борнæфмæ, дам, 
бацу æмæ, дам, ын дæ уавæр оамбарын кæн. 
Фатеры тыххæй бацæуын аиппыл нæ нымадтон, уымæн 
æмæ дыууæ гыццыл къуымы цыппар • адæймагæн тынг 
къуындæг уыди. 
Борнæфмæ афтæ æнцонæй бацæудзынæн, уый æнхъæл 
нæ уыдтæн. Йæ секретарæн загътон, æмæ йæм бацыди. 
Æнхъæлмæ дæм кæсы, зæгъгæ, мын куы загъта, уæд мæ 
уырнгæ дæр нæ бакодта. 
— Цалынмæ иунæг у, уæдмæ цæуыннæ цæуыс? — 
сбустæ мыл кодта секретарь.— Æви дæм æнхъæлмæ кæсын 
хуыздæр кæсы? 
Дзæоæх цæстæй мæм ракасти. Иунæг хатт дæр мæ нæ 
бахъыгдардта. Мæ зæгъинæгтæ дзырд куы фæдæн, уæд 
иуцасдæр хъусæй алæууыд, стæй цыма тагъд кæнын зонгæ 
дæр нæ кодта, уый хуызæн загъта: 
— Фатер афæдзы кæрон райсдзынæ, дæ куысты тыххæй 
дæр ахъуыды кæндзыстæм... 
Иу хъуыддаг саразын æнхъæл дæр нæ уыдтæн, Борнæф 
та мын мæ куысты тыххæй дæр зæрдæ ’вæрдта æмæ ма 
дарддæр цæуыл хъуамæ дзырдтаин! Афтæ зæрдæрухсæй 
дзы рацыдтæн, æмæ йын зæгъæн дæр нæ уыди. Уымæй 
размæ Борнæфæй бирæ цæмæйдæрты разы нæ уыдтæн, 
зæгъгæ, зæгъын мæ бон нæ уыди, уымæн æмæ бирæ хæтты- 
ты нæ сæмбæлдыстæм, фæлæ йыл, æмткæй райсгæйæ, мæ 
зæрдæ худти. Ныр йæ дзуапп мæ зæрдæмæ фæцыди. Цы 
ныхæстæ загъта, уыдон дымгæйы амæттаг кæй нæ бауы- 
дзысты, уый мæ уырныдта, уымæн æмæ йæ, йæхицæн аргъ 
кæнын чи зоны, ахæм лæгыл нымадтон. 
Мæ балцы хабæрттæ нæхимæ куы радзырдтон, уæд 
Тимæ фæуæлахизуæвæгау мæ разы алæугæйæ сдзырдтæ 
— Нæ дын загътон, газетмæ кусынмæ кæй нæ ацыдтæ, 
уый« хуыздæр у, зæгъгæ. 
— Цавæр куыстмæ мын зæгъынц, уый зонгæ дæр куы 
нæма кæнын. 
174 

^ — Газетæй æвзæрдæр нæ уыдзæн. Мæ ныхас та ма-иу 
дæ зæрдыл бадар... 
— Куыстытæ дæр хорз сты,— ныхас йæхимæ айста 
Бæди,— фæлæ дын цавæр фатер æмæ кæм ратдзысты? 
— Æртæ уатæй нын къаддæр нæ ратдзысты, уый бæл- 
вырд у,— загътон Бæдимæ раздæхгæйæ.— Цал бинойна- 
джы стæм, уый Борнæфæн загътон. Цавæр фатеры цæрæм, 
уый дæр зоны. 
— Искуы нын горæты кæрон куы раттой,— рагацау 
сагъæсы бацыди Бæди,— уæд нæ уый цæмæн хъæуы? 
— Горæты кæрон нæ цыфæнды хорз фатер дæр нæ 
хъæуы, уый дын æз дæр зæгъын. Мæнмæ гæсгæ нын дард 
нæ ратдзысты. Нæхи фатер горæты астæу кæй ис, уый 
дæр хъуамæ нымад уа. Уæвгæ сымахæн ацы фатер кæй 
нæ байстой, ууыл дæр цин хъуамæ кæниккат. 
— Ды та æдзух уый радавыс! — фæрсырдæм мæм зы- 
нæрвæссон каст ’æрбакодта Тимæ.— Радзур-ма уыцы ха- 
бар æмæ та фырцинæй сырæзай. 
— Уæдæ ахæм диссаг искуы фендæуыди! — мæ худын 
тыххæй уромгæйæ райдыдтон æз.— Мæскуыйы мæ 
ахуыртæ ныууагътон, мæ бинонты фенон, зæгъгæ, æмæ 
тæргæбæхæй ам æрбалæууыдтæн. Фыццаг уæладзыджы 
къæсæрыл алæууыдтæн æмæ æнахуыр хъæр мæ хъустæ 
ацахстой. Хъæлæс æнæзонгæ куы разынд, уæд мын фен- 
цондæр, махмæ ницы бар дары, зæгъгæ, æмæ асинтыл 
фæхæрдмæ кодтон. Куыд уæлдæр цыдтæн, афтæ нæхимæ 
мæ зæрдæ тынгæй-тынгдæр æхсайын райдыдта. 
Цыппæрæм уæладзыгмæ скастæн æмæ къæпхæнтыл 
лæугæ ауыдтон цавæрдæр нæлгоймаджы. Уый хæрдмæ йæ 
къухтæ тилгæ кæимæдæр загъд кодта. 
Æрлæууыдтæн æмæ æнхъæлмæ кæсын, кæд мæ фенид 
æмæ йæ загъдæй дæр фенцаид æмæ мын фæндаг дæр рат- 
тид. Куыннæ стæй! Зынгæ дæр æм никæцæй кодтон. Йæ 
фæстаг ныхæстæ уыдысты æппæтæй карздæр: «Райсом 
фатеры мызд куы нæ бафидат, уæд уæ хъуыддаг тæрхон- 
донмæ лæвæрд æрцæудзæн!» Æмæ йæхи асинтыл рауагъ- 
та. Чысыл-ма бахъæуа, ма мæ скъуыра. Нæхи уæладзыгмæ 
скастæн æмæ дын, зæрватыччы лæппынтæ сæ ахстонæй 
куыд кæсой, афтæ бынмæ кæсынц Тимæ æмæ Бæди. Чи у 
æмæ цæуыл бæстæ йæ сæрыл систа, зæгъгæ, сæ бафарс- 
тон æмæ мын куы радзуриккой, фатеры мызд бафидын, 
дам, нæ ферох æмæ хæдзæртты управленийæ æрбацыдыс- 
ты. Цал мæйы, зæгъын, нæ бафыстат? Æмæ, дам, авд. 
— Авд мæйæн нæ уыди, ды дæр! — цыма тынг стыр 
175 

рæдыд æруагътон, уый хуызæн мæ раст кæнынмæ фæци 
Тимæ.— Æхсæз мæйы йедтæмæ нæ уыдысты. 
— Æмæ дæм æхсæз мæйы гыццыл кæсынц? 
— Мæнæ цы и! — Тимæ мын мæ рæмбыныкъæдзыл 
фæхæцыд.— Исты барæй уыдыстæм? Ферох нæ и... 
Уæдæй фæстæмæ фатеры мызд уа, телефон уа, æндæр 
иставæр фиддонтæ нæм æрбацæуа — Бæди æмæ сæ Ти- 
мæйыл никуыуал баууæндыдтæн. Алы мæй дæр сæ 
мæхæдæг бафидын æмæ æнæмæт вæййын. 
— Мæскуыйы коймæ мæ зæрдыл Гезетæ æрлæууыдыс- 
ты,— æхсызгон мысинæгты ахæсты бахаугæйæ сдзырдта 
Тимæ.— Кæд сыл нæ писмотæ æмбæлгæ не скæнынц? 
Мæнмæ дæр диссаг кæсы. Иу хатт нæм уæд та куыд 
никуы ныффыстой дзуапп? Мæскуыйæ куы ссыдыстæм, 
уæд иуцасдæры фæстæ нæ телефоны дзæнгæрæг рай- 
хъуыст. Хæтæл Тимæ систа æмæ «Ало! Ало!» хъæр кæны. 
«Чи дæ? Чи дæ?» фæрсы, фæлæ йын дзуаппдæттæг нæ 
уыдис. Æрæджиау мæнмæ раздæхт æмæ мæм дзуры: 
«Мæнмæ гæсгæ, чидæр хынджылæг кæны. Марадз-ма ды 
йæм байхъус». Æз хæтæл райстон æмæ куыддæр «Ало!» 
зæгъгæ, сдзырдтон, афтæ дард кæцæйдæр цавæрдæр 
æцæгæлон уынæрты æхсæнæй райхъуысти: «Тимæ рай- 
гуырди!» «Гезе дзуры!» — фæдзырдтон Тимæмæ. Уай- 
тагъд мæ уæлхъус алæууыд, цыма йыл стыр хорз æрцыд, 
уый хуызæн йæ цæсгомы æнгæс æвиппайды фендæрхуы- 
зон. «Ало! Ало!» ма фæкодтон, фæлæ Гезеимæ нал баиу 
стæм. 
Куыд бамбæрстон, афтæмæй Саботæн чызг райгуырд 
æмæ йыл «Тимæ» сæвæрдтой, кæнæ та сæ сывæллон чызг 
кæй у, уый базонын кæныны тыххæй афтæ загъта. Уый 
размæ дæр сæм Тимæ писмо арвыста, уыцы телефоны 
дзæнгæрæджы фæстæ дæр ма сæм иу хатт ныффыстам, 
фæлæ дзуапп нæ райстам. 
— Нæ зонын, цы дын зæгъон! — загътон Тимæйæн. — 
Кæд сыл нæ сæмбæлдысты, уæд фæстæмæ хъуамæ ма раз- 
дæхтаиккой? Венгримæ писмотæ фыссыны бæсты цæугæ 
куы акæниккам. 
— Куыннæ, ацæудзыстæм! — цыма венгридзаутæ йæ 
фæрсты куыд цæуынц, уымæ кæсгæйæ хæлæг кæнынæй 
бафæллад, уый хуызæн сдзырдта Тимæ. 
— Бæгуыдæр ис ацæуæн! — загътон фидарæй,— фæлæ 
Уырызмæджы та цы фæкæндзынæ? 
— Уырызмæджы æфсон æй ма кæн! — ныхæстæм 
æрыхъуыста Бæди. 
176 

— Мамæмæ дæр æй ныууадзиккам, иугæр хъуыддаг 
уый онгты куы ’рцæуид, уæд. 
Журналистты Цæдисмæ дыууæ путевкæйы ссыди æмæ 
мæм дзырдтой, кæд цæуыс, уæд, дам, сæ дæуæн рат- 
дзыстæм. 
— Журналистты сфæлдыстадон хæдзармæ дыууæ пу- 
тевкæйы ссыдис,— мæ хъуыдытæ фергомдæр кодтон æз. 
— Хъазыбег, ацæуæм-ма, Гезеты дæр фениккам. 
— Омæ сывæллоны та цы фæкæндзыстæм? 
— Сывæллоны æфсон, зæгъын, æй ма кæн,— загъта та 
Бæди. 
— Уæдæ райсон уыцы путевкæтæ? 
— Райс сæ,— сцин кодта Тимæ.— Ахæм фадат ма нын 
кæд фæуыдзæн? 
Дыккаг бон путевкæтæ æрхастон æмæ нæхи цæттæ 
кæнын райдыдтам. 
Сентябрь ралæууыд, фæлæ фæззæг йæ бартæ нæма 
райста. Цыма сæрдæн йæхи уæздандзинадмæ æнхъæлмæ 
каст, уый хуызæн æм дардæй фæлгæсыд. Хуры фæндаг 
кæд арвы астæуæй иуфарс азылд, уæддæр йæ хъарм нæма 
фæкъаддæр. Раздæрау архайдта фæткъуытæ сырхфарс 
кæныныл, кæрдотæ бур ахорæнæй ахорыныл. Рæзыныл 
æмæ цæттæ кæныныл сæ къух нæма систой пъамидортæ, 
настæ, къабускатæ. Цъиуты зарджытæ чысыл фæмы- 
нæгдæр сты, уымæн æмæ дзы даргъ фæндагмæ йæхи чи 
цæттæ кодта, уыдонмæ фыццаджы зæрдæйыхатт нал уыд. 
Чи зоны, райгуырæн бæстæйæ фæхицæн уæвын маргъæн 
дæр æнцон нæу. Йæ зымæг нæхимæ чи арвитдзæн, уыдон 
та сæ тæккæ зарын афон дæр уыйас мæлгъæвзæгтыл ны- 
мад не сты. Сырддонцъиутæ, халæттæ, хиуатæ, мит-мит- 
гæнджытæ, сынтытæ, гæркъæрæгтæ .æмуаст куы ныккæ- 
ной, уæддæр дзы иу зарæг куы нæ рауайдзæн. 
Æвзæр афон нæ рабæлццон стæм Тимæимæ. Рæстæг 
нæхимæ нырма сæрды хуызæн кæм уыд, уым Венгрийы — 
афæдзы афонтæ фæстæдæр кæм ралæууынц, уыцы 
бæстæйы боныхъæд ноджы хуыздæр уыдзæн. Хи найынмæ 
дæр ма бæздзæн. Венгрийы ма æз уымæй размæ дæр 
уыдтæн. Æргом дзургæйæ, дыккаг хатт цæуынвæнд Ти- 
мæйы тыххæй скодтон. Фæсарæнты никуыма уыди. Уадз 
æмæ истытæ фена, стæй Гезетимæ дæр кæд фембæлик- 
кам. Раст зæгъын хъæуы, писмотæн дзуапп чи нæ дæтты, 
уыдонимæ куыд фембæлæн ис, уымæн бынтон дæсны нæ 
уыдтæн, фæлæ бæстæйæн йæхи мидæг куы уæм, уæд сæ 
цыма æнцондæрæй ссардзыстæм, афтæ мæм каст. 
177 

Балатонмæ куы бахæццæ стæм æмæ сфæлдыстадон 
хæдзары куы æрфысым кодтам, уæд фæрсгæ-фæрсгæ ба- 
зыдтам, Гезе кæм цард, уыцы горæт Сексардмæ фон- 
дзыссæдз километры йедтæмæ кæй нæ уыд. Тимæимæ ма 
уым дæр æрымысыдыстæм, Гезетæ нын дзуапп кæй нæ 
радтой, уый. Цы уа, уый уæд, зæгъгæ, ма сæм иу писмо 
ныффыстам. Æртæуæладзыгон хæдзары мах Тимæимæ 
цардыстæм дыккаг уæладзыджы. Телефон фыццаг уæла- 
дзыджы йедтæмæ никуы уыд. Нæ писмойы уыцы телефо- 
ны номыртæ дæр ныффыстам, бынæй та бафæдзæхстам, 
цæмæй нæм, исчи куы дзура, уæд фæхабар кæной. 
Æртыккаг бон нæм фыццаг уæладзыгæй стахтысты, 
телефонæй уæ агуырдæуы, зæгъгæ. 
— Хъа-зы-бег!— айхъуыстон Гезейы хъæлæс.— Мæ 
хорз æмбал! Алы бон æгас цу! Тынг æхсызгон мын у, 
Венгрийы зæххыл кæй æрлæууыдтæ, уый! 
Аныхæстæ кодта Тимæимæ дæр. Стæй та хæтæл æз 
райстон. Гезе мын бафæдзæхста, цæмæй сабаты макæдæм 
ацæуæм. Мах, дам, уæм Магдæ æмæ мæ чызгимæ æрба- 
цæудзыстæм. 
Тимæ Мæскуыйы гыццыл чызгæн лæвæрттæ балхæдта, 
фæлæ ма уæддæр йæ зæрдæ цæмæдæрты æхсайдта æмæ 
горæтмæ ацыдыстæм. 
— Магдæйыл дæр афтидкъухæй куыд сæмбæлдзынæн? 
— мæнæй бар курæгау загъта Тимæ. 
Иу диссаджы миниуæг раиртæстон Тимæмæ. Æз 
æппындæр фæрсинаг кæм нæ вæййын, уым нæ, фæлæ ма 
йын йæхи дæр æз кæм бафæрсин, уым дæр мæн фæфæрсы. 
Бирæ хæттыты йын загътон, мæнæй дæ бар курыны сæр 
ницæмæн хъæуы, ды цы бакæнай, ууыл æз кæдфæндыдæр 
сразы уыдзынæн, зæгъгæ, фæлæ дзы кæнæ рох фæвæййы, 
кæнæ та уыцы хъуыддаг йæхицæн æнæмæнг кæнинагыл 
фæнымайы æмæ мæ уæддæр бафæрсы. 
— Цы хъæуы, уый ды мæнæй хуыздæр куы зоныс, ахæм 
ран ма æз дæр дæу æххуысмæ куы фæдзурин, уæд мæн 
цæмæн фæрсыс? 
— Иу хатт мын куыд загътай, уый дын зæгъон? 
— Кæд мæ пайдайæн уыдзæн, уæд — зæгъ. 
— Иу сæры зонд хорз у, фæлæ, дам, иу æмæ ’рдæг — 
ноджы хуыздæр. 
— Ацы ран сæры æрдæг мæнмæ хауы. 
— Цæй-ма, цы дын уыдзæни, мæнæн куы ницы уыди,— 
ме уæхскыл йæ сæр хатыркурæгау авæргæйæ загъта Тимæ. 
Балхæдта Магдæйæн дæр лæвæрттæ. 
178 

*> Сабаты райсомæй дæс сахаты уыдаид, афтæ фæзын- 
дысты Гезе, Магдæ æмæ сæ гыццыл чызг. Куыннæ сыл 
бацин кодтаиккам! Раст цыма тугхæстæджытæ уыдыстæм, 
уый хуызæн æхсызгон нын уыд кæрæдзийы уынд. Гыц- 
цыл чызджы Тимæ хъавыди йæ хъæбысы æрбакæнынмæ, 
фæлæ-иу уый йæ мады фæстæ амбæхст æмæ та-иу уыр- 
дыгæй тарстхуызæй ракаст. Магдæ йын сæхирдыгонау 
цыдæртæ дзырдта, Тимæ, зæгъгæ, дзы цалдæр хатты йæ 
ныхæсты рахатыдтон, фæлæ «Тимæ» сæ иумæ хауд æви 
сæ дыууæмæ дæр, уый бамбарын мæ бон нæ уыд. 
— Тимæ, дæумæ дзуры тетя Тимæ,— æрхатыди йæм 
Гезе. 
Уый айхъусгæйæ Тимæимæ дисгæнæгау кæрæдзимæ 
бакастыстæм. Гезе нын нæ уавæр фембæрста æмæ загъта: 
— Нæ гыццыл чызг дæр Тимæ хуыйны, уый нæма зо- 
нут? 
— Æз афтæ ’нхъæлдтон, фæлæ йæ бæлвырд нæ зыд- 
тон. Телефонæй дæр, Тимæ райгуырди, зæгъгæ, уый 
тыххæй загътай? 
— Уæдæ! Уыцы бон райгуырди æмæ уæм хæрзæггурæг- 
гаг фæуынмæ хъавыдтæн, фæлæ телефон цыдæр кодта 
æмæ мæ ныхас кæронмæ нал фæдæн. 
— Тимæ, дæумæ гæсгæ йыл сæвæрдтам уыцы ном,— 
загъта Гезе æмæ йæ ныхæстæ Магдæйæн ратæлмац кодта. 
— Мидæмæ нæм цомут,— æрхатыдтон Гезе æмæ 
Магдæмæ. 
Уыдонмæ сæхи фæндтæ уыди. Загътой нын, абон мах 
бар стут, æмæ, дам, уын цы зæгъæм, уый кæнут. Кæд, 
уазджытæ уæвгæйæ фысымтыл нымад уыдыстæм, уæддзер 
нæхи фæнд атæрын нæ бон нæ баци æмæ нæ Гезеитæ 
ресторанмæ ахуыдтой. Цалынмæ фынг рæвдз кодтой, 
уæдмæ нæ ныхæстæн кæрон нал уыди. Мæн æппæты фыц- 
цагдæр базонын фæндыд, писмотæн дзуапп цæуыннæ 
лæвæрдтой, уый. Гезейæн æй куы загътон, уæд мын афтæ: 
— Ног фатер райстам. Уæ фæстаг писмо дæр нæм нæ 
фæхæццæ уыдаид, фæлæ æз ныр стыр лæг дæн,— Гезе йæ 
мидбылты бахудт æмæ тымбылкъухæй йæ риу бахоста,— 
обкомы мæ хайады сæргълæууæгæй сæвæрдтой æмæ мæ 
суанг почтæйы кусджытæ дæр базыдтой. Уæ писмо дæр 
мæм уыдоны руаджы фæхæццæ. 
— Æндæр ма уæм цы хабæрттæ ис? 
— Нæ тæккæ стырдæр хабар у мæнæ ацы гыццыл чызг! 
— йæ сау-сауид рихиты бын, амондджындæр уавæн нæй, 
ахæм мидбылхудт фæзынд Гезейæн.— Чызг уыди, уый 
17? 

куы базыдтам, уæд фырцинæй зæххыл нал хæцыдыстæм. 
Æппæты æхсызгондæр та, кæй зæгъын æй хъæуы, уыд 
Магдæйæн. 
Магдæ йæ ном айхъусгæйæ Геземæ бакаст æмæ йæ, 
æвæццæгæн, бафарста, мæ кой цæмæн кæныс, зæгъгæ. Гезе 
йын сæхирдыгонау цыдæртæ загъта, æмæ Магдæ йæ мид- 
былты бахудгæйæ йæ сæр дæлæмæ-уæлæмæ батылдта. 
— Йæ ном нын рагацау цæттæ уыди,— дзырдта дарддæр 
Гезе.— Ды нын цы нæмттæ радтай,— Гезе цæстæнгасæй 
Тимæмæ ацамыдта,— уыдонæй нæм дæхи номæй хуыздæр 
ничи фæкаст æмæ йыл Тимæ сæвæрдтам. Æви дæу нæ 
фæндыди? — хъазгæмхасæнты бафарста Гезе. 
— Цытæ дзурыс, Гезе? Уый æз мæхицæн стыр кадыл 
нымайын. Хуыцау æй ахæм чызг скæнæд, æмæ йæ кой 
æнæхъæн Венгрийыл куыд айхъуыса,— æмæ гыццыл Ти- 
мæйы йæ хъæбысы ’рбакодта.— Хæдæгай, мæнæ ма дын 
къаба дæр куы балхæдтон,— æмæ йæ хызынæй тыхтон 
систа. Райхæлдта йæ æмæ сырх дзæццытæ къаба гыццыл 
чызгыл абарста. 
Дыууæ Тимæйы афтæ балымæн сты, æмæ цалынмæ 
фæхицæн стæм, уæдмæ кæрæдзийæ атонын нал бакуымд- 
той. Хицæн та фестæм, хур æрныгуылынмæ куы хъавыд, 
уæд. Бон-изæрмæ фæтезгъо кодтам. Ацыдыстæм Шиофо- 
чы горæтмæ дæр. Æрзылдыстæм ын йæ зæрдылдарæн 
бынæттыл. Уыцы горæты райгуырд æмæ схъомыл, йæ ном, 
канд Венгрийы нæ, фæлæ æппæт дунейыл дæр кæмæн 
айхъуыст, уыцы композитор Имре Кальман. 
Ацыдысты Гезе, Магдæ æмæ гыццыл Тимæ. Бафæдзæхс- 
той нын, хуыцаубон куыд никæдæм ацæуæм, афтæ. Гезе 
нын загъта, уæхи иу-æртæ боны ракурут æмæ, дам, Сек- 
сардмæ ацæудзыстæм. 
— Нæ фысымты цыма æгæр батыхсын кодтам, афтæ 
мæм кæсы,— загътон Тимæйæн. 
— Æз дæр бæргæ афтæ нымайын, фæлæ сын нæ цæуæм, 
зæгъгæ, дæр куыд загътаиккам. 
— Иу хатт нæм фондзыссæдз километры дарддæрæй 
æртæйæ ’рбацыдысты. Ныр та нæм сæрмагонд машинæ 
æрбарвитдзысты æмæ æртæ боны мах кой кæндзысты. 
Стæй та нæ фæстæмæ машинæйы æрбаласдзысты. 
— Сæ хистæр лæппу æфсады ис æмæ, дам, уый дæр 
мах тыххæй йæхи ракуырдта, зæгъгæ, йæм нæ хъуыстай? 
Не ’рцыд сын æнæхъæн бинонтæй дæр афтæ ’хсызгон у, 
æмæ ацæуыныл куыннæ хъуамæ сразы уæм! 
Гезеиты автобусы куы сбадын кодтам, уæд фæстæмæ 
180 

Бадатоны цады былгæрæтты рацыдыстæм. Замманай 
фæлмæн изæр скодта. Былгæрон дачæ-хæдзæрттæй нæ 
зынди. Æмæ дзы цынæхуызон хæдзар уыди! Стыртæ æмæ 
гыццылтæ, иууæладзыгонтæ æмæ цалдæрæддæгуæлæтæ. 
Фæлæ дзы дыууæ иухуызоны хæснагыл дæр не ссардтаис 
Нæ дзы ссардтаис фыдынд бæстыхай дæр. Сæ хицæуттæ 
цæсгомæй куыд алыхуызæттæ уыдысты, афтæ хицæн код- 
той сæ хæдзæрттæ дæр. Мæхинымæр афтæ хъуыды код- 
тон: цымæ мах та адæмы кæд бафæзмдзыстæм? Кæд ба- 
зондзыстæм хорзы æвзæрæй иртасын? Адæм цардæй 
къæртт æппарынц, мах та, афтæ цæрæн ис нæ, уый зонгæ 
дæр нæ кæнæм. Уыцы хæдзæртты проекттæ уæд та зы- 
наргъæй балхæн, кæд нæ диссаджы хъæздыг æмæ рæсугъд 
зæхх, кæмæндæр йæ кæркдоны кад дæр чи нæ тæры, ахæм 
халагъудтæй нал сафиккам. Цæмæй архайæм, уыдон 
иууылдæр, зæгъæн ис æмæ, иухуызон сты, афтæмæй мах, 
гæвзыкк æмæ цæсты чи нæ ахады, ахæм хæдзарæнгæстæ 
аразæм, уыдон та — галуантæ. 
Цыфæндыйæ дæр адæмы сургæ куы нæ кæнай, уæд сæ 
никуы баййафдзынæ. 
Кæннод ма уыцы дыргъдæттæм акæс! Фырзадæй 
дæлæмæ сæттынц, фæлæ сæм иу æвналæг нæй. Ничи сæ 
хъахъхъæнгæ кæны, ничи сæм цæст дары. Махмæ ма сæ 
афонмæ æд къалиутæ дæр ахастаиккой. Лæг йæ цæхæра- 
доны бел нывæрын дæр куы нæ уæнды. Дæ дуар куы 
сæхгæнай, уæд дын æй æд гуыдыр рафтаудзысты. 
— Дæ зæрдæмæ цæуынц ацы цæхæрадæттæ? — дзурын 
Тимæмæ. 
Уый мæм къахæгау æрбакаст, ома цы зæгъдзынæн, уый 
рагацау куы зоныс, уæд ма мæ цæмæн фæрсыс, зæгъгæ. 
— Афтæ дзы базилгæ зæхмæ нæма федтон,— мæхæдæг 
мæхицæн дзуапдæттæгау загътон æз.— Цыма се ’ппæтæн 
дæр иу хицау ис, уый хуызæн. — Фæлæ дзы змæлæгыл 
мæ цæст никуы ’рхæцыд. Фæткъуыбæлæсты бын цæйбæрц 
дыргъ сæфы! Дыргъдæтты рагæй кæй ничиуал уыд, уый 
уымæй дæр бæрæг уыд. 
— Æвæццæгæн сæ æндæр хъуыддæгтæй нæма равдæлд. 
— Дыргъафон сын дыргъ æфснайынæй хуыздæр куыст 
цы ис? 
— Чи зоны, сæнæфсир сæ цæсты кадджындæр у. Гезе 
мын куыд дзырдта, афтæмæй ацы зылды, сæнæфсиры 
куыст чи нæ кæны, ахæм хæдзар нæй. Сæнæфсирæн та йæ 
ном йæ уæлæ: сæны æфсир. Ныртæккæ сæндуцæн рæстæг у. 
Хуыцаубон куы ’рбацæйхæццæ кодта, уæд, кæмæй 
181 

æмбæлд, уыдонæй нæхи ракуырдтам. Бамбарын сын код- 
там, кæдæм æмæ цæмæн цæуæм, стæй цас рæстæгмæ æмæ 
нæ фæндоныл дыууæ зæгъæг нæ фæци. Хуыцаубоны нын 
сæумæрайсом нæ дуар æрбахоста саулагъз бæрзондго- 
мау æрыгон лæппу. Йæ сау рихитæ дзыхы фæйнæфæрсты, 
цас вæййы, уымæй дæлдæр æрзæбул сты. Куыд нын бам- 
барын кодта, афтæмæй йæ Гезе æрбарвыста æмæ нæм 
бынæй машинæйы æнхъæлмæ кæсдзæн. 
Цалдæр минуты фæстæ нæ машинæ згъордта Оексардмæ 
фæндагыл. Лæппу уырыссагау цъæррæмыхстытæй зыдта, 
советон æфсæддон хайы кусын æмæ, дам, афтæмæй чы- 
сыл цыдæртæ базыдтон. Нæ фæндаг фылдæр цыди бы- 
дыртæ æмæ хъæдтыл. Иуцалдæр километры фæцыдыстæм 
тулдз хъæды. Бæлæстæн ахæм æмраст зæнгтæ уыди, æмæ 
мæм раздæр нæзыты хуызæн фæкастысты. Фæлæ сын сæ 
цъуппытæм куы фæкомкоммæ дæн, уæд бамбæрстон, 
рæдигæ кæй кæнын. Тулдз мæ цæстытыл, пæлæхсарæй, 
йæ къалиутæ дæрдтыл кæмæн ныззылдысты, ахæм 
бæласæй уад. Цы хъæды астæуты цыдыстæм, уым та 
бæлæстæ кæрæдзимæ æввахс кæй уыдысты, уымæ гæсгæ 
фæйнæрдæм цæуыны бæсты сæхи ивæзтой хæрдмæ æмæ 
сын æвзæр не ’нтысти. Шофыр нын куыд бамоарын код- 
та, афтæмæй Венгрийы цы зындгонд тулдз боцкъатæ ара- 
зынц, уыдонæн хъæдæрмæг ардыгæй ласынц. 
Иу заман нæ машинæйы цыд фæсындæгдæр. Фæндаг- 
гæрон дынджыр цыппæрдигъон фæйнæгыл ауыдтам сæ- 
гуыты ныв. «Æрлæууынмæ хъавы?» — мæ хъусы мын 
æрбадзырдта Тимæ. Дзуапп раттын дæр мæ бон нæма баци, 
афтæ шофыр сдзырдта: 
— Ауылты сæгуыттæ цæхх стæрынмæ фæцæуынц æмæ 
дзы цæмæй машинæйы бынмæ мачи бахауа, уый тыххæй 
шофыртæ сæ цыд фæсабырдæр кæнынц. Фæндаджы был 
сæгуыты ныв дæр уый тыххæй ныссагътой. 
Гезетæ нæм иууылдæр æнхъæлмæ кастысты, кæстæр 
Гезейæ фæстæмæ. Гыццыл Тимæ стыр Тимæйы ауынгæйæ 
йæ мидбылты бахудт æмæ Магдæйы къухыл дыууæ къухæй 
ныххæцыд. Тимæ дзуццæджы æрбадт æмæ йæм йæ къухтæ 
байтындзгæйæ дзурьп 
— Рауай-ма, гæбо дын акæнон! 
Магдæ йæ йæ фæдыл ласæгау кæны, чызг йæ мидбыл- 
худт нæ халы, афтæмæй зивæггæнгæ размæ цæуы. Тимæ 
фестад, чызджы рацахста æмæ йæ йæ хъæбысмæ фелвæ- 
ста. Уый хъæрæй ныххудт æмæ Тимæйы хъуырыл атыхст. 
Силард дзæвгар фæлæгхуыздæр. Йæ хъæлæс лæджы 
182 

хъ^лæсмæ фæхæстæгдæр. Йæ фыды цур уыцы уæздан 
лæуд кодта. 
— Кæстæр Гезейы нæ рауагътой, æвæццæгæн? — ба- 
фарстон, хистæр лæппу куы никæцæй зынд, уæд. 
— Рауагътой, — ууыл ма тыхс, зæгъгæ, йæ къух ауыгъта 
фыд-Гезе.— Уый комкоммæ дачæмæ ’рбацæудзæн. Фæсси- 
хор дачæмæ цæуæм иууылдæр. Уым нæ фæллад хуыздæр 
суадздзыстæм. 
Сихор скæныны фæстæ дыууæ машинæйыл фæдихтæ 
стæм æмæ дарддæр нæ фæндаг дардтам. Æз æмæ Гезе 
уыдыстæм иу машинæйы, сылгоймæгтæ æмæ Силард та 
— иннæйы. Горæтæй куы ахызтыстæм, уæд мын Гезе бам- 
барын кодта: 
— Бирæ цæуын нæ нæ хъæуы — æдæппæт цыппæрдæс 
километры. 
Ныхæстæгæнгæ куыд æрбахæццæ стæм, уый зонгæ дæр 
нæ бакодтон. Фæндагæй рахизырдæм фæзылдыстæм æмæ, 
иу километры æмбис суадаиккам, афтæ, йæ кæрты дын- 
джыр æнгузбæлас кæмæн уыд, ахæм дыууæуæладзыгон 
хæдзары раз æрлæууыдыстæм. Гезе мæ разæй рахызт æмæ 
мын къухæй хæдзары ’рдæм ацамыдта, табуафси, зæгъгæ, 
æмæ кæртмæ бахызт. Бæласы бын æнгузæй нæ зынди. 
Хæрдмæ скастæн æмæ уым дæр — æлæмы хуызæн. Бала- 
тоны цады былы фæткъуытæй мæм æнгузтæ ноджы æв- 
гъаудæр фæкастысты. Мæ армыдзаг дзы рауыгътон æмæ 
сæ, бæласы бын цы дæргъæй-дæргъмæ стъол уыд, ууыл 
æрæвæрдтон. Æнгузы зæнгмæ хæстæгдæр бацæуынмæ 
хъавыдтæн, фæлæ иу къахдзæф куы бакодтон, уæд мæ 
къахы бын цалдæр æнгузы фæци æмæ та уыдон дæр сис- 
тон. Æруыгътон, мæ алыфарс кæмæ æххæссыдтæн, уыдон 
дæр æмæ сæ кæри амайын райдыдтон. Раздæр æнхъæл 
уыдтæн, сыфтæрты сæр сты, зæгъгæ, фæлæ дзы къаддæр 
нæ разынд сæ оыны дæр. Сыфтæрты сæр чи уыд, уыдон- 
иу куы рауыгътон, уæд та-иу сæ быны сгарынмæ фæдæн. 
Уайтагъд, иу голладжы æрдæгмæ æввахс кæм уыдаид, ахæм 
кæри бæласы бын февзæрд. Уæдмæ Гезе хæдзармæ ба- 
цыд, дыккаг уæладзыджы рудзынг байгом кодта æмæ мæм 
бæрзондæй дзурьп 
— Хъазыбег, мидæмæ-ма рацу. 
— Мæнæ дын де ’нгузтæ æмбырд кæнын. 
— Уыдонмæ нæ не ’вдæлы. 
Мæ бацыдмæ Тимæ æмæ Магдæ дачæйы дыууæ уæла- 
дзыгыл дæр зылд фесты æмæ балкъонæй ракастысты. Тимæ 
мæм фæдзырдта. Балкъонæй дыргъдон дзæбæхдæр разынд. 
183 

— Цы сæнæфсирдон æм ис, уый уыныс? — нæ аком- 
коммæ хъæды хуызæн тъæпæнмæ ацамыдта Тимæ.— Уыдон 
— сæнæфсирæй, бæласæй, хуымæй — иууылдæр йæхи сты. 
Балкъоны уыди чысыл стъол æмæ уисæй быд цалдæр 
бандоны. Æрбадут уал, зæгъгæ, Магдæ бйндæттæм аца- 
мыдта. Цалынмæ Тимæимæ дыргъдоны хабæрттæ кодтам, 
уæдмæ Гезе йæ цæхæрадоныл азылд æмæ халсарæй, 
дыргъæй цæуыл фæхæст, уыдон арынджы хуызæн хъæдын 
мигæнæны дзагæй нæ разы авæрдта. 
— Табуафси, — Тимæмæ раздæхгæйæ сдзырдта Гезе,— 
дæ зæрдæ цы зæгъы, уый равзар æмæ ма дын ноджыдæр 
æрбахæсдзынæн. 
— Пъамидортæй фылдæр ницы уарзын,— сдзырдта 
Тимæ æмæ стырдæр сырх пъамидор арынгæй систа. 
Æз та утæппæт халсартæ æмæ дыргъты æхсæнæй 
дæргъæццон сау чылауи равзæрстон. Хъæуы-иу нæм аца- 
фон ахæм чылауи йедтæмæ сæрдыгон фæткъуы дæр нал 
уыд æмæ курага дæр. Фесты-иу æхсынцъы æмæ бур чы- 
лауи дæр. Дæргъæццон чылауи та-иу йæ тæккæ цæттæйæ 
уыди. Бынтон тынг-иу чи срæгъæд, уыдон-иу фенцъылдтæ 
сты. Уæлдай хæрзаддæр ахæмтæ уыдысты. Гезеты чылауи 
мын нæхи чылауийы ад скодта. Цыма сæ нæхи цæхæра- 
донæй æрбахаста, уый хуызæн мæ зæрдыл мæ сабийы 
бонтæ æрбалæууыдысты. 
— Æз ма пъамидортæ æрбахæссон,— сдзырдта Гезе 
æмæ рацæуынмæ хъавыд. 
Тимæ, мæн тыххæй цæуы, зæгъгæ, йæ хæрын фæуагъ- 
та æмæ Гезейы цонгыл фæхæцгæйæ сдзырдта: 
— Мауал ацу, адон мын цалдæр боны фаг куы сты... 
— Уæдæ ма цы ’рбахæссон? 
— Ам алуыдæр фаг ис,— загътон Гезейæн æмæ йын 
йæ чылауимæ гæсгæ нæхи чылауиты кой дæр ракодтон. 
— Цом мах дæр азилæм,— æрхатыди мæм Гезе æмæ 
мæ разæй рараст. 
Дыккаг уæладзыджы уыдис дыууæ уаты æмæ уæрæх 
бацæуæн. Мидæггаг уатмæ цæугæ дæр нæ бакодтам, фæлæ 
дзы гом дуарæй сынтæджытæ ауыдтон. Цы уаты уыдыс- 
тæм, ууыл мæ цæст ахастон æмæ мæм, стъолыл цы гыц- 
цыл телевизор уыд, уый цыдæр зонгæ фæкаст æмæ йæ 
Гезейæн дæр бамбарын кодтон. Уый ныххудт æмæ афтæ: 
— Мæск^ыйы мемæ уыдис æмæ йæ уым федтай. 
Фыццаг уæладзыджы дæр федтон цыдæр æнахуыр 
тæрхгонд. Гезейы та дзы бафарстон. 
— Уый мæ хуыздæр хæцæнгæрзтæй иу у,— æмæ йæ 
184 

йæ армытъæпæнæй фæлмæн æрсæрфта.— Йæ фæрцы бирæ 
хъ&лдзæг бонтæ арвыстон. 
Кæй зæгъын æй хъæуы, ахæм ныхæстæ цымыдисдзи- 
над кæмæфæндыдæр равзæрын кодтаиккой. Гезе мæм 
фæрсæгау æрбакаст, нæма йæ базыдтай, зæгъгæ, æмæ 
хъусæй куы лæууыдтæн, уæд йæ хъуыды фæбæлвырддæр 
кодта. 
— Сæнлæмарæн у. Уый мын куы нæ уыдаид, уæд мæ 
сæнæфсирæй сæн никуы рауадаид, мæнæй та — лæг. Цом, 
æз дын, мæ фæллæйттæй ма цы баззад, уый фенын кæ- 
нон,— æмæ мæ уæрммæ ныккодта. 
Хæдзары бын цыдæриддæр фæзуат уыди, уый ахста 
уæрм. Уæрм цыдæриддæр уыди, уый та —^тулдз боцкъа. 
Ахæм стыр боцкъа фыццаг хатт федтон. Йæ ныхмæ дæр 
уыди боцкъа, фæлæ йын уый лæппынæн дæр нæ бæззыди. 
— Ацы дыууæ боцкъайы мын алы аз дæр сæ тæккæ 
дзæгтæ вæййынц,— мæ цымыдисдзинад цæмæй иучысыл 
фæкъаддæр уыдаид, ууыл бацархайдта Гезе.— Дынджы- 
ры вæййы урс сæн, гыццылы та — сау. 
— Дынджыры цас цæуы? — мæхицæй бæрзонддæр чи 
уыд, уыцы боцкъамæ ацамонгæйæ бафарстон Гезейы. 
— Мин литры. Гыццылы та — дыууæфондзыссæдзы. 
— Дуцгæ та дын æй чи ’ркæны? 
— Дуцгæ дæр æмæ нуазгæ дæр — мæхæдæг,— хъазгæ 
кæй кæны, уый æмбæхсгæйæ сдзырдта Гезе.— Махмæ 
сæны куыст алчидæр йæхæдæг кæны. Мæн нæма равдæлд, 
фæлæ мæ сыхæгтæ оавнæлдтой æмæ сæ ныртæккæ абæрæг 
кæндзыстæм. Ныр та уал мæ фароны сæнæй фенæм. 
Гезе, иу-æртæ литры бæрц кæм цыдаид, ахæм авгæй 
конд тымбылæг тæрхæгæй райста, метрмæ æввахс авгæй 
конд хæтæлгонд ’кæцæй рацыд, уый кæрон резинæ хæтæл 
бафидар кодта æмæ йæ дынджыр боцкъайы ауагъта. 
Иннæрдыгæй кæрон, авгын тымбылæгыл цы цыбыр 
хæтæлгонд уыд, уым ныффу кодта æмæ тымбылæг фæлурс- 
бурбын тæнгъæдæй айдзаг. Резинæ хæтæл иуварс æрæ- 
вæрдта, цыбырдæр хæтæл ахгæдта æмæ тымбылæг йе 
уæхскыл æрæвæрдта. Йæ мидбынаты æрзылд, тæрхæгæй 
агуывзæтæ райста æмæ мæм сæ дæтты. Тымбылæг йе 
уæхскæй æриста, сæн агуывзæты рауагъта æмæ мæм 
дзуры: 
— Фен-ма йæ, кæддæра дæ зæрдæмæ фæцæуид. 
— Æнæкувгæйæ? 
— Кувгæ куы ракæнай, уæд та ноджы хуыздæр. 
Йæ фæззæджы бæркæдтæй йæ зæрдæ куыд барухс уа, 
185 

ахæм арфæ йын ракодтон. Нæ нуазæнтæ бакъуырцц код- 
там æмæ сæ анызтам. Ахæм сæн ма банызтон æрмæстдæр 
Чъребайы. Не ’рвадæлтæ мæ сæхимæ бахуыдтой æмæ 
уыдонмæ. Мæ ронбастæй уæлдæр чи уыд, уыцы дурын 
мæхи цур байгом кодтой. Фæлурсуардихуыз сæн, агуыв- 
зæты йæ куы рауагътой, уæд фырхъалæй йæ цæппузыр 
æртæхтæ хæрдмæ тахтысты. Ахæм сæн комкоммæ сæрмæ 
нæ ныццæвы, фæлæ раздæр уæнгты æрзилы, туджы ахъа- 
ры. Нозтæй куы раппæлыдтæн, уæд мын ме ’рвад афтæ 
зæгъы, иугай нæмыггай, дам, æй фембырд кодтам. Æз 
абон дæр нæ зонын, иугай нæмыггай æмбырд кæныны 
пайда, фæлæ дзы хиконд сæнтæй сæ ахъаззагдæр кæй 
рауайы, уый хорз базыдтон. Гезейы сæн дæр раст ахæм 
уыди. 
Уæрмæй куы схызтыстæм, уæд мæм Тимæ дзурьк 
— Дæхиуыл фæцауæрд, кæннод... 
Кæннод цы, уый нал загъта, фæлæ йæ бамбæрстон. 
Мæхиуыл мæ ауæрдын кæй хъæуы, уый æнæдзургæйæ дæр 
зыдтон æмæ ууыл хъуыды кæнгæйæ ацыдыстæм Гезейы 
сыхæгтæм. Ацыдыстæм, зæгъгæ, йæ тæккæ фарсмæ кæй 
цæхæрадон уыд, уый зæхмæ бахызтыстæм æмæ быр- 
куыйы уæлхъус архайгæ баййæфтам иу лæджы. Цыдаид 
ыл иу-æртиссæдз азы бæрц. Кæрæдзийæн салам радтам. 
Гезе йын сæхирдыгонау цыдæртæ загъта. Лæг фæхъæл- 
дзæгдæр æмæ уырыссагау сдзырдта. Уыимæ йæ ныхасы 
цалдæр украинаг дзырды дæр фæкодта. Диссаг мæм 
фæкаст, ахæм кары уырыссагау куыд дзæбæх зоны, 
зæгъгæ, æмæ йæ бафарстон. 
— Цалдæр азы уацары фæдæн Украинæйы,— æнкъард- 
хуызæй дзуапп радта фысым. 
Æртæйæ дæр нæ уыцы ныхæстæ нæхимæ хъусыныл 
фæкодтой. Гезе зæхмæ кæсгæйæ æнкъардхуызæй загъта: 
— Хæст стыр æнæраст хъуыддаг у. 
Къуырцдзæвæнæй нæ ракодта нæ фысым: 
— Мидæмæ дæр уын куыннæ загътон! Гезе, рахон-ма 
уазæджы æмæ йæ хорз фенæм. 
— Нæ нæ ’вдæлы. 
— Афтæмæй н’ ацæудзыстут,— стыхсти лæг.— Мæ 
ногдыгъд сæнæй мын уæддæр фенут. Ахæм уазджытæ нæм 
арæх куы нæ вæййы, мыййаг. 
Кæцæйдæр агуывзæтæ радавта, иуæй дзы быркуыйы 
сæрмæ цы сæнæфсиры цъæлтæ сбадт, уыдон иуфарс ас- 
сыдта æмæ йæ йе дзагæй фелвасгæйæ мæнмæ авæрдта, 
иннæ — Геземæ. 
186 

— Дæхæдæг та? — фæрсмæ йæм бакаст Гезе. 
— Мæхæдæг дæр,— загъта лæг æмæ æртыккаг агуыв- 
зæ дæр быркуыйы фæцавта. 
Æз Геземæ тыхстхуызæй бакастæн. 
— Ма дзы тæрс, нырма йæ тыхы нæма бацыд. Цы ад 
кæны, уый фен. 
Фысым ракуывта æмæ йæ нуазæн анызта. Гезейы фæстæ 
сæ æз дæр бафæзмыдтон. Раст зæгъын хъæуы, йæ тыхæн 
ын ницы бамбæрстон, фæлæ, сабыр малы цы хæйрæджытæ 
бады, уыдонæй куы разына, уымæй æдас нæ уыдтæн. 
Нæ фæстæмæ æрбацæуынмæ Гезейы æрдхæрдтæ 
æмбырд кæнын райдыдтой. Æнгузы бын цы машинæтæ 
уыд, уыдон æхсæз баисты. Мах машинæтæй уæлдай ма 
дзы чи æрбацыд, уыдонæй алкæй дæр бадти дыгай 
адæймæгтæ. Нæлгоймæгтæй алчидæр æрбацыд йæ биной- 
нагимæ. 
Гезе йæ сахатмæ цалдæр хатты æркаст æмæ йæ ба- 
фарстон, цæуыл тыхсыс, зæгъгæ. 
— Кæсæгтæ ахсынмæ арвыстон æмæ æрæгмæ кæнынц,— 
дзуапп радта Гезе. 
Уалынмæ йæ цæсгомы тыхстхуыз цинæй аивта. Куыд 
бамбæрстон, афтæмæй, фæндагыл чидæр ссæйцыд æмæ 
уый ауынгæйæ фæхъæлдзæгдæр. 
— Мæ лæппу фæзынди! — сæрыстырæй загъта Гезе. 
Уæдмæ нæ цурмæ æфсæддон дарæсы æрбахæццæ 
кæстæр Гезе. Куы мæ ауыдта, уæд мæ уайтæккæ дæр ба- 
зыдта æмæ мæ йæ хъæбысы фелвæста. Фырцинæй йæ 
цæстытæ доны разылдысты. Æхсызгондæр уысмтæ адæй- 
магыл арæх не скæны. Адæм кæрæдзийæн адджын куы 
уой, сæ хæлардзинад зæрдæйæ куы цæуа, уæд ахæм ахаст- 
дзинæдтæн æмбал нæй. Тимæ дæр мæ цуры куы уыдаид, 
уый мæ фæндыди æмæ йæм фæдзырдтон. Уый балкъонмæ 
рауади æмæ мæм йæ сæры фæтылдæй ацамыдта, мæнæ 
дæн, зæгъгæ. 
— Ацы лæппу чи у, уый нæ зоныс? — дзурын æм иро- 
нау. 
Уый йæ сæр дыууæрдæм батылдта. 
— Æфсады сын чи ис, уыцы лæппу у. 
Тимæ уайтагъд нæ цуры балæууыд. Æфсæддоны къух 
æфсæрмытæгæнгæ райста æмæ йæ цæсгомы циндзинад 
хуры тынтимæ баиу. 
Кæстæр Гезе æмæ Тимæ мидæмæ бацыдысты, мах 
лæугæйæ баззадыстæм. Гезе та йæ сахатмæ æркаст æмæ 
загъта: 
187 

— Æз сæм бауайон. Сыхаг хъæуккæгтæ сты æмæ сæ 
сæхимæ абæрæг кæнон. 
Мæн дæр йемæ ацæуын фæндыд, фæлæ мæм мæхи тæ- 
уын аив нæ фæкаст. 
— Кæд дæ фæнды, уæд ды дæр мемæ цом,— цыма мын 
мæ хъуыдытæ бамбæрста, уыйау сдзырдта Гезе.— Дард 
нæу. 
Машинæйы абадтыстæм æмæ, ссæдз минуты дæр нæма 
рацыдаид, афтæ бауадыстæм иу гыццыл хъæуы уынгты 
æмæ рахизырдыгæй æртыккаг хæдзары дуармæ фæурæд- 
там. Комкоммæ кæртмæ бацыдыстæм. Тыргъты ацæргæ 
сылгоймаджы цыдæртæ архайгæ баййæфтам. Гезейы куы 
ауыдта, уæд йæ архайын фæуагъта, йæ къабайы фæдджитæ 
ацагъта æмæ нæ размæ рауади. Чи дæн, уый йын куы 
бацамыдта, уæд сылгоймаджы цин фæфылдæр. Мидæмæ 
рацæут, зæгъгæ, нын хæдзармæ къухæй ацамыдта. Гезе 
йын загъта, кæй агуры, уый. Зæронд усы цæсгом фæса- 
гъæсхуыз æмæ Гезейæн къухæй амонгæйæ цыдæртæ загъта. 
— Раджы, дам, куы ацыдысты,— рафæзмыдта мын 
зæронд усы ныхæстæ. 
Ус нæ уæддæр мидæмæ хоныныл архайы. Нæ нæ ’вдæлы, 
зæгъгæ, Гезе кæртæй раздæхинаг уыд, фæлæ йæм ус 
хъусгæ дæр нал бакодта, афтæмæй хæдзары фæмидæг, 
фæстæмæ дурынимæ рауади æмæ асинтыл хæдзары бынмæ 
— æвæццæгæн, уæрммæ — фæцæуæг. Уайтагъд асинтæй 
скаст æмæ Геземæ йæ номæй дзуры. Гезе йæм бауад, ду- 
рын райста æмæ мæ цурмæ ’рбацыд. 
— Афтæмæй куы ацæуæм, уæд ын хъыг уыдзæн. 
Зæронд ус агуывзæтимæ фæзынди. Цалынмæ фæйнæ 
банызтам, уæдмæ нæ нæ рауагъта. Хъæбæр цыхт æмæ нын 
тахынæджы кæрстытæ дæр нæ размæ радавта, фæлæ 
уыдонæй нал сахуыстам: æрæджы нын кодта. 
Нæ фæстæмæ ’рбацæуынмæ ма Гезейы хуынд уазджы- 
тыл иу уыйбæрц бафтыд. Иууылдæр уыдысты сæ биной- 
нæгтимæ. Кæсагахсджытæ кæй байрæджы кодтой, уый Ге- 
зейы зæрдæмæ нæ фæцыди, фæлæ кæсæгтæ арты сæрмæ 
аджы фыцгæ куы ’рбаййæфта, уæд, мæнмæ гæсгæ, йæ 
сагъæстæй фервæзт. 
Аджы цурмæ мæхи хæстæгдæр байстон æмæ кæсаджы 
бас фыцджыты архайдмæ æдзынæг кастæн. Артмæ сæ хъус 
зæрдиагæй дардтой. Æгæр тынг ссудзгæйæ-иу ын йе 
’хсидæвтæ фæтæнæгдæр кодтой, тарстысты йын фегуы- 
дзæгæй дæр. Куыд мын радзырдтой, афтæмæй кæсæгтæн 
аджы змæнтæн нæй, уæд, дам, куыд æмбæлы, афтæ не 
188 

сфыцдзысты. Арт дæр, дам, хъуамæ уыцы-иу уагыл су- 
дза. 
Кæсæгтæ пæлхъ-пæлхъæй фыхтысты. Алыхуызон кæр- 
дæджытæ æмæ сыл судзаг хал кæнын куы райдыдтой, уæд 
йæ тæфæй кæрт байдзаг. Æз аджы уæлхъус лæууыдтæн 
æмæ рагацау хатыдтон, уыйбæрц фыдæбон кæуыл бакод- 
той æмæ ахæм буц миты аккагыл кæй банымадтой, уыцы 
хæринагæн фынгыл стыр кад кæй уыдзæн. Гезе йæм æндæр 
хъæуæй æвзаргæ лæгты хуымæтæджы не ’рбахуыдта. 
Кæцæйдæр мæ цуры Тимæ февзæрд. 
— Кæм фесæфтæ, изæрсарæй дыл мæ цæст куынæуал 
хæцы? — æмæ мæ дæлармы йæ къух атъыста. — Цы дзæбæх 
тæф кæны! Уым цы фыцы? — агмæ ацамонгæйæ бафарста 
Тимæ. 
— Кæсаджы бас. Фынгтæ дыууæ раны аразынц, уый 
федтай? 
— Дыууæ раны та цæмæн? — дисхуызæй бакастæн 
Тимæмæ. 
— Цалынмæ, дам, рухс у, уæдмæ — æнгуз бæласы бын, 
сыгъдæг уæлдæфы, куы ’рталынг уа, уæд та — мидæгæй. 
Гезе фæзынд æмæ кæсагфыцджытимæ цыдæртæ 
адзырдта. 
— Ницæмæуал æнхъæлмæ кæсæм,— барджынæй сдзырд- 
та Гезе æмæ нын Тимæимæ æнгуз бæласы бынмæ аца- 
мыдта, æмæ мах дæр йæ фæдыл ацыдыстæм. Æнгуз бæласы 
бын цы дæргъæй-дæргъмæ стъол уыд, уый алы хæрд æмæ 
нозтæй нал зынди. Уазæгæй, фысымæй йæ уæлхъус 
æмызмæлд кодтой. Гезейы амындмæ гæсгæ дзы цыбыр 
рæстæгмæ йæ бынат алчидæр æрцахста. Ныхас æмæ уæл- 
дай змæлд никæцæйуал райхъуыст. Уырдыгыстæг сæн га- 
зимæ æмхæццæ кæнын райдыдта æмæ цæмæй иуы нуазæн 
дæр афтид ма уыдаид, ууыл архайын дзы чысыл рæстæг 
дæр нæ ферох. Гезе фынджы æгъдау афтæ дæсны арæз- 
та, æмæ дзы алцæмæн дæр бынат уыди: сидтытæн дæр, 
кафт æмæ зардæн дæр, хъæлдзæг ныхæстæн дæр. Бирæ 
хорз ныхæстæ загъд æрцыди мах тыххæй. Сæрмагонд сидт 
рауагътой нæ цæрæнооны тыххæй. 
Суанг мæйы скастмæ ахаста нæ бадт бæласы бын, стæй 
мидæмæ бацыдыстæм. Хæдзары фынг та ноджы диссагдæр 
уыд. Зæрдыл ирон фынг цæмæйдæрты лæууын кодта, 
æппæты фыццаг та, судзаг хал дзы бирæ кæй уыд, уымæй. 
Мидæгæй адæм сæхи уæлдай хъæлдзæгдæрæй равдыстой. 
Зарыдысты алыхуызон зарджытæ. Иууылдæр. Нæ дыууæ 
Тимæйæ фæстæмæ. Фæсæмбисæхсæв мæнмæ дæр æрха- 
Ш 

тыдысты, иу ирон зарæг, дам, нын акæн. Иу хицау, дам, 
йæ шофыры фынæй кæнгæ раййæфта æмæ йын афтæ 
зæгъы: «Иннæ шофыртæ сæ хицæуттæм куы фенхъæлмæ 
кæсынц, уæд чингуытæ æмæ газеттæ райсынц, ды та дæхи 
уæлгоммæ ауадзыс». Шофыр дæр ын æнæахъуыды- 
гæнгæйæ дзуапп радта: «Æз кæсын куы зонин, уæд дæу 
нæ ласин, фæлæ мæ ды ласис». Уыйау, æз дæр зарын куы 
зонин, уæд мæхиуыл хæцын нæ бафæрæзтаин. Нæ мæ ныу-. 
уагътой уæддæр, кафгæ, дам, нæ акодтай, фæлæ, дам, дын 
æнæазаргæ нæй. Тимæ мæ цуры куы нæ уыдаид, уæд чы- 
сыл ныфсджындæр уыдаин, уымæн æмæ, зарын кæй нæ 
зонын, уымæн мын иунæг æвдисæн дæр нæ уыдаид. Гæнæн 
нал уыд æмæ ныззарыдтæн. «Айс æй, аназ æй!» Афтæ 
тынг æмдзæгъд мын кодтой æмæ йæ нæ бамбæрстон, мæ 
зард сæ зæрдæмæ фæцыд æви, цыбыр кæй уыд, ууыл цин 
кодтой. Тимæ мын мæ фарс йæ рæмбыныкъæдзæй æрба- 
цавта æмæ мын хъазгæмхасæнты загъта: 
— Фæхудинаг мæ кодтай! 
— Ма кæн, науæд Гезейæн зæгъдзынæн,— бартхъирæн 
кодтон Тимæмæ,— зарынмæ дæсны дæ, зæгъгæ! 
— Ма ма хынджылæг кæн. Бауырндзæн æй æмæ худи- 
наг у. 
— Уæдæ ма ме ’взæр зарды кой скæндзынæ? 
— Нал, нал! — йæ гæрзтæ æрæвæрдта Тимæ. 
Тынг æнафон æрбацыдыстæм горæтмæ. Райсомæй куы 
сыстадыстæм, уæд Гезеимæ нæ уавæр сæ хæрзтæй нæ уыди. 
Уæддæр ма Гезейы зæрдæ хъазæн ныхæстæ агуырдта. 
— Дысон ресег* æз æмæ ды нæ уыдыстæм,— дзуры 
мæм худгæйæ Гезе,— фæлæ Магдæ æмæ Тимæ. 
Тимæ Геземæ хин каст бакæнгæйæ загъта: 
— Магдæйæн дæр-ма йæ бамбарын кæн, цы загътай, 
уый. 
Гезе йæ ныхæстæ ратæлмац кодта. Магдæ йæ рахиз 
къухы амонæн æнгуыдз æртхъирæнгæнæгау батылдта æмæ 
худгæйæ цыдæртæ загъта. 
Аходæны фæстæ мæ Гезе бахуыдта, æппæты рæбынæй 
сын цы уат уыд, уырдæм. 
— Хъуыды ма кæныс, Мæскуыйы уын ацы уаты кой 
кодтон. 
Гезе мын равдыста йæ уырыссаг чингытæ. Арвæй зæхмæ 
тæрхæджытæ иууылдæр се ’дзаг уыдысты канд чингуытæй 
нæ, фæлæ журналтæ æмæ газеттæй. Магнитофоны лен- 
* Ресег — расыг (венгр.). 
1?0 

тыл фыст зарджытæ æмæ цæгъдтытæй, пластинкæтæй. 
Къ^лтыл — уырыссаг нывгæнджыты куыстытæ. Цалынмæ 
уаты дзаумæттимæ зонгæ кодтон, уæдмæ Гезе магнито- 
фон сифтыгъта æмæ дзы райхъуыст «Отговорила роща 
золотая...» Тимæ мæ уæлхъус алæууыд æмæ мæ афарста: 
— Радиойæ зарынц? 
Тимæйæн дæр хабæрттæ радзырдтон. Уый фæстæ ма 
байхъуыстам «Подмосковные вечера» æмæ «Рябинуш- 
ка»-мæ. 
— Горæтмæ акæсын уæ нæ фæнды? — бафарста нæ 
Гезе, магнитофон ахуыссын кæныны фæстæ. 
Искуы ма нæ нæ фæндыди горæт фенын, фæлæ, уазæг 
фысымы бар кæй вæййы, уымæ гæсгæ æнхъæлмæ кас- 
тыстæм, нæ фæндон зæгъыны фадат нын кæд фæуыдзæн, 
уымæ. 
Рацыдыстæм горæтмæ. Фондзæй — дыууæ Тимæйы, 
Магдæ, Гезе æмæ æз. Сæ цæрæн бынат мæ зæрдæмæ фæцы- 
ди йæ сыгъдæгдзинадæй, йæ аив хæдзæрттæй, йæ рæсугъд 
уынгтæй. Адæм мæм цыдæр цардæфсис æмæ хъæлдзæг 
фæкастысты. Цыма иууылдæр иу циныл цин кодтой, иу- 
хуызон зæрдæйыуаг сæм уыди æмæ иу нысанмæ тырныд- 
той, уыйау сæ цæсгæмттыл сагъæсы фæд нæ зынди. 
Цыфæнды рæсугъд горæт дæр сылгоймагæн ад не 
скæндзæн, йæ дуканитæм ын куы нæ бацæуа, уæд. Сек- 
сарды дуканитæм куыннæ хъуамæ бацыдаиккой Тимæитæ! 
Кæй зæгъын æй хъæуы, мах дæр сæ фæстæ, афтæмæй. 
Тимæ йæхицæн цыдæр дзаума равзæрста, Магдæ йæ куы 
базыдта, уæд кассæмæ йæ разæй фæци æмæ йын æхца 
бафыста. Дыккаг хатт дæр та йын афтæ бакодта. Æз 
хъуыддаг куы фембæрстон, уæд Тимæмæ аивæй дзурын: 
— Ацы горæты ницыуал æлхæнæм! 
Тимæ Сексарды æлхæнын ницыуал бауæндыд. 
Æртыккаг бон нæхимæ рацыдыстæм. Гезейы немæ 
бæргæ нал уагътам, фæлæ нæм нæ байхъуыста, фæнда- 
гыл, дам, ма нæ кæдæмдæрты бацæуын хъæудзæн. 
Æцæгæйдæр, иу стыр хъæуы, Гезейы æрдхорд кæм 
куыста, уым бахаудыстæм нывты равдыстмæ. Стыр 
бæрæгбоны хуызæн æм сæхи фæцæттæ кодтой æмæ 
бæрæгбон уæвгæ дæр рауади. Æндæр ран та — уый дæр 
Гезейы хæлары хæдзары — сихор скодтам. Цæвиттон, Гезе 
бацархайдта, цæмæй нæ балцæй алцæмæй дæр разыйæ 
баззадаиккам. 
Сфæлдыстадон хæдзары нæ хабæрттæ куы дзырдтам, 
уæд нæм иууылдæр хъуыстой зæрдиагæй. Æхсызгон сын 
1?1 

уыди, нæ балц хорз кæй рауад, уый. Мæнæй, уырдæм 
цæугæйæ дæр, стæй уым уæвгæйæ дæр иу хъуыддаг рох 
нæ уыд. Фæндыди мæ, нæ дард фыдæлтæй Венгрийы 
зæххыл чи æрбынæттон æмæ абоны онг дæр уым чи цæры, 
уыцы алайнæгты фæдонты бæстæ Ясшагмæ ацæуын. 
Уырдæм та авдыссæдз километры цæуын хъуыд. 
Ясстæ суанг æрæджыйы онг дæр сæхи алайнæгты 
байзæддæгтæ хуыдтой. Уыдис сæм сæхи ’гъдæуттæ, уæлæ- 
дарæс, кæд се ’взаг аивта, уæддæр. Кæддæр нæ фыдæлты 
æвзагыл кæй дзырдтой, уымæн ма ныр дæр æвдисæнтæ 
ис. Ирон æмæ венгрийаг æвзæгты ахуыргæндтæ иухуы- 
зон дзырдтæ дæс æмæ ссæдзæй фылдæр ссардтой. Сæ 
зылды сæйраг горæт Ясберены кой Гезейæн кодтбн, фæлæ 
мæ цыма нæ бамбæрста, афтæ мæм фæкаст, æндæр иу 
ныхас дæр ма скодтаид, уый мæ зынæй бауырндзæни. Иу 
хъуыддаджы тыххæй мæм дыккаг хатт дзурын та аив нæ 
фæкаст, æндæр уырдæм ацæуын æмæ уыцы адæмимæ аны- 
хас кæнын мæ рагон бæллиц уыд. Авдыссæдз километры 
цæуын æм, мах кæм уыдыстæм, уырдыгæй хъуыд; Гезетæй 
та уыди фондзыссæдз километры дарддæр. Æнæуи дæр 
ныл чысыл хæрдзтæ не скодтаид, æмæ ма йын ноджыдæр 
иу стыр уаргъ йе ’ккой баппарын мæ цæсгом нæ бахъæ- 
цыд. Мæхæдæг дæр ацыдаин, фæлæ мæм æхца дæр нæ 
уыд, стæй æнæ тæлмацгæнæгæй дæр цы мæ къухы бафты- 
даид! 
Нæхимæ цæуыны рæстæг куыд хæстæгдæр кодта, афтæ 
мæ зæрдæ дæр Уырызмæгмæ тынгæй-тынгдæр æхсайдта. 
Тимæйæн йæхи бирæ азты чи фæхъомыл кодта, уыцы мад 
ын йæ сывæллоны иу мæй куыннæ бахъахъхъæдтаид, фæлæ 
зæрдæ уыдæттæ кæм зыдта. Иуцалдæр хатты телефонæй 
сдзурыныл дæр афæлвæрдтам, фæлæ дзы ницы рауад. 
Мæскуымæ поезды ссыдыстæм, уырдыгæй уæлæмæ 
иннæтæй фæхицæн стæм æмæ цæмæй тагъддæр схæццæ 
уæм, уый тыххæй хæдтæхæджы ратахтыстæм. 
XVII 
Цæрæнбонты мын нæхимæ кусыны фадат никуы фæци. 
Уымæ гæсгæ-иу мæ бон дыууæ хайыл дих кодта. Паддза- 
хадыл цы рæстæг хардз кодтон, уый æмæ, мæхи кæй 
хуыдтон, уый. Фæскуыст-иу иуцасдæр баулæфгæйæ фæс- 
тæмæ куы ’рбаздæхтæн, уæд-иу мын дуаргæстæ хъазгæйæ 
афтæ загътой: «Дыккаг сменæйы кусынмæ та æрба- 
цыдтæ? » 
192 

Афтæ кодтон афæдз нæ, фæлæ, кусын куы райдыдтон, 
уæдæй фæстæмæ. Уыцы æгъдауыл мæ къух нæ систон 
обкомы кусгæйæ дæр. Уым-иу фæскуыст цъиуызмæлæг 
дæр нал уыд æмæ мæ никуы ничи хъыгдардта, фæлæ мын 
уыцы рæстæг бирæ нæ ахаста. 
Иу æхсæв та мæ кусæн уаты бадтæн, афтæмæй тыргъ- 
тæй цыдæр змæлын мæ хъустыл æрцыд. Æнхъæлдтон, 
дуаргæс ссыд æмæ, рудзгуытæ æхгæд сты æви нæ, уый 
бæрæг кæны, фæлæ æнæнхъæлæджы мæ дуар байгом æмæ 
къæсæргæрон алæууыд партион рухсады хæдзары сæргъ- 
лæууæг. 
— Цы кусыс ацафон ам? — бафарста мæ тæрхонгæнæ- 
джы хъæлæсæй. 
Фырмæстæй мæ дзыхы дзырд нал бадт, æрмæст ын 
комкоммæ йæ цæстытæм кастæн. 
— Æнæмæнг дæуæн дзургæ у, цы кусын, уый? — йæ 
фарстæн ын фарстæй дзуапп радтон æрæджиау. 
— Уый мын ма дзур, фæлæ цырæгътæн уыйбæрц судзæн 
нæй. 
— Уæдæ кæм хъуамæ кусон? 
— Уый æз нæ зонын. Мæнæн обкомы иумæйаг хайады 
сæргълæууæг бауайдзæф кодта, алы ’хсæв, дам, уæ хæдза- 
ры уæттæй иуæй æнафонмæ рухс фæкæлы... 
— Уыдон дæхæдæг æрымысыдтæ! — комкоммæ йын 
загътон, цы хъуыды кодтон, уый. 
— Æз мысгæ нæ кæнын,— дзæвгар састдæр хъæлæсæй 
загъта хæдзары сæргълæууæг. 
— Уæдæ райсом æз Борнæфмæ бацæудзынæн æмæ дзы 
цырагъ судзыны бар ракурдзынæн!.. 
Борнæфы кой куы скодтон, уæд йæ быны дон бацыди. 
Зыдта, иугæр ныхас куы зæгъон, уæд æй æххæст дæр кæй 
скæндзынæн. 
— Борнæфмæ цæуын дзы ницæмæн хъæуы, фæлæ дыу- 
уæ цырагъы уæддæр ма судз. Стъолыл даргæ цырагъ дын 
фаг нæу? 
Мæхинымæр: «Уымæй райдыдтаис...» Æвæццæгæн, 
галæй æрбацыд æмæ хъугæй ацыд, зæгъгæ, дæр ахæм за-. 
ман фæзæгъынц. Æнæуи æвзæр адæймаг цыма нæу, афтæ 
зыны, фæлæ йæм тифтылыкъо митæ дзæвгар ис. Йæхи 
равдисыны охыл уæладзыгæй дæр рагæпп ласдзæн. Хи- 
цауы цæстмæ тæвд къæйыл бауайдзæн, митыл бæгъæв- 
вадæй бацæудзæн. 
Айфыццаг нæм партион ахуырады къордты разамон- 
джытæн курсытæ уыди. Хæстæг хъæутæй-иу бирæтæ сæхи 
7 Дзæбкдыры хъул 
ш 

машинæтыл æрбацыдысты æмæ-иу сæ партион рухсады 
хæдзары дуармæ ныууагътой. Иу машинæйы фæстаг ру- 
дзынгыл мыхуыргонд дамгъæтæй фыст уыд: «Уастырджи 
де ’мбал!» Нæ хицау иронау кæсын нæ зыдта, фæлæ йæм 
æй иу йæхи хуызæн бахæццæ кодта. Зымæгон уыд, уымæ 
дæр нал фæкаст — гомсæр æмæ æнæ хъарм дзаумæттæ 
уынджы балæууыд. Машинæты чъылдымтыл фыстытæ 
агургæйæ суазал, йæ гæртт-гæртт цæуын райдыдта, уæд- 
дæр нæ ныууагъта, цалынмæ «фыдгæнæджы» машинæ 
ссардта, уæдмæ. Ахуыртæй йæ рахуыдта, йæ кусæн уаты 
йын лекци кæсынмæ хъавыди, фæлæ машинæйы хицау 
фæраздæр: алывыд ын акалдта æмæ йæ хæдзармæ афардæг. 
Уый размæ та Хетæджы бын йæхи равдисынмæ хъавыд, 
фæлæ йын дзы ницы рауад. Цæфтæ дæр ма йыл æруад. 
Хъуыддаг суанг Борнæфы онг бахæццæ, фæлæ уый дæр 
йæ фарс нæ рахæцыд, уымæн æмæ бамбæрста, аххосджын 
хъастгæнæг йæхæдæг кæй уыд. Борнæфмæ цæуыны кой 
йын куы скодтон, уæд цæхгæр уымæн фæиннæрдæм. 
Дыккаг изæр мæ, æргом дзургæйæ, мæ куысты ницы 
хъуыддаг уыд, фæлæ фæлварæны хуызы бацыдтæн. 
Мæ кусæн уат мæм мæ цæхæрадоны хуызæн кæсы. 
Æппындæр мын дзы куы ницы куыст вæййы, уæддæр мæ 
бацæуын — мæ зын: суанг мын изæрмæ мæ сæр схъил 
кæныны фадат нал вæййы. Уыимæ уæлдай нæу — фæнды 
сæрдыгон уæд, фæнды зымæгон. Ссардтон та уыцы изæр 
дæр, мæ кусæн уаты цы архайон, уый. Уыцы-иу рæстæг 
æнхъæлмæ кастæн мæ хицауы фæзындмæ дæр. Рагацау 
мæхи хыл кæнынмæ æрцæттæ кодтон. Фыццаг хатт мæ 
уæлæнгæйтты кæй аирвæзт, уый тыххæй мæм æрæджиау 
фæсмон æрцыд. Цæмæн æм ахæм æнцон æрбауæндæн 
фæкастæн? Æви æцæгæйдæр мæнимæ афтæ дзурæн ис? 
Цас абадтæн, Хуыцау йæ зонæг, фæлæ та тыргътæй 
уынæр æрбайхъуыст. Мæ фыссын фæуагътон æмæ 
æнхъæлмæ кастæн. Уалынмæ дуар æрбахостæуыд. Дзу- 
апп дæр нæма радтон, афтæ Æмзор æрбахызт. 
— Хæдзар дын нæй æви, ай цафон у? — йæ кæнгæ 
бустæ йæ разæй фесты. 
— Иу нæ, фæлæ — дыууæ. Æви партион рухсады 
хæдзар хæдзарыл нæ нымайыс? 
— Омæ рухсады хæдзар у, зæгъгæ, уæд дзы хъуамæ 
æхсæв бонмæ рухс кæла? 
-г- Нæ хицау дын мацы бавæййæд? 
Æмзор мæ нæ бамбæрста, æмæ мæ хъуыды фæбæл- 
вырддæр кодтон: 
194 

— Æз цы хæдзары кусын, уый хицауæй зæгъын. 
„— Цы кæны? 
Нæ быцæуы хабæрттæ йын радзырдтон. 
— Борнæфмæ ахæм хъуыддæгты тыххæй цæуын ницæ- 
мæн хъæуы,— загъта Æмзор,— фæлæ дæ фатеры кой 
бакæн. 
— Фатеры тыххæй йæм уыдтæн, уый дын нæ дзырд- 
тон? 
— Дзырдтай, æмæ йæ ууыл ныууадзынмæ хъавыс? 
— Уæдæ мын цы гæнгæ у? 
— Афæдзы кæронмæ цæмæ ’нхъæлмæ кæсыс? Æз дæ 
бынаты куы уаин, уæд обкомы иумæйаг хайады хицаумæ 
бацæуин æмæ йын Борнæфимæ уæ фембæлды хабар ра- 
дзурин. 
— Æмæ? 
— Уымæн йæ бон хъуыддаг фæтагъддæр кæнын у. 
— Куыдæй? 
— Горæххæсткомы уал æфстау фатер райсæд æмæ, сæ 
хæдзар куы сцæттæ уа, уæд ын æй ратдзæн. Хæдæгай, 
обком йæ кусджытæн хæдзар кæм аразы, уый зоныс? 
— Цæнгæт хиды фале? 
— 0. Æмæ дын уыцы ран куы раттой фатер, уæд дзы 
цы аразыс? Бетон къæйтæй конд къултæ. Горæты астæу 
ис, уымæ ма кæс. 
— Бæргæ мæ нæ фæнды ахæм ран цæрын. 
— Уæдæ дын æз куыд зæгъын, афтæ бакæн. 
Æмзоры фæндмæ байхъуыстон. Хайады сæргълæууæ- 
джы зæрдæмæ мæ хъуыды фæцыди. Æз горæххæсткомы 
сæрдары хæдивæгмæ — фатеры хъуыддæгтæ уый кодта 
— бацыдтæн æмæ йын уавæр бамбарын кодтон. Уый дæр 
та ныхмæ ницы загъта. Иу-фондз раны мын бацамыдта 
æмæ, дам, дзы кæд искæцы дæ зæрдæмæ фæцæуа, уæд — 
табуафси. Раст зæгъын хъæуы, зæрдæмæдзæугæ дзы уыд 
æрмæстдæр иу ран. Уæладзыг цыппæрæм кæй уыд, уый 
аиппыл куы нæ нымайæм — мæнмæ аипп нæ каст — уæд 
æм фау æрхæссæн ницæмæй уыд: агуыридурæй амад, го- 
рæты астæу, стыр кæрт дзы, скъола йæ фарсмæ, дукани, 
библиотекæ, почтæ — йæ быны. Иу хъуыддагæй ма йыл 
дызæрдыг кодтон — раздæр дзы чи цард, уымæн æй исгæ 
бакодтой. Байстон йын æй, æртæ хæдзары йын кæй уыд, 
уый тыххæй. Йæ хицауæн, бæрнон бынаты уæвгæйæ — 
куыста райæххæсткомы сæрдарæй — хæдзæрттæ уыдис 
сæхи хъæуы, районы центры æмæ горæты. Куы йын рахъæр 
сты — цыма сусæг та кæд уыдысты! — уæд дзы иуыл йæ 
195 

къух сисын бахъуыд. Æмæ мæ уыцы хъуыддаг куыддæр 
къæмдзæстыджы бынаты æвæрдта. Цыма кæйдæр æна- 
монддзинадыл мæ амонд амадтон, афтæ мæм каст. Мæ 
сагъæстæ Æмзорæн радзырдтон. 
— Уым æппындæр дæу аххос ницы ис,— зæрдæтæ мын 
авæрдта Æмзор. — Ды дзы куы нæ æрцæрай, уæддæр æй 
æндæр искæмæн ратдзысты æмæ йæ, чи зоны, йæ хицау 
уынгæ дæр макуы фæкæна. 
Горæххæсткомæй дæгъæлтæ рахастон æмæ фатермæ 
ссыдтæн. Уыцы æфснайдæй йæ сæййæфтон. Сыхæгтæ мын 
куыд радзырдтой, афтæмæй, дам, дзы цæргæ дæр никуы 
кодтой. Искуы-иу хатт-иу хæдзары хицау æрбауад æмæ 
та-иу фæстæмæ ацыд. Хабар Бæди æмæ Тимæйæн куы 
радзырдтон, уæд уайтагъд сæхи цæттæ кæнынмæ фесты, 
мах дæр, дам, æй фенæм. Нæхицæй уырдæм фистæгæй 
суадыстæм. 
— Уæдæ йæ иннæтимæ абардзынæ? — Тимæ искæй куы 
фарстаид, уæд дзуапмæ банхъæлмæ кастаид, фæлæ, æвæц- 
цæгæн, йæ зæрдæмæ кæй фæцыд, уый равдисынмæ хъа- 
выд æмæ йæ ныхас æрдæгыл уымæн нæ ныууагъта: — 
Уæлдайдæр дæлæ филармонийы цур. Цыма скъолайы 
кълæстæ уыдысты, уый хуызæн æртæ уаты дæр — фæрсæй- 
фæрстæм. Йæ тыргътæ — нарæг, дыууæ адæймаджы дзы 
кæрæдзийы ныхмæ цæугæйæ æдæрсгæйæ нæ фæхицæн 
уыдаиккой. 
— Бæди, ды та цы зæгъыс? — Бæди куы ницы дзырдта, 
уæд æй бафарстон æз. 
— Тынг хорз фатер у, цы кæны?! 
— Зæгъон сын, исæм æй, зæгъгæ? — ацы хатт фарст 
сæ дыууæмæ дæр хауд æмæ сæ сæртæ æмтылд бакод- 
той. 
Куы рацыдыстæм, уæд Чермен къæсæрыл нæ размæ 
фæци. Хуымæтæджы хъæддых слæууыд йæ къæхтыл! Уæд 
йæ былы бынæй ныхас тыххæй хъуыст, ныр сæр уæлæ- 
уæзты хæссын райдыдта. Йæ ныхасы хъæд дæр фендæр- 
хуызон. Кæнгæ митæ йæм уымæй размæ дæр уыди, фæлæ 
сæ ныр бынтон иударон скодта. Йæ ныхас æм фаг кæм 
нæуал фæкæсы, уым къухтæй амоныныл нæ фæцауæрды. 
Ныр дæр йæ къухтæ фæпака сты, хæрдмæ сæ систа æмæ 
дисхуызæй бафарста: 
— Æнæхъæн бинонтæй дæр ам куы стут! Бафæрсын 
аипп ма уæд, фæлæ кæм уыдыстут? 
Нæ хабæрттæ куы базыдта, уæд та йæ къухтæ фæпака 
сты: 
196 

— Уый диссаджы хорз хъуыддаг куы у! Фæстæмæ ма 
уæ* чи здахы, æндæр йæ фенын æвзæр нæ уаид. 
— Ууыл та цæуыл тыхсыс? — æмæ дуар гом кæнынмæ 
фæдæн. 
Черменимæ фатерыл æрзылдыстæм. 
— Балкъоны æвналын ницæмæуал бахъæудзæн,— загъта 
Чермен, дыууæрдыгæй царæй зæхмæ тæрхæджыты 
дуæрттæ радыгай гом кæнгæйæ. — Уæдæ уæ уынаффæ 
конд у, зæгъыс? 
— Райсдзыстæм æй, æвæццæгæн. 
— Мæнмæ гæсгæ дæр исгæ у. Кæд дæ, мыййаг, исты 
æххуыс хъæуа, уæд дæм нæ лæппутæ — мæнмæ ничи хъу- 
сы — «нæ лæппутæ» — цыма дæ лæппутæ не сты, уый 
хуызæн — фæкæсдзысты. 
— Иугæр куы лидзæм, уæд нæ æххуыс куыннæ хъæу- 
дзæн! 
— Зæгъ-иу мын...— сдзырдта ма Чермен, стæй ма йæхи 
растгæнæгау йæ ныхасмæ бафтыдта: — Æз та ме ’мкур- 
сон чызгмæ æрбауадтæн, мæнæ ам цæры,— æмæ, кæцæй 
рацыдыстæм, уыцы фатеры ракомкоммæ дуармæ ацамыдта. 
Куы рацыдыстæм, уæд ма Чермен йе ’мкурсоны фа- 
термæ бауад, телефонæй адзурон, зæгъгæ. 
Кæддæрты-иу мæ хъустыл цыдæр ныхæстæ æрцыд, 
Черменæн, дам, ацы хæдзары чызг зонгæ и æмæ, дам, æй 
арæх абæрæг кæны. Дам-думтæм хъусын нæ уарзын æмæ 
ме ’мныхасгæнджыты никуы ницæмæй бафарстон. Стæй 
сыл æууæндгæ дæр уыйас нæ кодтон, фæлæ мæхи 
цæстытæй цы федтон, уый мын цæуылдæрты дзырдта. 
Æргом дзургæйæ, Черменмæ ахæм «лæгдзинæдтæ» ис, 
уый æнхъæл нæ уыдтæн. Уæвгæ, сабыр малы хæйрæг 
кæцыфæнды хæйрæджы фындз дæр амæрздзæн. 
— Цом,— иучысыл алæууыны фæстæ сдзырдта Тимæ,— 
кæд цæуинаг нал у, уæд та? 
Уæдмæ Чермен фæзынд æмæ йæхи фæдзæхсынмæ 
фæци: 
— Бахатыр кæнут, кæй уæ фæлæууын кодтон, уый 
тыххæй, фæлæ мæм иу курдиат и: цомут-ма афтæ æмбыр- 
дæй нæхимæ. 
— Уæд мах хæстæгдæр куы цæрæм,— хардзау æркаст 
Тимæмæ, нæхи цурæй нæ æндæр ранмæ кæй хуыдтой, уый. 
— Сымахмæ та æндæр хатт,— йæ ныхас ивынвæнд нæ 
уыд Черменмæ. 
Нæ йын бакуымдтам, кæй зæгъын æй хъæуы, ацæуын, 
фæндгæ та йæ кодта. Цæмæн æй фæндыд, уый дæр æм- 
Ш 

бæрстон. Цæвиттон, Чермены бинойнаг махæн хæстæг 
æййæфта — йæ мад нæ хæрæфырт уыди æмæ йæ йе ’мкур- 
сонæй рацæйцæугæ кæй федтам, уымæй нæ разы фæкъæм- 
дзæстыг æмæ йæхи сраст кæнынæн уымæй хуыздæр ма- 
дзал не ссардта. 
Уыдыстæм кæддæр сæхимæ дæр. Тимæимæ нæ ба- 
хуыдта. Раст зæгъын хъæуы, хорз цæстæй нæм ракастыс- 
ты, фæлæ уæды хуынд æмæ ныры хуынд кæрæдзимæ дард 
уыдысты. 
Хъуыды ма йæ кæнын: Тимæимæ зымæджы каникулты 
рæстæг ссыдыстæм Мæскуыйæ. Уæд Чермен йæ тæккæ 
хъалæй уыди. Цалдæр мæйы йæ фæракæ-бакæ кодтой. 
Кæд ма йын æмбæлттæ уыдис, уæддæр нæ зонын, фæлæ 
цыма редакторы хæстæ æххæстгæнæгæй уыйбæрц ничи 
фæкуыста, афтæ мæм кæсы. Æппынфæстаг сæм цы зонд 
æрцыд, нæ зонын, фæлæ йæ сæвæрдтой мæ бынаты. Йæ 
ног къæлæтджыныл цин кæныны заман мах дæр ам фестæм 
æмæ уыцы хъуыддаджы мæ фæллойы чысыл хай дæр кæй 
уыд, уый зæрдыл даргæйæ Тимæимæ хуынды бахаудыстæм. 
Мæнмæ афтæ фæкаст, кæд рæдигæ кæнын, уæддæр. Уæдæй 
нырмæ къорд азы рацыд, Черменимæ æнæмбæлгæ дæр нæ 
уыдыстæм, фæлæ дзы хоныны кой никуыуал фехъуыс- 
тон. 
Обкомы секретарь йæ ныхмæ куыд хъæддыхæй дзырд- 
та æмæ уый фæстæ уæддæр мæ дзырдмæ куыд æрцыд, 
уый мæм диссаг фæкаст. Афтæмæй та уавæр никæцыр- 
дыгæй фендæрхуызон. Партион газетты редактортæ сæ 
бынæтты баззадысты. Фæсивæды газеты редакторы бы- 
наты та, куыд мын загътой, афтæмæй хъуамæ уырыссаг 
сæвæрдтаиккой. Æмæ, дам, ногъайагæн — дамгъæ, ирон 
лæгæн — дзырд. Уæллæй, æххæст цы дзырд нæ кæнай, 
уым дамгъæйы кад дæр нал вæййы. 
Чермен университеты Тимæимæ иу рæстæджы ахуыр 
кодта æмæ кæрæдзийы уæдæй нырмæ зонынц. Йе ’мбал 
чызг йæ зæрдæмæ цыд, фæлæ, дам, æм дзурын дæр никуы 
бауæндыд, уымæн æмæ зыдта, кæй йын дзы ницы ра- 
уайдзæн. 
Уынгмæ иумæ рацыдыстæм. Кæрæдзийæн хонын куы 
нæ бакуымдтам, уæд ма нын фæхицæнæй хуыздæр хос цы 
уыди! 
— Ног фатермæ лидзгæйæ-иу нæ ма ферох кæнут. 
Фæкæсдзыстæм уæм! — загъта ма фæстагмæ Чермен æмæ 
трамвайы æрлæууæнмæ атындзыдта. 
Бæдиитæ нæхимæ ацыдысты, æз — Æмзормæ. Уымæн 
1?8 

дæр ма йæ хъуамæ фенын кодтаин. Ахæм зонд мын уый 
куьГ бацамыдта. 
Æнæдзургæйæ сыстад æмæ мемæ рацыд. 
— Æмæ цы зæгъинаг дæ? — фатерыл æрзылд æмæ 
тамако сдымыны фæстæ бафарста Æмзор. 
— Æз дæ фæндон фехъусынмæ æнхъæлмæ кæсын, ды 
та мæн фæрсыс? 
— Хуыздæр ма дæ фатер цавæр хъæуы? — ногæй та 
мæ бафарста Æмзор. 
— Мæ зæрдæмæ цæуы, зæгъгæ, дын куы зæгъын æз дæр. 
— Кæсгæ йæм нал у. 
— Уæдæ горæххæсткоммæ цæуын. 
Хъуыддаг кондыл нымад æрцыд, æрмæст æрæмбырд 
кæнын хъуыд æнæмæнг хъæугæ гæххæттытæ. Æмзоры 
ныхæстæ раст рауадысты. Раздæр дзы чи цард, уыдонæй 
мæ ничи бахъуыд. Куыд рабæрæг, афтæмæй хъуыддаг 
базоныны фæстæ сæхи рафыстой. Уæдæ фатерæй дæр 
хæсджынæй ницæмæй баззадысты. Цыдæриддæр хъуыд, 
уый афоныл бафыстой æмæ къæмдзæстыгæй цы хъуыд- 
дæгтæй тарстæн, уыдонæй ницæуыл сæмбæлдтæн. Чер- 
менмæ дзурын дæр мæ бахъуыд. Нæ иумæйаг лæппутæ 
кæй хуыдта, уыдон дыууæйæ фæстæмæ иууылдæр æнæ- 
зонгæтæ разындысты. Мæскуыйæ-иу куы ссыдтæн, уæд- 
иу мыл нæ кусджытæй чи амбæлд, уыдонæй чидæртæ хъаст 
кодта, дæ фæстæ нын кæй ныууагътай, зæгъгæ. Уыимæ- 
иу Черменæй æппæты тынгдæр разы нæ уыд, мæн хуызæн 
æй хорз лæппу чи хуыдта æмæ ма иумæ куы куыстам, 
уæд йæ фарс чи дзырдта, уыцы сылгоймаг. Уæды хабæрттæ 
йын йæ зæрдыл куыннæ хъуамæ æрлæууын кодтаин æмæ 
мын афтæ куы бакæнид: «Къæссавæлдæхт фæуыдзæн, уый 
æнхъæл чи уыди?» — «Цæмæй йыл тынгдæр дæ зæрдæ 
худы?» — бафарстон æй иу хатт. «Æллæх-æллæх! — йæ 
сæр дыууæрдæм батилгæйæ загъта сылгоймаг.— Уый нæхи- 
уæтты куыннæ уарзы, уый куы зонис, уæд дæ цæсты афтæ 
кадджын нал уаид! Ды кæйдæриддæр куыстмæ райстай, 
уыдонæй йæхи йедтæмæ ничиуал баззад: феддæдуар сæ 
кодта». 
Æцæгæйдæр, зæгъæн ис, æмæ иууылдæр уыдысты 
ногтæ. Ног фатермæ лидздзыстæм, уый куы сбæрæг, уæд 
мæ æппæты тынгдæр мæ чингуыты сагъæс уыд. Уыдонæй 
дзы фылдæр фыдæбон кæнын ницæуыл хъуыд. Сæ хæссын 
дæр зын уыд, сæ хъахъхъæнын — иннæ ахæм. Раст зæгъын 
хъæуы, редакцийы лæппутæ мæм хорз фæкастысты. 
Æрмæст сæ хъæлдзæг ныхас дæр бирæйы аргъ уыди. Иу 
199 

та мын дзы афтæ зæгъы: «Иу хатт искæдæм лидзыны 
бæсты дыл фæлтау дыууæ хатты сыгъд ссæуæд». Сыгъд 
ссæуынæй Хуыцау бахизæд, фæлæ лидзын цы у, уый мæхи- 
уыл цалдæр хатты бавзæрстон æмæ, кæйдæр загъдау, адæй- 
маджы куыд тæрсын кæнынц, афтæ тæссаг нæу. Фыцца- 
джыдæр, зæгъæн ис, æмæ чи фæлидзы, уымæн æндæр 
ранмæ цæуын йæхи фæндон вæййы. Иннæмæй та, хуыздæр 
ранмæ фæцæуы æмæ рæстæгмæйы зындзинæдтæ уымæн 
ницæмæ фæдары. 
Нæ дзаумæттæй ма цы баззад, уыдон фæстаг цыдæн 
машинæйы куы бавг?æдтам, уæд мæм телефонæй мæ хи- 
цау æрбадзырдта, обкомæй, дам, дæ агурынц. Раздæр уал 
политикон рухсады хæдзары сæргълæууæгмæ бацыдтæн, 
чи мæ агуры, уый ба[зоныны тыххæй. Телефонæй мын æй, 
мæнмæ гæсгæ, барæй нæ загъта. Æвæццæгæн æй исты 
бæлвырддзинæдтæ базонын фæндыд æмæ ма мæ мæ 
куыстмæ уымæн æрбацæуын кодта. 
— Сабазджери дæм дзуры,— схъæр мын кодта мæ агу- 
рæджы, йæ кусæн уатмæ куы бацыдтæн, уæд. 
— Цымæ мæ цы кæны? — мæхицæн дзурæгау сабыр 
хъæлæсæй загътон æз. 
— Уый ды зондзынæ,— тæргайхуызæй бафиппайдта 
хицау. , 
Мæхимæ дæр дисс^ фæкаст пропагандæ æмæ агита- 
цийы хайады хицау йæ хæдивæгæй — партион рухсады 
хæдзары сæргълæууæг хæдивæгыл нымад уыд — мæ’н 
æхсæн сусæгдзинæдтæ кæй фæзынд. Кæддæр мæм Сабаз- 
джери рауагъдадмæ кусынмæ ацæуыны тыххæй куы 
фæдзырдта, уæдæй фæстæмæ йæм хорздзинад фехъу- 
сынмæ æнхъæлмæ нал кастæн. 
Ссыдтæн æм. Йæ кусæн уаты гæххæттыты æхсæнæй 
нæ зынди. Йæ сырх кърандасæй та йæ газеты цыдæртæ 
хæххытæгæнгæ баййæфтон. Мæ зæрдæйы цыдæр фæных- 
сæгау кодта, фæлæ газеты кæй нал кусын æмæ уыцы 
хæххытæй мæнмæ кæй ницы хауы, уый куы бамбæрстон, 
уæд мын дзæвгар фенцондæр. Хуымæтæджы цин мыл ба- 
кодта! Йæ бынатæй сыстад æмæ, фæлмæндæр уæвæн нæй, 
ахæм æвзагæй дзурын райдыдта: 
— Борнæфмæ кæй бацыдтæ, уымæй раст бакодтай... 
Дæ зæрдæ йыл дзæгъæлы худти. Æвзæр цæстæй дæм нæ 
кæсы. Ды йæм куы уыдтæ, уый фæстæ мæм фæдзырдта 
æмæ нæм дæу тыххæй ныхас рауад. Хорз ныхас. 
Цы дзырдта, уыдон хъусгæ кодтон, фæлæ мæ хъуы- 
дытæ уыдысты, æппæт ныхæстæ дæр кæдæм цæуынц, уый 
200 

бамбарынимæ баст. Нæ мæ уырныдта, уыйбæрц фæлмæн 
æмæ лæгъз ныхæстæн сæ кæрон дæр ахæм уа, уый. 
— Æмбарын æй, ныртæккæйы куыст дæ зæрдæмæ кæй 
нæ цæуы. Æмæ мæм Борнæф дæр уымæн фæдзырдта. 
Ахæм хъуыды нæм ис, цыма дын телеуынынад æмæ ра- 
диохъусынады комитеты хуыздæр уыдзæн... 
Сабазджери йæ дзурынæй банцад. Фæндыди йæ, 
дарддæр мæхи куыд дардзынæн, уымæ бакæсын. Куыд 
хъуамæ дардтаин мæхи, йæ ныхæсты, зæгъæн ис, æмæ 
æппындæр бæлвырдæй куы ницы уыди, уæд. Цы комите- 
ты кой скодта, уый ахæм егъау уыд, æмæ дзы адæймаг 
йæхицæн аккагыл кæй банымадтаид, ахæм бынат зын рав- 
зарæн уыд. 
— Куыд зæгъыс? — куы ницы дзырдтон, уæд мæ ба- 
фарста Сабазджери.— Æви дæ нæ фæнды? 
Нæ сыхæгты усы мын мæ зæрдыл æрлæууын кодта. Иу 
хатт сæ хæргæйæ баййæфтон æмæ мæ æваст афарста: 
«Хъайла нæ уарзыс?» Хъайла та куыннæ уарзтон, уæл- 
дайдæр æххормаг аз, фæлæ мæм «уарзын» зæгъынæй «нæ 
уарзын» зæгъын бирæ уæздандæр фæкаст æмæ мæхиуыл 
комдзог рацыдтæн. Сабазджери мæ кæд ахæм уавæры 
æвæрынмæ нæ хъавыд, уæддæр ын афтæ рауад. 
— Цавæр куысты кой кæныс, уый бæлвырддæр куы 
зæгъис, уæд мын æнцондæр дзурæн уаид,— загътон бус- 
тæхуызæй. — Комитет иу у, фæлæ, зæгъæм, телеуыны- 
надмæ ницавæр куыстмæ бацæудзынæн. 
— Мах дæр дæ телеуынынадмæ не ’рвитæм. Радио 
уыдзæн дæ дæлбар. Комитеты сæрдары хæдивæджы бы- 
натмæ цы цæстæй кæсыс? 
Цыфæнды ахсджиаг фарстайæн дæр æваст дзуапп 
дæттынæй тæссаг кæй у, уый æмбæрстон æмæ загътон. 
— Ахъуыды кæнон... 
— Ахъуыды кæн. Æрмæст бирæ нæ. Борнæф нæм 
æнхъæлмæ кæсы... 
Нæхимæ мæ æцæгæйдæр бæстон ахъуыды кæнын ба- 
хъуыд. Дыууæ хъуыддаджы мын мæ зивæгыл æфтыдтой. 
Дзанджериимæ мæ кусын кæй хъæудзæн, уый хуымæтæ- 
джы хъуыддаг нæ уыди. Цал адæймагимæ нæ бафидыдта, 
цал кусæджы бафтыдта цæсты! Æргом дзургæйæ, бирæ 
азты хæларæй кæимæ цæры æмæ кусы, ахæмтæ дæр 
дзæвгар сты. Фæлæ йын уыдонæй бирæтæ барынц, фæра- 
зынц ын йæ тæргæйттæ æмæ гуырымыхъхъ митæн. Мæнæн 
та фæразын æмæ быхсын мæ бон нæ бауыдзæн. Дзандже- 
ри ма обкомы куы куыста — комитеты хицау æй дыууæ 
201 

азы размæ скодтой — уæд дæр мæ хъуыддæгты йæхи куы 
тъыста, фыдауыдæнгæнæн кæм уыд, уым куы нæ ауæрс- 
та, уæд ныр иуфарсæй кæса, уый æнхъæл нæ уыдтæн. Иу 
фарс нæ, фæлæ фылдæр фæрстæй дæр кæсæд, æрмæст 
мæ хъыгдаргæ ма кæнæд. Иу хъуыддагыл архайджытæн 
куыд æмбæлы, йæхи афтæ дарæд, æндæр мæ ницы хъæуы. 
Мæ рæдыдыл басæттыны фаг хъару мæхимæ ссардзынæн, 
сраст æй кæндзынæн, иннæ хатт æй нал æруадздзынæн. 
Фæлæ зылын уæвгæйæ дæхи фæнд куы тæрай, æз цы 
зæгъон, уый дæм нымады куы нæ уа, уæд мæм мацæмæ 
æнхъæлмæ кæс. Дæ фæдыл нæ ацæудзынæн. Уый нæ, фæлæ 
ма дæ фарс чи уа, уыдонæн дæр нæ ныббардзынæн. 
Дзанджери куыд æнцад бадт, уый дæр мын бынтон 
æмбæрстгонд нæ уыд. Ахæм заман цъиувæдис куы фесты. 
Чи мæ цы зæгъдзæн, уыцы ныхæсты фæдыл цæуыннæ 
ратæх-батæх кæны? Мæнмæ гæсгæ йын хицауад комкоммæ 
загътой, уыцы хъуыддагæн æнæкæнгæ кæй нæй æмæ 
уымæн сабыр у, æндæр афонмæ мæ кой бирæ рæттæй 
æрыхъуыстаин. Стæй мын мæхимæ дæр æнæрдзургæ нæ 
фæуыдаид. Чи зоны, Борнæфимæ ныхасгæнгæйæ мæ 
ныхмæ йæ фæндон бамбарын кодта æмæ ныр мæнæн 
æндæр ныхæстæ кæнын йæ цæсгом нал хъæцы... 
Ноджыдæр ма иу хъуыддагæй стъæлфыдтæн: радиойы 
никуы куыстон, Горькийы практикæйы цы цыбыр рæстæг 
уыдтæн, уый йедтæмæ. Æмæ мæ уый дæр дызæрдыджы 
æфтыдта. Æмзорæн дæр радзырдтон мæ гуырысхотæ. 
— Æнцад дæ бынаты куы бадтаис,— загъта мын ком- 
коммæ æмæ хъæддыхæй,— уæд се ’ппæтæй хуыздæр уы- 
даид. 
— Чи зоны, фæсмон кæндзынæн, фæлæ мæ нал фæнды 
«ницы кусын». 
— Уæдæ дын æндæр ныхас зæгъын мæ бон нæу. Дзан- 
джерийы та дæхицæн рагацау дзæгъæлы æнад кæныс. Æз 
радиойы куыстон æмæ-иу нæ хицауы къуыригæйттæ уынгæ 
дæр нæ фæкодтон. Уый иу уынджы куыста, мах — ин- 
нæйы. Стæй уый кино æмæ телеуынынадæй радиомæ 
æвдæлгæ дæр нæ ракæндзæн... Ноджы ма дын уый дæр 
зæгъдзынæн, æмæ радиойы газетæй æнцондæр кусæн кæй 
у. Бæрнондзинад дзы къаддæр ис. Газеты рæдыд фон- 
дзыссæдз азы фæстæ дæр ссарæн ис, радиойы рæдыд та 
— атахт æмæ фæци. Махæй-иу исчи куы фæрæдыд, уæд- 
иу,' аххосджыны бынаты æвæрынмæ нæ чи хъавыди, 
уыдонæн æдзухдæр лæвæрдтам иухуызон дзуапп: «Уый 
дæм кæсгæ афтæ фæкодта!..» Радиойы кæй нæма куыс- 
202 

тай, уый дæр дæм диссаг ма кæсæд. Чи дзы ис, уыдонæн 
сæ фылдæр газетæй æрбацыдысты. 
Уæддæр та мын Æмзоримæ фембæлды фæстæ фен- 
цондæр. Цыдæр ныфс мæ бауагътой йæ ныхæстæ. Мæ 
куыстæй ацæуын æй раздæры хуызæн ныр дæр нæ фæндыд, 
фæлæ Дзанджерийы тыххæй мæ гуырысхотæ фæкъаддæр 
сты. Радиойы кæй никуы куыстон, уыцы хъуыддагмæ дæр 
æндæр цæстæй акастæн. Цæмæй кæцыранфæндыдæр 
«куыстон» кæнæ «кусын» зæгъай, уый тыххæй дзы ис- 
куы æнæмæнг кусын райдайын хъæуы. 
Сабазджерийæн мæ дзуапп сцæттæ, уæддæр мæ са- 
гъæстæ нæма фæкъаддæр сты. Ахæм заман куыд вæййы, 
афтæ хъуыды кодтон фидæныл, «куыд уыдзæн, цы 
уыдзæн?»-ы фарстатæ мæ скæсын нал уагътой. Сабаз- 
джерийæ цы сагъæстимæ рацыдтæн, нæхимæ дæр уыдо- 
нимæ здæхтæн. Æнæнхъæлæджы мыл Дзыбын амбæлд. 
Æнæуи дæр ын мæ уынд хъыг никуы уыд, фæлæ мыл ныр 
уæлдай цин бакодта. Йе ’мхæрæфыртæй мæ афарста — 
Тимæимæ æмхæрæфырттæ æййафынц, сæ мадæлтæ иу 
мыггагæй нæ уæвгæйæ æрвадиуæг кæнынц — стæй сусæг- 
дзинадыл цы хабар нымадтон, уый мын тæбæгъы æвæрдау 
мæ разы куы авæрид: 
— Радиомæ цæуыс, зæгъгæ, фехъуыстон æмæ мын, 
æхсызгон уыди... 
Цыма мæ мæ хорз зонгæ кæйдæр дзыпмæ æвналгæ фед- 
та, мæхи афтæ банкъардтон. Куыд гæнгæ мын уыд, уымæн 
ницыуал зыдтон. Сусæг æнхъæл цы хъуыддагæн уыдтæн, 
уый, иугæр Дзыбын кæм зыдта, уым ма йæ зонджытæ кæй 
фæуыдаид, ууыл дызæрдыг нал кодтон. Йæ ныхмæ дзурæн 
дæр мын нæ уыд, уымæн æмæ ахæм хабар хуымæтæджы 
нæ айхъуыст. Радиомæ цæуын, зæгъгæ, дæр куыд загъта- 
ин, фæрсгæ мæ чи кодта æмæ хъуыддаг аразгæ кæмæй уыд, 
уыдонмæ мæ дзуапп куынæма фæхæццæ, уæд? Уæддæр мæ 
исты дзурын хъуыд æмæ Дзыбыны бафарстон: 
— Чи дын загъта? 
— Иууылдæр æй дзурынц! 
— Æхсызгон дын уыди, зæгъыс? 
— Уæдæ мын хъыг дæр цæмæн хъуамæ уыдаид? Иу 
хъуыддагыл кусджытæ стæм æмæ кæрæдзийы æмбаргæйæ 
архаиккам. 
— Æргом дын куы зæгъон, уæд, радиомæ цæуын, 
зæгъгæ, никæмæн ма загътон, фæлæ мæм ахæм зонд куы 
’рцæуид, уæд цымæ ууыл цин кæнын хъæуид? 
— Мæнæ цытæ дзуры! — бустæхуызæй загъта Дзы- 
203 

бын.— Хъал ныхæстæ-ма ма кæн, фæлæ тагъддæр рацу. 
— Стæй дзы сарæхсдзынæн æви нæ, уый дæр ахъуы- 
дыйаг у... 
— Æппындæр-ма тæрсгæ ма кæн. Мах уым не стæм! Дæ 
размæ дзы чи куыста, уыдон дæуæй лæгдæр уыдысты?.. 
Дзыбын цæуылдæр ахъуыды кодта æмæ æнæ ай æнæ 
уыйæ йæ хъæлæсыдзаг ныххудти. Цæуыл йæ зæрдæ ба- 
хъæлдзæг, уымæй фæрсын æй нæ бахъуыд — йæхæдæг 
æй радзырдта: 
— Уæд ныры хуызæн мæ сæр гæмæх нæма уыд,— рай- 
дыдта æцæгхуызæй Дзыбын.— Институт куыддæр каст 
фæдæн, афтæ радиойы кусын райдыдтон. Кæстæрыл ны- 
мад уыдтæн æмæ мæ хъæутæм иннæтæй арæхдæр æрвыс- 
той. Фистæгæй-иу лæгæн ницы бантыст, машинæ та-иу 
мæм алы хатт не ’рхаудта. Нæ мæм æрхауд уыцы бон дæр 
æмæ мæ кусæн уаты æнкъардæй бадтæн. Зæронддæр кус- 
джытæй мæ иу ахæм уавæры æрбаййæфта. Цы кæныс, 
цыма дæ уæрцц аирвæзт, уый хуызæн хъуынтъызæй цæмæн 
кæсыс, зæгъгæ, мæ куы бафарста, уæд ын сæрдары хæди- 
вæгæй рахъаст кодтон. Уый мæм сæрыстырхуызæй ра- 
каст æмæ афтæ: 
— Замманай хицауы дарын куыннæ фæразут, уый мæм 
диссаг кæсы. Æз æм цæмæфæнды куы бацæуын, уæддæр 
мын «нагъ!» никуыма загъта. 
— Уæдæ мæнæн цæмæн фæзæгъы? 
— Ды дæр æмæ дзы, хъаст чи кæны, уыдон дæр йемæ 
ныхас кæнын нæ зонынц. Машинæ дын нæ радта, зæгъыс? 
Цы ’фсон дын скодта? 
— Нæй, дам, абон машинæ. 
— Цом-ма уæдæ мемæ æмæ сылгоймаг хицауимæ куыд 
дзурын хъæуы, уый фенай,— æмæ мын мæ къабаццагыл 
фæхæцыд. Хицауы кусæн уатмæ бацæуæны фæлæууыд 
æмæ мын мæ хъусы æрбадзырдта: «Ам лæуу æмæ дуары 
зыхъхъырæй дæ хъус дæр, цытæ дзурдзынæн, уымæ»,— 
йæхæдæг йæ хъуыр асыгъдæг кодта, йе уæнгтыл бæрзонд 
схæцыд æмæ дуар фегом кæнгæйæ сдзырдта: 
— Æмбæлы дæм, Госæда? 
Мæнмæ дуары зыхъхъырæй дзæбæх зынд, Госæда йæ 
фыссын куыд фæуагъта æмæ йæ къух ручкæимæ ауыгъдæй 
куыд аззад, уый. Госæда йæ кæсæнцæстыты сæрты æрба- 
цæуæгмæ ракаст æмæ, чи уыд, уый куы базыдта, уæд ын 
æмбæлы, зæгъгæ, загъта. 
— Бахатыр кæн, Госæда, кæй дæ бахъыгдардтон, уый 
тыххæй. Уæвгæ ды дæр иучысыл куы аулæфай, уæд ницы 
204 

кæЪы. Дæ хуызæн сылгоймæгтæ Ирыстоны дыууæ дæр 
нæй. 
Госæда йæ кæсæнцæстытæ райста æмæ сæ стъолыл 
æрæвæрдта. 
— Æмæ дæ алы ран дæр кæй зонынц, уый дæр диссаг 
нæу. Кæдæмфæнды куы ацæуын,—дзырдта дарддæр Ты- 
мыгъ,— æмæ кæм кусын, уый куы базонынц, уæд мæ 
æнæбафæрсгæ нæ фæвæййынц: æмæ уæд Госæдайы нæ 
зоныс? Ау, куыннæ йæ, зæгъын, зонын, мæ хицау куы у, 
уæд? 
Фæстаг ныхæсты фæстæ Госæдайы ручкæ йæ къухæй 
æрхауд æмæ стъолыл Тымыгъы ’рдæм рацæйтылд. Уый 
йæ зæхмæ ’рхауын нæ бауагъта, уæлдæфы йæ рацахста 
æмæ йæ йæ хицауы раз æрæвæрдта. Госæдайы цыма 
уæлæрвтæм систæуыд, уый хуызæн, Тымыгъы ныхæстæм 
канд хъустæй нæ хъуыста, фæлæ ма йæ цæстытæй дæр. 
Цыма йын йæ сæрыл сойын къæрта уагъта, уыйау æм 
хъуыста æмæ хъуыста. Æрæджиау ныхасы бар Госæдамæ 
дæр æрхаудта: 
— Ды æнæхъуыддагæй не ’рбацыдаис. 
Тымыгъ цы фæдзырдта, уыдон фагыл банымадта æмæ 
мамазила цы хъуыддаджы алыфарс фæкодта, уый 
æргомæй загъта: 
— Машинæ мæ хъæуы районмæ ныууайынмæ. 
— Æгайтма дæ хъæуы. Ахæм ницæййаг хъуыддæгтыл 
та дæ сæр цы риссын кæныс? — æмæ гаражмæ телефонæй 
дзурынмæ фæцис. 
Тымыгъ уыцы рæстæджы мæнырдæм ракаст æмæ мæм 
йæ цæст æрныкъуылдта. 
— Цавæр машинæ дæ хъæуы? — бафарста Госæда, те- 
лефонæй йын дзуапдæттæг куы нæ фæцис, уæд. 
— Рог,— дзуапп радта Тымыгъ. 
— Гаражмæ ныууай æмæ сын мæ номæй зæгъ. 
— Дæ хуызæн сылгоймæгтæ Ирыстоны дыууæ дæр нæй, 
зæгъгæ, куы фæзæгъын, уæд æй истæйы тыххæй фæ- 
зæгъын! Бузныг, Госæда! — арфæйы ныхасæй фæцис Ты- 
мыгъы чысыл спектакль. 
Æз мæ худын тыххæй уромгæйæ мæ кусæн уаты балæу- 
уыдтæн. Тымыгъ куы ’рбацыд, уæд йæ фыццаг фарст уыд: 
— Цæй, куыд у? Машинæ ис æви нæй! 
— Ахæм хицæуттимæ кусгæ дæр мын æрцыд,— загъта 
фæсмонгæнæгау Дзыбын.— Уæдæ мæ сæр цæмæй ныллæ- 
гуын? Стæй ма йыл цы иугай æрдутæ баззад, уыдон сæ 
хуыз цæмæн аивтой? Мауал дывæндтæ кæн. Замманай 
205 

куыст дæм æнхъæлмæ кæсы. Махæн дæр демæ æнцон кусæн 
уыдзæн. 
Нæхимæ куы бацыдтæн, уæд та мæм мæ хъæуккаг 
æрбадзырдта. Махмæ цæуыс, уый, дам, мын цæуыннæ 
схъæр кодтай? Уый та Дзыбынæй раздæрæй нырмæ куыс- 
та радиойы æмæ хуымæтæджы барджын ныхас кодта 
мемæ. Хивæнд æмæ дæ тæргайгæнаг хонынц æмæ, дам, 
уыцы миниуджытæй ардæм куыд ницы æрбахæссай, афтæ. 
Хистæр æмæ ма уый æдде мæ хъæуккаг дæр кæй уыд, уый 
мын мæ дзыхы къæрмæг дардта, стæй хъуыддаджы 
бæлвырддзинадыл дæр мæ бон басæттын нæ уыд æмæ 
мæхиуыл хæцыдтæн. Хæцыдтæн, кæддæр ын, цы хъæуа, 
уый зæгъыны фадат мын кæй фæуыдзæн, ууыл зæрдæ 
даргæйæ. 
Дыккаг бон Сабазджерийæн мæ фæндон бамбарын 
кодтон. Обкомы бюромæ дæхи бацæттæ кæн, майрæмбо- 
ны, дам, дæ дæ ног бынаты фидар кæндзысты. 
Октябры бæрæгбонмæ къуыри йедтæмæ нал баззад æмæ 
мæ æвдæм ноябры размæ кусын райдайын нæ фæндыд. 
Бирæ бæрнон æрмæджы тыххæй мæ дзуапп дæттын ба- 
хъуыдаид æмæ мæ æваст ме ’ккой ахæм уаргъ баппарын 
нæ бафæндыд æмæ мæ хъуыды Сабазджерийæн бамба- 
рын кодтон. 
— Уый тыххæй баныхас кæндзыстæм,— зæрдæ мын 
бавæрдта хайады сæргълæууæг.— Ныр цæугæ æмæ дæ 
зæронд куысты хъуыддæгтæ кæронмæ ахæццæ кæн. Май- 
рæмбоны хабар дæ ма ферох уæд. Уæвгæ ма дæм нæхæдæг 
дæр дзурдзыстæм. 
XVIII 
Иу бынатæй мæм иннæмæ цæуынæй зындæр ницы кæсы. 
Уæлдай зивæгдæр та фæкæнын, цы куыстыл фæцахуыр 
вæййын, уый ныууадзынмæ, цы адæмы базонын, уыдонæй 
фæхицæн уæвынмæ. Кусын куы райдыдтон, уæдæй нырмæ 
мæ мæ бынатæй сыстын афтæ бирæ хæттыты нæ ба- 
хъуыд, фæлæ дзы цингæнгæйæ иу ранæй дæр нæма 
цыдтæн. Раст зæгъын хъæуы, тых-бегара мыл нæ вæййы, 
мæ цæстытæ мын артмæ ничи ныддары, уæддæр мæ цы 
нæ фæфæнды, уый бакæнын, дызæрдыггæнгæйæ ног 
фæндагыл ацæуын. 
Дызæрдыджы ахæсты ныр дæр бахаудтæн. «Куыд 
уыдзæн?» æмæ «цы уыдзæн?» йедтæмæ сæры фарст нал 
уыди. Майрæмбон куыд хæстæгдæр кодта, афтæ зæрдыл 
206 

Æмзоры ныхæстæ арæхæй-арæхдæр лæууыдысты. Обко- 
мы кусын æм цæмæй хорз каст, уый кæд бæлвырд нæ 
хатыдтон, уæддæр мæ кæмдæр йæ ныхæсты рæстдзинад 
уырныдта, йæ хъуыдыйæн бындур кæй уыд, ууыл æууæн- 
дыдтæн. Уыцы уырнындзинад æмæ æууæнк тæлфыдысты 
зонды фæсвæддæр къуымтæй кæцыдæры, хур кæдæм нæ 
каст æмæ се ’цæг цæсгом кæцæй нæ зынд. 
Зæрдæмæ æндæр уынаффæтæ уыд. Уыдон цæуылдæр 
сæ зæрдæ дардтой, сæ размæхонæг тых æмæ хъару уыдис 
æбæрæгдзинад, ныфс сын лæвæрдта, цæстæй фенæн кæмæн 
нæма ис, фæлæ, фенæн кæмæн уыдзæн, ахæм рæстæг, 
адæймаг æппынницы æфсонæй дæр кæуыл æууæнды, уыцы 
фидæн. Фидæнмæ зæрдæйæ хæстæгдæр, æвæццæгæн, 
уымæн ничи у. Зонд кæд цыфæнды фидар бындурыл 
æнцайы, уæддæр æй арæх зæрдæ йæ фæдыл асайы, æрзи- 
лын æй кæны къуыппытæ æмæ дзыхъхъытæ фæндæгтыл. 
Мæ зонд мæ зæрдæимæ цасфæнды куы фæтох кодтаид, 
уæддæр цы ныхас загътон, уымæн ивæн нал уыд. Мæ бон 
ма уыди дызæрдыг кæнын æмæ суанг майрæмбонмæ уыцы 
уавæрæй, зæгъæн ис, æмæ иу уысм дæр нæ фервæзтæн. 
Бюройы бон æгæр раджы дæр ма райхъал дæн. Æхсæв- 
бонмæ мæ фыны цыдæр хъуырдухæн фæкодтон. Мæ 
цæстытыл цы нывтæ уад, уыдон æрымысыныл дзæгъæлы 
архайдтон, ницыуал дзы æрхъуыды кæнын мæ бон баци. 
Мæхицæн раджы сыстын æнхъæл уыдтæн, афтæмæй ма 
Тимæ йæ райсомы куыстытæ конд дæр фæци. Балкъоныл 
Уырызмæджы дзаумæттæ байтыдта æмæ уырдыгæй куыд 
æрбахызт, афтæ йæ размæ фæдæн. 
— Мæ уд мын ауайын кодтай! — хæрдмæ фæхаугæйæ 
сдзырдта Тимæ, йæ мидбылты бахудт æмæ саст хъæлæсæй 
загъта: — Мæнæ цы и!.. 
— Цы кодтай? — бафарстон æй, цыма, æнæнхъæлæджы 
цы уавæры бахауд, уым ницы аххосджын уыдтæн, уый 
хуызæн. 
— Афтæ раджы сыстын æнхъæл дын нæ уыдтæн... 
— Мæхæдæг дæр æй нæ зонын, сæумæцъæхæй цæмæн 
райхъал дæн, уый. 
— Дзæгъæлы ма дæхи ма тыхсын кæн. Æппындæр дзы 
фæсмойнагæй ницы ис,— зæрдæтæ æвæрынмæ та мын 
фæци Тимæ. 
Йæ ныхæстыл ыл никуыма фæгуырысхо дæн. Цы мын 
фæзæгъы, уый æрцæуы. Æууæндыдтæн ыл ныр дæр, фæлæ 
уæддæр мæ дызæрдыгдзинад йæхиуæттæ кодта. Кæцæй 
цыдтæн, уый иуцасдæр базонын мæ бон баци æмæ дзы 
207 

мæ зæрдæмæ хæстæгæн ницы айстон. Кæд дзы истæмæ 
бахæлæггæнæн уыди, уæд æрмæстдæр, кæй ницы куыс- 
тон, уымæ. Кæм ницы кусынц, уырдæм та, исты саразын- 
хъом чи у, æмæ аразын фæндгæ дæр кæй кæны, уыдонæй 
ничи бабæлдзæн. Ноджы ма цæмæй тыхстæн: цы бирæ 
сæрибар рæстæг дзы уыди, уый доны къусы сæфт кодта, 
æвдадзы хосы хуызæн суар зæхмæ куыд кæла, уыйау. 
Мæ ног куыстмæ дæсны уыдтæн, зæгъгæ, зæгъын дæр 
мæ бон нæ уыд æмæ иу доны дыууæ былгæроны астæу 
куы размæ, куы фæстæмæ кæсгæйæ лæууыдтæн. Уæдмæ 
Тимæ йе ’ннæ дзаумæттæ дæр тыд фæци æмæ мæ уæл- 
хъус алæууыд. 
— Дзæгъæлы сагъæстæ-ма фæуадз, фæлæ дын дæ кæцы 
хæдоныл авæрон иту? 
— Кæцыфæндыдæр уæд, цы дзы уæлдай ис? 
— Уый та цавæр ныхас у? Æз дæу обкомы бюромæ 
куыдфæнды дарæсы уадзын? — йæ хъазæн ныхæстæм та 
бахæццæ Тимæ. 
— Уæдæ дын цавæр зæгъон? 
— Цавæр костюм кæндзынæ? 
— Дæу кæцы фæнды? 
— Афонмæ дæр афтæ загътаис,— сдзырдта Тимæ æмæ 
мæ къахæй сæрмæ сбарста, стæй цæмæдæр гæсгæ ру- 
дзынгæй дæр акаст, æвæццæгæн, боныхъæдмæ цы фæндтæ 
ис, уый базоныны тыххæй.— Дæ тарцъæх костюм скæн, 
уый урс хæдон æмæ сырх галстукимæ хорз сфидаудзæн. 
Тимæ, канд хæдон нæ, фæлæ мæ уæлæ цы дзаумæттæ 
кæнинаг уыдтæн, уыдоныл дæр итувæрд фæци, уæддæр 
ма æз диваныл бадтæн æмæ мæм разæй цы хъуыддæгтæ 
æнхъæлмæ каст, уыдон радыгай мæ цæстыл уадысты. 
— Бадгæ ма куы кæныс? — мæ хъуыдыты хал мын 
аскъуыдтой Тимæйы ныхæстæ. 
Уыцы нæвæндонæй сыстадтæн æмæ хихсæнмæ ба- 
цыдтæн. Уым дæр мæ сагъæстæ цух не суагътой. Мæ 
зæрдыл ме ’мкъласон, ме ’мхæрæфырт æрлæууыд. Кæддæр 
дæс къласы иумæ каст фестæм. Уый мæнæй дыууæ азы 
хистæр уыд, фæлæ кæмдæрты баззæдтытæ кодта, æстæм 
къласы йæ сæййæфтон æмæ уырдыгæй, цалынмæ цæт- 
тæдзинады аттестаттæ райстам, уæдмæ нал фæхицæн стæм. 
Фыццаг аз йæ гæххæттытæ бадæттын никуыдæм бауæн- 
дыд. Чи зоны, «бауæндыд» зæгъын дæр раст нæу, уымæн 
æмæ йæ зæрды Мæскуыйы хойраджы институтмæ бацæ- 
уын уыд, уырдæм та æнæискæй æххуысæй зынтæй бахау- 
даид. Йæ фарсмæ ахæм æрбалæууæг нæ уыди, йæхиуыл 
208 

та йæ зæрдæ нæ дардта æмæ æнæхъæн афæдз чингуы- 
ты уæлхъусæй нæ сыстад. Дыккаг аз ацыд æмæ бахауд. 
Ахуыр дæр фæци æнтыстджынæй, уымæн æмæ, йæ царды 
фæндагæн цы дæсныйад равзæрста, уый йæ зæрдæмæ 
хæстæг уыд æмæ йæ тыхтæ иууылдæр йæ бæллиц сæххæст 
кæнынмæ сарæзта. 
Куысты дæр йæхиуыл никуы бацауæрста. Хуымæтæ- 
джы инженеры бынаты куы уыди, уæд дæр æмæ минист- 
ры хæдивæджы къæлæтджыны куы ’рбадти, уæд дæр. Гъе 
фæлæ уымæ дæр, æвæццæгæн, мæ миниуджытæй исты 
фæхæццæ æмæ йæ цас уæлдæр бынатмæ ивтой, уыйас 
зивæггæнгæдæрæй разы кодта. Бынтон оцани та, минист- 
ры бынаты йæ куы ’вæрдтой, уæд ныцци. Раст уыцы за- 
ман йæ кæстæр æфсымæрыл амбæлдтæн æмæ мын йæ 
хабæрттæ уый радзырдта. 
— Ахæм дзы æнæныфс никуыма федтон,— хъаст мын 
кодта кæстæр æфсымæр,— марадз-зæгъ, кæд æй минист- 
ры бынаты фæнды. 
— Цы зæгъы? 
— Уым, дам, æдде куыд зыны, афтæ æнцон кусæн нæу! 
— Уымæй раст зæгъы. 
— Омæ уæд дæлæ хъæумæ рацæуæд æмæ мемæ хос 
кæрдæд! Кæд æм уый дæр зын кæса, уæд та рады фыййау 
цæудзæн! 
Æфсымæртæй кæстæр, æцæгæйдæр, хъæуы царди æмæ 
алы куыст дæр кодта. Кæм хос карста, кæм фосы фæстæ 
цыд. Уымæ ахуыргондзинад куы уыдаид, уæд кæцыфæн- 
ды хъуыддаджы дæр хистæрæй хуыздæр сарæхстаид. 
Уыцы ныхæстæ куы кодтам, ууыл цалдæр боны рацыд, 
афтæ та ногæй амбæлдыстæм. Ацы хатт дзæвгар хъæлдзæг- 
дæр уыд, Уый йæ фыццаг ныхæстæй дæр бамбæрсток 
— Сразы йæ кодтон! 
— Хæрæгæн, дам, йæ сæр фынгмæ хасти æмæ дæлæмæ 
тылди. 
— Мæ разæй цыдæр хæрдзынæ! Æз дæр ын раст афтæ 
загътон. Уый йæ исчи куы базонид, уæд ыл худæгæй амæ- 
лид... 
Фæстаг ныхæстæ мæм æгæр карз фæкастысты, уымæн 
æмæ бæрнондзинад æнкъарын худинаг нæу. Худинаг нæу, 
адæймаг йæхицæн æцæг аргъ кæнын куы фæраза, уый 
дæр. Фæлæ æнæныфс уæвыны дæр хорздзинадæй ницы 
ис. Уæлдæр бынатмæ дæ чи ивы, уыдон дæ зонынц, цы 
дзурыс æмæ куыд дзурыс, канд уымæй нæ, фæлæ, цы са- 
рæзтай æмæ цы саразын дæ бон у, уымæй дæр. Уæдæ 
20? 

кæимæ куыстай, уыдоны иуфæрсты дæр нæ ахызтаиккой. 
Иу æмæ дзы дыууæйы фæндон нæ базыдтаиккой æмæ 
уый фæстæ дæхиуыл дæ зæрдæ ма дар, уый бынтон рап- 
пæлинаг хъуыддаг уа, уый æнхъæл нæ дæн. 
Бæрнондзинадæй æз дæр тарстæн. Радиойы кусджытæн 
сæ дзæвгар хай мæнæй хистæр уыд. Хистæртæ та сæ кæс- 
тæрмæ — уæлдайдæр сæ разамонæг куы уа, уæд — цы 
цæстæй фæкæсынц, уый амонын никæмæн хъæуы. 
Сфæлдыстадон кусджыты æхсæн ахастдзинæдтæ уæлдай 
вазыгджындæр кæй сты, уый дæр зындгонд у. Уыцы 
хъуыддæгтæ зæрдыл даргæйæ кæмдæрты стъæлфыдтæн, 
мæ фæндагыл цъæх гауызтæ тыд кæй нæ уыд, уый 
æмбæрстон æмæ ме ’мхæрæфырты дæр уымæн æрымы- 
сыдтæн. Стæй йæ канд мысгæ не ’ркодтон, фæлæ йæ бы- 
наты мæхи дæр авæрдтон æмæ мæ, раст зæгъын хъæуы, 
ныфс дæр бацыд, уымæн æмæ ме ’мхæрæфырт йæ ног 
куысты сарæхст бирæтæй хуыздæр æмæ ма уыцы бынат 
абон дæр ахсы, «дæлдæр абад» зæгъæг ын нæма фæци. 
Радиойы никуы куыстон æмæ, Æмзоры загъдау, чи дзы 
кусы, уыдон дæр дзы кæддæр нæ куыстой. 
— Хуыцауы тыххæй, гал стыгътай æви цы куыстай 
абондæргъы?! — дисы бын мæ фæкодта Тимæ. 
— Хъуамæ обкомы бюройы уæнгты раз бынтон æнæ- 
аиппæй æрлæууон. 
— Куы байрæджы кæнай, уæд уый аиппыл нæ ныма- 
йыс? 
— Æрæджыйæ бæргæ нæ тæрсын, фæлæ æгæр раджы 
куы бацæуон, уæд дæр аив нæу. 
— Дæхи куы срæвдз кæнай æмæ ацæуынæввонг куы 
уай, уæд дын æз зæгъдзынæн, раджы у æви æрæджы у, 
уый. 
Цæй рæвдз кæнын мæ хъуыди — итувæрд дзаумæттæ 
куы скодтон, уæд Тимæмæ дзурын: 
— Исты аипп ма мæм æрхæсдзынæ? 
Цыма ног æлхæд дзаумæттæ мæ уæлæ фыццаг хатт 
скодтон, уый хуызæн мæ Тимæ кæцырдæм не ’рзилын 
кодта, ахæм нал баззад. Уый фæстæ ма йæхæдæг дæр мæ 
алыфарс æрзылди æмæ мын кæм мæ галстукмæ бавнæлд- 
та, кæм мын мæ пиджачы фæдджитыл æрхæцыд, кæм та 
мын ме ’фцæггот араст кодта. 
— Рæстæг ма дын ис æмæ Терчы былты атезгъо кæн, 
дæ цæсгом мæм цыдæр фæлладхуыз кæсы. 
— Дысон æвзæр фæхуыссыдтæн. 
— Сыгъдæг уæлдæф дын баххуыс кæндзæн. 
210 

Иннæ райсомты хуызæн мæ фæндаг Терчы былты акод- 
тон. Æрмæст æгæр раджы цыд фæдæн, æмæ дзы æрвыл- 
бон кæуыл амбæлын, уыдонæй никæй федтон. Къаххидмæ 
куы фæцæйхæццæ кодтон, уæд мæ размæ редактор фæци. 
Уымæн хабæрттæ зындгонд уыдысты æмæ мæ афарста: 
— Обкомы бюромæ цæуын хъæуы, уый дæ рох фæци? 
— Уырдæм рараст дæн. 
— Уæдæ ма дæлæрдæм кæдæм цæуыс? 
— Æгæр раджы ма у æмæ иучысыл атезгъо кæнон. 
— Уый æндæр хъуыддаг у. 
Редактор цæрæнбонты æхсæны куыстытæ фæкодта 
æмæ, хицауадимæ хи куыд дарын хъæуы, уый йæхицæй 
хуыздæр бирæтæ нæ зоны. Цавæрфæнды æмбырды дæр 
ахæм бынат равзары, æмæ йæм къухбакæнæн никæцыр- 
дыгæй вæййы. Уæдæ дзы уæлдай ныхас дæр ничи фе- 
хъуыста, æнæзагъдæй дæр ын никуы ницы баззад. Уымæй 
размæ ма дыууæ хатты цыдтæн обкомы бюромæ æмæ 
æдзухдæр мæ зондамонæг уыд. Ныр мæм кæд иучысыл 
фæлтæрддзинад фæзынд, уæддæр та мыл рагон цъиуы 
æмбисонд — мæнæ авд æвзаджы чи зыдта, фæлæ цæргæсы 
дзæмбытæм куы бахауд, уæд йæхи æвзаг дæр чи нал зыд- 
та, уыцы цъиуы æмбисонд куы ’рцæуа, уымæй тарстæн 
æмæ редакторæн уавæр бамбарын кодтон. 
— Дæхи дзурын дзы, зæгъæн ис, æмæ никуы ба- 
хъæудзæн, кæд дæ, мыййаг, исчи истæмæй бафæрса, уæд 
ын дзуапп ратдзынæ æмæ ууыл хъуыддаг ахицæн уыдзæн. 
Æгъдау афтæ амоны, æндæр фарста лыггонд у. Искуы 
искæй бюройы не сфидар кодтой, уый нæ хъуыды кæнын... 
Редактор цыма цыдæр худæг æрбаймысыд, уый хуызæн 
йæ мидбылты бахудт æмæ дарддæр дзырдта: 
— Иухатт иу лæппуйы, ды дæр æй зоныс, фæлæ дын 
йæ ном барæй нæ зæгъын, министры хæдивæджы бынаты 
æвæрдтой. Сфидар кæнын ма йæ хъуыди æрмæстдæр об- 
комы бюройы. Хъуыддæгтæ мæлæты хорз цыдысты, фæлæ 
лæппу йæхæдæг йæхи цæсты бафтыдта. Хъæлæс скæны- 
ны размæ Борнæф фидæны министры хæдивæгмæ йе ’ргом 
раздахгæйæ загъта: «Дæ зæрдыл дар, дæ бæрны цы фар- 
статæ уыдзæн, уыдон æнцон лыггæнæн кæй нæ уыдзыс- 
ты». Борнæф ма ноджыдæр цыдæр зæгъинаг уыд, фæлæ, 
кæмæ дзырдта, уый йæ дарддæр дзурын нал бауагъта æмæ 
йын хуыздæрæн афтæ: «Мæ размæ цы хæстæ уа, уыдон 
кæй сæххæст кæндзынæн, уый мæ уырны». 
Адæм сæ сæртæ ныггуыбыр кодтой. Ахæм ныхæстæ 
дзы сирвæздзæн, уый æнхъæл нæ уыдысты æмæ иууылдæр 
211 

йæ бæсты ныфсæрмы сты. Ахæм хабæрттæ дæр вæййы,— 
йæ ныхас балхынцъ кодта редактор. 
Редакторы ныхæстæ мын рагон усы ныхæстæ мæ 
зæрдыл æрлæууын кодтой, уый дæр, дам, йæ чындзæн 
бауайдзæф кæныны бæсты, йæ чызгмæ хæцыди, чызг, 
дæумæ дзурын, чындз, ды мæ бамбар, зæгъгæ. Бамбæрс- 
тон æз дæр редакторы, кæд мын комкоммæ ницы загъта, 
уæддæр. Æгайтма мын æй радзырдта. Алцæмæй дæр лæгæн 
йæхи хъахъхъæнын хъæуы. Цыфæнды бирæ куы фæцæрай, 
уæддæр æнæрæдигæ дуне нæй. Уыцы рæдыдтæ та къаддæр 
уæд уыдзысты, кæм æмæ куыд рæдийæн ис, уый куы зо- 
най. 
Чи зоны, министры хæдивæджы бынаты кæй æвæрдтой, 
уый уыцы уавæры искæй куы федтаид, уæд йæ дзыхыл 
цъутта сæвæрдтаид, уымæн æмæ куы ницы сдзырдтаид, 
уæд, кæй ныхъхъус, уый сызгъæрины кад атардтаид æмæ 
йын йæ сæнк æнæцъыфы сæвдулгæйæ бахæрыны фадат 
фæуыдаид, фæлæ йæхимæ дардæй æрбакæсын нæ базыд- 
та æмæ уый азарæй йæхи цæсты бафтыдта... 
Редакторимæ ма иуцасдæр алæууыдтæн, стæй дарддæр 
ацыдтæн. Стыр хидыл иннæ фарсмæ бахызтæн æмæ 
фæстæмæ раздæхтæн. Цалынмæ обкоммæ схæццæ дæн, 
уæдмæ мидæмæ цæуын афон дæр æрхæццæ æмæ дыккаг 
уæладзыгмæ схызтæн. Тыргъты мæлæты бирæ змæлджытæ 
уыди. Сабазджери цыма мæн агуырдта, афтæ мæм фæкаст. 
Куыддæр мæ ауыдта, афтæ мæм къухæй фæцамыдта, 
ардæм-ма рауай, зæгъгæ. 
— Ам лæуу, макуыдæм ацу,— салам дæр мын нæ рад- 
та, афтæмæй уыцы барджынæй загъта Сабазджери. 
Иуцасдæр рæстæг ма рацыд, æмæ адæмы нымæц 
дзæвгар фæфылдæр. Дзолгъо-молгъо фенцад. Мидæмæ 
цæуын кæмæн æмбæлд, уыдон æй, æвæццæгæн, рагацау 
зыдтой, æмæ æнæ иу ныхасæй кæрæдзийы фæдыл фæ- 
мидæг сты. Мах ма иуцалдæрæй кадавар мæрддзыгойау 
алы къуымты лæугæйæ аззадыстæм. Цыма нын кæрæдзимæ 
хæстæг цæугæ нæ уыд, не ’ппæтмæ дæр афтæ каст æмæ 
нæ алчидæр, кæм лæуд фæци, уым æнæзмæлгæйæ 
æнхъæлмæ каст, дарддæр цы уыдзæн, уымæ. Цас рæстæг 
рацыд — Хуыцау йæ зонæг, фæлæ иу афон мидæмæ 
æнæхъæр-æнæсыппæй кæуылты фæмидæг сты, уыцы дуар 
фегбм æмæ дзы фæзынд ныллæггомау бæзæрхыгтæарæзт 
сау-сауид хæмпæлæрфыг нæлгоймаг. Йæ сау костюм ын 
цыма йæ сау цæстытæ æмæ тар цæсгом ноджы мæйдар- 
212 

дæрæй æвдыстой, афтæ зынди. Цæрæнбонты цумайы 
лæдзæгæй базæронд. Йæ пенсион азтæ æрбахæццæ кæ- 
нынц, уæддæр фондз æмæ ссæдз азы размæ, кæм райдыд- 
та, уыцы бынатæй уæлдæр нæма схызт. Партион куысты 
хайады инструкторы бынаты йæ цыма садзгæ ныччынд, 
уыйау иуырдæм дæр нал фезмæлыд. Обкомы кусын куы 
райдыдтон, уæд æппæты фыццаг уыимæ фæбыцæу дæн. 
Иу мæй акуыстаин æви чысыл фылдæр, афтæ мæм теле- 
фонæй æрдзырдта, хъæуыс мæ, зæгъгæ. Уый дæр мæ хуы- 
зæн кусæг уыд, фæлæ мын рагацау бамбарын кодта, парти- 
он организацийы секретарь кæй у, æмæ йын уымæ гæсгæ 
мæнмæ йæхимæ фæсидыны бар кæй ис. Цы мæ бон уыд: 
ссыдтæн æм. Куыд рабæрæг, афтæмæй æз нысангонд 
æрцыдтæн пропагандистæй. Афтæ мын йæхæдæг загъта. 
Фарста, дам, лыггонд у, дзурын ыл нал хъæуы. Партион 
рухсады ахуыры ног азмæ къуыри йедтæмæ нал баззад 
æмæ, дам, дæхи бацæттæ кæн. 
Æхсызгон мын кæм уыдаид ахæм хабар фехъусын æмæ 
ацархайдтон, цæмæй дзы исты хуызы фервæзтаин. Мæ 
иунæг ныхасмæ дæр мын нæ байхъуыста. Мемæ афтæ 
хъæддыхæй дзырдта æмæ æз дæр уый куы фæзмыдтаин, 
уæд нæм адæм æрыхъуыстаиккой, æмæ æнæбары сразы 
дæн, æппындæр хæссынмæ кæй никуы хъавыдтæн, ахæм 
уаргъ ме ’ккоймæ сæргъæвыныл. Дыууæ азы æнæбары 
куыст фæкодтон, дыууæ азы мæ дæндæгты къæс-къæс 
фæцыди «æнусон инструктормæ», фæлæ мын мæ маст 
райсыны фадат никуы фæци. 
Ныр къæсæргæрон куы фæзынд, уæд цыма калм ауыд- 
тон, уый хуызæн мын мæ зæрдæ фæрæхуыстæуыд. Мæ 
цæстытæм комкоммæ каст, фæлæ мын салам нæ радта. 
Мæ фæстæ къуымы цы даргъхъусджын лæгуынсæр, йæхи 
хуызæн ныллæггомау лæппу-лæг лæууыд, уымæ фæдзырд- 
та. Уайтагъд дыууæйæ дæр фæмидæг сты. Æз дуармæ 
хæстæгдæр бацыдтæн, цæмæй мæм куы фæдзурой, уæд 
мæ дардæй цæуын ма хъæуа æмæ рæстæг сфæстауæрц 
кæнон, уый тыххæй. Дæс минуты дæрнæ рацыдаид, афтæ 
даргъхъусджын фæстæмæ фæзылд. Йæ фæстæ «æнусон 
инструкторæн» рахизын æнхъæл уыдтæн, фæлæ дзы Са- 
базджерийы куы ауыдтон, уæд ыл цæмæдæр гæсгæ бацин 
кодтон. Уый та хорз æвдисæн уыд, Сабазджерийæ ма 
æнаддæр адæймаг дæр кæй ис, уымæн. Хорзæй хуыздæртæ 
кæм ис, уым æвзæрæй æвзæрдæртæ куыннæ хъуамæ уа! 
Мидæмæ, зæгъгæ, мын дуармæ ацамыдта æмæ йæ фæдыл 
бараст дæн. 
213 

Цыма даргъхъусджынæй бирæ фылдæр бафæстиат дæн, 
афтæ мæм фæкаст. Мæ цард æмæ куысты хабæрттæ мын 
хъуамæ дзырдтаид Сабазджери. Ахæм хъуыддæгтæ фылдæр 
хайады хицауы хæдивджытæ кæнæ инструктортæй исчи 
фæкæны, фæлæ ацы хатт уыцы хæс цæмæдæр гæсгæ Са- 
базджери йæхимæ райста. Куыддæр мæ мыггаг æмæ мæ 
ном загъта, афтæ министрты Советы сæрдар сдзырдта: 
— Мæнмæ гæсгæ, Таучелы-фырты иууылдæр зонæм. 
Сабазджери фæлæууыд. Куыд бамбæрстон, афтæмæй 
йын æхсызгон уыд. Иуæй йæ, дарддæр дзурын нал хъæу- 
дзæн, иннæмæй та, хъуыддаг тагъддæр лыггонд æрцæу- 
дзæн. 
— Куыд зæгъут? — бюройы уæнгтыл йæ цæстæнгас 
ахæсгæйæ бафарста Борнæф. 
Иууылдæр сæ сæртæ разыйы тылд бакодтой. Мæ 
зæрдæмæ цыдæр ныфсы цъыртт бакалд. Иууылдæр мæм 
хæлар цæстæй кæй кæсынц, уый бамбæрстон. Редакторы 
загъдау, иугæр хъуыддаг бюромæ æрхæццæ, уæд ын фе- 
хæлынæй тас нал у, фæлæ уыйбæрц адæмы размæ чи ра- 
цæуы, уыдонæй алчидæр цæмæйдæр фæтæрсы. Комкоммæ 
цæмæй тарстæн, уымæй мæ исчи куы бафарстаид, уæд ын 
дзуапп нæ радтаин, фæлæ уæддæр тарстæн. Тарстæн, 
æнæууылд ныхас мæ куы сирвæзтаид, уымæй, исты фарс- 
тæн, куыд æмбæлы, ахæм дзуапп куы нæ радтон, уымæй. 
Цыбыр ныхасæй, тынг мæ фæндыд, цæмæй ма фæ- 
къæмдзæстыг уыдаин, уый, фæлæ, адæимаг тынг цæмæ 
фæбæллы, уый арæх йæ къухы нæ бафты. 
— Таучелы-фырты тыххæй исчи исты зæгъинаг у? — 
мæ хъустыл ауадысты Борнæфы ныхæстæ. 
Куы ничи ницы дзырдта, уæд, йæхимæ хæстæгдæр цы 
рудзынг уыд, уырдæм йе ’ргом аздахгæйæ загъта: 
— Дзанджери, ды дæр ницы зæгъыс? 
Мæнмæ гæсгæ, Дзанджери зæгъынмæ куы хъавыдаид, 
уæд æм хатын нæ бахъуыдаид. Борнæфы та фæндыд йæ 
хъуыды фехъусын. Хицæнæй сæм мæн тыххæй ныхас 
æнæмæнг уыдаид. Мæн комитетмæ барвитын Дзандже- 
рийæн фæндон куы уыдаид, уæд æй бæтгæ куы бакодта- 
иккой, уæддæр мæн тыххæй дыууæ хъарм ныхасы æнæ- 
зæгъгæ нæ фæуыдаид. Фæлæ дзы, æвæццæгæн, цыдæр ис, 
æмæ уымæн хъусæй бады. Уый Борнæф æмбæрста æмæ 
йæм адæмы дæр уымæн æркæсын кодта. 
Дзанджерийы къæхтыл цыма дуртæ баст уыд, уый хуы- 
зæн сæ стъолы бынæй сыфцæй ласæгау ракодта æмæ сыл 
тыххæй-фыдæй слæууыд. 
214 

— Таучелы-фыртæй æвзæрæй ницы зæгъын мæ бон 
у,— райдыдта схæц-æрхæцгæнгæ Дзанджери. Уыимæ 
адæмæй никæмæ каст, фæлæ йæ цæстытæ цары ныццавта, 
афтæмæй бынæй ласæгау дзырдта: — Бирæ азтæ газетты 
фæкуыста æмæ йе ’рмдзæф бæрæг дардта. Æргом дзур- 
гæйæ йын йе ’рмæджытæ æз дæр зæрдиагæй фæкæсын. 
Уыцы æнæбарыгомау ма мæ ноджыдæр цæмæйдæрты 
раппæлыд, стæй æрæджиау загъта: 
— Æрмæст радиойы никуы куыста, æмæ...— ууыл йæ 
ныхас фæудыл банымадта. 
Йæ дызæрдыгдзинады уавæрæй фервæзынæн ын бах- 
хуыс кодта Борнæф: 
— Ды дæр комитеты никуы куыстай, фæлæ дзы ныр 
цалдæр азы кусыс... 
Бюройы уæнгтæй чидæртæ сæ мидбылты бахудтысты. 
Бахъæлдзæг сты залыбадджытæ дæр. 
Фарстытæ дæттын афон куы ралæууыд, уæд, скъола- 
дзау фæлварæнты билеты фарстытæй иуæн дæр дзуапп 
раттын куы нæ зона, мæ уавæр уымæй æвзæрдæр уыд. 
Кæд мæ ничи ницæмæй бафарста, уæддæр мæм афтæ каст, 
цыма цыфæнды фарстæн дæр дзуапп раттын нæ бафæрæз- 
таин. 
— Фарст дæр никæмæ ис, уæдæ, и? — цыма фарст кæй 
никæмæ ис, ууыл сразы, уыйау йæхицæн дзурæгау бакод- 
та Борнæф. — Телеуынынад æмæ радиохъусынады коми- 
теты сæрдары хæдивæгæй кусын райдайын дæ бон у. Нæ 
зæрдæ дын зæгъы æнтыстдзинæдтæ! — райхъуыстысты 
Борнæфы фæстаг ныхæстæ, фæлæ ма уæддæр æз мæ бы- 
наты лæууыдтæн. 
— Сæрибар дæ,— æрмæст мæнмæ чи фехъуыстаид, 
ахæм хъæлæсæй мæм æрбадзырдта Сабазджери. 
Бюройы уæнгтæ кæм бадтысты, уырдæм ма иу хатт 
скастæн æмæ, цыма мæ бынаты уæлдай цы рæстæг афæс- 
тиат дæн, уый раздахынмæ хъавыдтæн, уыйау даргъ 
къахдзæфтæгæнгæ тагъдгомау дуармæ мæ ных сарæзтон. 
Уынгмæ куы рахызтæн, уæд æппæты тынгдæр тарстæн, 
мæ зонгæтæй мыл исчи куы амбæла, уымæй. Мæ хъуыды- 
тимæ иунæгæй куы аззадаин, уый мæ фæндыд. Хуыцау 
хорз, æмæ иу зонгæ дæр мæ размæ нæ фæци. Комкоммæ 
фæлладуадзæн паркмæ араст дæн. Тæккæ арфдæр æмæ, 
змæлæг стæм хатт йедтæмæ кæдæм не ’фты, уыцы къуым 
бацагуырдтон æмæ Терчы уылæнтæй мæ цæст нал истон. 
Йæ сатæгдзинад, йæ иугæндзон уынæр удæн хастой æхсыз- 
гондзинад, уыдысты йын æвдадзы хосы хуызæн. Сабыр- 
215 

гай мæ уд ме ’муд цæуын байдыдта. Къаххиды ’рдæм 
сындæг къахдзæфтæй араст дæн. Фæстæмæ та раздæхтæн. 
Дарддæр мын кæдæм цæугæ у, ууыл куы ахъуыды код- 
тон, уæд куыддæр батыхстæн. Мæ иу куыстæй рацыдтæн, 
ме ’ннæмæ нæма бахæццæ дæн. Ахæм уавæры ма уымæй 
размæ дæр уыдтæн, фæлæ йæ мæхицæн ахуыр уавæрыл 
банымайын мæ бон нæ уыд. Лæг кæйдæр горæты фысым- 
уаты кæимæ базонгæ вæййы, уыимæ дыууæ-æртæ боны 
фæцæрыны фæстæ зынæй куы фæхицæн кæны, уæд æз 
æртæ азæй фылдæр кæимæ фæкуыстон, уыдоныл нæ 
фæцахуыр дæн?! Суанг-ма æртæ азы æмæ æртæ мæйы цы 
æртыккаг уæладзыгмæ фæхызтæн, уый дæр мын иннæты 
æхсæн уæлдай ад куы кæны. Кæнæ цы уаты бадтæн, уый 
та! Раст зæгъын хъæуы, иннæ уæттæй се ’ппæтæй дæр 
райдзастдæр уыд. Райсомæй бонрæфтæм æм йæ дыууæ 
рудзынг’æй хур скæсæнырдыгæй каст, уырдыгæй изæрмæ 
та хуссарырдæм дыууæ рудзынгæй. Уæвгæ, хур æппындæр 
кæдæм нæ каст, ахæм уаты дæр бадтæн. Авд азæй фылдæр 
фæкуыстон культурæйы хайады, æмæ нæ уатмæ хуры цæст 
никуы бакаст, фæлæ мын абон дæр адджын у, уымæн 
æмæ дзы амондджын рæстæг арвыстон, мæрдты дæр мемæ 
уæд, зæгъгæ, кæмæй фæзæгъынц, ахæм рæстæг. 
Уыцы уатæн мæ хæрзбон зæгъыны рæстæг куы ралæу- 
уыд, уæд ноджы сагъæссагдæр хъуыдыты ахæсты уыдтæн, 
нæвæндондæрæй хицæн кодтон йемæ. Дзæгъæлы йæ не 
’рымысыдтæн. Ныр дæр уæды хуызæн ног фæндагыл 
ацæуынмæ хъавын, æвæд рæтты цæуæджы хъысмæт та 
æбæрæгдзинадимæ баст вæййы. Цы уыди, уый алчидæр 
зоны, цы уыдзæн, уымæн та æнæбафæлваргæйæ зонæн 
нæй. Æмæ та ногæй — ныр æртыккаг хатт — фæлварæны 
фæндагыл æрлæууыдтæн. Уæвгæ, цард, цы у, уымæй 
иууылдæр фæлварæн у. Адæймагыл дыууæ иухуызон боны 
никуы скæны. Науæд бонты кой цы кæнын, дыууæ иу- 
хуызон уысмы йыл куы нæ скæны, уæд! 
Мæ къæхтæ мæ мæ куыстмæ — абоны онг кæм куыс- 
тон, уыцы куыстмæ — бахастой. Дыккаг уæладзыджы мæм 
æнхъæлмæ каст политикон рухсады хæдзары хицау. 
Æвæццæгæн мæ йæ кусæн уаты рудзынгæй федта æмæ 
тыргъмæ мæ размæ рацыд. 
— Сабазджери та дæу агуры,— цыма мын æппæты 
æхсызгондæр хабар фехъусын кодта, уый хуызæн загъта 
мæ ныронджы хицау. 
— Æмæ ныртæккæ йæ цурæй куы рацыдтæн. 
— Телефонæй, дам, мæм сдзурæд... 
216 

^Æртыккаг уæладзыгмæ схызтæн æмæ мæ кусæн уатмæ 
бацыдтæн. Йæ бæрзонд царыл мæ цæст ахастон, йæ 
къуымтыл афæлгæсыдтæн, йæ дынджыр рудзгуытæй 
раздæр проспектмæ акастæн, стæй паркмæ. Кæд фæз- 
зæджы фæстаг мæй ралæууыд, уæддæр уазал нæу. Хуры 
цæст искуыцæй разынæд, æндæр дзы мæ уатæн кæд- 
дæриддæр хай вæййы. Цыфæнды зулаивæй кæсæд — йæ 
хъарм рудзынджы æвгтæй дæр æрбахъары. 
Проспекты ’рдæм цы рудзгуытæ ис, уыдонæй иу бай- 
гом кодтон. Уазал уæлдæфимæ æрбакалд уынджы уынæр. 
Уалынмæ трамвай фæзынд æмæ æппæт уынæртæ дæр йæ 
быны ануæрста. Рæстæгмæ. Куыддæр паркæй фæуæлдæр, 
афтæ йæ цыд дæр фæсабырдæр, йæ хъæр дæр бамынæг. 
Сæрибары фæзы æрлæууыд. Куыд араст, уый зонгæ дæр 
нал бакодтон. 
Цавæрдæр цъиуы уасын мæ хъустыл ауад. Уый сырд- 
донцъиу рудзынджы дæлбазыр абадт æмæ йæ тæригъæд- 
даг хъæлæсæй зæрдæ мæгуыр кæны. Кæд ын ихæн нæу, 
уæд ын æххормаг уыдзæн. Фыццаг уæладзыгмæ зивæг нæ 
кæнын. Уым хæрæндонæй дзулы къæбæр рахæссин, фæлæ 
уæдмæ сырддонцъиу иу ран бадын нæ бафæраздзæн. 
Цыфæндыйæ дæр ын холлаг схæссын хъæуы. 
Куыддæр мæ бынатæй фезмæлыдтæн, афтæ сырддон- 
цъиу ныппæррæст ласта æмæ мæ акомкоммæ сусхъæдбæ- 
ласы лыстæг къалиуыл абадт. Уæддæр фыццаг уæладзыгмæ 
æрхызтæн. Дзулы карст райстон, бассæстон æй æмæ йæ 
рудзынджы дæлбазыр байзæрстон. Кæд ма уыцы сырд- 
донцъиу æрбатæхид. Чи зоны, куы дзы фæхъæстæ уа, уæд 
йе ’мбæлттæм дæр фæхабар кæна... 
Ме стъолы уæлхъус æроадтæн. Ауалдзæджы цы боныг 
райдыдтон, уымæ фæкомкоммæ дæн. Мæнæ дзы цы фыст 
ис æртыккæгæм мартъийы: «Райсомæй мигъ бадти. Ныр 
дæр бынтон нæма сыстад, фæлæ дзæвгар фæкъаддæр. Хур 
кæмдæр арвыл кæй ис, уый бæрæг у. Сылыйы астæуæй 
гуымбыл куыд зына, уый хуызæн мигъты æхсæн бæрæг 
дары. Арв у чъизихуыз. Мигътæ тæнæгдæргæнгæ цæуынц. 
Хуры тымбылæг ног абазиау сæрттывта. 
Парчы бæлæстæ уыцы тарæй лæууынц. Бæрзытæй 
фæстæмæ. Уыдоны рухс ахуыссын кæнын асæсты бон дæр 
нæу. Цавæрдæр цъиу йæ зарынæй нал æнцайы. 
Æвæццæгæн, уый йе ’мбæлттæй цардбæллондæр у, йе та, 
чи зоны, дарддæрмæ уыны, кæнæ та бæрзонд къалиуыл 
бады æмæ йæм уалдзæг æрбазынд...» 
Уалдзæг мартъийы зынгæ нæ, фæлæ ма лæугæ дæр 
217 

ракæны, фæлæ йæ ноябры райдайæны фæззæг æмæ сæрд 
сæ фæстæ бамбæхсынц, разæй та зымæгæй нæ фæзыны. 
Фæскомцæдисы газетмæ дæр зымæджы къæсæрыл ра- 
цыдтæн, ныр дæр та мæ ног куыстмæ цæуæн æрæг- 
фæззæгмæ æрæййæфта. Партион газетмæ бынтон æндæр 
рæстæг цыдтæн: сусæны мæй райдыдта мæ фæллойадон 
фæндаг, æмæ иу ран цы иуæндæс азы æмæ æрдæг фæкуыс- 
тон, уый зæрдæйæн афтæ адджын дæр уымæн у. Фæси- 
вæды газеты кæй куыстон, ууыл дæр фæсмон нæ кæнын, 
фæлæ йын мæ раздæры куыстимæ барæн нæ уыд. Арв 
æмæ зæххау дард уыдысты. Фæлæ, куы зæгъын, фæсмой- 
нагыл æй нæ нымайын. Цуанон цы адаг нæ басгара, уый 
сырдджын хоны. Чи зоны, уыцы адаг куы нæ басгæрста- 
ин, уæд мын мæ фыццаг куысты бынат афтæ адджын нæ 
уыдаид. Ныр та, цæимæ цы абарон, уый ис. Æрмæст уый 
тыххæй дæр мæ æндæр ранмæ ацæуын хъуыд... 
Дуары уынæр фæцыд. Мæ хъуыдыты цады мын дур 
ныппæрстæуыд. Уылæнау мæ хъуыдытæ фæйнæрдæм 
фæтахтысты. Къæсæрыл мæ хицау фæзынд: 
— Нæма йæм сдзырдтай? 
Кæмæ, уый æваст æмбаргæ дæр нæ бакодтон. 0, 
хæдæгай, Сабазджеримæ мæ сдзурын куы хъуыд. 
— Ныртæккæ йæм сдзурдзынæн,— мæхи растгæнæгау 
загътон æз. 
— Сдзур æм, цалынмæ йæхæдæг нæ фæраздæр, уæдмæ. 
Æнхъæлдтон, Сабазджери дыккаг хатт æрдзырдта. 
Æдзухдæр афтæ кæны мæ хицау. Цъиувæдис сисы. Цы 
дын загътой, уый бакодтай, уæд банхъæлмæ кæс чысыл. 
Æппынфæстаг, дæу азымы ничи бадардзæн. Уайдзæф 
мæнмæ хаудзæн, æмæ йæ мæ бар уадз. Нæ, уæддæр хъуа- 
мæ хицауы раз йæхи равдиса, йæ ныхас æм куыд кад- 
джын у, уый йæм исты хуызы фæхæццæ кæна... 
Уæвгæ йыл дзæгъæлы мæ зæрдæ худы. Йæхицæн мæ 
цы агуры?! Афонмæ дæр æм сдзурын хъуыд. Хæрзаг ма 
зæгъа, йæхион йæхирдыгæй куы фæци, уæд æм нымады 
ницыуал у. 
Куыд бамбæрстон, афтæмæй Сабазджеримæ, хицауы 
цур куы сдзырдтаин, уый йæ фæндыд, æндæр афонмæ 
ацыдаид æмæ æз дæр телефон здухынмæ фæдæн. 
Сабазджери йæ систа æмæ йын мæхи бацамыдтон. 
Цалдæр «о»-йы йын загътон æмæ хæтæл æрæвæрдтон. 
Хицауы, цæуыл дзырдтам, уый базонын фæндыд, фæлæ 
йын куы ницы загътон, уæд мæ йæхæдæг бафарста, цы дæ 
кодта, зæгъгæ. 
218 

— Мæ ног куысты тыххæй мæм дзырдта,— бамбарын 
кодтон æз.— Иннæбон, дам, дæ, кæимæ кусдзынæ, уыдо- 
нимæ базонгæ кæнын нæ зæрды ис. 
Цыма йын стыр хорздзинад ракодтон, уый хуызæн ар- 
фæгондæй мæ баззад политикон рухсады хæдзары хицау. 
Фæстаг уысмы онг æм цæмæдæр гæсгæ афтæ каст, цыма 
мæм Сабазджери цæмæ дзырдта, уый дзы бамбæхсдзынæн 
кæнæ та йын æцæгдзинад нæ зæгъдзынæн. Мæ ныхæстæй 
кæй ницæуыл фæдызæрдыг, уый, уайтагъд кæй феддæ- 
дуар, уымæй дæр бæрæг уыд. 
Сабазджери мæ хъуыддæгты хуымæтæджы зæрдиаг 
архайæг сси! Ныр мæм цал æмæ цал дзырды фæкодта. 
Иу-фынддæс азæй йæ фылдæр зонын, æмæ мæм фæстаг 
рæстæг цал дзæнгæрæджы фæкодта, уыйбæрц мæм дæс 
азæй фылдæры дæргъы дæр нæ фæкодта. Цыдæр у, уæддæр 
ын Борнæф исты загъта. Ацы лыстæгдæр хицауад бынтон 
стыр хицауады раз сæхи равДисыны тыххæй ницæуыл 
бацауæрддзысты. Радиохъусынадмæ дæр мемæ куы ба- 
цæуа, уæд дæр мæм диссаг нал фæкæсдзæн. Кæй зæгъын 
æй хъæуы, мемæ хъуамæ исчи бацæуа, чи дæн æмæ цы 
уыдзынæн, уый бамбарын кæныны тыххæй. Уымæн, чи 
зоны, комитеты хицау фаг у, фæлæ обкомы æндæр зон- 
дыл хæст сты. Цæмæй ног хицауы «кад» фæуæлдæр уа, 
уый тыххæй йæ хъуамæ разамонæг кусджытæй исчи бав- 
диса. Дзанджери дæр уыдонмæ хауы, фæлæ х^он. цæсты 
нæ ахады. Стыр хæдзарæй хуымæтæджы инстфуктор куы 
уа, уæддæр йæ кад фылдæр вæййы. Фæлæ, куы зæгъын, 
Сабазджери мæм йæхæдæг кæй фæдзырдта, уым, гæнæн 
и, æмæ хъуыддаг йæхимæ райса. 
Кæимæ кусдзынæн, уыдонимæ, дам, дæ базонгæ кæнон. 
Цыма мын дзы исчи æнæзонгæ у, уый хуызæн. Кæннод 
мæ сæхæдæг нæ зонынц?! Чи дзы партион газеты куыста, 
чи фæсивæды. Æмзоры загъдау, сæ фылдæр газетты схъо- 
мыл сты. Æцæгæйдæр диссаг у: газетæй радиомæ чи 
ацæуы, уый фæстæмæ газетмæ нал æрбаздæхы, радиойы 
кусын чи райдайы, уый та газетмæ стæм хатт æрбацæуы... 
Æртыккаг бон та мæм обкомæй æрдзырдтой. Ацы хатт 
нæхимæ. Сабазджерийы тызмæг секретары хъæлæс кæдæй- 
уæдæй фæлмæндæрæй райхъуыст. Уымæй размæ-иу мæм 
мæ номæй дзырдта, ныр ма йæм мæ фыды ном дæр баф- 
тыдта. Дæс сахатыл, дам, дæм Сабазджери обкомы æн- 
хъæлмæ кæсдзæн. 
Куыд хъуыды кодтон, хъуыддæгтæ афтæ рауадысты. 
Сабазджерийы машинæйыл радиохъусынадмæ ацыдыстæм. 
219 

Дуармæ нæм æнхъæлмæ каст Дзанджери. Æртæйæ дык- 
каг уæладзыгмæ схызтыстæм æмæ, Дзанджери кæддæр 
йæхæдæг кæм бадт, ныр та — йæ хæдивæг, уыцы уатмæ 
бацыдыстæм. Адæмæй дзы къух бакæнæн нæ уыдис. 
Иууылдæр сыстадысты. Дынджыр стъолы уæлхъус æр- 
тæйæ рабадтыстæм æмæ мæ мæ ног кусджытимæ базонгæ 
кодтой. Сабазджери дæр, Дзанджери дæр, стæй ма сын 
æххуысгæнджытæ фæци бынæттон адæмæй дæр — мæнæй 
хорз зæгъыныл нæ бацауæрстой. Ахæм уавæры ма уымæй 
размæ дæр бахаудтæн æмæ ацы хатт æппæлæн ныхæстæ 
мæ зæрдæмæ афтæ арф нал истон, уымæн æмæ зыдтон, 
чи сæ цы зæрдæйыуагимæ дзуры, ахæм цæстæй кæсын 
сæм кæй хъæуы. Былалгъ ныхæстæ хъустæн загъд кæй 
вæййынц, уымæ гæсгæ сын аргъгæнæг дæр хъуамæ хъустæ 
уой æмæ сæ æз дæр нæдæр сæрмæ уагътон хæстæг, нæдæр 
зæрдæмæ. 
Æмбырд куы ахицæн æмæ алчи йæ кусæн уат куы ба- 
цагуырдта, афтæ мæ телефоны дзæнгæрæджы зыланг рай- 
хъуыст. Кæддæр ма, фæсивæды газеты кусын куы рай- 
дыдтон, уæд дæр, иунæгæй баззайгæйæ мæ телефон афтæ 
ныдздзæнгæрæг кодта. Уæды хуызæн æй ныр дæр исынмæ 
нæ хъавыдтæн, афтæ тагъд мæм ничима дзурдзæн, зæгъгæ, 
фæлæ, кæддæрау ныр дæр, чысыл-ма бахъæуа, ма фæрæди- 
он. Æртыккаг дзæнгæрæг кæронмæ нæма райхъуыст, афтæ 
хæтæл систон. 
Æмзоры хъæлæс мын цы базонын хъуыд. Мæ ног куыс- 
ты тыххæй мын «цæугæ-цæуыны» арфæ ракодта, стæй 
хъæрдæрæй æмæ амондджындæр хъæлæсæй загъта: «Ног- 
гуырд дæр амондджын фæуæд!» — «Цавæр ноггуырд?» 
— цыма дысон Тимæйы арæндонмæ кæй аластой, уымæн 
ницы зыдтон, уый хуызæн бафарстон æз. «Йæ ном цы 
хуыйны, уый нæма зонын, фæлæ дæ хъуыддаг дзæбиды- 
ры хъулы бадт акодта: лæппу та дын райгуырди!» 
1995 

мæнæргъы 

(Су * ^^N0) 
I 
Ныхас бæхыл бады, зæгъгæ, дзæгъæлы нæ фæзæгъынц. 
Дыккаг лæппу мын райгуырд, уыцы хабар уайтагъд адæ- 
мыл айхъуыст. Арфæтæ мын кодтой, канд хæстæджытæ 
æмæ хиуæттæ нæ, фæлæ мæ чидæриддæр зыдта, уыдон 
иууылдæр. Ацы хатт мæ, цщ ном ыл сæвæрон, ууыл бирæ 
хъуыды кæнын нæ бахъуыд. Уæлдайдæр лæппу уыд, уый 
куы базыдтон, уæд, рагацау цы фæндмæ æрцыдтæн, фæлæ 
бæлвырд рæстæгмæ æмбæхстæй кæй дардтон, уый Ти- 
мæйæн раргом кодтон. Фæцыди Сослан ном йæ зæрдæ- 
мæ. 
— Ардыгæй фæстæмæ лæгæн йæхи дæуимæ æндæр- 
хуызон даргæ уыдзæн,— загътон Тимæйæн, рынчындонæй 
куы ’рбацыд, уæд. 
Мæ ныхæсты цыдæр æмбæхст хъуыды кæй ис, уый 
куыннæ бамбæрста æмæ мæм къахæгау æрбакаст. 
— Цæмæ мæм кæсыс? — бафарстон æй мæ худын тых- 
хæй уромгæйæ. 
— Дæ ныхас куы фæбæлвырддæр кæнис, уымæ æнхъæл- 
мæ кæсын. 
— Ницы бæлвырдгæнинаг дзы ис. Ныр ды дыууæ нæр- 
тонгуырды мад дæ. Цæмæй Æхсæртæггатæм Уырызмæг 
æмæ Сослан дунемæ фæзындаиккой, уымæн дыууæ мады 
дæр не сфаг, ды та сæ иунæгæй ныййардтай æмæ ахæм 
сылгоймагимæ ныронджы хуызæн хи дарæн кæй нал и, 
уый зæгъынмæ хъавыдтæн. 
— Ахæм ныхæстæй мæ н’асайдзынæ. 
— Сайынмæ дæ ницы хъавын, фæлæ дын лæвар бакæ- 
нын мæ зæрды ис. 
— Цæй тыххæй? 
— Дыууæ лæппуйы фыд мæ кæй скодтай, уый тыххæй. 
— Уый мæнæй аразгæ нæ уыди. 
— Уæдæ? 
— Хуыцауæй æмæ дæуæй. 
223 

— Хуыцауæй цы зæгъыс, уый зæгъ, æз та дзы кæцыр- 
дыгæй дæн? 
— Куыд кæцырдыгæй? Æдзух «лæппу», «лæппу» нæ код- 
тай?! Чызг мæ нæ хъæуы, зæгъгæ, та мын цал хатты загътай? 
— Чызг мæ кæй нæ хъуыд, ууыл ныртæккæ дæр сæттын, 
стæй мæ амæй фæстæмæ дæр нæ хъæуы. 
— Кæсыс, куыд хиуарзон дæ, уымæ! 
— Цæмæн дæн хиуарзон? 
— Уæдæ дæ чызг цæуыннæ фæнды? 
— Нæ мæ фæнды æмæ уымæн. Дæу фæнды? 
— Цыма йæ нæ зоныс. 
— Æмæ дæ фæндæд. Æз дæ ныхмæ нæ дæн. Хуыцау 
чызг куы ратта, уæд ыл æз, дæумæ гæсгæ, мæхи атигъ 
кæндзынæн? 
— Дæу куы фæндыдаид, уæд, чи зоны, дыууæйæ иу 
чызг уыдаид... 
— Чи зоны, фæлæ ма æз афтæ дæр зæгъдзынæн: мæн 
лæппу куыд фæндыд, афтæ дæу чызг куы фæндыдаид, 
уæд, æвæццæгæн, дыууæ дæр чызджытæ уыдаиккой. Æмæ 
дын иу зонд амонын: мæн хуызæн тынг дæ фæндæд æмæ 
дын ацы хатт чызг райгуырдзæни. 
— Æндæр ма цы! — йæ былтæ фесчъил кодта Тимæ 
æмæ цинæфсæст мидбылхудт йæ цæсгомыл ахъазыд. 
Уырызмæджы райгуырды размæ нæм-иу Тимæимæ 
сывæллоны кой арæх рауад. Æз лæппумæ куыд тынг 
æнхъæлмæ кастæн, уый зыдта æмæ йæ уымæ гæсгæ 
фæндыд, цæмæй мæ бæллиц сæххæст уыдаид. Уырызмæг 
дунемæ куы фæзынд, уæд Тимæимæ æмхуызон цин код- 
там. Уалынмæ сбæрæг, дыккаг сывæллон дæр райгуырдзæн, 
уый, фæлæ мæнæн мæ фæндон нæ фендæрхуызон. Уый 
Тимæмæ гадзрахатæй рацæуыны хуызæн фæкаст. Æн- 
хъæлдта, лæппуйы фæстæ чызгыл тынгдæр бацин кæн- 
дзынæн, мæн та, æргом дзургæйæ, чызг мын авд лæппуйы 
фæстæ райгуыра, уый дæр нæ фæндыди. Уый Тимæ, кæй 
зæгъын æй хъæуы, æмбæрста æмæ-иу мын æй æдзухдæр 
мæ цæстмæ дардта. Афтæмæй та дзы цæстмæ даринагæй 
дæр ницы уыд æмæ, зæрдæ цæуыл фæхуда, ахæмæй дæр. 
Уæвгæ, Тимæйæн уый æнæзындгонд нæ уыд, фæлæ йæм 
уæддæр хардзау каст æмæ-иу ын фадат кæм фæци, уым- 
иу мæ нымæтын ехсæй æрцавта, аххостæ иууылдæр дæ- 
уимæ баст сты, зæгъгæ. 
— Уагæры ма дын авд лæппуйы кæрæдзийы фæдыл 
куы райгуырдаид,— иуæй-иу хатт-иу æй мæстæй марын 
дæр райдыдтон. 
224 

+— Æ, судзгæ бонтæ! — йæ дыууæ армытъæпæнæй-иу 
йæ цæсгом амбæрзгæйæ сдзырдта Тимæ. 
— Æви дын уымæ нæ куывтой? 
— Куывтой мын, о! 
— Феро,х дæ и? Уæвгæ ма уыдæттæ дæ зæрдыл лæу- 
уынц?! Таучелаты хæдзармæ дæ куы ’рбацæйхастой, уæд 
фырцинæй Чырыстийы цъуппыл балæууыдтæ æмæ ма дæм 
уырдæм кувæджы ныхæстæ хъуыстысты?! Æцæгæй цæ нал 
хъуыды кæныс? Æз фæскъуым æмбæхст уыдтæн, фæлæ 
ма мæнмæ дæр куы хъуысти, авд лæппуйы æмæ иу цъæх 
чызг, зæгъгæ, куы загъдæуыд, уæд «Аммен, Хуыцау!» 
бæстæ куыд арыдта, уый. 
— Мæ бынаты ды куы уыдаис, уæд дæм æз бакастаин! 
— Алчидæр йæхи бынаты хуыздæр фидыдта, фæлæ дæ 
кувæджы ныхæстæ рох ма уæнт. «Иу цъæх чызгмæ» тагъд 
нæма бахæццæ уыдзынæ, фæлæ уал дзы дыууæ цъæхцæст 
лæппуйы кæй ис, уый дæ дæ нысанмæ фæхæстæгдæр код- 
та. 
— Фæллад бæхыл кæдæм цæуыс? 
— Ницы у фæллад. Дæ тæккæ дидинæг æфтаугæйæ дæ. 
Кæйдæр загъдау, лæг ма гæдыйы лæппыныл дæр куы ба- 
цин кæны, уæд дын Хуыцау дæ бинонтæ фæфылдæр кæны- 
ны амонд дæттæд æмæ дзы ма спайда кæн, уæд уый, 
æвæдза, тæригъæд хъуыддаг уаид. Авд лæппуйы фæстæ 
та фендзыстæм... Харбыз кæм æрзад, уым неси дæр 
æрзайдзæн. 
— Харбызмæ дæр æмæ несимæ дæр зилын хъæуы. 
— Æмæ сæм зилдзыстæм. 
— Ныр цымæ цæмæй дæ ныфс хæссыс? — æнæрвæссон 
каст мæм æрбакодта Тимæ. 
— «Цæмæй» нæ, фæлæ «кæмæй». 
— Омæ «кæмæй»? 
— Дæуæй. 
— Уæдæ дæм уæд нæ хæлæг кæнын. 
— Ды мæм ма хæлæг кæн. Хæлæггæнджытæ мæм и. 
— Чи сты, цымæ? 
— Бирæ чидæртæ. Стæй канд мæнмæ нæ, фæлæ дæумæ 
дæр. 
— Мæнмæ дæр?.. 
— Уæдæ куыд загътай!? 
— Мæнмæ та цæй тыххæй? 
— Мæнмæ цæй тыххæй, уый куынæма базыдтай, уæд 
дæумæ цæй тыххæй, уымæй мæ раздæр цæмæн фæрсыс? 
— Омæ нæ дыууæмæ дæр цæмæн хæлæг кæнынц? 
8 Дэæбкдыры хъул 
225 

— Дæумæ цæмæн хæлæг кæнынц, уый зоныс? 
Тимæ йæ мидбылты худы. 
— Цæуыннæ исты дзурыс? 
— Дæумæ хъусын... 
— Дæхицæн амонд агургæйæ кæй нæ фæрæдыдтæ, уый 
тыххæй. 
— Дæумæ та? 
— Амондмæ фæндагыл цæугæйæ дæ кæй нæ бахъыг- 
дардтон, уый тыххæй. 
— Дæхимæ цы кæсыс, зæгъгæ, дын куы зæгъон, уæд та 
дæ зæрдæмæ нæ фæцæудзæн. 
Мæ хъазæн ныхæсты арфмæ куы бацæуын, уæд Тимæ 
иуæй-иу хатт къуырцдзæвæны бахауы æмæ мын уæд 
æцæгæй дæр афтæ фæзæгъы, æрмæст дзы мæ зæрдæмæ 
нæ фæцæуыны хабар нæ вæййы. Куыннæ хъуамæ фæцæуа 
хъазæн ныхас мæ зæрдæмæ! Ноджы мын Тимæ æнæн- 
хъæлæджы ахæм дзуæппытæ ратты, æмæ йæм кæд хæ- 
лæгæй нæ амæлын. 
Раздæр-иу мæ ныхæсты ныхмæ æппындæр кæд никуы 
сдзырдта, ахæм замантæ дæр скодта, фæлæ рæстæг куыд 
цыди, афтæ хъазæн ныхæстæм йæ хъус тынгдæр дардта 
æмæ-иу сæ йæхæдæг дæр дзурын райдыдта. Куырд куыр- 
дыл ахуыр кæны, зæгъгæ, фыдæлтæ хуымæтæджы нæ 
дзырдтой. Фæстаджырдæм мыл уæлахиз кæнын дæр ма 
райдыдта. Цы хъул-иу æм бауылдтон, уымæн-иу тохсийæ 
дзуапп радта. 
Æргом дзургæйæ, уый мæхи зæрдæмæ дæр цыди, уымæн 
æмæ мæ разæнгард кодта ног быцæутæм, адæймаг æхсыз- 
гондзинад кæмæй иста, йæ сагъæстæ-иу кæй фæрцы фе- 
рох сты. Тимæимæ-иу нын хъазæн ныхас куы бацайдагъ, 
уæлдайдæр искæй цур, уæд ын-иу нæ итуйы хабар йæ 
зæрдыл арæх æрлæууын кодтон. Уымæн та-иу æй цы 
зæрдыл лæууын кæнын хъуыди — мæнмæ гæсгæ йæ, ца- 
лынмæ цæра, уæдмæ нал ферох кæндзæн — фæлæ-иу мæ 
фæндыд, чи нæ йæ зыдта, уыдонæн радзурын... 
Уæд нæ тæккæ амондджынæй уыдыстæм. Нæ чындзæх- 
сæвы фæстæ ам къуыри дæр æххæст нал фестæм. Мæс- 
куыйы ахуыр кæнын райдыдтон æмæ Тимæимæ иумæ ацы- 
дыстæм. Фатер баххуырстам æмæ дзы цас ацардыстæм, 
уый дзæбæх нал хъуыды кæнын, фæлæ иу заман нæ иту 
нал куыста. Йæ саразын, кæй зæгъын æй хъæуы, мæнмæ 
хауд. Æз цы дыууæ къухы хицау дæн, уыдонимæ та элек- 
трон токæй кусгæ иту нæ, фæлæ хуымæтæджы уисоймæ 
бавналынæн дæр стыр ныфс хъæуы, уымæн æмæ цæмæ 
226 

бавналон, уый халгæ цы фæкæнон, æндæр æм аразынмæ 
ма^нхъæлмæ кæс. Фæлæ мæ Тимæ хорз нæма зыдта, æмæ 
йын йæ иту куы райстон, æри-ма, æз æм æркæсон, зæгъгæ, 
уæд, æвæццæгæн, йæхинымæр загъта, ныртæккæ мын нæ 
хæдзары астæуккаг цæджындз мæ хъуыддаг ацараздзæн 
æмæ дарддæр мæ куыст кæндзынæн, зæгъгæ. Рæдигæ кæй 
кæны, ууыл ахъуыды кæнын йæ зæрды кæрон дæр не 
’рæфтыд, мæн та мæхи цæсты бафтауын нæ фæндыд, 
æндæр иту саразынмæ афтæ ныфсджынæй нæ оавнæлд- 
таин. Цыма æцæг исты æмбарын, уый хуызæн æм ракæс- 
бакæс кæнын систон. Цыдæр хæйттæ дзы рафтыдтон. Кæй 
зæгъын æй хъæуы, исты саразыны охыл нæ: цыфæнды 
тынг мæ куы фæндыдаид, уæддæр дзы ницæмæ сарæхста- 
ин, фæлæ цы нæ вæййы: уæд та æнæнхъæлæджы скуыста. 
Æрмæстдæр мæ уымæй ныфс уыд. Йæ хæйттæ райхалын 
ын тыхамæлттæй бæргæ базыдтон, фæлæ се ’рæмбырд кæ- 
нынмæ куынæуал сарæхсон, уымæй æдас нæ уыдтæн. Хуы- 
цауæн табу: куыддæр амæлттæй сæ æрæмбырд кæнын 
бафæрæзтон. Æппындæр куынæуал скуыстаид, уæддæр 
мæ хæс æххæстгондыл банымадтон, уымæн æмæ Тимæйы 
цæсты мæхи бынтон нæ бафтыдтон, цыдæртæ кæй æмба- 
рын, ууыл æй цыма баууæндын кодтон, афтæ мæм фæкаст. 
Æмбырдгонд æй куыддæр фæдæн, афтæ йын йæ саджилæг 
фæуæлахизуæвæгау токдзæуæны дыууæ хуынчъы атъыс- 
тон... Ахæм гуыпп нылласта æмæ ма суанг цæхæр дæр 
акалдта. Тимæ иу-дыууæ метры бæрц дуарырдæм агæпп 
ласта. Тæрсгæ æз дæр фæкодтон, фæлæ мæ бынаты 
лæугæйæ баззадтæн. Дарддæр цы кодтаин, уый нал зыд- 
тон. Итуйы фæздæг куы апырх, уæд саджилæг токæй 
фæхицæн кодтон æмæ Тимæмæ аххосджынау бакастæн. 
Уый ныффæлурс, афтæмæй къæсæргæрон катайгæнæджы 
лæуд кодта. Чысыл йæ уд-йе ’муд куы ’рцыд, уæд мын 
афтæ: 
— Куыд дын фæтарстæн, уый зоныс?! 
Тимæйы ныхæстæ мæм худæг куыннæ фæкастаиккой 
æмæ ныххудтæн. 
— Мæнæ цы и! Цæуыл худыс? 
— Мæнæн кæй фæтарстæ, ууыл. 
— Нæ дæ уырны? 
— Цæуыннæ мæ уырны, фæлæ дуары ’рдæм лидзæг 
кæй фæдæ, худæг мæм уый фæкаст. 
— Æмæ ма мæ фыртарстæй уыдæттæ хъуыды кодтон? 
Æз уæддæр худтæн. Тимæ итуйы фæрсты дæрдтыл 
æрзылд æмæ мæ риуыл йæхи æрбаппаргæйæ загъта: 
227 

— Æцæгæй дын фæтарстæн... 
— Раст зæг^: уæддæр тынгдæр кæмæн фæтарстæ? 
— Мæнæ цы и! Дæу та æппындæр ницы уырны!.. 
— Дæ къæхты руаджы кæй фервæзтæ, уый дæр мæ нæ 
уырны?.. 
Фæстаг хатт ма уыцы хабар куы ’рымысыдтæн, уæд 
мын фæсмонгæнæгау афтæ: 
— Ды хъазгæ кæныс, фæлæ цы æдылы уыдтæн... Ныр- 
тæккæ ма мын ахæм фадæттæ куы уаид, уæд мæ рæстæгæй 
хуыздæр спайда кæнин. Ды мын-иу раст дзырдтай, ца- 
лынмæ Мæскуыйы стæм, уæдмæ истытæ фенæм, зæгъгæ. 
Уæвгæ, уынгæ дæр чысыл нæ фæкодтон, фæлæ... 
Фылдæр фенæн кæй уыд, уымæй гæды нæ зæгъы. Стæй 
фæсмон цæуыл кæны, уым аххосджын фылдæр йæхæдæг 
у. Кусынмæ йæ цæуын нæ хъуыд. Уыцы цалдæр мæйы куы 
фæбадтаид, уæд ницы ’рцыдаид. Æз æй бæргæ нæ уагъ- 
тон, фæлæ йæхи фæндыд æмæ йæ ныхмæ цæхгæр æрлæу- 
уын мæ бон нæ баци. Фæстæдæр мын куыд басаст, аф- 
тæмæй йæ фыды дæр фæндыди, æнцад куы нæ бадтаид, 
уый. Чи зоны, цы хъуыдытæ сæм уыди! Кæд мæнæй- 
уый ахуыр кæны, ды та æнцад куы бадай, уæд аив нæ 
уыдзæн, зæгъгæ, сæ уыцы æфсæрм уыди, уæддæр цы бæрæг 
и. Мæнæн та мæ ахуыр куыстæй уæлдай нæ уыд. Куысты 
цы мызд истон, уый мын цыди — уый нæ, фæлæ ма фылдæр 
дæр истон. Уæдæ нын ме стипенди нæ фаг кодта, зæгъгæ, 
зæгъын дæр мæ бон нæ уыд... 
— Уалынмæ дæ лæппутæ куы байрæзой, уæд, кæддæр 
цы нæ федтай, уыдон дын фенын кæндзысты,— зæрдæтæ 
æвæрыныл ын ацархайдтон æз. 
— Хæрæг, ма амæл, сæрд æрцæудзæн... 
— Раздæр уал уалдзæг æрцæудзæн, уый фæстæ та — 
сæрд!.. 
— Мæнæн ды куы нæ уай, уæд мын дзы иу дæр нал 
ралæудзæн. 
— Ма зæгъ. Уырызмæг æмæ Сослан фырттæ кæмæн 
ис, уый дзыхы ахæм ныхæстæ нæ фидауы. 
— Хуыцауы уазæг уæнт мæ гыццыл лæппутæ, фæлæ, 
цалынмæ уыдон стыртæ кæной, уæдмæ цы уыдзæн, уый 
чи зоны?! 
— Ахæм зæрдæсæттæн ныхæстæ-ма ныууадз, фæлæ- 
ма мын уæ сыхаджы хабар иу хатт радзур. 
— Цавæр сыхаджы? 
— Мæнæ расыгæй уе ’рвадæлты лæппу сæхимæ кæй 
фæцæйхуыдта, уыцы лæджы хабар. 
228 

— Ныууадз-ма, дæхæдæг æй хуыздæр зоныс... 
Уыцы хабар фыццаг хатт куы фехъуыстон, уæд ыл бирæ 
фæхудтæн. Мæхæдæг дæр æй кæмæндæрты радзырдтон 
æмæ-иу алкæй зæрдæмæ дæр фæцыди. 
Цæвиттон, Тимæты сыхаг зæронд лæгæн йæхицæй 
æппæлынæй хуыздæр мацы ратт. Æвронгæй афтæ нæу, 
фæлæ, нозты хъæстæ фæци, зæгъгæ: цы уыди, цы нæ уыди, 
уыдон дæр æрымысы. Афтæмæй ма йыл дзы иу дæр куы 
бадид. 
Иуахæмы та чындзæхсæвы фæкъуымæлдзæф, æмæ йæ 
Тимæйы æрвадæлты лæппу сæхимæ сцæйхуыдта. Лæг та 
йæхицæй æппæлыныл фæци: «Æз дæ карæн куы уыдтæн, 
дæ карæн... уæд-иу дамбацайæ къулыл мæ ном æмæ мæ 
мыггаг ныффыстон». 
Лæппу йæм фæхъуыста, стæй йæм ныхасы бар куы 
’рхаудта, уæд ын афтæ: «Омæ дæ ном æмæ мыггаг къран- 
дасæй фыссын куы нæ зоныс, уæд-иу сæ дамбацайæ куыд 
ныффыстай?..» 
Уыцы лæджы айфыццаг мæхæдæг дæр базыдтон. Йæ 
фырт махмæ шофырæй кусы. Сæ хъæуы рæзты фæцæйцы- 
дыстæм æмæ мæ сæхимæ æнæбацæугæ нал ныууагъта. Йæ 
фыд иуцалдæр арахъхъы куы анызта, уæд та йæхи ста- 
уынмæ фæци. Ноджы ма йæм цы миниуæг раиртæстон: 
уырыссагау кæй нæ зоны, уый ма йын ныббарæн ис, фæлæ, 
къуымæлдзæфæй ирон æвзагыл кæй нал фервæссы, уый 
бынтон раст хъуыддагыл банымайæн нæй. Уæд дæр та 
уырыссаг æвзагмæ рахызт. Йæ хæстон хабæрттæн сæ 
тæккæ ахсджиагдæрмæ куы бахæццæ, уæд уæлдай 
хъæрдæрæй дзырдта ахæм ныхæстæ: «Я Киев сдавал!» 
Цыма Киев æнæ уымæй нæ радтаиккой, уый хуызæн. 
Æвæццæгæн, Киев исгæйæ хæстыты архайæг уыдтæн, 
зæгъгæ, зæгъын йæ зæрды уыди, фæлæ йыл, хъæндæлы 
хæрын чи нæ зоны, уый æмбисонд æрцыди. 
Уыцы хабар Тимæйæн куы радзырдтон, уæд раздæр 
йæ мидбылты бахудт, стæй йæм, æвæццæгæн, хардзау 
æркаст æмæ мын уайдзæфгæнæгау афтæ: 
— Хъус-ма, æз дын дæ сыхæгты кой кæнын? 
— Мæ сыхæгтæ койгæнинаг не сты. 
— Куы мæ бафæнда, уæд дзы кæй кой ракæнон, ахæмтæ 
ссардзынæн... 
— Омæ сæ мæнæн агурын дæр куы нæ хъæуы. Афтæмæй 
дæр сæ адæм куы зонынц. 
Сыхæгтæ дæр, æвæдза, алыхуызæттæ сты. Æз цы сыхы 
схъомыл дæн, уыдон иу бинонты хуызæн фæцардысты 
22? 

æмæ ма абон дæр цæрынц. Кæй зæгъын æй хъæуы, иуæй- 
иу хатт-иу тæрхæджы тæбæгътау дæр базмæлыдысты, 
фæлæ сын-иу уый бирæ нæ ахаста. Сæ цин æмæ-иу сæ сæ 
зын бафидауын кодтой æмæ та-иу сæ раздæры ахаст- 
дзинæдтæ сæ гаччы сбадтысты. 
} Мæ сыхы коймæ та нæ хъæу мæ зæрдыл æрлæууыд. 
Цыфæндыйæ дæр райгуырæн бæстæйæн йæ ном йæ уæлæ 
исГКæмфæнды æмæ цасфæнды куы фæцæра адæймаг, 
уæддæр æм тырндзæн, мысдзæн æй адджын фынау. Ал? 
кæмæн дæр йæ фыдыуæзæг зынаргъ у, фæлæ йæ цыма 
мæн бæрц ничи уарзы, афтæ мæм кæсы. Хъæды алы бæлас, 
йæ быдыры алы кæрдæджы хал дæр мын зынаргъ у. Цыма 
нæ хъæугæрон цы битъынатæ зайы, уыдон хуызæн 
хæрздæф дунейы нæй. Куыройыдоны балерты фæрстыл 
цы сырх тæппытæ ис, уыдонæй тынгдæр ничи æрттивы. 
Къобосты хъæды мугæтæй адджындæр нæй... Ис, æвæц- 
цæгæн. «Æвæццæгæн» нæ, фæлæ ис. Уæддæр мæнмæ афтæ 
кæсы, æмæ мæм афтæ кæй кæсы, уый мæн аххос нæу, 
æрдз мæ ахæмæй сфæлдыста. Стæй канд мæн нæ. Йæ_.рай- 
гуырæн къуым адджын кæмæн нæу, ахæм уæвгæ кæд ис, 
уæд æй æххæст адæймагыл банымайæн нæй. Кæйдæр загъ- 
дау, алкæмæ дæр йæ сæгуыт саг кæсы... 
Гыццылæй-иу хохы мæ мадырвадæлтæм куы уыдтæн, 
уæд-иу арæх иунæгæй къæдзæхтæм сбырыдтæн æмæ-иу, 
нæзы бæлæстæ топпы фаты хуызæн æмрастæй хæрдмæ 
кæм фæцыдысты, уыцы рындзмæ кæсынæй нал æфсæстæн. 
Сæ рæсугъддзинад мын цин куыннæ хаста, сæ цъуппытæ 
арвы цъæхимæ кæй иу кодтой, ууыл-иу мæ цæст куыннæ 
’рæвæрдтон, фæлæ-иу мæм уæддæр æппæты диссагдæр 
каст, быгъдæг дуртыл куыд фидар хæцыдысты æмæ дзы 
сæ уидæгтæ куыд арф ауагътой. Уыцы ракæс-бакæс-иу 
фæкодтон æмæ-иу дзы фылдæр хатт мæ цæст сыджыты 
армыдзагыл не ’рхæцыд, афтæмæй-иу, адæймаг кæуыл не 
’рбаххæссыдаид, ахæм ставд нæзы арвы цъæхы сфардæг. 
Мæхинымæр-иу афтæ ахъуыды кодтон, ныр, зæгъын, ацы 
бæлас фæлмæн мæры куы ’рзадаид, уæд цас ставддæр æмæ 
бæрзонддæр уыдаид. Фæлæ хуымæтæджы афтæ хъуыды 
кодтон, уымæн æмæ, адæймаджы хуызæн алы кæрдæджы 
хал, алы дидинæг, алы бæласæн дæр райгуырæн бæстæ ис 
æмæ уыцы райгуырæн бæстæ айнæг къæдзæх куы уа, 
уæддæр мады ад кæны. Уымæй фылдæр рæвдыд йæ хъæбул 
никæмæй баййафдзæн, уымæй тынгдæр ыл ничи бау- 
зæддзæн. 
Радиойы кусын куы райдыдтон, уæд мын æппæты зын- 
230 

дæр фыццаг бонты уыд. Уæвгæ мæхи афтæ канд уым не 
’нкъардтон. Уымæй раздæр ма цалдæр раны куыстон, уым 
дæр хуыздæр уавæры нæ уыдтæн. Цалынмæ-иу куысты 
нæ аныгъуылдтæн, адæмы-иу хæстæгдæр нæ базыдтон, 
уæдмæ-иу куыст дæр æмæ мæ алыфарс чи уыд, уыдоны 
дæр нымадтон æцæгæлоныл, стæй, куыд æнхъæл дæн, 
афтæмæй мæм адæм сæхæдæг дæр ахæм цæстæй кастыс- 
ты. Мæ кусæн уатмæ-иу адæймаг æрбацыд æрмæстдæр 
хъуыддаджы фæдыл, раст-равджы-иу мæ къæсæрæй ничи 
’рбахызтаид. Ахæм æрбацыд та-иу мын ницы æхсызгон- 
дзинад æрхаста, мæ равгыл-иу мын хорзырдæм никæцыр- 
дыгæй фæзынди. Цы сагъæстимæ-иу мæ æрбаййæфта, 
уыдонимæ-иу мæ ныууагъта. 
Иу заман мын мæ дуар æрбахоста, фæндзæм къласы 
куы ахуыр кодтам, уæд уколы тæссæй Хъæууатмæ кæимæ 
алыгъдтæн, мае уыцы хъæуккаг лæппу. Цыма йыл æдзæрæг 
сакъадахы фембæлдтæн, афтæ æхсызгон мын уыд йæ уынд. 
Хабæрттæй йæ фæрсын нæ бахъуыд. Æнæхъæн мæй, дам, 
рынчындоны фæхуыссыдтæн. Сахаты размæ йæ рафыс- 
той æмæ комкоммæ мæнмæ æрбацыди. Ног бынатмæ кæй 
раивтон, уый кæмæй фехъуыста, уымæн ницы базыдтон, 
фæлæ, радиойы кусын кæй райдыдтон, уый тыххæй мын 
арфæйы ныхæстæ загъта, стæй йæ цыды сæр схъæр код- 
та: кæд гæнæн ис, уæд мын мæ дохтырæн дыууæ хъарм 
ныхасы зæгъут радиойæ. 
Йæ низæй йæ куы бафарстон, уæд мын йæ хабæрттæ 
радзырдта: 
— Фæстаг фондз азы мæ ахсæнæй тынг æвзæр уыдтæн. 
Операци мын цы дохтыр скодта, уый нæ сыхæгты чындзы 
æфсымæр у. Ам дæр нæ вæййы — Харьковы кусы. Уырдæм 
цæуинаг æм уыдтæн. Йæ хойæн æм писмо ныффыссын 
кодтон, æмæ уымæ сæрвыста, тагъд нæхимæ цæуын æмæ, 
дам, æй уым фендзынæн. Иу мæйæ чысыл раздæр ссыди, 
федта мæ æмæ загъта, æнæмæнг операци скæнын хъæуы, 
зæгъгæ. Æмæ йæ дæхæдæг уыныс, цыма ног райгуырдтæн, 
уый хуызæн дæн. Ту-ту-ту, æппындæр мæ ницыуал рис- 
сы. 
Мæ хъæуккаг мын йемæ уыйбæрц æхсызгондзинад 
æрбахаста æмæ, йе ’рбацыды размæ цы сагъæсты ахæсты 
уыдтæн, уыдон фæцыдæр сты. 
— Ууыл та цы тыхсыс! — загътон ме ’мбæстагæн æмæ 
секретармæ сидæг цæппæрыл ныххæцыдтæн. Уайтагъд 
дуар æрбайгом æмæ къæсæргæрон алæууыд бурдзалыг 
тæнæгæфсæр цъæхцæст чызг хъулæттæ къабайы. 
231 

— Писмоты редакцийы ничима ис? — бафарстон чыз- 
джы. 
— Винерæ рацыдис. 
— Фæдзур-ма йæм. 
Дзанджерийы ме ’рбацыд кæй нæ фæндыд, уый ма но- 
джыдæр иу хатт сбæлвырд, кæддæр фæсивæды газеты кæ- 
имæ куыстон æмæ кæйдæр æрмæг адавыны тыххæй йæ 
куыстæй цæуын кæй бахъуыд, уыцы Винерæйы мæнæй иу 
бон раздæр куыстмæ кæй райста, уымæй дæр. Рынчын, 
дам, у, зæгъгæ, мын загътой æмæ йæ мæ хъæуккаджы 
æрбацыды размæ цалдæр боны нæ федтон. Стæй йæ 
æнæвдисæнæй федтаин, уый дæр мæ нæ фæндыд æмæ мын 
замманай фадат фæци. 
Цалынмæ уыцы хъуыдытæ кодтон, уæдмæ дуар æрбай- 
гом æмæ къæсæрæй æрбахызт мæ зонгæ хæрзхуызтæ сыл- 
гоймаг. Йе ’ддаг бакастмæ гæсгæ йын иу-дыууиссæдз азы 
раттæн уыди, афтæмæй йыл æвддæс æмæ ссæдз азы йед- 
тæмæ нæма цыд. Йæ былты сырх, йæ русты æрттывд æмæ 
йæ дзыккуты ахуырст барæй кæй баиу кодта, уый, ахæм 
хъуыддæгты суанг мæ хуызæн къуымых адæймагæн дæр 
æнцон раиртасæн уыд. 
Мæ хъæуккаг мын цы циндзинад æрбахаста, ууыл цыма 
уазал дон бакалдæуыд, уыйау фæдæн, мæ зæрдæйы мын 
судзин фæтъыстæуыд, фæлæ мæ мидуавæр æддæмæ нæ 
равдыстон. Йæ саламæн ын салам радтон. Йе ’нæниздзи- 
надæй дæр æй бафарстон, кæд мæ æппындæр никæцыр- 
дыгæй æндæвта, уæддæр. Ома мæ йе ’взæрдзинад фæндыд, 
уый тыххæй нæ: йæ рынчын дæр мæ ницæмæн хъуыд æмæ 
йæ дзæбæх дæр. Мæ сагъæс уыд, чи у æмæ цы у, уый кæй 
зыдтон, афтæмæй та нын иумæ кусгæ кæй уыдзæн, ууыл. 
Кусынæй никæимæ тарстæн, куыстæй куыд никуы тарстæн, 
афтæ, фæлæ мæ, кæй нæ уарзын, уыдоны æхсæн уæвын 
никуы фæндыд, уымæн æмæ иу-мæ куыст дæр мæ зæрдæмæ 
нæ цыд, мæ равг дæр йæ уагыл нæ уыд. 
Мæ хъæуккаг, цыфæндыйæ, дæр разыйæ ацыд. Ви- 
нерæйæн бамбарын кодтон, æрмæг куыд æмæ цы хуызы 
дæттын хъуыд, уый, æмæ дыккаг бон лæппуйæн йæхи 
хъæлæс радиойæ райхъуыст. Хъæуæй ма мæм телефонæй 
дæр сдзырдта. Цыма йын стыр хорзы бацыдтæн, уыйау 
мын арфæтæ кодта. Æрмæг «Фæстаг хабæртты» уыд, æмæ 
мæм оакасты размæ Винерæ æрбауад, кæд, дам, дæ фæнды, 
уæд, æм байхъус. Æз æм, кæй зæгъын æй хъæуы, уый 
размæ байхъуыстон, стæй «Фæстаг хабæртты» æрмæг 
кæсгæ дæр бакодтон, фæлæ мын, æвæццæгæн, мæ зæрдæ 
232 

б^лхæнынмæ хъавыд æмæ мын æй мæ зæрдыл уымæн 
æрлæууын кодта. 
Адæм алы мыггаг сты, зæгъгæ, чи загъта, уый, мæнмæ 
гæсгæ, зондджын лæг уыди. Зæгъæм, Винёрæйы бынаты 
æз радиомæ кусынмæ не ’рбацыдаин. Æз дзы кусын кæй 
райдайдзынæн, уый æнæхъусгæ нæ уыдаид. Уæдæ не’хсæн 
цы ахастдзинæдтæ сæвзæрд, уый та Дзанджери зыдта. 
Фæсивæды газеты кусгæйæ Винерæйы хабæрттæ обкомы 
пропагандæ æмæ агитацийы хайадмæ дæр схæццæ сты. 
Уыцы рæстæджы Дзанджери та хайады сæргълæууæджы 
хæдивæг уыди, фæлæ йæ уæддæр куыстмæ райста. Уыимæ 
телеуынынадмæ дæр нæ, фæлæ радиомæ, калмæн битъы- 
на йæ хуыггомы был ныссадзæгау. Цæмæй мæнæн зындæр 
уа, йæхицæн та йæ бирæ цæстытæ дыууæ фылдæр фæуой. 
Кусын куы райдыдтон, уæд мын æхсызгондæр фембæлд 
уыд мæ хъæуккаг Дженардыхъоимæ. Куысты йæм 
иууылдæр ацы номæй дзырдтой, хъæуы та йæ цæмæдæр 
гæсгæ Дзенаго хуыдтой. 
Æппæты фыццаг æй бафарстон, цы номæй йæм дзу- 
рон, уымæй. 
— Нæ зонын, ам мæ иууылдæр Дженардыхъойæ зо- 
нынц,— цыма йæ ахæм номæй кæй хонынц, уым адæм йæ 
разы къæмдзæстыг сты, йæхæдæг та мæ разы, уый хуы- 
зæн загъта Дженардыхъо-Дзенаго. 
— Æз та дæ куыд хонон? — бафарстон æй хъуыддаг 
кæронмæ сбæлвырд кæныны ныфсæй. 
— Кæд ма мæ хъæуккагыл нымайыс, уæд мæм Дзена- 
гойæ дзур. Уæвгæ дæ Дженардыхъойæ дæр бар ис. Æргом 
дзургæйæ, мæ паспорты дæр Дженардыхъо фыст дæн, 
фæлæ мыл мæ мады ном хуыздæр фидауы. 
Æхсызгон мын уыдысты Дзенагойы ныхæстæ. Йæ 
хъæуккаг ном ын адджындæр кæй у, уый мæ зæрдæмæ 
фæцыди. Цы адæмы æхсæн райгуырдтæ æмæ схъомыл дæ, 
уыдон дæ цы хуыдтой æмæ хонынц, уый сæйрагдæр у. 
Паспорты цыфæнды куы ныффыссай, уæддæр æй чи 
бакæсдзæн, хъуынайы бын дур и, уый цæмæй бæрæг у! 
— Гъемæ баныхас кодтам: чифæнды дæм цыфæнды 
номæй дзурæд, фæлæ мæнæн уыдзынæ Дзенаго. 
— Уый тыххæй ма æппындæр ма тыхс, ам æз æмæ дæу 
йедтæмæ æмхъæуккæгтæ нæй æмæ хъуамæ алы хъуыд- 
даджы дæр кæрæдзийы æмбарæм,— сæрыстырхуызæй 
загъта Дзенаго. 
Дзенагойы кой рагæй хъусын, куы базонгæ стау^>уæдæй 
нырмæ дæр дзæвгар азтæ рацыд æмæ дзы æдзухд&р^мæ 
233 

сæр бæрзæндты хастон. Йæ мыггаг ын-иу радиойæ куы 
фехъуыстон кæнæ-иу æй газеты куы бакастæн, уæд-иу 
мын æхсызгон уыд. Нæ хъæуы уыцы мыггагæй къорд 
хæдзарæй фылдæр цæры, стæй нымад адæм сты, сæ 
фæсивæд æвзæрст хоры хуызæн алы хъуыддаджы дæр 
кад æмæ æгъдаугæнæг вæййынц. Дзенаго сæ хуыздæртæй 
у, зæгъгæ, куы зæгъон, уæд, цыма нæ фæрæдидзынæн, 
афтæ мæм кæсы. 
Хæрзæрыгон лæппуйæ хæстмæ ацыд æмæ фæстæмæ 
сæрæгасæй сыздæхт. Кæд йæ ахуыр чысыл къуылымпытæ 
баййæфта, уæддæр царды йæ бынат ссардта. Раст зæгъын 
хъæуы, йæ размæ цы нысантæ æвæрдта, уыдон дыууæйæ 
дæр фылдæр уыдысты. Уыдис æм ныв кæныны курдиат. 
Кæцы къласы ахуыр кодтаин, мæ-гъа, фæлæ хъуамæ 
æртыккæгæм кæнæ цыппæрæм къласæй уæлдæр ма уы- 
даин, афтæ скодта Сталины ныв. Йæ бæрзæнд дыууæ 
метрæй къаддæр нæ уыдаид. Бирæ нывты куыд уыд, афтæ 
йыл бæрзондных къепкæ æмæ китель, галифе хæлаф æмæ 
цырыхъхъытæ. Йæ къухы — лулæ. 
Абоны хуызæн ма йæ хъуыды кæнын: æвзæрстытæ 
æрбацæйхæццæ кодтой æмæ фæтæджы къам сæвæрдтой 
мидæгæй нæ, фæлæ клубы дуармæ, цæмæй йæ иууылдæр 
уыдтаиккой, уый тыххæй. Сталины къамтæ уымæй размæ 
куыннæ федтон — æхсæнадон бынæттæй райдай, æмæ 
ахуыргæнæн чингуытæй фæу — фæлæ мæм уæлдай дис- 
сагдæр каст, ныв нæхи хъæуккаг кæй скодта, стæй йæ 
куыд скодта! Цыма фæлгæты нæ уыд, фæлæ зæххыл лæу- 
уыд, афтæ мæм каст. Ноджы йæ суанг бандоныл дæр нæ 
сæвæрдтой. Зæххыл æвæрдæй йын уыд уæлдай цардæ- 
гасдæр æмæ цæстыахадгæдæр хуыз. 
Дзенагойæн фыццаг хатт йæхи дæр уæд федтон. Тынг 
хæрзконд æмæ мæм бакастджын фæкаст. Йæ нывы фарсмæ 
йе ’мгар лæппутимæ лæууыди æмæ цыдæртæ дзырдта, цыма 
уыдонæй ницæмæй хицæн кодта, уый хуызæн. Æз æй 
цыдæр уæларвоныл нымадтон. Ахæм нывтæ кæнын чи 
зыдта, уый нæхи хъæуккаг уа, уый дæр мæ нæ уырныдта. 
Дзенаго кæимæ лæууыд, уыдонмæ мæхи афтæ хæстæг 
байстон, æмæ тарстæн, исчи мыл сæ куы фæхъæр кæна, 
хистæрты ныхæстæм ма хъус, ацу уæртæ де ’мгæрттимæ 
хъаз, зæгъгæ, фæлæ мæ, м’амондæн, ничи фæхъуыды кодта 
æмæ æз дæр, Сталины ныв скæнынмæ афтæ дæсны чи 
сарæхст, уый канд уынгæ нæ кодтон, фæлæ ма йын хъуы- 
стон йæ ныхæстæм дæр. Нæ хъæуккаг кæй у, уый дæр мæ 
чысылгай уырнын райдыдта. Чи-иу æрбацыд, уымæ-иу йæ 
234 

номæй куы сдзырдта, суанг ма-иу æй сæ бинонтæй дæр 
куы бафарста, уæд ма мæ уымæй хуызæр æвдисæн цы 
хъуыди, Дзенаго нæхи хъæуы кæй схъомыл, ууыл бау- 
уæндынæн. 
Фæстæдæр ын йæ мыггагыл æмбæлын райдыдтон га- 
зетты. Уыимæ канд фысгæ нæ кодта, фæлæ ма иста къамтæ 
дæр. Мæхинымæр куыннæ дис кодтаин йæ курдиатыл! 
Уыцы-иу рæстæг уыди нывгæнæг дæр, уацхæссæг дæр, 
хуызисæг дæр. Уыимæ алцæмæдæр æмхуызон хорз арæхст. 
Скъола каст куы фæдæн, уæд та базонгæ дæн йæ сæйраг 
куыстимæ. Йæ хъысмæт афтæ рауад, æмæ йæ царды сæйраг 
фæндагæн равзæрста радиойы уацхæссæджы куыст. 
Лæгæй-лæгмæ зонгæ дæр уыцы рæстæг баистæм. Цæмæй 
æнхъæл уыдтæн, бирæ азты фæстæ нæ фæндæгтæ кæй 
баиу уыдзысты æмæ иумæ кусын кæй райдайдзыстæм. 
Радиомæ кусынмæ цæуын, уый йæ хъустыл куы ’рцыд, 
уæд мæм телефонæй куы ’рбадзырдта æмæ мын æрдæг- 
уайдзæф ныхæстæ кæй загъта, уый тыххæй йæм дзæгъæлы 
рамæсты дæн. Куыд бамбæрстон, афтæмæй мын сæ хæра- 
мы охыл нæ загъта. «Иннæтæ фæскъуымты цы дзурдзыс- 
ты, уый дын æз, куыд хъæуккаг, афтæ æргомæй зæгъын 
æмæ дзы кæд исты дæхицæн зондæй райсай, уæд — хорз, 
кæннод дæр — бар дæхи». Ахæм хуызы мын загъта йæ 
хъуыдытæ. Уый, фыццаг бон мæм куы ’рбацыд, уæд дæр 
бамбæрстон, фæлæ йын зæгъгæ ницы кодтон, уымæн æмæ, 
иуæй, æндæр ныхæстыл фестæм, иннæмæй та ма нын 
уымæн фадæттæ кæй фæуыдзæн, ууыл мæ зæрдæ дард- 
тон. 
— Айфыццаг дын телефоны цы ныхæстæ загътон, уыдон 
дæ зæрдæмæ кæй нæ фæцыдысты, уый уæд дæр бамбæрс- 
тон,— цыма мын мæ хъуыдытæ бакаст, уый хуызæн оа- 
фиппайдта Дзенаго,— фæлæ мæм ма мæсты кæн. Ды 
мæнæй бирæ кæстæр дæ æмæ дæ æз галиу зондыл нæ 
сардаудзынæн. Мах иу хъæуккæгтæ кæй стæм, уый иу 
хъуыддаг у, фæлæ нæ ныййарджытæ дæр хорз фæцар- 
дысты. Дзыллæ — рухсаг уæд — мæ мадæй чысыл кæстæр 
уыди, фæлæ хæларæй цардысты. Æз дæр дæу хуызæн æнæ 
фыдæй чысыл лæппуйæ баззадтæн. Дæуæн ма хотæ ис, 
æз та зыбыты иунæг уыдтæн. Мæ мад ма, мæгуыр, Дзыл- 
лæйы кой абон дæр ракæны. Иумæ, дам, быдырмæ бирæ 
фæцыдыстæм. 
Дзенаго мæнæй иу-æвддæс азы хистæр уыд, афтæмæй, 
зæгъæн ис, æмæ нæ мадæлтæ та æмгæрттæ уыдысты. Бы- 
дырмæ иумæ кæй цыдаиккой, уый дæр мæ уырны, фæлæ 
235 

Дзенаготæ хъæуыбын цардысты, мах та хъæуысæрмæ 
хæстæгдæр. Уыдон — Урсдонырдыгæй, мах — Куыройы- 
донырдыгæй. Æмæ сæ уымæ гæсгæ иумæ никуы федтон. 
Дзыццайы амардыл ссæдз азæй фылдæр цæуы, Дзенагойы 
мад ма ныр дæр æгас у, уæддæр йæ фырт йæхи сидзæр 
хоны. 
— Мæн дæ хорздзинад фæнды. Æмæ мæ цыдæриддæр 
фехъусай, уый æрмæстдæр, цæмæй дæуæн исты пайда 
фæуа, уый охыл загъд æрцæудзæн. Кæд Хуыцауы фæнда, 
уæд дыууæ азы фæстæ мæ пенсийы афон ралæудзæн æмæ 
фæстæмæ нæхи хъæумæ ацæудзынæн... 
Дзенаго йæ дзурынæй банцад. Йæ акомкоммæ цы ру- 
дзынг уыд, уырдыгæй кæдæмдæр нымдзаст. Йæ цæсты- 
тыл цыдæр рæсугъд нывтæ кæй уад, уый йæ цæсгомыл 
фæбæрæг. Цыма йæ бæллицтæ кæм уыдысты, уыцы бæ- 
стæйы балæууыд, уый хуызæн йæ цæстæнгас фæфæл- 
мæндæр, йæ цæсгом фæрайдзастдæр. 
— Нæ чъылдыммæ цы суадон ис, уый ма хъуыды кæныс? 
— йæ цæстæнгас рудзынгæй нæ атонгæйæ афарста Дзе- 
наго. 
— Тынг хорз. Рады фыййау-иу куы уыдтæн, уæд-иу 
дон нуазынмæ уырдæм цыдтæн. Науæд æй цал хатты ныс- 
сыгъдæг кодтон, уый та?.. 
— Цыфæнды сыгъдæг-иу æй куы ныккодтаис,— ныхас 
йæхимæ айста Дзенаго,— уæддæр та-иу цалдæр боны 
фæстæ ногæй дуртæй байдзаг. 
— Æмæ уый цæмæн уыд, уый нæ зоныс? 
— Цы бæрзонд къардиуæй æвзæрд, уый бын-иу хæргæ 
бацыд æмæ та-иу æд дур, æд сыджыт æркалд. 
— Дурты бон дæр ын-иу ницы баци æмæ сыджыты бон 
дæр: уайтагъддæр та-иу уыцы сыгъдæгæй цæуын райдыд- 
та. 
— Æмæ цы уазал уыди, уый та! 
— Суадон суадон у, фæлæ дзы цыма иуæй-иутæ уазал- 
дæр сты, афтæ мæм кæсы. 
— Мæнмæ дзы нæхи суадонæй уазалдæр æмæ рæсугдæр 
ничи каст,— ныхас фæбæлвырддæр кодта Дзенаго.— Æмæ 
дын йæ кой цæмæн ракодтон, уый дæр зæгъон. Мæ зæрды 
кæсæгты цад саразын ис. Мæнмæ гæсгæ, кæддæр суадон 
нæ цæхæрадоны тæккæ чъылдымты калди. Йæ фæд ныр 
дæр ма бæрæг дары. Суадон уыцырдæм куы аздахон, уæд 
æй нар хайы дæллаг фарс бацауаздзынæн æмæ дзы дзæбæх 
арф дон рауайдзæн. Балер дзы ауадздзынæн æмæ йæ 
рæзыны куыст кæндзæн. 
236 

♦■Дзенагойы ныхæстæм мæ зæрдæмæ хуры тынтæ нык- 
касти. Кæд йæ фæндтæй æппындæр ницы рауайдзæн, 
уæддæр ын сæм бахæлæг кодтон. Кæм райгуырд, уырдæм 
ацæуынмæ кæй бæллы, цыдæр хорздзинæдтæ саразынмæ 
дзы кæй хъавы, уый зæрдæмæ куыннæ хъуамæ фæцæуа! 
Стæй йын æнтысгæ та цæуыннæ хъуамæ бакæна, кæд алы 
хъуыддагмæ дæр арæхсы, уæд! Иу хатт мæ йемæ кæсагах- 
сынмæ кæй ахуыдта, уый даер мæ зæрдыл æрлæууыд. Ба- 
лер кæсаг æнгуырæй ахсын бирæтæн нæ комы. Зондджын 
æмæ хин у, æнгуырмæ хуымæтæджы хъуыддæгтæй нæ 
цæуы, фæлæ йыл Дзенаго уæлахиз кодта. Æз æрмæстдæр 
иунæг кæсаг æрцахстон. Уый дæр — армытъæпæны 
дæргъæн, Дзенаго та — æнæхъæн хал, мæ кæсагæй æртæ 
хатты стырдæртæ. 
— Стæй мæ зæрды мыды чыргъæдтæ скæнын ис,— 
йæ ныхас дарддæр кодта Дзенаго.— Уæвгæ, кæнгæ дæр 
скодтон. Горæты сæрмæ мын цæхæрадон ис æмæ-иу дзы 
алы аз дæр цалдæргай къæртайы дзæгтæ æрдыгътон, 
фæлæ мын фарон фæцагъд сты. Чыргъæдтæ та чидæр 
адавта. 
— Нæхимæ сын давынæй тас нæу. 
— Нæхимæ та сæ чи давы! Уæллæй, афæдз сæ куы 
ныууадзай, уæддæр сæм ничи бавналдзæн. 
— Уыдон иууылдæр хорз фæндтæ сты,— бафиппайд- 
тон æз,— фæлæ де ’мгъуыд куы ’рцæуа, уæд пенсийы æцæг 
ацæудзынæ? 
— Уæллæй, иу бон дæр нæ бафæстиат уыдзынæн. Ис- 
куы-иу хатт быдыр кæнæ хъæдмæ куы аирвæзын, уæд 
дардæй кæсгæйæ мæхиуыл дис фæкæнын, уал æмæ уал 
азы горæты цæрын куыд бафæрæзтон, зæгъгæ. Бауырнæд 
дæ, фæстæмæ мæ мæ къах нал фæхæссы. 
— Æмбарын дæ. Стæй дæм цы фæндтæ ис, уыдоны 
ныхмæ дæр мæ бон ницы зæгъын у, фæлæ æз та ам кæимæ 
баззайдзынæн? 
— Ис ам дзæбæх лæппутæ, ис дзы сылгоймæгтæ дæр, 
æрмæст дзы æгъдау æрæвæрын хъæуы. 
— Мæ фыды карæнты дæр ма лæппутæ хоныс? 
— Ис дзы ахæмтæ дæр. Æркæсын сæм хъæуы. Чи дзы 
цы у, уый дæхæдæг бамбардзынæ. Уымæн бирæ нæ хъæуы. 
Радиомæ цæмæдæр гæсгæ телеуынынады разамындæй дæр 
æмæ уæлдæр хицауадæй дæр къаддæр хъусдард ис, аф- 
тæмæй мах карæй дæр хистæр стæм, стæй кæцыфæнды 
хабар дæр тагъддæр фехъусын кæнæм. 
Дзенагойы ныхæсты рæстдзинад цыбыр рæстæджы 
237 

фæстæ мæхæдæг дæр банкъардтон. Фыццаджыдæр, Дзан- 
джери нæ иу æмбырдмæ дæр нæ цыди, телеуынынады цы 
æмбырдтæ уыди, уыдон та йæ хæдивæгыл дæр никуы бау- 
уæндыди: сæрдариуæг-иу дзы йæхæдæг кодта. Иннæ ахæм 
— иумæйаг æмбырдтæ. Æдзухдæр-иу нæ телеуынынадмæ 
цæуын бахъуыд: уым сæ-иу кодтой. Æз дзы иу хъуыд- 
дагæй дæр нæ тыхстæн. Æргом куы дзурæм, уæд мæм 
кæмдæр хардзау каст, фæлæ æдзухдæр куыд фæзæгъын, 
афтæ та ныр дæр зæгъын: æз ахæм хъуыддæгтыл, кусын 
куы райдыдтон, уæдæй нырмæ ахуыр дæн. Партион газе- 
ты куыстон, æмæ йæ уæлдæр хицауад уырыссаг газеты 
цур дæлджинæг кодта. Фæсивæды газет уыди æмæ йæ 
цæхджын кæсаг батухыны фаг нæ хуыдтой, партийы об- 
комы дæр политикон рухсады хæдзары кусджытæ инст- 
руктортæй цæсты къаддæр ахадыдтой. Ныр рацæй-рабон, 
æмæ та радио телеуынынады æмкад нæ тæры. Æмæ, куы 
зæгъын, æз ахæм хъуыддæгтыл ахуыр дæн. Уый нæ, фæлæ 
ма мæм мæ уавæр хуыздæр дæр фæкаст. Дзанджери не 
’мбырдтæм кæй нæ цыд, уым æвзæрæй ницы уыдтон. Чидæр 
цæйау загъта, кæд, дам, дæ нæ хъыгдарын, уæд дын уымæй 
æххуыс кæнын. Æгайтыма мæ нæ хъыгдары. Исты 
æвæджиауы хъуыды йæм куы фæзына, уæд мын æй кæд 
нæ бахæлæг кæнид. Æмбырдтæм нæ сæхимæ кæй хонынц, 
уымæн дæр бафæразæн ис. Уæдæ нæм уæлдæр хицауады 
цæст куыд æмоæлы, афтæ кæй нæ хæццæ кæны, уый та 
æрмæстдæр раппæлыны аккаг у, уымæн æмæ нæ хъуыды 
кæнын, искуы стыр хæдзары исты хорз хъуыды равзæрд 
æмæ дзы искæмæн бахай кодтой, уый. 
Хъыг мын уый уыди, нæхи хицау радиомæ фыдыусы 
цæстæй кæй каст. Мæхæдæг дзы цы фехъуыстон, æрмæст 
уый дæр фаг у, хъуыддаг æцæгæй дæр афтæ кæй у, ууыл 
баууæндынæн. Цæвиттон, Дзанджерийы хъусыл æрцыд, 
куыстмæ, дам, йæ зонгæтæ æмæ йæ хæстæджыты йедтæмæ 
никæй исы. Зæгъгæ та, дам, æй кодта радиойы кусджытæй 
чидæр. Чи уыд, уый базоныны тыххæй мæнмæ дæр æр- 
дзырдта æмæ йын мæ бон ницæмæй баххуыс кæнын баци, 
уымæн æмæ никæмæй ницы фехъуыстон, стæй йæ мæхи 
цур куы загъдæуыдаид, уæддæр æй цæмæн хъуамæ баны- 
мыгътаин! Кæд мыл Дзанджери ахæм хъуыддæгты йæ 
зæрдæ дардта, уæд фæрæдыди: æз иухатт афтæ куы ба- 
кæнон, уæд мæхæдæг мæхи зæрдæмæ нал цæуин, мæхи 
цæсты мæ кад гæлæбуйы уæз дæр нал кæнид. Куыд бам- 
бæрстон, афтæмæй Дзанджери мæнæй бæлвырд ныхас 
фехъусынæнхъæл уыдис æмæ йæ бон базонын куы ницы 
238 

баци, уæд тынг смæсты æмæ телефоны хæтæлы йæ маст 
к&лынмæ фæци: 
— Уыцы ныхæстæ иууылдæр сымахæй кæй рацыдыс- 
ты, ууыл æз иу мисхал дæр дызæрдыг нæ кæнын! Радио 
кæддæриддæр цъымара уыди æмæ цъымарайæ баззади!.. 
Йæ фæстаг ныхæстæ мæ иннæрдæм ахызтысты. Хъыг 
мын кæй уыдысты, уый йын комкоммæ загътон: 
— Цæмæн афтæ зæгъыс? Куыд ис адæмæй афтæ дзурæн? 
— Æз æй зонын, цы дзурын, уый. Газетæй лидзæг кæй 
фæкæнынц, уыдон та иууылдæр радиомæ цæуынц æмæ 
цæрæнбонты кæрæдзийы хъуынхъис хæрынц. 
— Æмæ сæ кусынмæ та чи исы? 
— Мæн йедтæмæ сæлхæр чи у?! Иуæн дзы батæригъæд 
кæн, иннæмæн дзы батæригъæд кæн. Стæй уый фæстæ мæ 
ныхмæ тох кæнын райдайынц. 
— Уыдæттæн ницы зонын, фæлæ æз цъымарайы ку- 
сынмæ не ’рбацыдтæн. 
— Ды дзы никæцырдыгæй аххосджын дæ. 
— Газеты æз дæр куыстон æмæ дæ ныхæстæ мæнмæ 
дæр хауынц. 
— Дæу кой мæм, зæгъын, нæ уыди. Уæд дæм æй нæ 
бафсæрмы кæнин. Цæй, хорзæй уал баззай! — æмæ хæтæл 
æрæвæрдта. 
Дзанджерийы ныхæстæ мæ дисы бафтыдтой. Ницæй- 
йаг дам-думты бындурыл ахæм хатдзæгтæм æрцу, уый 
мæм раст нæ фæкаст. Стæй дæсгай адæймæгтæ кæм кусы, 
дæхæдæг дзуапдæттæг цы кусæндоны тыххæй дæ, уый 
цъымара рахон! Цъымарайы цы змæлджытæ ис, уыдон 
та, æвæццæгæн, хæфсытæ уыдзысты, мæнмæ дæр дзы 
чысыл бынат нæ хауы — сæйраг хæфс... Бынтон æй цыма 
скарз кодтон, афтæ мæм кæсы. Лæг йæ мæстыйæ ноджы 
карздæр ныхæстæ дæр фæзæгъы... 
Ногæй та Дзанджерийы ныхæстæ мæ зæрдыл æрба- 
лæууыдысты. «Радио цъымара уыд æмæ цъымарайæ баз- 
зайдзæн!» Газеты, дам-иу, чи нал хъуыд, уый-иу радио- 
мæ æрбацыд... Æцæгæйдæр дзы, раздæр газеты чи куыс- 
та, ахæмтæ иуцалдæр уыд. Иууылдæр — нæлгоймæгтæ. 
Кусджыты фылдæр хай та сылгоймæгтæ сты, стæй хуы- 
мæтæджы сылгоймæгтæ нæ, фæлæ æрыгон чызджытæ. 
Уыдон цъымарайы цæрджытæ куыд хъуамæ схона адæй- 
маг! Кæд сæ рахонæн ис, уæд æрмæстдæр доны чызджытæ. 
Амæй-ай кондджындæр æмæ уындджындæр. Æрмæст сæм 
иу хъуыддагæй зæрдæ къæпп кæны. Кæд газеты цы чыз- 
джытæ кусы, уыдоны зондæй хайджын фæуой, уæд сæ 
239 

фыдæлты уæларты урс дадалитæ куы ’руадзой, уымæй 
тас у. Нæ мæ уырны, алы бон цы фæсивæды уынын, уыдо- 
ны уарзондзинад йæ фæдыл ма асайа æмæ рæхджы алыр- 
дæмыты ма ныппæррæст кæной. Æнæкуырдæй ма баз- 
зайой, зæгъгæ, ууыл сагъæсы бацыдтæн, фæлæ куы бав- 
дæлой æмæ афæдзы дæргъы чындзы куы фæцæуой, цот 
кæнынмæ куы фæуой, уæд уæзæджы къæйыл нæ аззай- 
дзынæн? Дзанджери та, газетæй чи ’рбацыд, уыдоны ныхмæ 
дзуры. Афтæмæй мын уыдонæй фидардæр æнцой нæй, 
къуырцдзæвæны куы бахауон, уæд сæйрагдæр уыдоныл 
æрæнцайын уыдзæн мæ бон. 
II 
Фæстаг хатт Элинæимæ цы уавæрты фембæлдтæн, уый 
мæ зæрдыл куы ’рбалæууы, уæд мæхицæн бынат нал фæ- 
арын. Йæ разы мæ мæхи сраст кæнын хъæуы, фæлæ ма 
мын искуы ахæм фадат фæуыдзæн, уый æнхъæл нæ дæн. 
Цалдæр хатты йемæ телефонæй дæр дзырдтон, æрмæст 
мæм кæронмæ никуы байхъуыста. Ома хæтæл никуы 
æрæвæрдта, гуымиры ныхас дзы никуы сирвæзт. Бæллæх 
цы уыди, цы зæгъынмæ хъавыдтæн, уымæ байхъусын æй 
никуы бафæндыд. Цы, дам, мын зæгъынмæ хъавыс, уый 
рагацау зонын æмæ, дам-ма мын æй цæмæн дзурыс. 
Афтæмæй-иу алы хатт дæр нæ ныхас æрдæгыл аскъуыд. 
Иуцасдæр æм дзургæ дæр нал ныккодтон. Рох мæ фæци, 
мæ зæрдыл нал лæууы — уый тыххæй нæ. Уымæй уæлдай 
нæ ныхас кæрæдзиуыл куы нæ бада, уæд æм фæнды дзур, 
фæнды ма. Фæстаг рæстæг æй уæлдай арæхдæр æрымы- 
сын. Цымæ афонмæ цытæ кусы? Чындзы цæуыны зонд 
æм кæй нæй, уый мын телефоны дæр загъта. Кæддæр цы 
хъуыдымæ ’рцыд, ууыл, æвæццæгæн, хъыгагæн, никуы 
суæлæхох уыдзæн, мæныл цы зæрдæ бафæдзæхста, уый 
дуæрттæ никæмæнуал байгом кæндзæн. 
Кæд æнæаххосджынæй аххосджынтæ вæййы, уæд уыдо- 
нимæ мæхи нымайын. Элинæйы цард мæн тыххæй афтæ 
рауад. Мемæ куы нæ фембæлдаид, уæд æй хъысмæты 
фæндæгтæ æндæр нысанмæ ’ркодтаиккой, æндæр уыдаид 
йæ абон дæр, йæ сомбон дæр. Фæлæ, цæмæй ма фембæл- 
даиккам, уый мæнæй аразгæ уыдис? Нæ уыдис. Хъуыд- 
дагмæ æндæрхуызон бацæуæн дæр ис: цæмæй Элинæ мемæ 
ма фембæлдаид, уый йæхицæй аразгæ уыдис? Нæ уыдис 
æмæма ноджыдæр иу хатт: нæ уыдис. Уæддæр, кæй фем- 
бæлдыстæм, уымæй Элинæ тынгдæр æфхæрд баййæфта. 
240 

Уæвгæ, йæхæдæг куыд зæгъы, афтæмæй фæсмон канд нæ 
фембæлдыл нæ, фæлæ уый фæстæ цы хъуыддæгтæ æрцыд, 
уыдонæй иуыл дæр нæ кæны. Фæсмон æз дæр ницæуыл 
кæнын^ ’Элинæимæ цы бонтæ арвыстон, уы/он мæрдты 
дæр ^мæ уæнт, цалынмæ цæрон, уæдмæ йæ хуыз мæ 
зæрдæйы никуы сивдзæн. Мысдзынæн æй адджынæн, 
æртындæс азы размæ цы сыгъдæг æмæ æнæхин уды хъарм 
банкъардт’Ой, уый мæ тавдзæн цыппарыссæдзаздзыдæй 
дæр— кæд уый бæрц фæцæрон, уæд. 
Радиойы кусын куы райдыдтон, ууыл дыууæ мæйы дæр 
æххæст нæма рацыд, афтæ та йæм телефонæй ныдздзырд- 
тон. Диссаг цы у: хæтæл йæ мад систа. Уымæй размæ дæр 
æм куыннæ дзырдтон, фæлæ йæ мады хъæлæс никуы фе- 
хъуыстон. Кæд Элинæ æнкъардта, æз æм дзурын, уый æмæ 
хæтæлмæ уый тыххæй нæ оацыд? Чи зоны. Фæлæ йæм 
уæддæр йæ мад фæдзырдта. Мæ ног куысты хабæрттæ 
йын ракодтон. Æндæр уавæрты йæ цин бамбæхсын нæ 
бафæрæзтаид, ныр та йæ уазал цæстæнгас бафæсвæд кæ- 
нын нæ базыдта. Уæддæр мын арфæйы ныхас загъта, йæ 
кæрон уайдзæфимæ баст кæмæн уыд, ахæм арфæйы ны- 
хас. Æдзухдæр, дам, хицауы бынатмæ бæллыдтæ. Уыцы 
ныхæстæ ма мын уымæй размæ дæр загъта. 
Æз æм нæ фæхæрам дæн. Раст кæй нæ уыд, канд уый 
тыххæй нæ. Уымæй мæ карздæр хъуыддаджы куы зылын 
кодтаид, уæддæр ыл мæ зæрдæ нæ фæхудтаид, уымæн 
æмæ мæнæй фылдæр æфхæрд баййæфта, æз ын йæ зæрдæ 
тынгдæр фæриссын кодтон, нæ мæ фæндыд, афтæмæй. 
Куы зæгъын, йæ зæрдæйы рыст цæмæй фæкъаддæр уа, 
ахæм ныхæстæ мын куы загътаид, уый дæр мæ фæндыд, 
фæлæ мын æндæр ницыуал загъта. Чи зоны, уый бæрц 
мæм кæй суæндыд, ууыл дæр æм фæсмон æрцыд. Аивæй 
йын фембæлыны кой бакодтон æмæ мæ сдзырд дæр не 
суагъта. Ленинградмæ ацæуынæй йын зæрдæ æвæрдтон 
æмæ, дам, табуафси: рацу, æрмæст дæ бинойнагимæ. 
Дзæбæх æй нæ бамбæрстон. Хъазгæйæ кæнæ йæ 
фыдæнæн загътаид, æндæр мæ Тимæимæ Ленинградмæ 
цы хуызы хоны! Чи, дам, уæ суазæг кæна, уый — æз. Цы- 
фæндыйæ дæр, уый фыдæнæн загъта, æндæр æй æз мæ 
бинойнагимæ цæмæн хъæуын? Кæд æй хъæуын — хъæугæ 
дæр æй цæмæн кæнын, фæлæ уæддæр — уæд æй хъуамæ 
иунæгæй хъæуин, иунæгæй та мæ цæуын нæ уагъта. 
Элинæ-иу мæ зæрдыл куы ’рлæууыд, уæд-иу арæх 
Мæскуы æрымысыдтæн. Ахуыры фæстæ дзы иу хатт дæр 
нал уыдтæн, афтæмæй та-иу уый размæ ахæм аз никуы 
241 

скодта, афæдз дзы иу кæнæ дыууæ хатты кæд нæ уыдтæн. 
Обкомы æртæ азæй фылдæр бакуыстон, æндæр горæтты 
командировкæты уыдтæн, Мæскуымæ мын иу хатт дæр 
цæугæ не ’рцыд, фæндгæ та мæ кодта, Элинæмæ хæстæгдæр 
кæй уыдаин, æрмæстдæр уый тыххæй. Æмæ мын мæнæ 
æнæнхъæлæджы Дзанджери æхсызгон хабар фехъусын 
кодта, Мæскуымæ, дам, цæуын хъæуы. 
Куыддæр уыцы ныхæстæ айхъуыстон, афтæ йæ айфыц- 
цаджы уайдзæфтæн сæ фæд дæр нал аззад. Æрмæст ног 
хабары иу хъуыддагыл чысыл ферхæцыдтæн: команди- 
ровкæйы цæуын хъуыд æнæхъæн мæй: комитеты сæрдары 
хæдивджытæн, дам, дзы курсытæ уыдзæн æмæ мын 
уырдæм цæугæ уыд. 
— Таучелы-фыртæн й’ амонд хæрæгыл бады,— Дзан- 
джерийы фæлмас ивазгæ хъæлæс хъуысти телефоны 
хæтæлы.— Дыууæ мæйы дæр нæма кусы, афтæмæй йæ иу 
мæй йæ «фæллад уадзынмæ агурынц». 
— Æмæ курсытæ куы загътай,— цыма йæ ныхæстæ 
кæдæм цæвынц, уый не ’мбарын, уыйау загътон æз. 
— Æмæ курсытæй фæлладуагъдæй цы уæлдай ис?.. Æз 
хъазгæ кæнын, фæлæ дæ ацæуын хъæуы. Радиойы раза- 
монджыты æмбырд кæнынц æмæ байхъус, цы дзурынц, 
уымæ. Мах куысты бирæ хицæндзинæдтæ ис æмæ дын 
пайда йедтæмæ зиан нæ фæуыдзысты. Мæ рæстæджы ахæм 
курсытæ кадавардæр уыдысты. Ныр сæ, æнхъæлдæн, алы 
мæй дæр кæнын райдыдтой. Кæм сæрдартæ, кæм сæ хæдив- 
джытæ, кæм та сæйраг редактортæ. Ноджы ды уыцы 
куыст никуы кодтай æмæ дзы дæхицæн исты зонд райс- 
дзынæ. 
Дзанджери йæ куыстыл æнувыд у, стæй йæ зонгæ дæр 
кæны. Уæдæ хицауадимæ дæр арæхсы. Чи дзы цы ныхас 
уарзы, стæй дзы кæд æмæ кæмæн цы зæгъын хъæуы, уый 
дæр ын амонын нæ хъæуы. Мæнæн цы ныхæстæ кодта, 
уыдоныл дæр æууæндын. Æргом дзургæйæ, мæхи дæр 
фæндыди ме ’мгуыстгæнджытимæ фембæлын, сæ фæл- 
тæрддзинадимæ базонгæ уæвын æмæ мын ахæм фадат кæй 
фæцис, ууыл бацин кодтон. Æппæты фыццаг та йыл ба- 
цин кодтон, Элинæмæ кæй фæхæстæгдæр уыдзынæн, уый 
тыххæй. 
Мемæ уæлдæр партион скъолайы чи ахуыр кодта, 
уыдонæй цалдæр центрон телеуынынады куыста æмæ 
уыдоныл дæр мæ зæрдæ дардтон, се ’ххуыс мæ куы ба- 
хъæуа, уæд мæ фарсмæ кæй æрбалæудзысты, уымæй. 
Æппæты стырдæр ныфс та мæ уыди Славикæй, дыууæ 
242 

азы иумæ кæимæ фæцардтæн æмæ мæ хуыздæр æрд- 
хæрдтæй иу чи сси, уымæй. Уый афæдзæй фылдæры размæ 
Волгоградæй Æппæтцæдисон радиомæ раивтой æмæ мæйы 
дæргъы иу æмæ дыууæ хатты кæй нæ фембæлдаиккам, 
ууыл мæ зæрдæ дардтон. 
Нæхимæ хабар куы базыдтой, уæд мæ Тимæ нал æмæ 
нал уагъта, демæ цавæр дзаумæттæ хæсдзынæ, уый мын 
зæгъ æмæ дын сæ рагацау æрцæттæ кæнон, зæгъгæ. 
— Æмæ мæ цас дзаумæттæ хъæуы? 
— Уæддæр æй рагацау куы зонон, демæ цы хæсдзынæ, 
уый, уæд мын æнцондæр рæвдзгæнæн уыдзынæ. 
Куыддæртæй бафидыдтам, æмæ Тимæ æцæгæйдæр мæн 
цæттæ кæнынмæ бавнæлдта. Фæстаг бон мæ цуры æрлæу- 
уыд æмæ хъæрæй нымайын райдыдта, цы мын нывæрдта 
æмæ ма, мын цы нывæринаг у, уыдæттæ. 
Тимæйæн искуыдæм цæуыны кой скæн, æндæр йæ 
фыццаг ныхас вæййы: «Æз дæр демæ цæуын!» Мæс- 
куымæ цæуыны хабар куы базыдта, уæд дæр мын æваст 
афтæ фæкодта: «Мах дæр демæ цæуæм!» Стæй, йæ ны- 
хæстыл куы ахъуыды кодта, уæд йæ мидбылты бахудт 
æмæ уыцы æнæбонхуызæй загъта: «Сосланыл афæдз 
уæддæр куы цæуид...» 
Ноджы ма йæм цы миниуæг раиртæстон: искуыдæм 
куы фæцæуын, уæд дзы бæрæгбон саразы. Чындзы арæзт 
мæ скæны, канд уый тыххæй нæ. Мемæ мын уыйбæрц 
фæндаггæгтæ нывæры, æмæ, кæдæм ацæуын, уым сæм 
адæмы хонын бахъæуы. Стæй мæ фæдыл æнæрацæугæ 
никуы фæвæййы. Мæскуымæ цæугæйæ дæр та мæ хæд- 
тæхæджы онг рафæндараст кодта. Ноджы ма Бæдийы дæр 
йемæ рахуыдта. Сывæллæттæ сæ хъæбысы, афтæмæй уыдонмæ 
бакæсын. Бæргæ сæ нæ уагътон, фæлæ мæм чи хъуыста! 
Мæскуыйы Славик мæ размæ рацыди. Цалынмæ мæ 
дзаумæттæм æнхъæлмæ кастыстæм, уæдмæ мын йæ ха- 
бæрттæ ракодта. Стыр бынат æм æрхауд цыфæндыйæ дæр: 
Æппæтцæдисон радиойы сæйраг редакцитæй иуæн раза- 
мынд лæвæрдта. 
— Ме студентон бонтæ та мæ æрымысын бахъуыд,— 
загъта Славик, йæ машинæйы — йæхицæн сæрмагонд ма- 
шинæ уыд — куы сбадтыстæм, уæд. 
Цæмæн, зæгъгæ, йæ бафæрсынмæ куыд хъавыдтæн, 
афтæ йæхæдæг фæраздæр: 
— Ныр æртыккаг мæй уазæгуаты цæрын. Фатер мын 
ратдзысты, фæлæ мын цы хæдзары зæрдæ æвæрынц, уый 
арæзт нæма фæци. 
243 

— Уæдæ дæм нæ хæлæг кæнын. 
— Æмæ ма иунæгæй дæр куы нæ уаин... 
— Иунæгæй та цæмæн? 
— Мæ чызг æххæст иуæндæсæм кълас каст фæуа, стæй 
мæ бинойнаджы дæр университетæй нæ уадзынц, ахуыры 
аз, дам, кæронмæ ахæццæ кæн. 
— Уазæгуаты уын æнæуи дæр зын уыдаид. Фæлтау 
фатермæ банхъæлмæ кæс. 
— Сæрды фыццаг мæймæ та мын зæрдæ бавæрдтой, 
кæд сæ ныхасæн хицау разыной, уæд. 
— Зæрдæ мын ды дæр бæргæ ’вæрдтай махмæ ’рцæ- 
уынæй. 
— Тынг мæ фæндыди, фæлæ мæ къухы нæ бафтыди. 
Кæд Хуыцауы фæнда, уæд дæ ацы сæрд æнæбабæрæггæнгæ 
нæ фæуыдзынæн. Дæ бинонтæй дæр дæ куыннæ фæрсын. 
Куыд у Тимæ? Афтæ хъæлдзæг ма у? 
— Цалдæр мæйы размæ дзæвгар фенæвдæлондæр. 
Славик мæм дисхуызæй æрбакасп 
— Ома? 
— Уырызмæгæн ма ’фсымæр фæзынди... 
— Уый дын лæг! — йæ къух мæ фæсонтыл æртыхта 
æмæ мæ æрбахъæбыс кодта. — Арфæ дын кæнын. Æмæ 
мын æй телефоны куынникуы загътай? 
— Мæ-гъа, нæ мæ фарстай æмæ дын æй куыд загъта- 
ин? 
— Дыккаг лæппу дын нæма райгуырди, зæгъгæ, дæ 
фарстаин? 
— Худæгæй марыс... 
— Хæдзары ног бинойнаг фæзынди — уымæй æхсыз- 
гондæр хабар ма дæ цы хъæуы! Телефоны хæтæл сис æмæ 
мæм сæрмагондæй æрдзур: афтæ æмæ афтæ, лæджы хуы- 
зæн лæгæн хъуамæ уа æртæ фырты æмæ уал дыккаг мæ 
хæдзары фæзынди. Уæдæ исчи мах хуызæн иунæг чыз- 
джы номыл базæронд уыдзæн?! 
— Сымахæн дæр цыма æрæджы нæма у... 
— Махæн нæ рæстæджытæ раджы аивгъуыдтой... 
Мæ фæстаг ныхасæй мæхæдæг фефсæрмы дæн. Йæ 
бинойнаг сывæллон арынхъом кæй нал у, уый мæ ферох, 
афтæмæй йæ зонгæ та кодтон: Славик мын æй йæхæдæг 
дзырдта. 
— Цы уа, уый хорз у, Славик. 
-»- Уæдæ, зæгъыс, Уырызмæгæн æфсымæр фæзынди? 
Хæрзаг йæ тæккæ дзæбæхæй у ме ’рдхорд? 
— Уырызмæгæй зæгъыс? 
244 

— О. Тимæимæ ам куы уыдысты, уæд тынг балымæн 
стæм. Мæ хъæбысæй дæлæмæ куы нæ хызт. Æви йæ нал 
хъуыды кæныс? 
— Ахæм фыдуаг у, ахæм... 
— Лæппу хъуамæ фыдуаг уа. 
— Мæ хъæбысы йæ куы фæцæйхæссын, уæд чызджы- 
ты дзыккутæм фæлæбуры. Бынтон гыццылæй дæр афтæ 
уыди. Уæрдоны бадгæйæ дæр йæ фæрсты цæуджытæм 
æвналыныл архайдта. 
— Лæг дзы кæй рауайдзæн, уый рагацау дæр йæ митæй 
бæрæг у. 
Цалынмæ ныхæстæ кодтам, уæдмæ æмдзæрæнмæ 
æрбахæццæ стæм. 
— Ацы агъуыст æнæхъæнæй дæр мах комитеты у,— 
цы бирæуæладзыгон хæдзары раз æрлæууыдыстæм, уый 
цур йæ къух бæрзонд сисгæйæ сдзырдта Славик.— Ды 
цæрдзынæ дыккаг уæладзыджы, иунæгæй. 
— Цы хорз у! 
— Иунæгæй кæй цæрдзынæ, уый? 
— 0. 
— Æз æй зыдтон, иунæгæй цæрын кæй уарзыс, уый... 
— Бузныг. 
Дыккаг уæладзыгмæ схызтыстæм. Цы уаты цæрдзынæн, 
уырдæм куы бацыдыстæм, уæд Славик къуымтыл йæ цæст 
æрхæсгæйæ загъта: 
— Цæй, куыд у? Дæ зæрдæмæ цæуы? 
— Хуыздæр ма цы вæййы? Мæнæн сынтæджы фæстæ 
сæйрагдæр цы вæййы, уый нæ зоныс? 
— Стъол æмæ бандон. 
— Нæ дæ ферох. 
— Уæдæ дæ бон у ахуыр кæнын райдайын. Стæй ку- 
сын. Кусыны фадæттæ дæр дын уыдзæн. Ды мæ хуызæн 
зивæггæнаг куы нæ дæ, мыййаг. 
Славик-иу мын æдзухдæр мæ куыстуарзондзинадæй 
æппæлыди. Иумæ куы цардыстæм, уæд, цыма бирæ ку- 
сын, цæмæдæр гæсгæ йæм афтæ каст, уæвгæ та мæхицæй 
магусадæр нæй. Цыфæнды ахсджиаг кусинаг мын куы 
вæййы, уæддæр æй афоныл никуы бакæнын. Мæхи 
мæхицæй расай-басай кæныныл схæцын. Цæмæй куыстмæ 
ма бавналон, уымæн цал æмæ. цал æфсоны ссарын! Афтæ 
алы хатт дæр. Цалынмæ мæхи къуырцдзæвæнмæ нæ батæ- 
рын, уæдмæ мæ кусинаг нæ райдайын. Куыст та ахæм 
вæййы, æнæмæнг бакæнын кæй фæхъæуы, стæй йæ бакæ- 
нын дæр æрмæст мæхимæ фæкæсы. Фæлæ, куы зæгъын, 
245 

ацы зивæг мыл пъæззыйау ныббады æмæ цæмæй мæ 
куыстмæ ма бавналон, уый тыххæй мын цы нæ хъуыды 
мæ сæры фæмидæг кæны, цы нæ хиирхæфсæнтыл мæ нæ 
ацардауы. Афтæмæйты мын мæ рæстæджы дзæвгар хай 
йæхи бакæны. Фæстæдæр, мæ зонд куы ’ррæсуг вæййы 
æмæ, мæ кусинаг æнæкондæй цæмæн баззад, ууыл куы 
ахъуыды кæнын, уæд мæхимæ сайды хуызæн фæкæсын, 
уымæн æмæ мæ зивæг цы уæлвонг хъуыдытыл бафтауы, 
уыдоны хъæмпыхалы уæз дæр нал вæййы. Уæддæр Сла- 
викмæ нæ хъусыс, ды, дам, мæн хуызæн зивæггæнаг нæ 
дæ... 
— Кæд ма æз нæ дæн зивæггæнаг... 
— Нæ дæ, зæгъгæ, дын æй бирæ хæттыты загътон æмæ 
ма дын æй ноджыдæр иу хатт зæгъын. Æз дæу бæрц стъо- 
лы уæлхъус бадын куы фæразин, уæд мæхи амондджын 
хонин. 
— Бирæ бадыны кад куы нæ уа, уæд цасфæнды бад. 
— Уымæй раст зæгъыс. Æгæр дæр ма фæбадтæн,— 
ныхас æндæрырдæм фездæхта Славик. — Æз цæуын. 
Абæрæг та дæ кæндзынæн. 
— Изæры дæм æнхъæлмæ кæсын. Иннæ лæппутæм дæр 
фæдзурдзынæн, æмæ иумæ абадæм. 
— Хорз, баныхас кодтам. 
— Кæуыл дзы фæхæст уай, уымæн ма-иу ды дæр зæгъ... 
Славиччы ацыды фæстæ мæ уатмæ бæстондæр 
æркастæн. Мæ зæрдæ дзы барухс. Ницы аипп æм æрхас- 
тон. Суанг-ма дзы стъолыл æвæргæ цырагъ дæр разынд. 
Мæ дзаумæттæй алчи йæ бынат куы ссардта, уæд мæ зæрдæ 
уынгмæ акæсын æрæфтыд. Æппæты фыццаг кæдæм ацæ- 
уон, уый мын рагацау дæр бæрæг уыд: дыууæ азы кæм 
фæцахуыр кодтон æмæ уыцы-иу рæстæг кæм цардтæн, 
уырдæм араст дæн. 
Мæ зонгæ метройы станцæйæ схизгæйæ мæ зæрдæ ба- 
рухс. Æнæхъæн афæдз, зæгъæн ис, æмæ алы бон дæр нæ 
фатермæ куы Тимæимæ, фылдæр хатт та иунæгæй цы 
дыууæсæдæ æхсæзæм автобусы цыдтæн, уымæ дæргъæй- 
дæргъмæ рады лæугæ адæмы куы ауыдтон, уæд дзы се 
’хсæн цæмæдæр гæсгæ мæхицæн бынат агурынмæ фæдæн. 
Рады-иу куыд бирæ адæм амбырд и, æнхъæлмæ кæсын 
сæ уыйбæрц нæ хъуыди. Автобустæ кæрæдзийы фæдыл 
тыннывæндæгау кодтой æмæ фондз-æхсæз минутæй 
фылдæр лæууын никæй хъуыди. Цалынмæ радыл мæ цæст 
хастон, уæдмæ фæд-фæдыл иу нæ, фæлæ дыууæ автобу- 
сы æрбазылди æмæ дзы адæм бадынмæ фесты. 
246 

Дарддæр фистæгæй араст дæн. Фæндаджы фаллаг фарс- 
мæ бахизгæйæ, дынджыр дамгъæтæй, «Хæрæндон», зæгъ- 
гæ, фыст кæм уыд, уыцы цыппаруæладзыгон хæдзармæ 
фæкомкоммæ дæн æмæ кæддæры хабар мæ зæрдыл æрба- 
лæууыд. Алы хатты хуызæн та ныр дæр мæхицæн 
уайдзæфтæ кæныныл фæдæн. 
Æвæдза, фæоионæй тынгдæр адæймаджы уд ницы 
хæры. Фæсмон цы хъуыддæгтыл фæкæнæм, уыдонæн сæ 
фылдæр сраст кæнæн кæй нал вæййы, æвæццæгæн, уый 
тыххæй. «Фæсмон фæкæна, мæрдты дзыназа, дæу чи ный- 
йардта!» Ахæм ма дзы ныхæстæ загъдæуыдзæн! Сывæл- 
лон чи ныййардта, уый цыфæнды фæсмон куы фæкæна, 
уæддæр ма дзы цы рауайдзæн! Ноджы ма æгас дæр куы 
уаид. Фæлæ мæрдты бæсты дæр йæ фæсмон йæ фæдыл 
зилы: дзыназын æй хъæуы, ахæм гуырд дунемæ кæй ра- 
уагъта, уый тыххæй. Кæд фæсмойнаг хъуыддæгтæй алкæй 
тыххæй дæр адæймаджы уыйбæрц хъизæмæрттæ æвза- 
рын хъæуы, уæд йæ раны ис... 
О, æмæ хæрæндоны фыст ауынгæйæ æрымысыдтæн 
кæддæры хабар... 
Тимæимæ горæты бирæ фæрацу-бацу кæныны фæстæ, 
стыр сихор сси, афтæ скъолайы æмдзæрæнмæ æрбацæй- 
ыздæхтыстæм. Нæхи хæрæндон уыцы афон æхгæд уыд, 
æххормаг та тынг систæм æмæ ацы хæрæндонмæ баздæх- 
тыстæм. Иу-фараст-дæс адæймаджы дзы рады лæууыди 
æмæ сæ мах дæр бафæзмыдтам. Уыйас бирæ æнхъæлмæ 
кæсын дæр нæ нæ бахъуыди, фæлæ мæм уæддæр — 
æвæццæгæн, фæллад кæй уыдтæн, уый тыххæй — дæргъ- 
вæтин фæкаст, ноджы ма, куыддæр нымайæгмæ бахæццæ 
дæн, афтæ иу мæгуыртæарæзт ныллæггомау, пыхцылсæр, 
иу-фондз æмæ ссæдз азы кæуыл цыдаид, ахæм лæппу йæхи 
нæ разæй фæкодта, æмæ мын уый мæ тъæнгтæ ацагъта. 
Алывыд ын акалдтон. Уый мæм иу ныхас дæр не скодта. 
Æхца бафыста æмæ уыцы æнæдзургæйæ ацыд. Æз, цы 
хæринæгтæ исинаг уыдтæн, уыдон куы ранымадтон æмæ 
сын æхца куы бафыстон, уæд, кæм æрбадæм, уый цæстæй 
ахъахъхъæдтон. Уæгъд стъол разынди, æрдæбоны лæппу 
йе ’мбалимæ кæм бадт, уыдоны хæдфарсмæ. Райстам 
хæринæгтæ æмæ мах дæр æрбадтыстæм. 
Йæхи мæ разæй цы лæппу фæкодта, уый мæм ноджы 
тæригъæддагдæр фæкаст. Йæ дарæс дæр мæгуырхуыз уыд, 
йæ бакаст дæр. Чъизитæ-йедтæ нæ уыди, æнæхæдзар кæнæ 
йæ расыггæнаг ничи банхъæлдтаид. Йе ’мбал йæхицæй 
бæрзонддæр æмæ лæгдæрарæзт зынд. Иу-дыууæ азы хис- 
247 

тæр мæм фæкаст. Æдзухдæр куыд вæййы, афтæ дыууæйæ 
иумæ фылдæр бартæ фæхауы, хистæрыл нымад вæййы 
æмæ, æвæццæгæн, ахæм бынат ахста. Иуцалдæр комдза- 
джы скодтаиккой, афтæ ныллæгдæр лæппу, сæ цуры цы 
тыхтон уыд, уый райста, йæ алыфарс ахъахъхъæдта æмæ, 
кæмæй тарст, уыдонæй йæ цæст куы никæуыл æрхæцыд, 
уæд æй тагъд-тагъд халынмæ фæци. Куыд бамбæрстон, 
афтæмæй дзы, литры æрдæгæй фылдæр кæм цыд, литрæй 
та къаддæр, ахæм сæны авг разынд. Сусæгæй кæй ар- 
хайдта, уымæ гæсгæ йын ницыуал æнтыст: йæ сæр байгом 
кæнынæн ницы мадзал ардта. Раздæр вилкæйы хъæдæй 
архайдта, стæй карды фистонæй райдыдта æмæ йыл 
æппынфæстаг йæ бон бацыд: къæрмæг авджы хуылфмæ 
ныппæрста æмæ æхсызгонæн сулæфыд. Иу хатт ма йæ 
цæстæнгас аивæй хæрæндоныл ахаста æмæ дыууæ лæгъз- 
гуыбын агуывзæйы фылдæр æмбисты онг æркодта. 
Хъуызгæ-хъуызгæ сæ анызтой æмæ хæрынмæ бавнæлд- 
той. Авг æмбисæй фæкъаддæр æмæ йæ рады лæуджытæ 
кæм нæ уыдтаиккой, ахæм ран стъолы бын æрæвæрдта. 
Сæн йæ куыст кæнын куы райдыдта, уæд сæ ныхас фæ- 
хъæрдæр. Цæуыл дзырдтой, уый бамбарæн .нæ уыд, фæлæ 
сæ цæсгомы хуыз æмæ се змæлдтытæм гæсгæ æнцонæй 
хатыдтон, сæ мæгуырдзинæдтæ — кæд сæм æцæгæйдæр 
исты мæгуырдзинæдтæ уыдис, уæд — рæстæгмæ кæй 
æрбайрох кодтой æмæ сыл æнахуыр диссаджы хуры тынтæ 
сæхи кæй ахафтой. Уæлдай хъæлдзæгдæр æмæ мæм амонд- 
джындæр фæкаст, йæхи мæ разæй чи фæкодта, уыцы 
лæппу. 
Уалынмæ дыккаг хатт дæр рауагъта,— уадзгæ, кæстæр 
кæй æнхъæлдтон, уый кæй кодта, уымæй дæр бæрæг уыд, 
иннæ йæхи разамонæгыл кæй нымадта. Фыццаг хатты 
хуызæн сæ нуазæнтæ къуырцц дæр нæ бакодтой, афтæмæй 
та сæ уыцы æнæдзургæйæ анызтой. Тагъд-тагъд ахорд- 
той æмæ æнæуынæрæй феддæдуар сты. Сæ авг стъолы 
бын баззад, æрмæст цы газеты тыхт уыд, уый ныллæгдæр 
лæппу атымбылтæ кодта æмæ йæ йемæ ахаста. 
Мæ хæринаг мын ад нал скодта, ахæм уавæры уыдтæн. 
Лæппумæ тызмæг æвзагæй кæй сдзырдтон, ууыл мæхи 
фæсмонæй хордтон. Йæ мæгуыр сихор ын æнæмастæй 
хæрын цæуыннæ бауагътон, мæхиуыл хæцын цæуыннæ 
бафæрæзтон æмæ мæхимæ дзæгъæл ницæйы тыххæй адæ- 
мы цæмæн æркæсын кодтон — цалынмæ мæ рад хæццæ 
кодта, уæдмæ мæ фæстæ дзæвгарæй амбырд сты — æмæ 
цы нæ хуызы мæхи не ’фхæрдтон! Фæстæмæ мæм иунæг 
248 

ныхас дæр кæй не скодта, уый та мæ бынтон амардта. 
Цыма мæ хъусгæ дæр нæ кодта, уый хуызæн æхца бафыс- 
та æмæ йæхицæн æмæ йе ’мбалæн цы бæрæгбон сарæзта, 
уымæ атындзыдта. Мах йæ фарсмæ бадт кæй фестæм, уый 
йæ фæсонæрхæджы дæр нæ уыд. Æндæр нæм иу хатт 
уæддæр æрбакастаид. Уæддæр æз ме ’гъатырдзинад мæхи- 
цæн нæ ныббарстон. Фæстæмæ мæм уæд та куы сдзырд- 
таид, мæ бирæ уайдзæфтæн мын иу ныхасæй уæд та дзу- 
апп куы радтаид, уæд мын дзæвгар фенцондæр уыдаид. 
Уæвгæ фенцондæр уыдаид, зæгъгæ, уый уæздан ныхас у. 
Афтæ бакæнгæйæ мæ уыцы цау раджы ферох уыдаид æмæ 
йæ абоны, стæй, куыд бамбæрстон, афтæмæй, цалынмæ 
цæрон, уæдмæ дæр, мæ зæрдæйы уаргъæн нæ хæссин... 
Хæрæндоны рæзты куыд сивгъуыдтон æмæ не скъо- 
лайы æфсæн быруйы цур куыд балæууыдтæн, уый зонгæ 
дæр нæ бакодтон. Дыууæ агъуысты æхсæнæй мæм иуæн- 
дæсуæладзыгон хæдзар разынд... 
Славикимæ æхсæзæм уæладзыджы цардыстæм. Æфсæн 
быруйы раз æрлæууыдтæн. Йæ бакомкоммæ цы сусхъæд 
бæлас ис, ууыл мæ цæст æрхастон. Мысинæгты ахæсты 
та бахаудтæн... 
Хур æрныгуылынмæ хъавыд, афтæ горæтæй æрбацæй- 
здæхтæн. Мæнæ ныртæккæ кæм лæууын, уырдæм куы 
’рбахæццæ дæн, уæд мæ хъустыл ауад цыдæр æнахуыр 
уынæр. Сусхъæдбæласырдæм фæкастæн, æмæ йæ ныл- 
лæгдæр къалиуæй халон ратахт æмæ йæхи зæхмæ ныллæ- 
джыты рауагъта. Бæласы бын цы къудзитæ уыд, уырдыгæй 
къуылых-къуылых ратахт халонæн йæхи хуызæн сау 
бæлон. Куыд бамбæрстон, афтæмæй йæм халон бæласæй 
дзæвгар фæкаст æмæ йæм фаг хæстæг куы ’рбацыд, уæд 
ыл йæхи рауагъта æмæ йæ æз нæ федтон, зæгъгæ, уæд æй 
æнæмæнг йæ быны аууæрстаид. Уыцы рæстæг ахæм 
фæсвæд уынджы машинæтæ арæх нал фæцæуынц, æмæ 
оæлон йе сæфты хабар бамбаргæйæ къудзитæм нæ, фæлæ 
фæндагыл цæхгæрмæ мæнырдæм ныццавта. Уавæр фем- 
оæрстон æмæ йæ размæ батахтæн, халоныл мæ къухтæ 
стылдтон æмæ йæ хъæры бын фæкодтон. Уый йæхи 
нæхъусæг скодта æмæ бæлоны сурын нæ ныууагъта. Уæд- 
мæ йæм æз дæр иу-дыууæ къахдзæфы онг бахæццæ дæн. 
Æрмæст æм уæд бахъардта, йæ холыйæ æнæхай кæй кæны 
æмæ йæхи цардæн фыддæр уавæры бахауынæй тас кæй у, 
æмæ йæхи иуфарс аппæрста, йæ базыртæ фæхъил кодта 
æмæ бæласы дæллаг къалиуыл абадт. Æз бæлоны фелвæс- 
тон æмæ уайтагъд банкъардтон, йæ зæрдæ куыд гуыпп- 
24? 

гуыпп кодта æмæ фыртæссæй æддæмæ куыд рацæйхауд, 
уый. Халонмæ бирæ фæкастæн. Цæрæнбонты йæ хæд- 
мæлхорæй тонынц æмæ мæм диссаг фæкаст, удæгас 
маргъмæ куыд ныфсджынæй лæбурдта, уый. Кæд æм са- 
хъат бæлон цæрдтæй мæрдтæм хæстæгдæр фæкаст, уæддæр 
бæрæг нæ уыд. Йæ холыйæ æнæхай кæй фæци, уый йæ 
нæма уырныдта æмæ мæм бæласæй уыцы æдзынæг каст. 
Йæ къубал ныттынг, йæ базыртæ æрдæгхъил, афтæмæй 
йæхи цæттæ дардта ног ныббырстмæ. Мæхи та йыл стылд- 
тон, фæлæ мæ къухы æвзыстмæ йæ базыры кæрон дæр 
нæ фезмæлыд, ницæмæ æрдардта мæ хъæртæ дæр. Мæ 
алыфарс ахъахъхъæдтон, цы йыл фехсон, ахæм истæуыл 
кæд фæхæст уаин, зæгъгæ, фæлæ сыгъдæг асфальтыл 
сыфтæры мур дæр нæ уыд. Гæнæн нал уыд æмæ бæласы 
бынмæ батахтæн, цыма мæ къухы дур ис, уый хуызæн æм 
февзыстон æмæ æрмæст уæд фенкъуыст йæ бынатæй. 
Уыцы нæвæндонæй йæ базыртæ батылдта æмæ, иу-цып- 
пар метры уæлдæр цы къалиу ис, ууыл абадт. Йæхинымæр 
загъта, ам мын ницыуал тас у, зæгъгæ. Бæлонмæ ’ркæсы- 
ны фадат мын нырма ныр фæци. Æз æнхъæл уыдтæн, йæ 
къах цæф у, зæгъгæ, фæлæ, йæ рахиз базыр йæ бынаты 
куы нал бадт — иннæ базыры æмвæз-иу æй æрæвæрдтон, 
фæлæ та-иу фæстæмæ сиспакайæ æрхауд — уæд бам- 
оæрстон, саст кæй у, уый. Йæ тугæй ма мæ къухтæ дæр 
сахуырстысты. 
Халон уæддæр бæласыл бадт æмæ йæ цæстытæ бæлонæй 
нæ иста. Цы йæ фæкæнон, зæгъгæ, сагъæсы бацыдтæн. 
Мæ цæрæнуатмæ йæ ахæссынвæнд скодтон. Цæмæдæр 
гæсгæ мæм афтæ каст, кæмфæнды йæ куы ауадзон, уæддæр 
æй халон ссардзæн æмæ йæ сау хъуыддаг бакæндзæн. 
Мæхиуыл мæ зæрдæ нæ дардтон. Цыфæнды тынг мæ куы 
фæндыдаид, уæддæр бæлоны саст базыр сдзæбæх кæнын- 
мæ нæ сарæхстаин. Славик уыди мæ ныфс, уый æнæмæнг 
исты кæй æрхъуыды кодтаид, уый мæ уырныдта. Славич- 
чы нæхимæ баййæфтон æмæ, хабæрттæ куы бамбæрста, 
уæд телефонмæ фæци. Йæ зонгæтыл радыгай æрзылди 
æмæ чысыл рæстæджы фæстæ нæ уаты оазмæлæн нал уыд. 
Уайтагъд иумæйаг уынаффæмæ æрцыдысты: йæ базыр ын 
цавæрдæр хостимæ бабастой æмæ йæ Славиччы æмзæххон 
чызг сæхимæ ахаста. Иуцасдæр рæстæгмæ маргъы базыр 
байгас æмæ йæ бон тæхын куы сси, уæд та йæ нæ уатмæ 
æрбахастой æмæ йæ æхсæзæм уæладзыгæй рудзынгæй 
уæлдæфмæ фехстон... 
Ахæм нывтæ мын æрлæууын кодта сусхъæдбæлас мæ 
250 

зæрдыл. «Цымæ цы фæци афонмæ уыцы бæлон? Кæд æгас 
нал у, уæддæр цы бæрæг и... Мæлæты бирæ куы нæ цæрынц 
бæлæттæ. Халон ма æгас уыдзæн, кæй зæгъын æй хъæуы...» 
Куыддæр уыцы хъуыды мæ сæры аленк кодта, афтæ 
халоны хъуахъхъ мæ хъустыл ауад. Скастæн, æмæ мæ 
сæрты дыууæ халоны фæцæйтахт. Ахæм сахат-иу фы- 
дæлтæ куыд кодтой, уый мæ зæрдыл æрбалæууыд, æмæ 
мæ куыд ничи фехъуыстаид, ахæм хъæлæсыуагæй сдзырд- 
тон: «Æ, джауыр, рæстмæ ныл уас, саджы уæлдæйттæ — 
дæ хай!>> 
Ногæй та ныхъхъуахъ кодта. Цы бæрæг и, кæд, мый- 
йаг, кæддæр бæлоны йæ дзæмбытæй кæмæн байстон, уыцы 
халон у, уæд та? Йе уæны кæсын чи зоны, уый бынмæ 
кæсынмæ дæр къаддæр нæ арæхсдзæн æмæ мæ кæд бæр- 
зондæй ныллæгмæ ауыдта æмæ мын йæ дыууæ хъуахъхъæй 
цыдæр зæгъынмæ хъавыд? Алцæмæн дæр уæвæн ис. Уæл- 
дайдæр, æгуыст лæджы æвдæлон рæстæджы йæ хъуыдытæ 
халæттæ æмæ бæлæтты бæстæмæ куы ахæссой, уæд... 
Мæнæ ацы дуарыл дыууæ азы дæргъы дыууæрдæм 
фæкодтон. Æргом дзургæйæ, хорз цыппар æмæ ссæдз 
мæйы дзы арвыстон, кæд-иу хаттæй-хатт цæмæйдæрты 
ратыхстæн, уæддæр. Фæлæ ахæм хабæрттæ арæх нæ уыди. 
Цард иуыл хорз æмæ иуыл æвзæр нæ вæййы. Цы дæ 
фæнды, уый кæнын æдзух хæлæджы аккаг нæу. Нысанмæ 
цæугæйæ лæгъз æмæ æмраст фæндæгтæ чи агура, уымæн 
йæ бæллиц йæ къухы никуы бафтдзæн. Фæндон цард та 
суанг паддзахæн дæр нæй. Æмæ, куы зæгъын, ацы ран цы 
рæстæг арвыстон, уый фæсмойнагыл нæ нымайын. Гыц- 
цыл ныфсджындæр куы уаин æмæ мæхицæн сонт рахо- 
нынæй куы нæ тæрсин, уæд ныртæккæ мидæмæ бацæуин 
— дуаргæсæн чи дæн æмæ цæмæ цæуын, уый куы бамба- 
рын кæнин, уæд мæ, æнæсæрмагонд барлæвæрдæй дæр 
бауадзид — æмæ кæрты къуымты фæзилин, кæм цардтæн, 
уыцы уæладзыгмæ схизин, мæ уаты — йæ номыр дæр ма 
йын хъуыды кæнын: 135 — чи цæры, уыдонимæ базонгæ 
уаин, чи зоны, фæйнæ баназыныл дæр сæ сразы кæ- 
нин; нæ телефонæй — уый номыр дæр мæ нæма ферох: 
250-65-80 — искæмæты адзурин æмæ иу-æртæ азы феры- 
гондæр уаин, фæлæ мæхимæ уыйбæрц ныфс ссарын мæ 
бон нæу æмæ ма дуармæ иуцасдæр алæудзынæн æмæ 
фæстæмæ æмдзæрæнмæ ацæудзынæн, уымæн æмæ мæ 
уазджыты æрбацыдмæ бирæ нал баззад. Тимæ мын цы 
фæндаггæгтæ нывæрдта, уыдонмæ ма истытæ афтауын 
хъæуы, æмæ дуканитыл мæ фæндаг акодтон. 
251 

Лæппутæ — кæмæ æнхъæлмæ кастæн, уыдон — иу- 
уылдæр æрбацыдысты. Ахæм заман куыд вæййы, афтæ 
ивгъуыд бонтæ мысыдыстæм æмæ мысыдыстæм. Кæд, куы 
фæхицæн стæм, уæдæй нырмæ цыппар азы йедтæмæ нæма 
рацыд, уæддæр нæм афтæ каст, цыма кæрæдзийы рагæй 
нал федтам. Мæхицæн нæ зонын, фæлæ мæм иннæтæ ас- 
хуыздæр фæкастысты. Уæвгæ, лæгыл дыууиссæдз азæй 
уæлæмæ куы рацæуа, уæд уый фæстæ, йæ карыл цы азтæ 
æфта, уыдон æвзонгдзинады хос искæмæн уой, уый 
æнхъæл нæ дæн. Адæм кæрæдзийæн цы былалгъ ныхæстæ 
фæкæнынц, уыдон тынгдæр хъустæн загьд вæййынц, чи 
зоны, зæрдæйæн, фæлæ сыл зонд нæ феууæнды, уымæн 
æмæ мæнг бындурыл фенцайынц. Азты фæд кæуыл нæ 
зыны — ныхас цæуы мæн æмæ мæнмæ æввахс адæмы кары 
тыххæй — ахæм нæлгоймаг дæр æмæ сылгоймаг дæр цы- 
рагъы рухсмæ агургæ сты. Ис, кæй зæгъын æй хъæуы, 
бæлвырд рæстæгмæ йæ хуыз чи нæ ивы, йæ ахуырст кæмæн 
нæ хæлы, ахæмтæ дæр, фæлæ уыдоны нымæц афтæ чы- 
сыл у, æмæ иннæты æхсæн зын агурæн сты. Æрдзы ныхмæ 
тохгæнæн нæй, стæй куы тох кæнай, уæддæр дзы ницы 
рамбулдзынæ. Алы кар дæр йæхирдыгонау хорз у. Адæй- 
маг гуыргæ дæр уымæн ракæны, цæмæй алы кары ад дæр 
банкъара æмæ æрмæст уый фæстæ ацæуа ацы дунейæ. 
Мæ уазджытæ иууылдæр ацыдысты, Славиккæй фæс- 
тæмæ. Иннæтимæ ацæуын æй нæ бафæндыд. Уыдонæй 
алкæмæн бинонтæ ис, æз, дам, никуыдæм тагъд кæнын. 
Æмæ ныхас ныхасы къахгæ Элинæйы æрымысыдыстæм. 
Славик мын зоны мæ хабæрттæ æмæ йæ кой дæр уый 
ракодта. 
— Изæрсарæй дæр дæ, Элинæ цы баци, уымæй цалдæр 
хатты бафæрсынмæ хъавыдтæн, фæлæ мын фадат нæ 
фæци, иннæты цур та мæ дзурын нæ фæндыд. 
— Элинæйы кæй нæ ферох кодтай, уый мын æхсыз- 
гон у. 
— Хуымæтæджы зонгæ дын куы уыдаид, уæд мæ, чи 
зоны, ферох уыдаид. 
— Уымæй раст зæгъыс. Зонгæтæ лæгæн бирæ вæййы, 
зæрдæйы та дзы фылдæр хатт иунæг баззайы. Сылгоймаг 
зонгæты кой кæнын æз. Стæй чызджы зæрдæйы дæр 
фылдæр лæппутæн бынат нæ вæййы. Иннæты тыххæй мын 
зын дзурæн у, фæлæ Элинæ мæ фæстæ йæхицæн никæй- 
уал садджын кодта. 
— Чындзы нæ ацыди? — цыма Элинæйы тыххæй цы 
базонынмæ хъавыд, уыцы хабæрттæн сæ сæйрагдæр фе- 
252 

хъуыста æмæ йын бынтон æнæнхъæлæджы хъуыддаг уыд, 
уый хуызæн мæ сонт фарст акодта Славик. 
— Нæ-а,— арф ныуулæфгæйæ дзуапп радтон æз. 
— Да-а... — йæ цыбыр ныхас даргъ айвазгæйæ загъта 
Славик. 
— Ды йæ уынгæ дæр никуы фæкодтай, фæлæ дын 
зæгъын, ахæм чызджытæ бирæ нæй,— Славиччы мæ ны- 
хæстæ истæмæн хъуыдысты æви нæ, уымæн ницы зонгæйæ 
мæхицæн дзурæгау райдыдтон æз.— Æртындæс азы размæ 
йæ базыдтон æмæ мын уæд цы ныхæстæ загъта, уыдонæй 
иуыл дæр йæ къух нæ систа. Æрмæст æй иунæг хъуыд- 
дагæй мæ бон къуыммæ бахæссын у... 
Элинæйы кой Славик йедтæмæ никуы никæмæн ракод- 
тон. Уый дæр, куы фæхицæн стæм æмæ ма искуы фембæл- 
дзыстæм æви нæ, уый дыууæйыл куы уыди, æрмæстдæр 
уæд. Æмæ афтæ æргом дзурын кæй райдыдтон, уымæй 
цыма мæ хъæздыгдзинæдтæ кайд цыдысты, афтæ мæм каст. 
Тютчевы ныхæстæ та мæ зæрдыл æрбалæууыдысты, сдзу- 
рын цы хъуыдытæ бафæразай уыдон, дам, мæнг вæййынц. 
— Дæ хъуыды кæронмæ цæуыннæуал загътай? — куы 
ницыуал дзырдтон, уæд мæ бафарста Славик. 
— Мæ-а, дæхинымæр мыл куы худай, уымæй тæрсын. 
— Дзур, уым худинагæй ницы ис. 
— Мæ карæнæй ахæм ныхæстæ кæнын нал фембæлы. 
— Цавæр карæнæй? 
— Дæхи загъдау, амарынмæ бæззын. 
— Уый сымахæн фыдæй баззади. 
— Кæмæн «сымахæн»? 
— Скифты байзæддаг нæ дæ? Уыдонмæ цы ’гъдау уыди, 
уый нæ хъуыды кæныс? Хæстон адæм нæ уыдысты?! Æмæ 
дзы алчидæр йæхицæн кадыл нымадта тохы хъæбатырæй 
амæлын. Ахæм фæндагыл ацæуын-иу кæмæн нæ бантыст 
æмæ цард кæуыл адаргъ, уыдон æгадыл нымад уыдысты 
æмæ-иу сæ маргæ кодтой. 
— Бынтон афтæ кæд нæ уыди... 
— Бынтон афтæ ма уæд, фæлæ уымæ хæстæг уыди... 
Славик иуцасдæр ницыуал сдзырдта, стæй — цæуыл 
ныхас кодтам, уый æрхъуыды кодта, цы! — уайдзæфгæ- 
нæгау бакодта: 
— Ныхас райдыдтай, уæд æй кæронмæ фæу. 
— Элинæ йæ иу ныхасæн хицау нæ разынд æмæ дын 
уый кой кодтон. Айфыццаг æм телефонæй дзырдтон æмæ 
йын йæ кæддæры ныхæстæ йæ зæрдыл æрлæууын кодтон. 
Элинæ, цыма йе уæны каст, уый хуызæн æдзухдæр дзырд- 
253 

та, стæй йæ, æнхъæлдæн, уырнгæ дæр кодта, иу фæнда- 
гыл кæй нæ ацæудзыстæм, уый. Иуахæмы мын комкоммæ 
дæр загъта, æз, дам, дæ нæ хъæуын, фæлæ, дам, мæ ды 
хъæудзынæ, бынтон куы базæронд уай æмæ æппындæр 
куы никæйуал хъæуай, уæд дæр. О, æмæ йын телефонæй 
ныхас кæнгæйæ загътон, Ленинградмæ дæм ацæуын мæ 
зæрды ис, зæгъгæ. Ахæм хъуыды мæм æцæгæйдæр уыд, 
стæй йыл ныр дæр мæ зæрдæ нæма сивтон. Фæнды мæ йæ 
разы мæхи иучысыл уæддæр сраст кæнын, фæлæ мæ 
сдзырд дæр нæ бауагъта. Æз дæр, кæддæр мын цы 
ныхæстæ загъта, уыдон йæ зæрдыл æрлæууын кодтон. Цы 
дзуапп мын радта, уый мæ зæрдæмæ нæ фæцыд: рæстæг 
куыд цæуы, афтæ, дам, адæймаджы хъуыдытæ дæр ивгæ 
цæуынц. 
— Дæ зæрдæ йыл дзæгъæлы худы. 
— Славик, мæ зæрдæ йыл канд уыцы ныхас нæ, фæлæ 
æппындæр никæцы хъуыддаджы тыххæй худы. Баууæнд 
мыл, йемæ фембæлынмæ тынг бæллын. Нæ мæ фæнды 
ахæм бынаты баззайын. Цы мын зæгъдзынæ, уый, дам, 
рагацау зонын. Цæмæй йæ зоны?! Уæд та мæ дзыхæй сыз- 
гъæринтæ схауд. 
— Æз дæ бынаты Ленинградмæ ацæуин... 
— Омæ йæ нæ фæнды. 
— Фæнды йæ... Æппындæр æй ма фæндæд. Йæ цуры 
куы ’рлæууай, уæд бæрæг уыдзæн, фæнды йæ æви йæ нæ 
фæнды, уый... 
— Ахъуыды кæнын хъæуы... 
— Ахъуыды кæн... 
III 
Славик ацыд, уæддæр мæ сагъæстæй нæма фервæзтæн. 
Куы ацæуон æмæ фæсмон куы фæкæнон, куы нæ ацæуон 
æмæ уæд дæр æнцой куы нæ ссарон... Нæ цæуынæй цы 
уайы, уый федтон, мæ ацæуынæй цы рауайдзæн, уый та 
бафæлварын хъæуы. Ацы дунейыл иунæг хатт цæрын æмæ 
мын бирæ æнæферохгæнгæ уысмтæ чи балæвар кодта, азтæ 
сæ фæлмы бамбæхсын кæй нæ бафæрæзтой, уыцы ахаст- 
дзинæдтæн ахæм кæрон скæнын тæригъæд хъуыддаг 
уыдзæн. Æппын куы ницы уа, уæддæр ма йæ иу хатт — 
чи зоны, æппæты фæстаг хатт — уæддæр фендзынæн. 
Уыцы цæстыты каст, уыцы уарзæгой хъæлæс, уыцы мид- 
былтыхудт — къахæй сæрмæ цыдæриддæр у, иууылдæр 
сæ мæ зæрдæйы нывæрдзынæн — цыма сæ бынат ныр- 
254 

тæ&кæ уым нæй, уый хуызæн — æмæ сæ рахæсдзынæн, 
фæстаг хатт, æппæты фæстаг хатт сын æвдисæн куыдæй 
уыдтæн, афтæмæй... 
Рæстæг цыди, бонтæ ивгъуыдтой, фæлæ бæлвырд хъуы- 
дымæ æрцæуын нæ фæрæзтон. Славик мын зæрдæ бавæрд- 
та, ацæуыны тыххæй, дам, ма тыхс, цал боны дæ хъæуа, 
уал боны, дам, дæ ауадзын кæндзынæн. Æргом дзургæйæ, 
ууыл нæ тыхстæн. Æдзухдæр куыд вæййы, афтæ мæ къуы- 
лымпы кодта дызæрдыгдзинад. Куыд уыдзæн, цы уыдзæ- 
ны сагъæс мын мæ фæндагыл цæлхдуртæ æвæрдта. 
Элинæимæ телефоны куы ныхас кодтон, уæд ме ’рцæ- 
уыны тыххæй æгæр тынг фестъæлфæгау кодта. Цыма йæм 
цалдæр мин километрæй дарддæрæй нæ дзырдтон, фæлæ 
сæхи горæтæй, уый хуызæн йæхи дардта. «Нæ хъæуы», 
зæгъгæ, фыццаг ныхас куыд сфæрæзта, афтæ йыл кæронмæ 
дæр фидарæй лæууыд. Телефонæй йæм бадзурон, уый 
ныфс дæр мæ уымæн нал уыд. Æндæрхуызон зонд æм 
кæй не ’рцыд, уый мын куы зæгъа æмæ мын мæ фæндæгтæ 
иууылдæр куы ’рæхгæна, уымæй тарстæн. Бынтон æнæба- 
дзургæйæ ацыдаин, æмæ мæ уымæй дæр фылдæр ныфс 
нæ уыд. Рæстæг та цыди. Æртыккаг къуыри уыдтæн 
Мæскуыйы æмæ исты бæлвырд хъуыддаг бакæнын афон 
уыдис. Æз та дывæндтæ кодтон. Рæстæг та, куы зæгъын, 
цыди æмæ цыди. Мæ курсыты кæрон зындæр цæуæн уыда- 
ид, уымæн æмæ ахуырты бæрæггæнæнтæ хынцгæйæ Мæс- 
куыйы уæвын хъæудзæн, æмбис ахуыр куы фæцух кæнай, 
уæд дæхи æнцондæрæй сраст кæндзынæ. Уæвгæ мæ уый 
дæр нæ къуылымпы кодта. Славиккæй мæ ныфс уыд. 
Мæ курсыты кæронмæ ма къуыри куы баззад, уæд бын- 
тон скатай дæн. Ме ’нæныфс æмæ зоныгдзавдæй мæхæдæг 
тыхсын райдыдтон. Кæнæ цæуын, кæнæ нæ цæуын! Дыу- 
уæйæ иу равзарын хъуыди. Хъуыддагæн дарддæрмæ 
æргъæвæн нал уыд. Цыма Элинæмæ нырæй æввахсдæр 
никуыуал уыдзынæн, цæмæдæр гæсгæ мæм афтæ каст. 
Уæдæ мын Ленинградмæ ацæуынæн хуыздæр фадæттæ 
фæуыдзæн, ууыл дæр мæ зæрдæ нæ дардтон. Цыфæнды 
куы уа, уæддæр мын æнæцæугæ нæй. Фæлæ мæ уый размæ 
базонын хъуыд, Элинæ Ленинграды ис æви нæй, уый. 
Командировкæты арæх фæцæуы, чи зоны, отпуск дæр 
райста. Хатгай-иу йæ улæфты рæстæг дыууæ дихы фæкод- 
та æмæ-иу дзы цалдæр боны ацафон, ома зымæджы тæккæ 
астæу, райста æмæ-иу йе ’мбал чызджытимæ Кавголо- 
вомæ лыжæтыл бырынмæ ацыдысты. 
Сæхимæ дзурын мæ нæ фæндыди. Айфыццаджы хуы- 
255 

зæн та телефонмæ, мыййаг, йæ мад куы фæраздæр уа, 
уымæй тарстæн. Йæ куысты телефоны номыртæ дæр ын 
йæ хæдзары телефоны номырты хуызæн мæ зæрдыл дард- 
тон æмæ, цы уа, уый уæд, зæгъгæ, æнæхъæн рæнхъы дæр 
чи нæ бацыдаид, уыцы нымæцтæ кæрæдзийы фæдыл 
æрзылдтон. Цалынмæ Ленинграды хæтæл истой, уæдмæ 
сæры цы нæ хъуыды аленк кодта, ахæм нал баззад. Æппын- 
къаддæр мæ дыууæхуызон ныхас кæнын хъуыд. Элинæимæ 
дзургæйæ иухуызон ныхæстæ æрцæттæ кодтон, æндæр 
исчи йæ куы систаид, уæд та — иннæхуызон. Æнхъæлмæ 
кæсын цы дыууиссæдз секунды хъуыд, уыдон мæм афтæ 
даргъ фæкастысты, æмæ ма тыхсгæ дæр скодтон. Но- 
джыдæр ма иу уыйбæрц куы рацыд, уæд бамбæрстон, 
кæмдæр цыдæр кæй не скуыста кæнæ та мæхæдæг кæй 
фæрæдыдтæн, уый æмæ ма мын суанг æхсызгон дæр уыд. 
Хæтæл æрæвæрдтон æмæ бæстондæр ахъуыды кодтон, цы 
дзурдзынæн, ууыл. Цыма иуцасдæр мæ ныфсыл бафтыд, 
афтæ мæм фæкаст æмæ ногæй телефон здухынмæ фæдæн. 
Ацы хатт хæтæл æгæр тагъд дæр ма систой. Элинæйы хъæлæс 
хуымæтæджы æнæрайхъуысгæ нæ фæци. Уымæй размæ-иу 
æм куы дзырдтон, уæд-иу æй, куысты уæвгæйæ, фылдæр 
хæттыты йæхæдæг систа. Ныр мын цы сылгоймаг дзуапп 
радта, уымæй Элинæйы куы бафарстон, уæд мын загъта, 
абон, дам, нæ кусы. Æвæццæгæн, сæхимæ уыдзæн, зæгъгæ, 
мæхицæн дзурæгау куы бакодтон, уæд мын сылгоймаг афтæ, 
йæ мадмæ, дам, дачæмæ цæуинаг уыд. Кæд дæ æхсызгон 
хъæуы, уæд, дам, æм изæры йæ фатермæ бадзур. 
Уымæй хуыздæр дзуапп райсын мæ зæрды кæрон дæр 
нæ уыд. Уыцы бон нæ куыста, уый дын — иу. Йæ мад 
сæхимæ нæ вæййы, уый — дыккаг, æрбацæудзынæн, уый 
нæ зондзæн, афтæмæй æнæнхъæлæджы йæ уæлхъус алæу- 
дзынæн, уый дын — æртыккаг. Æнхъæлмæгæсгæ ницæмæ- 
уал уыд. Тагъд-тагъд мæ дзаумæттæ арæвдз кодтон æмæ 
æфсæнвæндаджы вагзалмæ араст дæн. «Фат» кæй хонынц, 
уыцы поезды афоныл сбадын куы бафæразон, уæд фæсси- 
хор Ленинграды уыдзынæн. 
Мæ хъуыддæгтæ, куыд æнхъæл нæ уыдтæн, афтæ хорз 
рауадысты. Фæссихор цыппар сахатыл Ленинграды по- 
ездæй рахызтæн æмæ, фыццагдæр цы таксийыл фæхæст 
дæн, уым абадтæн. Цалынмæ горæты астæумæ цыдтæн, 
уæдмæ цынæхуызон уавæры авæрдтон мæхи! Кæй зæгъын 
æй. хъæуы, сæхимæ куынæма æрбацæуа, ууыл дæр хъуы- 
ды кодтон, фæлæ кæд истæмæй нæ тарстæн, уæд æн- 
хъæлмæ кæсынæй. Цыфæнды бирæ куы æрæджы кодта- 
256 

ид,*уæддæр æм æнхъæлмæ кæсынæй нæ бафæлладаин. 
Сæйрагдæр уыди, цы цæстæй мæм ракæсдзæн æмæ йæхи 
куыд дардзæн, уый. Гæнæн уыди, æмæ йæ мадимæ мæ 
бацæуыны размæ æрбаздæхтаид. Ахæм хабар сæ тæккæ 
хуыздæртыл банымайæн нæ уыд. Йæ куысты мын куыд 
загътой, афтæмæй Элинæ хъуамæ йæ изæр йæ фатермæ 
æрбахастаид, уæвгæ ууыл дæр фидарæй æууæндæн нæ 
уыд. Йæ мады зæрдæ хъыгдард у æмæ, мыййаг, тыхстдæр 
куы уа, уæд йемæ æхсæв дæр баззайдзæн. Сæрдыгон-иу 
йæхæдæг дæр куыстмæ уырдыгæй цыди. Кæм бахсæвиуат 
кæндзынæн, ууыл дæр куыннæ хъуыды кодтон, фæлæ ууыл 
афтæ тынг нæ тыхстæн. 
Машинæ афтæ тагъд згъордта, æмæ мæм æрæджиау 
фæсмон æрцыди. Фæлтау автобусы куы сбадтаин, уæд мæ 
дарддæры хъуыддæгтыл æнæ талф-тулфæй бæстондæр 
ахъуыды кодтаин, стæй афтæ тагъд не ’рбахæццæ уыда- 
ин. Элинæйæн æрæгмæдæр æрбацæуын æнхъæл уыдтæн. 
Фæлæ цыма мæ хъуыдытæ шофыры зæрдæмæ нæ цыдыс- 
ты кæнæ йæ æрдæгфæндагыл куы бауромон æмæ ма- 
шинæйæ куы рахизон, уымæй тарст, уый хуызæн згъорд- 
та æмæ згъордта. Горæтгæрон проспектмæ куы’рбахæццæ 
стæм, уæд мæ бафарста, кæдæм цæуын, уыцы хæдзары 
номырæй. Дыккаг хатт ын æй загътон, æмæ цыма уæды 
онг сабыр цыд, уый хуызæн йæ цыдыл бафтаугæйæ загъта: 
— Ныртæккæ уым уыдзыстæм. 
Машинæ Элинæты цыппаруæладзыгон хæдзары ти- 
гъыл æрлæууыди. Куыддæр фæуыргъуыйау дæн. Цыма 
фæлварæн дæтгæйæ, æппæты зындæр фарстатæ кæм уыд, 
ахæм билет фелвæстон, уый хуызæн сагъдауæй лæу- 
уыдтæн. Æмæ цы нæ хъуыды февзæрд мæ сæры! Ру- 
дзынгæй мæ Элинæ куы ауына æмæ йæхи куы бамбæхса, 
ууыл дæр ахъуыды кодтон. Йæхи куы нæ бамбæхса, фæлæ 
йæ мемæ ныхас кæнын куы нæ бафæнда, уымæй дæр æдас 
нæ уыдтæн. Цы уайдзæфтæ мын æмбæлд, уыдонæй иуыл 
дæр куынæуал бацауæрда æмæ мын сæ æнæхатырæй куы 
фæдзура, уымæ дæр æнхъæлмæ кастæн. 
Дыккаг уæладзыгмæ схизыны хъару мæ зæнгты нæ 
хатыдтон æмæ, чысыл дарддæр цы дыууæ бæрзбæласы 
уыд, уыдоны цурмæ бацыдтæн. Мæ амондæн ныллæг къу- 
дзиты æхсæн даргъ фæйнæг бандон разынд æмæ йæ иу 
кæронырдыгæй æрбадтæн. Элинæйы рудзынгмæ нæ 
зындтæн æмæ мæхи дзæвгар æдасдæр банкъардтон. Цы- 
быр рæстæгмæ мæ сахатмæ цалдæр хатты æркастæн, цыма 
хъуыддæгтæ иууылдæр уымæй аразгæ уыдысты, уый хуы- 
9 Дзæбидыры хъул 
257 

зæн. Авд сахатмæ ма фынддæс минуты куы уыд, уæд 
фидарæй скарстон, куыддæр авд суа, афтæ Элинæты ду- 
ары дзæнгæрæджы цæппæр кæй нылхъивдзынæн. 
Куыд загътон, афтæ бакодтон. Авд сахаты фынддæс 
минуты хъуаг мæ Зонгæ дзæнгæрæджы цæппæрыл ных- 
хæцыдтæн. Иуцасдæр фенхъæлмæ кастæн, фæлæ хæдзарæй 
змæлын нæ райхъуыст. Куыд бамбæрстон, афтæмæй мæ 
фыркатайæ, цæппæрыл куыд æмбæлд, афтæ нæ ныххæ- 
цыдтæн, æндæр дзæнгæрæджы зæлланг мæхæдæг дæр 
фехъуыстаин. Хъæддыхдæр нылхъывтон цæппæр æмæ йын 
раздæр йæ зæлланг фехъуыстон, уый фæстæ та къæхты 
уынæр. Цыма дуарæй дарддæр куы ’рлæууон, уæд мæ 
уæздандзинадыл бафтдзæн, уыйау иу къахдзæф фæстæдæр 
алæууыдтæн. Дæгъæлты уынæр ссыд, дуар байгом æмæ 
дзы Элинæ ракаст. 
— Уый дын ног диссаг! — дис æмæ тасхæццæ хъæлæсæй 
сдзырдта Элинæ. 
Мæн дæр исты зæгъын кæй хъуыд, уый æмбæрстон, 
фæлæ цыма ме ’взаг мæ комарынгыл баныхæст, уый хуы- 
зæн иу ныхас сдзурын дæр мæ бон нал уыд. 
— Дæ хонæг дыл кæм амбæлди? — бафарста мæ Элинæ. 
— Æнæхонæгæй мæнæн не ’мбæлы?.. 
Мæ ныхæстыл бæстондæр куы ахъуыды кодтон, уæд 
мæм фæсмон æрцыд, кæй сæ загътон, ууыл. Æнхъæлдтон, 
мæ уавæрæй фервæзынæн мын иучысыл истæмæй фех- 
хуыс уыдзысты, фæлæ цыма фидисы хуызæн рауадысты, 
афтæ мæм фæкаст. Элинæ хæрзаг ма зæгъа, иу хатт æм 
æнæфæхабаргæнгæйæ Ялтæмæ кæй ацыдтæн, иннæ хатт 
та — Мæскуымæ, уый мын мæ цæстмæ дары, зæгъгæ. Мæ 
ныхæстæм цы цæстæй акаст, уый нæ зонын, фæлæ йæ 
тызмæгдзинад дзæвгар фæсастдæр, дуар уæрæхдæр бай- 
тыгъта, бацæуынæн мын фæндаг суæгъд кодта æмæ 
мидæмæ йæ къухæй ацамонгæйæ сдзырдта: 
— Омæ уæд мидæмæ рацу, кæд дын æмбæлы, уæд...— 
ома мын ацы хъуыддаг фæндон нæу, фæлæ мæ ахæм уа- 
вæры сæвæрдтай, æмæ мæхи æндæрхуызон дарын мæ бон 
нæу. 
— Ралас дæ дзаумæттæ,— уыцы æцæгæлонхуызæй мæм 
æрхатыд.— Æви афтæ лæууынмæ бирæ хъавыс? 
— Нæ зонын, кæд мын, зæгъын, ахæм бар дæр нæй. 
— Дæуæн алцы бар дæр ис... 
Иу уайдзæф иннæйы куыд æййафы! Кæддæры Эли- 
нæйы хуызæн мæм нал каст. 
— Ма ’рцу, зæгъгæ, дын куы загътон, уæд цæмæ ’рцыд- 
258 

тæ2 — иуцасдæр хъусæй алæууыны фæстæ фæлмаст- 
хуызæй сдзырдта Элинæ. 
— Дæу фенынмæ... 
— Мæн фенынмæ?.. 
— О... Стæй хатыр ракурынмæ. 
— Хатыр та цæй тыххæй? 
— Нæ зонын... 
— Уæдæ кæд нæ зоныс, уæд дæ хатыр курыны сæр 
дæр ницæмæн хъæуы. 
— Ма мæм мæсты кæн... 
— Цæмæн дæм афтæ кæсы? 
— Уæдæ Мæскуыйæ афтæмæй цæмæн рацыдтæ? 
— Нæ иууыл ныхæстæ дæр загътам æмæ уымæн. 
— Мæнмæ гæсгæ та — нæма... 
— Хъазыбег, ууыл мауал дзурæм. Цы уыди, уымæй 
ницыуал баззад, цынæуал ис, ууыл та дзурын нæ хъæуы. 
— Мæнмæ гæсгæ, цы уыдис, уый ницы фæцис. Дæуæн 
нæ зонын, фæлæ æз афтæ хъуыды кæнын, стæй уæвгæ 
дæр афтæ у. 
— Æндæр ныхæстæ ракæн... 
— Цавæртæ? 
— Дæ цард куыд у? Цы кусыс? 
Цытæ хъуамæ радзырдтаин? Æппæты тынгдæр æй цы 
базонын фæндыд, растдæр зæгъгæйæ та, кæй базонын 
фæндыд, уый йæхи цæстытæй федта. Ног куыстмæ кæй 
рацыдтæн, уый тыххæй та мын йæ айфыццаджы ныхæстæ 
ракодта. Хицауы бынатмæ тырнаг уыдтæ, зæгъгæ, йæм 
цæмæндæр гæсгæ афтæ кæсы, фæлæ, рæдигæ кæй кæны, 
уый мæхицæй хуыздæр ничи зоны. Æцæгæйдæр ахæм куы 
уаин, уæд ыл мæхицæн уæддæр басæттин. Алкæмæндæр. 
йæ хуылфы цы тæрхонгæнæг бады, уымæй аирвæзæн 
никæдæм æмæ никæмæн ис. 
Фæсивæды газетмæ куы цыдтæн — уæвгæ уырдæм дæр 
курдиат нæ балæвæрдтон, кæд ахæм бынæттæм курдиæттæ 
нæ фæдæттынц, уæддæр — уæд уым зæрдиагæй æмæ 
бирæ рæстæг кусынмæ нæ хъавыдтæн. Обкоммæ та бын- 
тон æнæнхъæлæджы бахаудтæн. Цы рæстæг дзы фæ- 
куыстон — уый цон-цон уазæгау. Уæдæ радиомæ дæр 
æппыннæйы бæсты чызгхуыздæры хъуыдыимæ сразы дæн. 
Кæд мæ зæрдиагæй искуыдæм фæндыди, уæд — мæ фыц- 
цаг куыстмæ, мæ тыхтæ кæм никуы бавгъау кодтон, мæ 
хъарутыл кæм никуы бацауæрстон — кæд мæм исты хъа- 
рутæ уыд, уæд — уырдæм. Фæлæ мæ бæллицтæ бæллицтæй 
баззадысты, мæ фæндтæ та — æнæххæстгондæй. 
259 

— Мæ цард куыд у, уый базонын дæ æцæг фæнды? — 
æгæр æрæгмæ хъусæй лæууын аив нæ уыд æмæ йын хуыз- 
дæрæн йæхи фæрсынмæ фæдæн. 
— Уæддæр истытæ дзурын хъæуы,— æцæгæлонхуызæй 
бафиппайдта Элинæ.— Æви гобийæ лæууын хуыздæр у? 
— Фæлтау кæм уыдтæн, уымæй мæ бафæрс. 
— Омæ дæ фæрсын. 
— Цыма, цы зæгъдзынæн, уый фехъусын дæ ницæмæн 
хъæуы, афтæ мæм кæсы... 
— Нæ фæлæ дæм куыд бирæ дзурын цæуы! Кæм уыдтæ, 
уый зæгъ æмæ ахицæн. 
— Исчи уазæгимæ ахæм тызмæг æвзагæй дзуры? 
— Уазæг хъуамæ йæхи дарын зона. 
— Уый тыххæй цы кæнын хъæуы? 
— Цæмæй йæ фæфæрсынц, уымæн æнæуæлдай митæй 
дзуапп ратты. 
Радзырдтон ын мæ балцы хабæрттæ. Мæ бинонты 
цардæй мæ, телефонæй-иу æм куы дзырдтон, уæд дæр 
никуы фарста, ныр дæр æм уыцы кой нæ уыд æмæ йын 
цы хъуамæ загътаин! Кæй мæ ницæмæй фарста, уый ма 
мæм хуыздæр дæр фæкаст. 
— Æз та фенхъæлдтон, сæрмагондæй Ленинградмæ 
æрцыдтæ... 
Йæ фæстаг ныхæстыл цыдæрхуызон уайдзæфы фæд 
зынди, æхсызгондзинады ад чи кодта, ахæм уайдзæфы 
фæд. 
— Сæрмагондæй дæр цæуинаг уыдтæн, фæлæ ацы кур- 
сытæ фæраздæр сты æмæ мын мæ фæндтæ иучысыл фен- 
дæрхуызон кодтой. 
— Уый афтæ æнæуи зæгъын, дæхи раст кæнынмæ цы 
фæдæ? 
— Мæхи сраст кæнын мæ бон никуы бауыдзæн, фæлæ 
дæ хатыр... 
— Хъазыбег,— мæ ныхас мын фескъуыдта Элинæ,— 
цал хатты дын дзурын хъæуы иу ныхас?! Ды мæ разы 
ницы аххосджын дæ æмæ дæ хатыр курыны сæр ницæмæн 
хъæуы. Ды йæ, чи зоны, хорзæн кæныс, фæлæ мæнæн та 
зæрдæниз у. Цы ’рцыди, уый æрцыди, æмæ йыл мауал 
дзур. 
— Уæдæ мæм нæ фæхæрам дæ? 
— Цæй тыххæй? 
,— Уый нæ зонын, фæлæ мæм фæхæрам дæ æви нæ? 
— Нæ дæм фæхæрам дæн... 
— Æцæгæй? 
260 

«« — Æцæгæй. 
— Уæдæ мын аба кæн... 
— Цытæ йæ зæрдæ æрцагуырдта...— Элинæйы цæсго- 
мыл фыццаг хатт мидбылхудт фæзынд. 
— Уæд та дын æз аба кæнон? 
— Раздæр-иу мæ уыцы хъуыддаджы тыххæй бар нæ 
куырдтай... 
Элинæйы мæ хъæбысы куы ныккодтон æмæ нæ былтæ 
кæрæдзиуыл куы андзæвдысты, уæд бамбæрстон, мæ ри- 
уыл цы зæрдæйы гуыпп-гуыпп ссыд, уым мæнмæ æнæ- 
уынондзинадæн бынат кæй нæй. 
— Уæдæ бафидыдтам? — йæ уæхсчытæй йæ мæхицæй 
æддæдæр акодтон æмæ йын комкоммæ йæ цæстытæм ба- 
кастæн. 
— Æмæ хыл та кæд фестæм? 
— Никуы, фæлæ бафидыдтам? 
Элинæйы кæнæ дзуапп дæттын нæ фæндыди, кæнæ та 
ма йæм ноджыдæр куы ’рхатыдаин, уымæ æнхъæлмæ каст 
æмæ йæ куынæуал æмæ куынæуал уагътон, уæд æппын- 
фæстаг сдзырдта, цы фехъусын мæ фæндыд, уыцы ныхас: 
— 0... 
— Цы «о»? 
— Бафидыдтам... 
— Æз æй афтæ дæр зыдтон... 
— Цы? 
— Кæй бафидаудзыстæм, уый æмæ дын уый тыххæй 
кæнын сæрмагонд хъæбыс. 
— Хъæбыстæ дæр хорз сты, фæлæ мæ ам куы нæ ’рбай- 
йæфтаис, уæд та? — йæхи мæ къухты æлхъывдæй фервæ- 
зыныл архайгæйæ загъта Элинæ. 
— Уæд цы уыдаид, уый дын фæстæдæр зæгъдзынæн, 
фæлæ мын ды дæр иу ба акæн. 
— Ба кæнын кæй нæ зонын, уый кæд ныронг нæма 
фехъуыстай, уæд дын æй нал зæгъын. 
— Кæмæй йæ хъуамæ фехъуыстаин? — мæ къахæн 
ныхас цæуыл ахицæн уыдзæн, уый рагацау æмбаргæйæ 
бафарстон æз. 
— Куыд кæмæй? Мæхицæй æви та дæ уый дæр ферох? 
— Ахæм хъуыддæгтæ мæ нæ рох кæнынц, фæлæ мын 
уæддæр аба кæн. 
Нæ йæ ныууадздзынæн, уый куы базыдта, уæд йæ 
судзгæ былтæ мæ былтыл андзæвын кодта æмæ ууыл 
хъуыддаг æххæстгондыл банымадта. 
— Ам дæ куы нæ ’рбаййæфтаин, уæд куыд уыдаид, 
261 

зæгъгæ, мæ бафарстай æмæ дын зæгъын: иу хатт куыд 
уыди, афтæ. 
— Æмæ иу хатт куыд уыди? — цыма йæ фарстæн дзу- 
апп не ссардзынæн, уый рагацау зыдта æмæ уымæй йæхи 
фæуæлахизуæвæгыл нымайæгау цинхуызæй бафарста 
Элинæ. 
Афтæмæй фæуæлахизуæвæг та æз уыдтæн, уымæн æмæ, 
кæддæр цы хъæлдзæг хабар фехъуыстон, уый Элинæ нæ 
зыдта æмæ йын æй куы радзурон, уæд хъуахъдзыхæй кæй 
аззайдзæн, уый рагацау æмбæрстон. 
— Мæнмæ гæсгæ, вагзалы йæ чумæдан адавынмæ кæмæн 
хъавыдысты, уыцы лæджы хабаримæ зонгæ нæ дæ... 
— Нæ дæн, фæлæ цавæрдæр чумæдан æмæ дæ æз цæмæй 
фæрсын, уыдонæн иумæйагæй цы ис? 
— Хъус æмæ йæ ныртæккæ бамбардзынæ. Иу лæг по- 
ездмæ æнхъæлмæ кæсгæйæ вагзалы оандоныл æрфынæй. 
Куы райхъал, уæд кæсы, æмæ йæ чумæдан цыдæр фæци. 
Йæ алыфарс аракæс-бакæс кодта æмæ йыл йæ цæст куы 
нæ ’рхæцыд, уæд уыцы мæстыйæ хъæрæй загъта: «Ныр- 
тæккæ мын мæ чумæдан фæстæмæ куы нæ ’рбахæссат, 
уæд хъуыддаг ибоны хуызæн рауайдзæн»,— æмæ та фæ- 
стæмæ бафынæй. 
Давæг, æвæццæгæн, фæтарст, йæ чумæдан ын æрбахас- 
та, æнæуынæрæй йæ йæ хицауы раз æрæвæрдта æмæ йæ 
сæр æфснайынмæ фæци. 
Лæг куы райхъал, уæд кæсы æмæ йæ чумæдан йæ разы. 
Куыннæ бацин кодтаид, ноджы уæдмæ йæ поезды æрцæ- 
уын афон дæр æрхæццæ, йæ чумæдан систа æмæ вагзалæй 
рацæйцыд. Адæмæй йын йе ’ртхъирæнтæ чи фехъуыста, 
уыдонæй йæм иу дзурьк 
— Айфыццаг цы уыди, уый-ма нын зæгъ. 
Лæг æрлæууыд, адæмыл йæ цæст ахаста æмæ загъта: 
— Цы уыди, цы! Айфыццаг дæр мын мæ чумæдан адав- 
дæуыд æмæ йæ фæстæмæ нал æрбахастой... 
— Лæмбынæг хъусыныл дæм куыд схæцыдтæн,— йæ 
мидбылты бахудт Элинæ.— Уæддæр уымæй цы зæгъынмæ 
хъавыдтæ, уый дзæбæх нæ бамбæрстон. Нæхимæ куы ничи 
уыдаид, уæд аздæхтаис æмæ ууыл хъуыддаг ахицæн уыда- 
ид? 
— Æз æй зыдтон, ам дæ кæй æрбаййафдзынæн. 
— Цæмæй? 
— Æз алцыдæр зонын... 
Æмæ йын радзырдтон, йæ куыстмæ телефонæй куыд 
дзырдтон, уыцы хаоæрттæ. 
262 

— Гъер уыдон ницы сты! — æртхъирæнгæнæгау загъта 
Элинæ. 
Ницы сты, зæгъгæ, кæмæй загъта, уыдонæн се ’ппæтæн 
нæ зонын, фæлæ дзы мæнæн дзуапп чи лæвæрдта, уымæй 
бузныгæй оаззадтæн, Элинæйы тыххæй мын бæлвырд 
хабæрттæ кæй радзырдта, уый тыххæй. Стæй ацал-ауал 
азы уырдæм иу æмæ дыууæ хатты нæ дзырдтон æмæ дзы 
æнæуæздан ныхас иуæй дæр никуы фехъуыстон. 
— Кæд мæ æндæр исчи фенхъæлдта æмæ дæ сусæг- 
дзинæдтæ æргом кæнынмæ уымæн фæци... 
Элинæйæн ахæм ныхæстæ фехъусын æхсызгон нæ 
уыдзæн, уый зыдтон, фæлæ уæддæр мæ дзыхæй сирвæз- 
тысты. 
— Мæнмæ дæу йедтæмæ нæлгоймаг дзурæг нæ вæййы... 
— Уырны мæ, Элинæ, хъазгæ кодтон,— æмæ йæ гыц- 
цыл сывæллонау мæ хъæбысы æрбакодтон. 
— Уым куы нæ вæййын, афтæмæй куы фæдзурыс,— 
мæ дæлармæй райхъуыстис йæ æмыр хъæлæс,— уæддæр 
мын æдзухдæр афтæ фæзæгъынц, уыцы лæппу та дæм 
дзырдта, зæгъгæ. 
Йæ бæрзæй йын мæ цонгæй, куыннæ йын фæрисса, 
афтæ тынгдæр æрбалхъывтон æмæ йын йæ хъусы сусæгæй 
дзурæгау загътон: 
— Æууæндын дыл. Мауал дзур. Хъазгæ кæнын, зæгъгæ, 
дын нæ загътон?! 
— Ды хъазгæ кæн, фæлæ мæн къæбицмæ ауадз. Хæ- 
дзармæ уазæг куы ’рбацæуы, уæд æфсины хъазынмæ нал 
февдæлы. 
Æргом дзургæйæ, мæ хæрынафон раджы аивгъуыдта, 
фæлæ мæ комдзаг кæнын хъуыд, уый мæ фæсонæрхæджы 
дæр нал уыд æмæ загътон: 
— Хæрын мæм нæ цæуы. 
— Уый та куыд «нæ цæуы» у? Алцæмæй дæр цæттæ 
дæн. Æрмæст мын зæгъ, цы дын арæвдз кæнон? Ма та 
ныццæхгæрмæ у. 
Элинæтæм-иу куы уыдтæн, уæд-иу мæ алы хæрды размæ 
дæр, цы дæ зæрдæмæ тынгдæр цæуы, зæгъгæ, фарста, æз 
та ахæм буц митæ ахуыр никуы уыдтæн æмæ йын-иу, цы 
дзуапп раттаин, уый нæ зыдтон... 
— Нæ хъусыс? Цы дæ зæрдæ зæгъы? 
— Дæ къухæй конд хæринæгтæй кæцыфæндыдæр ад- 
джынæн бахæрдзынæн. 
— Дæ ахуыр куыннæ халыс,— тигъмæ мæм æрбакаст 
Элинæ. 
263 

— Хъæрмхуыппытæй мæ ницы хъæуы, уый дын рага- 
цау зæгъын. 
— Уый мын дзурын нæ хъæуы, зонын æй. 
— Уæдæ дзидзайæ конд хæринагæй цыфæнды дæр ба- 
хæрдзынæн. Æрмæст, кæд гæнæн ис, уæд хуыйы фыд ма 
уæд. 
— Хуыйы фыд мæхæдæг дæр нал хæрын. Иу-цыппар 
азы йæм кæсгæ дæр нал бакодтон. 
Элинæ цæлгæнæнмæ ацыд. Йæ фатер, цалдæр азы раз- 
мæ. йæ куыд ныууагътон, уымæй ноджы фæрайдзастдæр. 
Рагон хæдзарыдзаумæттыл иу^ рæстæджы, чысыл-ма ба- 
хъæуа, ма сыстырзæрдæ уа. Йæ зæрды сæ ауæй кæнын 
æмæ сæ бæсты ногтæ балхæнын уыд. Мæн дæр бафарста, 
куыд бакæна, уымæй. Æз ын, кæй зæгъын æй хъæуы, 
уынаффæгæнæг нæ уыдтæн, фæлæ йын мæ фæндон загъ- 
тон æмæ куыд бамбæрстон, афтæмæй мæ ныхас дæр са- 
хадыдта: нæ сæ ауæй кодта æмæ сын сæ бæсты нырык- 
контæ нæ балхæдта. Æрмæст сын сæ бынæттæ аивта æмæ 
дзы цыма алкæцыдæр ног ран хуыздæр сфидыдта, афтæ 
мæм фæкаст. 
Ацы фатеры цæрджыты æппындæр куы никуы фенай, 
фæлæ сæм куы бацæуай æмæ сын сæ алы æгъдауыл дæ 
цæст куы ’рхæссай, уæд се ’фснайд æмæ сыгъдæгдзинадмæ 
гæсгæ бамбардзынæ, цавæр адæм сты, уый. Цыфæндыйæ 
дæр мæ нæ уырны, Элинæ мой нал скæндзæн, уый. Чи 
зоны, мæнмæ æнхъæлмæ каст, чи зоны нæ, фæлæ, ца- 
лынмæ æз хъуыддаг нæ бакодтон, уæдмæ мæнмæ æн- 
хъæлмæ каст, фæлæ уый фæстæ т&? Фæстаг хатт куы фем- 
бæлдыстæм, уæдæй нырмæ дæр та цалдæр азы куы ра- 
цыд æмæ йæ цард кæй нæ фендæрхуызон, уый, йæ 
кæддæры ныхæстæн хицау кæй у, ууыл нæ дзуры? Дзуры, 
æмæ мын уый кæмдæр мæ зæрдæ рæхойы. Иæ цардвæн- 
даг куы никæцырдæм аива, уæд кæдфæндыдæр мæхи ах- 
хосджын хондзынæн, йæхæдæг мæ цыфæнды растыл куы 
нымайа, уæддæр. 
— Æнкъард ма кæн,— дзуры мæм цæлгæнæнæй Элинæ. 
— Ныртæккæ алцыдæр уыдзæн. 
Йæ зæрдæ та куыд æрфæлмæн! Телефоны дзургæйæ 
йын цы хъæлæс уыд, уымæн ныртæккæйы хъæлæсимæ 
иумæйагæй ницыуал ис. Уæд цы уазал, æцæгæлон ныхас 
кодта, уый-иу кæмфæндыдæр мæ зæрдыл куы ’рбалæу- 
уыд, уæд нал æууæндыдтæн, искуы ма кæрæдзийы бам- 
бардзыстæм æмæ ныртæккæйы хуызæн æрæмуд уы- 
дзыстæм, ууыл. Суанг æй чысыл раздæр къæсæрыл куы 
264 

ауыдтон, уæддæр мæ зæрдæ бамæгуыр. Йæ цæстæнгасы 
æцæгæлондзинад мæ сагъæсы бафтыдта. Нæ мæ уырныд- 
та, «мидæмæ рацу» мын зæгъдзæн, уый. Стæй ма цæуыл 
фæдис кодтон — Мæскуыйы иу хатт, Ленинграды та дык- 
каг хатт: зымæджы тæккæ тъæнджы рауайынц нæ фем- 
бæлдтытæ. Уый хыгъд дыууæ хатты Хъырымы, иу хатт та 
нæхимæ — афæдзы хуыздæр афонты. Цымæ ма иннæ хатт 
та кæд фембæлдзыстæм — кæд ма уæвгæ фембæлæм, уæд? 
Стæй нæ ахастдзинæдтæ кæцырдæм фæуæзгæ уыдзысты? 
Уæвгæ цавæр ахастдзинæдтæм æнхъæлмæ кæсæн ис, 
кæрæдзийæ цалдæр мин километры дæрддзæф чи цæры, 
йæ хæдзары бинонтæ æмæ сывæллæттæ кæмæ ’нхъæлмæ 
кæсынц, ахæм нæлгоймаг, æмæ йæ зæронд мадимæ 
иунæгæй чи цæры æмæ чындзы цæуыныл йæ къух чи ауыгъ- 
та, уыцы чызджы æхсæн?! Нæ зонын, фæлæ, æвæццæгæн, 
ахастдзинæдтæн уæвæн ис кæцыфæнды уавæры дæр. 
Ахастдзинæдтæ, кæй зæгъын æй хъæуы, алыхуызæттæ 
вæййынц. Æз кæй кой кæнын, уыдон хæлардзинад æмæ 
уарзондзинадимæ баст сты, кæрæдзийæн аргъ кæныны 
æмæ æмбарыны бындур сын ис. 
— Цы фæдæ? — тыхсы Элинæ, йæхимæ гæсгæ æгæр 
æрæгмæ кæй рæвдз кæны, уымæй. 
— Цы фæуынæнхъæл мын дæ?! Æнцад бадын æмæ хъуы- 
дытæ кæнын. 
— Гыццыл-ма бафæраз. 
Рæстæг дæр йæ куыст кодта. Цы уавæры уыдтæн, уый 
бæлвырддзинæдтæ базонын мæ зæрды уыди, фæлæ Эли- 
нæйыиу хъуыддагæй бафæрсынмæ дæр мæ ныфс нæ хас- 
тон. Йæ мад кæй не ’рбацæудзæн æмæ фатеры иунæгæй 
кæй уыдзæн, уыцы уавæр мæнæн ам баззайыны бар нæ 
лæвæрдта. Алцыдæр аразгæ уыд Элинæйæ. Кæддæр мын 
буц фысым куы уыди, уыцы заман ныртæккæйы р’æс- 
тæгимæ баргæ нæ уыд. Суанг ма мæ, кæм æрфысым код- 
•ай, зæгъгæ, дæр нæ бафарста. Чи зоны, уазæгуаты уæ- 
вын æнхъæл дæр мын у. Фæлæ мæ уæд фæрсгæ уæддæр 
цæуыннæ бакæны? Мæхæдæг та йæ куыд бафæрсон, ахсæв 
мын ам баззайæн ис æви нæй, уымæй? Йæ мады æнæниз- 
дзинадæй бафæрсынмæ йæ цалдæр хатты рахъавыдтæн, 
фæлæ уымæ дæр мæ ныфс нæ хастон. 
Уæдмæ рагон тымбыл стъол кæм уыд, уырдæм хæ- 
ринæгтæ хæссын райдыдта. 
— Бирæ афæстиат дæн? 
Элинæйы фæндыди, зæрдæйыл чи сæмбæлдаид, ахæм 
ныхас фехъусын æмæ дзы раппæлыдтæн. 
265 

— Арт дæр арт æмæ ды дæр арт! 
— Æцæгæй дæ фæрсын. 
— Уымæй тагъддæр, мæнмæ гæсгæ, уæвæн нæ уыдис. 
— Уæдæ фынгмæ хæстæгдæр æрбабад. 
— Нуазгæ дæр кæнæм? — цалдæр авджы стъолыл куы 
æрæвæрдта, уæд бафарстон Элинæйы. 
— Ахæм зымæгон оон? Суанг ма æз дæр баназдзынæн. 
— Цалдæр хуыппы шампайнаг? 
— Уæдæ нæлгоймаджы хуызæн водкæ иу иннæйы 
фæдыл? 
— Кæрæдзийы фæдыл куы уой, уæд дæр ницы хъыгда- 
ры. 
Иу арахъхъ куы банызтон, уæд мæ уæнгты уыцы æхсыз- 
гон фæдгæнгæ ацыд. Фæллайгæ дæр бакодтон, æххормаг 
дæр уыдтæн, мæ тыхстытæ дæр мыл æртæфстысты, æмæ 
нозт мæ къабæзты куыд ахъардта, афтæ мæ сæрмæ дæр 
схæццæ, æмæ дзы цыдæр æхсызгондзинад ссыгъди... 
— Мæн дæр дæу хуызæн нуазын фæнды,— Элинæ шам- 
пайнаг сæны даргъкъах æрдæгкъорихуыз агуывзæйæ иу 
хуыпп куыд акодта æмæ йæ фæстæмæ куыд æрæвæрдта, 
уый бафиппайгæйæ загътон æз. 
— Куыд дæ зæрдæ зæгъы, афтæ кæн. 
— Уæдæ æз дæр шампайнаг рауадзон? 
— Æз дын рауадзон? 
— Рауадз, дæ къухæй йæ зæрдиагдæрæй бануаздзынæн. 
Элинæ стыр агуывзæ скъаппæй райста — мæнæн сæн 
нуазын æнхъæл нæ уыди æмæ фынгыл агуывзæтæ иу 
йедтæмæ не ’рæвæрдта — æмæ мын дзы шампайнаг ра- 
уагъта. 
— Дæ мады æнæниздзинад куыд у? — сæнæй ахуыпп 
кæнгæйæ бафарстон Элинæйы. 
— Йæ кармæ гæсгæ йын ницы у. 
Элинæйы цæсгом фенкъардхуыз. Йæ цæстытæ æруагъ- 
та. Арф ныуулæфыд æмæ загъта: 
— Куыд бирæ дæ уарзта, уый куы зонис... 
Мæхинымæр хъуыдытыл фæдæн. Уынгæ дæр мæ куы 
никуы фæкодта, уæд мæ куыд уарзта? Стæй мæ ныр цæ- 
уыннæуал уарзы? Ахæм æмæ æндæр фарстатæй сæр ай- 
дзаг. 
Иуцасдæр дыууæйæ дæр хъусæй фæлæууыдыстæм. 
Фыццаг хъуамæ исчи дзурын райдыдтаид, æмæ æз фæ- 
раздæр дæн: 
— Зонгæ кæимæ нæ уай, уымæн дæр уарзæн ис? 
— Ис, æвæццæгæн, стæй дæ мæ ныхæстæм гæсгæ зыд- 
266 

т^. Дæ къамтæ йæм равдыстон. Дæу тыххæй йын бирæ 
цыдæртæ фæдзырдтон æмæ йын мæ ныхæстæм гæсгæ зы- 
наргъ уыдтæ. 
— Ныр та йын нал дæн? 
— Стыр хъыгагæн, нал... 
— Исты ныхæстæ йæм бахастай? 
— Мæскуыйы фембæлды хабæрттæ йын радзырдтон 
æмæ уæдæй фæстæмæ фæиннæрдæм... Дæу тыххæй мæ 
сныхас дæр никуыуал бауагъта... 
— Омæ йын уыдæттæ дзурын цæмæн хъуыд, зæрдæниз 
ын уыдзысты, уый нæ зыдтай? 
— Уæдæ сæ кæмæн радзурон? Мæнмæ мамæйæ æмбæхст 
ницы и. Уадз æмæ мын мæ хъуыддæгтæ зона. Афтæ мæм 
растдæр кæсы. Не ’хсæн цы уыди, уый ацы зæххыл мамæ 
йедтæмæ ничи зоны, стæй сæ амæй фæстæмæ дæр ничи 
базондзæн... 
Мæхимæ хъусыныл та фæдæн. Куыд бамбæрстон, аф- 
тæмæй канд Элинæйы цур нæ дæн аххосджын, фæлæ, чи 
зоны, ноджы тынгдæр азымджын дæн йæ ныййарæджы 
цур. Йæ чызг мыл къæм абадын нæ уадзы, фæлæ цыма 
мад йæ зæгъинæгтæ комкоммæ фæзæгъы, афтæ йæ бам- 
бæрстон, æмæ, чи зоны, Элинæйы æнамонддзинæдтæ 
иууылдæр мæнимæ сбæтты. 
— Хæрзаг тынг мæ фелгъиты. 
— Мамæ æлгъитынтæ-йедтæ нæ зоны. 
— Уæдæ куыд фæзæгъы? 
— Уый кой мын мауал кæн, зæгъгæ, мын мæ ныхас 
цæхгæр алыг кæны. 
— Цæмæн ын фæхъæуы мæ кой кæнын? 
— Уый раздæрты уыди. 
— Ныр дæхимæ дæр нал вæййы мæ кой? 
— Нал вæййы... 
— Æви вæййы? 
— Вæййы... 
— Бæлвырддæр дзуæппытæ раттæн нæй... 
— Уæдæ мæ цы бакъуымы кодтай?! «Вæййы», нæ 
«вæййы»!.. 
Ногæй та фæхъус стæм. Банафон. Уазæгуат агурын 
мæ куы бахъæуа, уый сагъæсы бацыдтæн. Зæгъон — ма 
зæгъон? Аив мæм нæ кæсы, æнæзæгъгæ дæр ын нæй... 
— Нæ фæлæ мæ куынницæмæй фæрсыс? — æгуыппæг- 
дзинад фехæлдтой мæ ныхæстæ. 
— Омæ> 
— Кæд æрбацыдтæн? Ам цас фæуыдзынæн?.. 
267 

— Дæхæдæг ницы дзурыс, джигул кæнын та аив нæу. 
— Ау, уæд та кæм бахсæвиуат кæнон, уый мын нæй... 
— Нæй æви ис? 
— Кæддæр мын афтæ загътай, Ленинграды куы уай, 
уæд мацæуыл тыхс, зæгъгæ, æмæ æз дæр тагъдцæуæг по- 
ездæй уыцы æдыхстæй рахызтæн, фæлæ ныр сагъæсы 
бацыдтæн... 
— Æнæмæт дæ Хуыцау уадзæд. Уæртæ дын уат, сын- 
тæг... Æндæр ма истæуыл тыхсыс? 
— Иу æхсæв йедтæмæ дæ нæ бахъыгдардзынæн... 
Фылдæр-фылдæр — дыууæ... 
— Уæддæр мæ не ’мбарыс, Хъазыбег. Ды цæуылты дзу- 
рыс, ахæм хъуыддæгтæй мæн никуы бахъыгдардзынæ. 
Мæнмæ цыдæриддæр ис, уыдонæй дæу цы нæ у — суанг 
ныртæккæ дæр — ахæм нæй. Мæскуыйæ куы ’рбаздæхтæн, 
уæд цалдæр мæйы рынчыны хуызæнæй фæцыдтæн. Дыу- 
уæ къуырийы куыстмæ ацæуын дæр мæ бон нæ уыд. Дуне 
мыл баталынг, арв мыл æрхауд. Мæ цард ма иунæг тагыл 
хæцыд, æмæ ма æрмæстдæр уый фæрцы ацы дунейыл баст 
уыдтæн. Мæ зæнгтæ мæ быны нал цыдысты, мæ цæстытæй 
кастæн, фæлæ уынгæ ницы кодтон. Цардтæн, фæлæ цæмæн, 
уый нал æмбæрстон. Мæ зæрдæ дардтон æрмæстдæр иу 
хъуыддагыл: бирæйы фаг нал суыдзынæн æмæ мæ 
хъизæмæрттæй фервæздзынæн. Фæлæ шфд^ æвæццæгæн, 
цыфæнды стыр оæллæхæй дæр тыхджындæр’у. Рухсы бон 
талынгæй фылдæр у æмæ сабыргай-сабыргай мæ чемы 
цæуын райдыдтон. Дыууæ мæйы цы хъизæмæрттæн ба- 
фæрæзтон, уыдоныл ныртæккæ дæр куы ахъуыды кæнын, 
уæд мæхиуыл дис фæкæнын. Мартъийы иу æмæ ссæдзæм 
бон — ныр дæр мæ нæма ферох уыцы нымæц — нæ ин- 
ститутмæ дыууæ путевкæйы уыд Испанимæ. Уыцы бæстæ 
фенынмæ рагæй бæллыдтæн. Ме ’мбал мæм хъæлдзæгæй 
æрбауад æмæ мын стыр æхсызгондзинад фехъусынгæнæ- 
гау хабар радзырдта. Мæ зæрдæйы арфы ныгæд хæзнайау 
цыдæр ферттывта, фæлæ йæ рухс уайтæккæ дæр ахуыс- 
сыд. Кæддæр мын уыцы хабар стыр амонды хос фæуыда- 
ид æмæ фырцинæй зæххыл нал хæцыдаин, уæд та мæ ни- 
кæцырдыгæй бандæвта. Кæнинаг хъуыддаг кæй у, уый 
æмбæрстон, фæлæ мæм мæ рагон бæллицты фæдыл ацæ- 
уыны хъару нæ уыди æмæ мæ уый ноджы тынгдæр зо- 
ныгдзавд кодта. Ме ’мбал чызг мын, путевкæтæ æртæ 
къуьфийы фæстæ райсдзыстæм, зæгъгæ, куы загъта, уæд 
мын иучысыл фенцондæр, фæлæ йын уæддæр разыйы дзу- 
апп нæ радтон, уымæн æмæ мæхиуыл мæ зæрдæ нæ дард- 
268 

тор. Кæд нæ фæсæрæндæр уон, уæд мæ бон ацæуын нæ 
бауыдзæн, зæгъгæ, йын загътон. 
Рæстæг цыди æмæ сындæггай мæ хъарутæ фылдæрæй- 
фылдæр кодтой. Иу дзырдæй, Испанимæ цæуын афонмæ 
мæхи дзæвгар хуыздæр æнкъарын райдыдтон æмæ путевкæ 
райстон. Æвæццæгæн, мæ амонд уыди, дард балцы кæй 
ацыдтæн, уый. Дыууæ къуырийы фæстæ, зæгъæн ис, æмæ 
мæ уд ме ’муд æрцыд æмæ та мæ цæрыны ныфс бацыди. 
Дæуыл ма искуы фембæлдзынæн, уый æнхъæл уæвгæ 
дæр нал уыдтæн, стæй дыл цыфæнды арæх куы ’мбæлда- 
ин, уæддæр дын дзуринаг ницы уыдтæн. Абон мыл цы 
’рцыди, уый нæ зонын. Ницæмæн дæ хъæуынц, афтæмæй 
дын сæ дзурын... 
— Дзæгъæлы афтæ хъуыды кæныс. Ды, цы не ’мбæлы, 
уый никуы зæгъдзынæ... 
— Фæтæригъæд мын кæнай, уый тыххæй дæр нæ дзу- 
рын. Ахæм уавæрæй мæ Хуыцау бахизæд. Тæригъæд 
кæмæн кæнынц, уыдон мæ цæсты кадджын не сты. Уы- 
дæттæ дæр зоныс. Уый тыххæй нæм иу æмæ дыууæ хатты 
ныхас нæ уыди. Цыфæндыйæ дæр, рæстæг хъæдгæмттæ 
дзæбæхгæнæг у, зæгъгæ, хуымæтæджы нæ баззад ныхас. 
Нæ фæстаг фембæлдыл цас фылдæр рæстæг цыд, уыйбæрц 
цардмæ уæрæхдæр цæстæй кæсын райдыдтон. Мæхи цы 
къуындæг уавæрты сæвæрдтон, уыдон æнæуынæрæй сæхи 
фæйнæрдæм истой æмæ та мæ риуы дзаг улæфын рай- 
дыдтон æмæ бамбæрстон, мæ зæрдæйы цы бынат ахстай, 
уый мисхал дæр кæй нæ фæкъаддæр. 
— Бузныг, Элинæ... 
— Ахæм хъуыддæгты тыххæй бузныг нæ фæзæгъынц. 
Бузныджы бæсты мæ ныхмæ куы дзурис, уæддæр æз уæл- 
дайхуызон нæ фæуин. Уый ныр бынтон сбæлвырд. Теле- 
фонæй дын цы ныхæстæ загътон, уыдон дæр мæ зæрдæйæ 
нæ цыдысты. Æвзагмæ та æдзух хъусын нæ хъæуы... Алы 
хатт ыл æууæнк нæ вæййы... 
Элинæ, цыма, цытæ фæдзырдта, уыдоныл хъуыды код- 
та, уыйау йæхимæ хъусыныл фæци. 
— Ацы хабæрттæ дын цæмæн дзурын, уый мæхæдæг 
дæр нæ зонын... О, ныр мын, цæуыннæ мæ истæмæй 
фæрсыс, зæгъгæ, загътай, æмæ дæ куыд фæрсон? Уæд та 
дæ зæрдæмæ нæ фæцæудзысты мæ ныхæстæ. Стæй мæ 
уавæры хи афтæ дарæн ис? Куыннæ мæ фæнды, куыд 
цæрыс, уый зонын! Дæ алы ныхас фехъусын дæр мын 
æхсызгон куы у, уæд ацал-ауал азы цы мигæнæг дæ, цæмæй 
цæрыс, цæуыл тыхсыс, уыдæттæ зонын мæнæн æцæгæлон 
269 

хъуыддæгтæ сты?.. Фæлæ дын дæхимæ ’нхъæлмæ кæсын. 
Мæнæн цы радзурай, ахæмæй дæм исты куы уа, уæд дæм 
хатын нæ бахъæудзæн, зæгъгæ, афтæ æнхъæл уыдтæн. Ды 
та мын мæхи азымы дарыс 
Фæстаг ныхæстæ мæ æфсæрмы бафтыдтой. Элинæйы, 
йæхи цы уавæры банкъардта, ахæм уавæры æрæвæрын 
мæ хъуыдыйы кæрон дæр нæ уыд. Куы ницæмæй мæ фарс- 
та, уæд мæм афтæ фæкаст, цыма мæ цардмæ æцæгæлон 
цæстæй кæсы, ис, нæй, уый йæм нымады дæр нæу æмæ 
йын уымæн афтæ загътон. Стæй мæ куы оафарстаид, 
уæддæр æй дисы цæмæй бафтыдтаин, ахæм хабарæй мæм 
ницы уыди. Дæлæмæ дæр-уæлæмæ дæр ног куыстмæ ра- 
цыдтæн æмæ йын уый телефонæй загътон. Æндæр 
куыстмæ кæй цæуын, уый йын рагацау куы загътаин æмæ 
йæ зæрдæмæ куы нæ фæцыдаид, уæд, чи зоны, ахъуыды 
кодтаин. Ахъуыды кодтаин, фæлæ... уæддæр, æвæццæгæн, 
уыцы фæндагыл ацыдаин. Дыууæ сывæллоны мын фæзын- 
ди, уый зæгъын та йын базивæг кæндзынæн, цæмæн, уый 
нæ зонын, фæлæ мын уыцы ныхас райдайын зын уыдаид. 
Бынтон æндæр хъуыдытæ дæр мæм ис, æмæ йын уымæ 
гæсгæ мæ бинонты кой мæхæдæг нæ ракæндзынæн. 
— Мæ царды цыфæнды ивддзинæдтæ куы ’рцæуа,— 
райдыдтон æз, Элинæйы ныхæстæ дарддæр хæццæгæ- 
нæгау,— уæддæр сæ дæ хуызæн дзурын нæ базондзынæн. 
— Куыдфæнды сæ куы дзурай, уæддæр мæнæн зынаргъ 
сты. 
— Ды чысыл ницæмæй дæр бæрæгбон саразыс, мæнæн 
та стыр хъуыддаг дæр цæстытыл ауайын кæнын мæ бон 
нæ вæййы. 
— Уæдæ дæхи ныммæгуыр кæн æмæ æппындæр мацы 
дзур... 
— Ног куыстмæ рацыдтæн, уый фехъуыстай? Фе- 
хъуыстай. Æмæ уым диссагæй цы ис? Æртæ азы æмæ 
æртæ мæйы та партийы обкомы фæкуыстон. 0, хæдæгай, 
æз æмæ ды иу хъуыддагыл хæст кæй стæм, уый дæ рох ма 
уæд. 
— Цы нæ зонын, уый мæ куыд хъуамæ уа рох? 
— Кæддæр мын афтæ нæ загътай, пропагандист дæн, 
зæгъгæ? 
— Загътон. Æмæ ма абон дæр дæн. 
— Уæдæ æз дæр дыууæ азы обкомы пропагандистæй 
бацуыстон. Мæ бæрны чи уыд, уый зоныс? Æфснайджытæ, 
пълотниктæ, цумайы сылгоймæгтæ, иу дзырдæй, хуымæ- 
тæджы кусджытæ. Ныр радиомæ рацыдтæн æмæ та мын 
270 

уьдм дæр æхсæнадон куыст мæ разæй фæкодтой. Æрмæст 
ныр «зонд амонын» сфæлдыстадон кусджытæн. 
— Уыдон ахæм хабæрттæ сты, æмæ сæ чифæнды куы 
дзура, уæддæр диссаг никæмæ фæкæсдзысты, фæлтау-ма 
мын зæгъ, кæстæртæ дын ис æви... 
— Кæстæртæ?.. Дыууæ чысыл змæлæджы нæм фæзын- 
ди... 
Элинæйы цæсгом дзæвгар фæрухсдæр. «Цымæ уыцы 
уысм цæуыл ахъуыды кодта? — дисы бацыдтæн мæхи- 
нымæр.— Йæ цæстыты цы зынгтæ ферттывта, уыдоны 
бындур цы уыди? Сывæллæттæ мын кæй фæзынд, уый 
йын зæрдæрухсы хос цæмæн фæцис?» 
Æз та æндæрхуызон хъуыды кодтон. Цыма йæ мæ дзу- 
апп йæхимæ хъусыныл фæкæндзæн, афтæ мæм каст. 
— Лæппутæ, чызджытæ? — йæ цæсгомы æвæрд нæ фе- 
халгæйæ бафарста Элинæ. 
— Лæппутæ... 
— Дыууæ дæр? 
-0. 
— Дæ бæллиц кæй сæххæст, уый мын æхсызгон у,— 
æмæ мæм уыцы уарзон цæстæй æрбакаст. 
— Мæ бæллиц? 
,— 0. Æнхъæлдæн, æмæ та дæ уый дæр ферох? Кæм 
мын æй дзырдтай, уый дæр дын зæгъдзынæн... Æм- 
бисæхсæв Хъырымы денджызы был куы тезгъо кодтам, 
уæд. Бинонты хъуыддаг, дам, куы бакæнон, уæд кув- 
дзынæн, цæмæй мын бирæ лæппутæ райгуыра... 
Æрлæууыдысты мæ кæддæры ныхæстæ мæ зæрдыл. Нæ 
фæлæмæ Элинæйæ куыд ницы рох кæны. Цыдæриддæр 
мæ фехъуыста, уыдон цыдæр æвæрæны райсынæввонг 
цæттæйæ дары æмæ йæ дзы кæцы бахъæуы, уый æдыхстæй 
райсы, мæнæн та мæхи ныхæстæ дæр мæ зæрдыл æрлæу- 
уын кæнын фæхъæуы. 
— Æмæ раст дзырдтон,— мæ кæддæры ныхæстæ ба- 
фидаргæнæгау бафиппайдтон æз. 
— Ирæттæм лæппу куыд кадджын у, уый чингуытæм 
гæсгæ базыдтон... Фадат мын кæм фæвæййы, уым уæ 
фысджыты чингуытæй цæуыл фембæлын, уый æнæ- 
балхæнгæ нæ фæвæййын. Хъыгагæн, ирæтты чингуытæ 
уырыссагау арæх нæ цæуынц, кæнæ та махмæ, Ленин- 
градмæ, нæ хæццæ кæнынц. 
— Ды куыд хъуыды кæныс, афтæ чысыл дæр нæ цæ- 
уынц, фæлæ се ’ппæтыл ды нæ фæхæст вæййыс, æвæц- 
цæгæн. 
271 

— Ды мын цы чингуытæ фервыстай, уыдон иууылдæр 
бакастæн. Ис дзы, мæ зæрдæмæ чи фæцыд, ахæмтæ... 
Элинæйы цæсгом фæхъуыддагхуыз. Цæуылдæр кæй 
тыхсы, уый æмбарын. Иуцасдæр ма æнæдзургæйæ алæу- 
уыд, стæй загъта: 
— Дæ цоты хабар базонын мæ уæлдай тынгдæр фæнды- 
ди... 
— Цавæр хабар? — нæ йын бамбæрстон йæ ныхæстæ. 
— Æнхъæлдтон, цот дын нæма ис. 
— Цæуыннæ мын хъуамæ уыдаид нырмæ цот? Чац- 
кийы загъдау, уымæн бирæ зонд хъæуы? 
— Иу ныхас дын зæгъин, æмæ мæм куы фæхæрам уай, 
уымæй тæрсын. 
— Цæй тыххæй дæм фæхæрам уон, ахæм ныхас дæ 
нæма фехъуыстон. 
— Цы нæ вæййы. Уæд та мæхиуыл комдзог рацыдтæн... 
— Хъусын дæм. 
— Иучысыл ма ахъуыды кæнон. Куы нæ йæ зæгъон, 
уæд, чи зоны, хуыздæр уыдзæн... 
— Иугæр сфæнд кодтай, уæд æй æрдæгыл мауал уадз. 
— Иу хатт ма мæхи фæдзæхсын: ма мæм фæхæрам у. 
— Хъусын дæм, зæгъын... 
— Æз тарстæн... Сывæллæттæ дын куы нæ уа, уымæй... 
Мæхæдæг цы сагъæсты уыдтæн, уый мæ зæрдыл æрба- 
лæууыд... Цæрæг адæймагæн фидæныл æнæхъуыдыгæнгæ 
нæй. Йæ цæстыл цы нывтæ фæуайы, уыдонæй зæрдæйæн 
-чи амонды хос вæййы, чи та йæ сагъæстыл бафтауы. 
Хъуыддаг бакæныны фæстæ мæн дæр бирæ алыхуызон 
хъуыдытæ æвдæрзтой. Сывæллæттæ мын уыдзæн æви нæ 
уыдзæн, ууыл дæр иу бон æмæ иу æхсæв нæ фæхъуыды 
кодтон. Нæ мын уыдзæн, зæгъгæ, уыцы хъуыды сæры уыди, 
фæлæ йæ, цас дарддæр асурæн ис, уыйбæрц сырдтон. 
Уæвгæ мын тæрсынæн та ницы æфсон уыди. Кæд мæ исчи 
тæрсын кодта, уæддæр — мæ зонгæтæ. Цот кæмæн нæ 
уыд, уыцы зонгæтæ. Элинæ дæр мæ хуызæн зондыл хæст 
уыд æмæ уымæн афтæ хъуыды кодтаид, уый æнхъæл нæ 
уыдтæн æмæ йæ бафарстон: 
— Цæмæн? 
— Мæ цæсгом æй зæгъын дæр нæ хъæцы... 
Æз æй æрбахъæбыс кодтон æмæ йын йæ хъусы тынг 
сусæгæй загътон: «Дзур... Цæуыннæ мын хъуамæ уыдаид 
сывæллæттæ?..» 
— Цæуыннæ, уый зоныс? Æз... кæй никуы банхъæлцау 
дæн, уый тыххæй. 
272 

Чысыл мын фенцондæр. Цæмæдæр гæсгæ, цыма æндæр 
исты зæгъдзæн, афтæ ’нхъæлдтон. 
— Æмæ уый мæн аххос уыди, зæгъгæ, дæм афтæ цæмæн 
кæсы? 
— Мæн аххос дæр нæ уыди. 
— Уæдæ-ма дæхи дохтыртæн фенын кæн. 
— Фенын кодтон. Суанг ма нæхи институты дæр... 
— Æмæ? 
— Иууылдæр мæ æнæниз хонынц. 
— Уый тыххæй-ма фæйнæ баназæм... 
— Цæй тыххæй? 
— Дыууæйæ дæр æнæниз кæй стæм, уый тыххæй. Æви 
мæн ахæмыл нæ нымайыс? 
Элинæ сыстыныл ацархайгæйæ сдзырдта: 
— Суадз мæ, афтæмæй куыд баназон?.. 
Алчи нæ йæхи бынаты сбадт æмæ йæ нуазæн ба- 
нызта. 
— Ам цас уыдзынæ? — æнæнхъæлæджы мæ бафарста 
Элинæ. 
— Сургæ мæ кæныс? 
— Цас дæ фæнды, уый дæхи бар у, фæлæ йæ æз дæр 
куы зонин, уæд хуыздæр уаид. Мæхи афоныл уæддæр 
ракурин. 
— Нæ дæ хъæуы дæхи курын... Уæвгæ, кæд гæнæн ис, 
уæд-ма райсом рæстæг иумæ арвитæм, æмæ æз изæры 
поезды ацæудзынæн... 
— Уый æндæр хъуыддаг у. 
Элинæ хатыр ракуырдта æмæ фынгæй фестад, æз, дам, 
райсомы тыххæй телефонæй бадзурон. 
— Баныхас кодтон,— иннæ уатæй рауайгæйæ сдзырд- 
та Элинæ. — Мæхи ракуырдтон. 
— Кæмæй курыс дæхи, дæхæдæг хицау нæ дæ? 
— Æмæ æнæхицау хицау дæн? 
Куысты йын тынг аргъ кæнынц. Университет каст куы 
фæци, уæдæй фæстæмæ кусы институты. Ахсджиаг æмæ 
оæрнон иугонд ис йæ бæрны. Цы продукци уадзынц, уый 
медицинæйы æхсызгон хъæуы. Сæ продукцийы фылдæр 
хай фæсарæнтæм æрвитынц. Куыдæй йæ исынц, уый дæр 
мын дзырдта, фæлæ йын ницы бамбæрстон. Æрмæстдæр 
дзы иу хъуыддаг мæ зæрдыл бадардтон: Зелим, мæ 
хæрæфырт, ма бынтон гыццыл куы уыди, уæд ын цыдæр 
хостæ бахъуыди æмæ дзы иу дæр нæхимæ нæ разынд. 
Элинæмæ ныдздзырдтон æмæ сæ хæдтæхæджы сæрвыста. 
Се ’ппæты нæмттæ нал хъуыды кæнын, фæлæ дзы иу гам- 
273 

ма-глобулин хуынди. Элинæ мын куыд радзырдта, афтæмæй 
уымæй ноджы зынаргъдæр хостæ кæны сæ институт. 
Куы йæ зонын, уæдæй нырмæ бонцухæй кусы, æрмæст 
æнæхъæн бон, фæлæ куы бахъæуы, уæд, алы бон кæд 
фæкусы, ахæм рæстæджытæ дæр ыл скæны. Афтæмæй- 
афтæмæй йæ уæлдай бонтæ бабирæ вæййынц æмæ сæ уый 
фæстæ спайда кæны. Ныр дæр уыцы бонтæй иу кæй ра- 
куырдтаид, уый мын дызæрдыггаг нæ уыд, фæлæ ма йæ 
уæддæр бафарстон: 
— Æвæццæгæн та дæ уæлдай кусгæ бонтæ бабирæ сты... 
— Дæу фаг сты. Нырма афæдз ныр райдыдта æмæ сын 
бирæ уæвæн нæй. Цы «мулк» мæм æрæмбырд, уымæй 
ивгъуыд аз спайда кодтон. 
Фынгæй сыстыны фæстæ та Элинæ иуцасдæр цæл- 
гæнæнæй нал ракаст. Иунæгæй мæ кæй ныууагъта, уый 
тыххæй мæ хатыр ракуырдта, стæй ма мæм уырдыгæй 
дæр цалдæр хатты радзырдта, æнкъард ма кæн, зæгъгæ, 
уалынмæ йæхæдæг дæр фæзынд. 
— Ацафон æз фыццаг фынтæ фæуынын,— йæ сахатмæ 
æркæсгæйæ бафиппайдта Элинæ. 
— Фараст сахатыл райдайут кусын? 
— О, фæлæ авд сахатыл мæ хуыссæн æфснайд вæййы. 
— Уæдæ дын афон нæ, фæлæ ма æрæджы дæр баци. 
— Дæумæ та цы фæнд и? 
— Уазæг фысымы цагъар у. 
— Цагъарæй дæ Хуыцау бахизæд, фæлæ дæ хуыссæн 
цæттæ у,— æмæ йæ мады уат нæ, фæлæ йæхи уатæй кæй 
бацамыдта, уыцырдæм йæ сæр фæтылдта. 
Хъæдын сынтæгыл урс-урсид хуыссæнтæ цæттæйæ 
лæууыдысты. Куыд сæ бакодта, уый зонгæ дæр нæ бакод- 
тон. 
— Ды та? — бафарстон æй, комкоммæ дзуапп раттын 
йæ бон кæй нæ бауыдзæн, ууыл зæрдæ даргæйæ. 
— Æз та цы? 
— Нæма хуыссыс? 
— Мæнæн дæр мæ хуыссæн цæттæ у,— æмæ йæ мады 
уатмæ бакаст. 
Уым дæр хуыссæнтæ кондæй лæууыдысты. 
— Кæд, мыййаг, дæ къухтæ æхсын дæ зæрды æрæфта, 
уæд сæ, хæрды размæ кæм æхсадтай, уым ныхсын дæ 
бон уыдзæн,— йæ мидбылты бахудт Элинæ, мæ русæн 
мын аба кодта æмæ мæ хинайæны ’рдæм фесхойгæйæ 
сдзырдта: 
— Æз фæцæуын хуыссынмæ. 
274 

Мæхимæ базилыны фæстæ рацыдтæн æмæ Элинæйы 
цырагъ хуыстæй раййæфтон. Мæхи дæр цæмæдæр гæсгæ 
афтæ фæндыд. Талынджы, кæм дæн æмæ цæмæн дæн, 
уымæй къаддæр æфсæрмы кодтон. 
Цырагъ ахуыссын кодтон æмæ æз дæр иннæ уаты 
хуыссæны мæхи æруагътон. Мæхинымæр хъуыдыты аны- 
гъуылдтæн. Ивгъуыд боны цаутæй разыйæ баззадтæн. 
Сæйрагдæр уыди, кæй æрбацыдтæн, уымæй фæсмонгонд 
кæй нæ фæдæн, уый. Нæ ахастдзинæдтæ, зæгъæн ис, æмæ 
сæ гаччы сбадтысты. Æппынницы, фæлæ мыл гадзраха- 
тæйцæуæджы ном не сбадт. Мæ ускуырды хъуыддæгтæ 
рагацау Элинæйæн кæй нæ фехъусын кодтон, уый, хинæй 
йыл рацыдтæн, зæгъгæ, нымад нæу. Чи зоны, исты йын 
куы загътаин, уæд мæстæймарыны хуызæн рауадаид. 
Цыма, йæ зæрдæ цæмæй рисса, уымæн ын сæ радзырд- 
тон. Ныр та цыма кæрæдзийы бамбæрстам, афтæ мæм 
фæкаст... 
Элинæйы змæлын никуыцæй хъуысти. Нæ мæ уырны, 
афтæ тагъд афынæй уыдаид, уый. Уынæр æз дæр нæ кæнын 
æмæ уый тыххæй фынæй дæн?! Ардыгæй райсоммæ нæ иу 
хъыпп-сыпп дæр куы никæмæй райхъуыса, уæддæр нæ, 
мæнмæ гæсгæ, иумæ дæр хуыссæг хæстæг не ’рцæудзæн. 
— Бафынæй дæ, Элинæ? 
— Бирæ мæ нал хъæуы... 
— Æз дын ныртæккæ аххуыс кæндзынæн... 
— Ма кæ... 
Йæ «макæ» цыма «ракæ»-йæ ницæмæй хицæн кодта, 
афтæ мæм фæкаст æмæ æнæуынæрæй сыстадтæн. Иннæ 
уатмæ бацыдтæн. Цалынмæ сынтæгыл æрбадтæн, уæдмæ 
Элинæйæ ныхас не схауд. Мæ армытъæпæнæй йын йæ 
рус фæлмæн æрсæрфтон. 
— Ацу дæхи хуыссæнмæ,— фæлмæн æмæ уыцы-иу 
рæстæг фæллад хъæлæсæй загъта Элинæ. 
— Цæмæн? 
— Афтæ хуыздæр у. 
— Кæмæн? 
— Дæуæн дæр æмæ мæнæн дæр... 
— Дæхи тыххæй дзуапп дæтт... Мæнæн хуыздæр нæ 
уыдзæн... 
Йæ фарсмæ мæхи æруагътон. 
— Нв^хъæуы, зæгъгæ, нæ фехъуыстай? — йæ хуыссæ- 
ны рабадынмæ хъавыд Элинæ. 
Фæстæмæ йыл æрхæцыдтæн æмæ йын бынтон сабырæй 
загътон: 
275 

— Цæуыннæ дæ фæнды? 
— Давын ахуыр нæ дæн... 
— Æмæ цы давыс? 
— Уый æз зонын. 
— Уыдон æфсæнттæ сты. 
— Цавæр æфсæнттæ? 
— Кæд дын фенад дæн, уæд мын æй зæгъ æмæ мæ 
бынат зондзынæн. 
— Уый та цавæр ныхас у? Куыд мын хъуамæ фенад 
уай? 
— Нæ зонын... Ахæм адæмтæ дæр ис... 
— Цавæр? 
Æмæ йын радзырдтон мæ иу зонгæйы хабар. Уый дæр, 
лæг кæмæн ис, ахæм сылгоймагмæ хæстæг нæ цæуы. 
Сыгъдæг æй нæ хоны. Хъуамæ, дам, æз кæимæ æруатон 
уон, ууыл мæ хуызæн мачи цинтæ кæна. 
— Цыдæр æдылы зонгæтæ дын ис,— фæфæлмæндæр 
Элинæйы хъæлæс. 
— Ис мын, ис, æмæ ды уыдонæй разынай, уый мæ нæ 
фæнды. 
— Æдылы къоппа уыдтæ æмæ цæмæй æдылы къоп- 
пайæ ма баззайай, ууыл бацархай. 
Уыцы ныхæстæ айхъусгæйæ мæ сæры æнахуыр хъуы- 
ды февзæрд. Хуыссæнæй фестадтæн, Элинæйы мæ хъæбы- 
сы фелвæстон æмæ йæ мæхи хуыссæнмæ бахастон... 
Куы райхъал дæн, уæд Элинæ мæ фарсмæ нæ разынд. 
Рудзынджы фæлгæт зына-нæзына фæцъæх. Иннæ уатмæ 
бауадтæн æмæ Элинæйы уæлгоммæ хуысгæ баййæфтон. 
Йæ цæстытæ цары ныццавта æмæ хъуыдыты аныгъуылд. 
Уатмæ куыд бацыдтæн, уый дæр нæ базыдта. Цæмæй ма 
фæтæрса, уый тыххæй йæм сабыргай сдзырдтон: 
— Элинæ... 
Уæддæр хæрдмæ фæхауд. Цыма йæ буар разынд, уымæй 
фæтарст, уый хуызæн хъæццулы бын арфдæр аныгъуылд 
æмæ мæм аххосджын, фæлæ, уарзондзинад кæм сцæнд, 
ахæм цæстытæй скаст. 
— Цы кæныс? — дзурын æм. 
Ницы, зæгъгæ, йæ сæр батылдта. 
— Уæдæ цæуыл æнкъард дæ? 
— Нæ дæн. 
— Уæдæ? 
—, Хъуыды кæнын... 
— Цæуыл? 
— Дæхимæ ницы аххос арыс? 
276 

— Ницы. 
— Уæдæ æз арын. 
— Цавæр? 
— Дысон дын æй загътон: давын ахуыр нæ дæн. 
— Ницы давыс!.. 
— Ды мæнæй дæр тæригъæдджындæр дæ... 
— Æз мæ уавæр дæуæй хуыздæр æмбарын æмæ дæ 
уый курæг дæн: мæ цæстмæ мын æй ма дар. 
— Дæхæдæг мæ дзурын кæныс. 
— Нал дæ дзурын кæндзынæн, фæлæ ардæм цæмæн 
рацыдтæ? 
— Мæгъа. 
— Цом фæстæмæ. Дæ фарсмæ æрхуыссин, фæлæ дæ 
мады хуыссæнгæрзтæй æфсæрмы кæнын. Цом... Бамбæрс- 
тон дæ: фистæгæй дæ нæ фæнды... 
Элинæйы та мæ хъæбысы куы фелвасон, уымæй фæ- 
тарст, цы — сынтæгæй рахизынмæ хъавыд, фæлæ йæм æз 
фæраздæр дæн, фелвæстон æй æмæ йæ иннæ уаты сын- 
тæгыл æрæвæрдтон. 
— Бафалдæр-ма кæн,— дзурын æм. 
— Дæхи хæдзары-иу уынаффæ кæн. 
— «Дæхи хæдзары» нæ, фæлæ «дæхи сынтæджы». 
Кæйдæр хуыссæны дæхи хицау акодтай, стæй ма йын бынат 
дæр нал дæттыс. 
Элинæ йæ мидбылты худы, афтæмæй фалдæр бахуыс- 
сыд. Æз дæр йæ фарсмæ мæхи æруагътон. 
— Мæнæ цы хорз у,— Элинæйы мæ хъæбысы æрба- 
кæнгæйæ загътон æз. — Цы у «хорз», уымæй мæ цæ- 
уыннæ фæрсыс? 
— Дæхæдæг æй зæгъ. 
— Æцæгæй, мæхицæй афтæ бузныг бирæ хæттыты нæ 
фæвæййын. 
— Уагæры цæмæй бузныг дæ? 
— Ардæм кæй æрбацыдтæн, уымæй. Афтæ куы нæ ба- 
кодтаин, уæд дæ, чи зоны, никуыуал федтаин. Ныр уый 
зæгъын мæ бон нал у. Дæ разы мæхи чысыл уæддæр кæй 
сраст кодтон æмæ мыл дæ къух кæй нæ ауыгътай, уымæй 
мæхи афтæ амондджын хонын, æмæ дын куыд зæгъон... 
— Ды æнæуи дæр амондджын дæ... 
— Ды дæр æнамонд нæ дæ. Æрмæст дæ цард сараз... 
— Райдыдтай та... 
— Хорз, ницыуал дзурын, цы кæнон, уый кæндзынæн 
æнæдзургæйæ,— æмæ йæ мæ хъæбысмæ фидар нылхъыв- 
тон... 
277 

IV 
Мæскуымæ куы цыдтæн, уый размæ бон Тимæимæ йæ 
цæгатмæ ныууадыстæм. Йæ мад мæ балцы хабар куы фе- 
хъуыста, уæд йæ чызджы цæсгомыл цыдæр катайы фæд 
бафиппайдта æмæ йæ бафарста: 
— Дæ зæрдæ йыл нæ дарыс? 
Ома æндæр сылгоймагимæ куы фæзонгæ уа, уымæй 
йын тæрсыс, зæгъгæ, ахæм хъуыды уыди йæ фарсты. Æз, 
æргом дзургæйæ, Зойæйы ныхæстыл фæдис кодтон. Ахæм 
хъуыдытæ йæ сæры кæй сæвзæрди, стæй мæнæн æддæ- 
дзастæнхъæл кæй уыд, уый тыххæй дæр. Фæстæмæ куы 
сыздæхтæн, уæд мæ зæрдыл уыцы ныхæстæ æрлæууыдыс- 
ты æмæ мæм раздæры хуызæн диссаг нал кастысты*.. 
Ленинградмæ цæуынмæ, кæй зæгъын æй хъæуы, хъа- 
выдтæн, фæлæ æз хъавгæ цытæ кодтон, уыдон мæ къухы 
куы бафтыдаиккой, уæд мын иуцалдæр царды фаг уы- 
даиккой. Элинæ мæм йæ фыццаг зæрдæ нæ аивдзæн, уый 
æнхъæл дæр нæ уыдтæн æмæ фæстæмæ нæхимæ здæхтæн 
ныхмæвæрд хъуыдытимæ. Элинæимæ кæй балымæн дæн, 
уымæй мæхицæй бузныг уыдтæн, фæлæ æфсæрмы дæр 
кодтон. Не ’хсæн цы хъуыддæгтæ æрцыд, уымæн нæ дыу- 
уæ йедтæмæ æвдисæн дæр ничи уыд, зонгæ дæр сæ ничи 
бакæндзæн. Уæддæр æфсæрмы кодтон. Æппæты фыццаг, 
мæхицæй. Куы зæгъын, Элинæимæ мæхи куыд дардтон, 
уый Тимæ никуы базондзæн, фæлæ нæхимæ куынæма 
ссыдтæн, суанг уæд дæр мæхи йæ разы къæмдзæстыгыл ны- 
мадтон. Телефонæй дæр ма не сдзырдтон, уæд æмæ уæд 
фæцæуын, зæгъгæ. Мæ размæ рацæуа, уый дæр мæ нæ фæндыд 
— цыма аэропортмæ куы нæ рацæуа, уæд мæ нæхимæ нæ 
хъуыд æмæ мыл уым нæ фембæлдаид, уый хуызæн... 
Элинæимæ уыцы бон изæрмæ Ленинграды уынгты 
фæтезгъо кодтам. Мæ къухыл мын хæцыди æмæ мæ зæр- 
дылдарæн бынæттæй кæдæм нæ бахуыдта, ахæм, æвæц- 
цæгæн, бирæ нал баззад. 
— Афтæ мæм кæсы, цыма ардæм никуыуал æрцæу- 
дзынæ,— загъта мын, æфсæнвæндаджы вагзалмæ куы ’рба- 
цыдыстæм уæд. 
— Ахæм ныхæстæ ма мын кодтай, фæлæ та-иу раст нæ 
рауадысты. 
— Хуыцау зæгъæд æмæ та ацы хатт дæр фæрæдион. 
,— Иу æрдхорд мын и, æмæ куыд фæзæгъы, уый зо- 
ныс? — Хуыцауæн, дам, зын ницы у. Æз æй раздæр не 
’мбæрстон. 
278 

^ Æз дæр æй не ’мбарын,— сдзырдта Элинæ æмæ 
мæм æххуысагур цæстытæй æрбакаст. 
— Куы йæ бафарстон, дæ ныхæстæ куыд æмбаргæ сты, 
зæгъгæ, уæд мын афтæ: «Хуыцауæн цыфæнды зын хъуыд- 
даг дæр æнцонгæнæн у». 
— Ныр æй æз дæр бамбæрстон. 
— Гъемæ уыцы æрдхорды загъдау: «Хуыцауæн зын 
ницы у». 
Мæскуыйы, дыууæ боны нæ, фæлæ фылдæр бонтæ куы 
фæцух кодтаин, уæддæр мæ ничи базыдтаид, уымæн æмæ 
ме ’мбæлттæй ахуыртæм се ’мбисы бæрц йедтæмæ нæ 
цыдис æмæ сæ иу бæрæггæнæг никуы фæцис. Дзырд дæр 
ыл нæй: бирæтæ хъуыддаджы разил-базил кодтой æмæ, 
ахуыртæм кæй нæ цыдысты, уый хицауад æнæзонгæ нæ 
уыдысты, фæлæ сæхи нæуынæг скодтой. 
Мæн дæр цалдæр хъуыддаджы саразын хъуыд æмæ-иу 
куы райсомæй сихормæ фæцух кодтон, куы та уырдыгæй 
изæрмæ: кæимæ-иу куыд баныхас кодтон, уымæ гæсгæ. 
Мæ ног бынаты цыбыр рæстæгмæ, цæмæй хъæрзынц, 
уыдонæй бирæ цыдæртæ оазыдтон. Æппæты тынгдæр мæ 
зарæджы сагъæс уыди. Цæвиттон, зарæг цыфæнды хорз 
куы уа æмæ йæ, чи зары, уый дæр æмæ йын цæгъдгæ чи 
кæнЦ уыдон дæр сæ хæстæ цыфæнды æнаиппæй куы 
сæххæст кæной, уæддæр зæрдæзæгъгæ нæ рауайдзæн, 
ревербератор, зæгъгæ, цы аппарат хонынц, уый куы нæ 
уа, уæд. Уый музыкалон инструментты цагъд дæр, зарæг- 
гæнæджы хъæлæс дæр æвдисы бирæ ахадгæдæрæй, кæны 
сæ зæрдæмæдзæугæдæр, хъæлæсджындæр — кæд афтæ 
зæгъæн ис, уæд. Гъе, æмæ уыцы аппараты тыххæй коми- 
теты хицауадæй кæй къæсæрæй нæ бакастæн, ахæм нал 
баззади, фæлæ дзы зæрдæлæууæн ныхас никæмæй фе- 
хъуыстон. Нæхи бæстæйы сæ нал уагътой, фæсарæнтæй 
та, цас хъуыд, уыйбæрц нæма ластой. Æнæуи мæм иу ран 
дæр æвзæр цæстæй нæ ракастысты. Лæмбынæг-иу мæм 
байхъуыстой. Кæд-иу, хъуыддаг аразгæ кæмæй нæ уыд, 
ахæмтæм бахаудтæн, уæд-иу мын бацамыдтой, кæмæ 
цæугæ у, уый. 
Мæ балцы размæ кусджыты кæй æрæмбырд кодтон, 
уымæй нæ фæрæдыдтæн. Бафарстон сæ, цы хъуаг стæм 
æмæ цы саразæн ис, уымæй. Цæуыл тыхстысты, уый мæн 
йедтæмæ чи нæ зыдта, иу ахæм кусæг дæр нæ уыди æмæ 
мын сæ хъуæгтæ куыннæ хъуамæ радзырдтаиккой! Мæ 
зæрдыл дæр сæ бадардтаин, фæлæ сæ гæххæттыл дæр 
ныффыссын кодтон æмæ дзы æцæгæй Мæскуыйæ аразгæ 
27? 

чи уыд, уыдон мæхимæ рафыстон æмæ мæгуыр хæстæджы 
хуызæн хъæздыг Мæскуыйы — Мæскуы дæр, мах куыд 
æнхъæл вæййæм, æдзух афтæ хъæздыг кæй нæ вæййы, 
уый мæ рох нæ уыд, афтæмæй — зылдтæн. 
Æмхуызонæй мын нæ кусджытæ цæмæй хъаст кодтой, 
уый — сæ ныхасфыссæнтæй. Æгæр дынджыр, дам, сты 
æмæ сæ хæссынæй бафæллайæм. Уый мæхæдæг дæр зыд- 
тон. Тæнтъихæг чызджытæ-иу — уацхæсджыты фылдæр 
хай та ахæм къæсхуыр æрыгон чызджытæ уыдысты — 
уыцы ныхасфыссæнтæ хæссынæй иуырдæм ныкъкъæдз сты 
æмæ сын-иу, æргом дзургæйæ, мæхæдæг дæр тæригъæд 
кодтон. Уыцы рæстæджы фæзындысты бирæ рогдæр, 
аивдæр æмæ æнцонархайддæр чи уыд, ахæм венгрийаг 
ныхасфыссæнтæ. Нæ кусджытæ сæ кæмæдæрты федтой, 
иу дзы сæрмагондæй мæнмæ равдисыны тыххæй кургæ 
дæр ракодтой. Куы йæм æркастæн æмæ йæ чысыл телеви- 
зорыйас нæхи ныхасфыссæны цур куы æрæвæрдтон, уæд 
æм куыннæ бахæлæг кодтаин! 
Уыцы хъуыддаджы тыххæй мæ бирæ фыдæбон кæнын 
нæ бахъуыд. Кæмæ бацыдтæн, уыдонæн ма æхсызгон дæр 
уыди. Уæ ныхасфыссæнтæ, дам, уæм рагæй æнхъæлмæ 
кæсынц. Цас хъæуы, уый бæрцæй мын зæрдæ нæ бавæрд- 
той, уымæн æмæ сæ æппæт комитеттыл æмхуызон байуæ- 
рстой æмæ дзы алкæмæ дæр æрхауд, кæм цал кусæджы 
ис, уымæ гæсгæ. Æппæт гæххæттытæ дæр мæхи цур срæвдз 
кодтой æмæ мын зæрдæ бавæрдтой, æвæстиатæй сæ кæй 
арвитдзысты, уымæй. 
Рагæй дæр Æппæтцæдисон радиомæ мæсты кодтон, 
ирон музыкалон аивадмæ йæ хъус кæй нæ дардта, уый 
тыххæй. Стæй канд ирон нæ, фæлæ нæ алыфарс цы адæмтæ 
цард, уыдоны хæдбындур æмæ курдиатджын адæмон 
сфæлдыстадмæ, сæ композиторты хуыздæр уацмыстæм. 
Иннæ адæмты номæй мæ бон дзурын нæ уыд — кæд уыдо- 
ны кой дæр ракодтон, уæддæр, фæлæ нæхи тыххæй загъ- 
тон. Стæй канд зæгъгæ нæ: мемæ магнитофоны лентыл 
фыстæй аластон, нæ фонотекæйы хуыздæрæн цы равзæр- 
стам, уыцы зарджытæ æмæ цæгъдтытæй дыууæ тыхтоны. 
Музыкалон редакцийы дæр мыл сæмбæлдысты тынг 
зæрдæхæларæй. Адæмæн цы азарой æмæ цы ацæгъдой, 
уый кæй нæй, уымæй мын мæхи фæзылынджын кодтой, 
искуы, дам, нæм исчи дæу хуызæн дзагармæй куы æрцы- 
даид^ уæд, дам, афонмæ мах къæбиц дæр афтæ афтид нæ 
уаид. 
Цæгат Кавказы республикæты музыкалон аивады тых- 
280 

хæ# дзуапп чи лæвæрдта, уый разынди сомихаг лæппу. 
Уыдис, ныллæггомау кæмæй фæзæгъынц, уыдонæй но- 
джы ныллæгдæр, фæлæ тынг цæрдæг, хæларзæрдæ адæй- 
маг. Цыдаид ыл иу-дыууиссæдз азы. Саухил, сауцæст, 
уырыссагау сомихагздæхт ныхас кодта, фæлæ æнæ- 
рæдыдæй. Уæлдай æнахуыр мæм фæкаст йæ ном. Йæхæдæг 
цыбыр уыд, йæ ном — даргъ: Анушеван. Ном æнахуыр 
уыд, фæлæ йæ хицауыл тынг фидыдта. Фыццаг минуттæй 
фæстæмæ архайдта мæ хъуыддаг саразыныл. Кæйдæр 
агурæг цалдæр уатмæ бацыдыстæм. Куыд рабæрæг, аф- 
тæмæй, пленкæтæм кæм хъуамæ байхъуыстаиккам, уыцы 
уат æхгæд разынд. Дæгъæлмæ кæйдæр арвыста, æрбахас- 
та йæ æмæ æппынфæстаг, ничи нæ хъыгдардта, афтæмæй 
хъусын райдыдтам, цы зарджытæ æмæ кафыны цæгъдтытæ 
æрластон, уыдонмæ. Æхсызгонæй хъуыста алы зарæг æмæ 
мелодимæ дæр. Уалынджы зарын райдыдта Седанты Ко. 
Раппæлыди дзы, хорз хъæлæс, дам, ын и. Йæ хъæлæс 
зæрдæмæ кæй фæцæудзæн, уый мæ æнæуи дæр уырныд- 
та, фæлæ ма Анушеванæй базыдтон йу ног хъуыддаг. Афтæ 
мын загъта: «Канд хорз хъæлæсы хицау нæу, фæлæ ма у 
хорз артист дæр. Адæймаг æм хъусы æмæ æууæнды, кæй 
никуы фæкъуыхцы уыдзæн, ууыл. Фæлæ ис ахæм артисттæ, 
æмæ йæ хъæлæсмæ аипп æрхæссæн нæ вæййы, фæлæ йæм 
хъусыс тынг зынæй. Афтæ дæм кæсы, цыма фæрæдидзæн. 
Кæм ын тарстæ, уырдыгæй аирвæзт, фæлæ та йын ногæй 
тæрсын райдыдтай фæкъуыхцыйæ». 
Цыбыр дзырдæй, æнæхъæн дыууæ сахаты фæхъуыс- 
там ирон музыкæйы концертмæ. Мæ фысым нæ фæфæсмон 
кодта, уыйбæрц рæстæг кæй бахардз кодта, ууыл, се ’ппæ- 
тæй нæ, фæлæ мын бирæтæй зæрдæ бавæрдта, кæй ба- 
цархайдзæн, цæмæй сæ бæстæйы алы кæрæтты фехъусой, 
ууыл. 
Æппæты фæстагмæ ныууагътон мæхи хъуыддаг. Мæхи 
кæй уыди, уый тыххæй нæ, фæлæ йæ зындæр кæнæныл 
кæй нымадтон, уый тыххæй. Зындæр кæнæныл та йæ ны- 
мадтон, ме сæфт цæмæй уыдтон, ахæм хъуыддагимæ баст 
кæй уыд, уымæн. Цæвиттон мæм мæ балцы размæ фæсидт 
Дзанджери æмæ мын уый дæр иуцалдæр ныстуаны загъ- 
та. Цæмæй сæ разæнгарддæрæй æххæст кодтаин, уый 
тыххæй дзы мæхицæн машинæ райсыны хабар дæр фæкод- 
та. Сæрдары хæдивæгæн сæрмагонд машинæ æмбæлд, 
хæлддзагмæ æрцыди æмæ мæ уый тыххæй, Мæскуыйы 
транспорты хабæрттæ кæм кодтой, уыцы хайады хицау- 
мæ æрвыста. «Мæ номæй йæм бацæудзынæ æмæ йын ха- 
281 

бар бамбарын кæндзынæ. Æрмæст ын-иу иу-дыууæ ав- 
джы демæ бахæсс...» 
Ныхкъуырд уавæры дæр мæ уыцы дыууæ авджы сæ- 
вæрдтой. Цы хуызы йын сæ ратдзынæны тæссæй мæхи 
мæхицæй æнæхъæн мæй фæрасай-басай кодтон, фæлæ, 
æппындæр куынæуал бацæуон — мæ ахуыры кæрон 
æрхæццæ — уымæй куы фæтарстæн, уæд æм бацыдтæн. 
Уæддæр дыууæ коньячы мæхи номæй раттын нæ бауæн- 
дыдтæн, фæлæ загътон: «Адон дын Дзанджери æрæрвыс- 
та». Лæг йæ цæст дæр нæ фæныкъуылдта, цыма æз дæр 
æмæ уый дæр, цы ’мбæлди, ахæм хъуыддагæй уæлдай ницы 
бакодтам, уыйау дарддæр йæ хъуыддæгтæ кодта, фæлæ 
мын машинæйы тыххæй ницы бæлвырд ныхас загъта. 
Гъе æмæ нæхимæ дæр дыууæхуызон зæрдæйыуагимæ 
уымæн здæхтæн. Куыд Мæскуыйæ, афтæ Ленинградæй 
дæр, Тимæ, æдзухдæр куыд вæййы, афтæ мæ фырцинæй 
фæцæйныхъуырдта. Суанг ма мæ Уырызмæджы разæй дæр 
йæ хъæбысы акодта. Уый лæппуйы зæрдæмæ нæ фæцыд 
æмæ скуыдта. Æз æм бауадтæн, мæ хъæбысы йæ фелвæс- 
тон æмæ йæ сабыр кæнын. Уый мын кæугæ-дзургæйæ афтæ: 
— Уæдæ дæм æз гæбо кæнынмæ фæцæйтахтæн, уый та 
дæ йæхæдæг агæбо кодта!.. 
— Дадта чи у, уый! — Тимæмæ мæ къухæй февзыстон. 
Уый йæхи фæсайдта æмæ иуфарс агæпп кодта. Уырыз- 
мæгæн йæ цæссыгтæ йæ русыл æрттывтой, афтæмæй 
худæгæй бакъæцæл. Бæди Сосланы авдæн узта æмæ дардæй 
циркмæ кæсæгау касти, стæй, нæ хъæлæбайæ чысыл кæ- 
рæдзийы куы ’рæмбæрстам, уæд мæм дзуры: 
— Ардæм дæр-ма иу каст ракæн, мах дæр ацы би- 
нонтæй стæм. 
Уырызмæджы æрæвæрдтон æмæ Бæдийы къух райс- 
гæйæ загътон: 
— Сымах уæлдай кады аккаг стут, уымæн æмæ уæ иу 
иу мадызæнæджы кæстæр у, иннæ та — иннæйы. Кæстæ- 
рæн та хъулон митæ фæкæнынц. 
— Фæстагмæ дæр нæм уымæн æрбацыдтæ? Дæлæ-ма 
кæс, цы ’фсымæр мын ис, уымæ... 
Бæди, Сосланы авдæнхъæдыл цы æмбæрзæн тыд уыд, 
ууыл иуфарс ахæцыд, æмæ лæппуйы урс цæСгом разынд. 
Иæ сæрæй йыл йæ къæхтæм мæ цæст куы ’рхастон, уæд 
мæм афтæ фæкаст, цыма фестырдæр и, æмæ мæ хъуыды 
хъæрæй загътон. 
— Уæдæ дæумæ гæсгæ мæйæ-мæймæ къаддæр кæндзæн?! 
— бустæгæнæгау мын дзуапп радта Бæди.— Лæг цы уа, 
282 

уый*-у. Мæнæ куы райхъал уа, уæд æй фендзынæ! Ныр æй 
бауадз æмæ афынæй кæна, кæннод афонæй раздæр куы 
райхъал уа, уæд кæудзæн. 
Иннæ уатмæ цæуын мæ бахъуыд. 
— Искуы ма афтæ куы бакæнай, уæд мын цы ’нхъæл 
дæ?! — бартхъирæн мæм кодта Тимæ. 
— Куыд? — нæ йын бамбæрстон йæ ныхас. 
— Кæд ссæудзынæ, уый нын цæуыннæ фехъусын код- 
тай? 
— Мæ куыстмæ дæр куы нæ бадзырдтон... 
— Уырдæм æппындæр ма бадзур, фæлæ дæ нæхимæ 
сдзурын хъуыди. Куыстæй дæ агуырдтой. 
— Чи? 
— Хицау, стæй шофыр дæр. Йæ размæ, дам, кæд цæ- 
уын хъæуы? Æмæ йын цы загътаиккам?! 
— Цы дзы кодтон ардыгæй ардæм машинæйæ? 
— Æдылы ма у,— дзуры мæм Бæди.— Иннæтæ куыд 
кæнынц, ды дæр афтæ кæн. Уæдæ ма машинæ цæмæн у?! 
Тимæ арынджы уæлхъус йæ тæккæ архайгæйæ уыди. 
Балцы цæуон æви фæстæмæ æрыздæхон — уæлибæхтæ 
кæнынмæ фæвæййы. 
— Ссæудзынæ, уый куы зыдтаиккам, уæд афонмæ уæ- 
либæхтæ цæттæ нæ уыдаиккой?! — йæ хъуыр-хъуырæй 
нæма банцад Тимæ. 
Куы сдзырдтаин, уæд ын, кæй зæгъын æй хъæуы, æхсыз- 
гон уыдаид. Алцыдæр рагацау æрцæттæ кодтаид, мæ размæ 
дæр ацыдаиккой. Æз куыд æнхъæл дæн, афтæмæй — 
æнæхъæн бинонтæй дæр. Фæлæ мæм ныр дæр нæ фæхæрам, 
фырбуцæй мын ахæм уайдзæфтæ кæны. Иæ уæлибæхтæ 
мæлæты бирæ фыцинаг куы нæ сты, мыййаг. 
— Дзанджери мæм цæмæн дзырдта, уый тыххæй ницы 
загъта? — Бафарстон, Бæдийæ Тимæйæ мын исчи дзуапп 
кæй ратдзæн, ууыл зæрдæ даргæйæ. 
— Тимæ, дæумæ дзуры, Дзанджери, дам, цы загъта? — 
бафарста йæ Бæди. 
— Куыддæр ссæуа, афтæ, дам-иу мæм æрбадзурæд. 
Тыхст æмæ уырыдæй хъуаг нæу Дзанджери. Исты дын 
дæ бæрны куы бакæна, уæд ма дын æй хъуамæ иуцалдæр 
хатты дæ зæрдыл æрлæууын кæна. Цæмæдæр гæсгæ йæм 
афтæ фæкæсы, цымæ дæ ферох уыдзæн. Чи зоны, уый 
фауинаг хъуыддаг нæу, фæлæ дзы адæймаг иуæй-иу хатт’ 
сфæлмæцы. Йемæ цы цыбыр рæстæг кусын, уым æм хорз- 
дзинæдтæ дæр дзæвгар раиртæстон. Æппæты хуыздæр 
мæм дзы цы кæсьп йæхиуыл нæ ауæрды. Цæмæй куыст ма 
283 

фæкъуылымпы уа, уый тыххæй æхсæв дæр не схуысдзæн, 
бон нæ фæбаддзæн. Фæлæ иннæтæй дæр никæуыл ауæр- 
ды. Хинæй чи цæуы, уымæн нæ бары. 
Хъуыддæгтæм æндæр цæстæй кæсы. Сомбонæн пайда 
цæмæй нæ уа, уымæ хæстæг нæ бацæудзæн. Иу боны 
цардæй кæй нæ цæры, уый йыл бирæ цæуылдæрты зыны... 
А зымæг фыццаг хатт мит бирæ куы ныууарыд, уæд 
мæм телефонæй æрдзырдта, гаражæй иу машинæ дæр ма 
рауадз, зæгъгæ. Цалынмæ гаражмæ цыдтæн — уый та мæ 
рудзгуыты бын кæрты ис — уæдмæ йæхæдæг дыууæ ранмæ 
æрдзырдта: гаражы хицау æмæ диспетчермæ. Йæ курди- 
ат сын куы бамбарын кодтон, уæд мын дыууæйæ дæр загъ- 
той, йæхæдæг, дам, нæм дзырдта. Ууыл бирæ рæстæг нæма 
рацыд, афтæ мæ уатмæ фæдисы тахт æрбакодта æмæ, 
салам дæр нæ радта, афтæмæй бафарста: 
— Машинæтæй исчи ацыд? 
Загътон ын, иу машинæ дæр гаражæй нæма ратылд, 
стæй дзы тулинаг дæр нæу, зæгъгæ. Уæддæр æй нæ ба- 
уырныдта æмæ сæм йæхæдæг бæрæггæнæг ныххызт. Митæй 
афтæ цæмæн стъæлфы, уый мын Дзенаго радзырдта — 
иумæ мæнæй раздæрæй кусынц æмæ йын йæ хабæрттæм 
дæсныдæр у.— Æндæраз иу ахæм митрауарды рæстæджы 
дзыхъхъынног машинæ районмæ ацыд, бырынцъаг фæнда- 
гыл шофыр нал сарæхст æмæ йæ машинæ бæласмæ баха- 
ста. Адæмæй никæмæн ницы уыд, фæлæ машинæйы раз- 
заг хай ныппырх. Уæдæй фæстæмæ мит фадхъултæй 
фæуæлдæр, уæд машинæ, дуне иннæрдæм куы афæлдæха, 
уæддæр гаражæй нæ рауадздзæн, куы рауадза, уæддæр 
горæтæй дарддæр нæ. 
Афтæ алы хъуыддаджы дæр. Цæмæ мæм дзырдтаид, 
ууыл хъуыдытыл фæдæн, иуцасдæры фæстæ йæм сдзырд- 
тон, уымæн æмæ йæм ме ссыды хабар æнæбайхъуысгæ нæ 
фæуыдаид æмæ, цалынмæ йæхæдæг нæ фæраздæр, уæдмæ 
мæхи сæназым кодтон. 
— Кæд ссыдтæ? — уыцы фæллад хъæлæсæй мæ ба- 
фарста Дзанджери. 
Загътон ын æй. > 
— Тынг æвзæр мæхи æнкъарын, — йæ хъæлæсыуаг 
ноджы фæфæлмастдæр. 
Хуыцаумæ мын хъыг ма фæкæсæд, фæлæ мæ зæрдыл 
иу худæджы хабар æрлæууыд. Дыууæ æрдхорды уыдис, 
устытæ кæмæн нæ^ыд, ахæмтæ, æмæ дзы иу иннæмæ уазæ- 
гуаты æрбацыди. Йæхи анайын кæйдæр хæдзары йæ зæрдæ 
цæмæн æрцагуырдта, уый ма чи сбæрæг кæндзæн, фæлæ 
284 

йе/рдхорды хинайæнмæ бацыди. Фæстæмæ рацæуына- 
фонæй фылдæр куы фæстиат кодта, уæд æм йе ’мбал дзу- 
ры. Дзуапдæттæг ын нæ уыд, æмæ дуар сæтгæ æрцыд. Дæ 
балгъитæг афтæ: лæджы мардæй баййæфта. Милицæ куы 
’рбацыд, уæд фысымы, куыд вæййы, афтæ хынцфарст 
кодтой. Иу ныхас дæр, дам, нал скодта? Нал, зæгъгæ, 
дзуапп радта, стæй ма уæд йæ ныхасмæ бафтыдта: «0, 
хæдæгай, иузаман мæм радзырдта, мæхи æвзæр æнкъа- 
рын, зæгъгæ. Æз дæр ын дзуапп радтон: «Æмæ ныртæккæ 
та йæхи æвзæр чи не ’нкъары?» 
Уыйау Дзанджери дæр йæхи хорз никуы фенкъары, 
æмæ йын йæ ныхæстæм ницы уыйас мæ хъус æрдардтон, 
фæлæ мын, рынчындоны мæ æрхуыссын бахъæудзæн, 
зæгъгæ, куы загъта, уæд йæ ныхæстæм æндæр цæстæй 
акастæн. 
Дыккаг бон фембæлдыстæм. Хабæрттæй мæ хынцфарст 
фæкодта. Йæ фæдзæхстытæ йын, зæгъæн ис, æмæ иууыл- 
дæр сæххæст кодтон, фæлæ мæхæдæг мæхи хъæппæрисæй 
цы хабæртты фæдыл æрзылдтæн, уыдонæй йæ дисы баф- 
тыдтон. Йæхи хуызæн ма комитеты хъуыддæгтыл искæй 
зæрдæ афтæ риссы, уый æнхъæл нæ уыди. Цыма йын 
йæхицæн исты хорздзинад ракодтон, уый хуызæн разыйæ 
мæ баззад. Мемæ ныхас кæнын хицауы хуызæн райдыд- 
та, фæлæ фæстагмæ йæ зæрдæ æрфæлмæн æмæ, цыма 
кæрæдзийы рагæй дæр хорз чи ’мбары, ахæм æмкусджытæ 
уыдыстæм, уыйау йæхи бынтон хуымæтæг дарын райдыд- 
та. Уымæй размæ йемæ бирæ цæуылдæрты ныхасгæнинаг 
уыдтæн, фæлæ зæрдæзæгъгæ фадатыл нæ хæст кодтон 
æмæ та-иу мæ фæнд иу хаттæй иннæмæ аргъæвтон. Ныр, 
саг цыма фæрæтмæ æрцыди, афтæ мæм фæкаст æмæ 
æппæты æнæзæрдæзæгъгæдæр фарстæй райдыдтон. Уый 
та уыди Винерæимæ баст. Кусынмæ йæ кæй райста, уымæй 
йæ азымджын кæнын мæ бон нæ уыд, уымæн æмæ уыцы 
хъуыддаг мæ размæ æрцыд. Мæ рæстæджы йæ куы иста- 
ид, уæд мæ æнæмæнг бафарстаид, хъусæг мæм куы нæ 
уыдаид, уæддæр, стæй йæ ныхмæ кæй радзырдтаин, уый 
дæр дызæрдыггаг нæ уыд, фæлæ мæ бафæндыд, йемæ ку- 
сынмæ афтæ тынг цæмæн бæллыд, уый базонын. 
— Лæджы æдзух цы фæфæнды, уыдæттæ нæ фæкæ- 
ны...— загъта Дзанджери æмæ иуцасдæр ницыуал сдзырд- 
та. 
Йæ ныхæстæ мæм комкоммæ дзуаппы хуызæн нæ фæ- 
кастысты. Суанг ма мæм афтæ дæр фæкаст, цыма тынгдæр 
мæхимæ хаудтой. Нæ йæ фæндыд, ацы куыстмæ æрбацы- 
285 

даин, уый. Уымæн æргом æвдисæнтæ нæ уыди, фæлæ йæ 
бирæ цæмæйдæрты хатыдтон. Æз æй кæй æмбарын, уый 
та йæхæдæг æмбæрста, фæлæ дыууæйæ дæр нæхи ницым- 
барæг скодтам. Уымæн нæ зонын, фæлæ æз хъуыддаг 
рæстæджы бар бакодтон. Чи растдæр уыд, уымæн искуы 
æнæрабæрæггæнгæ нæ уыдаид. 
— Ахæм чысыл хъуыддаджы дæхи фæнд атæрын дæ 
бон нæ уыди, уый мæ нæ уырны. 
— Ды нырма бирæ цыдæртимæ нæма сæмбæлдтæ æмæ 
дын æнцон дзурæн у. 
— Винерæйы тыххæй мын æнцон дзурæн у. Иумæ куыс- 
там æмæ йын йæ уæрх дæр зонын æмæ йæ дæргъ дæр. 
Стæй йын йæ хабæрттæ ды дæр æнæхъусгæ ма уыдаис, 
уый мæ нæ уырны. 
Дзанджери, арæх куыд фæкæны, афтæ йе ’фсæн цъил 
райста æмæ дзы хъазын райдыдта. Мæнмæ фæсмон 
æрцыд, мæ зæрдиаг ныхæстæ кæнынмæ кæй бавнæлдтон, 
уый тыххæй æмæ дарддæр дзурынмæ нал хъавыдтæн. Уый 
Дзанджери фембæрста, йæ цъилæй хъазын фæуагъта æмæ 
хатыр курæгау сдзырдта: 
— Дæумæ хъусын. 
— Винерæ газетæй барвæндæй кæй нæ ацыд, уый нæ 
зоныс? 
— Ныхасгонд уал фæу, уый фæстæ зæгъдзынæн. 
Ногæй та йæ цъил ныззылдта. Мæ ныхас фæуромæгау 
кодтон. 
— Уымæ ма кæс, афтæмæй мын æнцондæр хъусæн у. 
— Æмæ иу ран йæхи ахæмæй чи равдыста, уый иннæ 
ран къæссавæлдæхт фæуыдзæн? — фæцыбыр кодтон мæ 
ныхас. 
Дзанджери цыма уымæ æнхъæлмæ каст, уыйау гæды 
мысты йæ быны куыд акæна, афтæ йæ дынджыр ар- 
мытъæпæнæй цъил æрæхгæдта. Йæ бæзджын дæллаг цъæх 
был уæллаг æфсæры стыр дæндæгтæй æрæлхъывта æмæ 
йæ иуцасдæр афтæмæй фæдардта, стæй, йæ хъуыды зæгъы- 
ны онг куы сцæттæ, уæд æй суагъта: 
— Хъуыддаг цæй мидæг и, уый зоныс?..— йе ’рфгуытæ 
æрбалхынцъ сты æмæ иуцасдæр ницыуал сдзырдта. 
Æнхъæлдтон, исты ногдзинад зæгъдзæн, фæлæ дзы, 
æппындæр æнхъæлмæ кæмæ нæ кастæн, ахæм ныхæстæ 
схауд: 
—; Винерæйы хуызæттæ дæр хъæуынц... 
— Хъæуынц, зæгъыс? 
— Æнæ уыдонæй цард æнкъарддæр уаид. 
Ш 

«*— Фæлитойтимæ цæрын хъæлдзæгдæр у, уый ныронг 
нæ зыдтон. 
— Æз дæр дын уыдæттæ дзурын æрдæбонсарæй: ды 
нырма бирæ цыдæртæ нæ зоныс. Мæ бæрц куы рацæрай, 
уæд сыл дис нал кæндзынæ. Æнæуи дæ ныхæстæ иууылдæр 
раст сты. Винерæйæн йæхи дæр зонын, йæ хабæртты дæр 
мын ногæй ницы ис. 
— Уæдæ йæ цæмæн райстай? 
— Ха-ха-ха! — йæ хъæлæсыдзаг ныххудти Дзандже- 
ри.— Дæумæ гæсгæ мæн тынг фæндыди! 
— Уый ноджы диссагдæр у: нæ дæ фæндыди, афтæмæй 
’йæ райстай? 
Мæсты кæнын райдыдтон, зæгъгæ, уæд мæ зæрдыл арæх 
исты худæджы хабар æрлæууы. Худæджы хабæрттæ æн- 
дæр уавæрты дæр æрымысын, фæлæ мæ мæхицæн зæрдæтæ 
æвæрыны сæр куы бахъæуы, уæд фылдæр хатт мæхи ахæм 
хуызы фервæзын кæнын æмæ та мын æххуысмæ фæзынди, 
кæддæр кæй фехъуыстон æмæ кæй нал ферох кодтон — худ- 
джытæ адæймаг цас æмæ цас фехъусы, фæлæ дзы йæ зæрдыл 
æрмæстдæр сæ хæрзчысыл хай бадары — уыцы хабар. 
Чызг æмæ лæппу поезды иу купейы цыдысты. Бонсау- 
изæрмæ дзы иунæг ныхас дæр никæмæй сирвæзт. Ныр 
чызг лæппуйы зæрдæмæ фæцыди. Фæндыди йæ, куы 6а- 
зонгæ уыдаиккой, уый, фæлæ йæ ныфс нæ хаста. Æппын- 
фæстаг уæддæр чызджы бафарста: «Цæуыннæ исты дзу- 
рыс?» — «Фæнды мæ æмæ нæ дзурын»,— дзуапп ын рад- 
та чызг. «Фæнды дæ æмæ нæ дзурыс?» — йæ ныхас ын 
ацахста лæппу. 
Дзанджери дæр мæм уыцы чызджы хуызæн фæкаст. 
Æрмæст чызджы фæндыд, афтæмæй нæ дзырдта, Дзан- 
джерийы та нæ фæндыд, Винерæйы куыстмæ афтæмæй 
райста. 
— Бауырнæд дæ,— Дзанджери йæ худын фæуагъта æмæ 
та йæ дæллаг был йæ дæндæгты æхсæн фæмидæг,— бар- 
вæндон цард паддзахæн дæр нæй... Гуыбыр кæнын 1суы 
нæ зонай, уæд сæр къуызырæй байдзаг уыдзæн. Адæй- 
маджы размæ цард ахæм цæлхдуртæ æрæвæры, æмæ сæ 
сæрты ахизынæй сæ иуфæрсты азилын хуыздæр вæййы... 
— Нæ мæ уырны, Винерæ ахæм цæлхдур уыди, уый... 
— Винерæйыл нав цæуы ныхас. 
— Уæдæ? 
— Æвæццæгæн мæ афтæмæй нал ныууядздзынæ. Ви- 
нерæ иунæг нæу. Йæ фæстæ цы тыхтæ лæууы, сæйраг 
уыдон сты. Сабазджери йæ хæстæг у... Стæй... 
287 

Нæ мæ бауырныдтой Дзанджерийы ныхæстæ. Сабаз- 
джери æмæ Винерæ кæрæдзийæн исты куы бавæиккой, 
уæд ныронг искуыцæй райхъуыстаид. Адæмæй ахæм 
хъуыддæгтæ басусæггæнæн нæй. Æппæты фыццаг та йæ 
ныццитт-цитт кодтаид Винерæ йæхæдæг. Уымæн æмæ 
алырдыгæй йæ фæндæгтæ асыгъдæг уыдаиккой. Бирæтæ, хи- 
цауад сын ницы хæстæг вæййынц, афтæмæй сæ сæхиуæттæ 
куы фæхонынц, уæд Винерæ ахæм фадатæй ма спайда 
кодтаид, уæлдайдæр æй йæ куыст уадзын куы бахъуыд, 
уæд, уымæн уæвæн нæ уыд. 
Дзанджери хин æмæ кæлæн у. Цæмæн афтæ загъта, 
уый фæстæдæр сбæрæг уыдзæн, ныр та уал æм дарддæр 
хъуыстон: 
— Стæй ма дын æндæр сусæгдзинад дæр зæгъдзынæн. 
Æрмæст æй дзурын никæмæн хъæуы. Сабазджери мæ 
бынатмæ хъавы æмæ рагацау йæхиуæтты æмбырд кæнын 
райдыдта. 
Нæ та мæ бауырныдтой уыцы ныхæстæ дæр. Сабаз- 
джери йæ бынатмæ хъавы, æмæ йын Дзанджери та йæхи- 
уæтты куыстмæ исын райдыдта! Æз ахæм Дзанджерийы 
нæ зыдтон, стæй йæ бынаты æндæр исчи дæр афтæ нæ 
бакодтаид. 
— Æмæ Сабазджерийæн йæхи бынат æвзæрдæр у? 
— Иу бынаты кæдæй нырмæ кусы! Стæй Борнæфимæ 
сæ мыды къæм бахауди. 
Куыд бамбæрстон, афтæмæй Дзанджери рæстдзинад 
зынæй зæгъдзæн, уымæн æмæ, æвзаг хъуыдытæ æмбæх- 
сынæн кæмæн рардæуыд, уыцы адæмы мыггагмæ хауы æмæ 
мæм, æнцондæр баныхасгæнæн цы хъуыддаг каст, уымæ 
рахызтæн. Цæвиттон, аивадон редакцийы дыууæ кусæ- 
джы нæ фаг кодта æмæ уал дзы иу уæддæр куы райста- 
иккам, уый мæ курсыты размæ дæр фæндыди, фæлæ мæ 
къухы нæ бафтыди æмæ йын æй ныр йæ зæрдыл æрлæу- 
уын кодтон. 
— Аивадон редакцийы куыст къуылымпы кæны. 
— Кæм сты д’ адæм! Æз абон дæр цæттæ дæн. 
— Иу уал ссардтон. 
— Чи у? Афтæ тагъд æй райардтай? 
— Тагъд нæу. Бирæ йыл фæхъуыды кодтон, фæлæ йын 
зæгъгæ æрæджы кодтон. Куы нæ сразы уа, уымæй тарстæн. 
— Уагæр чи у? 
-г- Æмзор. 
— Газеты чи кусы, уый? 
— 0. 
288 

«— Газеты кусæгæй арæх радиойы хорз кусæг нæ ра- 
уайы. 
Дзанджерийы ныхæсты ныхмæ мæ бон ницы зæгъын уыд, 
уымæн æмæ раст уыдысты. Курсыты цы ногдзинад ба- 
зыдтон, уыдонæй иу уыд, æцæгæйдæр, газет æмæ радиойы 
куысты бирæ хицæндзинæдтæ кæй ис, уый; йæ куыст га- 
зетæй чи райдайы, уый радиойы куыст фылдæр хæттыты 
йæхицæн кæй нæ садджын кæны. Уыцы хъуыддаг æз мæхи- 
уыл дæр бавзæрстон. Газет æмæ мæм радио театр æмæ 
кинойы хуызæн фæкастысты. Газет бирæ бæстондæр æмæ 
лæмбынæгдæр куыст домы, уым фæливыны фадæттæ нæй. 
Алы къæдзыджы тыххæй дæр дзуапп дæттын хъæуы. Дæ 
куысты фæстиуджытæ фондзыссæдз азы фæстæ дæр 
фенæн ис. 
Радио бынтон æндæр бындурыл лæууы. Æрхæцæн ны- 
сантæн æмæ дзы дамгъæ рæдыдтæн ницы нысаниуæг и. 
Цыфæнды рæдыд дзы куы фæкæнай, уæддæр уæлдæфы 
айсысæгау кæны. Уымæн цыоыр рæстæгмæ мæхæдæг дæр 
цалдæр хатты æвдисæн уыдтæн. Тæккæ худæгдæр — уæвгæ 
дзы худæгæй ницы ис — хабар та дзы æрцыди, кусын куы 
райдыдтон, уымæн йæ фыццаг бон. 
Нæхи станцæ кусын райдыдта æмæ радиомæ хъуыс- 
тон. «Хабæртты» фæстæ лæвæрдтой хъусынгæнинæгтæ. 
Фæстаг хъусынгæнинаг куы бакастысты, ууыл минут — 
дыууæ минуты рацыдаид, афтæ, цæрæнбонты дикторæй 
чи фæкуыста, уыцы ныллæггомау урссæр кæсæнцæстджын 
сылгоймаг тарстхуызæй мæ уæлхъус алæууыд. Цы кæныс, 
зæгъгæ, йæ оафарстон. 
— Фæрæдыдтæн æмæ цы акæнон, нæ зонын... 
— Кæм фæрæдыдтæ? 
— Мæнæ,— æмæ мын, фæстагмæ цы хъусынгæнинаг 
бакаст, уый машинкæйыл мыхуыргондæй мæ разы авæрд- 
та. 
Райстон æй æмæ кæсын: «Вагæттæцалцæггæнæн заво- 
ды клубы уыдзæн лекци ахæм темæйыл: «Хæцæнгæрзтæ 
уадзын — рæстæджы домæн». 
— Афтæмæй йæ æрбахастой? 
— 0. 
Цы йын загътаин? Цы йæм радтой, уый бакаст. Уый 
аххос дзы ницы уыд. Хъусынгæнинæгты тыххæй дзу- 
аппдæттæгæй рацыд рæдыд, фæлæ уый сæргъы та æз лæу- 
уын. Хъусынгæнинæгтæ сæрдары хæдивæгæн кæсгæ не сты, 
зæгъгæ, мын чи загъта, уыдонмæ дзæгъæлы байхъуыстон. 
Радиойæ цыдæриддæр хъуысы, уыдонæй алы мыры тыххæй 
10 Дэæбидыры хъул 
28? 

дæр дзуапп æз дæттын. Рæдыд цавæрфæнды куы уа, 
уæддæр хъусджытæ афтæ зæгъдзысты: сæ хицау дæр 
хуыздæр нæу. Уæдæй фæстæмæ ахæм æгъдау сæвæрдтон: 
иунæг рæнхъ дæр ме ’вастæй куыннæуал райхъуыса, афтæ, 
дикторæн та загътон: «Кой дæр æй мауал скæн!» 
Никæцæй мæм ницы хабаргæнæг фæци. Кæнæ рæдыд 
æппындæр ничи бафиппайдта, кæнæ та йæ чи бафиппайд- 
та, уыдоны ’хсæн дзырдхæссæг нæ уыд. Уыцы рæдыд га- 
зеты куы аирвæзтаид, уæд æй сæдæгай нæ, фæлæ мингай 
адæймæгтæ базыдтаиккой. 
Фæстæдæр мын уыцы диктор ахæм хабар радзырдта. 
Текст каст, афтæмæй цыдæр рæдыд ауагъта. Йæ хæд- 
уæлвæд радиохъусджытæй хатыр ракуырдта æмæ сæм дзу- 
рьк «Мæ раст рæдыд кæнын» «Мæ рæдыд раст кæнын»-ы 
бæсты. Куы зæгъын, ахæм рæдыдтæ газеты зындæр ауа- 
дзæн сты. Мыхуыры фæзындысты, зæгъгæ, уæд та сæ 
фæдыл фылдæр бæллæхтæ расайдзысты. Театр æмæ сæ 
киноимæ дæр уымæн абарстон. Æз артист нæ дæн. Театр 
æмæ кинойы никуы ахъазыдтæн, фæлæ уыцы хабæрттæм 
дæсны чи у, уыдон куыд зæгъынц, афтæмæй театр ар- 
тистæй бирæ фылдæр тыхтæ домы. Стæй хъуыддаг æрмæст 
^уый мидæг нæй. Газеты чи сахуыр уа, уый радиойæн ата- 
сын зынæй бакомы. Курсыты кæимæ уыдтæн, уыдонæй 
бирæтæ раздæр газеты куыстой æмæ сæ фылдæр хай ра- 
дио йæхицæн уарзон нал рахуыдта. Ахæм хъуыдытæ 
мæнмæ дæр иу æмæ дыууæ хатты нæ сæвзæрд, фæлæ сæ 
æргомæй никуы никæмæн загътон. Мæскуымæ чи 
æрæмбырд, уыдонмæ байхъусгæйæ æнæдызæрдыгæй бау- 
уæндыдтæн, æцæгæйдæр афтæ кæй у æмæ, газеты кусын 
чи райдыдта, уæлдайдæр дзы бирæ азты чи фæфæллой 
кодта, уый йыл йæ зæрдæ кæй никуы сивдзæн æмæ 
æдзухдæр газеты кусæгæй кæй баззайдзæн. Дзанджерийы 
ныхæстæ дæр мæм раст уымæн фæкастысты, фæлæ йæ 
ныхмæ цы ’рæвæрдтаин, уый уыдис æмæ йын загътон: 
— Радиойы дæр цалдæр азы бакуыста... 
— Æвзæр лæппуйы каст нæ кæны. 
— Æвзæры дын куыстмæ исын кæнын?.. . 
— Омæ, хорз. Кæд афтæ зæгъыс, уæд æй райсæм. 
— Уæдæ йын зæгъон æмæ йæ гæххæттытæ ’рбахæсса. 
— Зæгъ. 
Æндæр фарстатæ дæр ма мæм уыди, фæлæ сæ иннæ 
хатмæ аргъæвтон. Тарстæн, Дзанджерийы хорз зæрдæйы- 
уаг уыйбæрцы фаг куы нæ суа, уымæй æмæ нæ фембæлд 
ууыл ахицæн. 
290 

Хъуыддаг йæ быныл судзын ма бауадзон, зæгъгæ, Æм- 
зормæ бадзырдтон æмæ йын уавæр бамбарын кодтон. Раст 
зæгъгæйæ, Æмзор газеты дзæвгар азтæ бакуыста æмæ 
барвæндонæй нæ рацыдаид, фæлæ фатеры тыххæй ре- 
дакторимæ фæхъаугъа æмæ тынг ныххылтæ сты. Фатер 
райсын йæ къухы бафтыд, фæлæ хицауимæ нал балымæн. 
Афтæмæй иумæ кусын та лæгау лæгæн зæрдæниз йедтæмæ 
ницы у. 
Редактор Æмзорæн куыстæй ацæуыны тыххæй курди- 
ат бадæттын æнхъæл нæ уыд æмæ йын йæ гæххæтт куы 
бакаст, уæд фæуыргъуыйау. Нæ йæ фæндыд, ацыдаид уый. 
Газетмæ кусынмæ цæуджытæ йæм рады куы нæ лæууы- 
дысты, мыййаг. Нæ йæм байхъуыста. Тыххæй йын цы йæ 
бон уыд æмæ йын йæ гæххæтт бафыста. Дзанджериимæ 
куы ныхас кодтон, уый æртыккаг бон Æмзор æд 
гæххæттытæ ’рбацыд. Сдзырдтон хицаумæ æмæ мæ хъус- 
тыл нæ баууæндыдтæн. Цæхгæр фæиннæрдæм. Æрæджиау 
ахъуыды кодтон, раздæр мын куыд æнцонæй сразы, ууыл. 
Цыфæнды куыстмæ дæр, дам, хуымæтæджы хъуыддæгтæй 
никуымæ никæй райста. Стæй йæ мæхæдæг дæр уыйбæрц 
зыдтон æмæ, мæ фæндоныл дыууæ куынæуал загъта, уæд 
йемæ дарддæр æндæр хъуыддæгтыл уый тыххæй нал дзырд- 
тон. Фæлæ, куыд рабæрæг, афтæмæй æгæр раджы цин 
кодтон. 
Æмзоры цур мæ телефонæй дарддæр дзурын нал 
фæндыди, тарстæн, куы мæ бамбара, уымæй æмæ хица- 
уæн загътон, фæцæуын дæм, аныхас кæндзыстæм, зæгъгæ. 
Æмзорæн зæрдæ бавæрдтон, дзурдзынæн дæм, зæгъгæ, 
мæхæдæг хицаумæ ацыдтæн. Æнхъæлдтон, лæгæй-лæгмæ 
куы фембæлæм, уæд мæ бамбардзæн, фæлæ фæрæдыдтæн. 
Кæй дзы бафарстон, уыдонæй, дам, мын дзы иу дæр нæ 
раппæлыд. 
— Æз æй, ды кæй фарстай, уыдонæй æвзæрдæр нæ 
зонын. Стæй, кæй фарстай, уыдонимæ кусдзæн æви 
мæнимæ? 
Мæ ныхæстæй йæм иу дæр нæ бахъардта. 
— Радио æнæуи дæр, цы у, уый у æмæ ма дзы ахæмтæ 
дæр куы фæзына, уæд нæ раны уыдзыстæм. 
Къæрттæй цъула нæ аппæрста æмæ раздæхтæн, уæдæ 
цы кодтаин? Хыл кæнын хъуыди, фæлæ уый хъуыддаг 
тынгдæр цы ныссуйтæ кодтаид, æндæр йæ сырæзынæн 
ницы ахъаз уыдаид æмæ мæстæй судзгæйæ рацыдтæн. 
Ахæм уавæры никуыма бахаудтæн. Дзанджериимæ 
ныхасгонд куы нæ уыдаин, дзырд мын куы нæ раттаид, 
291 

уæд Æмзоры йæ куыстæй куыд рацæуын кодтаин? Но- 
джы ма йын редактор йæ курдиатыл йæ къух дæр куы 
æвæрдтаид... Цыма цыдæр адавтон æмæ мæ адæм иууылдæр 
базыдтой, афтæ мæм каст. Фæндыди мæ, æппæты фæс- 
тагмæ йæ — кæд ын æнæбазонгæ нæ уыди, уæд — Æмзор 
йæхæдæг куы базыдтаид, уый. 
Уыцы рахъуыды-бахъуыды фæкодтон еемæ мæ сæрæн 
ницы хос ссарын мæ бон бацис. Мæгуыр л’æджы йæ куыс- 
тæй фæхауæггаг кодтон æмæ мæхæдæг æнцад сбадын 
мæхицæн хæсыл куыд хъуамæ банымадтаин? Ныр Æм- 
зорæн та, бадзурдзынæн дæм, зæгъгæ, зæрдæ бавæрдтон. 
Йæ бадзурын афон дæр ралæууыд. Æмæ йæм куыд ба- 
дзырдтаин? Цæмæй йын йæ зæрдæ барухс кодтаин! Ца- 
лынмæ йæхæдæг нæ фæраздæр, уæдмæ исты æрымысын 
хъуыд. 
Дзенагомæ фæдзырдтон. 
— Æмæ уый нæхи лæппу куы у,— Æмзорæй куы рап- 
пæлыд, уæд мын чысыл фенцондæр.— Мæнæ ам нæ куыс- 
та?! Иууылдæр æй зонынц, уæд цы ныццæхгæрмæ? Уымæ 
та ахæм митæ вæййы. Райсдзæн æй, ма тыхс. 
— Куыд æй райсдзæн, куы нæ йæ исы, уæд?! 
— Цы бакæнай, уый зоныс? — цыма йæ исчи куы фе- 
хъуса, уымæй тарст, уый хуызæн йæ хъæлæс фæныл- 
лæгдæр кæнгæйæ загъта Дзенаго,— хистæр редакторты- 
ма рамбырд кæн, сæйраг редактор дæр семæ, афтæмæй 
æмæ йæм æмхуызонæй балæууæм. 
Мæ зæрдæмæ фæцыд Дзенагойы хъуыды. Фæдзырд- 
тон, кæмæй загъта, уыдонмæ, уавæр сын бамбарын код- 
тон, дыууæ машинæйы абадтыстæм æмæ хицаумæ балæу- 
уыдыстæм. Авд лæгæй йæ дæле куы рабадтыстæм, уæд 
Дзанджери хорзау нал фæци. 
— Цы хабар у? — адæмыл йæ цæст ахæсгæйæ тарст- 
хуызæй бафарста Дзанджери. 
Хъуыддаг Дзенагойы бар бакодтон æмæ мæлæты хорз 
сарæхст. Иннæтæй дæр алчи йæ ныхас баппæрста, æмæ 
уыйбæрц адæмы ныхмæ æрлæууын йæ бон нал баци... 
Фæстæмæ, цыма мыл бонсауизæрмæ хуым фæкодтой, 
уыйхуызæн фæлладæй здæхтæн, фæлæ уæддæр кæмдæр 
мæ зæрдæйы арфы рухсы зынг æрттывта. Цыма, фæуæ- 
лахизуæвæн кæм нæ уыд, ахæм тохæй сæрбæрзондæй ра- 
цыдтæн, мæхи афтæ æнкъардтон. Æмзор ахæм уавæры 
куы баззадаид, уæд æй цæрæнбонты мæ зæрдæмæ хаста- 
ин, ’цыма йыл гадзрахатæй рацыдтæн, афтæ йæ нымадта- 
ин. Уый та мæхицæн дæр нæ ныббарстаин, æппæты фыц- 
292 

цаг та Дзанджерийæн, уымæн æмæ мæ уый ахæм уавæры 
сæвæрдтаид. 
Мæ куыстмæ куы ’рцыдтæн, уæд Æмзормæ бадзырд- 
тон æмæ йын загътон, цæмæй æрбацæуа æмæ кусын рай- 
дайа. Цæмæй зыдта, ахæм ныхæстæ зæгъыны размæ цы 
уавæры бахаудтæн, уый? Куы ’рбацыди, уæд ын сæ 
æнæрадзургæ цы хос уыд?! Искæмæй фехъусыны бæсты 
сæ мæхицæй фехъусын хуыздæрæн равзæрстон, уымæн 
æмæ зыдтон, ахæм хъуыддæгтæ адæмы дзыхмæ куы баха- 
уынц, уæд сыл къухтæ æмæ къæхтæ кæй бафтауынц. 
V 
Мæ ног куысты мыл дыккаг зымæг аивгъуыдта. Уал- 
дзæджы ралæудимæ та зæрдæйы ног бæллицтæ райгуыр- 
ди. Кæд алы ацафон дæр хур иу ранæй фæкæсы æмæ йæ 
уыцы æнæивгæ цæстæй фæтавы, уæддæр алы адæймагмæ 
дæр хицæн æнкъарæнтæ райгуырын кæны, ныфсы хос ын 
чи фæвæййы, цыдæр хорздзинадыл æй чи баууæндын 
кæны, йæ сагъæстæ кæй фæрцы æрбайсæфынц æмæ йæм 
царды ног фæндтæ кæй руаджы равзæры. Хуры рæвдау- 
гæ тынтæм мит суанг фæсвæд рæтты дæр куыд атайы, сæ 
хъарм хъæды арфдæр къуымтæ æмæ хохы рæбинагдæр 
цъассытæм куыд баххæссы, афтæ ныккæсы зæрдæйы би- 
нагдæр æвæрæнтæм æмæ сæ батавы йæ узæлд æмæ 
рæвдыдæй. Уалдзæджы хъарм фæтых вæййы хъарм бæстæ- 
ты хъармыл дæр æмæ бæрæгоонмæ хонæгау фæсиды йæ 
базырджын бирæ хæлæрттæм. Арсы сыстырзæрдæ кæны 
йæ ирвæзынгæнæг лæгæтыл, калмы — йæ хуынкъыл. Баз- 
мæлынц зайæгойтæ, билцъ нæрсынмæ фæвæййы. 
Никæцы рæстæгимæ абарæн ис уалдзæгæн, уымæн æмæ 
уалдзæг у царды райдайæн, йæ сабидуг, йæ бындур. Адæй- 
магыл цалфæнды уалдзæджы куы ралæууа, уæддæр дзы 
иу иннæйы хуызæн никуы уыдзæн. Иухуызон уыдзысты 
æрмæстдæр уымæй, æмæ йын амонд кæй æрхæсдзысты, 
фæлæ йын дзы алкæцы амонд дæр йæхихуызон зынаргъ 
æмæ адджын уыдзæн. 
Нæ кусджытыл дæр фæзынди уалдзæджы æрцыд. Уыцы 
диссаджы чызг-фæсивæд сæ ног æмæ аив дарæсы, уыгæр- 
дæны дидинджыты сæрмæ гæлæбутæ куыд пæр-пæр кæной, 
уыйау сыл куы иу ран æрхæцы цæст, куы иннæ ран. Фæлæ 
абон сæ дарæс бынтон фендæрхуызон, растдæр зæгъгæйæ 
та, куыстмæ цы фæлысты æрбацыдысты, уый сæ ивын 
бахъуыд. Сæ бæрæгбоны фадыварц кусæн дзаумæттæй кæй 
293 

раивтой, уымæн æфсон уыд. Нæ кæртмæ базилын сфæнд 
кодтам æмæ йæ сæйраг хъуыддæгтæ раздæр чи ацарæзта, 
уыдон саукуыст райдайыныл уыдысты. 
Раздæр хъуыддаг улæфæн бонтæй иумæ аргъæвынмæ 
хъавыдыстæм, фæлæ се ’ппæтмæ дæр кусгæ бон бафыдæ- 
бон кæнын хуыздæр фæкаст, æмæ æз дæр сæ ныхмæ ни- 
цыуал загътон. Ноджы мын æмдзыхæй зæрдæ куы бавæрд- 
той, нæ сæйраг куыст нæ бакъуылымпы уыдзæн, зæгъгæ, 
уæд, кæй зæгъын æй хъæуы, сæ фæнд мæхи зæрдæмæ 
дæр фæцыд. Кæрты адæм фылдæрæй-фылдæр кодтой. 
Мæнмæ æнхъæлмæ кæсдзысты, уый æмбæрстон æмæ сæм 
æз дæр батагъд кодтон. Кусæн уæттыл зилгæ ацыдтæн. 
Бынаты дзы ничиуал разынд. Уынгмæ куы рахызтæн, уæд 
мæ хъустыл ауад тракторы уынæр. Агъуысты чъылдыммæ 
бацыдтæн æмæ, цалдæр боны размæ халын цы хæдзар 
байдыдтой, уый алыфарс сирены къудзитæ экскаватор 
къахын райдыдта. Мæ сæры æнахуыр хъуыды февзæрд. 
Уыцы бæлæстæ мæм аппарынмæ æвгъау фæкастысты. 
Цæмæй æвзæр у уыдон нæ кæртмæ æрбахæссын æмæ сæ 
рудзгуыты бын ныссадзын!.. 
Экскаваторы цурмæ бацыдтæн. Цы æрыгон саулагъз 
лæппу дзы бадт, уымæ къухæй ацамыдтон, чысыл-ма дæ 
куыст фæуадз, зæгъгæ. Мæ коммæ мæлæты дзæбæх дæр 
бакаст. Бæлæстæ æндæр ранмæ садзынмæ куы ласой, 
уымæй дзæгъæлы тарстæн. Иннæ бырæттимæ, дам, сæ 
фæсгорæтмæ ласдзыстæм. Лæппуйæн мæ хъуыды бамба- 
рын кодтон æмæ ныхмæ куы ницы загъта, уæд ын бафæ- 
дзæхстон, цæмæй къудзиты уидæгтæ къаддæр хъыгдард куыд 
цæуой, афтæ сæ арæхстгай къаха, мæхæдæг лæппу- 
фæсивæдмæ — цыма мæлæты бирæ уыдысты — фæдзырд- 
тон æмæ, æртæ-цыппар метры дæргъæн чи уыд, сæ уидæгтæ 
кæрæдзиуыл кæмæн стыхстысты, ахæм пыхс-къудзитæ айк 
мæцъисæй фæлдахæгау кæртмæ ласын райдыдтам. Фондз 
фæлтæрæны куы скодтам, уæд æй æгъгъæдыл банымад- 
тон, уымæн æмæ рудзгуыты бын фылдæр бынат нæ уыди. 
Дзыхъхъытæ къахын къудзитæ хæссынæй æнцондæр 
куыст нæ разынд. Ноджы нæ саукуыст кæнын ахуыр ни- 
чиуал уыд æмæ, кæд кæрæдзийы ивтам, уæддæр нæ хид 
къоппæй акалд. Иуæй-иутæн ма дзы суанг сæ армы- 
тъæпæнтæ дæр стæппæлттæ сты. Къудзитæ разындысты 
бирæуидагджын æмæ сын арф æмæ фæтæн дзыхъхъытæ 
къахын бахъуыд, фæлæ фæсивæдæй йæхиуыл ничи баца- 
уæрста. Бæлæстæ сагъд куы фесты, уæд мæхицæй фæбуз- 
ныг дæн. Къостайы цардæй иу хабар æрымысыдтæн. 
294 

Цæлыккаты Аннæмæ йæ писмотæй цалдæры разкъæртт 
къабайæн риуæгънæджыты кой кæны. Фæндыди йæ, ирон 
чызджытæ сæ къабатыл кæй дардтаиккой, ахæм риуæгъ- 
нæджытæн нывтæ скæнын æмæ сæ уыдонмæ гæсгæ уа- 
дзын райдайын. Рагацау йæхинымæр цин кодта, ирон чыз- 
джытæн ахæм лæвар куы бакæнон, уæд, дам, мын мæ ном 
уый фæрцы уæддæр мысдзысты. 
Сирен-къудзитæ сагъд куы фестæм, уæд не ’ннæ куыс- 
тытæй дæр зæрдæ ницæмæуал æхсайдта, æмæ алчи йæ 
кусæнуатмæ рацæйцыд, æз сæ разæй, афтæмæй. Ногсагъд 
бæлæсты цурмæ куы рахæццæ стæм, уæд, иууылдæр мæ 
куыд хъусой, афтæ загътон: 
— Æппын уæ зæрдыл куы ницæмæйуал лæууон, уæд- 
дæр-иу мæ ацы сиренты фæрцы æрымысут... 
— Æмæ кæд ам ды махæй фылдæр фæкусдзынæ, уæд 
та? — Дзенагойæ тынгдæр мæм ничи уæнды æмæ мæ ны- 
хасæн дзуапп раттынмæ æндæр ничи фæцарæхст. 
— Цы бæрæг и? Сымахæй фæстæдæр кæй æрбацыдтæн, 
уый афтæ нæ амоны, æмæ уæ фæстæ кусгæйæ баззай- 
дзынæн. 
Мæ ныхæстæ сæ зæрдæмæ æцæгæй нæ фæцыдысты 
æви мын уымæй мæ зæрдæ балхæнынмæ хъавыдысты, уый 
нæ бамбæрстон, фæлæ сын мæ куыстæй ацæуыны тыххæй 
афтæ æцæгæлонхуызæй кæй дзырдтон, уый хъыг кæй уыди, 
уый бамбæрстон. 
Мæ уатмæ куы бахызтæн, уæд мæ телефоны дзæнгæрæг 
райхъуысти. Дзанджерийы хъæлæс æнæуи дæр фæсус у, 
фæлæ йæхи æвзæр куы фенкъары, уæд оынтондæр 
æрныллæг вæййы. Æнæниз кæй нæу, уый йыл алырдыгæй 
дæр зыны: цы йæ хуызыл, цы йæ ныхасыл, цы йæ къах- 
дзæфыл. Йæ чемы куы нæ вæййы, уæд та йыл уыдон 
иууылдæр иумæ æртæфсынц. Йæ фæлурсдзинадыл баф- 
ты, йæ хъæлæс амæлы, йæ къахдзæф бынтон æруæзбын 
вæййы. Йæ хуыз æмæ йæ къахдзæфы уавæрæн телефонæй 
базонæн нæ уыд, фæлæ йæ хъæлæсмæ гæсгæ бамбæрстон, 
йæ низтæй йыл кæцыдæр кæй фæтыхджындæр. Уымæн 
æмæ йæм куы хъусай, уæд æнæниз йæ буары хæйттæй иу 
дæр нæу. 
Йе ’рвады ныхæстæ мæ зæрдыл æрлæууыдысты. Уый 
йæ рæстæджы Сæйраг Советы Президиумы секретарæй 
куыста, æмæ иу сылгоймагæн «Мад-хъæбатыры» орден 
лæвæрд æрцыд, фараст сывæллоны кæй ныййардта, уый 
тыххæй. Хорзæх ын бæргæ радтой, фæлæ йæ райсыныл 
нæ тагъд кодта. Цалдæр хатты йæм барвыстой, рацу æмæ, 
295 

дам, дын дæ орден кадджын уавæры раттæм. Æвæццæгæн 
æй йæ сывæллæттæй ничердæм æвдæлди æмæ йæ къухы 
æрбацæуын никуы бафтыд. Гæнæн нал уыди, æмæ гал 
хосмæ куы нæ цыди, уæд хосæн галмæ цæугæ æрцыди. 
Президиумы секретарь, сылгоймаг кæм цард, уыцы хъæу 
бабæрæг кодта æмæ ссардта хæрзиуæджы хицауы хæдзар. 
Уыцы гомгуыбын æмæ бæгъæввад сывæллæтты рæгъаумæ 
куы бакаст, мидæмæ бацæугæйæ сын сæ мæгуырдзинад 
куы федта, уæд йæ орден сисынмæ зивæг кæнын райдыд- 
та. Фæлæ, кæм æрбацыд, уым ма йæ фæстæмæ куыд ра- 
хастаид æмæ йæ «кадджын уавæры» — фараст сывæлло- 
ны æмæ сæ фыды цур — сылгоймаджы риуыл æрца- 
уыгъта. 
Сывæллæтты фыд, бæрзонд бухархуд — йæ сæрыл, 
къæдзлæдзæг — йæ къухы, афтæмæй пецы фарсмæ бадт. 
Йæ урс боцъотæ йæ астæубастмæ хæццæ кодтой. Дардæй 
æрбакæсæг фенхъæлдтаид, ацы зæронд лæг ацы хæдзармæ 
æнæнхъæлæджы æрбахауд, зæгъгæ, уымæн æмæ сывæл- 
лæтты мадæн фыдыфыдæн дæр æгæр зæронд уыдис. 
Дзанджерийы æрвад йæ куыст æххæстгондыл баны- 
мадта, фæлæ йæм æваст фестын æмæ рацæуын аив нæ 
фæкаст æмæ лæгимæ ныхæстыл фесты. 
Цыбыр рæстæгмæ йын йæ низтæй уыйбæрц ранымад- 
та, æмæ дзы, æвæццæгæн, кæй кой нæ ракодта, ахæм нал 
баззад. Куы-иу йæ игæрмæ бацамыдта, куы-иу йæ зæр- 
дæйыл фæхæцыд, куы-иу йæ уыргтыл йæ къух æруагъта. 
Уæд, а Дзанджерийы æрвад чи у, уый йын иу ранмæ ба- 
цамыдта, мæнæ дын ам нæ риссы, зæгъгæ. Зæронд лæг йæ 
мидбылты бахудт, йæ сæр батылдта, уым мын нæ риссы, 
зæгъгæ. Уыйау, Дзанджерийæ дæр цы нæ риссы, ахæм 
нæй, афтæмæй, дам, сылгоймæгты ’рдæм здæхт у... 
Телефонæй мын йæ уавæр дзурыныл фæци. Дысон- 
бонмæ, дам, нæ бафынæй дæн, мæ бынаты, дам, æндæр 
йæ хуыссæнæй стгæ дæр не скодтаид. Цыбыр ныхасæй, 
уыдон, цæй тыххæй æрдзырдта, уый размæйы фæн- 
дагæхсæдæнтæ уыдысты. Дзургæ та æркодта, бирæтæм 
хуымæтæг чи фæкастаид, æз та мæ уæнгæл кæмæй уыд- 
тон, ахæм хъуыддаджы тыххæй: обкомы бюромæ цæуын 
æмæ уым бон-изæрмæ бадын. Хуынды гæххæтт-иу, кæй 
зæгъын æй хъæуы, уый райста, цæуын та-иу арæх мæн 
бахъуыди. Цы ’нæцæугæ мын уыдис? Кæд-иу ахæм æмбыр- 
ды ’ бадын йедтæмæ ницы хъуыд, уæддæр мæм уымæй 
æвзæрдæр ницы каст. Ницы-иу куыстон, афтæмæй-иу 
бафæлладтæн, уыцы бон-иу куыстæн нал соæззыдтæн. 
2% 

^идæр куыд загъта, ацы бюромæ, дам, дыууæ диссаджы 
миниуæджы ис: иутæ, дам, дзы фаджысæй бацæуынц æмæ 
сызгъæринæй рацæуынц, иннæтæ сызгъæрин вæййынц, 
фæлæ фæстæмæ фаджысæй раздæхынц, ома иуы стыр 
бынаты сæвæрынц, иннæйы йе стыр бынатæй сисынц. Уыцы 
хъуыддæгтæм кæсын та мæнæн низыхаттæй фыддæр уыд. 
Обкомы кусджытæ бынатæй исынмæ дæр æмæ бынаты 
æвæрынмæ дæр куыд арæхсынц, уый та?! Иугæр лæг сæ 
зæрдæмæ нал цæуы, цæмæ йæм æнхъæлмæ кастысты, уый 
æххæст кæнынмæ нал арæхсы кæнæ та сæм, цыма нал 
арæхсы, афтæ фæкаст, уæд ыл мæгуыры бон акодта, 
куыйты хæринаг æй бакæнынц, зæххæй сисынмæ нал 
сбæззы. Уый хыгъд, йæ бынатмæ цæттæйæ дзæвгар рæстæг 
чи фенхъæлмæ кæсы, уымæн йæ хъул сах абады, æппындæр 
æй чи нæ фæзоны, уыдон дæр æй базонынц. Йæхиуыл ма 
суанг йæхæдæг дæр дис кæнын байдайы, мæ хуызæн лæгтæ 
Ирыстоны дыууæ дæр куы нæ ис, уæд мæ ныронг аууоны 
куыд фæдардтой, зæгъгæ. Уыцы нывтæм æцæгæлон цæстæй 
кæсын мæ бон нæ уыд. Цы æнæраст хъуыддæгтæ уыдтон 
— уыдон фенынæн та кæсæнцæстытæ ницæмæн хъуыд — 
уыдонмæ мæ маст фыхти, фæлæ мæ бон кæсын, хъусын 
æмæ мæсты кæнын йедтæмæ ницы уыд æмæ æртæ хъуыд- 
дагмæ дæр, æппындæр куы нæ арæхстаин, уæддæр арæх- 
сын хъуыд. 
Уыцы бон дæр иннæ бонтæй ницæмæй хицæн кодта. 
Æрмæст дзы иу хъуыддагæй разыйæ баззадтæн. Разыйæ 
баззадтæн, зæгъгæ, худæджы хос мын фæци. Стæй канд 
мæнæн нæ. 
Обкомы бюро æмæ худын кæрæдзимæ афтæ дард сты, 
æмæ уымæй дарддæр кæрæдзимæ дыууæ æндæр æмбары- 
нады сты, зæгъгæ, уый зын бауырнæн у, фæлæ, цы уыди, 
уымæй нæй куыд зæгъон? 
Цæвиттон, уартæ Цъæх цады хъæуы колхозы сæрдары 
йæ куыстæй истой. Фарста кæмæн бабар кодтой, уыдон 
куыннæ хъуамæ бацархайдтаиккой ахæм бæрнон хæс 
сæххæст кæныныл! Колхозы сæрдар йæ бынаты нæ, фæлæ 
хъæуы ныууадзынмæ дæр нал бæззыд, ахæмæй йæ рав- 
дыстой. Бартæ дын раттæнт, æндæр зæдæй хæйрæг сара- 
зынæн бирæ нæ хъæуы. Иуныхасæй, цы йын хъуыд, уый 
йын куы бакодтой, уæд Борнæфæн йæ ахуыр ныхæстæ 
зæгъын йедтæмæ ницыуал баззад æмæ сæ загъта: «Ахæм 
фæндон ис, цæмæй Цъæх цады хъæуы колхозы сæрдары 
йæ куыстæй сисæм. Æндæр фæндон искæмæ ис?» Фæстаг 
ныхæстæ куыддæр райхъуыстысты, афтæ, кæроинаг ру- 
297 

дзынджы цур чи бадт, уыдонæй иу лæг фестад æмæ загъ- 
та: «Мæнмæ ис æндæр фæндон! Цъæх цады хъæуы кол- 
хозы сæрдар йæ бынаты кусгæйæ баззайæд!» Уый уыдис 
колхозы сæрдар йæхæдæг. 
Адæмæй чи нæ ныххудт, иу ахæм нал баззад. Йæ ху- 
дын нал баурæдта Борнæф дæр. Йæхæдæг цыргъзонд 
уæвгæйæ, Борнæф тынг зын уавæры бахауд. Колхозы 
сæрдар йæ куыстæй истыл нымад уыд. Уымæй размæ цы 
бирæ ныхæстæ фæкодтой, уыдон иууылдæр ууыл дзурæг 
уыдысты, фæлæ колхозы сæрдар цы ныфс — уымæн 
æцæгæйдæр ныфс хъуыди, уымæн æмæ кæд уымæй размæ 
ахæм хъуыды искæй сæры сæвзæрд, уæддæр æй дзурын 
никуы бафæрæзта — æмæ цы ’рхъуыдыдзинад равдыста, 
уый мацæмæ æрдарын æнæхатырдзинад уыдаид æмæ об- 
комы фыццаг секретарь уыйбæрц æнæхатыр нæ разынд. 
Фарстамæ лæмбынæгдæр æркастысты æмæ æрцыдысты 
ахæм хатдзæгмæ — цавæр хатдзæгмæ æрцæуын дæ 
фæнда, ахæм хатдзæгмæ та чи не ’рцæудзæн! — колхозы 
хъуыддæгтæ афтæ æвзæр не сты, æмæ сын фæхуыз- 
дæргæнæн ма уа. Сæрдарæн та уавæр фæхуыздæр кæны- 
ны тыххæй æмгъуыд радтой æмæ йæ бынаты кусгæйæ 
баззад. 
Æмбырдтæй куыд фæлмæцын, афтæ куыстæй куы 
фæлмæцин, уæд, æвæццæгæн, бирæйы фаг не суаин. 06- 
комы бюройы фæстæ бон та нæм уыд партион æмбырд. 
Дзанджерийæн уырдæм æрцæуын дæр йæ бон нæ баци 
æмæ та мæ уым дæр партион организацийы секретарæн 
æххуыс кæнын бахъуыд. Адæм, цас æмбæлд, уымæй 
фылдæр дæр ма æрæмбырд, фæлæ та мын æмбырды кусгæ 
æрцыди. Президиуммæ мæ куы равзæрстой, уæд, сæрда- 
риуæг кæнын мæхимæ кæй хаудзæн, уый рагацау бамбæрс- 
тон æмæ нæ фæрæдыдтæн. 
Боны фæткыл баныхас кодтам. Фыццаг фарстайыл 
æрдзырдтам, дыккагыл ныхас кæронмæ фæцæйхæццæ 
кодта. Иу заман цæмæдæр гæсгæ адæм ныхасгæнæгмæ 
нал хъуыстой. 
Сыстадтæн æмæ мæм хæстæгдæр чи бадт, уыцы дыууæ 
сылгоймагмæ дзурын, ныхасы бар уæ алкæмæндæр 
уыдзæн, ныр та уал байхъусут, зæгъгæ. Уыдон дзургæ 
ницы скодтой, фæлæ сæ цæстытæ цармæ сарæзтой. Æз та 
уыдонмæ ’нхъæлмæ кастæн, кæд сæм мæ ныхæстæ фе- 
хъуысиккой æмæ дзæгъæл ракæс-бакæс нал кæниккой, 
зæгъгæ. Мæ фæндтæй куы ницы уад, уæд æз дæр цармæ 
скастæн æмæ бафиппайдтон, дынджыр цырагъ куыд сдыу- 
298 

уæрдæм, уый. Уалынмæ алырдыгæй арæхæй-арæхдæр 
хъусын райдыдтон: «Зæххæнкъуыст!», «Зæххæнкъуыст!» 
Æрæджиау мæм бахъардта, зæхх кæй нынкъуысти æмæ 
адæм сусу-бусуйыл уымæн кæй фесты. Диссаг мæм фæ- 
каст, иу дзы куыд нæ сыстад æмæ зæхх æнкъуысы, зæгъгæ, 
куыннæ загъта? Мыййаг дзы кæд йæ тæппуддзинадыл 
басæттын никæй фæндыд, æмæ дзы тæппуддзинадæй дæр 
ницы уыд. Æмбырд, кæй зæгъын æй хъæуы, баурæдтон 
æмæ, цыма мæлдзыджыты губакк цыргъ лæдзæгæй фæ- 
рæхуыстæуыд, уый хуызæн адæм сдыууæрдæм сты, сæ 
дзолгъо-молгъойæ хъустæ къуырма кодтой. Рацыди хæрз- 
цыбыр рæстæг, æмæ дынджыр залы змæлæг нал аззад. 
Æдде адæм ныхæстæ кæрæдзийы дзыхæй скъæфтой. Иу 
зæххæнкъуыстæй алкæмæн дæр хицæн зæххæнкъуыст 
рауад. Чи йæ бандонæй фæцæйхауд, кæмæн йе стъол 
фæбырыд, кæмæн цы. Æз та йæ ’мбаргæ дæр нæ бакод- 
тон. Зæххæнкъуысты размæ дæр мæ хъустæ кæйдæр ны- 
хас ахстой, æмæ, чи дзуры, уый базоныны тыххæй мæ 
бынатæй иу-дыууæ хатты сыстадтæн æмæ уыцы дыууæ 
хаттæй искæцыйы уыдаид, мæ нымадмæ гæсгæ, зæххы 
нызмæлд, æндæр æй иннæтæй уæлдай куыннæ хъуамæ 
банкъардтаин? 
Иу-дыууиссæдз минуты бæрц фæлæууыдаиккам æдде, 
цыма зæхх æнæмæнг дыккаг хатт, стæй та, чи зоны, æртык- 
каг хатт дæр нызмæлыдаид, уый хуызæн, фæлæ уый куы- 
нæуал базмæлыд, уæд фæстæмæ залмæ бацыдыстæм æмæ 
алчи йæ бынаты æрбадти. 
— Дарддæр не ’мбырды кой кæнæм,— загътон залы 
бадджытыл мæ цæст ахæсгæйæ, фæлæ мæм хъусæг куы 
нæ уыдис, уæд ницыуал дзырдтон. Чысыл фæсабырдæр 
сты æмæ мæ худын тыххæй уромгæйæ дарддæр сæрдари- 
уæггæнæджы куыст кодтон: — Сымах хъуамæ уæхи амонд- 
джын хонат... 
Хъыпп-сыпп никæмæйуал хъуыст. Бирæтæ дисы бацы- 
дысты, нырма нæ тас куынæма ’рцыди, уæд цæмæй амонд- 
джын стæм, зæгъгæ. Мæ ныхæстæ дæр, цæмæй басабыр 
уой, уымæ арæзт уыдысты æмæ уыцы хъуыддаг мæ къухы 
куы бафтыди, уæд мæ хъуыды дарддæр ахæццæ кодтон: 
— Коммунистон партийы историйы ахæм æмбырд нæма 
уыд, зæххæнкъуысты размæ чи райдыдта æмæ зæххæн- 
къуысты фæстæ дарддæр кæй ахæццæ кодтой. 
Бирæты цæсгæмттыл мидбылхудт фæзынд. Æхсызгон 
мын уыд, сæ тас сын чысыл кæй фæкъаддæр кодтон, уый. 
Дарддæр дзурын мын фенцондæр: 
299 

— Æмæ сымах бадут уыцы æмбырды. 
Уый фæстæ æрсабыр сты æмæ æмбырд кæронмæ ахæц- 
цæ. 
Зæххæнкъуысты хæдфæстæ нæхимæ бадзырдтон, æмæ 
мын Тимæ, цыма стыр хорздзинад æрцыд, уый хуызæн 
фехъусын кодта: 
— Зæхх нынкъуысти, уый базыдтай? 
— Адæмы фæрцы. 
Куыд «адæмы фæрцы», уый йын куы радзырдтон, уæд 
мын афтæ: 
— Бæди куы нæ уыдаид, уæд æй æз дæр нæ базыдтаин. 
Нæ цæлгæнæны цырагъ сæрфтон æмæ мæ быны бандон 
куыд нызмæлыд, уый банкъардтон, фæлæ мæм афтæ 
фæкаст, цыма мæхæдæг фæцудыдтон. 
Нæхимæ цæугæйæ дæр зæххæнкъуысты хабæрттæ мæ 
сæрæй нæ хицæн кодтой. Зæххы къори иунæг йедтЗемæ 
нæу, афтæмæй цал æмæ цал раны нызмæлы! Нæ фыдæлтæ 
бирæ кæмдæрты цардысты æмæ сыл зæххæнкъуысты 
азарæй иу æмæ дыууæ фыдбылызы не ’рцыдаид. Адæй- 
магæй исты куы фесæфы, кæнæ йæ дзаума куынæуал 
фæары, уæд арæх йæ фыртыхстæй афтæ фæзæгъьг. «Зæххы 
скъуыды ныххауди!» Ацы ныхæстæн раст-равджы рав- 
зæрæн нæ уыди. Кæддæр ахæм бæллæхтæ æрцыди, æмæ 
зæхх скъуыдтæ кодта. Стæй хуымæтæджы скъуыдтæ нæ, 
фæлæ-иу дзы исты куы ныххауди, уæд-иу ын ссарыны 
мадзал нал уыди. Уыцы скъуыдтæ-иу, æвæццæгæн, зæх- 
хæнкъуысты фæстæ фæзындысты... 
Нæхимæ дæр сæ зæххæнкъуысты хабæрттæ кæнгæ 
’рбаййæфтон. Ноджы Дунетхан дæр фæзынди æмæ иу 
хабар иннæйы ивынæй нал æнцади. Дунетхан кæм уа, уым 
мæ гыццыл хæрæфырт Зелимханæн дæр æнæуæвгæ нæй, 
уымæн æмæ æнæ кæрæдзи иу минут дæр нæ фæразынц. 
Уæлдай арæхдæр та нæм цæуын райдыдтой, гыццыл 
змæлджытæ нæм куы фæзынди, уæд. 
— Куыд у, мæ гыццыл хæрæфырт? — бафарстон Зели- 
мы æмæ йæ мæ хъæбысы æрбакодтон. 
— Нал æмæ мæ нал фæуадзы, цом Сосланы, дам, 
фенæм. 
— Æмæ йæ федтай? 
— Куыннæ йæ федта? — йæ бæсты дзуапп радта Ду- 
нетхан.— Абондæргъы иумæ куы хъазынц. 
Уадынмæ иннæ уатæй сывæллæтты хъæлæба рай- 
хъуыст. Сослан кæугæйæ рауади æмæ йæ хъаст Дунет- 
ханмæ бахаста: 
300 

«•— Дуне, æццæй, машинæ кæмæн балхæдтай? 
— Дæуæн, дæуæн, мæ гыццыл гæбул,— йæ хъæбысмæ 
фелвæста сывæллоны æмæ йын йæ цæссыгтæ сæрфынмæ 
фæци. 
— Уæдæ Уырызмæг афтæ куы зæгъы, мæн, дам, у. 
— Машинæ дæу у, фæлæ дзы уадз æмæ уый дæр ахъа- 
за. 
— Уый дзы бирæ фæхъазыди, стæй мæн у æмæ йын æй 
нæ дæттын... 
— Цом-ма Уырызмæгмæ,— æмæ иннæ уатмæ ацыдыс- 
ты. 
Цардыл хъуыды кæнгæйæ арæх афтæ адзæгъæл вæййын, 
æмæ мæ хъуыдыты райдайæнмæ фылдæр хатт фæстæмæ 
нал æрбаздæхын. Кæмдæр дзæгъæл быдырты мæ хъуы- 
дытæ æнæмæнузæгъæгæй баззайынц. Не ’рвадæлты усæн 
кадджын æмæ дзырддзæугæ æфсымæр уыди. Йæ цот дæр 
фæрæстмæ сты: уæлдæр скъолаты бакастысты, царды сæ 
бынæттæ ссардтой. Гъе, æрмæст йæ дыууæ чызгæй иу 
чындзы нæ цыди, йæ лæппуйæн та ус ракурын не ’нтыст, 
æмæ-иу нæ чындз йе ’фсымæры цоты кой кæнгæйæ афтæ 
загъта: «Адæмæй сын хай нæй!» Стæй ма-иу дзы ахæм 
ныхас дæр фехъуыстон: «Алцæмæн дæр амонд хъæуы». 
Нæхицæй афтæ куы зæгъон, адæмæй нын хай нæй, 
зæгъгæ, уæд, чи зоны, тæригъæд ныхас уыдзæн, фæлæ 
нæм дзы цыма уыйас стыр лæвæрттæ дæр нæма ’рхауд, 
афтæ дæр мæм кæсы.' 
Тимæйæ ницы хъаст кæнын, кæд ын хъазгæйæ бирæ 
цыдæртæ фæзæгъын, уæддæр. Иуæй-иу хатт мæ фырхъал 
ныхæстæм дæр бахæццæ вæййын. Уæд мæхи уæлæрвтæм 
сисын. Тимæйы та зæххыл лæугæйæ ныууадзын. Иуахæм 
заман та йын афтæ зæгъын: «Æз дæу æфсæрмæй ра- 
куырдтон. Цæмæн, зæгъгæ, мæ нæ бафæрсдзынæ, уый зо- 
нын, æмæ дын дзуапп æнæфæрсгæйæ дæр ратдзынæн: дæ 
размæ æз бирæ кæуылдæрты дзырдтон æмæ мын дзы ра- 
зыйы дзуапп ничи радта. Дæумæ дæр ахæм дзуапп 
æнхъæлмæ нæ кастæн, фæлæ мын æнæнхъæлæджы куы 
сразы дæ, уæд ма дын цы ’нæкургæ уыди. Иу ныхасæй, 
æфсæрмы азар мф басыгъта». 
Тимæ йæ мидбылты бахудт, æмæ йæ «маст» исынмæ 
фæци: 
— Дыууæ лæппуйы мад дæн, уæддæр ма мæ йæ фыртæн 
курынмæ чи хъавы, ахæм устытыл дæр амбæлын. 
— Цæттæ гæды ныхæстæ! 
— Уæдæ-ма Дунетханы бафæрс. 
301 

— Дунетхан дæр дæ фарс уыдзæн, уæдæ мæ фарс 
рахæцдзæн?! 
— Уый худæг уыди! Ибон хуыцаубон мæ мады- 
рвадæлтæм чызгæрвысты куы уыдыстæм, уæд хъазты дыу- 
уæ усы бадгæ баййæфтам. Фæндырдзагъд куы фæсабыр, 
уæд дзы мæнмæ амонгæйæ иу иннæмæ дзуры: «Мæнæ-ма 
ацы чызджы дæ лæппуйæн ракур...» 
Уыцы ныхæстæ æрымысгæ кæй нæ уыдысты, уый мæ 
уырнгæ куыннæ бакодта, фæлæ сæ Тимæйæн йæ фарсыл 
хæцын куыд хъуамæ бауагътаин æмæ йын афтæ зæгъын: 
— Мæнмæ гæсгæ, уыцы ус кæнæ цæстæй хъуаг уыд, 
кæнæ сæрæй! 
Ногæй та йыл худæг бахæцыд... 
Дунейы рухс цы дыууæ лæппуйæн фенын кодта, уыдон 
тыххæй ницы зæгъын. Уæвгæ, суанг Тимæйы куынæма 
базыдтон, уæд дæр цæмæ бæллыдтæн, уый мæ цæстæй 
федтон. 
Уæдæ Дунетхан дæр йæ цæрæн хæдзар ссардта. Му- 
харбегæн æй нæ хæрæфырттæ оацамыдтой. Сæ лæппу мæ 
кæм фены, уым уыцы хабары кой æнæракæнгæ нæ 
фæвæййы. Бафæрсы мæ Дунетханы цардæй. Кæд, дам, нæ 
искуы фелгъитут, йæ хъуыддаггæнæг мах кæй уыдыстæм, 
уый тыххæй. Никуы йын ницæмæй рахъаст кодтон. Æдзух 
мын ахæм ныхæстæ кæй фæкæны, уымæ гæсгæ мæм афтæ 
фæкæсы, кæд ын, зæгъын, Дунетхан искуы исты загъта 
кæнæ æндæр искæмæй исты æрыхъуыста. 
Мухарбег у æмæ дзы ницæмæй хъæстаг дæн. Фыццаг 
хатт æй куы федтон æмæ мæм цы хуызæн лæг фæкаст, 
мæ уыцы хъуыды абон дæр нæ аивтон. Уæдæ сæ бинонтæй 
дæр, кæд сыл мысгæ æркæнон, æндæр сæ ницæмæй ра- 
хъаст кæнын мæ бон у. 
Бæди бынтон æндæр уавæры ис. Уый, зондджын лæджы 
загъдау, кæимæфæнды хæрыныл не сбаддзæн, фæлтау 
æххормаг уæвын йæхицæн хуыздæрæн равзардзæн. Уый 
мæ тынгæй-тынгдæр уырнын райдыдта. Алкæмæн дæр йæ 
амонд конд у. Хъысмæты нывыкарстæй æддæмæ ахизæн 
никæмæн ис... 
Дунетхан Уырызмæг æмæ Сосланимæ фæхъазыд æмæ 
фæстæмæ рацыд. Уырызмæг йæ фæдыл рауад æмæ йын, 
махмæ дæр хъуыст, афтæмæй йæ хъусы бадзырдта: 
— Ма-иу дæ ферох уæд. 
— Нæ мæ ферох уыдзæн, ма тæрс,— зæрдæ йын бавæрд- 
та Дунетхан. 
Дунетхан мæм йæ цæст æрныкъуылдта æмæ, Уырызмæг 
302 

кæцæй рауад, уыцы уаты куы фæмидæг, уæд мын афтæ: 
— Йæхицæн дæр ахæм машинæ æлхæнын кæны. 
— Омæ уæртæ сæ машинæтæн ныккæнæн куы нæ и, 
уæд ма йæ цавæр машинæ хъæуы? 
— Ох, Хъазыбег, уый сывæллон у! — йæхи мыл сцагъ- 
та Дунетхан. — Æз ын балхæндзынæн, дæу ницы хъуыд- 
даг ис. Кæсыс? 
— Уыцы «кæсыс» æмæ ды! 
— Мах æрдхæрдтæ стæм, уый æмбар. Кæсыс? 
Зелимыл дæр та йæ мады митæм худæг бахæцыд. Ахæм 
заман йæ цыфæнды куыст дæр фæуадзы æмæ Дунетханæй 
йæ цæст нал фæисы, йæ алы «кæсыс?»-æн дæр йæ хъæ- 
лæсыдзаг ныххуды... 
Дунетханитæ куы ацыдысты, уæд канд къаддæр нæ 
фестæм, фæлæ нын цыма цыдæр нал фаг кодта, афтæ 
мæм фæкаст. Дунетхан Бæдийы хуызæн дæр нæу æмæ мæ 
хуызæн дæр. Иæ зæрдæйы конд дзæвгар парахатдæр у. 
Бирæ адæмы ’хсæн йæхи хуыздæр æнкъары, хъæлдзæгдæр 
ын у, йæхимæ амондджындæр фæкæсы. Мах Бæдиимæ 
æндæр зондыл хæст стæм. Бирæ адæм кæм вæййы, уым 
нæ дыууæ дæр нæхи сидзæрхуыз фенкъарæм. Æмæ кæд 
Бæдийæн, кæимæ йæ нæ фæфæнды, уыдонæй йæхи иппæрд 
кæнын йæ къухы æфты, уæд мæнæн мæ цард бынтон 
æндæрхуызон уавæрты ивгъуыйы. Мæ чысылæй фæстæмæ 
дæр раздзæуæгыл нымад никуы уыдтæн. Суанг-иу дыу- 
уæйæ кæимæ баззадтæн, уымæн дæр мæхи хистæр никуы 
рахуыдтон. Уыцы хъуыддагыл уымæй размæ никуы ахъуы- 
ды кодтон. Искæй фæдыл-иу куы цыдтæн, æнæнхъæлæджы 
иу мын фæндагамонæг куы фæзынд, уæд ма мын-иу æхсыз- 
гон дæр уыди. Къобосты хъæдмæ хъæндæлытæм цыбырдæр 
фæндагыл никуы никæй ахуыдтон. Æрыскъæфджындæр 
оынат æнæискæй æххуысæй никуы ссардтон. Фæсхъæу- 
уатмæ адджынуидаг агурæг мæхи разæй цæуæг никуы 
акодтон, уымæн æмæ иу ран дæр æмæ иннæ ран дæр 
иннæтæй къаддæр хæттыты нæ уæвгæйæ фæндæгтæ мæ 
зæрдыл нæ дардтон æмæ мæ тынг куы фæндыдаид, уæддæр 
искæй мæ фæдыл ахонынмæ мæ ныфс никуы бахастаин. 
Уымæ гæсгæ цыфæнды хъуыддаджы дæр разæй никæцы 
ран цыдтæн. Уымæй мæхи дæлджинæггондыл никуы ны- 
мадтон. Нæ фæлæ ма мæм хуыздæр дæр каст, хъуыд- 
дæгтæм мæнæй дæсныдæр чи у æмæ зæрдæдарæн к^руыл 
ис, ахæмтæ мæ разæй кæй цæуынц, уый. 
Фæлæ царды куыд арфдæр ныгъуылдтæн, афтæ мæ йæ 
уылæнтæ тынгæй-тынгдæр размæ схуыстой æмæ æппын- 
303 

фæстаг æрлæууыдтæн бирæ адæмы сæргъы. Фæсивæды 
газетмæ куы рацыдтæн, уæд ма ахæм хъуыдыты ахæсты 
бахаудтæн. Уыйбæрц адæмы сæргъы æрлæууон, уый ак- 
каг мæхи нæ хуыдтон. Цыма, цы адæмы бæрны бацыдтæн, 
уыдоны фаг хъаруйы хицау нæ дæн, афтæ мавм каст. Но- 
Джы, куыст кæй нæ зыдтон, уый та мæ бынтон амардта. 
Зонгæ та йæ куыннæ кодтон?! Уымæй размæ мæхæдæг иу 
æмæ дыууæ радиобакасты нæ бацæттæ кодтон. Фæлæ 
уыдонæй иу дæр æз æххæст цæттæйыл нæ нымадтон. Æз- 
иу æрмæстдæр архайдтон, фыссын кæм хъуыди, уыцы ран. 
Бакастæн та фыст йе ’мбисы бæрцыл нымад дæр нæ цæуы. 
Мæнæн та-иу иннæ хъуыддæгтæ дарддæр радиойы кусæг 
йæхæдæг ахæццæ кодта. Стæй ныхас канд ууыл дæр нæ 
цæуы. Радиойы куыст цæмæдæр гæсгæ зæрдæйыл не 
’мбæлди. Бындурондзинад дзы кæй нæ уыд, уымæ гæсгæ. 
Бындурондзинад та мæм цы нæ каст? Æппæт фæллæйттæ 
дæр-иу ныхæстимæ кæй атахтысты, сæ фæд дæр-иу кæй 
нал аззад, уый. Уæдæ дзы бæрнонддзинад дæр уæлæнгай 
æвæрд уыд. Газеты ахуырæй куыст цæсты фаг нæ аха- 
дыдта. Бакастæн-иу цы хъæлæстæ фыст æрцыд, уыдон-иу 
мыхуыргондæй куы кастæн, уæд-иу мæ сæрыхъуын арц 
сбадт, афтæмæй сæ адæмы ’хсæнмæ куыд ауадзæн и, 
зæгъгæ. Мæ хъуыды-иу кæмæн бамбарын кодтон, уый-иу 
мыл йæхинымæр, куыд æмбæлд, афтæ фæхудт, стæй мын- 
иу хъæрæй, сæрыстырхуызæй загъта: «Хъусгæ йæм куы 
кæнай, уæд хорз уыдзæнис». Æз та-иу ахæм заман газет 
мæ цæстытыл ауайын кодтон. Ахæм фыст мыхуыры ра- 
уадз, уæд уацхæссæгыл къуыппæн зарæг скодтаиккой. 
Рæстæг цыди. Куысты лыстæг хабæрттæм лæмбынæгдæр 
кæсын райдыдтон æмæ дзы чысыл цæуылдæртимæ сразы 
дæн, фæлæ сæйраг хъуыддæгтæм мæ цæстæнгас нæ аив- 
тон. Ноджы ма мын нæ диктор, кæддæр хæснагыл цы ми 
бакодта, уый куы радзырдта, уæд мæ тынгдæр бауырныд- 
та, радио æмæ газет арв æмæ зæххау кæрæдзимæ дард 
кæй сты. 
Уыцы хабар та афтæ уыдис. Диктор Зæронд хъæуы 
уазæгуаты уыдис æмæ дзы йе ’рдхæрдтæ ракуырдтой, 
цæмæй сын радиойæ сæ хъæуы кой скæна. Диктор исты 
æрмæг ныффыссыны бæсты бавдæлд, æмæ боныхъæды 
тыххæй бæрæггæнæнтæ куы лæвæрдта, уæд дзы ахæм 
хъуыдыйад дæр фæкодта: «Зæронд хъæуы сæрмæ баддзæн 
мигъ». Ахæм хаоар дæр та, зæгъæм, газеты ацыдис, зæгъ- 
гæ, уæд цытæ ’рцыдаид, уый цæстытыл зын ауайынгæнæн 
нæ уыд. Уыцы хабæрттæм гæсгæ дын куысты арф аны- 
304 

гъуылын, цыфæнды тынг дæ куы фæндыдаид, уæддæр нæ 
байтыстаид. Уæвгæ, арф аныгъуылæн цы куысты нæй, 
ахæм, æвæццæгæн, зын ссарæн у, фæлæ мæнмæ цæмæдæр 
гæсгæ афтæ каст. 
Æнæуи та, мæ дæлбар чи уыд, уыдон сæ куыст зыдтой. 
Чи — хуыздæр, чи — хуыздæрхъуаг. Мæнæй йæ исчи 
æвзæрдæр зыдта, уый зæгъын мæ бон нæ уыд. Фæлæ 
æфсондзы бынмæ куы бацæуай, уæд уæрдонæн æнæласгæ 
цы хос уыд! Æмæ йæ æз дæр ластон. Ластон æй, цы бирæ 
æххуысгæнджытæ мын уыди, уыдоны фæрцы. Æрмæст се 
’ппæт цæдыл размæ нæ хæцыдысты. Иутæ, цыма хæцынц, 
сæхи афтæ дардтой, иннæтæ та йæм цæлхдуртæ æвæрдтой, 
кæм та — фæстæмæ хæцыдысты. Кæй зæгъын æй хъæуы, 
цæлхдурæвæрджытæ æмæ фæстæмæхæцджытæ сусæгæй 
архайдтой, фæлæ цьдфа&нды сусæгдзинадæн дæр искуы 
æнæраргомгæнгæ нæ вæййы. 
Хæрз1ценæджы æдзухдæр раздæр базонынц, уымæн 
æмæ1йæм æмбæхст ницы вæййы. Куыстыл æнувыд чи уыд, 
хинæй чи нæ цыд, æххуыс мæ кæм хъуыд, уым мæ æнæ- 
дзургæйæ чи ’мбæрста, уыдон æнцонæй сбæрæг сты. Мæ 
ныхмæ чи архайдта, фæкæлон æмæ мауал сыстон, уымæ 
чи бæллыди, уыдон дæр сæхи бамбæхсын нæ бафæрæз- 
той æмæ сæ сабыргай кæрæдзийы фæдыл сæхи къæхтæ 
хурмæ хастой. Сæхи къæхтæ уымæн, æмæ сыл сæ хъуыд- 
дæгтæ комдзог цыдысты. Къуыбылой куы халай, уæд та 
йæ кæронæн æнæразынгæ нæ вæййы. 
Дис цæуыл кодтон: цал раны куыстон, уал раны мæхи- 
уыл бавзæрстон мæнгарддзинад. Алкæмæ дæр-иу æмхуы- 
зон цæстæй кастæн, фæлæ-иу цыбыр рæстæджы фæстæ 
рабæрæг, кæцыдæртæ галиу зондыл хæст кæй сты æмæ 
сæ кæй нæ фæнды иннæты æмцыд кæнын. Афтæмæй-иу 
мын фæзынди, мæн йе знаг чи хуыдта, æз та — мæ ныхмæ 
тохгæнæг, ахæмтæ. Цæмæн афтæ уыд, уымæн абон дæр 
мæ бон дзуапп раттын нæу. Иу хъуыддагыл кусджытæ 
цæуыннæ хъуамæ уой иу зондыл хæст? Цæуыннæ хъуамæ 
кусой иумæйаг хорздзинадыл, æппæтæн дæр пайда чи 
уыдзæн, ууыл? Куы зæгъын, кæмдæриддæр кусын рай- 
дыдтон, уым-иу мын æнæмæнг знæгтæ фæзынди, мæхи 
хъахъхъæнын мæ кæмæй хъуыд, мæ хорздзинадæй йæ 
цæстысындз чи уыдта, ахæмтæ. 
Радиойы ахæм адæймаг уыдис æрмæстдæр иу — Ви- 
нерæ. Иннæтæй кæй уæлæнгай зыдтон, кæй — хорз, фæлæ 
дзы мæхицæн знаг никæй хуыдтон, стæй се ’хсæн ахæмтæ 
разындзæн, уымæ дæр не ’нхъæлмæ кастæн. Рæстæг куыд 
305 

цыди, афтæ дзы, чи цы уыд, уый тынгдæр æмбарын рай- 
дыдтон. Разынди дзы алыхуызæттæ дæр. Сæ фылдæр Дзе- 
нагойы хуызæн курдиатджын æмæ куыстуарзон уыдыс- 
ты, уый зæгъын мæ бон нæ уыд, стæй афтæ уæвгæ дæр 
никуы вæййы. Фæлæ Дзенагойы хуызæн куыстыл æну- 
выдæй сæхи бирæтæ æвдыстой. Уыдис дзы, кусын чи зыд- 
та, афтæмæй рогæй цæуын чи сахуыр æмæ уаргъ йе 
’ккоймæ хæстæг чи нæ уагъта, ахæмтæ дæр. Уыдон сайдæй 
цыдысты се ’мбæлттыл — кæд сайдæй кæуыл цыдысты, 
уыдоны сын æмбæлттæ рахонæн ис, уæд — иумæйаг 
кæвдæсæй та архайдтой фылдæр хай атоныныл æмæ сын 
уый æнтысгæ дæр кодта. 
_Лæг цæуыл сахуыр уа, уый та зын халæн у. Кæйдæр 
хай куы хæрай, кæйдæр дон куы нуазай, иу бон нæ, фæлæ 
бирæ рæстæг, уæд дæм фæстагмæ афтæ кæсын райдайдзæн, 
цыма дæхи хай хæрыс, дæхи дон нуазыс æмæ дын цасфæн- 
ды куы дзурой, рæдигæ кæныс, афтæ кæнын не ’мбæлы, 
зæгъгæ, уæддæр дæм нал хъардзæн, дæ рæдыд сраст кæ- 
нынмæ дæм чи сида, уымæй де сæфт уынын райдайдзынæ, 
раст ныхасмæ байхъусыны бæсты йæ ныхмæ тохы 6а- 
цæудзынæ, тæккæ чъизидæр хотыхтæ райсдзынæ æмæ дæ 
уромæг уромын нал фæраздзæн. 
Цæрæнбонты мын фæлывд адæймагæй æнаддæр нæй, 
хин æмæ кæлæнæй ме сæфт уынын, искæуыл гадзрахатæй 
чи цæуы, уымæ куыдфæндыйы цæстæй никуы акастæн. 
Æмæ та ацы ран дæр ахæмтæ разынд. Разынд нæ, фæлæ 
мæ тæккæ размæ фесты. Куыд хъуамæ бацъынд кодтаин 
мæ цæстытæ, сæ мæнгард митæ арвы хъугæй бæрæгдæр 
куы уыдысты, уæд! Æз сæ, ничи мын æххуыс кодта, 
афтæмæй базыдтон, стæй æппæты фæстагмæ. Иннæтæ сæ 
зыдтой. Афæдз æмæ дыууæ азы нæ, фæлæ бирæ азтæ. 
Æмæ, цыма ницы уынынц, сæхи афтæ дардтой. Мæнæн 
та афтæ мæ бон нæ уыди. Æз, æнæрастдзинад куы уынон, 
уæд мын цард ад нæ кæны, цыма тæригъæддзинад мæхимæ 
исын, афтæ мæм фæкæсы æмæ мын, æвæццæгæн, знæгтæ 
дæр афтæмæй фæзыны, ме сæфтмæ бæлджыты адæмы 
’хсæн мæхæдæг ссарын, сæ хотыхтæ сын мæхимæ мæхæдæг 
саразын. 
Чи зоны, уым хорзæй ницы ис. Аппарын кæй хъæуы, 
ахæм миниуæг у, фæлæ хорз миниуæг дæр æмæ æвзæр 
миниуæг дæр æнцон аппарæн куы уаиккой, уæд адæм 
иууылдæр хорзтæй агæпп кæниккой, иу дзы иннæйы знаг 
нал хонид. Фæлæ «куы уаид»-æй цард нæй. Адæмы æхсæн 
ахастдзинæдтæ бирæ вазыгджындæр сты æмæ сæ цæрæн- 
306 

бонты тох уымæн не ’нцайы, æвзæр дзы хорзы сæфтмæ 
уымæн бæллы, раст æмæ зылын фæрсæй-фæрстæм уымæн 
цæуынц. Нæ уыд мæнæн дæр мæ бон, цы чъизи митæ уыд- 
тон, уыдон нæ уынын æмæ та мæхицæн ног фыдæбæттæ 
æрымысыдтæн... 
VI 
Дард бæлццон, дам, йæ райгуырæн бæстæм куы ’рæфты, 
уæд æм афтæ фæкæсы, цыма ног райгуырд. Æз дард 
бæлццон нæ дæн, бирæ рæстæг дæр æдде никуы фæвæййын, 
фæлæ мæ хъæумæ цал хатты æфтын, уал хатты ногæй мæ 
сабидуг раздæхы, мæ цæстыты раз сыстынц ивгъуыд 
бонтæ, мæ зæрдæйы рæсугъддæр бынаты чи æрцард, уыцы 
нывтæ. Цины дæр æмæ зианы заман дæр, цыфæнды 
æнæвдæлон куы вæййын, фæстæмæ цыфæнды тагъд куы 
фæкæнын, уæддæр мæ хæдзары рæзты суайын кæнæ æр- 
уайынæн рæстæг ссарын. Нæ хайы дæллаг фæрсты хъæугæ- 
ронмæ ахæццæ вæййын æмæ быдырыл мæ цæст ахæс- 
сын. Цы гыццыл æмæ мæм къуындæг фæкæсы, кæддæр, 
сывæллоны цæстæй кæсгæйæ, йæ арæнтæ арвы кæрæттæм 
кæмæн æххæстысты, уыцы «хайы кæрон» — афтæ хуыд- 
там æппæт бинонтæй дæр, нæ цæхæрадоны фæстæ суанг 
Куыройыдоны онг чи айтынг, уыцы кæрдæгæмбæрзт 
тъæпæн. Уæвгæ канд хуымæтæджы кæрдæг нæ зад йæ 
зæххыл. Уыдис дзы цъымарабынтæ, æмæ алы малы дæр, 
куыд йæ астæу, афтæ йæ былгæрæтты дæр зади, астæумæ 
чи æххæст, цыргъбырынкъ судзинæнгæс ахæм дза- 
лагæрдæг. Бындзарæй-иу ыл арæхстгай куы схæцыдаис, 
уæд-иу йæ уидагрæбынæй фæхицæн уыдаид, æмæ-иу дзы 
мах ехсытæ сбыдтам. Фылдæр — æртыгай тæгтæй, фæлæ 
дæсныдæр чи уыд, уыдон арæхстысты цыппæргай тæгтæй 
бийынмæ дæр. Ахæм ехс-иу рауад ставддæр æмæ фи- 
дардæр. Йе ’ддаг бакаст дæр-иу цæсты тынгдæр ахадыд- 
та. Уый хыгъд æртыгай тæгтæй быд ехсæн йæ цъыкк 
цъæхснагдæрæй хъуыст. 
Нæ хайы кæрон — йæ хæдфæстæ, зæхх хъæздыгдæр 
кæм уыд, уым бирæ уыди гакъуындела, йæ цъар сæнк 
кæнæ хъæндæлыйы хуызæн астигъын кæмæн фæхъæуы 
æмæ афтæмæй хæргæ чи у, ахæм зайæгой. Диссаг цы у, 
адæймаг, дам, дзы расыг кæны, зæгъгæ, хъуыстон, аф- 
тæмæй дзы цас фæхордтон — иу хатт йедтæмæ йын йæ 
арахъхъы миниуæг никуы бавзæрстон. 
Ныккæнæн дзы нæ уыдис битъынайæн. Иуæй-иу рæтты- 
307 

иу афтæ бæрзонд фæцыд, æмæ пысырайæн бар нæ 
лæвæрдта. Фос кæдæм æфтыдысты, уыцы рæтты цы битъы- 
на зади, уый-иу баззад дзæвгар ныллæгдæрæй. Куыройы- 
донмæ хæстæгдæр, чысыл æмæ рæстæмбис суадæтты сæр- 
ты, æнæдзабыртæ раласгæйæ зындæр бацæуæн кæдæм уыд, 
уым фембæлдаис æрыскъæфтыл дæр. Сæ сырх-сырхид 
цæстытæ-иу куы иу ранæй ферттывтой, куы — иннæ ранæй. 
Тæккæ ставддæртæ та — цæстдзыдæй тарстысты, цы! — 
хъоло æмæ мæнтæджы сыфты бын æмбæхстысты. 
Æрыскъæфджын бынæттæм сæхи хæстæг ластой урс 
дидинджытæ, мæнæ лыстæг æмæ даргъ æрдæгбæгънæг 
зæнг кæмæн ис æмæ-иу раздæр «хæцдзæн-нæ хæцдзæн», 
уый фæстæ та «уарзы-нæ ^арзы»-йæ кæмæй хъазыдыстæм, 
уыцы урс дидинджытæ. Йæ урс-урсид сыфты астæу цы 
рæсугъд бур зиллакк ис, уымæ басмудынæй хуыздæр-иу 
мæм ницы каст. Цыдæр диссаджы тæф-иу дзы ракалд, 
адæймаджы уæнгты-иу чи ахъардта. Цæмæдæр гæсгæ-иу 
мæм афтæ каст, цыма-иу ахæм сулæфты фæстæ фестырдæр 
дæн. Бирæ хæттыты-иу ме уæнгтыл дæр схæцыдтæн, цыма- 
иу мæхицæн уайдзæф кодтон, дæ дæргъыл куы бафтыд, 
уæд дæхи бæрзонддæр цæуыннæ сисыс, зæгъгæ. Урс ди- 
динæгмæ абон дæр кæддæры цæстæй кæсын. Кæмфæнды 
йыл куы фембæлын, уæддæр ыл мæ цæст æнæрæвæргæ 
нæ фæвæййын. Ныккæсын ын йæ гыццыл бур чъиримæ, 
йæ тæфæй йын сулæфын æмæ та нæ хайы кæрон мæ цæсты- 
тыл ауайы. 
Нæ хъæугæрон дæр æмæ нæ иннæ быдырты дæр тынг 
бирæ дидинджытæ зади, фæлæ дзы урс дидинæджы хуы- 
зæн мæ зæрдæйæн æппæты адджындæр фæци бур дидинæг. 
Адæймаджы армытъæпæны йас цъæх-цъæхид сыфтæ йын. 
Уалдзæджы тæккæ райдайæны-иу фæзынд. Иннæ дидин- 
джытæн-иу сæ кой дæр нæма уыди, уый-иу æхсæр, фæрв 
æмæ тыртыйы къудзиты бынæй æрттивын райдыдта. 
Æрттивгæ та-иу кодтой, уыцы дæргъæццон сыфты ас- 
тæу-иу лыстæг зæнгтыл цы бур-бурид дидинджытæ 
фæзынд, уыдон гыццыл коцоратæ. Куы-иу сæм басмыс- 
таис, уæд-иу дæ фындзыхуынчъытæ айдзаг уыдаиккой 
æнахуыр диссаджы тæфæй. Цыма-иу уалдзæг йæ рæсугъд- 
дзинад æмæ хæрздæф иууылдæр уым нывæрдта, адæй- 
магмæ-иу афтæ каст. Уыдон та задысты, Куыройдоны был 
фыццагдæр къудзитæ кæм фæзынд, уырдыгæй райдай, æмæ 
суан^ уæлмæрдтыбылы онг. Уæлдай арæхдæр сыл фем- 
бæлæн уыд, уæлмæрдтыбылæй дæлæмæ цы бæрзонд къу- 
дзитæ рæзы, уыдоны бынты цы суадон уад, уый былгæрæт- 
308 

ты. Цур дидинæг-иу куыд раджы фæзынд, сæфгæ дæр-иу 
афтæ раджы æрбакодта, «хæцдзæн-нæ хæцдзæн» та-иу 
суанг æрæгвæззæгмæ кæрдæджы сæрты касти. Æвæц- 
цæгæн, зыдта, махмæ нæ фыдуаг миты тыххæй арæх хæцын 
кæй хъуыд, уый æмæ-иу афтæ бирæ уымæн бафæстиат. 
Кæсаг ахсынæй æрæгмæ здæхгæйæ, кæнæ хъæндæлыдзуа- 
нæй байрæджы кæнгæйæ æмæ ма бирæ æндæр цæйдæрты 
тыххæй. Нæхимæ нæм хæцдзысты æви нæ, уый базоныны 
тыххæй-иу урс дидинæджы къоппа ратыдтам æмæ-иу 
нæхицæн «фæрсыныл» фестæм. Дидинæджы сыфтæ-иу 
радыгай тонын райдыдтам «хæцдзæн-нæ хæцдзæн» дзур- 
гæйæ æмæ-иу фæстаг сыф «нæ хæцдзæныл» кæмæн æр- 
уад, уый-иу йæхи амондджыныл банымадта. Иннæтæй дæр- 
иу йæ уавæрыл ничи сразы. Æндæр дидинджытæ-иу ра- 
тыдта æмæ-иу, цалынмæ «нæ хæцдзæн»-мæ бахæццæ, 
уæдмæ нæ ныууагъта... 
Нæ хъæугæроны зайæгойты æхсæн мын уыдис, кæй нæ 
уарзтон, ахæмтæ дæр. Йе ’цæг ном куыд хуыйны, уый 
абон дæр нæ зонын, фæлæ йæ мах «куыдзы ’хсыр» хуыд- 
там. Æхсыры кой дзы хуымæтæджы нæ уыд, йæ кæцы- 
фæнды хай дæр ын-иу куы фæхъæн кодтаис, уæддæр дзы 
æваст урс-урсид æхсыры хуызæн тæнгъæд ракалдаид. 
Уырзæй-иу æй куы асгæрстаис, уæд, куыд бæзджын уыд, 
)гый бамбæрстаис: æнгуылдзтæ-иу кæрæдзиуыл ныхæста. 
Йæ бакастмæ ницы аипп уыди. Уыцы цъæх-цъæхид æмæ 
йын цардæфсæст тыппыр сыфтæ уыди. Йæ зæнг дæр 
зæххыл лæууыди фидар. Дымгæйæн тасын дæр æмæ 
сæттын дæр никуы бакуымдта, фæлæ йæ уæддæр иннæ 
кæрдæджы мыггæгтæ æмæ дидинджыты æхсæн хъулон 
кодтон, куы-иу æй ауыдтон, уæд-иу йæ иуфæрсты 
азылдтæн, цыма йыл æнæмæнг бандзæвдзынæн, фæхъæн 
уыдзæн æмæ «куыдзы ’хсырæй» сахуырсдзынæн, уый 
хуызæн. Аха&м цæстæй ма кастæн бæрæземæ дæр. Уый 
махмæ хæстæг иунæг ран йедтæмæ нæ зад: нæ баком- 
коммæ чи цард, уыдоны рæзты Урсдоны ’рдæм куы 
фæцæйцæуай, уæд сæ цæхæрадоны кæронмæ æввахс кауы 
рæбын. Йæхицæн бынат æркодта иу чысыл сакъадахгон- 
ды æмæ-иу алы уалдзæг дæр адæймаджы бæрзæнды бæрц 
хæрдмæ фæцыд æмæ-иу суанг фæззæджы астæумæ уыцы 
цъæхæй лæууыд. Фос æй нæ хордта, маргъ æм нæ тахти. 
Мæнæн йæ уынд дæр æнад уыд, йæ тæфæй та йын бынтон 
ме сæфт уыдтон. Уый лæппутæ базыдтой, бæрæзейы 
сыфтæ-иу ратыдтой, фæстæты-иу мæм æрбахъуызы- 
дысты æмæ-иу мын æй мæ цæсгомыл сæууæрстой. Уыцы 
30? 

ныв куы ’рбаймысын, уæд мæ сæр хъылмайы тæфæй ра- 
зилы... 
О, нæ хайы кæрон мын кæддæр æнæкæрон уыди. Нæ 
рæуæдтæ-иу хизгæ-хизгæ Елмæрзайы суадоны цурмæ куы 
схæццæ сты, уæд-иу сæ раздахынмæ зивæг кодтон, дардмæ 
цæуын мæ кæй хъуыд, уый тыххæй. Ныр Елмæрзайы суа- 
дон нæ, фæлæ уымæй цалдæр хатты дарддæрмæ дæр 
кæсын, æмæ йæм цыма цалдæр санчъехмæ бахæццæ уаин, 
афтæ мæм зыны. Къутутæ, уæлмæрдтыбыл, таг — цыма 
сæм биноклæн йæ хæстæгдæргæнæн цæстытæй кæсын, уый 
хуызæн мæм æрбаввахс сты. Мæ сабибонты кæд исты 
дардыл нымадтон, уæд — хъæуыбын. Уынгты-иу æм куы 
акастæн, уæд æй дзæбæх уынгæ дæр нæ кодтон, нæ хайы 
кæронæй йæм-иу куы кастæн, уæддæр кæм æмæ кæм 
уыдис! Ныр мæм уый дæр арвы кæронау нал кæсы. Мæ 
зонгæ къахвæндæгтыл æм уайтæккæ дæр ныххæццæ уаин. 
Фæстаг рæстæг мæ нæ хъæумæ мæ къах арæхæй- 
арæхдæр хæссы. Нæ хъæуы уæвгæйæ та, куы зæгъын, 
æнæмæнг бабæрæг кæнын нæ хæдзар, мæ цæст ахæссын 
нæ цæхæрадоныл. Уæвгæ ма цæй «нæ цæхæрадон» у? Кæд 
ма йæ зæхх у йæхицæй, æндæр æм йæхи хуызæнæй ницы- 
уал ис. Æппæты зындæр мын у, нæ дыргъбæлæстæй иу 
дæр кæй нал баззад. Кæмдæр сыл мæ зæрдæ худгæ дæр 
кæны. Ау, иу дзы йæхи дæс æмæ ссæдзазваг куыннæ скод- 
та?! Фæткъуыйæ, балæй, чылауийæ. Бæлæсты хуыздæр 
фæуæд нæ хæрисбæлас! Нæ хайы чъылдыммæ уæллаг 
кæронырдыгæй нæ сыхæгты арæныл цы хæрисбæлас сагъд 
уыд, уымæй зæгъын. Уый кой ма амæй размæ дæр кодтон, 
стæй ма йæ, кæд æгас уон, уæд бирæ хæттыты æрымыс- 
дзынæн, абон дæр ма кæддæры хуызæн йæ бынаты кæй 
лæууы æмæ алы уалдзæг дæр цъæх сыфтæр кæй раф- 
тауы, уый тыххæй. Цы зæххыл райгуырд, ууыл кæй нæ 
сыстырзæрдæ, уадындзтæ кæнынмæ мын йæ бирæ къа- 
лиутæ æнæвгъауæй кæй фæлæвæрдта, мæ ивгъуыд бонтæн 
мын иунæг цæстуынгæ цардæгас æвдисæн кæй у, уый 
тыххæй, стæй ма ноджыдæр бирæ цæйдæрты тыххæй... 
Мæ хæрисбæласы кой кæнгæйæ, æнæзæгъгæ нæй, æрвы- 
лаз-иу ыл чи схылд æмæ Дзыцца æдзух бæгæны кæмæй 
фыхта, уыцы хуымæллæджы тыххæй. Уый дæр абоны 
онг цæры æмæ дидинæг калгæйæ рæстæг æрвиты. Алы 
уалдзæг дæр сывæллонау райхъал вæййы æмæ, саби йæ 
мады хъæбысмæ куыд схилы, афтæ йæ ахуыр фæндагыл 
хæрисмæ сбыры, сызгъæрин коцоратæ ракалы æмæ та 
иннæ уалдзæджы æрцыдмæ æнхъæлмæ фæкæсы. Дыууæ 
310 

уарзонæн куы фæкувынц, уæд сын ахæм арфæтæ фæ- 
кæнынц, æмзай-æмзæронд баут, зæгъгæ. Хæрис æмæ хуы- 
мæллæг æмзай кæнынц, фæлæ æмзæронд нæ кæнынц. Цы 
ма уа уымæй бæллиццагдæр!.. 
Нал ис иннæ бæлæстæй иу дæр. Бирæ чи цæры, иу 
ахæм бæлас дзы уæддæр куы уыдаид! Дыргъ дæр ма 
дæттæд, уæддæр бирæ цæмæндæрты æвдисæн чи уыдаид 
æмæ абон зæрдæйæн цин чи хастаид, бонтæ æмæ цаутæ 
чи мысын кодтаид. Ахæм бæлæстæ та бирæ сты. Куыд 
дзурынц, афтæмæй мингай азтæ чи цæры, ахæм бæлæстæ 
дæр ис. Уыдонимæ ахæцын мах бæлæстæй никæй бон у, 
фæлæ, дыгай-æртыгай, чи зоны, ноджы фылдæр фæлтæрты 
чи бабæтта, ахæм бæлæстæ ис æмæ уыдонæй искæцы мæ 
зæххыл сагъд куы ’рцыдаид, уæд зæрдæйæн æхсызгон- 
дзинад хæссæг уыдаид... 
Уæддæр та «куы уаид»-мæ æрхæццæ дæн. Цы ис, уый 
хорз у. Цы уыдис, уый дæр хорз у. Мæ кæддæры зад 
балтæ нал сты. Йæ фæд дæр никæцæйуал зыны, нæ гыц- 
цыл цæхæрадоны уæллаг къуымы цы бæрзонд, пæлæхсар- 
къабузджын сырхфарс фæткъуы бæлас уыди — «лыстæг 
фæткъуы» йæ хуыдтам — уымæн дæр. Уыдоны хал ахорд- 
та, йæ дыргъты хуыздæр хай цъаймæ кæмæн згъæлд, уыцы 
шафран дæр. Ноджы раздæр бахуыскъ æхсынцъыбæлас, 
чылауитæ... Иумæ дæр дзы нæ разынд абонмæ фæцæры- 
ны ныфс, фæлæ сæ уæддæр мæрдтыл банымайын мæ бон 
нæу, уымæн æмæ мæ зæрдæйы цæргæйæ баззадысты, кæд- 
дæр дзы цы бынат ахстой, уый æндæртæ нæ бацахстой. 
Мысгæ сæ кæй кæнын, сæ хуыз мæ цæстыл кæй уайы, цы 
хуынтæй мæ фæхынцтой, уымæй ма абон дæр æфсæст 
кæй дæн, уый кæд рухсаг зæгъыны хуызæн у, уæд мæ 
бæлæстæй иу дæр мардыл нымад нæу, уымæн æмæ, ца- 
лынмæ мардæн рухсаг зæгъæг уа, уæдмæ мæрдтыл нымад 
нæу... 
Йæ фыдыуæзæг иу уысм дæр рох кæмæй нæ уыд, фæлæ 
бирæ рæстæг æддæ фæуæвгæйæ æппынфæстаг йæ хæдзар 
чи бацагуырдта, иу ахæм лæг, дам, афтæ загъта: «Мæ 
цырагъ кæйдæр зæххыл басыгъд, мæ нæзы ма нæхимæ 
схастон». 
Тынг мæм хъарынц уыцы ныхæстæ. Стæй мæм иуцасдæр 
хаугæ дæр кæнынц. Мæнæн мæ цырагъ кæйдæр зæххыл 
нæ басыгъд, фæлæ, мæ царды фылдæр бонтæ кæм арвыс- 
тон, уый бынтон мæхи зæхх куы уаид, уæд мæ фынты, 
кæм райгуырдтæн, уыцы хъæу цæмæн уынын, кæимæ схъо- 
мыл дæн, уыдоны сурæттæ мæ цæстыл цæмæн уайынц? 
311 

Мæ адджын мысинæгтæ иууылдæр мæ сабидугимæ баст 
цæмæн сты? 
Куыд дзурынц, афтæмæй дыууæ райгуырæн бæстæйы 
уæвæн дæр ис. Адæймаг кæм райгуырд æмæ йе ’взонджы 
бонтæ кæм арвыста, уый, дам, гыццыл райгуырæн бæстæ 
у, иннæ та — кæцы, Хуыцау йæ зонæг! — стыр. Чи зоны, 
афтæ чи хъуыды кæны, ома райгуырæн бæстæ дихтæ чи 
акодта, уыдон раст сты, фæлæ æз æндæр зондыл хæст 
дæн. Мæнæн, кæм райгуырдтæн æмæ схъомыл дæн, мæхи 
зонынхъом кæм фæдæн, æмæ мæхи, цæйбæрц базонын 
мæ бон уыд, уыйбæрц кæм базыдтон, уымæй стырдæр 
райгуырæн бæстæ нæй, стæй мын райгуырæн бæстæ æндæр 
уæвгæ дæр нæй, уымæн æмæ кæм нæ райгуырдтæн, уый 
«райгуырæн бæстæ» куыд хъуамæ схонон. 
Уæлдæр цы лæджы кой кодтон, уый хъысмæт мæхи 
хъысмæты хуызæн рахуыдтон, кæд бирæ цæмæйдæрты 
хицæн кæны, уæддæр. Уый кæмдæрты йæ цард арвыста, 
фæлæ ма йæ кæроны лæгдзинад равдыста: йæ нæзы йæ 
райгуырæн уæзæгмæ схаста. 
Мæнæн мæ цырагъ йæ судзыны куыст кæны. Куыд 
мынæгдæргæнгæ цæуы, афтæ мæ мæ нæзы, кæм рай- 
гуырдтæн, уырдæм хæссын тынгдæр фæнды. Мæ зæрди- 
агдæр ныхæстæ Темырхъанæн фæкæнын æмæ та йын сæ, 
хъæумæ куы ’рцыдтæн, уæд дæр ракодтон. 
— Дæхи хæдзар йедтæмæ дæ ницы хъæуы, æндæр зæхх 
райсæн бæргæ ис... 
Уыцы ныхас фыццаг хатт нæ хъусын, фæлæ мæ 
зæрдæйыл никуы сæмбæлд. Кæронмæ йыл хъуыды дæр 
никуы акодтон. Стæй мын зæхх дæр кæм ратдзысты? 
Хъæуы сæр галиуырдæм куы фæзилай, уæд уым дæлæмæ 
ног сых æркъæртт кæнын сæ зæрды ис. Æмæ, дам, дын, 
кæцыран дæ фæнда, уым зæххы хай радих кæндзыстæм. 
Зæгъæм, радих мын кодтой. Дарддæр та? Хæдзар дзы са- 
рæзтон — æхца мæм нæй, фæлæ мæм æнæнхъæлæджы 
кæцæйдæр æрбахауд. Уæд мæ сыхæгтæ чи уыдзысты? Зын 
зæгъæн у уый. Сæ фылдæр æрцæуæггæгтæ уыдзысты, ууыл 
дзырд дæр нæй. Чи зоны, нæхи хъæуæй дæр дзы исчи 
фæуа. Ахæм ран адджынæн фæцæрдзынæн, уый мæ нæ 
уырны. Мæхи сых мысдзынæн, мæхи сыхæгтæ лæудзысты 
мæ зæрдыл. Æмæ кæйдæр куыдз æндæр сыхмæ рæйынмæ 
куыд цыди, уый хуызæн æз дæр иу ран цæргæ кæндзынæн, 
иннæ ранмæ та мæ зæрдæйы дзæбæхæн цæудзынæн?.. 
— Æмбарын дæ бæргæ, Темырхъан, фæлæ мæ ды дæр 
бамбар... Боцитимæ-ма иу хатт аныхас кæн, кæддæра цы 
312 

зæг;ьиккой. Хæдзары кой дæр сын мауал скæн, фæлæ мын 
мæхи зæххæй иу гæппæл уæддаер раттæнт. Æрмæстдæр 
иу къуым кæм саразон æмæ халсары æртæ хуымы кæм 
бакæнон, ахæм. Ууыл куы сразы уаиккой, уæд сын, цы 
зæххы кой кæныс, уый дæр райсин æмæ йæ уыдонæн рат- 
тин. 
— Уый, дæумæ гæсгæ, гыццыл зæхх уыдзæн? 
— Цасфæндыдæр уæд... 
— Хъæусоветы сæрдаримæ-ма аныхас кæн. 
— Цæй тыххæй? 
— Боцийы фыртимæ хорз цæрынц... 
— Омæ Боцийы фырт мæнæн ме ’рвад нæу... 
— Уæддæр минæвар æдзух мæн фервитыс... 
— Мæхи цæсгом нæ хъæцы. 
— Мæнмæ дæр куыддæр аив нал кæсы, хъæусоветы 
сæрдарæн та æнцондæр дзурæн у. Дардмæ йæ мауал 
æргъæвæм, фæлæ-ма йæм ныууайæм. 
Темырхъаны ныфсхастдзинад мæ фæразæнгард кодта 
æмæ йæ машинæйы абадтыстæм. 
— Сæрдаримæ айфыццаг ныхас кодтон, уый дын нæ 
дзырдтон? — мæ зæрдыл æрбалæууыд, сæрдары иу зиа- 
ны, Темырхъанимæ цы хабæрттыл дзырдтам, уыдонимæ 
кæй базонгæ кодтон, уый. 
— Уый та уæлдай хуыздæр. 
Сæрдар йæ куысты разынд. Ныхас нæхæдæг райдайы- 
ны сагъæсæй дæр фервæзтыстæм: йæхæдæг фæраздæр. 
— Боциимæ баныхас кодтон. Цыдæриддæр мын загъ- 
тай, уыдонимæ се ’ппæтимæ дæр сразы. 
— Омæ* — фæндыди мæ бæлвырддзинæдтæ базонын. 
— Дæхи зæххыл дын хай дæтты. Кæцырдыгæй, дам, 
æй фæнды, уый равзарæд. 
— Афтæ загъта? — нæ мæ бауырныдтой сæрдары 
ныхæстæ. 
— Мæхæдæг дæр ыл фæдис кодтон. Дæхи зæхх та 
уыдонæн радтон. 
— Цавæр зæхх? 
— Хæдæгай, гæххæтт дæ ныффыссын ма ферох уæд. 
Цæмæй дын хъæуы сæр зæхх раттой, уый тыххæй дæ 
бæсты мæхæдæг ныффыстон гæххæтт. Ныр æй дæхи 
къухæй рафыссын хъæудзæн. Афтæ мын нæ загътай? 
Ахæм ныхас нæм уыдис. Боцитæ мын зæххы хай рат- 
тыныл куы сразы уаиккой, уæд сын æз, хъæуы сæр мын 
цы зæхх раттиккой — уым зæхх кæй райсдзынæн, уый 
тыххæй мын сæрдар фидар дзырд радта — уый раттин. 
313 

Ныр, куыд бамбæрстон, афтæмæй мын зæхх æнæкурдиат 
ныффысгæйæ дæр радих кодтой æмæ йæ Боцитæн рад- 
той, мæнæн та Боциты цæхæрадонæй мæхи зæххыл хай 
равзарæн уыдис. 
— Загътон, фæлæ цыма хъуыддаг æгæр суй уайы... 
— Æз æй, куыд æмбæлы, афтæ сараздзынæн, æрмæст 
дæ дæхи къухæй гæххæтт ныффыссын хъæуы. 
Ныффыстон гæххæтт, иннæ хъуыддæгтæ дæр афтæ 
æнцон кæнæн куы уаиккой. 
Темырхъанимæ нæ фæндаг нæ хæдзарыл акодтам. «Нæ 
хæдзарыл», зæгъгæ, нæ машинæ Куыройыдоны хиды был 
ныууагътам æмæ уырдыгæй нæ хайы кæронмæ фистæгæй 
ссыдыстæм. 
Алыхуызон сагъæстæ мæ сæ быны скодтой. Боци, 
кæцырдыгæй йæ фæнды, уыцырдыгæй равзарæд, зæгъгæ, 
зæгъы, фæлæ цæхæрадон иуырдыгæй дæр зын æрлыггæнæн 
у, иннæрдыгæй дæр æмæ аннæрдыгæй дæр. Зæгъæм, кæро- 
ныл куы ’рлæууон, уæд иуырдæм дæр не сфидаудзæн: нæ 
сыхæй уыдзынæн, нæ — быдырæй. Астæуæй дæр æнæхъæн 
хъæуы ахæм ран хæдзар ничима сарæзта. Уынджырдыгæй 
æппæты хуыздæр уаид, бæргæ, фæлæ иннæ хæдзæртты 
фæтк фехалдзæн, уымæн æмæ алы сых дæр дæс хæдзарæй 
арæзт у. Уыимæ сты бæлвырд рæтты æвæрд: алы фарсыр- 
дыгæй дæр фондз хæдзары, кæрæдзийы комкоммæ. 
Уыцы рабар-бабар фæкодтам æмæ иу хъуыдымæ не 
’рцыдыстæм, стæй мæм, æргом дзургæйæ, мæ митæ æгæр 
къæйных кæсын дæр райдыдтой. Ацал-ауал азы «скойы» 
арæнтæй никуы бахызтæн, ныр дзы, æнхъæлдæн, «æри!»- 
йы фæд дæр фæзынди. Нырма хъуыддагæн йæ райдайæн 
у, фæлæ, дарддæр цы уыдзæн, уый дæр хъуыдыйаг уыд. 
«Уый дæр» нæ, фæлæ «уый» у хъуыдыйаг. Искуы мын 
«дæлдæр» абад, зæгъæг куы фæуа, уымæй тæрсын 
хъуыд. 
Фæстæмæ раздæхтыстæм. Нæ хайы кæронæй куы ра- 
кастæн, уæд ма нæ машинæйы цур æндæр машинæ ауыд- 
тон. Уый дæр Темырхъаны машинæйы хуызæн — сырх. 
Мæ хæрæфырт Дзагко йæ цуры лæууыд. Куы фæцæйхæццæ 
кодтам, уæд машинæйæ йæ бинойнаг Аминæт дæр рахызт. 
Уый дæр мын къабаз æййæфта: мæ фыдыфыд уыдоны 
хæрæфырт уыд. 
— Темырхъан, æз дын дæ машинæйæн дæхицæй къад- 
дæр кад нæ кæнын. Йæ рæзты æривгъуыйын мæ цæсгом 
нæ бахъæцыд, æмæ, куыд уыныс, афтæмæй æрлæу- 
уыдтæн,— дзуры Дзагко дардæй æмæ йæ мидоылты 
314 

худьь— Алы бон æгас цу, мæ мадыфсымæр! Кæдæй-уæдæй 
ма! — æмæ мæ йæ хъæбысы ныккодта. 
Аминæт мæ куы ауыдта, уæд йæ цæсгомыл æнахуыр 
рухс сæрттывта. Æнæуи дæр ын хъæлдзæг, цинæнгас и, 
фæлæ йын цин кæнынæн æфсон куы фæвæййы, уæд дзы 
’хуртæ æмæ мæйтæ ракæсы. Йæ хурдзаст цæсгомыл рустæ 
арт куы суадзынц, цæстытæ цæхæр куы фестынц, уæд 
циндзинад ивылæнтæ кæнын байдайы. Ахæм уавæры мын 
райста мæ къух дæр. 
— Ды дæ мадыфсымæрыл кæм цин кæныс, уым мæнæн 
мæ хæрæфырты фенд къаддæр æхсызгондзинад æрхаста! 
— Дзагкомæ дзургæйæ мын ныхъхъæбыс кодта Аминæт. 
Хабæрттæ сын куы ракодтам, уæд мын Дзагко, æдзух- 
дæр куыд фæдзуры, афтæ сабыр хъæлæсæй загъта: 
— Ардæм дæ кæй фæнды, уый мах дæр хорз зонæм,— 
æмæ Аминæтмæ бакаст.— Цы зондыл ацæудзынæ, уый 
дæхицæй аразгæ у, фæлæ кæд мæ фæндонмæ байхъус- 
дзынæ, уæд дын æй зæгъдзынæн... 
Дзагкоимæ канд хæстæджытæ нæ уыдыстæм, фæлæ ма 
уыдыстæм æмгæрттæ дæр. Йæ мадæй бирæ уæздандзи- 
нæдтæ зонын. Мæ номыл бирæ хуынтæ фæхаста, мæ 
фæдыл-иу хъæумæ чи ’рцыд, уыдонæн бирæ лæггæдтæ 
фæкодта. Стæй, мæ хуызæн хъуыдыгæнджытæ, цы мыг- 
гагæй рацыд æмæ цы мыггаджы астæу фæцард, уыдоны 
æхсæн дæр бирæ ис. Мæ фыдæй мын цы хабæрттæ ра- 
дзырдта, æрмæст уый тыххæй дæр мын æнусмæ хорзæй 
мысинаг у. Мæнæн, дам, Байма æрвад уæвгæйæ мæ хистæр 
æфсымæры хуызæн уыд. Хъазтмæ дæр уыимæ цыдтæн æмæ 
фæстæмæ дæр уыимæ здæхтæн. Уæдæ мæ Дзагкойы хорз- 
дзинæдтæ дæр рох не сты. Йæ хæдзары дуæрттæ мын 
æдзухдæр гом вæййынц. Цалфæнды адæймагимæ мыл куы 
сæмбæлы, уæддæр нæ æнæсуазæггæнгæ никуы рауагъта. 
Æрмæст горæтаг уазджытæ йын нæ зонынц йæ уазæг- 
уарзондзинад. Йæ дуар ын, дыгай-æртыгай рог маши- 
нæйыдзæгтæ мæ фæдыл, афтæмæй куы бахостон, ахæм 
рæстæджытæ дæр скодта. Фæстæмæ. дзы æдзухдæр сæр- 
бæрзондæй раздæхын. Афтæ зæгъын мæ бон у Аминæтæй 
дæр. Æмæ Дзагкойы фæндмæ куыннæ байхъуыстаин, кæд 
æмæ зыдтон, иугæр мын исты зæгъын сфæнд кодта, уæд 
æргом аздахыны аккаг чи у, ахæм цыдæр кæй уыдзæн. 
— Дæ хорзæхæй,— мæхи хъусынмæ æрцæттæ кодтон. 
— Боцитæ нæ дыууæйæн дæр æцæгæлон не сты. Аргъ 
дын кæй кæнынц æмæ дæ кæй нымайынц, уый дызæрдыг- 
гаг нæу, фæлæ ахъуыды кæн. — Дзагко мæм æрбакаст. 
315 

Йæ фæлмæн æмæ æнæхин цæстæнгас мæ цыдæр зæгъын 
домдта, фæлæ цы, уый нæ зыдтон æмæ йæм æз дæр 
æнхъæлмæгæсæгау кастæн. Куы ницы загътон, уæд 
дарддæр дзырдта: — Кæд дæ фæнды, уæд дын æз мæ хайы 
æмбис ратдзынæн... 
Дзагкотæ дыууæ цæхгæрмæуынджы дæлдæр — уыдон 
дæр мах хуызæн тигъыл, æрмæст уынгæн йæ галиуфар- 
сырдыгæй, цæхгæрмæуынгæн та йæ дæллаг фарс — цар- 
дысты. Куыроймæ-иу уыдоны рæзты цыдыстæм æмæ-иу 
сæ сыхы куыйтæй æмризæджы рызтæн. Дыууæ хæдзары 
уæлдæр сæ чи царди, уыдонмæ та, сусæгæй чи хæцыд, 
ахæм куыдз уыд. Æдзухдæр-иу сæ дуармæ хуыссыд. Йæ 
рæзты-иу куы фæцæйцыдаис, уæд-иу цыма фынæй у, афтæ 
йæ хъус дæр нæ фезмæлыдаид. Иуцасдæр-иу ныууадаис, 
кæмдæр куыдз дуармæ хуыссыд, уый-иу дæ ферох уыда- 
ид, афтæ дын-иу фæсте дæ къахмæ уыцы æнæсыбыртт, 
æнæуынæрæй, чысыл раздæр «мæрдфынæй» чи баци, 
уыцы куыдз фæлæбурдтаид. Зыдтон, сæ сыхы чи цæры, 
уыдон иууылдæр, фæлæ тынг уæлæнгай. Æмæ мæм ахæм 
ран хъæуысæр æрцæрынæй уæлдай нæ каст. Стæй сæ хорз 
куы зыдтаин, уæддæр мæхи сыхæй уæлдай æндæр ран 
æрцæрынмæ никуы хъавыдтæн æмæ Дзагкойæ дæр мæ 
хъуыды нæ басусæг кодтон. 
— Уыцы хайæ дын нæ зæгъын! — бахудæгау кодта 
Дзагко. 
— Уæдæ? 
— Уæртæ нæ бакомкоммæ æртæ дæргъæй-дæргъмæ 
гæдыбæласы уыныс? — къухæй ацамыдта Дзагко. 
— Цæрайы цæхæрадоны чъылдыммæ? 
— Цæрайы цæхæрадоны чъылдыммæ мæ зæхх ис, 
гæдыбæлæстæ та йæ дуармæ. 
— Æмæ уый дæ зæхх у? Урсдоны сыхæй кæйдæр 
цæхæрадон куы уыди. 
— Уый раджы уыди, ныр та — «ныр», зæгъгæ, бирæ 
азты — мæн у. 
Мæ зæрдæйы цыдæр зынг ферттывта. Цыма бирæ азты 
цы мидхъуырдухæны уыдтæн, уымæй фервæзтæн, уый 
хуызæн мæм фæкаст. Мæ риуыдзаг афтæ æхсызгонæн 
сулæфыдтæн æмæ йæ, мæнмæ гæсгæ, мæ цуры лæуджытæ 
æртæйæ дæр бафиппайдтой. Дзагкойы ныхæстæ цы амыд- 
той, уый мæ цæстытыл кæронмæ нæма ауад, фæлæ цыдæр 
æбæрæг æнкъарæны фæрцы зæрдæ æхсызгондзинад 
фæхъыдзы кодта. Дзагко мæм дзæнæтæй æрвыст лæджы 
хуызæн фæкаст. Куыд æм æрцыд мæнæн ахæм диссаджы 
316 

ныхæстæ зæгъыны хъуыды? Чи йын сæ бадзырдта йæ хъу- 
сы,*æмæ цæмæй зыдта, мæнæн стыр амонд кæй æрхæсдзыс- 
ты, уый? 
Дзагкомæ кастæн æмæ мæ нал уырныдта, цы уынын, 
уый æцæгдзинад у æви мæ цæстытыл исты уайы... 
— Æмæ мын уыцы зæххæй дæттынмæ хъавыс? — ба- 
фарстон, чысыл раздæр цы ныхæстæ фехъуыстон, уыдо- 
ныл нæма ’ууæндгæйæ. 
— 0. 
— Æмæ Бестолон дæр афтæ зæгъы? — мæ дызæрдыг- 
дзинад къаддæр кæныныл архайын. 
— Ныхасгонд стæм. 
Аминæтмæ бакастæн. 
— Афтæ у. Фен уал æй, кæд дæ зæрдæмæ нæ фæ- 
цæудзæн, уæд т&? 
Зыдтон уыцы цæхæрадон. Раздæр кæй уыд, уыдон-иу 
æм кусынмæ нæ рæзты цыдысты. Ахæм нартхор-иу дзы 
æрзади, æмæ-иу æм æдзухдæр кæсынтыл фæдæн. Зæхх 
дæр хорз уыд, хъæздыг, фæлæ, донхъуаг кæй не ’ййæфта, 
уымæ гæсгæ йын цыфæнды хус рæстæгæй дæр тас нæ 
уыд. Ахæм æнæкъæвда сæрд-иу скодта, æмæ-иу нартхо- 
ры сыфтæ хуры дзæгæрæггæнæг тынтæм — уæлдайдæр 
сихорафон — хæтæлы хуызæн стымбыл сты. Уыцы 
цæхæрадоны нартхоры бæлæстæ та-иу салдæттау сæ ды- 
гай-аертыгай æфсиртимæ сæрыстырæй лæууыдысты æмæ 
дардмæ сау хъæды хуызæн зындысты. 
Дзагкойы ныхæсты уацары афтæ тынг бахаудтæн, æмæ 
фырцинæй уæздан ныхас зæгъын дæр мæ къухы нал баф- 
тыд. Цалынмæ цæхæрадонмæ цыдыстæм, уæдмæ сæры 
алыхуызон хъуыдытæ кæрæдзийы ивтой. Дзагко æмæ уал 
мæ Аминæтæн хуымæтæджы арфæйы ныхас зæгъын 
уæддæр æмбæлд, фæлæ, сæры цы хъуыдытæ уыд, уыдон 
дзыхæй зæгъынмæ нæ арæхстæн. Дæргъæй-дæргъмæ — 
сæ хус къалиутæ сæ цъæхтæй кæмæн фæфылдæр сты æмæ 
йæ царды кæронмæ бирæ кæмæн нал баззад, уыцы æртæ 
гæды бæласы цурмæ бацыдыстæм. Сæ бынты калди мæ 
зонгæ ирд дон. Йæ райдайæн иста иу-дæс æмæ дыууиссæдз 
сардзины уæлдæр, кæддæр дон кæцæй хастам, уыцы суа- 
донæй. 
Дзагко фæйнæгæй быруйы цурмæ бацыд, йæ дзыппæй 
дæгъæлты баст систа, кæцы йæ хъуыд, уый ссардта æмæ 
йæ гуыдыры атъыста. Æз нырма ныр фæхъуыды кодтон, 
цæхæрадонмæ бацæуæн дуар дæр кæй ис æмæ мидæ- 
джырдыгæй гуыдырæй æхгæд кæй у. Дуар байгом. 
317 

— Рацæут мидæмæ,— дзуры нæм. 
Цæхæрадон нæхионæй стырдæр йедтæмæ къаддæр нæ 
уыд. Бирæ цæхæрадæтты уалдзыгон куыстытæ бæрæгæй 
зындысты, ардæм та адæймаджы къух нæма бахæццæ. 
Фароны нартхоры хæтæлтæ куыд æркарстой, афтæ сæ 
бындзæфхæдтæ æнæтындæй лæууыдысты. Зæхмæ ницы 
фау æрхæссæн уыд. Иу къуыпп, иу дзыхъхъыл дзы цæст 
не ’рхæцыд. Дур дзы хæснагæн дæр ничи ссардтаид. 
— Куыд мын æй дæттыс, уый дзæбæх нæма ’мбарын,— 
зæхх цы у, уый ма бирæ азты фæстæ ноджыдæр иу хатт 
фенгæйæ загътон æз. 
— Лæвар дын æй кæнын, мæ мадыфсымæр дæ ’мæ,— 
Дзагкойы уæзбын мидбылхудт æмæ хæлар цæстæнгас баиу 
сты. 
— Уыцы лæвары тыххæй мæн та цы кæнын хъæуы? — 
цасы аргъ у, уымæй йæ комкоммæ бафæрсынæй бафсæр- 
мы кодтон. 
— Дæ зæрдæмæ цæуы æви нæ, уый уал мын зæгъ? 
Дзагкойы фарстæн дзуапп раттыны размæ мæ фæнды- 
ди Темырхъаны хъуыды базонын æмæ, цы зæгъынмæ хъа- 
выдтæн, уый цæстæнгасæй равдыстон. 
— Дызæрдыг ма истæуыл кæныс? — мæхи мын бафар- 
ста Дзагко. 
— Дызæрдыг ницæуыл кæнын, фæлæ мæ уæддæр куыд- 
дæр нæ уырнæгау кæны. 
— Цы дæ нæ уырны? — нæ мæ бамбæрста Дзагко. 
— Æндæр хъуыды дæм нал æрцæудзæн? 
— Мах ууыл Бестолонимæ дæуæй раздæр ахъуыды 
кодтам. Ацы зæхх кæд æцæг дæ зæрдæмæ цæуы, уæд æй 
дыууæ раст æмбисы акæндзыстæм, æмæ кæцы æмбисæй 
зæгъай, уый — дæу, иннæ — мæн. Баныхас кодтам? 
— 0, фæлæ ахæм лæвæрттæ исын ахуыр нæ дæн æмæ 
мæхи куыд дарон, уый бæлвырд нæ зонын... Æхца йын 
цас хъæуы? 
Дзагко та йæ мидбылты бахудт, ме уæхск мын æрцав- 
та æмæ загъта: 
— Æхцайы кой дзы нæй. Уый тыххæй иу ныхас дæр 
мауал скæн. 
Ууыл æцæгæйдæр нæ ныхас ахицæн. Фæстæмæ рацы- 
дыстæм. Дзагко гуыдыр сæхгæдта æмæ мæм дæгъæл дæтты. 
— Айс æй, мæнмæ ма ис. 
Ацы аз дзы куыницыуал бакусон, уымæй тарстæн, 
фæлæ йæ уæддæр райстон. 
— Ныр нæхимæ цомут,— загъта Дзагко. 
318 

-*-- Ацы хъуыддаг хъæусоветы сæрдар дæр куы зонид,— 
батыхсæгау кодта Темырхъан,— науæд æм Хъазыбег æн- 
дæрхуызон гæххæтт ныууагъта. 
— Ууылты нæ фæндаг акæндзыстæм,— Темырхъаны 
хъуыдыйыл дыууæ нал загъта Дзагко æмæ машинæйы 
бадынмæ фæци. Мах Темырхъанимæ йæ фæдыл араст 
стæм. 
Нæхицæй куы рацæйцыдтæн, уæд мыл чи амбæлд, уый 
æрымысыныл фæхъуыды кодтон, фæлæ йæ мæ сæр нал 
æрцахста, фæндгæ та мæ тынг кодта, уымæн æмæ йын 
хорз къах уыд. Ахæм рæствæндаг адæймаг стæм хатт фæ- 
вæййы. 
Хъæусоветы сæрдар сихормæ рацæуыныл уыди, афтæ- 
мæй ма йæ баййæфтам. Хъуыддæгтæ кæцырдæм ныззыл- 
дысты, уый куы базыдта, уæд дисæй амард. Æнæуи та мæ 
фæндтæ йæ зæрдæмæ фæцыдысты æмæ мын æндæр гæх- 
хæтт ныффыссын кодта, хæстæгдæр æмбырды уынаффæ 
кæй рахæсдзысты, уымæй мын зæрдæ бавæргæйæ. 
Дзагко уæддæр йæхи фæнд атардта. Нæ нæ ныууагъта 
æнæ сæхимæ ацæугæ. Æдзухдæр куыд вæййы, ахæм фын- 
джы уæлхъус та фæбадтыстæм. Æрмæст йæхæдæг уазæ- 
джы бадт кæй фæкæны, уымæй мæ æфсæрмы бафтауы. 
Нозтмæ хæстæг нæ цæуы, уый иу хъуыддаг у, фæлæ 
фынгмæ дæр нæ февналы. Кæд, зæгъын, нуазгæ кæм 
фæкæнынц, йæхи афтæ уым фæдары, зæгъгæ, Аминæты 
куы бафарстон, уæд мын загъта: 
— Цæмæй цæры, уымæн æз дæр ницы ’мбарын. Мæ 
фыд-иу афтæ загъта: хæрынæн чи нæу, уый кусынæн дæр 
нæу. Бестолы-фырт ын йæ уыцы миниуæг куы зыдтаид, 
уæд, æвæццæгæн, чызг нæ федтаид. 
Дзагко Аминæты хъазæн ныхæстыл ахуыр у æмæ йын 
дзуапп раттын йæ зæрды кæрон дæр не ’рæфтыд, æрмæст 
йæ мидбылты худт. 
Фæстæмæ Темырхъантæм куы ссыдыстæм, уæд бын- 
тондæр æрталынг. Мидæмæ цæуынмæ нал хъавыдтæн, 
фæлæ мæ Темырхъан куы фехъуыста, уæд ныхас дæр не 
суагъта, уынгæй куыд здæхыс, зæгъгæ. 
Æргом дзургæйæ, мæ ныхас мæхи зæрдæмæ дæр нал 
фæцыд. Цы бинонты æхсæнæй рацыдтæн, уыдонæн 
хæрзæхсæв зæгъын уæддæр хъуыд. 
Темырхъаны бинонты мæт уыйас нæ уыд, фæйнæ ма 
цæмæй банызтаиккам, ууыл цас хъуыды кодта. Нæ мæ 
ныууадздзæн, уый куыннæ зыдтон, фæлæ уæддæр æфсо- 
ны ныхас загътон, хæдзар бацагурын афон у, зæгъгæ. 
319 

Шофыры йæ зæрдæйы дзæбæхæн телевизормæ кæсгæ 
баййæфтон. Уайтагъд йæ бынатæй фестад, фæлæ йæ Те- 
мырхъан фæстæмæ æрбадын кодта, нырма афæстиат уы- 
дзыстæм, зæгъгæ. Цыма йын хъыг нæ уыд, афтæ мæм 
фæкаст. Уыцы рæстæг футболæй репортаж лæвæрдтой 
æмæ йын дарддæр кæсыны фадат кæй фæци, уый ма йын 
æхсызгон дæр уыди. 
Мæдинæты фынг дæр цæттæйæ лæууыд. Æрбадыны 
зонд мæм нал уыд, фæлæ Темырхъанимæ ахæм заман 
дзурæн нæй. Йæхæдæг цы скæрда, уымæй дарддæр ын 
байхъусæн ницæмæ ис. Тыххæй мæ фынгыл йæ рахиз- 
фарсырдыгæй æрбадын кодта æмæ агуывзæйы арахъхъ 
рауагъта. 
— Уæлдай нын уыдзæн,— мæхи йæм бакъултæ кодтон. 
— Бирæ нал нуазæм. 
— Бирæ дæр нæ нал хъæуы æмæ гыццыл дæр. 
— Хуыцаумæ скувæм, Уастырджийы ном ссарæм, стæй 
уæд къæсæрты тыххæй басиддзыстæм... Хуыцауы хорзæх 
нæ уæд! — æрбакъуырцц мæм кодта йæ нуазæн... 
Горæтмæ цы зæрдæйыуагимæ здæхтæн, ууыл мæхицæн 
басæттынæй дæр нымд кодтон. Æнæнхъæлæджы цин мын 
тайаг нæ уыд æмæ тыхстæн, куы фæфыдæнхъæл уон, 
уымæй. Æмæ мæ кæдæмыты нæ ахастой мæ хъуыдытæ! 
Цы нæ вæййы, мыййаг, Дзагкомæ фæсмон куы ’рцæуа 
кæнæ гæххæттытæ мæныл аразгæйæ исты къуырцдзæвæн 
куы сæвзæра. Уыдон уыдысты, мæ ныхмæ чи дзырдта æмæ 
мын æвиппайды амонд мæ фарсыл хæцын чи нæ уагъта, 
уыцы хъæлæстæ. Фæлæ мæ фарс чи уыд, уыдон дæр æнцад 
нæ бадтысты æмæ мæ æууæндын кодтой, Дзагко, йæ 
фæндтæ раив-баив чи кæны, ахæм лæппу кæй нæу, ууыл. 
Гæххæттыты тыххæй дæр тыхстагæй ницы уыд. Иннæтæн 
куыд лæвæрдтой зæххы хæйттæ, афтæ мæнæн дæр рат- 
дзысты. Хъуыддаг аразгæ кæмæй у, уыдонæй иу дæр мæ 
ныхмæ нæ уыдзæн. Уæдæ цæхæрадон раздæр кæй номыл 
конд уыд, уыдон æм бирæ азтæ ницыуал бар дардтой æмæ 
дзы хъаугъайагæй исты куы уыдаид, уæд уыйбæрц рæстæг 
æнцад нæ бадтаиккой. 
Кæд цыфæнды дызæрдыгдзинады уавæры уыдтæн, 
уæддæр мæ цин бамынæг кæнын нæ куымдта. Цин код- 
тон, фæстæмæ мæ райгуырæн зæххыл кæй æрæнцайдзынæн 
— иу чысыл къуым кæй сараздзынæн, ууыл мæ сæнтты 
фидарæй æууæндыдтæн — мæ сабидуджы уæлдæфæй улæ- 
фын кæй райдайдзынæн, цы дон нызтон, уый нуазыны 
фадат мын кæй фæуыдзæн. Цин кодтон... 
320 

Дмæ цæуыл нæ цин кодтон! Цыфæндыйæ дæр мæ бон 
баууæндын нæ уыд, мæ райгуырæн хæдзар-иу мæм кæцы- 
фæнды сахат дæр кæцæй зындзæн, ахæм ран æрцæрыны 
фадат мæм æрхаудзæн, ууыл. Уæвгæ, кæцыфæнды сахат 
дæр мæм зындзæн кæй зæгъын, уымæй бынтон раст нæ 
дæн, уымæн æмæ сæрды, цæхæрадоны зайæгойтæ, уæл- 
дайдæр нартхор, хъилхъæдур, æхсынæн хæрдмæ бæрзонд 
куы фæцæуой, уæд хæдзар бааууон кæндзысты, фæлæ 
уый нымады нæ уыди. Зæрдæйы хуры фарсмæ æндæр 
хъуыддæгтæ æвæрдтой... 
Бæгъæввадæй цы гакъон-макъон къахвæндæгтыл раз- 
гъор-базгъор кодтай, дæ къæхты сындзытæ цы быдырты 
ныхстысты, æмбæхстытæй цы хæмпæлджынты хъазыдтæ, 
уыцы ран дыл бон изæр кæнæд, æхсæв — бон, дæсгай 
азты дæхицæн уымæй стырдæр амонд мацы хон æмæ æп- 
пынфæстаг «мæ бæллиц мæ къухы бафтыд» дæхинымæр 
зæгъ, фæлæ йæ хъæрæй дзурын ма уæнд. Цыма дзæнæтæй 
æртæхгæ маргъ де уæхскыл бадт æмæ йæм куы бавналай, 
уæд атæхдзæн, уый хуызæн... 
Цыфæндыйæ дæр мæм Дзагко хуымæтæг адæймаджы 
хуызæн нал каст. Хуымæтæг адæймаг мæхæдæг дæн, бирæ 
азтæ цы низæй садтæн, уымæн хос скæнын чи нæ бафæ- 
рæзта. Дзагкойы та мæ размæ фæкодтой мæныл аудæг 
тыхтæ. Æвæццæгæн, алкæмæн дæр ис Хуыцауы хай æмæ 
мæм уыцы Хуыцауы хайæ минæвар æрцыд æмæ мын зæххы 
æмуæз уаргъ ме ’ккойæ æриста. 
VII 
Хицауы йæ бынатæй куы сисынц, уæлдайдæр стыр хи- 
цауы — стыр хицауы та Ирыстоны мæхи куы зонын, уæдæй 
фæстæмæ æдзухдæр исгæ скæнынц — уæд иутæн æхсыз- 
гон вæййы, иннæтæн — хъыг. Æхсызгон вæййы, йæхи 
æфхæрды бынаты чи нымадта, раздæры хицау мын мæ 
фæндæгтæ æрæхгæдта, размæ мæ нæ уагъта, зæгъгæ, чи 
хъуыды кодта, уыдонæн. Маст та æрхæссы, хицауы 
рæстæджы йæ хъул сах кæмæн бадт æмæ йæ бæрзонд 
къæлæтджын кæй бынысдыууæрдæм, уыцы цытуарзаг 
æмæ кадмæбæлджытæн. Йæхи фæллойæ чи цæры æмæ ма 
дзы иннæты дæр чи дары, уыцы хуымæтæг адæм хуы- 
мæтæгдæр цæстæй акæсынц ахæм хъуыддæгтæм. Ног хи- 
цаумæ сæ фылдæр акæсынц æцæгæлон цæстæй æмæ дзы 
алчи хинымæр кæнæ хъæрæй цы фæзæгъы, уый иумæйаг 
мидис равдисынц æртæ ныхасæй: «Сосойы бæсты Мосо». 
11 Дзæбкдыры хъул 
321 

Ахæм хъуыдымæ сæ æркæны сæ бирæ азты зонд, сæ цар- 
ды дæргъы цæстæй цы уыдтой æмæ хъусæй цы хъуыстой, 
уый æцæгдзинад. 
Систой Борнæфы дæр йæ куыстæй. Кæмæндæр, дам, 
йæ усымад куы амард, уæд загъта: «Цæуыннæ цин кæнон, 
кæдæй-уæдæй мæ усымад амард». Цин кодтой бирæтæ, 
кæй зæгъын æй хъæуы, фæлæ йын йæ бынаты кæй 
сæвæрдтой, уый куы базыдтой, уæд сывæллоны худын 
кæуынæй куыд тагъд раива, афтæ сæ цин бирæ нæ ахаста, 
æхсызгондзинад сæ цæсгæмттыл æндзыгæй баззад. Нæ 
фыййау дæр нæхицæй уæд, зæгъгæ, цы адæмы зонд скарс- 
та, уыдоны лæгдон сафтид, сæ сæргъы чи æрлæууа, ахæм 
дзы нæ разынд æмæ æрцæуæг æлдары хуыздæрæн равзæр- 
стой. Равзæрстой йæ адæм сæхæдæг, адæм, зæгъгæ, адæ- 
мы минæвæрттыл нымад чи уыд, афтæмæй, адæм нымады 
кæмæ нæ уыдысты, уыдон. 
Кадмæбæллæгмæ кад бæрзонд æвæрд никуы уыди. 
Цытуарзаг адæймаг цытмæ хæстæг никуы бацыди. Сæ иуы 
— кад, иннæйы — цыт хъæуынц бынатмæ схизынæн, 
бæрзонд къæлæтджын бацахсынæн, цæмæй, æцæг кад æмæ 
цыты аккаг чи у, уыдоны дæлджинæг кæной, сæ курдиат 
райхалыны фадат сын ма раттой, адæм сæ ма базоной 
æмæ уый фæрцы сæхи уæлвонг цард фæдаргъдæр уа. 
Борнæфы куы систой æмæ йын йæ бынаты Макъары 
куы сæвæрдтой, уæд стыр бынаты бадджытыл хуыссæг 
нал хæцыд. Сагъæс æмæ катайы бацыдысты сæ бынæтты 
тасæй. Мæнæ къалатийы цъиу цæттæйыл куыд сахуыр уа 
æмæ сæрибар цардæй цæрын йæ бон куыннæуал уа, уый 
хуызæн уыдон дæр æнæ сæ къæлæтджынтæ сæхи æгæстыл 
нал нымадтой æмæ æппæт мадзæлттæй дæр архайдтой сæ 
бынæтты баззайыныл. Сæ бынæтты баззайын та аразгæ 
уыди Макъарæй, уый дзы кæмæ цы цæстæй акастаид, 
уымæй. Иууылдæр æмбæрстой, æнцад бадынæн рæстæг 
кæй нæй æмæ алы хуызты архайдтой Макъары зæрдæмæ 
фæцæуыныл. Ницæуыл ауæрстой. Козбау митыл, зæрдæл- 
хæнæнтыл, зæвæттæ сдæрыныл, зæрдæйы дуар дзых у — 
дзыхы ныхасыл. 
Макъар Ирыстоны никуы цард. Нæ зыдта адæмы, се 
’гъдæуттæ. Уый хыгъд уыцы хъуыддæгтæм дæсны уыдыс- 
ты нæхиуæттæ æмæ сæхиуыл нæ ауæрстой. Дзырдтой йын, 
амыдтой йын, ахуыр æй кодтой. Макъар дæр сæм хъуыста. 
Æртæ чъирийы уымæй размæ хъусгæ дæр никуы фæкодта, 
ныр сæ федта. Цæстæй дæр, адæй дæр. Куыд хæрзад ын сæ 
хуыдтой, уымæй йæм хæрзаддæр фæкастысты. 
322 

Æгъдæутты нымæцæн кæрон дæр нæй, уæлдайдæр ирон 
адæмы æгъдæутты нымæцæн. Авдæнбæттæнæй райдай, 
æмæ афæдзы хистыл фæу. Алы ран дæр дзы бирæ змæл- 
джытæ вæййы. Æмæ кæм хъуамæ бамбырд уой! Хуры дæр 
æмæ къæвдайы дæр сæхи кæм хъуамæ бааууон кæной! 
Дынджыр кæртыты цы саратæ ис, уыдон уый тыххæй са- 
рæзтой. Радзырдтой уыдæттæ дæр Макъарæн. Афтæмæй- 
афтæмæй чысылгай ивгæ цыд Макъары адæмыхатт. Дзæв- 
гар рæстæг куы рацыд, уæд йæхи ироныл банымадта. Йæ 
алыфарс нæртон симджыты хуызæн цы стыр æмæ фидар 
зиллакк æрæмбырд, уыдон æй сæхи адæмыхаттыл баны- 
мадтой, ирон та иронæн ирон æгъдæутты фыдгой цæ- 
уыннæ хъуамæ ракæна, кæд æмæ сæ фылдæр адæмы та- 
лынггæнæг æмæ фæстæзад сты, уæд?! 
Уыцы рæстæджы мæ хъустыл ахæм хабар æрцыд. Ма- 
къар æмæ Министрты Советы сæрдар хохмæ ацыдысты, 
хæххон сæрвæтты фысвосдарджытæ цы уавæрты кусынц, 
уый фенынмæ. Федтой, æвæццæгæн, фыййæутты дæр, сæ 
фосы дæр. Стæй сын сæхи дæр куыннæ федтаиккой. Дзаг 
фынджы уæлхъус Макъары зæрдæ фегом æмæ Министрты 
Советы сæрдарæй æппæлынмæ фæци: 
— Фыццæгты мын зын кусæн уыд, фæлæ уæд дæр æмæ 
ныр дæр мæнæ ацы лæджы фæтæн уæхсчыты фæстæ,— 
æмæ Министрты Советы сæрдары фæсонтæ æрхоста,— 
мæнæн ницæмæй тас у. 
Ирон цыхты кой дæр, дам, уыцы фынджы уæлхъус 
рауад. Цæвиттон, Министрты Советы сæрдарæй куы рап- 
пæлыдысты, уæд хицауы зæрдæ цæмæй тынгдæр балхæд- 
таид, уый тыххæй, дам, ын ирон æртæ уæлибæхы фыдгой 
ракодта. Йæ диссаг уыд, гадзрахатдзинадæн йæхимæ гæсгæ 
фидар — афтæмæй та фидар нæ уыди — бындур кæй 
ссардта. Сывæллæтты рæвдауæндæттæ æмæ, дам, цæхæра- 
дæтты æхсыры завод ирон цыхт бирæ кæй ахсы, уый 
тыххæй æхсыр нæ фаг кæны... 
Куыннæ фæцыдаид Макъары зæрдæмæ ахæм «æрхъуы- 
дыдзинад», кæд æмæ диссаджы фарстатæ цыбыр рæстæг- 
мæ æнцонæй лыг кодта?! 
Дыккаг бонæй фæстæмæ æхсыры завод ирон цыхт ах- 
сын райдыдта цыппар хатты къаддæр, афтæмæй сывæл- 
лæттæн æхсыр фылдæр ласын нæ райдыдтой. Адæм уай- 
тæккæ дæр банкъардтой, дæсгай азты парахатæй уæййаг 
чи уыд, уымæ сахæттæ æмæ дыгай сахæттæ рады лæууын 
цæмæн бахъуыд, уый, фæлæ цы сæ бон уыд! Уыйхыгъд 
323 

Министрты Советы сæрдар, цалынмæ Макъар бынаты уа, 
уæдмæ йæхæдæг уæле бынмæ кæсдзæн. 
Къаддæр æрхъуыдыдзинад нæ равдыста, обкомы сек- 
ретары бынат йæхицæн æнхъæл чи никуы уыд — тырнгæ 
йæм, кæй зæгъын æй хъæуы, кодта — фæлæ дзы æнæн- 
хъæлæджы чи æрбадт, уыцы лæппу-лæг. Уый хицауы 
зæрдæмæ нæдæр ахадгæдæр фæндаг не ссардта. Раздæр 
ын ирон æгъдæутты хорзы кой фæкодта, стæй сæ аиппы- 
тыл дзурынмæ рахызт. Цины оон дæр æмæ зианы бон 
дæр адæм бирæ кæй æрцæуы, уый раппæлинаг у, фæлæ 
йæм иу стыр аипп æрхаста. Зианæй, цинæй уæлдай кæмæн 
нæй, ахæм адæм сарæх сты æмæ нозты фæдыл зилынц. 
Уыдоны нымæц дзæвгар фæкъаддæр уаид, кæдæм æмбырд 
кæнынц, ахæм бынæттæ куынæуал уаид, уæд. Уый тыххæй 
фехалын хъæуы, кæртыты цы саратæ сарæзтой, уыдон. 
Куыннæ та бацин кодтаид Макъар, йæ фарсмæ ахæм 
диссаджы лæг кæй фæзынд æмæ йæ сæры ахæм агургæ 
æмæ æнæаргæ хъуыдытæ кæй гуыры, уыцы дыууæ хъуыд- 
дагыл иумæ?! Æвæстиатæй бавнæлдтой саратæ халынмæ, 
обкомы секретарь сæ сæргъы, афтæмæй. Цæуыннæ хæлдта- 
ид саратæ, кæд æмæ уымæй йæхи хæдзар арæзта: йæ бы- 
наты ноджы фидардæрæй æрбадт... 
Дзанджери, рынчындоны æрхуысдзынæн, зæгъгæ, дзæ- 
гъæлы нæ загъта. Æрхуыссыд æмæ дзы æхсæз мæйы нал 
рацыд, стæй куы рацыд, уæд дæр куыстмæ нал. Дохтыртæ 
йæ нал бауагътой, стæй йæхи дæр нал фæндыд... Фæндгæ 
та йæ куыннæ кодта, фæлæ раздæхын йæ бон нал баци. 
Йæ бынаты æрбадти... Чермен... 
Дзæвгар азтæ рацыди, Черменимæ куы базонгæ дæн, 
уæдæй нырмæ, фæлæ мын мæхицæй раппæлыны фадат 
никуы радта, æппæты фыццаг æй æз бафиппайдтон, 
адæммæ йæ æз равдыстон, зæгъгæ. Ныр рацæй-рабон, æмæ 
мæ хицауæй агæпп ласта. Æргом дзургæйæ мын æхсыз- 
гон дæр уыди. Иумæ кæй куыстам, уымæй мæ ныфс хас- 
тон. Кæрæдзийы æмбæрстам. Коммæгæс лæппуйæ йæ зыд- 
тон. Йæ къухы бынæй, адæм сæ цæст цæуыл æрæвæрой, 
ахæм æрмæг никуы рацыд. Кæд æм хорздзинадæй исты 
уыд, уæд — йæхи фæнд кæй никуы тардта, адæм кæцырдæм 
цæуынц, йе ’ргом уыцырдæм здæхт кæй уыд, уый. 
Цæмæдæр гæсгæ мæм уыдæттæ иумæ æнæхъаугъайæ ку- 
сынæн фаг кастысты, фæлæ фæрæдыдтæн. 
Лæг цы у, уый базоныны тыххæй, дам, ын бынат рат- 
тый~~хъæуы, стæй хуымæтæджы бынат нæ, фæлæ йын 
алцæмæн дæр фадат кæм уа, йæ хорз æмæ æвзæр миниу- 
324 

джытæ кæцæй разыной, ахæм бынат. Ахæм хъуыды кæй 
сæрмæ æрцыд, уый мæнæй зондджындæр кæй уыд, уый 
бынтон бæлвырдæй бамбæрстон, Черменимæ нæ бынæттæ 
куы баивтам, уæд. 
Куы зæгъын, Чермен нæм кусын райдайдзæн, зæгъгæ, 
куы фехъуыстон, уæд мын æхсызгон уыд, фæлæ иуцас- 
дæры фæстæ мæ хъуыды аивтон,^ йæхæдæг ног бынаты 
æрбадгæйæ куыд аивта, афтæ. Йæ цытуарзондзинады 
арæнтæ сæхиуыл афтæ ахæцыдысты æмæ, кæимæ куыста, 
уыдонæй сæ иу дæр æнæбамбаргæ нæ фæци. Иутæ сæхи 
уыцы арæны мидæг фæкодтой æмæ, цыма рагæй дæр уым 
уыдысты, афтæ сæм фæкаст, иннæтæ — уыдоны нымæц 
къухы æнгуылдзтыл нымайгæ уыд — уыцы арæнтимæ 
фембæлдысты, цæмæй фæхицæн уой. 
Нæ йæ хъуыдис, кæй зæгъын æй хъæуы, йæхи мæнимæ 
афтæ дарын. Æз ын йæ дæргъ куыд зыдтон, афтæ йын 
зыдтон йæ уæрх дæр æмæ, хъуамæ комкоммæ кæсын кæм 
хъуыд, уым бæрзондæй ма кастаид, уымæн æмæ зыдта — 
кæд нæ зыдта, уæд аххос мæныл æвæргæ нæ уыд — цы 
дзы рамбулдзæн, растдæр зæгъгæйæ та — кæй ницы дзы 
рамбулдзæн, уый. Йæ фæлтæрæнтæй куы ницы рауад, уæд 
ма йын Дзанджерийы хабар дæр радзырдтон... 
Винерæ иуцалдæр мæйы куы акуыста, уæдмæ къорд 
хатты йе ’рмæджыты рæдыдтæ аирвæзт. Зулдзых стæм, 
æмæ, барæй афтæ кæны, зæгъгæ, цæмæй ма зæгъа, уый 
хъуыдыгæнгæйæ мæхиуыл хæцыдтæн, йæ рæдыд-иу ын 
йæ цæстмæ бадарынæй ахицæн кодтон. Фæстаг хатт дæр 
та йæ уайдзæфыл ныууадзын мæ зæрды уыд æмæ йын 
æцæгæйдæр бауайдзæф кодтон. Æрмæст ацы хатт адæмы 
’хсæн, стæй карздæрæй. Уый мæм хуымæтæджы дзых 
суагъта! Æмæ мын цы нæ адзырдта! Цæмæй тарстæн, уый 
дæр мын загъта, иу ран, дам, мæ кусын нæ бауагътай, ам 
дæр та, дам, мæ дæ ныхтæ ныссагътай... 
Тынг мæ смæсты кодта. Ноджы иучысыл истæмæй раст 
уæддæр куы уыдаид. Дзанджеримæ сдзырдтон. Байхъуыс- 
та мæм æмæ мæ фæндонимæ сразы: карз æфхæрд ратты- 
ны хъуыдымæ æрцыдыстæм. Бардзырд хъуамæ ныффыс- 
таин æз, Дзанджери та дзы йæ къух бафыстаид. Куыд 
бадзырдтам, афтæ бакодтон. Сбадтæн, бардзырд ныффыс- 
тон æмæ йæ Дзанджеримæ арвыстон. 
Сахаты ’рдæг дæр нæма рацыд, афтæ мæм телефонæй 
æрдзырдта æз, дам, бардзырд фæхъæбæрдæр кодтон. 
Хъæбæрдæры ныхмæ нæ уыдтæн æмæ йæ мемæ баныхас 
кæныны фæстæ бафыста. Шофыр æй æрласта. Къулыл 
325 

бакæныны размæ йæ бакастæн æмæ бардзырд æцæгæйдæр 
дзæвгар фæхъæбæрдæр. Хъæбæрдæр та йæ фæкодта 
æрмæстдæр иу хъуыдыйад. Æппæты фæсте ма йæм баф- 
тыдта: «Винерæ ма йæхи афтæ æнæуагæй куы равдиса, 
уæд фарста æвæрд æрцæудзæн куыстæй йæ сисыны 
тыххæй». 
Æз ныхмæ, кæй зæгъын æй хъæуы, нæ уыдтæн. Уый 
нæ, фæлæ ма мын æхсызгон дæр уыди. Æрцауыгътам бар- 
дзырд хъусынгæнинæгты фæйнæгыл. Адæм æй бакастыс- 
ты æмæ дзы уæлдай ныхас никæмæй фехъуыстон. 
Дыккаг бон кусынмæ ’рбацыдтæн. Иу сахаты бæрц 
абадтаин, афтæ тыргътæм рахызтæн æмæ Винерæйы уатæй 
Дзанджерийы дзурын, стæй та хъæрæй худын куы айхъу- 
син. Мæ хъустыл нæ баууæндыдтæн, фæлæ Винерæйы дуар 
байгом кæныны бæсты мæхи уаты фæмидæг дæн. 
Секретарь дæр хабар мæнæй раздæр нæ базыдта, фæлæ 
йын æй куы загътой, уæд æрбауад æмæ мæ бафæдзæхста: 
— Дзанджери ам и, кæдæмдæр цæуинаг куы уыдтæ. 
Банхъæлмæ йæм кæс, куы дæ агура, мыййаг... 
Мæ хъустыл дзæгъæлы сдызæрдыг дæн. Секретары 
ныхасы фæстæ мæ дис ноджы фæфылдæр. Цалырдæм 
æвзæр мæм фæкаст Дзанджерийы ми! Мæйгæйттæ йæ куы 
нæ фенынц адæм, уæд иугæр уыйбæрц рæстæг ссардтай 
æмæ, цъымарайæ фылдæр кад кæмæн нæ кæныс, уырдæм 
æрцыдтæ, уæд уал раздæр æндæр искæмæ бацу, знон 
цæхæртæ кæмæ калдтай æмæ карз æфхæрды дæ къух кæй 
бардзырды бафыстай, уымæй цы райдыдтай? Стæй дын 
цавæр хъæлдзæгдзинад фехъусын кодта, дæ худынмæ 
къулы сæрстытæ куы кæлынц, уæд?! Æви Винерæйы цæсты 
йæхи æндæрхуызонæй равдисынмæ хъавы, ома, кæд бар- 
дзырд æз бафыстон, уæддæр хъуыддæгтæн ницы зонын, 
дæ хицау цы хъуыдымæ æрцыд, уый ныхмæ та, дæхæдæг 
æй зоныс, æргом радзурын дæу пайдайæн дæр нæ уыдзæн 
æмæ мæ пайдайæн дæр. Æмæ ма бирæ æндæр цæуылдæр- 
ты дзырдта Дзанджерийы балц. 
Иуцасдæр бæлвырд уынаффæмæ æрцæуын мæ бон нæ 
уыд. Æгæр æрæгмæ куы кодтон, уæд Дзанджери куы ацæ- 
уа, уымæй дæр фæтарстæн. Иумæ бадгæ сæ куы нæ фе- 
нон, уæд та мын йæ ныхмæ зындæр дзурæн уыдзæн æмæ, 
цы уа, уый уæд, зæгъгæ, Винерæйы уаты смидæг дæн. Куыд 
рабæрæг, афтæмæй ма дзы ноджыдæр дыууæ сылгойма- 
джы разынд. Мæ цыды сæр уыди, цæмæй мæ Дзанджери 
федтаид æмæ йæ æз дæр федтаин. Уый мæ къухы куы 
бафтыд, уæд фæстæмæ фæзылдтæн æмæ, мæ кусæн уатмæ 
326 

нæ, фæлæ уынгмæ мæ ных сарæзтон. Редакцимæ бацыдтæн, 
Æмзоримæ фембæлдтæн, стæй æрæджиау æрбацыдтæн. 
Секретарь мын загъта, Дзанджери мæ кæй агуырдта. Кусæн 
уæттыл разылд æмæ дзы куы никæй ссардта, уæд секре- 
тарæн бафæдзæхста, сдзурæд, дам-иу мæм. 
Сæрмагондæй йæм мæхи дзурын кæй нæ бахъуыд, уый 
ма мын æхсызгон дæр уыд. Уый хæдуæлвæд æм сдзырд- 
тон æмæ ма дæ хъæуы — нал! Ме ’взаг цыдæриддæр карс- 
та, уыдонæй фæсте ницыуал ныууагътон. Адæмы арда- 
уын дæ сæйраг куыст скодтай æмæ уымæн рæстæг сса- 
рыс, фæлæ хъуыддаджы фæдыл бахъуыдтæ, уæд дын 
сыфцæй раласæн дæр никуы вæййы йын загътон. Стæй 
дын уæд радио цъымарадон йедтæмæ ницæмæнуал 
фæбæззы. Ахæм ныхæстæ дæр дзы уыдис. Кæронмæ мæ 
дзурын нæ бауагъта, чысыл, дам, æрсабыр у, фæстæдæр, 
дам, баныхас кæндзыстæм æмæ телефоны хæтæл æрæ- 
вæрдта. 
Уыцы «фæстæдæр» уыди дыккаг бон. Мæхимæ нæ, 
фæлæ секретармæ æрдзырдта, дыууæ сахатыл æмбырд 
уыдзæн æмæ мæ уырдæм хоны, зæгъгæ. Иу æмбырд дæр 
дзы нæ уыди æмæ иннæ дæр. Йæ кусæн уаты сæййæфтон 
æрмæстдæр партион организацийы секретары. Куы ба- 
цыдтæн, уæд Дзанджери йæ бынатæй фестад, æнæдзур- 
гæйæ мын мæ къух райста æмæ дуар æхгæнынмæ фæци. 
Иу æгъдау та йæм ахæм уыди: исты ныхасаг æм-иу куы 
уыдис, уæд-иу арæх дуар мидæгæй æрæхгæдта. Лæг-иу 
загътаид, цыдæр сусæгдзинæдтæ уыдзæн йæ дуарæхгæ- 
ды, фæлæ рацæй-рабон, æмæ-иу хуымæтæджы хъуыд- 
дæгтæ йедтæмæ ницы базыдтаис. 
Фæстæмæ йæ бынаты æрбадт æмæ ныллæг хъæлæсæй 
зноны хабæрттæ дзурын райдыдта. Уыимæ йæ хъæлæсы- 
уаг ахæм сабыр æмæ фæлмæн уыд, æмæ йæ чи нæ зыдта, 
уый фенхъæлдтаид, ацы лæджы дзыхæй дыууæ тызмæг 
ныхасы фæд-фæдыл никуы сирвæзт, зæгъгæ. Дзырдта, 
йæхиуыл къæм абадын нæ уагъта, афтæмæй. Парторга- 
низацийы секретарь уыцы зондджын бадт кодта æмæ, 
хъуыддæгтæ кæронмæ æнæрæдыдæй чи æмбæрста, йæхи 
ахæмæй æвдыста. Дзанджери, цæмæй йæ зылын кодтон, 
уыдонæй иуæй дæр йæхи аххосджыныл нæ банымадта. 
Фидарæй йæ уырныдта, мæнмæ кæсгæ афтæ кæй фæкодта 
æмæ йыл бирæ цыдæртæ дау кæй æркодтон. Суанг ма дзы 
афтæ дæр сирвæзти, ды мын кæй загътай, ахæм ныхæстæ, 
дам, мæм суанг Борнæф дæр никуы бауæндыди. 
Иунæг ныхас дæр æм не скодтон. Стæй, æвæццæгæн, 
327 

куыд дзурдзæн, ууыл рагацау ахъуыды кодта æмæ йæ афтæ 
сарæзта, цæмæй быцæу тынгдæр нæ, фæлæ бынтондæр 
басабыр уыдаид. Æмæ басабыр. Ахæм ныхæстæм хъусæг 
йæхæдæг дæр никæимæ фæхыл уыдзæн, стæй хыл кæны- 
ны зонд кæмæ уа, уый дæр æрсабыр кæндзæн. Уæдæй 
фæстæмæ Дзанджери радиойы нымад хæттыты йедтæмæ 
нал уыди. Кæддæр ма мын афтæ дæр загъта, радиомæ 
мæ-иу цæуын куы хъуыд, уæддæр-иу базивæг кодтон, исты 
та мыл куы ’рымысай, зæгъгæ. 
Гъе æмæ ма Черменæн уыцы хабар дæр ракодтон, 
цæмæй йæм иучысыл исты бахъардтаид, фæлæ, цалынмæ 
кæрæдзимæ сдзырдтытæ кодтам, уæдмæ йе схъæл митæ 
нæ уагъта. Уыцы митыл йæ къух ныр дæр нæма систа, 
стæй сыл исгæ дæр никуы скæндзæн, уымæн æмæ йемæ 
райгуырдысты, адæймагæн та йемæ цы райгуыры, йæ ту- 
джы цы вæййы, уыдон адзалы бонмæ йе ’мдзу фæкæнынц. 
Фæлæ йæ уæддæр мæнимæ йæхи æндæрхуызон дарын 
бахъуыд, уымæн æмæ йын иннæтæ цы барстой, йæхæдæг 
та æмбæлгæйыл цы нымадта, уыцы миниуджытæй йæ 
арæхстгайдæрæй архайын хъуыд... 
Макъарæн исты хорздзинады бацæуын йæ зæрды 
æрæфтыд æви рагацау йæ фæндæгтæ æхсæста, уый нæ 
зонын, фæлæ мæм иу райсом телефонæй æрдзырдта æмæ 
мын æфсон-мæ ’фсонты бамбарын кодта, газеттыл афæл- 
гæсты фæткмæ æркæсын кæй хъæуы. Уыцы рæстæг-иу 
алы райсом дæр республикон газеттыл афæлгæстытæ 
арæзтой. Чермен дæр уыдон кой кодта. Æмæ йæ фæт- 
кæвæрды йæ зæрдæмæ нæ фæцыд, раздæр-иу ирон газе- 
ты кой кæнын кæй райдыдтой. Уый йæ хъуыды æргом 
зæгъыны бæсты дæрдты фæзылди æмæ, цы зæгъынмæ 
хъавыд, уый цалдæр фарсты фæстæ æрæджиау рабæрæг, 
фæлæ йын æз æргом æмæ комкоммæ бамбарын кодтон, 
цы фæтк сæвзæрд, уый раст кæй у æмæ йæ ивын кæй 
ницæмæн хъæуы. Тынгдæр бауырныны тыххæй та йын 
загътон: «Мах ирон бæстæйы цæрæм æмæ куыд радио, 
афтæ телеуынынад дæр йæ бакастытæ байгом кæны ирон 
æвзагыл. Газеттыл афæлгæстытæ дæр сæ ныхас ирон 
газетæй кæй райдайынц, уый дæр цыдæр æгъдауимæ 
баст у». 
Цыфæндыйæ дæр хицауады зондæй нæ дзырдта, æндæр 
мемæ афтæ æнцонæй не сразы уыдаид — разы, кæй зæгъын 
æй хъæуы, не сси, фæлæ мын хъуыддаг æндæр хуызы бам- 
барын кæныныл кæйнæуал бафæлвæрдта, уымæ гæсгæ 
уыди афтæ ахъуыдыгæнæн. Ног фæлтæрæн скæнын 
328 

аенхъæлмæ дæр ма йæм кастæн, фæлæ нæм уый тыххæй 
ныхас никуыуал рауад. 
^Адæймагæй диссагдæр æрдз йæ быны ницы сфæлдыс- 
та. Æппæты зондджындæр — кæд мæм уыцы хъуыды бирæ 
хæттыты дызæрдыггаг фæкæсы, уæддæр — кæй у, канд 
уый тыххæй нæ: арæх йæхи куыд фæлывд æмæ дыдзæс- 
гомæй равдисы, уымæй дæр. Цалдæр æмæ ссæдз азы 
Борнæфæн чи фæкуывта, йæ зæрдæхудты æнæнхъæлæджы 
бацæуынæй дæр йе уæнджы мигъ кæмæн бадти, уыдонæй 
бирæтæ къæссавæлдæхт фесты. Цыма уæвгæ дæр никуы 
уыди, уыйау æндæр арм сдæрынмæ февнæлдтой, уымæн 
æмæ Борнæфы арм сойы тæф нал кодта, Макъары арм та 
сойæ бæзджын сæрст уыди æмæ йæ цалæйфæндыйæ куы 
сдæрдтаиккой, уæддæр сын фаг кодта. 
Радиойы бæрнондзинад къаддæр кæй ис, ууыл фыццаг 
бонтæй фæстæмæ баууæндыдтæн, фæлæ уый афтæ нæ 
амыдта, æмæ куыстмæ уæлæнгайдæр цæстæй кастæн. 
Уымæн уæвæн нæ уыд, цыфæнды тынг мæ куы фæндыда- 
ид, уæддæр, уымæн æмæ, лæг цы сахуыр уа, уый йын 
æнæкæнгæ нæй. Æз та бæрнондзинадыл ахуыр уыдтæн 
æмæ йæ фехалын мæнæй аразгæ нал уыд. 
Зæронд диктор мæм йæ хъусынгæнинаг йæ зырзыргæ- 
наг къухы куы ’рбахаста, уæдæй фæстæмæ иу рæнхъ дæр 
æнæ бакæсгæйæ, иу ныхасмæ дæр æнæ байхъусгæ эфиры 
нал бауагътон. Комкоммæ-иу текст куы кастысты, æмæ-иу 
диктор искуы-иу хатт дзырдыл цавд раст куы нæ сæвæрдта, 
уæд-иу æй мæхицæн мастæн райстон. Чи-иу æм хъуыста, 
уымæ-иу афтæ каст, радиойы иу ахæм адæймаг нæй, рæдыд 
чи сраст кæна. Æмæ, мæнмæ гæсгæ, афтæ чи хъуыды кодта, 
уыдон раст уыдысты. 
Чи мæм байхъуса, уый зæгъдзæн, алцыдæр зоны, йæ 
къух цæмæ бакæна, уымæ аипп æрхæссæн нæ уыдзæн. 
Ахæм адæмтæ уæвгæ дæр нæй. Хуыцау мын уал хорзы 
ракæнæд, цал рæдыды ауагътон æмæ мæхæдæг цал рæды- 
ды фæкодтон. Æз дзурын, цы рæдыдтæ сраст кæнын мæ 
бон уыд æмæ зæфцы фыдæй аирвæзæн кæмæн уыд, уыдо- 
ны тыххæй. Ахæм рæдыдтæ та-иу райхъуыстысты æмæ 
мын масты хос уыдон уыдысты. 
Ме ’мкусджытæ, куы зæгъын, алыхуызæттæ уыдысты: 
иутæ сæ удæй арт цагътой, иннæтæй та чидæртæ галæн 
амæлынæй нæ тарст, уæрдонæн асæттынæй, уымæн æмæ 
зыдтой, дзидза дæр кæй нæ фесæфдзæн, суг дæр кæй ба- 
хъæудзæн. Уæвгæ æз цы рæдыды кой ракæнынмæ хъа- 
вын, уымæн йæ ратæдзæнтæ бынтон ахæм нæ уыдысты, 
329 

стæй йæ рæдыд хонын, фæлæ мæм рæдыд дæр нæ фæкаст. 
Цæвиттон, Ног аз ралæууыд. Йæ дзаджджындæр 
бæрæгбæттæ фæсте аззадысты, фæлæ Ног аз иу бон æмæ 
иу къуыри нæ вæййы: дзæвгар фылдæр рæстæг ахæссы. 
Йæ хъæбысы анорды, кæддæр «тугæйдзаг хуыцаубон» 
кæй рахуыдтой, суанг уыцы фарæстæм январь дæр. Уыцы 
бон кæд, йæ заманæй фæстæмæ искæмæн тугæйдзаг сси, 
уæд уыдоны номхыгъдмæ бахæссын мæн дæр æмбæлы. 
Нæхимæ рынчынæй уæлгоммæ хуыссыдтæн, афтæ мæм 
мæ куыстæй æрбадзырдтой, обкомæй, дам, æрцыдысты 
æмæ дæ агурынц. Мæ сæрæн нæма уыдтæн, фæлæ мæ 
сыстын бахъуыд. Мæ бацæуынмæ цæвæг-марæг бæрæг нал 
уыд. Фыццаг уæладзыджы паддзахадон æдасдзинады ко- 
митеты кусджытæ фонотекæйы кусджыты рафæрс-бафæрс 
кодтой, дыккаг уæладзыг та обкомы кусджытæ бацахс- 
той. 
Сæйраг редакторы кусæн уатыл мæ фæндаг акодтон 
æмæ мын уавæр бамбарын кодта: 
— Знон изæры аст сахатыл радиойæ райхъуыст, цып- 
пæрдæс азы размæ кæй лæвæрдтой, уыцы бакаст «Æгас 
цу, Ног аз!» 
— Æмæ уым диссагæй цы ис? — фæндыд мæ бæлвырд- 
дзинад базонын. 
— Борнæф дæр дзы дзырдта... 
— Æмæ Борнæф знаг у æви йæ хъæлæсы бартæ ист 
сты? 
— Барæй, дам, афтæ бакодтат... 
— Чи зæгъы? 
— Паддзахадон æдасдзинады комитеты кусджытæ. 
Дзуаппон партион конференцимæ, дам, бирæ рæстæг нал 
баззад æмæ йæ хæдразмæ Борнæфы хъæлæс барæй рай- 
хъуысын кодтат, цæмæй Макъары мауал равзарой... 
— Бакасты æрмæг кæм и? 
— Паддзахадон комитеты кусджытæ йæ ахастой, — 
сæйраг редакторы хъæлæс фæныллæгдæр, дуар æрдæггом 
уыд æмæ йæ ’рбахгæдта, — фæлæ йæ лентмæ рафыстон. 
Фæдисæттæ куы ацыдысты, уæд магнитофоны лент 
аппаратыл сæвæрдтон æмæ йæм хъусын райдыдтон. Тынг 
дзæоæх райдиан ын уыдис: зарджытæ, фæндырдзæгъд- 
тытæ. Уалынмæ диктор дзурын райдыдта, Ног азыл чи 
цавæр фæллойадон уæлахизтимæ сæмбæлд, уыдоны тых- 
хæй., Уыцы ног азы размæ аз тынгдæр фесгуыхтысты за- 
вод «Хæзна»-йы фæллойгæнджытæ — лæвæрд сын æрцыд 
партийы Центрон Комитеты æмæ Министрты Советы Сырх 
330 

тырыса æмæ æхцайы преми. Уый фæдыл кадджын æмбыр- 
ды преми æмæ сырхтырысаджынты номыл арфæ бакаст 
Борнæф. Йæхи номæй иу ныхас дæр нæ загъта, стæй куы 
загътаид, уæддæр дзы знаггаддзинадæй ницы уыдаид æмæ 
гъе уый тыххæй цъиувæдис систой. Обком æмæ паддза- 
хадон æдасдзинады комитеты кусджытæ цалдæр боны 
архайдтой «фыдгæнæджы» ссарыныл æмæ комкоммæ куы 
никæуыл фæхæст сты, уæд скодтой политикон хатдзæг: 
ахæм бакаст кæй райхъуыст, уый комкоммæ арæзт уыд 
Макъары ныхмæ. 
Ахæм зондыл æппæты фидардæр хæцыд обкомы сек- 
ретарь Бадджери. Йæ цуры-иу æндæрхуызон хъуыды исчи 
куы загъта, уæд ын-иу йæ цæстыты батутæ кодта, ныхас 
дæр-иу æй не суагъта. Диссаг мæм каст: Борнæфимæ 
бирæ куы фæкуыста, хуымæтæджы æххуысгæнæг ын 
уыдис, афтæмæй йæ фæстæдæр цы къæлæтджыныл нæ 
абадын кодта, ахæм куынæуал баззад, уæд ныр Макъары 
сæрыл цæмæн афтæ гæппытæ кæны! 
Бакастмæ цас фылдæр хæттыты хъуыстон, уыйбæрц 
мæ тынгдæр уырныдта, Борнæфы хъæлæс кæй райхъуыст, 
уым фыдраконддзинадæй кæй ницы уыдис. Бакаст саха- 
ты ’рдæгæй фылдæр уыдис æмæ дзы Борнæфы ныхæстæ 
æртæ минуты дæр æххæст нæ бацахстой, иннæ иууылдæр, 
Ног аз кæмæй фидыдта, ахæм хъæлдзæг æрмæгæй арæзт 
уыдис, йæ фылдæр зарджытæ æмæ кафыны цæгъдтытæ. 
Фæстæдæр мын куыд радзырдтой, афтæмæй радиобакас- 
ты Борнæфы хъæлæс кæй уыд, уый нæхи кусæг зыдта, 
фæлæ, дам, æй барæй ауагъта, цæмæй мæн бафхæрдтаик- 
кой, уый тыххæй. Суанг, дам, æй хъуыды дæр ничи ’ркод- 
таид, нæхи кусæг — бакаст зонгæ-зонын программæмæ 
чи бахаста, уый — паддзахадон æдасдзинады комитетмæ 
куы нæ бадзырдтаид,— кæй зæгъын æй хъæуы, кæйдæр 
номæй — уæд. Уыцы ныхæсты бæлвырддзинад сбæрæг 
кæныныл ацархайдтон, фæлæ тынг зын равзарæн уыд. Нæ 
басастаид æмæ йын ницы бакодтаин. Æнæуи та мæ ба- 
уырныдтой уыцы ныхæстæ. 
Хъуыддаг равзарын æмæ аххосджынты бафхæрыны 
тыххæй фарста цалдæр боны фæцæттæ кодтой æмæ куыд- 
дæр срæвдз сты, афтæ обкомы бюройы æмбырд йæ афонæй 
раздæр ацарæзтой æмæ тæрхоны рабадтысты. 
Фыццаг ныхасы бар лæвæрд æрцыд пропагандæ æмæ 
агитацийы хайады сæргълæууæг Бечырæн. Сабазджерийы 
пенсийы куы арвыстой, уæд йæ бæсты уый кусын рай- 
дыдта. Рагацау дæр зыдтон, цытæ дзурдзæн, уый, уымæн 
331 

æмæ мемæ къорд хатты ныхас кодта æмæ йæм цы када- 
вар хъуыдытæ уыди, уыдон фæлхат кæнын йедтæмæ ницы 
зыдта. 
Бюройы дæр йæ дзырдарæхстдзинадыл нæ бафтыд. Йæ 
раныхас балхынцъ кодта ахæм ныхæстæй: 
— Ног азы фарæстæм бон изæры цыппар сахатыл ра- 
диойæ цы бакаст уыди, уым райхъуыстысты, фæллойгæн- 
джыты идейон-политикон хъомылады стыр хъуагдзинæдтæ 
чи æруагъта æмæ уый тыххæй йæ куыстæй ист чи ’рцыд, 
раздæры уыцы бæрнон кусджыты хъæлæстæ. Бакаст тынг 
смæстджын кодта радиомæхъусджыты. Ахæм бакаст кæй 
райхъуыст, уый дзурæг у, радиомæхъусынады фæллой- 
адон æгъдау ныллæг æвæрд кæй у, фæтк дзы кæй нæй, чи 
цыгæнæг у, уымæ хъусдард кæй нæ цæуы, йæ иуæй-иу 
кусджытæ та, бæрнондзинад циу, уый кæй нал хатынц, 
ууыл. 
Уый фæстæ чи дзырдта, уыдон ныхас кæрæдзийы 
дзыхæй истой æмæ дзы иу афтæ нæ загъта, фæлæуу-ма, 
ай цы кусæм, нæ фæстагæттæй уæддæр фефсæрмы уæм, 
цъиувæдис цæй фæдыл сисæм, ахæмæй куы ницы ’рцыди, 
уæд цæуыл гæрæхтæ кæнæм?! 
Уый нæ, фæлæ гæрæхтæ тынгæй-тынгдæр хъуыстыс- 
ты, афтæмæй ма сæ кæй цæстмæ кодтой, уый хъусгæ дæр 
куы кодтаид. Макъар бюройы уæвгæ дæр нæ уыди. Æвæц- 
цæгæн, йæ зæрдæ дардта, цы бирæ фæтæн уæхсчыты 
фæстæ æмбæхст у, уыдон æй кæй бахъахъхъæндзысты 
æмæ, цы уынаффæ рахæссой, уый йæ зæрдæмæ кæй 
фæцæудзæн. 
Уынаффæ, æцæгдæр, зæрдæмæ чи нæ фæцыдаид, ахæм 
нæ уыд. Макъары зæрдæмæ, кæй зæгъын æй хъæуы. Милмæ 
кæй æрæвæрдтой, уыдон адæм не сты, зæрдæтæ сын нæй, 
стæй сын кæд и, уæддæр Макъары зæрдæ æмæ уыдоны 
зæрдæтæ иу не сты. Макъары зæрдæ хъахъхъæнинаг у, 
радиобакастæй йын цы низ æрхастой, дыууæ ахæмæй 
дзæбæхгæнгæ. Уый тыххæй Черменæн партион æгъдауæй 
радтой хуымæтæджы æфхæрд, мæнæн та карз æфхæрд 
мæ хыгъды чиныгмæ мын æй бахæсгæйæ. Уымæй ма 
карздæр бафхæрæн дæр уыди — партийæ аппарын, куыс- 
тæй сисын, фæлæ уый æгæр уыдаид. Макъары зæрдæмæ 
куы нæ фæцыдаид, уымæй тарстысты. Ахæм хъуыддаджы 
тыххæй марыны тæрхон рахæссыны хуызæн уыдаид. Уымæ 
та Макъары бон уыдис æндæрхуызон цæстæй акæсын. 
Хынджылæг мæ кæнынц, зæгъгæ, куы банхъæлдтаид, уæд 
та? Бæрц зонын зонды нысан у, фæлмæнзæрдæмæ йæ ничи 
332 

ба’мбардзæн, æмæ, сæхимæ гæсгæ, рахастой æппæтæй 
растдæр уынаффæ. Макъары зæрдæ балхæндзысты, йæхи- 
нымæр сæ фæбузныг уыдзæн, кæд сæ амонд уа, уæд сын 
йæ хъуыды хъæрæй дæр зæгъдзæн. 
Аххосджынтæ æфхæрд æрцыдысты, фæлæ ма сæм 
бюройы уынаффæйы кæронбæттæны æвзидынæй дæр нæ 
бацауæрстой. Обкомы секретарæн бахæс кодтой, цæмæй 
бацархайа телеуынынад æмæ радиомæхъусынады, газет- 
тæуадзæн типографи æмæ чингуыты рауагъдады — фæстаг 
дыууæйы кой бюройы уæвгæ дæр нæ уыд, афтæмæй дзы 
кæцæйдæр фæзындысты — кадртæй сифтонг кæныныл. 
Æппæты фæстаг хъуыдыйад дæр йæ ныффыссæджы цæсты 
æфтыдта: «Уынаффæ куыд æххæстгонд цæудзæн, уымæ 
йæ хъус дарæд партийы обкомы пропагандæ æмæ агита- 
цийы хайад». Партион æгъдаумæ гæсгæ уый никæцырдæм 
бадт. Уæлдæр, обкомы секретарæн цы хъуыддаг бафæ- 
дзæхстой, уый хъуамæ йæ бæрныгонд хайад ма бæрæг 
кодтаид. Гæххæттыл, чи зоны, фыддæр митæ дæр ныф- 
фыссæн ис, фæлæ царды афтæ никуы уыд. 
Мæ хуызæн адæймагæн ахæм хъуыддæгтæ æнцон аны- 
хъуырæн нæ уыдысты. Мæ зæрдæмæ алы хъуыддаг дæр 
хæстæг истон кæдфæндыдæр. Уымæн хъахъхъæдтон мæхи 
хуымæтæджы уайдзæфæй дæр. Чысыл рæдыдмæ дæр куыд- 
фæндыйы цæстæй акæсын мæ бон никуы баци. Фæлæ мыл 
радиойы, цæрæнбонты мæхи цæмæй фæхъахъхъæдтон, уый 
æрцыди. Мæ размæ чи уыд, уыдон мæнæй хуыздæр куыс- 
той, зæгъгæ, мæ бон зæгъын нæ уыд, фæлæ дзы мæ хуы- 
зæн цæф никæуыл æруад. Æмæ ма аххосджын дæр куы 
уыдаин! Æфхæрд цы бакасты тыххæй баййæфтон, уый 
фыццаг хатт радиойæ райхъуыст цыппæрдæс азы размæ 
æмæ йæ хъуамæ комитеты хицауады амындмæ не ’нхъæл- 
мæгæсгæйæ сфыстаиккой æппынкъаддæр дыууæ азы 
размæ. Иннæмæй, бынтон цыбыр уылæнты программæйы 
цы радиобакастытæ цыди, уыдон цензурæмæ дæр не ’рвыс- 
той, уымæн æмæ сын иу хатт барлæвæрд уыд, стæй сæ 
сæрдары хæдивæг дæр нæ каст, уымæ гæсгæ сыл йæ къух 
дæр не ’вæрдта. Кæд дзуаппдæттæг исчи уыдис, уæд — 
аивадон редакцийы кусæг. Уый хъуамæ байхъуыстаид маг- 
ниты лентыл фыст æрмæгмæ. Байхъуыстон æм, зæгъгæ, 
мын загъта, æрмæст йæ райдайæн æмæ йæ кæронмæ æмæ, 
дам, дзы зарджытæ йедтæмæ куы ницы уыд, уæд æй про- 
граммæмæ бахастон. Уый фæстæ мын зæгъджытæ фæци, 
бакасты Борнæфы хъæлæс кæй ис, уый, дам, цалдæр боны 
размæ хистæр редакторæн загътам, фæлæ йæм йæ хъус 
333 

не ’рдардта. Кæй зæгъын æй хъæуы, уыдон æрымысгæ 
ныхæстæ нæ уыдысты, фæлæ цæсгомæй ахæм рæтты пай- 
да кæнын ахуыр чи уыд, уый багæды кæнын мæ бон нæ 
бауыдаид æмæ мæхинымæр загътон: «Хуыцау дын тæр- 
хонгæнæг фæуæд». Мæхицæн зæрдæтæ бæргæ æвæрдтон, 
фæлæ уæддæр маст йæ куыст кодта. 
Адæймагæн æрвылбон салам дæтт, арфæ йын кæн, 
мидбылты йæм худ æмæ йын уыцы-иу рæстæг йæ размæ 
цæлхдуртæ æвæр, йæ къах куыд тагъддæр скъуыра æмæ 
йæхи куыд тынгдæр ныццæва, ууыл архай! Цавæр зæрдæ 
хъуамæ тæлфа ахæм лæджы риуы! Цы цæсгомæй хъуамæ 
кæса адæймагмæ комкоммæ! Уæвгæ ахæмтæн сæ намыс 
æндæр барæнтæй баргæ у, кад æмæ сæм намысæн æндæр 
тæразтæ ис, сæхæдæг кæй æрхъуыды кодтой æмæ цы амо- 
нынц, уый сæхи йедтæмæ кæмæ нæ зыны. 
Мæ маст-иу ноджы тынгдæр схæлбурцъ кодта, обко- 
мы бюройы хабæрттæ-иу мæ зæрдыл куы ’рбалæууыдыс- 
ты, уæд. Иууылдæр куыд тугмондаг уыдысты, иумæ дзы 
æндæр хъуыды куыннæ сæвзæрд, æмхуызонæй дæр иу 
зондыл куыд фидар хæцыдысты. Дæлдонгæнæг ма сындз 
къутæрмæ дæр фæлæбуры, фæлæ мæ, бирæ азты дæргъы 
чи зыдта, суанг ма иу къæбæр кæимæ бахордтон, уыдон 
дæр мæхи фыд хæрыныл нæ ауæрстой. Цыма ахæм ран 
кæд бахаудзынæн, уымæ бирæ фенхъæлмæ кастысты, уый 
хуызæн мæ къабæзтæ кæнынмæ фæлæбурдтой. Кæддæр 
газеты цы æнахуыр хабар бакастæн, уый мæ зæрдыл 
æрлæууыд. Кæмдæр, Африкæйы æви Хуссар Америчы 
дæттæй кæцыдæры ахæм кæсæгтæ ис, æмæ сæм галы мард 
куы ныппарай, уæд æм мингæйттæй — кæсæгтæ асæй гыц- 
цыл сты — фæлæбурынц æмæ дзы дыууæ сау минутмæ 
стджытæ йедтæмæ ницыуал фæуадзынц. Уыцы кæсæгты 
хуызæн обкомы кусджытæ дæр февнæлдтой æмæ, мæ 
зæрдæмæ чи куыд æххæст, афтæ йæ тугмондаг дзæмбытæй 
тыдта. Сæ тых-сæ бонæй хъахъхъæдтой Макъары, сæ 
хæрзгæнæджы, сæ сæрхъуызойы, сæ удылхæцæджы, 
афтæмæй та сын иу дæр, иннæ дæр, аннæ дæр нæ уыд. 
Бюройы фæстæ æз уыдоны цас уарзтон, уыдон бюройы 
размæ Макъары уымæй фылдæр нæ уарзтой, фæлæ сын 
сæхи афтæ æнæдаргæ нæ уыди, уымæн æмæ дзы алчидæр 
цы къæлæтджыныл бадт, уым цæйбæрц рæстæг бафæсти- 
ат уыдзæн, уый Макъарæй аразгæ уыд. Цытуарзаг адæмæн 
та Зæххыл бынатæй зынаргъдæр ницы ис. Уымæн кувынц, 
уымæн табу кæнынц. Уый сæрвæлтау сæ намысы царм 
растигъдзысты æмæ дзы æрчъитæ сараздзысты, сæ кад 
334 

сæ. къæхты бынмæ æрæппардзысты æмæ йыл Макъары 
хуызæтты цæстмæ тымбыл кафт æркæндзысты. Æрдхорд 
æмæ æмгарыл гадзрахатæй рацæудзысты, сæ мад, сæ фыды 
ауæй кæндзысты... Уæд сæм цымæ цæмæ ’нхъæлмæ кастæн! 
Æххормаг бирæгъ фысæн кæд батæригъæд кодта! Чи дзы 
хъуамæ авæрдтаид йæхи мæ бынаты, алкæуыл дзы йæхи 
бынаты уæвгæйæ зыр-зыр куы бахæцыд æмæ мæн 
фæдæлдон кæнынмæ фылдæр хай бахæссыныл тохы сæ 
хид фæрсмæ куы сæрфтой, уæд! 
Макъар мæм уыдонæй лæгдæр каст, къæбылатау кæй 
сардыдта æмæ йæхи иуфарс чи айста. 
Борнæфы цыппæрдæс азы размæ загъд ныхæстæ йæ 
бындзарæй кæй нызмæлын кодтой æмæ зыр-зыр кæуыл 
бахæцыд, уыдон айк мæцъисæй фæлдахын райдыдтой, 
цæхæр калдтой хицауы цæстмæ, уый та, цæстæй йын хай 
кæм нæ уыд, ахæм бынат хуыздæрæн равзæрста. Йæхи- 
нымæр сыл худти, æлгъ сыл кодта, сæрыстырдзинад сæм 
нымады дæр кæй нæу, искæй зæрдæ балхæныны охыл сæхи 
зæрдæйы монцтыл цъыфкъахæй кæй цыдысты, уый тыххæй. 
Мæ маст мын кæд исчи фæрогдæр кодта, уæд ме 
’мхæрæфырт. Хабæрттæ фехъусыны фæстæ нæхимæ те- 
лефонæй æрбадзырдта æмæ уымæ дæр, мæ фарс куыд 
ничи ницы загъта, диссаг уый фæкаст. Цæй тыххæй дын 
ахæм карз æфхæрд радтой, зæгъгæ, мæ цалдæр фарсты 
бакодта. Цы дзуапп ын радтаин? Хъуыдис æмæ мын рад- 
той. Уыдоны хъуыдис. Мæн кæй нæ хъуыди — сæйрагдæр 
та кæй нæ мын æмбæлдис — уый та нымады никуы уыди. 
Бирæгъ йæ кæнон зæнгыл нæ уадзы, зæгъгæ, уыцы 
ныхас кæй дзыхæй ссыд, уый цæрæнбон бирæ! Уæвгæ ахæм 
куырыхон ныхæстæ зæгъджытæ бирæ æнусты размæ цар- 
дысты æмæ сын хъысмæтæй цы бонтæ лæвæрд уыд, уыдон 
раджы батыдтой, фæлæ цæргæйæ баззадысты, адæм кæ- 
уыл ахуыр кæнынц æмæ сын бахъуаджы сахат æнцой чи 
фæлæууы, сæ зонды уыцы ныхæстæ. Бюройы фæстæ 
цалдæр мæйы рацыд, афтæ мæ бацагуырдта обкомы сек- 
ретарь Бадджери. Исты хорздзинад фехъусын æнхъæлмæ 
йæм нæ кастæн æмæ рагацау мæхи æрцæттæ кодтон. Хо- 
тыхæн цы райстаин, уый та мæм уыдис. 
Йæ кусæн уатæй куы бахызтæн, уæд уыцы цæрдæг 
фæгæпп кодта, дынджыр стъолы иуфæрсты æрзылд, цыма 
йæ дзыхы тæвд картоф уыд, уый хуызæн мын цалдæр 
талф-тулф арфæйы — «мидæмæ!» «табуафси!» «уæла- 
хиз мын у!» — зæгъыны фæстæ мæ къух райста æмæ мæ, 
стыр стъолы ныхмæ цæхгæрмæ цы къаддæр стъол уыд, 
335 

уый уæлхъус æрбадын кодта. Сбадт йæхæдæг дæр. Арф 
ныуулæфыд, йæ армытъæпæнтæй йæ цæсгом амбæрзта 
æмæ йæ иуцасдæр нал байгом кодта. Цæмæдæр гæсгæ йæ 
хъуыддаг афтæ равдисын фæндыд, цыма уымæн мæнæй 
бирæ зындæр уыд. Тыхулæфт æз нæ, фæлæ уый кодта. 
Дзурын цæмæй райдайа, ууыл æз нæ тыхстæн, фæлæ уый. 
Цыбыр ныхасæй, сурæг æмæ лидзæджы хуызæн уыдыстæм. 
Иу лæг иннæйы асырдта æмæ йæ нæ баййафдзæн, уый 
куы бамбæрста, уæд æм хъæр кæны: «Æрлæуу!» Уый дæр 
æм дзурьк «Дæу сурæг куы нæ ис, уæддæр куы тæхыс, 
уæд æз куыд æрлæууон?» 
Æрæджиау, йæ кæнгæ митæй фæллайгæ бакодта æви 
сæ фæуыны рæстæг æрхæццæ, нæ зонын, фæлæ йæ ар- 
мытъæпæнтæ æриста, йæ цæстытæ, цыма йæ хуыссæг сырд- 
та, атъæбæртт-тъæбæртт кодта æмæ загъта: 
— Бюройы уынаффæтæ ма дæ зæрдыл лæууынц? — æмæ 
йæхæдæг мæ бæсты дзуапп дæттынмæ фæцис: — Лæу- 
уынц. Ныртæккæ сæм бæлвырддæр æркæсдзыстæм...— æмæ 
сыстади. Сейф байгом кодта æмæ цыдæр гæххæттытæ ра- 
фæлдах-бафæлдах систа. 
Уый размæ мæ хъусыл æрцыди, хайады хицау Бечырмæ, 
дам, йе ’мкоймаг лæппу куысты фæдыл ссыди æмæ йын 
загъта, мæ бынатмæ йæ тынг кæй фæнды. Бадджеримæ 
цæугæйæ мæ уыцы хабар рох нæ уыд æмæ бацархайдтон, 
цæмæй мæ ронбæгъдæй ма ’рæййæфтаид, Фæлæ уал раздæр 
Бадджеримæ байхъусын хъуыд, цы зæгъа, уымæ гæсгæ 
даргæ мын уыди мæхи дæр. 
Уæдмæ Бадджери ссардта, цы гæххæтт агуырдта, уый. 
Гæххæтт йæ разы куы ’рæвæрдта, уæд дардмæ дæр ба- 
зыдтон, бюройы уынаффæ кæй уыд. Фыццаг сыф афæл- 
дæхта æмæ дзырдтæ даргъ ивазгæйæ загъта: 
— Мæнæ ам фæндзæм фарсты бынмæ фыст ис: «Пар- 
тийы обкомы секретарь Галайы-фыртæн хæсгонд æрцæ- 
уæд, цæмæй бацархайа телеуынынад æмæ радиохъусына- 
ды,— ам йæхинымæр цыдæртæ бахъуыр-хъуыр кодта, куыд 
бамбæрстон, афтæмæй дзы цыдæр дзырдтæ фæуагъта,— 
кадртæй сифтонг кæнын». 
Хъуыддаг йæхи раргом кодта. Дарддæр æнхъæл- 
мæгæсгæ нал уыд, уымæн æмæ уый фæстæ цы ныхæстæ 
загътаид, уыдонæй иу дæр мæ фарсдзурæг нæ уыдаид. 
Архайын хъуыд, цалынмæ йæ фæндон нæ бамбарын код- 
та, уæдмæ. Афтæмæй йæхицæн дæр хуыздæр фадæттæ 
уыдзæн йæхи цæсты нæ бафтауынæн, мæ ныхæстæ дæр 
тынгдæр сахадыдтаиккой. 
336 

Æмæ райдыдтон: 
— Кæй дзыхæй дзурыс, уый хорз æмбарын. Мæ ныхæстæ 
дæм хъыг ма кæсæнт. Фæстæдæр мæ оамбардзынæ. Мæ 
бынатмæ чи хъавы æмæ йæм кæй фæрцы хъавы, уыдæтты 
кой нæма кæнын. Сæ рæстæг куы ’рцæуа, уæд сæ зæгъынæй 
нæ бафсæрмы кæндзынæн. Уæвгæ сæ æнæзæгъгæйæ дæр 
зоныс. Фæлæ дæ цæмæй бауырна, уый тыххæй... 
Иучысыл мæ дзурынæй фенцадтæн. Бадджеримæ мæ 
ныхæстæ, æнхъæлдæн, æмæ хъарынц. Хъусын чи зоны, 
ахæм нæу æмæ йæ дзыхыл хуымæтæджы нæ ныххæцыд. 
— Фæрæдийын дæ кæндзысты. Уæвгæ уал дæ ныр дæр 
цæсты бафтыдтой... 
— Кæй кой кæныс, бæлвырддæр-ма дзур,— фæстаг 
ныхæстæм фестъæлфыд Бадджери. 
— Кæй кой кæныс, зæгъгæ, мæ куы фæрсай, уæд — дæ 
хайады кусджыты кой, комкоммæ та Бечыр æмæ мыхуы- 
ры дæлхайады цы бурдзалыг чызг кусы, уый кой. 
— Цы кæнынц? 
— Æфсарм сæм бæрзонд æвæрд нæу. 
— Нæ цæуынц мæ зæрдæмæ дæ ныхæстæ... 
— Мæнæн та сæ хъуыддæгтæ. Иу хатт ма дын зæгъын: 
фæрæдийын дæ кæндзысты... Мæнæн цыппæрдæс азы 
размæ цы ныхæстæ загъдæуыд, уыдоны тыххæй марыны 
тæрхон хæссынмæ куы хъавыдыстут, уæд... 
— Цавæр марыны тæрхон? 
— Æз дæ закъонтæ хорз зонæг адæймагыл нымайын 
æмæ тæккæ стырдæр фыдраконддзинæдтæй иуы тыххæй 
ахæстоны фынддæс азæй фылдæр фæбадын йедтæмæ нæ 
тæрхон кæнынц. Уымæй уæлæмæ та вæййы марыны 
тæрхон. Мæнæн фынддæс азы радтат — карз тæрхон пар- 
тион хыгъды чиныгмæ бахæссын æз афтæ нымайын. Ныр 
та мæ куыстмæ дæр бавналынмæ хъавут? Уæдæ мæн дæр 
цæмæдæртæм бавналын бахъæудзæн, нæ мæ фæнды, 
афтæмæй... 
Мæ разы дыууæ газеты хъæугæ сыфтæ рафæлдæхтон 
æмæ сæ йæ разы фæрсæй-фæрстæм æрæвæргæйæ дарддæр 
дзырдтон: 
— Сымах мын цыппæрдæс азы размæйы хабæрттæ 
мысут, æмæ æз дæр уæ фæлтæрддзинадæй спайда кæнон... 
Бадджери сыстад æмæ мæ цурмæ газеттæ уынынмæ 
æрбацæйцæуынмæ хъавыд, фæлæ йæ фæстæмæ æрбадын 
кодтон, ныртæккæ дын сæ ратдзынæн, зæгъгæ. 
— Хъуыды ма кæныс, фарон дын Мæскуыйы нæ лите- 
ратурæйы рæзты тыххæй цы статья рацыд, уый? 
337 

Куы ницы дзырдта, уæд æм газет балæвæрдтон. Сæрæй 
кæронмæ йыл йæ цæст æрхаста. 
— Дæ зæрдæмæ нæ фæцыди? 
Кæд цыфæнды мæсты уыдтæн, уæддæр худæджы ха- 
бар æрымысыдтæн. Фысджыты цæдисы иу поэты уацмыстæ 
æвзæрстой æмæ дзы йæ ныхмæдзурджытæ дæр фæцис. 
Фауæг, цæмæй æмдзæвгæ куыд лæмæгъ у, уый адæмы 
цæстытыл ирддæрæй ауадаид æмæ йын æцæг аргъ скод- 
таиккой, уый тыххæй уацмыс кæрæй-кæронмæ бакаст. 
Куыддæр фæстаг рæнхъ бакаст, афтæ йæ ныффыссæг 
фестад æмæ сæрыстырæй загъта: «Уымæй ма хуыздæр 
æмдзæвгæ цы вæййы?!» 
Мæнмæ дæр Бадджерийы фарст уыцы поэты фарсты 
хуызæн фæкаст. 
— Зæрдæмæ цæуыны кой мæм нæй. Куыд æмбарын, 
афтæмæй статья дæхи фыст нæу... Æви дæхи фыст у? — 
уый базонын мын ахсджиаг уыди. 
— Цы зæгъинаг уыдтæ, уый уал зæгъ... — дзуапп мын 
нæ радта Бадджери. 
— Уæд ма мæм уæ хайады кусджытæ хуыздæр цæстæй 
кастысты. Цæмæйдæрты-иу мæ фæрсгæ дæр акодтой. 
Иуахæмы та ардæм æрбафтыдтæн æмæ мæ дæ бурдзалыг 
чызг йæ кусæн уаты фæмидæг кодта æмæ мæм дæ разы 
уыцы статья куы равдисид, бакæс, дам-ма йæ æмæ мын 
дæ хъуыды зæгъ. Бакастæн æй, цалдæр рæдыды йын дзы 
сраст кодтон, стæй дзы фæтчыгъæдæн æппæлгæ дæр ра- 
кодтон. Мæ фæстаг ныхæстæй йын йæ зæрдæ балхæдтон, 
цы — йæ мидхъуыдытæ мын раргом кодта: Мæскуыйы 
газетæн, дам, æй Бадджерийæн ныффыстон. 
Обкомы секретары номæй искæцы мыхуыры оргæнмæ 
æрмæг бацæттæ кæныны диссагæй ницы федтон, уымæн 
æмæ мæхæдæг кæйдæр бæсты цал хатты ныффыстон, уал 
хорзы мæ уæд. Нæ фæдис кодтон бурдзалыджы ныхæс- 
тыл дæр. 
— Æрдæбон дæр дæ уымæн бафарстон, чи йæ ныффыс- 
та, зæгъгæ,— дзырдтон дарддæр. — Дæ бурдзалыгыл уæд 
дæр фæгуырысхо дæн, ау, Бадджери йæхæдæг статья ныфн 
фыссынхъом нал у, зæгъгæ. Хорз ын æй куы рахуыдтон, 
уæд, зæгъын, кæд мæ разы йæхицæй раппæлынмæ хъавыди. 
Ницы та сдзырдта Бадджери, афтæмæй мæ зæрды уыд, 
цы хъуыды кæны, уый базонын. Кæд æй цыфæнды дзырд- 
моцдагæй зыдтон, уæддæр йæ дзыхыл хæцыд. Æмбæрстон 
æй, цæмæн: дарддæр цы зæгъдзынæн, уымæй стъæлфыди 
æмæ хъуымæтæджы нæ. 
338 

*•— Де ’рмæг мыхуыры куы фæзынд, уæд та йæ ногæй 
бакастæн æмæ йæм цæмæндæр гæсгæ мæ зæрдæ фехсайд- 
та. Уымæй размæ зæронд газеттæ фæлдæхтон æмæ дæ 
хъуыдыты æнгæс хъуыдытæ кæм уыд, ахæм статьяйыл дзы 
мæ цæст æрхæцыд. Ссардтон уыцы газет, æмæ-ма сæм 
мæнæ æркæс, куыд иухуызæттæ сты, уымæ,— æмæ йæм 
дыккаг газет дæр балæвæрдтон. 
Бадджерийы цæсгомы хуыз нæ аивта, фæлæ цыма йæ 
цæстыты катай æрфысым кодта, афтæ мæм фæкаст. Дыу- 
уæ газеты æхсæн сдыууæрдæм сты. 
— Иу ран дæр æмæ иннæ ран дæр, йæ быны хæххытæ 
цы рæнхъытæн ис, уыдонмæ кæс æмæ сæ иумæйагдзинад 
тагъддæр раиртасдзынæ. 
Ирыстоны газеты цы æрмæг рацыд, уый бын уыд дыу- 
уæ фыссæджы мыггаджы. Мыхуыры фæзынди Баддже- 
рийы статьяйæ æстдæс азы раздæр, фæлæ уымæй давæ- 
джы — Бадджери цы уавæры бахауд, уый йæ æнæмæнг 
къæрныхы бынаты æвæрдта, æндæр æвзаджы ныхасæй йæ 
куы æмбарын кæнай, уæд та плагиаторы — ома литерату- 
рон къæрныхы бынаты. 
Бадджерийы цæстытæ дыууæ газеты æхсæн рауай-ба- 
уайæ фæллайын райдыдтой, уæддæр йæ дзыхæй ныхас нæ хауд 
— Да! — йæхи фæстæдзæг ауадзгæйæ æппынфæстаг 
загъта Бадджери. 
— Æрдæбон дæр ма йæ куы загътон: ды юридикон 
хабæрттæм дæсны дæ æмæ дын æнæзындгонд нæ уыдзæн, 
æппæт фыдракæнддзинæдты æхсæн плагиаты тыххæй цы 
статья ис, æрмæст уымæн нæй æмгъуыд, ома рæстæг цас- 
фæнды куы рацæуа, уæддæр уыцы давд нæ хатыр кæнынц. 
Бадджери та ногæй газеттæм кæсыныл фæци. Цы уа- 
вæры бахауд, уый йæм æххæст нæма бахъардта æви йæм 
афтæ тынг бахъардта, æмæ ахæм бынаты хи куыд даргæ 
у, уый бæлвырд нæма зыдта æмæ архайдта, куыд гæнæн 
ис, афтæ хуыздæрæй разыныныл. Суанг ма мæ, куы йын 
феххуыс кодтаин, уый дæр æрфæндыди. 
— Мæнмæ афтæ кæсы, æмæ дæ дæ бурдзалыг чызг 
фæрæдийын кодта. 
— Хорз, равзардзыстæм хъуыддаг,— фестади Баддже- 
ри, — æмæ, цыма мæнмæ дæр сыстын æнхъæлмæ каст, 
афтæ йæ бамбæрстон, фæлæ уæддæр мæ бынаты бадтæн.— 
Хорз бакодтай, кæй мын æй загътай, уымæй. Алцыдæр 
равзардзыстæм. Бузныг. Дзæбæх мын у! Дзæбæх мын у! 
Уыцы ныхæсты фæстæ мæм мæ бынаты бадын аив нал 
каст æмæ æз дæр сыстадтæн. 
33? 

— Дæ газеттæ мыл кæд æууæндыс, уæд уал сæ мæнмæ 
уадз. Ратдзынæн дын сæ. Ма сын тæрс. Ныр та уал фем- 
бæлынмæ! Табуафси! Табуафси! — æмæ мæ йæ бирæ ар- 
фæты фæрцы къæсæргæронмæ рахæццæ кодта. 
Куы сыстадтæн æмæ нæ ныхас фæудыл нымад æрцыд, 
ууыл куы баууæндыдтæн, уæд мæм ахæм зонд дæр фæзынд, 
кæд мæм, зæгъын, цæмæ фæдзырдта, уый йæ ацы хабары 
фæстæ рох фæци æмæ йæ бафæрсынмæ дæр хъавыдтæн, 
фæлæ мæхиуыл фæхæцыдтæн. 
Бадджерийы обкомы секретарæй куы равзæрстой, уæд 
мын, раздæр кæимæ куыста, уыдонæй иу афтæ загъта: 
«Бадджеримæ иу хорз миниуæг ис: бирæ хъуыддæгтæ 
саразын дын бахæс кæндзæн, фæлæ дзы дыккаг бон ни- 
цыуал хъуыды кæндзæн». 
Къæсæргæрон уыцы хабар æрымысыдтæн æмæ ма йæ, 
цæмæй зæрдæхсайгæйæ ма ацæуон, уый тыххæй бафарс- 
тон: 
— Æндæр мын ницыуал зæгъинаг дæ? 
— Ницыуал, ницыуал... Хæрзбонтæ! Фенынмæ, фе- 
нынмæ... 
Уæдæй фæстæмæ мæм Бадджери никуыуал фæдзырд- 
та... 
VIII 
Уарзондзинад, дам, рæстæг ахæссы, дыууæ уарзон уды 
кæрæдзийы куынæуал фæуынынц, уыцы рæстæг. Чи зоны, 
ис рæстдзинад ацы ныхæсты. Рæстæджы бон бирæ у. Хъæд- 
гом куы ’гас кæны, маст йæ фæрцы куы ферох вæййы, 
циныл фæлм куы æрæвæры, уæд уарзондзинады ныхмæ 
йæ бон куыд ницы хъуамæ уа! Тых кæны уарзондзинадыл 
дæр. Тынг бирæ кæй уарзыс, уый алы бон куы нæ уынай, 
йæ ныхас ын куы нæ хъусай, уæд йæ фæлгонц бонæй- 
бонмæ мынæгдæргæнгæ цæуы, йæ мидбылхудт цæстытыл 
нал фæхъазы, йæ ныхас адæймаджы нал фæрæвдауы. Иу 
дзы иннæмæй куы фæхицæн вæййы, уый дыккаг бон, къуы- 
ри æмæ мæйы фæстæ дæр нæ — бирæ бонты фæстæ... 
Элинæйы æхсæз азæй фылдæр нал федтон. Фыццæгты 
ма-иу æм телефонæй арæхдæр дзырдтон. Кæддæриддæр- 
иу мын уыцы хъæлдзæг дзуапп лæвæрдта. Мæ ныхас хъу- 
сын ын æхцон кæй уыд, æхсызгондзинад ын кæй хаста, 
уый æмбæрстон, фæлæ йæм фæстагмæ цалдæргай мæйтæ 
кæд нæ ныдздзырдтон, ахæм рæстæджытæ дæр скодта. 
Иу изæр та мæ куысты æрæджиаумæ бафæстиат дæн. 
340 

Элицæ мæ зæрдыл æрлæууыд. Мæхинымæр нымайыныл 
фæдæн. Афæдзæй фылдæр ын йæ хъæлæс кæй нæ фе- 
хъуыстон, ууыл куы ахъуыды кодтон, уæд дисы бацыдтæн. 
Уарзондзинад куырм фæхонынц, фæлæ йын уæддæр 
цæстытæ хъæуы. Элинæимæ иу горæты куы цæриккам, 
кæрæдзийы уыныны фадат нын куы уаид, уæд нæ ахаст- 
дзинæдтæ ныртæккæйы хуызæн нæ уаиккой. Фæлæ 
уыйбæрц рæстæг телефонæй уæд та кæй никуы ныдз- 
дзырдтон, уымæй мæхи азымджын хуыдтон. Йæхæдæг мæм 
кæй нæ фæдзырдта — дзургæ та мæм, Тимæйы куы фед- 
та, уæдæй фæстæмæ никуыуал скодта — уымæн æфсон 
уыди. Æмæ мæ куысты бадгæйæ мæхимæ ахæм амонд- 
джын фæкастæн, ныртæккæ Элинæмæ кæй ныдздзурдзы- 
нæн æмæ йын йæ хъæлæс кæй фехъусдзынæн, уымæй! 
Раздæр уал, кæдæм ныдздзурдзынæн, ууыл ахъуыды 
кæнын хъуыд. Сæ хæдзары телефон æрыздыхтон. Эли- 
нæйæн мæ хъæлæс амонын нæ хъуыд. Базыдта мæ æмæ 
мын мæ саламæн дзуапп радта. Цыдæрхуызон мæм фæкаст 
æмæ йæ афарстон: «Цæуыл æнкъард дæ?» — «Мамæйы 
баныгæдтон...» — «Кæд?» — «Æхсæз мæйы размæ...» 
Цæуыннæ мын фехъусын кодтай, зæгъгæ, йæ бафæр- 
сынмæ хъавыдтæн, фæлæ мæхиуыл фæхæцыдтæн, цæмæй 
фæтарстæн, уый мæхæдæг дæр нæ бамбæрстон. Куы мæм 
фæдзырдтаид, мæ цуры куы уаис, уый мæ фæнды, зæгъгæ, 
уæд ацыдаин. Фæстæмæ дæр нæ фæкастаин. Уый нæ, уæд 
æм тæфæрфæсы тел уæддæр арвыстаин. Фæлæ йæ, 
æвæццæгæн, иу дæр æмæ иннæ дæр нæ фæндыд, кæннод 
та ууыл нæ уыд. 
Æхсæз мæйы рацыд йæ мады амардыл æмæ мæрдджын 
кæй у, уый телефонæй дзургæйæ дæр бæрæг уыд. Æви 
йæм йæ мады зианы фæстæ цыфæнды бирæ рæстæг ра- 
цæугæйæ дæр куы ныдздзырдтаин, уæд дæр йæхи афтæ 
дардтайд? Куыд бамбæрстон, афтæмæй уымæй рæдигæ 
кодтон, уымæн æмæ йæм цалдæр боны фæстæ куы ныдз- 
дзырдтон, уæд йæ хъæлæс æндæрхуызон уыд. Раздæры 
хуызæн мын хъæлдзæгæй дзуапп лæвæрдта æмæ мæнæн 
дæр йемæ дзурын фенцондæр. Куыддæр мæ ныфс нæ ба- 
хастон, æндæр æй йæ мады зианы хабæрттæй афарстаин. 
Элинæ йæ мадæн иунæг чызг уыд. Ныр бынтон иунæгæй 
баззад. Æфсымæр ма йын ис: мадæй — хицæн, фыдæй — 
иу, ахæм, йæ фыды ^фыццаг усы лæппу, æмæ уый дæр 
дард Цæгаты цæры. Йæ царды фылдæр хай уым арвыста 
æмæ, Элинæйæ куыд фехъуыстон, афтæмæй уырдыгæй 
Цæуынмæ нæ хъавы. 
341 

Арæхæй-арæхдæр дзурыныл архайдтон Элинæмæ. Иу 
мæймæ йæм, уыйразмæ æхсæз азы цал хатты ныдздзырд- 
тон, уымæй фылдæр хæттыты ныдздзырдтон. Фæндыди 
мæ йæ мады зианы фæстæ йæ чысыл истæуыл уæддæр аир- 
хæфсын. Æмæ мын æнтысгæ дæр кодта. Ленинградмæ 
ацæуыны тыххæй дæр дзы раздæры хуызæн цæхгæр ны- 
хас нал фехъуыстон. Æргом «о» дæр мын никуы загъта, 
æргом «нæ» дæр. Фылдæр хатт-иу ныхас хъазынырдæм 
аздæхта. Фæстаг хатт ма Ленинградмæ ацæуыны кой куы 
скодтон, уæд мын афтæ зæгъы, сæрды, дам, Кисловодскмæ 
цæудзынæн. Кæцы мæй, уый мын нæ загъта, кæцы сана- 
торимæ, уый дæр. Мæхинымæр бацин кодтон: ардыгæй 
ардæм хæстæг у æмæ-иу æй абæрæг кæндзынæн, зæгъгæ. 
Æрæджиау мæ сæры æндæр хъуыды дæр фæзынди: 
мæхæдæг цæуыннæ цæуын Кисловодскмæ? Цæрæнбонты 
санаторийы дыууæ æви æртæ хатты йедтæмæ никуы 
уыдтæн. Алы аз дæр-иу сфæлдыстадон хæдзары арвыс- 
тон мæ отпуск. Иу хатт профцæдисты хардзæй куы бау- 
лæфон, уæд цас диссаг у! 
Мæ хъуыды Æмзорæн куы бамбарын кодтон, уæд мын 
зæрдæ бавæрдта феххуыс кæнынæй. Нæ профцæдисты 
обкомы хицау йæ хъæуккаг, йе ’рдхорд уыди æмæ, дам, 
цы гæнæн уа, уый сараздзæн. Иумæ йæм ссыдыстæм æмæ 
мын æцæгæйдæр æвдæм июлæй Кисловодскмæ путевкæ 
ссардта. 
Мæ бынаты æндæр цин кодтаид, æз та сагъæстыл 
фæдæн. Цалынмæ обкомы уыдтæн, уæдмæ мæ мидхъын- 
цъым æддæмæ нæ равдыстон, фæлæ уый фæстæ сдыу- 
уæрдæм дæн. Элинæйы хабар кæй нæ зыдтон, уый мæ мæ 
циныл цин кæнын нæ уагъта. Путевкæйæн та æнæрайсгæ 
нæ уыд. Исгæ нæ, фæлæ ма йын æхца дæр бафыстон. 
Ленинградмæ мæм афтæ тагъд дзурын аив нæ каст. 
Элинæ мыл куы фæдызæрдыг уа, уымæй тарстæн. Пу- 
тевкæ райстон, уый йын не схъæр кодтон. Цыбыр ны- 
хасæй, фæндыдис мæ æнæнхъæлæджы фембæлын. Мæ 
цæуын афонмæ ма къуыри баззад, афтæ та Элинæмæ 
ныдздзырдтон. Ацы хатт мын бæлвырд дзуапп фехъусын 
кодта: фондз æмæ, дам, ссæдзæм июлæй райстон путевкæ. 
Цæмæдæр гæсгæ мæм афтæ фæкаст, цыма мæнæн ме 
’мгъуыд уæды онг не ’ххæссы æмæ мæ путевкæ мæ дзыппæй 
фелвæстон. Æркастæн æм æмæ уыди иуæндæс æмæ ссæдзæм 
июльмæ. Элинæ та ссæудзæн фондз æмæ ссæдзæмы. 
Æнæхъæн къуыри ма мæ кæй сæййафдзæн, уый куыддæртæй 
мæ бон банымайын куы баци, уæд æрæнцадтæн. 
342 

Хелефоны хæтæл æрæвæрдтон æмæ мæм цы амонд- 
джын бонтæ æнхъæлмæ каст, уыдон мæ цæстытыл ауадыс- 
ты. Фæлæ та мæ цин фæкъахыр: кæцы санаторимæ цæуы, 
уый бафæрсын мæ ферох. Ног ныдздзурынæн мын зама- 
най æфсон фæци. Базыдтон санатори дæр. 
Кæддæры амондджын рæстæг æрымысыдтæн. Зонгæ 
дæр куы нæ уыдыстæм, афтæмæй кæрæдзийæ дард ран 
цæргæйæ путевкæтæ иу сфæлдыстадон хæдзармæ куы 
райстам æмæ иу фынджы уæлхъус куы ’рбадтыстæм, уыцы 
бонтæ мæ зæрдыл æрлæууыдысты. Фæндыди мæ бæргæ, 
нæ путевкæтæ иу санаторимæ ист куы фæуыдаиккой, 
фæлæ ахæм хабæрттæ царды иу хатт йедтæмæ нæ вæййы, 
уый дæр искуы-иу лæджы царды. Уый тыххæй мæхи 
хъысмæтæй амондджын хуыдтон æмæ ма йæм ныр дæр, 
сывæллонæн къаффетт куы авæрай æмæ йæ ахæрыны 
фæстæ дыккагмæ куыд æнхъæлмæ кæса, афтæ æнхъæлмæ 
кастæн, фæлæ... Фæлæ, цы уыди, уый дæр хорзыл баны- 
мадтон æмæ æнхъæлмæ кастæн хъысмæты ног лæвæрттæм. 
Санаторитæм цæуын рагæй дæр нæ уарзтон. Нымадæй 
дзы цалдæр хатты уыдтæн æмæ-иу рацу-бацуйæ сфæл- 
мæцыдтæн. Рисгæ мæ ницы кодта, афтæмæй-иу, мæхи 
цæмæй дзæбæх кæнын нæ райдыдтон, ахæм нал уыд. 
Фыццаг бонты-иу зивæггæнгæ кæдæм цыдтæн, уыдоныл- 
иу афтæ тагъд фæцахуыр дæн æмæ-иу, цыма рагæй дæр 
уыцы куыст кодтон, уый хуызæн иу ранæй иннæмæ 
тындзгæ уадтæн. 
Кисловодскы ма уымæй размæ иу хатт уыдтæн. Цып- 
пар æмæ ссæдз боны кæм фæцардтæн, йæ уынгтæ æмæ 
паркты кæмæн фæзылдтæн, йæ горæтгæрæтты кæмæн 
фæтезгъо кодтон, уым æппындæр мæ зæрдыл ницыуал 
лæууыд. Цыма йæ зæххыл фыццаг хатт æрлæууыдтæн, 
уыйау мын дзы алцыдæр уыди æнæзонгæ. Диссаг мæм 
каст, иуæндæс азмæ алцы афтæ ферохгæнæн куыд ис, 
уый. 
Элинæйы ссæуынмæ ма цы рæстæг баззад, уый годзы- 
къæхтыл слæууыд æмæ узгæ-узгæ тæрсгæ-ризгæ сан- 
чъехтæй цыд. Бон мыл изæр нал кодта, æхсæв — бон. 
Дзæгъæлы нæ фæзæгъынц: æнхъæлмæ кæсын æмæ сурын 
зын у. Фæлæ æнхъæлмæкæсынтæ дæр алыхуызæттæ сты. 
Марыны тæрхон кæмæн рахæссынц, уый дæр 
æнхъæлмæкæсæгыл нымад у. Хуыцау бахизæд ахæм 
æнхъæлмæгастæй, фæлæ цыфæндыйæ дæр æнхъæлмæ 
кæсынæн йæ ном йæ уæлæ ис... Суанг ма цыдæр æнахуыр 
фынтæ уынын дæр райдыдтон. Иу æхсæв та нæхимæ 
343 

февзæрдтæн. Горæты нæ, фæлæ хъæуы. Нæ хæдзар уыцы 
æнæзылдæй баййæфтон. Кæрт уыди æнæфснайд, цæхæра- 
дон — æнæкуыстгонд. Нæ хъуг æрæгмæ цыд. Афтæмæй 
йæ цыма уымæй размæ агурæг нæ хъуыд. Хъоммæ-иу 
йæхæдæг ацыд, бон-изæрмæ-иу фæхызт, ссыди æмæ-иу 
скъæты йæ бынат бацагуырдта, фæлæ уыцы изæр бана- 
фон, уæддæр никуыцæйма зынди. 
Мæхинымæр тыхстæн, кæд ыл искуы исты æрцыди, 
зæгъгæ. Мæ уавæр мын Дунетхан бамбæрста — дзæбæх 
æй нал хъуыды кæнын, фæлæ цыма Дунетхан уыди — 
æмæ мын уыцы мæстджынæй афтæ: «Далæ йæ Бабанты 
(йæ ном мын загъта, фæлæ йæ хъалæй æрымысын мæ бон 
нал баци) йæхицæн бакъаддæртæ кодта». 
Уый фæстæ Дзыццаимæ нæ гыццыл цæхæрадоны фев- 
зæрдыстæм æмæ дзы цыдæртæ сагътам. Нæ хуымтæй иуæн 
йæ кæрон фæзылын, æмæ йæ Дзыцца куы федта, уæд ын 
зын уыди... 
Нæ «фаллаг уат» кæй хуыдтам, уый хæсты рæстæгæй 
фæстæмæ æрдæгарæзт уыд. Йæ пъолы фæйнæджытæ йын 
немыц сæфтыдтой æмæ афтæмæй баззади. Цæмæдæр гæс- 
гæ мæ зæрды æрæфтыд, йæ дуар дæгъæлæй æхгæд у æви 
нæ, уый базонын æмæ цæхæрадонæй уырдæм фæцагайд- 
тон. Дуарыл рахæцыдтæн, æмæ дæгъæлæй æхгæд нæ ра- 
зынд. Уæрæх æй байтыгътон æмæ, куыд æрдæгарæзт уыд, 
афтæмæй лæууыд. Цыдæр дзаумæттæ дзы æдзæлгъæд 
кæлдтытæй рагъамад уыдысты. Дуары байгоммæ тыргъ- 
ты карчы цъиутæ сцъипп-цъипп кодтой æмæ дзы иу 
фæмидæг. Уаты пъол нæ уыд, æмæ къæсæрæй бынмæ 
ныххауд. Йæ фæдыл ныггæпп кодтон, рацахстон æй æмæ 
йæ тыргътæм сæппæрстон, иннæтæ дæр мидæмæ лæбурд- 
той, фæлæ сыл дуар ахгæдтон. Тыргъмæ рахызтæн æмæ 
дзы дыууæ цъиуы мардæй ауыдтон. Дунетхан та кæцæйдæр 
мæ цуры февзæрд, æмæ йын цъиутæм ацамонгæйæ загъ- 
тон: «Аппар сæ». Иуыл дзы схæцыд, иннæйы дæр си- 
сынмæ хъавыд, фæлæ йæ фæстæмæ æрæвæрдта, скæлм, 
дам, ис. 
Ногæй та Дзыццайы раз февзæрдтæн æви Дзыцца мæ 
цуры февзæрд, уæддæр нæ зонын. Нæ хæдзарæй цæуыны 
зонд мæм нал уыд. Мæхицæн фидарæй загътон: «Мæ цар- 
ды фæстаг азтæ ам арвитдзынæн». Стæй Дзыццайы 
фæрсын: «Ды ам цæрдзынæ?» — «Нæгъ!» — дзуапп мын 
радта æнæдызæрдыгæй. Уымæй размæ цыма æндæр 
кæмдæр царди. 
Дзыцца, нæ хæдзары цæрын райдайынмæ хъавын, уый 
344 

куы^бамбæрста, уæд мын сагъæсхуызæй афтæ: «Æртæ 
усимæ цытæ кæндзынæ?» Æз ын дзуапп радтон: «Иу ус 
йедтæмæ мын нæй æмæ уый дæр мемæ нæ цæрдзæн»,— 
æмæ фехъал дæн... 
Дзыццайы мæ фыны стæм хатт фенын, фæлæ мæм ацы 
фыны æцæгæлондæрæй никуыма ’рбацыд. Цыдæр уазал 
цæстæнгас мæм дардта. Æртæ усы кой та кæцæй рацыд, 
уый æппындæр нæ бамбæрстон. Æндæр кæмдæр цæмæн 
цард æмæ йæ нæхи хæдзары цæрын цæуыннæ фæндыд, 
уый дæр нæ рахатыдтон. Стæй куы райхъал дæн, уæд уыцы 
фыны кæрæдзиуыл бабæттын мæ бон ницы бацис. Фыны 
цы æнæкуыстгонд цæхæрадон мæ цæстытыл ауад, уымæ 
гæсгæ нæ горæты цæхæрадон мæ зæрдыл æрлæууыд. Куы 
цыдтæн, уый размæ бон æм суадтæн. Мæ фæткъуы- 
бæлæстæн сæ хуыздæры фæлдæхтæй сæййæфтон. Бын- 
тон фæлдæхт нæ уыд, фæлæ цæгатырдæм иудзæвгар 
акъул. Йæ бинаг къалиутæй зæххыл æрæнцад, уидæгтæ 
мæрæй фæхицæны онг разындысты. Цалдæр азы размæ 
фондз бæласы æмиæстæй иумæ ныссагътон æмæ дзы ацы 
шафранæй бæрзонддæр æмæ пæлæхсардæр никæцы уыд. 
Шафран кæй у, уый та фарон базыдтон. Фыццаг хатт ыл 
дыргътæ уæд фæзынд. Æдæппæт ыл цалдæр фæткъуыйы 
йедтæмæ нæ уыд. Фæлварыны тыххæй сæ нывæрдтон æмæ 
суанг уалдзæгмæ фæлæууыдысты. Ныр æй æрдæгфæл- 
дæхтæй куы сæййæфтон, уæд мын хъыг куыннæ уыдаид. 
Мæ кулдуар куы гом кодтон, уæд йæ уынæр, æвæццæгæн, 
мæ сыхагмæ фехъуыст æмæ æддæмæ ракаст. 
— Цы кодта дæ бæлас? — дзуры мæм. 
— Нæ зонын, цыма дымгæйы фæндæгтæ ардæм æхгæд 
сты, цæмæдæр гæсгæ афтæ нымадтон, уæддæр мын мæ 
хуыздæр бæлас афæлдæхта. 
— Æз дын айфыццаг дæр загътон, æгæр къалиуджын 
у, зæгъгæ. 
— Ныр ын сæ къуырын бахъæудзæн, кæд ма дзы бæлас 
рауайа, уæд. 
Мæ сыхаг бæласы цурмæ æрбацыд, æркæстытæ йæм 
кодта æмæ мын ныфсытæ æвæрынмæ фæци: 
— Ницы йын уыдзæн, йæ уидæгтæ æнæхъæн сты, йæ 
уæлдай къалиутæ йын ахсæд æмæ йæ куы сраст кæнай, 
уæд æй дыууæ быцæумæ йе ставддæр къалиутæй абæтт 
æмæ фæстæмæ ныффидар уыдзæн. 
Фæрæт радавтон æмæ йыл цæгатырдæм цы къалиутæ 
ауæз кодта, уыдоны ставддæртæ æрцагътон. Цалдæрыл 
дзы ныхыйас фæткъуытæ куы ауыдтон, уæд мæм мæ ми 
345 

къуырттон карк æргæвдæгау фæкаст, фæлæ гæнæн нæ уыд. 
Бæласыл дыууæйæ йæ фыццаг бынатмæ рахæцыдыстæм, 
æмæ æнцонæй бакоммæ каст. 
— Афтæ, гъе,— йæ зондамынд кæй фæрæстмæ, уымæй 
йæхицæй бузныг уæвгæйæ бафиппайдта мæ сыхаг.— Ныр 
мæнæ ам æмæ ам,— йæ къахæй бæласы хуссарварс дыу- 
уæрдæм ацамыдта,— быцæутæ зæххы зулаив ныкъкъуыр 
æмæ сæ тел кæнæ æндæр истæмæй бæласмæ бабæтт... 
— Йæ уидæгтæ ма ныффидар уыдзысты? 
— Уæдæ! 
Мæ сыхаг куыд загъта, афтæ бакодтон, æмæ, æцæгæй- 
дæр, бæлас фыццагау æмраст лæууыд. Уыцы бон ма хал- 
сары хуымтæй кæцыдæртæ барывтон, картофыл хъæндил- 
ты ныхмæ хос бапырх кодтон æмæ афтæмæй рацыдтæн. 
Уæдæй нырмæ рауад æнæхъæн æртæ къуырийы. Нæхи- 
мæ бæргæ бафæдзæхстон, абæрæг-иу æй кæнут, зæгъгæ, 
фæлæ сæ равдæла, уый æнхъæл нæ уыдтæн æм& мæ зæрдæ 
æхсайдта. Мæхæдæг уым куы уыдаин, уæд мæнæргъы цал 
æмæ цал хатты æртыдтаин! Хъæлæрдзы дæр йæ тæккæ 
цæттæйæ уыдзæн. Æппæты тынгдæр мæ джитъриты мæт 
кодтон. Хуыры хуызæн сæвзæрдысты. Дыууæ рывды сæ 
бакодтон. Дыккаг хатт уыйас рувинаг дæр нæма уыдыс- 
ты, фæлæ, зæгъын, сæм, мыййаг, ме ссыдмæ къухбакæнæг 
куы нæ фæуа, уæд хæмпæлæй нал зындзысты. Сæ 
бæзджынтæ дæр сын æртыдтон. Къабускатæм мæ зæрдæ 
уыйас не ’хсайдта. Хæмпæлгæрдæг сын ницыуал батых 
кæндзæн, донхъуаг та нæ уыдзысты: амы хуызæн уым дæр 
къæвдатæ арæх уары. 
Æвæдза, адæймаг цы кары уа, уыцы кары миниуджытæ 
йын æнæкæнгæ нæй... 
Бирæ æрыгондæр ма куы уыдтæн, уæд мæ мадыхо го- 
рæты рынчындонмæ бахауд. Цалдæр къуырийы дзы фæ- 
хуыссыд, стæй фæдзæбæхдæр æмæ йæ рафыстой. Нæхимæ 
йæ æрбаластон, иучысыл махмæ дæр фæлæуу, зæгъгæ. 
Цы рæстæг нæм фæци, уым алы бон дæр цæуыны кой 
кодта. Куы-иу загъта, афонмæ мæ хъуг цы фæци, мæ цъиу- 
тæ æххормагæй амæлдзысты. Дæ чызг уым ис æмæ сæ 
уый зылдхъуаг нæ ныууадздзæн, зæгъгæ, йын зæрдæтæ 
æвæрдтон, фæлæ йæм мæ ныхæстæ нæ хъардтой, мæхи- 
уыл ахуыр, дам, сты æмæ мæхæдæг куы нæ уон, уæд сæ 
никæуыл æууæндын. Гæнæн нал уыд, æмæ йæ сæхимæ 
алартон. 
Ныр мæхи уавæр дæр Гыгыйы уавæрæй хуыздæр 
ницæмæй уыд. Дæ зæрдæйы дзæбæхæн улæф, кæд дæм 
346 

низ „нæ, фæлæ йæ кой дæр .ис æмæ де ’мгæрæтты дæр 
ауад, уæд дæ дзыхæй ныхас ссæуæд, æндæр дын ын дох- 
тыр хос ссардзæн. Дæ сæрыхъуынæй райдай æмæ дæ къа- 
хы ныхæй фæу — алкæй ныхмæ дæр сæм фæрæз ра- 
зындзæн. Æмæ, æцæгæйдæр, мæ алыфарс чи уыд, уыдон 
иууылдæр ахæмтæ уыдысты. Сæхи дзæбæх кæнынæй уæл- 
дай паркты тезгъо кодтой, балцыты цыдысты, иудзырдæй 
сæхицæн æвгъау ницы кодтой. Æз та æнæхъæн æвддæс 
боны æнхъæлмæ кастæн. Дыууæ къуырийы æмæ æртæ боны 
куыддæр ахицæн сты, афтæ ралæууыд æнхъæлмæ кæсы- 
ны фæстаг бон. Элинæ хæдтæхæджы кæй ссæудзæн, уый 
мын загъта, фæлæ Ленинградæй хæдтæхæг бон цыппар 
хатты стæхы æмæ кæцы рейсы ссæудзæни, уый нæ зыд- 
тон. Фондз æмæ ссæдзæм июлы райсомæй Минводмæ 
ацыдтæн. 
Гыццыл ма бахъæуа фыццаг рейсмæ ма байрæджы 
кæнон. Куыддæр æнхъæлмæ кæсæн залмæ бацыдтæн, афтæ 
фехъусын кодтой, Ленинградæй хæдтæхæг стахт, зæгъгæ. 
Иннæты хуызæн æз дæр, бæлццæттæ кæдæм æрбацæу- 
дзысты, уыцырдæм атындзыдтон. Иннæты хуызæн бæргæ 
атындзыдтон, фæлæ иннæты хуызæн бынтон нæ уыдтæн, 
уымæн æмæ æгасцуайзæгъджытæ бæлццæтты дæр зыд- 
той, стæй сын бæлццæттæ сæхи дæр зыдтой, ома сæ размæ 
кæй рацæудзысты, уымæ æнхъæлмæ кастысты. Элинæйы 
ссыд зыдтон, фæлæ йæм æз æнхъæлмæ кæй кæсын, уый 
Элинæ нæ зыдта, æмæ уый уыд иннæты æхсæн æз æмæ 
Элинæйы хицæндзинад. 
Рæстæг куыд цыд, афтæ мæ катайыл æфтыд. Алыхуы- 
зон хъуыдытæ сæры сдзолгъо-молгъо сты. Цыфæндыйæ 
дæр æхсæз азы бæрц нал федтам кæрæдзийы, уый та гыц- 
цыл рæстæг нæ уыд. Ивы адæймаджы зондахаст, йæ ба- 
каст, йæ конд... Уæд та Элинæйы мæн фенын æппындæр 
нал фæнды? Телефонæй ныхас кæнын ницы давы. Лæгмæ 
кæд цы зонд æрцæудзæн, уый бæрæг нæй. Уæд та йын 
ахæм зонгæ фæзынд — кæй зæгъын æй хъæуы, уый мæ 
дызæрдыгдзинæдтæн сæ тæккæ дæллаг фарс лæууыд, 
йæхицæн ныхасы бар раттын æнхъæл чи нæу, уыдоны 
номхыгъдмæ хауд — йæ отпуск æй иумæ арвитын кæимæ 
фæнды æмæ уыимæ рабалц кодта. Ис алцæмæн дæр уæвæн. 
Æппæты тынгдæр цæуыл фæдис кæнынц, уый дæр æрцæуы 
æмæ дисы аккаг уымæн свæййы. Стæй йын нæлгоймаг 
зонгæ дæр ма уæд: цалдæр æмбалæй иумæ рацæуын дæр 
сæ бон уыд. Уыцы хъуыдыйыл æууæндынмæ дæр нæ хъа- 
выдтæн æмæ йæ иуфæрсты ахызтæн. Сæйрагдæр уыди, 
347 

Элинæ кæй ссæудзæн æмæ йæ уал азы фæстæ кæй фен- 
дзынæн. Цыфæнды цæстæй мæм куы ракæса, уæддæр æм 
æвзæрмæ ницæмæ ’нхъæлмæ кастæн. Мемæ ныхас кæнын 
æй ма бафæнда, ууыл не ’ууæндыдтæн. Иннæ хъуыддæгтæй 
та кæцыфæндымæ дæр цæттæ уыдтæн... 
Мæ алыфарс цы адæм уыд, уыдон базмæлыдысты. 
Хæдтæхджыты стæхæн фæзырдыгæй дуармæ хæстæгдæр 
бацыдысты. Уалынмæ дынджыр дуар байгом æмæ 
бæлццæттæ иугæйттæ æмæ къордгæйттæй цæуын райдыд- 
той. Мæхиуыл дæр нал æууæндыдтæн æмæ иу сылгой- 
маджы афарстон, бæлццæттæ кæцæй сты, зæгъгæ, æмæ 
мын, Ленинградæй, зæгъгæ, куы загъта, уæд сæм мæ каст 
ноджы фæцырддзастдæр и. Ноджы дуар дæр мæлæты 
уæрæх уыд æмæ тарстæн, Элинæйы куы фæивгъуыйон, 
уымæй. 
Ауыдтон æй! Æрбацæуы. Æнæнхъæлæджы мæм дыу- 
уæ нæлгоймаджы фæсте разынд. Гыццыл чызджы къухыл 
хæцы. Нæлгоймæгтæ куы ’рбаразæй сты, уæд мæм ноджы 
дзæбæхдæр разындысты. Сæ фарсмæ ма иу сылгоймаг цыд, 
фæлæ уый уайтагъд фæсте аззад. Элинæйы къæхты 
змæлдыл цæст нæ хæцыд æмæ цы чызгимæ цыд, уый згъо- 
рæгау кодта. Дуары цурмæ сæ размæ бауадтæн. Элинæ 
никæмæ æнхъæлмæ каст æмæ æмраст йæ цыды кой кодта. 
Адæмæй искæмæ бакæсын йæ зæрды кæрон дæр нæ уыди 
æмæ мæ иуфæрсты фæцæйхызт. 
— Элинæ! — фæдзырдтон æм.— Элинæ! — куы нæ мæ 
фехъуыста, уæд та йæм дыккаг хатт сдзырдтон. 
Ауыдта мæ. Фæлæууыд. Йæ цæстытыл нæма ’ууæндыд. 
Гыццыл чызг раздæр Элинæмæ скаст, стæй мæнмæ. 
— Кæдæм цæуыс? — æндæр ныхæстæ зæгъын йæ бон 
нæ баци. 
— Никæдæм. 
— Уæдæ? 
— Куыд «уæдæ»? Мæнæ дæуыл амбæлдтæн æмæ 
фæстæмæ здæхын. 
— Кæдæм? 
— Цом уæртæ уал дæ дзаумæттæ райс, стæй дын æй 
зæгъдзынæн. 
Дзаумæттæ кæм фæдæттынц, уырдæм бацыдыстæм, 
фæлæ Элинæйы дис нæма фæкъаддæр: 
— Ам цы кусыс? 
— Исчи ардæм кусынмæ фæцæуы? Ды дæр кусынмæ 
ссыдтæ? 
— Мæ уавæр æндæр у, фæлæ ды та? 
348 

— Иннæты хуызæн улæфын. 
*- Кæм? 
— Кисловодскы. 
— Æцæгæй дæ фæрсын. 
— Æцæгæй зæгъын æз дæр. Абон æстдæсæймаг бон... 
Ацы рæсугъд чызг та дын кæй у? 
Элинæ чызджы æрбахъæбыс кодта. Уый дæр æм йæхи 
тынгдæр балхъывта æмæ фырæфсæрмæй йæ цæсгом Эли- 
нæйы къабайы фæдджийы дыдæгъты амбæхста. 
— Нæ сыхæгты. Æццæй? — æмæ чызгмæ фæрсæгау 
бынмæ æркаст. Уый æнæдзургæйæ йæ цæсгом къабайы фæд- 
джийæ тынгдæр амбæрзта. 
— Мæ къаба мын скъуыныс! — загъта Элинæ æмæ йæ 
фæдджийыл æрхæцыд. 
— Дæ ном та цы хуыйны? — дзурын та чызгмæ. 
— Æфсæрмыгæнаг у, ницы дын зæгъдзæн. 
Куыд бамбæрстон, афтæмæй, чызгимæ дзурон, уый 
Элинæйы нæ фæндыд. 
— Уæддæр мæм диссаг кæсы, ам куыд февзæрдтæ, 
уый,— ныхас æндæрырдæм аздæхта Элинæ.— Нæма мæ 
уырны, ам æцæгæй дæ фæллад уадзыс, уый. 
— Ныртæккæ дæ бауырндзæн... 
Уæдмæ дзаумæттæ дæттын райдыдтой. Куы сæ райста, 
уæд ма йæ, цы нæ вæййы, зæгъгæ, бафарстон: 
— ,Æндæр никæмæуал æнхъæлмæ кæсыс? 
«Нæ», зæгъгæ, куы загъта, уæд уынгмæ рахызтыстæм. 
— Кæдæм цæуæм? — Элинæйы мæ ныхæстæ бынтон 
нæма бауырныдтой. 
— Кисловодскмæ нæ цæут? 
— Цæуæм, фæлæ ды та? 
— Нæ дын æй загътон?! Æви мыл æцæгæй не ’ууæн- 
дыс? Ныронг дæ куы никуы асайдтон, уæд мыл ныр цæмæн 
дызæрдыг кæныс? 
— Дæуыл нæ, фæлæ мæхиуыл дæр нал æууæндын,— 
йæ мидбылты бахудт Элинæ, фæлæ уыцы мидбылхудты 
фылдæр дис æмæ рохстдзинад уыди. 
— Уæдæ уал мæныл баууæнд æмæ цом таксийы сбадæм. 
Уæддæр æй нæма уырныдта, иу фæндагыл цæудзыстæм, 
уый. Йæ чумæдан æмæ йын йæ хызын фелвæстон æмæ, 
такситæ кæм лæууыдысты, фæндаджы уыцы фарсмæ араст 
дæн. Элинæ, чызджы къухыл хæцыд, афтæмæй мæ фæдыл 
дывæндтæгæнгæ рацыд. Машинæйы нæ иу ныхас дæр ни- 
кæмæйуал ссыд. Элинæйы хъуыдытæ цæуыл уыдысты, уый 
нæ зыдтон, фæлæ цыма йæхи æнахуыр дард кодта, афтæ 
34? 

мæм фæкаст. Стæй мæ йæ чысыл æмбæлццон дæр дисы 
бафтыдта. Цавæр сыхаг ын у? Хуымæтæджы сыхаджы 
ахæм дард балцы, уыйбæрц рæстæг куыд рахуыдтаид? 
Стæй йыл æй йæ ныййарджытæ та куыд баууæндыдысты? 
Иу-фондз азæй йыл фылдæр нæма цыдаид, ахæм сабимæ 
та æдзухдæр цæст дарын хъæуы. Элинæйæн ахæм улæфт 
йæ фарсæй нæ фæуыдзæн? Иу ныхасæй, иу фарста 
иннæмæй гуырди, фæлæ мæ машинæйы дзурын нæ фæнды- 
ди æмæ æз дæр Элинæйы бафæзмыдтон: æнцад бадтæн 
æмæ размæ кастæн. Шофырæн мæхи санаторийы кой не 
скодтон. Хъуамæ уал раздæр уазджыты сæмбæлын код- 
таин сæ бынатыл. Кæм уыдзысты, хъуамæ уый базыдта- 
ин, стæй сæм фæкæсын дæр мæ зæрды уыд. 
Элинæйы санаторийы тæккæ цур рахызтыстæм. Ног 
æрбацæуджытæм кæм фенхъæлмæ кæсынц, уыцы агъуыс- 
ты раздæр иу уатмæ бахызтыстæм, фæлæ дзы ничи уыд. 
Дыккаг уаты гом дуарæй радзырдæуыд: 
— Ардæм рацæут. 
Элинæ æмæ гыццыл чызг — разæй, æз — сæ фæстæ, 
афтæмæй къæсæргæрон æрлæууыдыстæм. 
Хæрзконд æрыгон саулагъз чызг, миты хуызæн урс 
халаты, йæ бынатæй сыстгæйæ сдзырдта: 
— Æрбадут. 
Элинæ йæ хызынæй йæ гæххæттытæ систа æмæ сæ 
чызгмæ радта. Уый раздæр путевкæмæ ’ркаст, стæй та 
паспортмæ. 
— Чысыл раздæр Ленинградæй сымах тыххæй дзырдтой? 
— Мæгъа,— æфсæрмхуызæй дзуапп радта Элинæ.— 
Загътой, сдзурдзыстæм, дам. 
— Знон та сæйраг дохтырмæ дзырдтой. Хицæн уаты 
цæрдзыстут. Дыккаг уæладзыджы. Йæ рудзынг парчы 
’рдæм. 
Элинæйы куыст æмæ Кисловодскы санаторитæ æмæ 
курортты куыстуæтты иугонд кæрæдзиимæ баст сты æмæ 
сæйраг дохтырмæ дæр уый тыххæй дзырдтой. 
— Бузныг,— арфæ ракодта Элинæ.— Хицæн уат нын 
кæд уыдзæн, уæд нæ ’ндæр ницы хъæуы,— æмæ гыццыл 
чызгмæ бакаст. 
Сæ уатмæ сын сæ дзаумæттæ бахастон, фæлæ дарддæр 
цы гæнгæ уыд, уый нал зыдтон. 
— Дæуæн та кæм и дæ санатори? — мæ уавæр мын 
чысыл фенцондæр кодтой Элинæйы ныхæстæ. 
— Ардæм хæстæг у,— æмæ рудзынгмæ, Элинæ кæм 
лæууыд, уырдæм хæстæгдæр бацыдтæн.— Мæнæ ацы 
350 

уынджы рахизырдæм куы ацæуай, уæд иу-фынддæс ми- 
нутмæ фистæгæй ныххæццæ уыдзынæ. 
— Ксанчик, бафæлладтæ? — чызджы хъуынтъыз цæс- 
гоммæ фæкомкоммæ Элинæ,— ныртæккæ сихор бахæр- 
дзынæ æмæ схуысдзынæ. 
Мæ сахатмæ æркастæн. Хæрынафонмæ сахаты ’рдæг 
йедтæмæ нал уыд. Дарддæр лæууын мæм аив нал каст 
æмæ Элинæйæн загътон: 
— Æз дæр цæуон... Кæд уæ нæ бахъыгдардзынæн, уæд 
иу-æртæ сахатыл фæзындзынæн... 
Фæссихор Элинæйы дуар бахостон. Къæсæргæрон 
Элинæ фæзынд æмæ йæ амонæн æнгуылдз йæ былтыл 
авæрдта: 
— Хъæрæй ма дзур, сывæллон фынæй у. 
Сынтæг æмæ диван кæм уыдис, уыцы уатæй уæлдай ма 
дзы разынд æндæр уат дæр. Дыууæ дынджыр фæлмæн 
къæлæтджын æмæ ныллæг стъол æвæрд дзы. Гыццыл чызг 
цы диваныл фынæй кодта, уый иуфæрсты чысылдæр уатмæ 
бацыдыстæм, цæмæй ныхас кæнгæйæ сывæллоны ма хъыг- 
дардтаиккам, уый тыххæй. 
— Цæй, куыд дæм фæкаст Кисловодск? 
— Ницыма йын базыдтон, фæлæ, дæу ам кæй æрæй- 
йæфтон æмæ ныртæккæ мæ цуры кæй бадыс, ууыл ныр 
дæр ма дис кæнын. 
— ’Дæ мад рухсаг уæд,— тæфæрфæс ракæнын мæ аэро- 
порты дæр æмæ уый фæстæ дæр рох нæ уыд, фæлæ мæм 
уым ахæм хъуыддаджы фæдыл дзурын аив нæ каст. 
Элинæ дæр мæн хуызæн уырдыг слæууыд æмæ йæ цæ- 
стытæ доны разылдысты. 
— Гæнæн нæй,— зæрдæтæ æвæрынмæ йын фæдæн, куы 
’рбадтыстæм, уæд.— Æдзух йæ мад йемæ никæмæн 
фæцæры. Ды йын куыд фæдæ, иннæтæ дæр-иу сæ ма- 
дæлтæн афтæ фæуæнт. 
— Мæлгæ-мæлын дæр ма йæ мæ мæт уыд. Иунæгæй, 
дам, куыд цæрдзынæ... 
— Зын у, кæй зæгъын æй хъæуы, мадахуырæй иунæгæй 
аззайын, фæлæ, ныййарæджы рæвдыд æппындæр чи нæ 
бавзæрста, уыдон дæуæй хуыздæр уавæры сты? Кæннод 
дзы йæ тæккæ мадуарзгæйæ чи бавдæлон, уый та? 
— Æмбарын уыдæттæ, фæлæ мæ уæддæр нæ уырныд- 
та, искуы мамæйæ фæхицæн уыдзынæн, уый. Цыма, куы 
мæлæм, уæд иумæ мæлдзыстæм, афтæ мæм каст. Чи зоны, 
фæндгæ мæ афтæ кæй кодта, уый тыххæй ахæм зондыл 
хæст уыдтæн. 
351 

Æнкъард ныхæстæ фæсте куы аззадысты, уæд мын 
иуырдыгæй фенцондæр, иннæрдыгæй та ног къуырцдзæ- 
вæны мæхи банкъардтон. 
— Æндæрхуызон нæ кæныс,— Элинæйы ныхæстæ мæ 
æрчъицын кодтой. 
— Уæдæ, нæ кæнын æндæрхуызон, мæ цæсгомыл æн- 
цъылдтæ дæргъмæ æмæ цæхгæрмæ куы фæзынди. 
— Уыдон зæронды нысан не сты, стæй дыл ныртæккæ 
нæ фæзындысты. Æз дæ куы зонын, уæдæй нырмæ дыл 
сæ уынын. 
— Иуæй-иу хатт кæсæнмæ куы бакæсын — уæлдайдæр 
мæ кæсæнцæстытæ мæ уæлæ куы вæййынц, уæд ме 
’нцъылдтæй мæхæдæг фæтæрсын. 
— Ахæм æнцъылдтæ нæлгоймаджы фидауц сты. 
— Фидауц нæ, фæлæ зæронды нысан. Мæ хъæуккæгтæй 
æргомдæрæй мын æй ничима загъта. Уыдон, цы фæхъуы- 
ды кæнынц, уый комкоммæ фæзæгъынц. 
Рагæй мæ дзы чи нæ федта, уыдонæй искæуыл куы 
амбæлын, уæд фылдæр хатт, дæхи зæронд кæнын цæмæн 
уадзыс, зæгъгæ, фæзæгъынц. Стæй мæхиуыл цæстытæ 
нæй?! Искæй цæстытæй мæхимæ бакæсын мæ бон нæу, 
фæлæ кæсæн дæр нал ис?! Иуæй-иу хатт мæхимæ телеви- 
зормæ куы фæкæсын, уæд кæд мæ зæрдæ нæ бамæгуыр 
вæййы, куыд базæронд дæн, зæгъгæ. 
Æндæр ныхæстыл та æгæр бирæ рæстæг сафын, æн- 
хъæлдæн. Элинæйы цæмæй бафæрсон, ахæм хабæрттæ ис, 
фæлæ сæ райдайынмæ зивæг кæнын. Цæмæй æмæ кæцæй 
райдайын хуыздæр уыдзæн, уый мæ сæр н’ахсы. 
— Элинæ, абон дæр дæ фарстон, фæлæ ныхас хъазы- 
нырдæм аздæхтай,— æндæр ныхæстæм ахизынæй тæрс- 
гæйæ райдыдтон æз. 
— Цавæр ныхас? 
— Ацы чызг дын чи у, зæгъгæ, дæ нæ фарстон? 
Элинæ, «о», зæгъгæ, йæ сæр батылдта. 
— Æмæ чи у? 
— Оксанæ йæ ном хуыйны, мады номæй та — Ксан- 
чик... 
— Уый чысыл раздæр фехъуыстон. 
— Дæ зæрдæмæ нæ фæцыди? 
— Фæцыди. Фæлæ дын цы бавæййы, уый нæма загътай... 
Хъуыдыты ацыд. Иуфарсырдæм кæсы, фæлæ кæдæм, 
уый зын рахатæн у. Ахæм заман, адæймаг кæдæмфæнды 
куы кæса, уæддæр дзы ницы фæуыны. Æрæджиау мæм 
хардзау æркаст, цы йæ бакъуымы кодтон, зæгъгæ. 
352 

— Нæ фæлæ дæ куыннæуал уадзын! Кæд дæ нæ фæнды, 
уæд æй ма зæгъ. Цæмæн мæ хъæуы, афтæ дæ æнæуи 
фæрсын, æндæр. 
фæстаг ныхæстæй Элинæ фестъæлфæгау кодта. 
— Цæмæн дæ хъæуы, зæгъыс?.. 
— Кæй дæ стыхсын кодтон, уый мæм хардзау æркаст. 
Хæрзаг ма зæгъай, цы мæм джигул кæны. Кæд æцæгæйдæр 
дæ сыхæгты чызг у, уæд сæм бахæлæггæнæн ис. 
Элинæ мæм фæрсæгау æрбакаст. 
— Цæмæн, уый дæр дын зæгъдзынæн: ахæм хорз сы- 
хаг кæмæн ис. 
Элинæ йæ мидбылты фæллад худт бакодта. Кæд йæ 
цæстытæ гом уыдысты, уæддæр сæ цыма мидæмæ каст 
æмæ, йæ зæрдæйы арфы цытæ цæуы, уыдон феныныл 
архайдта, афтæ зынди. 
— Цæмæй дæм хорз сыхаг кæсын? — йæ ныхæстæ дæр 
йæ мидбылхудты хуызæн фæллад рауадысты. 
— Сæ чызджы сын афтæ буц кæй дарыс, уый тыххæй. 
— Сæ чызджы, зæгъыс? Æрмæст уыдоны чызг нæу,— 
Элинæйы цæсгомыл цыдæр сæрыстырдзинад фæзынд.— 
Мæнмæ дæр дзы хай хауы... 
— Цавæр хай? 
Элинæ ацы хатт дзуапп раттыны размæ хъуыдытыл 
фæци. Хъуыдытыл фæдæн æз дæр. Кæд кæрæдзийы цы- 
фæнды хорз зыдтам, уæддæр æй цыма æгæр хынцфарст 
кодтон, афтæ мæм мæ зæрдæ сдзырдта. Мæ къæйныхдзи- 
над мæ æфсæрмы уавæры сæвæрдта. Мæхи цымыдисыл 
никуы нымадтон. Ахæмæй мæ Элинæ дæр нæ зыдта æмæ, 
цыма мæ уыцы миниуæг ныронг æмбæхстæй дардтон æмæ 
æппынфæстаг æргом кæнын райдыдта, афтæ мæм фæкаст. 
— Цавæр хай, зæгъыс? — сабыр малы дур ныппарæгау 
райхъуыстысты Элинæйы ныхæстæ.— Нæ сыхæгтæ кæй 
сты, уый дын загътон. Стæй хуымæтæджы сыхæгтæ дæр 
нæ — нæ тæккæ фарсмæ цæрынц. Ксанчик куыддæр йæ 
къахыл ауад, афтæ, зæгъæн ис, æмæ фылдæр рæстæг 
махмæ уыдис. Куысты кæронмæ æнхъæлмæ кæсгæйæ-иу 
мыл рæстæг ныддаргъ. Сывæллоны фенынмæ-иу мæ бы- 
лыцъæрттæ хордтон. 
— Ахæм ном дæр ыл, æвæццæгæн, дæхæдæг сæвæрдтай? 
— Цæмæн дæм афтæ кæсы? 
— Дæ хуыздæр хæлар дæр афтæ нæ хуынди? 
— Хъуыды ма йæ кæныс? 
— Уæдæ дæу йедтæмæ ничи ницы хъуыды кæны?! 
— Æз ыл æй нæ сæвæрдтон, фæлæ Ксанчик йæхæдæг. 
12 Дзæбидыры хъул 
353 

— Йæ ныййарджытимæ зонгæ у? 
— Тынг рагæй. Мах стыр Ксанчикимæ гыццыл чыз- 
джытæй фæстæмæ хæлæрттæ стæм. Дæс азы иу скъолайы 
иу партæйы уæлхъус фæбадтыстæм. Уый фæстæ кæд æз 
университетмæ бацыдтæн, уый консерваторимæ, уæддæр 
нæ хæлардзинад тыхджындæр йедтæмæ лæмæгъдæр нæ 
фæци. Кæрæдзимæ арæх цыдыстæм. Кæрæдзийы хæ- 
дзæртты-иу арæх баззадыстæм. Раст зæгъын хъæуы, Ксан- 
чичы сыхæгтæй æз хæстæг никæй базыдтон, фæлæ Ксан- 
чик æмæ чысыл Ксанчичы бинонтæ тынг балымæн сты 
æмæ сын чызг куы райгуырд, уæд ма йæм суанг номæвæ- 
рæджы бар дæр æрхаудта... 
Элинæ йæ дзурынæй фенцад. Иуцасдæр хъусæй алæу- 
уыны фæстæ, фæсмонгæнæгау, сдзырдта: 
— Уæвгæ дæ уыдон цæмæн хъæуынц? 
— Цæуыннæ мæ хъæуынц! Дæуимæ баст хабæрттæй 
мæн алцыдæр хъæуы. 
— Мæхи ныхæстæй мын куыд пайда кæныс... 
— Цавæр ныхæстæй? Æви ныхæстæй дæр ахæмтæ ис, 
æрмæст дæу йедтæмæ дзурæн кæмæн нæй? 
— Уæд та мæ хъуыдытæй... 
Элинæ мын æцæгæйдæр ахæм ныхæстæ иу æмæ дыууæ 
хатты нæ загъта. Исты хабæрттæ-иу ын куы дзырдтон, 
уæд-иу мæ хъуыдытæ æрдæгзагъд дæр нæма фесты, аф- 
тæмæй-иу дызæрдыгдзинады ахæсты бахаудтæн, кæд мæ 
ныхæсты рæгъмæ рахæссинагæй ницы ис æмæ мæм Элинæ 
афтæ лæмбынæг хъусæг йæхи æфсæрмæй скодта, зæгъгæ. 
Ноджы ма дзурынмæ сæ уыйас дæснытæй дæр нæ дæн 
æмæ-иу мæхи Элинæйы дзырдарæхстимæ куы абарстон, 
уæд-иу куыддæр фæныхкъуырд дæн æмæ-иу мæ ныхас 
фескъуынгæйæ афарстон: «Кæд дæ уыцы хабæрттæ 
ницæмæн хъæуынц, уæддæр...» Ахæм заман-иу мын Элинæ, 
чысыл раздæр æз куыд загътон, ахæм ныхæстæй дзуапп 
радта. 
— Кæд дæ хъуыдыты хуызæн рауадысты, уæддæр 
зæрдæйæ загъд æрцыдысты. Стæй ма дын æй иу хатт 
зæгъын: ды цыфæнды хъуыддаджы тыххæй куы фæдзу- 
рыс, уæддæр дæм хъусынæй нæ фефсæдын... 
— Райдыдтай та гæды ныхæстæ кæнын. 
— Æз гæды ныхæстæ никуы фæкæнын. 
— Уæд та цæстмæхъус... 
т- Уыдоныл дæр нæ сахуыр дæн, фæлтау, цы зæгъынмæ 
хъавыдтæ, уый кæронмæ ахæццæ кæн. 
— Фæдæн мæ ныхæстæ конд. 
354 

Ксанчик Ксанчикыл ном сæвæрдта æмæ ууыл хъуыд- 
даг ахицæн? 
— Уæдæ ма цы?! Уæдæй нырмæ цæуы æхсæзæймаг аз. 
Кæд дæ фæнды, уæд дын мæ бон ноджы бæлвырддæр 
нымæцтæ зæгъын дæр у: уæдæй нырмæ рацыд, Хуыцау 
дын хорз ракæна... — Элинæ йæ цæстытæ цармæ сарæзта 
æмæ йæхинымæр нымайынмæ фæци,— фондз азы, æхсæз 
мæйы æмæ... фондз боны. 
— Ксанчик Ксанчикыл ном куы сæвæрдта, уæдæй 
нырмæ? 
— Гыццыл Ксанчик куы райгуырд, уæдæй нырмæ. 
— Мæлæты хорз ын нæ хъуыды кæныс йæ райгуырды 
бон... 
— Уæдæ куыд загътай!.. Бирæ йæ уарзын... Стæй мæ 
йæхæдæг дæр бирæ уарзы. Диссаг цы у: йæ мады йæ номæй 
хоны, мæнмæ та «мамæ»-йæ дзуры. 
Æвæдза, царды диссæгтæн кæрон нæй. Кæй зæгъын 
æй хъæуы, фылдæр сывæллæттæ, уæвгæ «фылдæр адæм» 
зæгъын растдæр уыдзæн, уымæн æмæ сабитæ куы ба- 
хъомыл вæййынц, уæд дæр сæ ныййарджыты дзыццатæ 
æмæ бабатæ фæхонынц. О, æмæ уый зæгъинаг уыдтæн: 
фылдæр адæм сæ ныййарджытæм фæсномыгæй фæдзу- 
рынц, фæлæ ахæмтæ дæр разыны, сæ æцæг нæмттæй сæ 
чи фæхоны. Нæ сыхы дæр иуæй-иутæ афтæ ахуыр уыды- 
сты æмæ сыл-иу раздæр мæхинымæр дис кодтон. Сæ 
ныййарджытæм-иу сæ нæмттæй куы дзырдтой, уæд-иу 
мæм афтæ каст, цыма сæ мадæлтæ æмæ фыдæлтæ се 
’цæг мадæлтæ ’мæ фыдæлтæ нæ уыдысты. Фæстагмæ сыл 
афтæ сахуыр дæн, æмæ æндæрхуызон уæвæн ис, уый- 
иу мæ нал уырныдта. Мæ цæстытыл-иу æндæрхуызон 
ныв куы ауайын кодтон, ома исчи-иу дзы йæ мад кæнæ 
фыдмæ фæсномыгæй куы сдзырдтаид, уæд мæм-иу уый, 
фыццаг цæуыл дис кодтон, уымæй къаддæр диссаг нæ 
фæкастаид... 
Иннæ уатæй цыдæр змæлын райхъуыст. Элинæ фестад 
æмæ сывæллоны цурмæ бауад. Кæд ныллæг хъæлæсæй 
дзырдта, уæддæр ын йæ ныхæстæ хъуыстон: «Райхъал 
дæ? Хуыссын дæм нал цæуы? Фест уæдæ æмæ нæхи 
ахсæм». 
Элинæ æмæ гыццыл чызг иуцасдæр хихсæны афæстиат 
сты, стæй, сынтæджытæ кæм уыдысты, уыцы уаты сæ 
фæстæ дуар бассыдтой. Иуцасдæр сæ дзурын нæ, фæлæ 
сæ уынæр дæр нал райхъуыст. Æрæджиау дуары хъинц 
фæцыд æмæ Элинæ Ксанчикимæ рацыди. Гыццыл чызгыл 
355 

урс дзæццытæ къаба, йæ сæрыл дзæццыты хуызæн лен- 
тытæ, урс дзабыртæ æмæ урс цыбыр цъындатæ. Кæд æм 
йæ «мамæ» цыфæнды хорз базылд, уæддæр, чысыл раздæр 
фынæй кæй кодта, уый бамбæхсын йæ бон нæ баци. Фæлæ 
бæрæг уыд, цæмæй «адæмы астæу» рæсугъддæрæй разы- 
на, ууыл зæрдиагæй кæй бацархайдта. 
Ксанчик мæм, фыуцаг хатт æй куы федтон, уымæй 
рæсугъддæр фæкаст. Йæ цъæх цæстытæ тынгдæр æрттыв- 
той. Йæ бур сæрыхъуынтæ мæм урсы хуызæн тынгдæр 
фæкастысты. Мæ зæрдыл Уырызмæг æрбалæууыд. Дыу- 
уæ азы йыл куы сæххæст, уыцы бон æй Тимæимæ йæ 
мадырвадæлтæм ластам. Куыддæр автобусмæ бахыз- 
тыстæм, афтæ мын, мæнæй хистæр чи уыд, иу ахæм сыл- 
гоймаг фестад — Уырызмæг мæ хъæбысы уыд — æмæ 
мын йæ бынат лæвæрдта, фæлæ йæ æз сыстын нæ бауагъ- 
тон. «Уæд та сывæллоны ардæм æри»,— загъта уыцы 
æфсæрмхуызæй, æмæ йæм æй æз дæр радтон. Мæлæты 
хорз дæр æм бакуымдта. Уымæй размæ-иу æй чифæнды 
куы истаид, уæддæр-иу æм никуы бакуымдта. Цас ауа- 
даиккам, Хуыцау йæ зонæг, афтæ, сылгоймаг мæнмæ 
скæсгæйæ куы бакæнид: «Ацы лæппуйæн йæ мадæн æнæ- 
уырыссаг уæвгæ нæй!» 
Цæмæн афтæ хъуыды кæныс, зæгъгæ, йæ куы бафарс- 
тон, уæд мын йæ хъуыды бæлвырддæр бамбарын код- 
та: «Æгæр урс сæрыхъуынтæ æмæ йын цъæх цæстытæ 
ис». 
Тимæ мæ фæстæ лæууыд æмæ, мæнæ уый йæ мад у, 
зæгъгæ, куы загътон, уæд сылгоймаджы дисæн кæрон нал 
уыд. 
Æцæгæйдæр, Тимæйы хуызæн саулагъз, сауцæстæн 
ахæм урссæр цъæхдзæст лæппу райгуыра, уый æнæзонгæ 
адæймаджы зынæй бауырныдтаид, æмæ йыл не ’нæн- 
хъæлæджы æмбæлццон дæр уымæн дис кодта. Ксанчичы 
урс-урсид сæрыхъуынтæ æмæ цъæх цæстытæм фæком- 
коммæ уæвгæйæ, æз дæр йæ мад æмæ йæ фыдыл уымæн 
ахъуыды кодтон, æмæ сывæллон, мæ кукла радавон, 
зæгъгæ, иннæ уатмæ куы ауад, уæд Элинæйы бафарстон: 
— Йæ мадæн хæрзаг цъæх цæстытæ ис... 
— Æппындæр нæ,— цыма, чызгыл цыдæр къæм аба- 
дынæй фæтарст, уый хуызæн сдзырдта Элинæ.— Цъæх 
цæстытæ йæ фыдæн ис. 
— Омæ уæд та йæ фыдæн. 
— Уымæй цы зæгъыс, уый зæгъ! — цыма мын мæ тынг 
стыр рæдыд сраст кодта,— уыйау загъта Элинæ. 
356 

— Йæ мады цæстытæ дæр бынтон сау уой, уый мæ нæ 
уырны. 
— Ацы ран рæстдзинадмæ æввахсдæр бацыдтæ. Йæ 
мадæн та ис мыдхуыз цæстытæ... 
— Æмæ бур дзыккутæ,— йæ ныхас ын мæхи зæрде 
дарддæр раст ахæццæ кæнын уыд. 
— Рæдийыс та... Сау дзыккутæ ис йæ мадæн. Бынтон 
сау нæ, фæлæ саумæ ’ввахсдæр. 
— Ахæм хуыз мæ цæстытыл зынæй ауайдзæн. 
Элинæ иуцасдæр фæхъус. Къуырцдзæвæны кæй ба- 
хауд, уый бæрæг уыд, фæлæ уæлæмæ ницы сдзырдта. Кæ- 
сæнмæ бауад, йæхимæ кæсыныл фæцис. 
— Мæнæй фæзæгъыс, фæлæ ды дæр кæсæн къаддæр 
нæ уарзыс. 
— Æз мæхимæ кæсынмæ не ’рбацыдтæн... 
Иуцасдæр та æнæдзургæйæ алæууыд, стæй фæныфс- 
хастдæр уæвгæйæ сдзырдта: 
— Сау дæр чи нæу, фæлæ сау хуызмæ хæстæгдæр чи 
вæййы, ахæм сæрыхъуынтæ дын равдисон? 
— 0. 
— Мæнæ мæнмæ æрбакæс,— æмæ йæ дыууæ ар- 
мытъæпæнæй йæ дзыккутæ хæрдмæ сфаста, стæй, цыма 
цæуылдæр фæфæсмон кодта, уый хуызæн йæ ныхасмæ 
бафтыдта: — Уæвгæ, бынтон раст нæ загътон — мæ 
сæрыхъуынтæй чысыл фæлурсдæр. 
— Иуныхасæй, мыдхуыз. 
— 0, о. Раст мæ бамбæрстай,— цыма, чысыл раздæр 
цы къуырцдзæвæнмæ бацыд, уырдыгæй æнцонæй ра- 
ирвæзт, уый хуызæн хъæлдзæгæй загъта Элинæ. 
Уæдмæ фæзынди Ксанчик дæр. 
— Цы куыстай æрдæбонсарæй? — фæрсы йæ Элинæ. 
— Ницы. 
— Куыд ницы? Дæ кукла ссардтай? 
— 0. 
— Æмæ йæ цæуыннæ рахастай? 
— Фынæй кæны. 
— Уæдæ уæд хорз. 
Элинæ кæсæны цурæй рацæуынмæ хъавыд, фæлæ йын 
Ксанчик йæ ибкæйы фæдджийыл ныххæцыд æмæ йæ 
мæнырдæм цæуын нал уагъта. 
— Мæ ибкæ мын скъуыныс,— ныллæг æргуыбыр 
кæнгæйæ йын йæ хъусы бадзырдта Элинæ.— Рауай, мæнæ 
ацы лæджы фарсмæ æрбадæм,— æмæ йын диванмæ къухæй 
ацамыдта. 
357 

Чызг, марадз-зæгъай, феггуырсын кома. 
— Æви йæ нал зоныс? 
Чызг Элинæйы фæстæмæ балыгъд. 
— Цæмæй тæрсыс? Уый хорз лæг у. Кавказы цæры. 
Кавказы та æвзæр лæгтæ нæ вæййы. 
Чызг Элинæйы къухыл бынмæ æрхæцыд. Уый дæр æм 
æргуыбыр кодта. 
Ксанчик йæ дыууæ гыццыл армытъæпæнæй хæтæлгонд 
ацарæзта æмæ цыдæртæ сусу-бусу кæныныл фæци. 
Элинæ йæм фæхъуыста, стæй, дзырд куы фæци, уæд 
йæ астæу сраст кæнгæйæ, загъта: 
— Кавказ кæм и, зæгъыс? Мах ныртæккæ дæр Кавказы 
стæм. Ацы лæгæн йæ ном цы хуыйны, уый зоныс? — 
къухæй мæм амоны. 
Ксанчик йæ сæр дыууæрдæм батылдта. 
— Кавказы бæрзонддæр хæхтæй иу Хъазыбег хуыйны, 
æмæ йыл йæ папæ ахæм ном уымæн сæвæрдта. Цæмæй 
хохау бæрзонд æмæ тыхджын уа. 
Элинæйы ныхæстæй исты йæ зæрдæмæ фæцыд æви мыл 
чысылгай-чысылгай йæхæдæг æууæндын райдыдта — нæ 
зонын, фæлæ мæм цæмæдæр гæсгæ æввахсдæр æрбацыд. 
Суанг мæ акомкоммæ бандоныл сбадыныл дæр сразы. Ди- 
ваныл сбадын кæй нæ бакуымдта, уый ма хуыздæр дæр 
уыди. Цæмæдæр гæсгæ йын йæ цæсгом æнæхъæнæй куы 
уыдтаин, уый мæ фæндыд. Йæ хæдфæстæ стыр рудзынгæй 
мæм арв хорз зынди. Иу мигъы цъупп дæр ыл нæ уыди. 
Уæддæр мæм Ксанчичы цæстытæ цъæхдæр кастысты. Æмæ 
уый æцæгæйдæр афтæ уыд. Иуцалдæр хатты куы арвмæ 
скастæн, куы та-иу Ксанчичы цæсгомыл мæ цæстæнгас 
æрхастон æмæ-иу мæм йæ цæстытæ кæддæриддæр 
цъæхдæр фæкастысты. Суанг ма ахæм хъуыдымæ дæр 
æрцыдтæн: арв Ксанчичы цæстыты хуызæн цъæх куы уыда- 
ид, уæд зæххыл дæр анхъæвзтаид, сæмхуызон уыдаик- 
кой. 
Сывæллæттимæ дзурынмæ арæхсын хъæуы. Иуæй-иутæ 
семæ иумæйаг æвзаг афтæ æнцонæй ссарынц, æмæ сæм 
кæд хæлæгæй нæ амæлын. Æнхъæлдтон, мæхицæн 
кæстæртæ куы фæзынд, уæд мæ дзырдарæхстдзинадыл 
бафтдзæн, зæгъгæ, фæлæ мæхимæ ахæмæй ницы раиртæс- 
тон. Ксанчикимæ мæ дзурын фæндыд, æрмæст, цыма стыр 
чызг уыд, уый хуызæн йæ разы ныфсæрмытæ дæн. 
Æфсæрмы кодтон, цал уыдыстæм, уалæй, ома — мæхицæй, 
Элинæйæ, Ксанчикæй. Чи зоны, æппæты тынгдæр — Ксан- 
чикæй, уымæн æмæ сывæллон уыди, сывæллоны цæсты 
358 

бафтынæй та уæлдай тынгдæр тарстæн. Хæрзаг ма зæгъа, 
ацы кавказæгтæ Хъазыбеджы хохы хуызæн тыхджын сты 
ацы ран Элинæйы аххос дæр уыдис, уый мæ рахуыдта 
хохы хуызæн тыхджын — фæлæ зондæй дæр къæдзæхæй 
уæлдай не сты, зæгъгæ. Цыфæндыйæ дæр мæ исты дзу- 
рын хъуыд æмæ йæ йæ номæй бафæрсын сфæнд кодтон, 
уымæн æмæ уый мемæ базонгæ, фæлæ æз нæма æмæ 
æгуыппæгдзинад фехæлдтон: 
— Ды мæ ном зоныс, фæлæ дæхи ном та цы хуыйны? 
Чызг ныттæстытæ. 
— Дæумæ дзуры Хъазыбег, зæгъ дæ ном,— разæнгард 
æй кæны Элинæ. 
Ксанчик йæхи иуфарсырдæм азилæгау кодта æмæ йæ 
мидбылты худы. Цæмæдæр гæсгæ йæм афтæ касти — стæй 
дзæгъæлы нæ — цыма йын æз йæ ном зонын, фæлæ йæ 
къахгæ кæнын. Къахгæ йæ кæй кæнын, уый дæр, мах, 
хистæртæ хаттæй-хатт уæвын æнхъæл кæмæн нæ вæййæм, 
йæ уыцы кæцыдæр æнкъарæнæй æмбæрста æмæ мын æнæ 
алæгъстæгæнгæйæ йæ ном уымæн нæ дзырдта. Ноджы мын 
Элинæ дæр куы аххуыс кодта, уæд тыххæй-фыдæй йæ 
дзыхæй ссыди: 
— Ксанчик... 
— Ай дын заманай дзæбæх ном куы ис, уæд æй 
æрдæбонсарæй цæуыннæ дзырдтай? Æз æй æнæуи дæр 
зыдтон, рæсугъд ном дын уыдзæн, уый. Стæй ма но- 
джыдæр цы зыдтон, уый зоныс?.. Айфыццаг дæр афтæ 
хуындтæ... Æви нæ хуындтæ? 
Чызг йæ мидбылты бахудт. Бахудт Элинæ дæр. 
— Дæу фæрсын: айфыццаг дæр Ксанчик нæ хуынд- 
тæ? 
Ацы хатт йæ мидбылты худт хъæрæй худынмæ рахызт. 
Æнхъæлдæн, æмæ кæдæй-уæдæй мæнæн дæр сывæл- 
лæттимæ иумæйаг æвзаг ссарын бантыст. Дарддæр мæм 
ахæм арæхстдзинæдтæ куынæуал разына, уымæй тынг 
тарстæн, фæлæ мæ Элинæ фервæзын кодта: 
— Ацы горæты ды мæнæй раздæрæй нырмæ цæрыс, 
стæй ма дзы уымæй размæ дæр уыдтæ, кæд ма йæ хъуы- 
ды кæныс, уæд мын æй дæхæдæг дзырдтай — æмæ дзы 
махæн дæр истытæ куы фенын кæнис, уый дæ нæ фæн- 
ды? 
Æргом дзургæйæ, Элинæйæ ахæм ныхæстæ фехъу- 
сынмæ æнхъæлмæ кастæн, уымæн æмæ зыдтон, рæстæгæн 
аргъ кæнынмæ куыд дæсны у, стæй æдзухдæр исты ног- 
дзинад базонынмæ кæй фæтырны, уый. Ноджы ма Ксан- 
359 

чикимæ нæ ныхæстæ хъæрæй худынæй куы ахицæн уыда- 
иккой, уый дæр мæ тынг фæндыд æмæ мын Элинæйы 
фæндон æхсызгон куыннæ уыдаид! 
Æз сыстынмæ цæттæ уыдтæн, фæлæ ме ’мбæлццæттæм 
дæр бирæ æнхъæлмæ кæсын нæ бахъуыд. Æцæгæлон го- 
рæты цыфæнды бирæ рæстæг куы фæуон — бирæ та хо- 
нын дыууæ-æртæ къуырийы,— уæддæр дзы дзæвгар цы- 
дæртæ базонын мæ бон нæ бавæййы, уымæн æмæ, цы 
федтон, уый зæрдыл бадарынхъом мæ гыццылæй нырмæ 
дæр нæ дæн, фæлæ Кисловодскы стыр парчы сæйраг 
фæндæгтыл къордгай хæттыты ауæдтытæ кодтон æмæ 
Элинæиты, æхсæрсæтджытæ арæхдæр цы бæлæстыл 
ратæхбатæхгæнгæ уыдтон, уырдæм ахонын мæ зæрды 
уыд. 
Диссаджы сырд мæм кæсы æхсæрсæттæг. Стæй йæ æв- 
заг цæмæдæр гæсгæ сырд рахонынмæ дæр нæ тасы. Гыц- 
цыл кæй у — иу æмæ дыууæ гыццыл сырды ис! — уый 
тыххæй нæ. Никæй хъыгдары, никæмæ лæбуры. Искæй 
хай нæ хæры, искæй дон нæ нуазы. Уæдæ йæхи сырды 
дард дæр нæ кæны. Адæймагæй арвы кæрæтты нæ лидзы. 
Уый нæ, фæлæ ма архайы, цас гæнæн ис, уыйбæрц æм 
хæстæгдæр цæуыныл. Афтæ кæй у, уый бирæ хæттыты 
бафиппайдтон, уæлдайдæр Кисловодскы. Амы парчы 
æхсæрсæтджытæ адæймагыл афтæ тынг баууæндыдысты, 
æмæ ма сын суанг сæ къухæй æхсынæнтæ æмæ æхсæртæ 
дæр исынц. Уыимæ цы бафиппайдтон: алкæуыл не ’ууæн- 
дынц. Иуæй-иутæ сын цасфæнды тынг куы фæлæгъстæ 
кæной, сæ армытъæпæны æхсæр, афтæмæй йæ цасфæнды 
куы фæдарой, уæддæр æм нæ бавналдзысты. Æввахс æм 
æрцæудзысты, бирæ фæлтæрæнтæ скæндзысты, рахъав- 
бахъавæй сфæлмæцдзысты, уæддæр сæм арммæ бавналы- 
ны ныфс нæ разындзæн. Фæлæ мæныл баууæндынц, сæхи 
мыл бафæдзæхсынц æмæ нæ фæрæдийынц. Мæ армытъæ- 
пæны сын цы æхсæр авæрын, уый бирæ фæлтæрæнты 
фæстæ фелвасынц æмæ лидзынмæ фæвæййынц. Бæр- 
зонддæр къалиутæй сæхи æдасдæрыл кæм банымайынц, 
уым æрлæууынц æмæ хæрыныл фæвæййынц. Сæ февнæл- 
дыл цæст нæ фæхæцы. Куы ацæуон, уымæй мын фæ- 
тæрсынц, цы!— иу каст, сæ раззаг къæхтæй цы æхсæрыл 
фæхæцынц, уымæ вæййы, иннæ — мæнмæ, афтæмæй 
æфсæртæ сæ кусынæй нал æмæ нал фенцайынц. Æхсæры 
цъары фæстаг къæртт зæхмæ нæма ’рхауы, афтæ та даргъ- 
къæдзилджын пæррæстытæгæнгæ бынмæ згъорыныл 
фæвæййы. 
360 

«. Дыккаг хатт æм афтæ бирæ æнхъæлмæ кæсын нал 
бахъæуы. Раст зæгъын хъæуы, иуцалдæр фæлтæрæны 
ма скæны. Бæласы къалиутыл ма ставд зæнгмæ æфсоны 
цалдæр уады æрбакæны, сæрбынмæйæ йæ цыппæртæ 
ныххæбæцц кæны, йе ’рттиваг чысыл сау цæстытæ цы- 
курайы фæрдгуытау æрттывдтытæ фæкалынц, афтæмæй 
цалдæр уысмы æнæзмæлгæйæ алæууы — кæд сæрбын- 
мæйæ цыргъныхджын цыппар къахы ныххæбæцц кæн- 
гæйæ бæласы ставд хъæдыл фидар хæцгæйæ «алæууы» 
зæгъæн ис, уæд. Уæвгæ, кæд лæугæ фæкæны, уæддæр 
æнцад нæ вæййы, уымæн æмæ йæ гыццыл зæрдæ афтæ 
тынг фæцæвы, æмæ йæ тæнтæ мæкъулæджы тæнтау фез- 
мæлынц. Фæтæрсы, кæй зæгъын æй хъæуы, цы фæндаг 
равзæрста, ууыл ацæуынæй, уымæн æмæ сырдæй адæй- 
магæй уæлдай нæй. Стæй канд сырд æмæ адæймаг 
цæмæн? Зæххыл цыдæриддæр цæрæгойæ ис, уд кæй- 
дæриддæр хуылфы тæлфы — иууылдæр хъуамæ тæрсгæ 
кæной, кæннод сæ царды кæрон тагъд æрхæццæ уыдзæн, 
сæ мыггаг сыскъуыйдзæн. Æмæ æхсæрсæттæг дæр тæр- 
сы, йæ алыфарс чидæриддæр ис, уыдонæй. Уыимæ адæй- 
магæй дæр. Фæлæ тасæй æууæнчы æхсæн цыдæр арæн 
ис. Уыцы арæны сæрты ахизынæн та ныфс хъæуы æмæ 
уыцы ныфс, æз цы æхсæрсæтджытимæ фембæлын, уы- 
донæй, зæгъæн ис, æмæ алкæмæ дæр разыны. Хаттæй- 
хатт ме уæхскыл азгъорын дæр бауæндынц. Ахæм за- 
ман мæхимæ амондджын фæкæсын. Æхсæрсæттæджы 
сихоры сагъæсæй кæй фервæзын кодтон, уый мæм зынгæ 
дæр никæцæйуал фæкæны. Сæйрагдæр вæййы, кæй мыл 
баууæндыд, мæ зæрды фыддзинадæй кæй ницы ис, уый 
йæм кæй бахъардта æмæ йæ диссаджы æууæнк ме уæх- 
скыл азгъорынæй кæй равдыста. 
Сывæллон, дам, зæрдæ зоны. Ацы ныхæстæ мæ чы- 
сылæй фæстæмæ хъусгæ ’рцыдтæн. Кæд зæрдæ исчи зоны, 
уæд, мæнмæ гæсгæ, уыдоны номхыгъдмæ ахæссын хъæуы 
æхсæрсæттæджы дæр, уымæн æмæ йæ чысыл риуы цы 
чысыл, фæлæ фæлмæн æмæ уарзæгой зæрдæ тæлфы, уый, 
стыр æмæ хъуынджын зæрдæ кæмæн ис, уыцы сырдтæй 
бирæтæй æнкъарагдæр у. Гъе, æмæ уыцы æхсæрсæт- 
джытæй искæцыйы мæ уазджытæ куы федтаиккой, уый 
мæ фæндыди. 
— Хуызисæн мемæ рахæссинаг уыдтæн...— тыргътæм 
куы рацæйхызтыстæм, уæд мæхицæн уайдзæфгæнæгау 
сдзырдтон æз. 
361 

— Цæмæн дæ хъæуы хуызисæн? — фестъæлфæгау кодта 
Элинæ. 
Мæ зæрдыл кæддæры хабæрттæ æрбалæууыдысты. 
Ялтæйы, нæ базынды фæстæ кæрæдзийæ фыццаг хатт куы 
хицæн кодтам, уый размæ бон Элинæйæн, иумæ нæ къам 
сисæм, зæгъгæ, куы загътон, уæд æй куыд нæ фæндыди, 
уый æрымысыдтæн. Нæ, дам, фæтчы. Цæмæдæр гæсгæ мæм 
афтæ фæкаст, цыма нæ къамтæ иумæ исынæй фæтарст 
æмæ йын дзуапп раттынмæ батагъд кодтон: 
— Парчы бирæ æхсæрсæтджытæ ис, æмæ сын сæ къам- 
тæ систаиккам. 
— Мæнмæ ис хуызисæн,— аивта Элинæйы хъæлæс. 
Элинæ фæстæмæ фездæхт, дуар байгом кодта æмæ, 
мидæмæ куы фæцæйхызт, уæд æм дзурын: 
— Кæсæнмæ-иу бакæс æмæ дæ мидбылты бахуд. 
— Цæмæн? — бахизæнæй мæм ракаст Элинæ. 
— Фæстæмæ куы раздæхынц, уæд, цæмæй фæндараст 
фæуай, уый тыххæй афтæ фæкæнынц. 
— Ды кæсæнмæ уæлдай хатт бакæсыны тыххæй 
дæхæдæг дæр исты æрымысдзынæ. 
— Мæнмæ гæсгæ, кæд исчи исты æрымысыди, уæд ды 
мæныл. 
Элинæ мæ ахæм миниуæгæй цæмæн фæхайджын код- 
та, нæ зонын... Æппæты фыццаг хатт мын æй Хъырымы 
загъта. Хæрæндонмæ цæугæйæ даргъ тыргъты цалдæр 
кæсæны уыд æмæ, дам-иу дзы алкæцымæдæр кæсгæ код- 
тай. Уæдæй фæстæмæ мæхи хъахъхъæнын райдыдтон æмæ- 
иу искуы мæ размæ кæсæн куы фæци, уæд-иу Элинæйы 
ныхæстæ мæ зæрдыл æрбалæууыдысты, фæлæ та-иу 
уæддæр мæхимæ æнæбакæсгæ нæ фæдæн. Стæй, куыд 
дзурынц, афтæмæй айдæныл сылгоймæгтæй нæлгоймæгтæ 
æнувыддæр сты. 
Зæххыл адæм сæ цæст цæуыл не ’рæвæрдтой æмæ сæ 
хъус цæмæ не ’рдардтой, ахæм хъуыддаг, æвæццæгæн, нал 
баззад. Уæлдайдæр та æвдæлон адæм. Уыдонæн сæ фыл- 
дæр, дзæгъæл бадтæй дзæгъæл куыст хуыздæр у, зæгъгæ, 
афтæ нымайынц æмæ, суанг айдæнмæ чи арæхдæр кæсы, 
уый дæр раиртæстой æмæ æрцыдысты, сылгоймæгты ка- 
дыл бæрзонддæр чи схæцыд, нæлгоймæгты та худæджы 
уавæры чи æрæвæрдта, ахæм хатдзæгмæ: нæлгоймæгтæ 
кæсæнмæ сылгоймæгтæй арæхдæр кæсынц... 
Парчы иудзæвгар бауадыстæм. Элинæ æмæ Ксанчик 
цыдысты кæрæдзийы къухтыл хæцгæ. Гыццыл чызг цæ- 
уыл нæ дис кодта, ахæм нæ уыд. Уæлдай фылдæр та ба- 
362 

фæстиат стæм маймули æмæ йæ хицау-сылгоймаджы раз. 
Æвæццаегæн æй йæ фæрсты цæуджытæ уымæй размæ иу 
æмæ дыууæ хатты нæ федтой æмæ йæ цуры бирæ 
змæлджытæ нæ уыди. Мах сæ ныййæфтам даргъ фæхсын 
бандоныл бадгæ. Маймули сылгоймагмæ йæхи æнгом ныл- 
хъывта æмæ йæ хъоппæг цæстытæй æнкъардæй кæдæмдæр 
каст. Мах сæ цуры æрлæууыдыстæм. Цалдæр уысмы 
фæстæ маймули — Ксанчичы уæд ауыдта, цы — бандонæй 
рагæпп кодта æмæ чызджы ’рдæм уæздан къахдзæф- 
тæгæнгæ фæцæйцыд. Ксанчик Элинæйы фæстæ æмбæх- 
сынмæ фæци. 
— Ма дзы тæрс,— дзуры йæм йæ хицау.— Сывæллæт- 
ты бирæ уарзы. 
Маймули йæ цыды кой кæны. Ксанчик, мамæ, зæгъгæ, 
ныхъхъæр кодта. 
Сылгоймаг, маймули цы бæттæнæй баст уыд, уый йæ- 
химæ æрбалвæста æмæ Ксанчикмæ дзуры: 
— Цæмæй дзы тæрсыс, уый хорз маймули у. Дæхи хуы- 
зæн гыццыл æмæ зæрдæхæлар маймули. Уый демæ йæ 
хуыз сисынмæ хъавы, ды та дзы тæрсгæ кæныс. 
Фыццаг хатт федтон ацы маймулийы. Диссаг мæм 
фæкаст, ардæм æй цæмæн ракодтой, уый, фæлæ ныр йæ 
хицауы ныхæстæ куы фехъуыстон, уæд ма мын цы оазо- 
нын хъуыд сæйраг уынджы сæ фæзынды сæр. 
Иуцасдæр рæстæг нæ бахъуыд, цæмæй Ксанчик æмæ 
маймули кæрæдзийы фарсмæ æдæрсгæйæ æрлæууыны 
бæрц балымæн уыдаиккой æмæ сæ хуыз иумæ систа- 
иккой, уымæн. Ксанчик ма йын суанг йæ сæрыл йæ 
къух дæр æрæвæрдта. Уый размæ æз маймулийы ме 
уæхскмæ систон. Афтæ бакæныны фæстæ Ксанчик май- 
мулийæ нал тарст. Йæ хуыз йемæ сисын дæр уæд ба- 
уæндыд. 
Нæ фæндаг дарддæр дардтам. Элинæитæ кастысты, сæ 
алыфарс цыдæриддæр уыдтой, уыдонæй алцæмæдæр, 
мæнæн та мæ сæйраг хæс уыд æхсæрсæттæг ссарын. Уымæй 
размæ-иу мын агуывзæйы дзаг æхсæртæ дæр æгæр бирæ 
уыдысты, ныр æнæхъæн дыууæ агуывзæйы целлофан 
дзæкъулы ныккалдтон æмæ сæ стыр хæзнайау мæ къухы 
сæрыстырæй хастон. Куы зæгъын, Элинæитæ дæр иннæ- 
ты хуызæн цыдысты æнцад, æнæмæтæй, æз та хæрдты 
кастæн æмæ алы бæласыл дæр агуырдтон æхсæрсæттæджы. 
Æргом дзургæйæ, хæрдты кæсынæй фæллайын дæр рай- 
дыдтон. Хæххон ирд доны сæрты схъæл хидыл фаллаг 
фарсмæ бахызтыстæм æмæ, нарæг къахвæндаг стыр 
363 

фæндагæй галиуырдæм кæм фæзылд, ууылты разæй 
фæцæуæг дæн. Иннæтæ дæр мæ фæстæ. Дынджыр заз 
бæласы бын æрлæууыдтæн. Цæмæдæр гæсгæ мæм афтæ 
каст, цыма бæлас цас стырдæр уа, уыйас дзы æхсæр- 
сæтджытæ дæр фылдæр уыдзæн. Хъæуы ма куы цардыстæм 
æмæ-иу Куыройыдоны балер кæсæгтæ куы ахстам, уæд-иу 
тæккæ арфдæр ран стырдæр байбыны цур стырдæр æмæ 
фылдæр кæсæгтæ æнхъæл куыд уыдтæн, афтæ. Æмæ, 
æцæгæйдæр, нæ фæрæдыдтæн. Æз кæсгæ бæрзонддæр 
къалиутæм кодтон, æхсæрсæттæджы уынæр та мæ чъыл- 
дыммæ ныллæгдæр къалиуæй райхъуыст. Фæстæмæ 
фæкастæн æмæ ауыдтон, къалиу куыд змæлыд, уый. Мæ 
цæст къалиуы алыфарс ахастон æмæ сырдæн йæхи дæр 
ауыдтон. 
Уæдмæ Элинæитæ дæр мæ цуры æрлæууыдысты. 
— Ам хæмпæлты цы кусыс? — бафарста мæ Элинæ. 
— Уæлæ æхсæрсæттæг,— даргъкъæдзилджын куыннæ 
фæтæрса, афтæ ныллæг хъæлæсæй загътон Элинæйæн æмæ 
йын къалиумæ ацамыдтон. 
— Кæм и æхсæрсæттæг, кæ? — сцымыдис Ксанчик. 
Цалынмæ йæ федтой, уæдмæ мæ сæ дыууæйы цæсты- 
ты скомкоммæ дæр мæ амонæн æнгуылдзæй къорд хатты 
амонын бахъуыд. Куы йæ федтой æмæ дзы ныр сæ 
цæстæнгас нал фæхицæн уыдзæн, уый куы бамбæрстон, 
уæд мæ дзæкъулæй цалдæр æхсæры фелвæстон æмæ сæ 
мæ армытъæпæны авæрдтон. 
— Гъа, мæнæ дын æхсæртæ...— сидын æм. 
Цыма мæ хъусгæ дæр нæ кæны, уый хуызæн къалиуæй 
къалиумæ гæпгæнгæ уæлдæрæй-уæлдæр лидзы. Мæ къух 
хъилæй даргæйæ фæллайын райдыдта, уæддæр æхсæрсæт- 
тæгмæ ницы хъары. Тæккæ бæрзонддæр къалиу ставд 
зæнгимæ кæм баиу, уым йæ фæстæгтыл абадт æмæ бынмæ 
йæ цæстытæ ныйирд кодта. Уæвгæ йын йæ цæстыты ирд 
цæмæй уыдтон, фæлæ ирд кæй уыдаиккой, уый мæ æнæ- 
уынгæйæ дæр уырныдта. 
Фæндагыл Элинæйæн мæхицæй хуымæтæджы æппæлд- 
тытæ фæкодтон. Æхсæрсæтджытæ цыма мæнæй лымæн- 
дæр никæимæ сты, ахæмæй йын мæхи равдыстон, ныр мæ, 
фыццаг кæуыл амбæлдыстæм, уый арвы кæрæтты лидзын 
куы систа, уæд хорзау нал уыдтæн. Мæхи цы хуызы сраст 
кодтаин, уый куынæуал зыдтон, уæд бæласы бын разил- 
базил,систон, мæ размæ фыццагдæр цы дыууæ дуры фæци, 
уыдон фелвæстон, кæрæдзиуыл сæ хостон, афтæмæй та 
æхсæрсæттæгмæ сидын. Уый, цыма йæ исчи фæрæхуыста, 
364 

уый хуызæн йæ бынатæй фесхъиудта æмæ бæласы зæнгтыл 
бырау зилæгау бинагдæр къалиутæй иуы онг æрхæццæ. 
Æз мæ дуртæ зæххыл æрæвæрдтон, æхсæртæ фелвæстон 
æмæ йæм сæ дарын. Уый та бæрзонддæр къалиумæ сгæпп 
кодта, уырдыгæй — ставд зæнгмæ. Сæрбынмæйæ, цыма 
йæ тындзгæ бачындæуыд, уый хуызæн йæ цыппæртæ 
фæйнæрдæм айвæзта, афтæмæй мæ армытъæпæнæй йæ 
цæст нал иста. 
— Рауай, рауай, рауай, ма тæрс, ничи дын ницы 
кæндзæн,— дзурын æм лæгъз æвзагæй. 
Иу къахдзæф хæстæгдæр æм бацыдтæн. Уый дæр йæ 
бынатæй фезмæлыд, иу сардзины бæрц бынмæ æрдугъ 
кодта æмæ та фæлæууыд. Ноджыдæр ма иу къахдзæф 
акодтон. Мæ къæхты бын хæмпæлты сыр-сыр ссыд, æмæ 
та æхсæрсæттæг хæрдмæ фæлидзæг. Æрмæст сæр- 
бынмæйæ кæм лæууыд, уымæй чысыл дæлдæр. Фæсидтæн 
та йæм. Æхсæртæ базмæлын кодтон, æмæ се ’мыр дзы- 
гъал-мыгъул райхъуыст. Æхсæрсæттæг мæ армытъæпæны 
акомкоммæ æртахт. Æз æм мæ къух бадардтон. Уый йæм 
цалдæр хатты йæ мукъу æрбахæстæг кодта, фæлæ æхсæр 
айсын нæ бауæндыд. Æппынфæстаг æм ныфсæй цыдæ- 
риддæр уыдис, уый æрбамбырд кодта, йæхимæ хæстæгдæр 
æхсæр йæ дзыхы баппæрста æмæ хæрдмæ лидзыны бæсты 
ногæй армытъæпæнмæ йæ каст скодта. Æз æм мæ къух 
хæстæгдæр байвæзтон. Уый йæ мукъутæ мæ армытъæ- 
пæны фæцавта, дыккаг æхсæр дæр фелвасынмæ хъавыд, 
фæлæ иу къухæй дыууæ харбызы сисæн куыд нæй, афтæ 
дыууæ æхсæры фаг бынат иу æхсæрсæттæджы дзыхы 
дæр нæ разынд. Дыккаг æхсæрæй йын ницы рауайдзæн, 
уый куы базыдта, уæд та хæрдмæ фæцагайдта. 
Цалынмæ уыцы хабæрттæ.кодтон, уæдмæ Элинæ дæр 
æнцад нæ бадт. 
— Дæ хуыз дын систон, уый базыдтай? — фæрсы мæ. 
Йæ хызыны цыдæртæ кæй агуырдта, уый, æхсæр- 
сæттæгимæ архайгæйæ дæр федтон, фæлæ, цы куыста, 
уымæн ницы бамбæрстон. 
— Æцæгæй? 
— О. Иу нæ, фæлæ дыууæ хатты. 
— Мæнæй ма уыцы хъуыддаг рох дæр æрбаци. 
— Дæуæй канд уый нæ, фæлæ ма дæ мах дæр ферох 
стæм. 
— Нæ мæ ферох стут, ма тæрс. Иугæр ныл кæм бау- 
уæндыд, уым та йæ ардæм хъæуы. 
365 

Æхсæрсæттæг, кæд бæрзондгомау уыд, уæддæр, йе 
’фсæртæ куыд тынг змæлыдысты, уый дзæбæх зынд. 
Æхсæры цъæрттæ бынмæ куыд тагъд хаудысты, уымæй 
бæрæг уыд, йæ апп ын фæдæле кæныныл бирæ рæстæг 
кæй нæ бахардз кæндзæн. 
Мах цы ныв уыдтам, уымæ кæсын æхсызгондзинад 
кæмæн не ’рхастаид, ахæм адæймаг зынтæй разындзæн, 
фæлæ йыл махæй ноджы тынгдæр Ксанчик кæй цин код- 
та, уый дызæрдыггаг нæ уыд. Æхсæрсæттæгæн алидзынæй 
куы нæ тарстаид, уæд, æвæццæгæн, цалдæр хатты йæ цин 
ныхъхъæр кæнынæй дæр равдыстаид, фæлæ даргъкъæ- 
дзилджын алы уæлдай сыбырттæй дæр куыд стъæлфыд, 
уый уыдта æмæ-иу, цæмæй ма ныхъхъæр кæна, уый тыххæй 
йæ дзыхыл йæ армытъæпæн авæрдта, фæлæ-иу уæддæр 
йæ мидбынат скафæгау кодта. 
— Йе ’хсæр хæрд фæци,— загъта Ксанчик æмæ, цыма 
мультфильмы диссагдæр цаутæ кæм æрцæудзысты, йæ 
уыцы хай райдайдзæн, уый хуызæн йæхи æрцæттæ кодта, 
дарддæр цы уыдзæн, уымæ. 
Æз цалдæр æхсæры фелвæстон æмæ сæ Элинæмæ 
дæттын. 
— Мæнмæ сæ цæмæн дæттыс? 
— Ныр та дæу рад у. 
— Æмæ мæм куы нæ ’рбацæуа, уæд та? 
— Уæд та цы? 
— Мæстæй мæ мардзынæ, æхсæрсæттæг зæрдæ зоны, 
зæгъгæ. 
— Уый æз ныртæккæ дæр зæгъын. Айс сæ, æрба- 
цæудзæн дæм. Кæс-ма-иу. Чи зоны, дæуыл тынгдæр бау- 
уæнда. 
Дыууæ дуры та кæрæдзиуыл æрхостон. Æхсæрсæттæг 
бынмæ згъорыныл фæци. 
— Хуызисæн райс,— дзуры мæм Элинæ, æхсæр- 
сæттæджы бынмæ лидзгæ куы ауыдта, уæд. 
Мæнæн уый мæхи зæрды дæр уыд, фæлæ æхсæрсæттæг 
коммæ афтæ тагъд бакæсдзæн, уый æнхъæл нæ уыдтæн 
æмæ уайтагъд мæ дуртæ хуызисæнæй аивтон. 
Ацы хатт æхсæрсæттæг къалиутыл нæ, фæлæ бæласы 
зæнгыл Элинæйы къухы цурмæ æртахт. 
— Элинæ,— дзурын æм æрдæгхъæлæсæй,— дæ ар- 
мытъæпæн-ма де уæхскыл сæвæр. 
Æхсæртæ рахиз къухы уыдысты æмæ Элинæ йæ ар- 
мытъæпæны тигъ йæ галиу уæхсчы æмбуар авæрдта, ра- 
хиз уæхскæй та бæласыл банцой кодта. Æхсæрсæттæгæн 
366 

г^нæн нал уыд: рахиз уæхскмæ æргæпп кодта, фæскъæбу- 
тыл уæхскмæ бауад, æхсæр фелвæста æмæ йæ фæд-йæ 
фæд бæласмæ багæпп ласта. Уыцы рæстæгмæ æз мæхи 
цæттæ дардтон æмæ куыддæр æхсæрсæттæг йе уæхскыл 
абадт, афтæ къамисæны цæппæр æрæлвæстон. Хуыздæр 
уыдаид, кæй зæгъын æй хъæуы, æхсæрмæ æвналгæйæ йæ 
куы фелвæстаин, уæд, фæлæ фæтарстæн, фæстæмæ куы 
фæцагайа æмæ уымæй дæр æнæхай куы фæуон, æмæ доны 
кæсаджы раз æрми кæсаг равзæрстон. 
Æхсæрсæттæгæн та йæхион йæхирдыгæй куы фæци, 
уæд йæ зонгæ фæндæгтыл йæ зонгæ цъуппыл балæууыд 
æмæ минас кæнын райдыдта. 
Æцæгæйдæр, æхсæрсæттæг Элинæйыл тынгдæр бау- 
уæндыд. Æхсызгон мын уыдис. Мæ ныхæстæ раст кæй 
рауадысты, уый тыххæй дæр, стæй Элинæйыл мæнæй 
къаддæр æууæнк кæй нæй, уый тыххæй дæр. 
— Нæ дын загътон, дæуыл тынгдæр баууæнддзæн, 
зæгъгæ?! — фæуæлахизуæвæджы хъæлæсæй бафиппайд- 
тон æз.— Ды та тæрсгæ кодтай. 
— Æргом дзургæйæ, æдас нæ уыдтæн, уымæн æмæ 
сырды сæры кæд цы зонд фæмидæг уыдзæн, уый рагацау 
чи зоны... 
— Мæнмæ æхсæрсæттæджы сырд рахонын цæмæдæр 
гæсгæ тæригъæд кæсы,— мæ мидхъуыдытæ хъæрæй загъ- 
тон Элинæйæн. 
— Уæдæ йæ цы рахонынмæ хъавыс? 
— Æмбарын æй, фæлæ уæддæр... Æз æндæр ахæм сырд 
нæ зонын, адæймаджы къухæй хæринаг чи айсы, æхсæр- 
сæттæджы хуызæн ыл чи æууæнды, знаггад чи никæмæн 
кæны. Гæды æмæ куыдз хæдзарон цæрæгойтыл нымад сты, 
æмæ ма сын се ’гъдау, сæ миниуджытæм кæс. Иу дæр 
æмæ иннæ дæр хæдзарон мæргъты цъиутæ хæрыныл нæ 
бацауæрддзæн. Хуы та бынтон æнæхайыры фос у. Цытæ 
бакодта æмæ бакæнын йæ бон у, уыдæтты тыххæй мæм 
дзурын дæр нæ цæуы. Æхсæрсæттæг та... Мæнæ мæргъты 
æхсæн зæрватыкк куыд хицæн кæны, цæрæгойты æхсæн 
та мæм цæмæдæр гæсгæ æхсæрсæттæг ахæм кæсы. Йæ 
фенд уалдзыгон хуры фендау алкæмæн дæр æхсызгон у, 
цины хос ын фесты, йæ хъыг, йæ сагъæстæ дзы æрбайрох 
вæййынц. Æви ды афтæ нæ хъуыды кæныс? 
— Бирæ йæ уарзын æз дæр,— сразы мемæ Элинæ.— 
Æрмæст æм ды куыд бынтон лыстæг цæстæй æркастæ, 
æз мæ хъуыдыты афтæ дард никуы ахæццæ дæн, фæлæ 
дзургæ раст кæй кæныс, уый æмбарын. 
367 

— Сымахмæ хæстæг хъæдты, æвæццæгæн, арæх 
нæу... 
— Куыннæ! Нæ дачæйы алыфарс дæр бирæ ис, фæлæ 
амы хуызæн адæймагмæ хæстæг нæ цæуынц. Цæсты 
фæныкъуылды бæрц æй ауындзынæ, стæй уæд æрбайсæ- 
фы. Уайтагъд фæтар вæййы, æмæ цыма дæ цæстытыл ауад, 
афтæ дæм фæкæсдзæн... 
Дзæвгар фæтезгъо кодтам парчы. Ксанчик куы нæ ба- 
фæлладаид, уæд сæ хохы бæрзонддæр цъуппæй ракæсын 
кодтаин. 
Зын хæрдмæ цæуын уыд, фæстæмæ тагъд æрхæццæ 
стæм. 
— Абон уал æгъгъæд фæуæд,— суар кæм фæнуазынц, 
уырдæм куы ’рцыдыстæм, уæд фæлладхуызæй загъта 
Элинæ. 
— Æнхъæлдæн æмæ бафæлладтæ. 
— Ахæм балцытæй нырма бæргæ нæма фæллайын. 
— Уæдæ фæлмаст хъæлæсæй цæмæн дзурыс? 
— Уый дæм кæсгæ афтæ фæкодта. 
— Кæд нæма бафæлладыстут, уæд... 
— Ксанчик æцæгæй бафæллад,— мæ ныхас мын фес- 
къуыдта Элинæ. 
— Æмæ уæ æз дæр никæдæмуал хонын... Уæвгæ уæ 
хонгæ кæнын, фæлæ дардмæ нæ. Уæртæ нæ бакомкоммæ, 
цырæгътæ цы кæрты ферттив-ферттив кæнынц, уый уынут? 
— æмæ сын ацамыдтон ресторанмæ.— Цомут æмæ уым 
æхсæвæр скæнæм. 
— Сывæллон бафæллад,— Ксанчикмæ ацамонгæйæ 
йæхи растгæнæгау загъта Элинæ. 
— Æццæй, бафæлладтæ? 
Чызг, нæ-а, зæгъгæ, йæ сæр батылдта, æмæ Элинæ дæр 
дыууæ нал загъта... 
Цалдæр амондджын боны ма арвыстон Элинæимæ. 
Бирæ ныхæстæ фæкодтам, бирæ хабæрттæ æрымысы- 
дыстæм. Фæстаг хатт дæр фембæлдыстæм, Элинæ æмæ 
Ксанчик кæм цардысты, уыцы уаты. Ксанчик, йæхицæй 
авд азы хистæр чи уыд, ахæм чызгимæ балымæн — уый 
йæ мад æмæ йæ фыдимæ Элинæиты фарсмæ цард — æмæ 
уыимæ кæрты хъазыдысты, мах та фæхицæны размæ 
фæстаг ныхæстæ кодтам. 
— Цалдæр боны уыцы рахъуыды-бахъуыды фæкодтон, 
æмæ иу хъуыддаг кæронмæ нæ бамбæрстон,— иу хатт ма 
сфæнд кодтон мæ дызæрдыгдзинады æлхынцъ райхалын. 
— Цавæр хъуыддаг? 
368 

— Чи зоны, ногæй та йыл кæй дзурын, уый дæ зæрдæмæ 
ма фæцæуа, фæлæ мæм уæддæр байхъус. Ксанчичы дыл 
куыд баууæндыдысты? 
— Æууæнк кæуыл нæй, ахæм адæймаджы хуызæн дæм 
кæсын? 
— Хатыр дæ курын. Æвæццæгæн, мæ хъуыды раст 
нæ бамбарын кодтон. Растдæр уыди афтæ бафæрсын: 
ахæм даргъ фæндагыл, стæй ахæм дæргъвæтин рæстæг 
кæйдæр сывæллоны бæрны бацæуынмæ дæ ныфс куыд 
бахастай? 
Элинæ дзуапп дæттыныл нæ тагъд кодта. Æппындæр 
мын куы ницыуал зæгъа, уымæй дæр æдас нæ уыдтæн. 
Зыдтон, Ксанчичы тыххæй дзурын æй кæй нæ фæндыд, 
уый, фæлæ мæн та цымыдисдзинад æнцад нæ уагъта æмæ 
ме ’ппæт зæгъинæгтæ дæр фæстаг бонмæ ’рхастон. 
— Ныр мæ цал хатты бафарстай уымæй? — сдзырдта 
æрæджиау Элинæ. 
— Фæлæ мын бæлвырддзинад зæгъын дæ бон нæма 
баци. Ахæмæй та дæ нæ зыдтон. Зæгъæм, ды мæн ам мæ 
сыхæгты гыццыл лæппуимæ куы фенис, æмæ мын ды цытæ 
дзурыс, ахæм ныхæстæ куы ракæнин, уæд дæм куыд 
фæкæсид? 
— Ды æндæр хъуыддаг дæ. 
— Цæмæн? 
— Нæлгоймагмæ йæхимæ кæсын хъæуы. 
— Кæсын æм куы нæ хъæуид, уæддæр кæйдæр сывæл- 
лонимæ æнæхъæн мæй куыд хъуамæ рацæуид? 
— Æз та рацыдтæн. Хорз сыхæгтæ мын сты. Æууæн- 
дынц мыл. Сывæллоны уарзын. Стæй, кæй нæ бауарзай, 
ахæм чызг у?! Дзæбæх æм никуы ’ркæстытæ кодтай? 
— Сывæллон цы уа, уый у. Рæсугъд, зæрдæргъæвд. 
— Æппæты фыццаг æй куы федтон, уæд мæм цæмæдæр 
гæсгæ дæу хуызæн фæкаст. 
— Уый дын гъе!.. 
— Æцæг, æцæг... Йæ цæстытæ, йæ роцъо... 
— Йæ цæстытæ ма фæуæнт, фæлæ роцъотæй та цы 
уæлдай ис? 
— Бирæ уæлдай. Стæй æз уæлдайы кой нæ кæнын, цы 
иудзинад сæм ис, уый тыххæй дзурын. 
— Æмæ сæм цы ис иудзинадæй? 
— Уый раиртасынæн бирæ бæргæ нæ хъæуы... 
— Фæлæ... 
— Кæд ма нæ цурмæ ’рбацæуа, уæд ма йын-иу йæ ро- 
369 

цъомæ бакæс, кæддæра дзы астæуæй цы дзыхъхъ ис, уый 
дæ роцъо зæрдыл нæ лæууын кæны... 
Диссаджы адæймаг у Элинæ. Кæйдæр чызджы цæстытæ 
мæ цæстыты хуызæн цъæх кæй сты, йæ роцъо та йæм мæ 
роцъойы хуызæн кæй фæкаст, уый тыххæй йæ йæхицæн 
риуыгънæгæн бахуыйынмæ хъавы? 
— Худæгæй марыс, Элинæ... 
— Дæумæ та алцы худæг кæсы... Мæ ныхæстæ дæ 
кæронмæ никуы бауырныдтой. Цы дын фæзæгъын, уыдо- 
ны арфмæ никуы ныккастæ, мæ бынаты дæхи никуы 
авæрдтай æмæ дæм, чи зоны, æгæр уæлæнгай хъуыдыгæнæг 
дæр фæкæсын... 
— Бынтон раст та нæ рауадысты мæ ныхæстæ... Хатыр 
дæ курын, кæд дын истæмæй дæ сæрыстырдзинад фæца- 
гайдтон, уæд. 
— Нæ мæ хъæуы хатыр курын, Хъазыбег... 
Элинæ мæм мæ номæй тынг стæммæ сдзуры, фæлæ 
иугæр йæ дзыхæй сирвæзт, уæд æнæмæнг исты ахсджиаг 
ныхасы фæдыл. 
— Ноджыдæр ма дын иу хатт зæгъын: мæнæн мæ цар- 
ды дæу йедтæмæ нæлгоймаг нæ уыд, стæй мæ хъæугæ 
дæр нæ кæны. Нæ иудзинадæй ницы рауад. Æвæццæгæн, 
уæлæрвты афтæ фæндыд. Дæуыл фембæлдтæн, цæмæй 
æнусмæ мæ зæрдæйы баззайай æмæ дзы баззадтæ. Ацы 
дунейыл мæм иу нæлгоймаг хауд, æмæ уый ды уыдтæ. 
Дæумæ цы сылгоймаг хауд, уый та дæ хæдзары ис æмæ 
фæрнæй цæрут. Æз дæр хъысмæтæй нæ хъаст кæнын. 
Ксанчик мæ фарсмæ кæй ис, уый Хуыцауы лæварыл ны- 
майын. Дæу мын мæ зæрдыл чи лæууын кæны, ахæм ми- 
ниуджытæ йæм кæй ссардтон, уый та мын мæ фарсыл 
хæцын уадз. Дæумæ алцыдæр диссаг кæсы, фæлæ алцы 
диссаг нæу. Æрмæстдæр иу адæймаджы бауарзын йæ бон 
кæмæн у, уыдон, æвæццæгæн, æндæр адæмыхатмæ ха- 
уынц æмæ арæх сæ хъысмæт иухуызон уымæн рауайы. 
Йæ амондимæ дзы чи нæ баиу вæййы, уыдонæн сæ царды 
бонтæ иунæгæй æрвитгæ ’рцæуынц. Мæн дæр хъысмæт 
ахæмты номхыгъды ныффыста... 
Элинæ арф ныуулæфыд. Дарддæр куы ницыуал зæгъид, 
уый мæ фæндыд. Йæ зæрдæйы риссæгтæ йын афтæ фæца- 
гайын æнхъæл нæ уыдтæн, æндæр мæ дзыхæй ныхас дæр 
не> ссыдаид. Цæмæй дарддæр мауал дзура, уый тыххæй 
мæхæдæг фæраздæр дæн: 
— Бамоæрстон дæ. 
370 

*— Ды мæ нырма ныр бамбæрстай, афтæмæй та дын 
уыцы хабæрттæ рагæй зындгонд сты. 
Раст зæгъы Элинæ. Цыдæриддæр загъта, уыдонæй мын 
ног ницы уыд. Йæ кæддæры ныхæстæ æмæ йæ абоны хъуы- 
дытæй кæрæдзиуыл кæцы нæ бады, иу дæр дзы ахæм нæй. 
Сæйрагдæр та йæ хъуыддæгтæ сты. Йæ ныхæстæй ком- 
дзог никæцыйыл рацыд. Цыдæриддæр загъта, уыдонæй 
алкæмæн дæр хицау разынд. 
Мæ цæуынмæ ма дыууæ сахаты бæрц баззад, афтæ 
сыстадтæн æмæ Элинæйæн хæрзбон зæгъын мæ зæрды 
уыд. Уый мæм дисхуызæй æрбакаст æмæ загъта: 
— Дæу йедтæмæ ахæм хъуыды никæй сæры сæвзæр- 
дзæн. 
— Цавæр? 
— Хæрзбон мын зæгъдзынæ æмæ ууыл хъуыддаг 
ахицæн? 
— Уæдæ? 
— Дæ фæдыл акæсын дæр мæ нæ уадзыс? 
— Цæуыннæ дæ уадзын?.. 
— Уæдæ фæлæуу, æз Ксанчичы сыхæгтыл афæдзæх- 
сон. 
Уынгмæ рацыдтæн. Цас æнхъæл уыдтæн, уымæй мæ 
фылдæр æнхъæлмæ кæсын бахъуыд. Элинæ фæзынд, ны- 
ронг ыл кæй нæма федтон, ахæм аив дарæсы: урс тæнæг 
хъуымацы æрвхуызцъæх дæргъытæ кæм уыд, ахæм цы- 
бырдыс кофтæ æмæ æрвхуызцъæх ибкæйы. Йæ дзабыртæн 
дæр кофтæйы дæргъытæ æмæ ибкæйы хуыз. Йæ сæр дæр 
уыд иуцасдæр æндæрхуызон фаст. Цæмæдæр гæсгæ мæм, 
æппæты фыццаг хатт æй Ялтæйы сфæлдыстадон хæдзары 
хæрæндоны куы федтон, уый хуызæн фæкаст. Чысыл раз- 
дæр йæ цæсгомæн цы тыхстхуыз уыд, уый æвиппайды 
фæцыдæр. Цыдæр æвзонгдзинад æрттывта канд йæ цæс- 
тæнгасыл нæ: дзæвгар рогдæр уыдысты йæ фезмæлдтытæ 
дæр. Асинтыл тагъд-тагъд æрызгъордта æмæ мæ цурмæ 
базыртыл тæхæгау æрбакодта. Цæмæдæр гæсгæ мын мæ 
цонгыл куы фæхæцыдаид, уый мæ фæндыд, фæлæ Элинæ 
ахæм митæм æмхиц никуы уыд. 
Æнхъæлдтон, стыр уынгæй дарддæр нæ рацæудзæн, 
фæлæ мемæ дуканимæ дæр ацыд — хæдзары бинонтæн 
мæ исты зæрдæлхæнæнтæ балхæнын хъуыд — кæм 
цардтæн, уырдæм дæр мæ бахæццæ кодта. Мидæмæ йæ 
хуыдтон, фæлæ нæ бакуымдта. 
Фæндагмæ кæдæй-уæдæй мæхи рагацау сцæттæ кодтон. 
371 

Дуканийæ цы тыхтæттæ æрбахастон, уыдонæй алкæмæндæр 
бынат ссардтон æмæ Элинæмæ батагъд кодтон. 
Автобусты станцæмæ сахат раздæр æрцыдыстæм, фæлæ 
рæстæг уайтæккæ дæр агæпп кодта. Ныхæстæ бирæ нæ 
кодтам, стæй нæ дзурыны сæр уыйас дæр нæ хъуыди. 
Алчидæр нæ йæхи хъуыдыты ахæсты уыд. Элинæйæн нæ 
зыдтон, фæлæ æз хъуыды кодтон мæхи тыххæй дæр, Эли- 
нæйыл дæр, цард æмæ рæстæгыл дæр. 
Цал æмæ цал адæймагыл фембæлы лæг йæ царды 
дæргъы! Цал æмæ цал цауæн вæййы æвдисæн! Æрмæст 
дзы бирæтæ — бирæтæ нæ, фæлæ сæ бирæ фылдæр хай 
— рæстæджы амæддаг бавæййынц, бонты фæлмы аны- 
гъуылынц, уыдысты æви нæ, уый сбæрæг кæнæн дæр нал 
вæййы. Уæдæ зæрдæ дæр цал æмæ цал хатты сриссы цин 
æмæ амондæй, цал хатты нынкъуысы хъыг æмæ мастæй! 
Фæлæ та уыдонæн дæр сæ фылдæр рохуаты баззайынц. 
Бирæ цинтæ æмæ мæстытæй зæрдæ — фæнда йæ æви ма 
фæнда — ссæрибар вæййы, æндæр цинтæ æмæ мæстытæн 
бынат суæгъд кæны. 
Элинæимæ куы базонгæ дæн, уый размæ дæр æмæ уый 
фæстæ дæр чызджытимæ куыннæ ’мбæлдтæн. Уыдис дзы 
хæрзкондтæ дæр æмæ хæрзæгъдæуттæ дæр. Бирæты дзы 
мысын, аргъ сын кæнын, никуы мæ ферох уыдзысты. 
Æрмæст дзы Элинæйы бæрц мæ зæрдæйы парахат бынат 
ничи ’рцахста, æмуд ахастдзинæдтæ мын дзы Элинæйы 
бæрц дæргъвæтин рæстæг никæимæ уыдис. Цыдæр æна- 
хуыр тыхæй мæ йæхиуыл бæтты, цыдæр æнæуынгæ тæгтæй 
мæ йæхимæ ’лвасы. Афтæ мæм кæсы, цыма фондзыссæдз 
азы фæстæ куы фембæликкам, æмбæлгæ нæ, фæлæ йæм 
телефонæй куы ныдздзурин, уæддæр мæм, бирæ азты 
размæ куыд уыд, афтæ фæлмæн хъæлæсæй сдзурид: «Хъу- 
сын дæм, Хъазыбег. Куыннæ дæ базыдтон?!» Цыма нæ 
фæстаг фембæлдыл иу бон дæр нæ рацыд, афтæ не ’рвыл- 
боны ныхæстæм рахизиккам æмæ æхсызгонæн мысиккам 
Ялтæйы хабæрттæ, дзуриккам, Хъырымы ботаникон 
цæхæрадоны цы æнахуыр дидинджытæ федтам, уыдоны 
тыххæй. Нæ зæрдыл æрлæууиккой фæсахсæвæр денджы- 
зы былты сатæг мæйрухс изæртæ... 
Æрхæццæ фæхицæны рæстæг. Нæ зонын, кæд ма фем- 
бæлдзыстæм, уый. Алы хатт дæр мæм афтæ фæкæсы, цыма 
кæрæдзийы никуыуал фендзыстæм, фæлæ та рацæй-ра- 
бон>вæййы, æмæ фембæлæм. Æргом дзургæйæ мæ ацы 
хатт иннæ хæттытæй къаддæр уырны, искуы ма кæрæдзийы 
цæстытæм бакæсдзыстæм, уый. Фæлæ цыфæнды куы уа, 
372 

уæддæр Элинæ мæнæн баззайдзæн æнусмæ мысинагæй, 
мæ цардвæндаг мын рухс кæндзæн йæ сыгъдæгдзинадæй, 
бæрзонддæр мæ кæндзæн йæ сæрыстырдзинадæй, йæ 
фæрцы хатыр курдзынæн, чысылдæр-иу кæй зæрдæхудты 
бацæуон, уыдонæй. Элинæ мæнæн кæддæриддæр уыдзæн 
ныфсы хос, мæхи амондджын хондзынæн, йемæ зонгæ 
кæй уыдтæн, уымæй. Цасфæнды куы фæцæрон, уæддæр 
æй никуы ферох кæндзынæн... 
IX 
Ахæм гæлæбу ис, æмæ иу бон йедтæмæ нæ цæры, фæлæ 
уæддæр йæ мыггаг нæ сæфы, æртæфондзыссæдз азы 
цæрæнбон кæмæн ис, уыцы халоны мыггаджы æмцыд 
кæнын фæразы. Æвæццæгæн, ныхас «цæрæнбон» æвза- 
джы дзæгъæлы нæ фæзынди. Алы цæрæгой æмæ суанг 
зайæгойæн дæр, ацы зæххыл цас рæстæг уагъд æрцыд, 
уыцы рæстæг боныл нымад цæуы, кæд иутæн æцæгæйдæр 
бон йедтæмæ нæ ахæссы, иннæтæн та цалдæр æнусы, 
уæддæр. Æрдзмæ алцыдæр нымад у. Æгæр гыццыл рæстæг 
куыд никæмæн "дæтты, афтæ никæмæн дæтты æгæр бирæ 
рæстæг дæр. Халонæн æртæфондзыссæдз азмæ цы бан- 
тысы, уый гæлæбу саразы иунæг бонмæ. 
Кусын куы райдыдтон, ацы ныхас дæр уæд фехъуыс- 
тон: газет, дам, иу бон йедтæмæ нæ цæры. Æргомæй ни- 
куы никæмæн ницы загътон, фæлæ мын-иу æдзухдæр ахæм 
ныхæстæ хъусын зын уыди. Хардзау-иу мæм æркаст, мæ 
цард, иу боны цард йедтæмæ кæмæн нæй, ахæм хъуыд- 
даджы тыххæй куыд снывонд кæнон, зæгъгæ, фæлæ рæстæг 
куыд цыди, афтæ æндæрхуызон хъуыды кæнын райдыд- 
тон, уымæн æмæ мæ нал уырныдта уыцы ныхæсты 
рæстдзинад. Бæстондæр ахъуыды кæнгæйæ, газет нæ, фæ- 
лæ бон йæхæдæг дæр бон йедтæмæ нæ цæры, цард та 
бонтæй арæзт у æмæ адæймаджы цард иу цард йедтæмæ 
кæй нæу, ууыл маст кæнын нæ хъæуы. 
Фæстæдæр, радиойы кусын куы райдыдтон, уæд та мын, 
чи цас цæры, уыцы хабæрттæ сног сты. Радио мæм, га- 
зетæй бирæ къаддæр чи цæры, ахæм фæкаст. Фыццаг 
рæстæджыты уыцы хъуыддагыл æцæгæй æууæндыдтæн, 
уымæн æмæ-иу, уæлдæфы цы ныхæстæ райхъуыст, уыдон 
дымгæ фæззыгон сыфтæрау фелвæста æмæ-иу сæ, кæдæм 
ахаста, уый бæрæг нал сси. Фæлæ та ам дæр бæстон куы 
ахъуыды кодтон, уæд мæм æндæр зонд æрцыди. 
О, бирæ цыдæртæ-иу дымгæ йемæ ахаста — дымгæйæн 
373 

дæр йемæ æнæистытæ хæсгæ нæй, уæлдайдæр рог цы уа 
æмæ скъуымбил кæнын йæхи цы уадза, уыдонæй — фæлæ- 
иу бирæ цыдæртæ йæ бон ахæссын нæ баци. Уыдон сыз- 
гъæринау зынаргъ æмæ уыцы-иу рæстæг уæззау уыдысты 
æмæ сын дымгæйы бон ницы уыд. Уый нæ, фæлæ дзы 
алкæцыдæр бадти кадджын бынаты æмæ-иу уырдыгæй 
рахызт бæлвырд афон, цæмæй адæмæн цин æмæ амонд 
хастаид, уый тыххæй. 
Æмæ, куы зæгъын, ахæм зонд мæм, куысты арфдæр 
куы аныгъуылдтæн, уæд фæзынди. Радио мæ цæсты кад- 
джынæй-кадджындæр кодта. Йæ фæзынд адæмæн цас 
хорздзинæдтæ æрхаста, уый нымайгæйæ, хъуыды кодтон, 
æрæджиау кæй фæзынд, уый аххосæй, дон йæ бынмæ цас 
хæзнатæ аласта, ууыл. Бирæ æнусты размæ дамгъæтæй 
фыст дзырды ахадындзинадæй магнитыл фыст ныхасæн 
къаддæр ахадындзинад нæ уыдаид. Аристотель æмæ Ге- 
родоты цардæгас хъæлæс фехъусын сæ фыстытæ бакæ- 
сынæй къаддæр æхсызгондзинад не ’рхастаид фæстагæт- 
тæн, фæлæ радио кæй нæ уыд, уый аххосæй уыцы æмæ 
бирæ æндæр диссæгтæй æнæхай фестæм. Æндæр уавæр- 
ты цæрыны амонд æрхаудта ме ’мдугонтæм. Уыдоны бон 
уыд фæстагæтты раз фесгуыхын, цы бирæ хъæздыг- 
дзинæдтæй хайджын сты, уыдонæй сын дзаджджын хай 
бакæнын. 
.Мæ бацыдмæ дæр радио уыцы хъуыддагыл кусæг уыд. 
Хорз æфсин йæ хæндыгмæ хуыздæр цыхтытæ куыд хæсса, 
афтæ радиойы фонотекæйы тæрхæджытæ дæр бонæй-бон 
тынгдæр тасыдысты, адæм фæлтæрæй-фæлтæрмæ цы зонд 
фæлæвæрдтой, цы кадджытæ фæмысыдысты, цы дисса- 
джы аргъæуттæ сфæлдыстой, сæ зæрдæйы цин æмæ 
хъыгæй чи райгуырд, уыцы зарджыты уæзæй. 
Стыр арфæйаг мæм каст уыцы хъуыддаг æмæ, кæд мæ 
куысты æхсызгондзинад истæмæй истон, уæд фоноте- 
кæйы тæрхæджытæ фæфылдæр кæнынæй, сæ нымæцыл 
сын бафтауынæй. Уымæ Дзыбын иннæтæй дæсныдæр уыд, 
дæсныдæр нæ, фæлæ мæнæ мыдыбындз дидинджытыл 
куыд зила æмæ сын сæ хъаймагъ куыд æмбырд кæна, афтæ 
уый дæр агуырдта, адæмы ’хсæн цы кадджытæ æмæ зар- 
джытæ цард, къæрццæмдзæгъд хъазты цы цæгъдтытæм 
кафыдысты æмæ симдтой, фæлæ бирæтæ кæй нал зыд- 
той, уыдон. 
Æрмæст æм иу ахæм миниуæг раиртæстон: цыма сæхи 
хъæу, ома кæм райгуырд æмæ схъомыл, уым йедтæмæ 
кафын дæр никуы зыдтой æмæ заргæ дæр никуы кодтой, 
374 

афтæ йæм каст æмæ арæхдæр архайдта адæмы рæгъмæ 
сæхи хъæуккаг зарджытæ æмæ цæгъдтытæ хæссыныл. Уым, 
кæй зæгъын æй хъæуы, аиппæй ницы уыд. Йæ хъæу чи нæ 
уарзы, уый амæлæд, зæгъгæ, куы зæгъин, уæд æй йæхицæн 
æлгъыст ничи рахонид, чи йæ рахонид, уый та æцæгæйдæр 
æлгъыст у æмæ йын никæй бон ницы бауид, фæлæ иннæ 
хъæутæм ахæм цæстæй кæй нæ каст, уый растыл баны- 
майæн ницы хуызы уыд æмæ-иу нæм быцæутæ дæр уымæн 
рауад. Цалдæр хатты йын аивæй бамбарын кодтон, афтæ 
кæнын раст нæу, зæгъгæ. Мемæ-иу сразы, ацыдис-иу æмæ 
та-иу дарддæр йæ кæнон кодта. Иннæ хабар та ма дзы 
ахæм уыди. Цæвиттон-иу артисттæм фæдзырдта, азарын- 
иу сæ кодта, фæндырæй-иу фæцагътой, фæлæ-иу сæ 
фæллойæн ницы райстой. Иу хатт, иннæ хатт, æртыккаг 
хатт. Цас акуыстаин, Хуыцау йæ зонæг, афтæ мæм ар- 
тисттæй, тæккæ тынгдæр дæлджинæггонд кæй куыст 
æрцыд, уый куы ’рбацæуид æмæ мын йæ хабæрттæ 
бæлвырд куы радзурид. Куыд рабæрæг, афтæмæй къорд 
зарæгæй фылдæрæн музыкæ ныффыста, заргæ дæр сæ 
йæхæдæг акодта, афтæмæй сын æхца нæ райста. Диссаг 
мæм куыннæ фæкастаид ахæм уавæр. Артистæн ма 
уайдзæф дæр бакодтон, ныронг хъусæй цæмæн лæууыдтæ, 
зæгъгæ. Уый мын афтæ, мæ цæсгом, дам, нæ хъæцыд. 
Хъомгæс, цæуын йæ сæрмæ чи хаста, фæлæ йæ мызд 
исынæй æфсæрмы чи кодта, ахæмтæ ма дзы дзæвгарæй 
фылдæр разынд. Фыццаг мæм чи ’рбацыд, уымæн, цы зар- 
джытæ ныффыста æмæ азарыд, уыдоны номхыгъд сара- 
зын кодтон æмæ мæм æй æрбахаста. Зæрдæ йын бавæрд- 
тон, цы дзы дарæм, уый йын кæй бафиддзыстæм, уымæй. 
Иуахæмы та мæм уыцы артист фæзынд. Куыддæр дуа- 
рæй æрбакаст, афтæ батыхсæгау кодтон, кæд мæм хъæст- 
мæ ’рбацыди, зæгъгæ, фæлæ йæ бакастæй мæ зæрдæ ба- 
рухс. Йæ цин йæ цæсгомыл фыстæй æрбахаста. 
— Арфæ кæнынмæ дын æрбацыдтæн... 
Уæддæр мæ нæма уырныдта, йæ зæрдæ мыл æцæгæй 
кæй нæ худы, уый æмæ æнхъæлмæ кастæн дарддæры 
хабæрттæм. 
— Абон гонорар райстон. Бузныг дын. Ды куы нæ уыда- 
ис, уæд ма афонмæ дæр æнхъæлмæ кастаин. Уæвгæ сыл 
æз мæ къух раджы ауыгътон. Уал азы мæ хъуыдыгæнæг 
куы нæ уыд, уæд загътон, мæ фæллæйттæ — дон хиды 
бынты. Æмзоры цæрæнбон бирæ уæд — мæ хъæуккаг у. 
Мæ хъæстытæ йын ракодтон æмæ мæ дæумæ уый сардыд- 
та. 
375 

Раст зæгъын хъæуы, æхсызгон мын уыд, лæджы фæллой 
кæй нæ фесæфт, уым æз дæр архайæг кæй разындтæн, 
уый. Къаддæр æхсызгон мын нæ уыд, арфæйы ныхæстæ 
мын кæй загъдæуыд, уый дæр. 
Ууыл бирæ рæстæг нæма рацыд, афтæ мæм иу иннæйы 
фæдыл цæуын райдыдтой, йæ фæллойæн аргъгонд кæмæн 
не ’рцыд, уыцы адæм. Æвæццæгæн, йæ куыстæн мызд чи 
райста, уый мæнæй æппæлгæ ацыд æмæ йæ иннæтæ дæр 
бафæзмыдтой. Се ’ппæтæн дæр, фыццаг артисты хуызæн 
ныффыссын кодтон, кæмæн цавæр уацмысы тыххæй ба- 
фидын хъуыд, уыдоны номхыгъдтæ, æмæ сын загътон, 
куыд гæнæн ис, афтæ кæндзыстæм, зæгъгæ. 
Зæрдæхудтæй оаззайджытæ къордæй фылдæр разын- 
дысты, æмæ се ’ппæтæн иу мæй нæ, фæлæ цалдæр мæймæ 
дæр зын бафидæн уыд. Æнхъæлмæ кæсын сæ кæй ба- 
хъæудзæн, уый сын бамбарын кодтон. Æмæ æнхъæлмæ 
кастысты. Уæздан адæм мæ иууылдæр разыйæ баззадыс- 
ты. Æз куыд æнхъæл уыдтæн, уымæй дзы алчидæр рай- 
ста, бирæ раздæр ын афоныл райсын цы æхца æмбæлд, 
уый. Зонгæ та йæ бакодтон, радыгай мæм кæй цыдысты 
æмæ мын арфæтæ кæй кодтой, уымæй. Куы никæмæйуал 
сæ ницы дардтам, уæд Дзыбынмæ фæдзырдтон. 
— Рагæй кæрæдзийы зонæм,— дæрдтыл райдыдтон мæ 
ныхас,— æмæ дæ афæстаг рæстæджы куыд хорз базыд- 
тон, афтæ дæ уый размæ азты нæ базыдтон. 
Дзыбыны цæсгомыл æнахуыр циндзинад уылæнтæ код- 
та. Мæ ныхасæн йæ райдайæн йæ кæронæй æвзæрдæр кæй 
нæ уыдзæн, уый йæ уырныдта æмæ йæ, цы загътон, уый 
афтæ тынг не ’ндæвта, цы зæгъдзынæн, уымæ куыд 
æнхъæлмæ каст. 
— Иумæ кусын куы райдыдтам,— нывæстон дарддæр 
мæ ныхас,— уæд дæм дыууæ сæйраг миниуæджы раиртæ- 
стон. 
Мæ дарддæры хъуыды мæ æваст раргом кæньш нæ 
фæндыд æмæ иуцасдæр ницыуал сдзырдтон. Дзыбыны 
цымыдисдзинадыл кæй æфтыд, уый хатыдтон æмæ, цас 
гæнæн уыд, уыйбæрц хъусæй алæууыныл архайдтон. Стæй 
та иуцасдæры фæстæ загътон: 
— Дæхинымæр кæд афтæ зæгъыс, дæ дыууæ миниуæ- 
джы дæр хорз сты, зæгъгæ, уæд рæдийыс. 
Дзыоын йæ мидбылты бахудт, фæлæ, дарддæр цы 
уыдзæн, уый базоныны адæргæй йæхимидæг куыд тыхст, 
уый æмбæрстон. 
— Раздæр уал зæгъдзынæн дæ хорз миниуæджы тыххæй. 
376 

— Зæгъ-ма йæ, æз дæумæ хъусын. 
— Дæхи кæй никуы ферох кæныс, уый дын хорз мини- 
уæгыл банымайынмæ хъавын. Йæхи чи нæ уарзы, уый 
искæй дæр нæ бауарздзæн. Фæлæ дæм уый хыгъд аипп та 
ахæм раиртæстон: иннæтæ дæ искуы-иу хатт кæй ферох 
вæййынц, уый бынтон хорз нæу. 
Дзыбынмæ мæ хъазæн уайдзæф нымæтын ехсы цæфы 
хуызæн фæкаст æмæ фæлмæн мидбылты бахудгæйæ 
загъта: 
— Иу аипп Кæсæджы молломæ дæр ис... 
— Уыцы ныхæстæ дын цæмæн ракодтон, уый дæр дын 
зæгъон: утæппæт артистты уал æмæ уал азы лæвар цæмæн 
фæкусын кодтай? 
Дзыбыны цæсгом фæтар, йе ’рфгуытæ дæр кæрæдзимæ 
æрбаввахс сты, афтæмæй тыхстхуызæй загъта: 
— Куыд рауадис, уымæн мæхæдæг дæр ницы бамбæрс- 
тон... 
— Ау, куыннæ йæ бамбæрстай? 
— Лæг алы хъуыддæгтæй йæ хъуырмæ свæййы ’мæ... 
Стæй, кæд æнæдзургæ нал ис, уæд дзы уæлдæр хицауады 
аххос дæр уыди. Кæддæр мын къуыппылбадæг,— æмæ йæ 
сæрæй, комитеты хицау кæм бадт, уыцырдæм ацамыдта,— 
афтæ загъта, артисттæ, дам, уыцы капеччытæ хъуаг не 
сты, кад дæр, дам, сын фаг у. 
— Мæнмæ гæсгæ, ахæм хъуыдытæ кæмæ ис, уый рæдигæ 
кæны. 
— Æвæццæгæн... Æмæ йын зæгъгæ дæр кодтон, фæлæ 
мæм йæ хъус никуы ’рдардта. 
— Уыцы рæдыд ысраст кæнын хъæуы. 
— Бæргæ, исты куы бакæнис. 
— «Бакæнис» нæ, фæлæ йыл иумæ бацархайын хъæуы. 
Уæлдайдæр дзы ныртæккæ никæмæйуал ницы дарæм. Æви 
йæ нæма зоныс? 
— Зонын... Куыннæма йæ зонын?! 
— Гъемæ дæ хъуыддаг раст. Рæдигæ чи нæ кæны, ахæм 
нæй, фæлæ алчи йæ рæдыд ысраст кæнынхъом йе уæвгæ 
нæ вæййы, йе та йæ фæндгæ нæ фæкæны. 
— Ысраст кæндзыстæм нæ рæдыд... 
— Зæрдæ бæргæ бавæрыс, фæлæ, цы фæзæгъыс, уый 
дæ кæнæ рох фæвæййы, кæнæ та дæ зæрдæ фæдарыс, 
мæнæй ферох уыдзæн, зæгъгæ. 
— Нал мæ ферох уыдзæн. Мæхи зæрдæмæ дæр нæ 
цæуы, хъуыддæгтæ афтæ кæй рауадысты, уый... 
Нæ мæм бахъардтой йæ ныхæстæ, уымæн æмæ, цы са- 
377 

рæзта, уыдон иууылдæр зонгæ-зонын конд æрцыдысты, 
æндæр йæ равдыст, кæй йæм æрбахоны, уыдонæй куы 
сфидауы, уæд дзы йæхицæй фæстæмæ иннæтæ куыд фе- 
рох вæййынц! Нæй уымæн уæвæн. Ничи сæ ницы зæгъдзæн, 
зæгъгæ, йæ уыцы зæрдæ фæсайдта. 
Дзыбынимæ хъазгæмхасæн ныхас хуымæтæджы нæ 
райдыдтон. Нал мæ фæндыд знæтæй дзурын. Цы хъуыды 
кодтон, уый мын мæ ныхы фыстæй хæссын зиан йедтæмæ 
пайда никуы ’рхаста. Никуы дзы ницы сойтæ смарзтон, 
фæлæ мын куырм æмæ къуырмайæ цæрын дæр зын у. 
Æнæрастдзинад уынгæйæ мæ цæстытæ куыд бацъынд 
кæнон? Гæды ныхæстæ хъусгæйæ мæ хъусты къæрмæ- 
джытæ куыд батъыссон? Дон мæ куы ласа, уæд былгæ- 
рæттæй иумæ куыннæ хъуамæ ленк кæнон? Ис ахæм зон- 
дыл хæст адæймæгтæ дæр. Гал дæр сæ хъæуы, стæй уæр- 
дон дæр. Æрмæст гал — фыдæн, уæрдон — сугæн. Мæнæн 
афтæ мæ бон нæу. Гал мæ галæн хъæуы, уæрдон — уæр- 
донæн. 
Дзыбыны, куы зæгъын, рагæй зыдтон. Зыдтон æй фæл- 
мæн, уæздан æмæ хæдæфсарм лæппуйæ. Цыма никуы 
никæй бахъыгдардзæн, афтæ мæм каст. Искæй фыдгой 
ракæнынæй дæр ыл мæ зæрдæ никуы фæхудт. Мæ уыцы 
хъуыдытæ, фæстæдæр, иумæ кусын куы райдыдтам, уæд 
дæр нæ аивтон. Фæлæ цард бирæ фæзилæнтæй арæзт у. 
Фæлмæн, уæздан æмæхæдæфсарм уæвгæйæ дæр ис 
хæрамгæнæн, искæй аууæтты æмбæхсæн, хиуыл уæз нæ 
уадзæн. Дзыбын, йæ куыст хорз кæй зыдта, уый мын ды- 
зæрдыггаг нæ уыд. Дызæрдыг ыл нæ кодтой иннæтæ дæр, 
фæлæ дзы уæддæр разы нæ уыдысты. Фыццаг бонæй 
фæстæмæ мын дзырдтой, æрмæстдæр йæхи гуылы бын 
кæй æндзары, пайда йын кæм нæ уа, уырдæм хæстæг кæй 
нæ цæуы, иумæйаг артмæ суджы къæцæл кæй нæ бап- 
пардзæн. Уыцы ныхæстæ мæ сабыргай-сабыргай уырнын 
райдыдтой, куысты мидæг ыл цы хæстæ æвæрд уыд, уыдон 
иннæты хуызæн куы не ’ххæст кодта, уæд. Йæхи царда- 
разæг хъуыддæгтæй та йын æнæкондæй ницы зад. Æнæ- 
кондæй нæ, фæлæ сæ æххæст кодта уæлдайджынтæй. Æх- 
сæнадон куысты та уый æгъгъæдыл банымайæн ницы хуы- 
зы ис, уымæн æмæ дæхицæн хæсгæ уаргъ иннæты æккоймæ 
æппарыс. Уый та æнæраст хъуыддаг у, хæрам ми. Хæрам 
та бирæгъы гуыбыны дæр нæ тайы, фæзæгъынц. Йæ митæ 
йын куыннæ фиппайдтон æмæ йын сæ аивæй æмбарын 
кодтон. Уый-иу мæ цыма æмбары, йæхи афтæмæй æвды- 
ста, кæд-иу арæх ныхас хъазынырдæм аздæхта, уæддæр. 
378 

Мæ размæ чи куыста, уый кой мын цал æмæ цал хуызы 
нæ ракодта, ахæм нал баззад. Ныхас кæддæриддæр здæхта, 
фыццаг рæстæджыты йæм раст цæстæй кæй нæ каст, фæлæ 
куы базыдта, чи у æмæ цы у, уый, уæд ын аргъ кæнын 
кæй райдыдта. Цæмæй йыл баууæндыдаин, уый тыххæй- 
’ иу мын бæлвырд хабæрттæ дæр радзырдта. 
Ацы хабар мын, кусын куы райдыдтон, ууыл дыууæ 
къуырийы дæр нæма рацыд, афтæ ракодта. Дзурынмæ та 
Дзыбын арæхсы. 
Уыцы рæстæджы Дзыбын хъæууон царды хабæрттæ 
кодта. Æмæ, дам, мæм Быдыго иу райсом, куыддæр мæ 
куыстмæ ’рбацыдтæн, афтæ фæдзырдта æмæ мын афтæ: 
«А фæстаг рæстæджы хъæууон цард, куыд æмбæлы, афтæ 
нал æвдисæм». Куыннæ ’вдисæм, зæгъгæ, йæ бафарстон 
æмæ йын мæхæдæг дзуапп радтон: «Тæккæ æндæрæбон 
Бæрзджыныхъæуы тыххæй цы бакаст уыд, уый сахаты 
бæрц куы ахаста».— «Æмæ уый исты ды бацæттæ код- 
тай?» — «Уæдæ йæ чи бацæттæ кодта?» — «Уый уæртæ 
Дзыбын куы бацæттæ кодта!» — «Йарæбын-æллæх, Бы- 
дыго, ацы радиокомитеты иу Дзыбын ис æмæ уый æз 
дæн!» 
Цы уавæры бахауд, уый куы фембæрста, уæд, дам, 
мын мæ цонгыл фæхæцыд: «Цом-ма фæйнæ цайы бацы- 
мæм». 
Уæдæй фæстæмæ, дам, мæм никуыуал ницы сдзырдта. 
Ахæм æмæ мын уый æнгæс хабæрттæ иу æмæ дыууæ 
нæ дзырдта, æмæ-иу сæм æз дæр зæрдиагæй хъуыстон. 
Сæ дзурынмæ дæр арæхст, стæй мæм худæг дæр кастыс- 
ты, фæлæ рæстæг куыд цыд, афтæ мæ тынгæй-тынгдæр 
хъуыдыты æфтыдтой. Кæд, зæгъын, мæ афтæмæй, йæхæдæг 
йæхи цы уавæры сæвæрдта, уыимæ бафидауын кæнынмæ 
хъавы. Уыдис æм, æвæццæгæн, ахæм хъуыдытæ дæр, 
æрмæст ын мемæ, мæ размæ чи уыд, уыдонæй зындæр 
кусæн кæй уыдзæн, уый канд æз не ’мбæрстон, фæлæ йæ 
æмбарын райдыдта йæхæдæг дæр æмæ мæм раздæрау арæх 
нал цыд, йæ худæджы хабæрттæ дзурыныл дæр нал ар- 
хайдта. 
Нæ мæ фæндыд Дзыбынимæ быцæу кæнын. Стæй канд 
Дзыбынимæ нæ, фæлæ, кæимæ куыстон, уыдонæй иуимæ 
дæр, уымæн æмæ иумæйаг хъуыддаг кодтам, иу цæды 
ифтыгъд уыдыстæм, ахæм уавæры та, Чъеуæрты галтау 
фæйнæрдæм хæцæн нæ уыд. Фæлæ цар^ афтæ арæзт у, 
æмæ дзы æппæт адæмæн æмкъахдзæфгæнæн нæй, иу зон- 
дыл хæст нæ вæййынц. Се ’хсæн оыцæутæ уымæн нæ 
379 

къаддæр кæнынц, сæ ахастдзинæдтæн иу хатдзæгмæ 
æрцæуæн уымæн нæй. Чи зоны, искуы ахæм рæстæг дæр 
ралæууа, фæлæ мæм уыцы дуг афтæ дард кæсы, æмæ йæм 
адæймаг йæ бæллицты дæр нæ бахæццæ уыдзæн. Тырнын 
та йæм хъæуы. Адæймаг, райсом хур скæсдзæн, ууыл куы- 
нæуал æууæндид, уæд æй, йæ сæрмæ цæхæртæ цы хурзæ- 
рин калы, уый дæр нал тавид, йæ бонæй æхсæв рауаид, йе 
’хсæвы фæстæ та йыл бон нал скæнид. 
Дзыбыны фæлмæн, уæздан æмæ хæдæфсарм рахуыд- 
тон, фæлæ, чи зоны, бынтон раст нæ уыдтæн, уымæн æмæ 
цæмæй ахæм миниуджытæй хайджын уай, уый тыххæй 
сæ хъуамæ хъуыддагæй æвдисай. Йæхимæ гæсгæ алчидæр 
рæстдзинадыл тохгæнæг у, йæ митæ йæм æнæаипп кæсынц, 
фæлæ уый — йæхимæ гæсгæ. Сæйрагдæр у адæмы цæст, 
уынаг кæй хонынц, Хуыцауы цæсты æмкад чи тæры. Гъе 
æмæ уыцы цæстæй дæхи никуы бамбæхсдзынæ. Стæй ма 
адæймагæн ноджыдæр иу тæрхонгæнæг ис. Уый та йæхи 
хуылфы бады. Æмæ уымæй дæр никæдæм аирвæздзынæ, 
дыууæ нæ, фæлæ æртæ цæсгомы куы дарай, уæддæр. Дзы- 
бын дыууæ цæсгомы дара, уый æнхъæл нæ уыдтæн, фæлæ 
ранæй рæтты кæй рæдыди, уымæн дзæвгар æвдисæнтæ 
æрхæссæн уыд. Мæ размæ къордгай азтæ кæимæ фæкуы- 
ста, уыдон мын сæ иу æмæ дыууæ хатты нæ загътой. 
Æмбæрстон, ме ’мкусджыты зæрдæ куыстыл кæй риссы, 
уавæр фæхуыздæрыл кæй тыхсынц, уый, æрмæст сæ ком- 
коммæ ныхасмæ цæттæ ничи уыд. Нæ иумæйаг къуых- 
цытæ æмæ аиппытыл æргомæй æрдзурæм, зæгъгæ-иу дзы 
кæмæн загътон, уымæн-иу йæ ныхасы карз æрлæмæгъ. 
Дзыбыны фыдгойгæнджытæн дæр-иу бамбарын кодтон, 
йæ рæдыд ын комкоммæ зæгъæм, йæхицæн дæр хуыздæр 
уыдзæн, зæгъгæ, фæлæ дзы мæ уыцы хъуыды никæй 
зæрдæмæ цыд. 
Куыд бамбæрстон, афтæмæй, Дзыбын йæ куысты мидæг 
йæхи уды къоппайæ æнæхъæн паддзахад кæй сарæзта, 
уът фылдæр аххос хауд, йæ алыфарс чи уыд, уыдонмæ. 
Йæ ныхмæ никуы ничи æрлæууыд, æргом ныхас никуы 
никæмæй фехъуыста æмæ уый дæр æнæсæрбосæй хизы- 
ныл фæцалх. Уыимæ æвзæрста, кæрдæг бæрзонддæр æмæ 
сойджындæр кæм уыд, уыцы тъæпæнтæ. Афтæмæй-аф- 
тæмæй иннæтæй иуцасдæр адард æмæ йæхи уæгъдибар 
дарын райдыдта. Йæ уавæртæ йæм афтæ хорз фæкастыс- 
ты, æмæ кæцæй рацыд, уырдæм барвæндæй нæ, фæлæ 
хонгæйæ дæр нал куымдта. Мæн та фæндыд, иннæты фарс- 
мæ куы уыдаид, иннæтæ цы дон нызтой, уыцы донæй куы 
380 

нызтаид, иннæтæ цы хорæй цардысты, уыцы хорæй куы 
царЪаид. 
Æмæ, куы зæгъын, нал мæ фæндыд знæтæй архайын, 
мæхицæн мæ кæддæры хæларæй ныртæккæйы знаг ара- 
зын. Афтæ куы нæ уыдаид, уæд æм карздæрæй дæр сдзырд- 
таин, уымæн æмæ йæ аиппытæ бонæй-бон æргомдæр код- 
той. Бирæты дзæвгар азты лæвар фæкусын кодта, йæхи 
зæрдæхудты та галаганы бæрц дæр никуы ницæмæй ба- 
цыд. Йæ куыстытæ-иу ын адæмы размæ рæсугъд æмæ аив 
фæлгонцгондæй чи рахаста, уыдон-иу рохуаты баззадыс- 
ты, йæхи гуыл та-иу кæддæриддæр пецæй бур фыхæй 
райста. Уæддæр æм карзæй никуы сдзырдтон. Хаттæй- 
хатт-иу мæхинымæр дызæрдыджы дæр бахаудтæн. Кæд 
Дзыбын нæ, фæлæ рæдигæ æз кæнын, зæгъгæ-иу, сагъæсы 
бацыдтæн... 
Цыфæндыйæ дæр Дзыбын йæ бынаты уыд. Уал æмæ 
уал азы иу ран хуымæтæджы нæ бафæстиат. Йæ куыстыл 
йæ зæрдæ никуы сивта, æндæр ранмæ ацæуыны хъуыды 
йæм никуы ’рцыд. Мæхимæ-иу кæмдæрты Печорины хуы- 
зæн фæкастæн. Уый дæр-иу кæдæм бацыд, уым адæмы 
æнцойдзинад хæлдта, сæ бæллицтæ-иу сын ныппырх код- 
та. Контрабандисттæ кæд галиу фæндагыл лæууыдысты, 
уæддæр æддаг бакастæй, цыма никæй хъыгдардтой, афтæ 
зынди. Уæдæ сын сæхи дæр ничи хъыгдардта æмæ сæ царды 
кой кодтой. 
Дзыбынæн контрабандисттимæ иумæйагæй ницы уыд, 
фæлæ уыдоны хуызæн æнцад-æнцойæ йæ хъуыддаг код- 
та. Æмæ йæ куыстыл куыд æнувыд уыди, уый та! Алы 
бакаст дæр зæрдиагæй цæттæ кодта. Иуфарсырдыгæй-иу 
æм куы кастæн, уæд-иу дзы мæ цæст атонын нал 
фæрæзтон. Йæ радиобакаст-иу куы фыста, уæд-иу му- 
зыкæйы зæлтæм хъусгæйæ йе уæхсчытæй кафыди, йе 
’нгуылдзы къæрццытæ-иу йæ армытъæпæнæй райхъуыс- 
тысты. 
Æнафоны-иу куы райхъал дæн, уæд-иу уыцы нывтæ 
мæ цæстыл ауадысты. Кæд-иу Дзыбынæн тæригъæд нæ 
фæкодтон. Мæхиуыл та-иу уайдзæфтæй ралæууыдтæн, йæ 
куыст ын æнæкæрон æхсызгондзинад куы хæссы, уæд æй 
цæмæн хъыгдарын, зæгъгæ. Бирæ рахъуыды-бахъуыдыйы 
фæстæ æрцыдтæн ахæм хатдзæгмæ: ныууадзон æй йæхи 
бар. Куыд куыста, афтæ кусæд. Адæмæн йæхи базонын 
кодта, бауарзтой йæ, æнхъæлмæ йæм фæкæсынц, уый та, 
чи зоны, æмæ сæйрагдæр у. Ам, куысты цытæ цæуы, уыдон 
та никæй хъæуынц... 
381 

Иуахæмы^ та мæм йæ радиобакаст уыцы райгондæй 
æрбахаста. Йæ зæрдæ рухс кæй уыд, уый йæ цæсгомыл 
дæр бæрæгæй зынди, мидбылхудт æмæ цæстыты æрттывд 
баиу сты. Уайтагъддæр базыдтон, йæ куыст канд йæхи 
зæрдæмæ кæй нæ фæцыд, фæлæ ма мæ зæрдæмæ дæр кæй 
фæцæудзæн, уый йæ кæй уырны. Æмæ нæ фæрæдыди. 
Æцæгæйдæр, зæрдæмæ чи нæ фæцæуа, ахæм æрмæг не 
’рбахаста, стæй æз дæр хорзæй хорз чи фæзæгъы, ахæм 
адæймаг кæй уыдтæн, ууыл дзæгъæлы йæ ныфс нæ дард- 
та æмæ дзы куыннæ раппæлыдаин! Æхсызгон ын уыдыс- 
ты мæ ныхæстæ æмæ йæ зæрдæ бынтондæр æрфæлмæн. 
Ахæм заман та йын, мæ зæрдæмæ чи фæцæудзæн, ахæм 
хабæрттæ æнæракæнгæ нæ вæййы. Уыдон фылдæр баст 
вæййынц хъæуы цардимæ. Уый мæн хуызæн хъæуимæ 
бынтон нæма ахицæн — бынтон дзы æз дæр нæма ахицæн 
дæн, стæй дзы ахицæн кæнынмæ уæвгæ дæр нæ хъавын — 
цыппар хойæн иунæг æфсымæр у æмæ сæ хистæр хо сæ 
фыды хæдзары цæры. Æмæ та мын, хъæуыл куыд æнувыд 
у æмæ йын фадат куы фæвæййы, уæд йæ сабибонты къах- 
вæндæгтыл куыд ауайы, уыцы хабæрттæ дзурыныл фæци. 
Тынг мæм фæхъарынц ахæм заман йæ ныхæстæ, цыма 
мæхæдæг цы бавзæрстон, уыдонмæ кæддæр искуыцæй каст 
æмæ мын сæ ныр, бирæ азтæ куы рацыд, уæд дзуры, афтæ 
мæм фæкæсы. Уæвгæ, йæ сабийы бонтæ хæстыфæстæйы 
азтæм кæмæн æрцыдысты, уыдонæн дзы иумæйагæй бирæ 
цыдæртæ уыди. Иухуызон тыхст уавæрты хъомыл код- 
той, иухуызон хъизæмæрттæ æвзæрстой, кæд алы рæтты 
цардысты, уæддæр. Уымæн ма мын иу æвдисæн уыд, 
Мæскуыйы дыууæ азы иу уаты кæимæ фæцардтæн, мæ 
уыцы æнæхин æмбал Славик. Уый дæр мæн хуызæн 
æнæфыдæй хъомыл кодта æмæ мын-иу йæ царды хабæрттæ 
куы дзырдта, уæд цыма нæхи хъæуккаг уыди, афтæ-иу 
мæм каст. Цыппор æвдæм æххормаг аз цæмæйты ирвæз- 
тысты, стæй уыйфæстæ азты куыд цардысты, уыдæттæ 
тынг хæстæг уыдысты, мæхæдæг цы уыдтон æмæ бавзæр- 
стон, уыдонмæ. 
Дзыбыны уавæртæ мæ уавæртæй иуцасдæр æндæрхуы- 
зон уыдысты. Фыццаджыдæр, йæ фыд хæстæй сæрæгасæй 
сыздæхт. Уæдæ йæ мад дæр, йæхиуыл дæс æмæ ссæдз 
азæй фылдæр цыд, афтæ амард, фæлæ уæддæр мæн æмæ 
мæ хуызæттæй бирæ хуыздæр цардысты, зæгъгæ, мæ бон 
зæгъын нæ уыд. Сæйрагдæр та мын-иу мæ зæрдæ цæмæй 
балхæдта — йæ мады-иу арæх æрымысыд, йæ ныхæстæм 
гæсгæ-иу мæ цæстыты раз цардæгасау сыстад фæлмæн- 
382 

зæр^.æ, хъæбулуарзаг — цыма ныййарджытæй та ахæм 
кæцы нæу! — алкæуыл дæр йæ бон баузæлын кæмæн уыд, 
ахæм сылгоймаджы фæлгонц. Ныййарджытæ, зæгъæн ис, 
æмæ иууылдæр цоты сæрылхаст сты, сæ цард та кæстæр- 
тæн снывонд кæнынц, фæлæ сæм сæ хъæбулты ’рдыгæй 
æдзух иухуызон цæстæнгас нæ вæййы. Дзыбын мæм каст 
æмæ, чи зоны, уæвгæ дæр уыд, йæ мады лæггæдтæ йæ 
зæрдыл чи дардта æмæ йын йæ бирæ фыдæбæттæн аргъ 
кæнын чи зыдта, ахæм кæстæр. 
Ныййарæджы фыдæбæттæ никуы ничи бафыста, фæлæ 
сæ бафидынмæ чи фæтырны, йæ бон цас вæййы, йæ хъару 
цас фæамоны, уыйбæрц мадæн балæггад кæнынмæ чи 
фæбæллы, уыдон кæддæриддæр арфæйаг адæмыл нымад 
уыдысты. Дзыбын мын йæ ныхæстæм гæсгæ уыдоны мæ 
зæрдыл лæууын кодта æмæ-иу æм хъусынæй нал æфсæс- 
тæн. Кæйдæр загъдау, бонæн-иу баизæрæй нал тарстæн. 
Иннæ кусджытæй-иу мæ дуарæй чидæртæ æрбакаст. Кæд 
мæм исты æхсызгон хъуыддаджы тыххæй æрбацыдысты, 
зæгъгæ-иу сæ мидæмæ хуыдтон, фæлæ-иу фæстæмæ куы 
фæзылдысты, уæд-иу дарддæр Дзыбынимæ нæ ныхас код- 
там. 
Фæстæдæр куыд бамбæрстон, афтæмæй уый кæйдæрты 
зæрдæмæ нæ цыди. Цыма мæм Дзыбын иннæтæй хæ- 
стæгдæр уыд æмæ йемæ афтæ арæх уымæн æмбæлдтæн, 
афтæ хъуыды кодтой, уæвгæ та дзы ахæмæй ницы уыд. 
Ныхас-иу кодтам хуымæтæджы хъуыддæгтыл, дыууæ 
хъæуккаг лæппуйы зæрдæйæн æхсызгондзинад чи хаста, 
ахæм хабæрттыл. Кæй зæгъын æй хъæуы, дзырдтам-иу, 
нæ куыстмæ ногдзинадæй цы бахæссæн ис, уыдæттыл дæр... 
Радиокомитетмæ кусынмæ куы ’рбацыдтæн, уæд мæм 
цыдæр хъуыдытæ фæзынд. Фæндыди мæ, ме ’рбацыд ын 
йæ куыстыл истæмæй хорзырдæм куы фæзындаид. 
Цæмæдæр гæсгæ афтæ ’нхъæлдтон, цыма нæ культурæ 
æмæ аивадæн радиойы æххуысæй хуыздæр лæггадгæнæн 
ис. Тынг мæ фæндыди, «Нарты кадджытæ» кæрæй- 
кæронмæ нæ хуыздæр артисттæ фæстаг кадæджы онг куы 
бакастаиккой, стæй сæ нæ хуыздæр режиссертæ музыка- 
лон æгъдауæй куы сфæлгонц кодтаиккой æмæ сæ афтæмæй 
адæмы размæ куы рахастаиккам. Уыцы хъуыддаг цалдæ- 
рырдыгæй хорзыл нымадтон. «Нарты кадджытимæ» зонгæ 
кодтаиккой хистæрæй, кæстæрæй, пленкæйыл фыстæй 
баззадаиккой, чи сæ каст, уыдоны хъæлæстæ, хъуыстаик- 
кой сæ канд абон нæ, фæлæ фидæны фæлтæртæ дæр. 
Фæндыди ма мæ, нæ фысджытæй алкæмæн дæр йæ хуыз- 
383 

дæр уацмыстæй фæйнæ бакасты уæддæр саразын. Ам дæр 
та иу гæрахæй цалдæр тæрхъусы амарын мæ зæрды уыд. 
Фыссæджы хорз уацмысмæ байхъусын кæмæндæриддæр 
æхсызгондзинад кæй æрхастаид, уый дызæрдыггаг никæ- 
мæн уыд. Мæ хъуыдымæ гæсгæ хъуамæ алы фыссæг дæр 
бакасты размæ иуцалдæр ныхасы загътаид кæнæ йæ уац- 
мысы, кæнæ йе сфæлдыстады тыххæй. Уацмыс та бакас- 
таид нæ хуыздæр артисттæй исчи. Куы зæгъын, хорз уац- 
мыс фехъусыны æдде ма суинаг фæлтæртæн стыр лæва- 
ры хуызæн цардæгас хуынау фонотекæйы баззадаид куыд 
фыссæджы, афтæ артисты хъæлæс дæр. Ноджы мæ зæрды 
уыд, ирон спектакльтæ, гæнæн æмæ амал цас уыд, уый- 
бæрц фылдæр ныффыссын, уымæн æмæ зæфцы фыдæй 
бирæ артистты хъæлæстæ æнæфыстæй баззадысты... 
Иу оон мæ кусæн уатмæ фæскуыст æрбацыд Дзенаго. 
Цыма бон-сауизæрмæ хос фæкарста, уый хуызæн фæллад 
хуыз ын уыд. Уæвгæ йæ æвæлладæй мæ цæстытыл ауайын 
кæнын мæ бон уæвгæ дæр нæ уыд. Йæ тых, йæ хъарутæ 
иууылдæр лæвæрдта куыстæн. Уыимæ йæ бузныггад ни- 
кæмæн кодта. Зыдта, цы кæнын æй хъæуы, уый æмæ дæллаг 
галы бынат йæхицæн равзæрста. Йæ архайд уыди бæстон, 
æнæ иу уæлдай ми. Йæ куысты-иу афтæ аныгъуылд, æмæ 
йæ алыфарс цытæ цыд, уыдонæй-иу æм ницыуал зынд. 
Никуы никæй бахъыгдардта, нæ барста, йæхи-иу ын чи 
хъыгдардта, уыдонæн дæр. Иæ куыстытæ-иу куы бакодта 
æмæ-иу йæ зæрдæ куы ницæмæуал æхсайдта, уæд-иу 
мæнмæ æрбацыд. Уый дæр арæхдæр фæскуыст. Мæ дын- 
джыр стъолы акомкоммæ цы ныллæгдæр æмæ даргъдæр 
стъол уыд, уый галиуфарсырдыгæй-иу йæхи уæззау уагъд 
æркодта. Рахизырдыгæй фарс никуы ’рбады, уымæн æмæ 
зоны, æз мæ къæлæтджыны бадгæ кæй нæ баззайдзынæн, 
фæлæ кæй сыстдзынæн æмæ йæ комкоммæ кæй æрбад- 
дзынæн. Галиуфарсырдæм мын ме стъолы уæлæмхасæн 
хатæнæй — мæ телефон æмæ радио дæр уым æвæрд уыды- 
сты — ахизæн нæ уыд. Иннæ хæттыты хуызæн та сыс- 
тадтæн æмæ мæ зонгæ бынаты æрбадтæн. Цасдæр куы 
аныхæстæ кодтам, уæд мын, куыд бамбæрстон, афтæмæй 
загъта, рагæй цы ныхæстæ зæгъынмæ хъавыд, уыдон. 
Цæвиттон, Дзыбын мæнмæ арæх кæй бады, уыцы хъуыд- 
даг, дам, адæмы зæрдæмæ нæ цæуы. 
Æз æй мæхæдæг дæр æмбæрстон, фæлæ дзы, зæрдæмæ 
цы, нæ фæцæуа, ахæмæй ницы уыдтон æмæ йæм уымæ 
гæсгæ æргом не здæхтон, ныр мын æй Дзенаго комкоммæ 
куы загъта, уæд ын зæрдæтæ æвæрынмæ фæдæн: 
384 

^- Дзæгъæлы мыл æноггаг кæнынц. Дзыбын мын 
иннæтæй ницæмæй хæстæгдæр у. Цæйбæрц уайдзæфтæ 
йын бакæнын, уый куы зониккой, уæд афтæ нæ хъуыды 
кæниккой. 
— Раст дын куы зæгъон,— ныхас йæхимæ айста Дзе- 
наго,— уæд мæ демæ абадын фæфæнды, фæлæ фылдæр 
хатт мæхиуыл ныххæцын. Хъæуккæгтæ сты, зæгъгæ, исчи 
исты куы ахъуыды кæна, уымæй фæтæрсын æмæ дæм 
фæскуыст дæр уымæн æрбацæуын. 
— Мæнмæ гæсгæ та уым æфсæрмыйагæй ницы ис. 
Иннæтæ дæр дæу хуызæн куы кусиккой, уæд, чи зоны, 
мæн ам бадыны сæр уæвгæ дæр ницæмæн хъæуид. 
— Æгæр мæ ма ’ппæл, науæд мæхиуыл фервæс- 
дзынæн,— Дзенаго йæ цæст йæхимæ æрныкъуылдта. 
— Цафон ма дын у! 
Дзенагойæн, куыст фæхуыздæр кæныны тыххæй мæм 
цы фæндтæ и, уый куы бамбарын кодтон, уæд ын мæлæты 
æхсызгон уыд. 
— Æз дæр сын уыдæттæ фæдзурын. Цардмæ иу боны 
цæстæй кæсæн нæй. Æнусон ничи у. Чи райгуырд, уыдон 
иууылдæр мæлгæ кæндзысты. Цæмæдæр гæсгæ махæй 
алчидæр афтæ хъуыды кæны, цыма мæлгæ иннæтæ кæндзы- 
сты, куы мæлæм, уæд та нæм рад тагъд не ’рхаудзæн. 
Фæлæ уый афтæ нæу. Адæм кæрæдзийы фæдыл куыд гуы- 
рынц, мæлгæ дæр афтæ кæнынц æмæ алкæй рад дæр ра- 
лæудзæн. Абон нæ фарсмæ чи ис, йе стыр курдиатæй 
адæмæн чи лæггад кæны, уыдонæн хъуамæ сæ фæд уæлæ- 
уыл баззайа, хъуамæ адæмæн лæггад кæной сæ мæлæты 
фæстæ дæр. 
— Радиойы бон та уыцы хъуыддаджы бирæ саразын у. 
— Нæ дæ бауырндзæн,— дзырдта дарддæр Дзенаго,— 
Бæтæг-иу нæм йæхи къахæй æрбацыд. Дзыныхаты 
Бæтæгæй зæгъын. Æви йæ нал æрæййæфтай?.. — 
фæрсæджы каст мæм æрбакодта Дзенаго. 
— Куыннæ йæ ’рæййæфтон! 
Бæтæджы æййафгæ нæ, фæлæ зонгæ дæр хорз кодтон. 
Ирон сценæйы уымæй курдиатджындæр артист бирæ нæ 
уыд. Хъыгагæн, йæ тæккæ лæджы кары куы бацыд, уæд 
ыл низ стыхджын æмæ йæ афонæй раздæр йæ куыст ныу- 
уадзын бахъуыд. Йæ хъарутæ фæлвæрдта литературæйы. 
Газеты культурæйы хайады сæргълæууæгæй куы куы- 
стон, уæд нæм иуцалдæр хатты æрбацыд. Æрбахаста-иу 
нæм йæ фыстытæ. Йæхи фыссæгыл нæ нымадта, йæ ра- 
дзырдтæ — æдзухдæр-иу нæм йæ радзырдтимæ æрбацы- 
13 Дзæбпдыры хъул 
385 

ди — мыхуыры аккаг сты æви нæ, ууыл дæр йæ зæрдæ нæ 
дардта, фæлæ, дам, сæм æркæсут æмæ мын уæ хъуыды 
зæгъут. Нæ зæрдæ нын-иу барухс кодта йæ алы ’рбацыдæй 
дæр, уымæн æмæ йæ фыстытыл бæлвырд бæрæг дардта 
курдиаты фæд. Цыдæриддæр нæм æрбахаста — уæвгæ 
уыйас бирæ дæр нæ уыдысты: æртæ æви цыппар радзыр- 
ды — уыдон ныммыхуыр кодтам æмæ адæмы зæрдæмæ 
фæцыдысты. Цалдæр адæймаджы нæм писмотæ ныффыс- 
той, уымæй фылдæр та нæм телефонæй æрбадзырдтой. 
— Гъемæ-иу нæм Бæтæг,— дзырдта дарддæр Дзена- 
го,— мæгуыр, йæ къæхтыл тыххæй цыди, афтæмæй 
хæстулæфтгæнгæ дыккаг уæладзыгмæ схызт æмæ-иу аива- 
дон редакцимæ бацыд. Уæд Дзыбыны бынаты æндæр куыс- 
та, йæ ном дын нæ зæгъын. Æмæ-иу ын Бæтæг афтæ: 
«Сценæйы хъазын мæ бон нал у, фæлæ нæ фысджыты 
уацмыстæй, мæ зæрдæмæ тынгдæр чи цæуы, уыдонæй 
иуцалдæр бакæсин...» 
Бæтæджы йæ зæрдæ тынг хъыгдардта. Йæ хуыз фæцыд, 
слæмæгъ. Тагъд цæуын нæ, фæлæ-иу иучысыл куы ауад, 
уæддæр ын-иу улæфт нал фаг кодта æмæ-иу æй æрлæу- 
уын бахъуыд. Ноджы хъусæй дæр фæцудыдта, фæлæ ма 
уæддæр йæ фæстаг хъарутæй дæр йæ зæрды адæмæн 
лæггад кæнын уыд æмæ иуцалдæр уацмысы афтæ аив ба- 
каст, æмæ, цалынмæ ирон ныхас æмбарæг уа, уæдмæ йын 
циндзинад хæсдзысты, дисы йæ æфтаудзæн сæ кæсæджы 
хъæлæс. 
— Хорз цæстæй йæм нæ ракастысты аивадон редак- 
цийы кусджытæ. 
— Цалдæр уацмысы ма куы ныффыста... 
— Ныффыста, мæн æмæ ма ноджыдæр кæйдæрты руа- 
джы. Аивадон редакцийы уæды хицау фæскъуымты йæ 
фыдгой кодта. Йе, дам, хъусæй нал хъусы, йе дзурын йæ 
бон нал у, афтæмæй, дам, нæ баййары, исты мын кæсынмæ 
раттут, зæгъгæ. 
Мæнмæ та-иу, мæгуыр, цингæнгæйæ ’рбацыд, абон уыцы 
æмæ уыцы фыссæджы радзырд ныффыстон, зæгъгæ. Раст 
зæгъын хъæуы, æз-иу мæхинымæр дисы бацыдтæн, дзургæ 
дæр тыхулæфтгæнгæйæ куы кæны, зæгъгæ, фæлæ-иу уый 
фæстæ радиомæ куы хъуыстон, уæд-иу, рынчын кæй уыд, 
уый йæ касты хъæдыл никæцырдыгæйуал разынд. 
— Абон Бæтæг не ’хсæн нал и æмæ нæхи фæсмонæй 
хъуамæ хæриккам, йæ курдиатæй фаг кæй не спайда код- 
там, йæхи дзыхæй нæ цы куырдта, уымæн дæр ын фадæттæ 
кæй нæ сарæзтам, уый тыххæй, фæлæ нæ ахæм зонд 
386 

бирæтæм не ’рцæудзæн. Цы стыр адæмы ’хсæн фæцæрæм, 
уыдон нæ мæрдтæм æнæрæвдыдæй ацæуынц. Æрæджиау 
ма фæсмон фæкæнæм, æрмæст уымæй нæ рæдыд нал сраст 
вæййы. 
— Æз дæр Дзыбынæн уыдæттæ фæдзурын. 
— Дзыбыны ды нырма нæма зоныс...— Фæстæмæ нæ 
раздæры ныхасмæ кæй рахызтыстæм, уый йын цыма 
æхсызгон уыд, афтæ мæм фæкаст.— Фæрæдийын дæ 
кæндзæн. 
— Уыдæттæй мын ма тæрс, Дзенаго. 
— Дæ размæ чи куыста, уыдонæй алкæимæ дæр иу- 
мæйаг æвзаг ссарын базыдта. 
— Гъемæ уый æвзæр у? 
— Æвзæгтæ алыхуызон сты,— йæ хъуыды æргомдæр 
кæныныл архайы Дзенаго. 
— Мемæ æрмæстдæр иу æвзагыл дзурæн ис, æппæт 
адæм дæр кæй æмбарой æмæ йæ ныхæстæ алкæй зæрдæмæ 
дæр кæмæн цæуой. 
— Адæм дæр афтæ хъуыды кæнынц æмæ хъуамæ се 
’ууæнчы аккаг разынай. 
— Архайдзынæн. Ныронг цы зондыл хæст уыдтæн, ууыл 
комдзог рацæуынмæ нæ хъавын. Зылыны фарс никуы ра- 
хæцдзынæн, уый дын комкоммæ зæгъын. Дæ зæрдæ мыл 
истæмæй куы худа, уæд мын мæ рæдыд æргом зæгъынæй 
макуы бафсæрмы кæн. 
— Æфсæрмы дæм куы кæнин, уæд дын Дзыбыны тых- 
хæй иу ныхас дæр нæ загътаин. Иннæтæ мæн хуызæн 
æргомдзырд нæ уыдзысты, фæлæ æз дæ хъæуккаг дæн, 
стæй дæ хистæр æмæ демæ æргом дзурын мæ хæс у. 
— Хъæуккаг æмæ хистæр иу хъуыддаг у,— Дзенагойы 
ныхæстæ мын æхсызгон кæй сты, ууыл æй баууæндын 
кæныны тыххæй загътон æз,— фæлæ ма Цæрадзонтæй 
дæр стæм. 
— Тынг раст зæгъыс. Цæрадзонтæ та канд Уæлладжы- 
ры комы нæ, фæлæ æнæхъæн Ирыстоны дæр кадджын 
уыдысты. Хъуамæ сын ам дæр сæ кад бæрзæндты хæссæм. 
X 
Афæдзы афонтæй алкæцыдæр йæ рæстæджы ралæууы, 
фæлæ мæм уæддæр цæмæдæр гæсгæ афтæ кæсы, цыма 
дзы уалдзæг æмæ сæрдæй тагъддæр никæцы аивгъуыйы. 
Фæззæг дæр ма иуцасдæр фылдæр афæстиат вæййы. Раст 
зæгъын хъæуы, арæх ын йæ дзæвгар хай зымæг байсы 
387 

æмæ дзы йæхи уазæг æнкъарыны бæсты фысымæй равди- 
сы, уæлдайдæр æрæгвæззæг, мит куы рауары æмæ æна- 
фоны куы схъызы уæд. Цас мыл фылдæр азтæ цæуы, 
уыйбæрц зымæг мæ зæрдæмæ хæстæгдæр кæны. Кæддæрты 
дæр мын æцæгæлон нæ уыд, уæлдайдæр-иу Урсдон цъенгæ 
их куы ныццис æмæ-иу дзы къахдзоныгътыл дыууæрдæм 
куы згъордтам, уыцы хъызт рæстæджыты. Æрмæст-иу 
уыцы адджын уысмтæ бирæ нæ ахастой, уымæн æмæ йе 
нæ уæлæ цы скодтаиккам, ахæм хъарм дзаума нæ уыд, йе 
къахыдарæсæй рæвдздæр нæ уыдыстæм æмæ-иу нæ кæд 
нæ фæндыди, уæддæр нæ хъазт æрдæгыл ныууадзын 6а- 
хъуыд. Дыууæрдæм дугъ кæнгæйæ цыфæнды тæвд куы 
суыдаис, уæддæр дæ дзабыр кæнæ æрчъийы фындзæй дæ 
сырх-сырхид æнгуылдз куы разындаид, уæд æм, раджы 
уа, æрæджы иуахæм æргом æнæраздахгæ нæ фæуыдаис 
æмæ-иу дæм æппынфæстаг дæ хæдзар бацагурыны зонд 
æрцыдаид. Уæвгæ-иу хæдзары дæр адæймаг хуыздæр уа- 
вæрты нæ бахауд. Сидзæргæсы рæбын-иу хъуамæ цас сугтæ 
уыдаид, Кæд-иу нын не ’рвад Бимболаты къухы Стыр хъæдæй 
дынджыр бричкæйы дзаг фастаг суг сласын бафтыд, уæд 
нын-иу сæнæрттимæ æндзаргæйæ зымæг-зымæджы фаг 
уыдысты. Нæхи æвджид-иу куы баззадыстæм — ахæм за- 
мантæ дæр ныл-иу акодта — уæд-иу хурхæй амардыстæм. 
Хæстæг хъæдæй-иу хæрис æмæ фæрв сугтæ йедтæмæ 
ницы æрбаластаис. Уыдон та судзгæ дæр æвзæр кодтой, 
уæлдайдæр — хуылыдзæй, сæ арты дæр бирæ тых нæ уыди, 
æмæ-иу ныл нæ зымæг тыхст æмæ уырыдæй аивгъуыдта. 
Цыфæнды бирæ сугтæ-иу куы фендзæрстаис, уæддæр йæ 
цæхæр райсоммæ никуы фæлæууыд æмæ-иу нæ зынггур 
зилын дæр уымæн бахъуыд. 
Ныр рæстæджытæ аивтой, æмæ мын зымæг афæдзы 
иннæ афонты хуызæн адджын кæнын райдыдта. Мит 
дзæвгар куы ’руары, уæд мæ цæмæдæр гæсгæ хъæдмæ 
ацæуын æрфæнды æмæ цæугæ дæр акæнын. Фæстаг хатт 
ма мит астæумæ куы ’руарыд, уый дыккаг бон сабат уыд 
æмæ та хъæдмæ абалц кодтон. Нæхи хъæдмæ. Рагуалдзæг- 
иу уис æмæ мих кæцæй ластон, сæрдыгон æрыскъæфтæ 
кæм тыдтон, фæззыгон — гагадыргътæ, зымæгон та-иу 
суг кæм кодтон, уыцы хъæдмæ. Кæд нæ хъæд стырдæр 
хъæдтимæ абаргæйæ искæмæ мæгуырдæр фæкæсид, 
уæддæр æз афтæ нæ хъуыды кæнын. Махæн канд нæ хъæд 
нæ, фæлæ хъæздыг у, «таг» кæй хонæм, уый дæр. Ис дзы 
тырты æмæ хъæндæлы, фембæлдзынæ дзы мыртгæ æмæ 
кæркмисындзæгыл, какон æмæ дурвæткъуыйыл. Хъæдæн 
388 

й&хи хуылфмæ куы бацæуай, уæд та дæ сбуц кæндзæн 
хъæддаг кæрдо æмæ фæткъуыйæ, ссардзынæ дзы суанг 
тæрс æмæ мугæ дæр. 
Хъæды уæвгæйæ æдзухдæр сырдтæ мæ зæрдыл æрлæу- 
уынц. Æппæты тынгдæр дзы тæрхъусæн фæтæригъæд 
кæнын. Сырдтæй йæм фæлæбурынæввонг кæцы нæу, ахæм 
нæй. Суанг ма йæм базырджынтæ дæр сæхи цæттæйæ 
дарынц æмæ сын фадат кæм фæвæййы, уым ыл нæ баца- 
уæрдынц. Зын цæрæн у тæрхъусæн сæрды тæккæ тæмæны 
дæр, уымæн æмæ йæхæдæг никæй хъыгдары, афтæмæй 
йæм иннæ сырдтæ сæ дæндæгтæ цыргъæй дарынц. Даргъ- 
хъусджынæн уæлдай зындæр цæрæн вæййы зымæгон, йæ 
азмæлæнтæ куы æркъуындæг вæййынц, йæ фæдтæ арвæй 
бæрæгдæр куы фæдарынц, афтæмæй йæ холлаг амал кæ- 
нын куы фæхъæуы. 
Хуыздæр уавæры нæ бахауынц рувæстæ æмæ зыгъар- 
джытæ. Хуыздæр нæ, фæлæ куыд æмæ цæмæй аирвæзынц 
— уæлдайдæр астæумæ мит куы ’руары æмæ мæйгæйттæ 
куынæуал батайы — уый мæм диссаг кæсы. Æз бон- 
изæрмæ хъæды фæрацу-бацу кæнын æмæ дзы, сырд йæ 
дзыхы цы акæна, холладжы иу ахæм мурыл мæ цæст не 
’рхæцы, афтæмæй та, хъæды цы нæ сырды мыггаг ис, ахæм 
зын ссарæн у. Æмбисондæн бирæгъы мæгуырдзинады кой 
баззад. Кæд, дам, исчи мæгуыр у, уæд бирæгъ, хъæды чи 
цæры. Цыма хъæды бирæгъ йедтæмæ ничи цæры! Хъæды 
бирæ чидæртæ цæры, фæлæ дзы, мæнмæ гæсгæ, арсæй 
зондджындæр нæй. Уый зымæгмæ йæхи афтæ снард кæны, 
æмæ йын уалдзæгмæ фаг свæййы. 
Иуæй-иу хатт мæхиуыл худынмæ дæр фæвæййын. 
Чидæр кæсæгтæн куыд тæригъæд кодта, мæгуыр уæ бон, 
дон уæ куы фæласы, зæгъгæ, афтæ æз та хъæды сырдтæн 
тæригъæды бацæуын, сыдæй амæлынæй сын фæтæрсын. 
Фæлæ дзы цыма сыдæй дæр ничи амард æмæ ихæнæй дæ 
ничи басыд, афтæ мæм кæсы. Кæй зæгъын æй хъæуы, 
сыдæй дæр дзы амардаид æмæ ихæнæй дæр басыдаид — 
уæлдайдæр, чи фæрынчын кæнæ базæронд, уыдонæй — 
фæлæ дзы æз иуы мардыл дæр никуы сæмбæлдтæн. 
Фæстаг хатт ма хъæды куы уыдтæн, уæд дæр та мæ 
фæндаг быдыртыл акодтон, иугай дурвæткъуыйы бæлæстæ 
кæм зайы, уыцы быдыртыл. Диссаг цы у — иу дзы иннæмæ 
хæстæг нæ лæууы. Цыма дзы алкæмæндæр бæлвырд зæххы 
хай ис, уый хуызæн уызынау йæхи ныппыхцыл кæны æмæ 
фосæй, сырдæй йæхимæ æввахс никæй уадзы. Дурвæт- 
къуыйæн мæ цæсты стырдæр кад ис. Уый иннæ бæлæстæй 
3&9 

йæ уавæртæн быхсондæр æмæ фидардæр у. Кæм æрзайы, 
уым йæхи хъахъхъæнынмæ фæвæййы. Сæйраг бæласы 
алфамбылай ныллæгдæр, фæлæ сындзджындæр æмæ къа- 
лиуджындæр талатæ фæзыны æмæ сæ цурты ауайын ни- 
чиуал бауæнды. Куыройы хæлды цурмæ куы ныххæццæ 
дæн, уæд мæ зæрдыл дурвæткъуытæ æрлæууыдысты. 
Фæндыди мæ, нæ куырой дæр кæддæр йæхæдæг йæхи 
дурвæткъуыйы хуызæн куы бахъахъхъæдтаид, уый. Фæлæ 
куырой адæймаджы къухтæй конд у, дурвæткъуыйы та 
æрдз сфæлдыста æмæ йæ хъахъхъæнæг дæр йе сфæлдисæг 
у, куыройæн йе сфæлдисæг йæ марæг куыд разынд, афтæ. 
Дыууæ мæйы размæ дæр ма куырой æнæхъæн уыд. Йæ 
агъуыстæй, зæгъай, йæ фыдтæй, зæгъай. Æрмæст ауæзт 
иннæрдæм ауагътой æмæ куыройыфыдтæ ривадæй лæу- 
уыдысты. Хъæуы хицауæн бæргæ дзырдтон, халын æй ма 
бауадз, зæгъгæ, фæлæ мæм ницы йæ хъус æрдардта. Куыд 
бамбæрстон, афтæмæй йæ куыройы мæт нæ уыди, æндæр 
куыройгæс ссарын — чи, дам, дзы куса, уый нæй, зæгъгæ, 
мын сæйраг æфсон ахæм скодта — цас зын уыди! 
Къуырисæры куыстмæ куы рацыдтæн æмæ хабæрттæ Дзе- 
нагойæн куы радзырдтон, уæд ын хуымæтæджы хъыг уыд: 
— Æз та ма пенсийы ацæуыны фæстæ ууыл мæ зæрдæ 
дардтон. 
— Кæуыл? — нæ йын бамбæрстон йæ ныхас. 
— Куыройыл. 
— Ахæм хъуыддæгтæ дæр зоныс? 
— Æмæ дзы цы зонын хъæуы? 
Дзенаго къухæй канд ныв кæнынмæ рæвдз нæу, фæлæ 
ма хъæдгуыстмæ дæр. Ног фатер куы райстон, уæд мын 
хорз æххуыстæ фæци. Цалцæг кæнын, уый куы базыдта, 
уæд мæм йæхæдæг æрбацыд æмæ мын цы кæнын хъæуы, 
уыдон иууылдæр бацамыдта. Йæхæдæг дæр цалцæггæн- 
джыты æмрæнхъ фæкуыста. Фæлæ йæм куыройгæсы 
арæхстдзинад ис, уый æнхъæл нæ уыдтæн æмæ йын уай- 
дзæфгæнæгау загътон: 
— Æмæ хъæуы хицауæн дæ фæндон цæуыннæ искуы 
бамбарын кодтай? 
— Нæ зонын... Æгæр раджы мæм каст. 
— Уый зонгæйæ йын æз нæ загътаин! Куырой æдзæл- 
лагмæ, чи дзы куыстаид, уый кæй нал уыд, уымæн æрцыд. 
— Ау, бынтондæр æй фехæлдтой? — Дзенагойы уæддæр 
мæ ныхæсты æцæгдзинад кæронмæ нæма уырныдта. 
— Бынтондæр та цы хоныс? Дургай йæ фæхастой. Йæ 
бындуры онг дзы иу дур дæр нал баззад. Йæ фыдтæ ма 
390 

æцæхъæнæй лæууынц. Уыдон дæр, кæй бахъæуой, уый сæ 
аласдзæн, æндæр цы... 
— Ахæм куырой æнæхъæн Ирыстоны дæр зын ссарæн 
уыд. Æмæ йæм кæцæй нæ цыдысты! Уæлдайдæр зымæ- 
гон. Цыфæнды хъызты дæр йæ дон никуы ныссалд. Æмæ 
куыд лыстæг ссадта, уый т&?! Йæ нартхоры ссад ын 
дзуллагæй нæ раиртæстаис, афтæ лыстæг уыд... 
Цалынмæ Дзенагоимæ йæ кусæн уаты уыцы ныхæстæ 
кодтам, уæдмæ секретарь дыууæ хатты æрбакаст, фæлæ- 
иу мæ дзургæ куы ауыдта, уæд-иу дуар ахгæдта. 
Æппæты æфсæрм та Дзенагойы бацæуы. Чызджы дык- 
каг хатт къæсæргæрон ауынгæйæ дарддæр дзурын йæ 
цæсгом нал бахъæцыд, кæд мæ ахсджиаг хъуыддаджы 
тыххæй агуры, зæгъгæ, æмæ мын мæ ныхас æрдæгыл фес- 
къуынгæйæ афтæ: 
— Дæ чызг, æвæццæгæн, дæу агуры. 
Мæ кусæн уатмæ цæугæйæ секретарыл мæ цæст не 
’рхæцыд. Мæ бынатмæ дæр нæма бахæццæ дæн, афтæ мæ 
фæстæ дуарæй æрбахызт. 
— Истæмæн дæ хъуыдтæн? — хъусæй куы лæууыд, 
фæлæ йæ цыдæр зæгъын кæй фæнды, уый куы бамбæр- 
стон, уæд æй бафарстон мæхæдæг. 
Чызг йæ мидбылты худы, æрмæст дзы ныхас нæ хауы. 
— Исты хабар, зæгъын, ис? 
— Фæсивæды редакцийы кусджытæ дæм æрбацæуынмæ 
хъавынц... 
— Æмæ сын фæндаг амонын хъæуы? 
Секретарь худы. Йæ цæстæнгасыл бæрæг у, цыдæр кæй 
зоны, фæлæ йæ кæнæ схъæр кæнын нæ уæнды, кæнæ та 
йæ зæгъынæн хуыздæр уавæртæм æнхъæлмæ кæсы. 
— Фæдзур сæм уæдæ, кæд хонæг агурынц, уæд. 
Цыма уыцы ныхæстæм æнхъæлмæ каст, уый хуызæн 
сæ, куыддæр айхъуыста, афтæ фæзылд æмæ дуары ’дде 
фæци. Æз æнхъæл уыдтæн, минæвар мæм чи ’рбарвыста, 
уыдонмæ бирæ ’нхъæлмæ кæсын нæ бахъæудзæн, зæгъгæ, 
фæлæ фæрæдыдтæн. Иу-фондз минуты рацыдаид, уæддæр 
уазæг зынæг нæма уыд. Мæ кусинагмæ æрæвналыны 
зондмæ куы ’рцыдтæн, афтæ дуар æрбазыхъхъыр. Сын- 
дæггай йæ уæрæхдæр байтыгъдæуыд æмæ дзы Минтæйы 
сæр æрбазынд. Йæ сау сæрыхъуынтæ — хæрдмæ аив фаст. 
Иæ фæсонтæ йын нæ уынын, фæлæ мæ цæстытыл уайы, 
йæ иу ставдбыд дзыкку астæумæ куыд æрхæццæ, уый. 
Иннæ чызджытæй уæлдай Минтæ йæ дзыккутæ нæ 
акъуырдта æмæ, кæд æнæуи дæр рæсугъд у, уæддæр ма 
ЗП 

йе ’мбæлттыл уымæй дæр уæлахиз кæны. Уыцы æфсæр- 
мытæгæнгæ къæсæргæрон æрлæууыд. 
Рæсугъд чызг у Минтæ. Нарæгастæу-гуырвидауц кæй 
фæхонынц, ахæм. Йæ сæрыхъуынты хуызæн сау-сауид сты 
йæ къæлæт æрфгуытæ æмæ йæ цæстытæ дæр. Рæстæмбис- 
асæй — бæрзонддæр. Йæ дæргъæлвæс цæсгомыл рæсугъд 
фидауы йæ чысыл раст фындз. Иæ алыфарс сæрдæй-зымæгæй 
дзыгъуыртæн сæ хуыз никуы ссæуы. Лыстæг фæлурс тæппытæ 
цæсгомæн цыдæр фæлмæндзинад дæттынц. 
Минтæйы рагæй зонын. Мæ ног куысты — æртыккаг 
аз дзы кусын, уæддæр ма йæ ног куыст хонын — фыццаг 
хатт кæимæ базонгæ дæн, уыдонæй се ’ппæтæй раздæрæй 
нырмæ. Йæхи йын куынæма федтон, уæддæр æй ном æмæ 
мыггагæй зыдтон — фæсаууонмæ. Уæд ма Мæскуыйы 
ахуыр кодтон. Литературон институты кусын дæр уыцы- 
иу рæстæг райдыдтон. Æмæ мын æппæты фыццаг цы бахæс 
кодтой, уый — институтмæ ахуыр кæнынмæ чи цыд, 
уыдонæй цалдæры куыстытæ бакæсын æмæ сын аргъ 
скæнын. Æртæ адæймаджы уацмыстæ мæм радтой æмæ 
дзы иу разынди Минтæйы повесть. Йæ сæргонд ын нал 
хъуыды кæнын, фæлæ дзæбæх æвзагæй фыст кæй уыд, 
уымæй мын мæ зæрдæ балхæдта. Цыдæр арахъуадзджы- 
ты кой дзы уыди, уый ма мæ зæрдыл лæууы, стæй йын 
хорз аргъ кæй скодтон, уый дæр. Уæвгæ йын æндæрхуы- 
зон аргъ уæвгæ дæр не скодтаин. Ме ’мбæстаг кæй уыд, 
канд уый тыххæй нæ. Ахæм кары — йæ гæххæттытæм ын 
æркастæн æмæ Минтæйыл нудæс азы дæр æххæст нæма 
цыд — алцæмæй дæр æххæст уацмыстæ, зæгъæн ис, æмæ 
ничима фæфыссы. Минтæйы повесты та уыдис, адæйма- 
джы цæст цæуыл æрхæцыдаид, уый, æппæты фыццаг та, 
куыд загътон, афтæмæй — йе ’взаг. Арæхст диалогтæ 
аразынмæ. Уæдæ йæ композицион арæзтмæ дæр уыйас 
къухбакæнæнтæ нæ уыд. Æмæ йын аккаг аргъ кæй скод- 
тон, уымæй рæстдзинады ныхмæ ницæмæй рацыдтæн, 
мæхæдæг дæр мæхи къæмдзæстыджы бынаты ницæмæй 
сæвæрдтон. 
Минтæ уыцы хабæрттæн, кæй зæгъын æй хъæуы, ницы 
зыдта, фæлæ фæстæдæр иумæ кусын куы райдыдтам, уæд ын 
сæ радзырдтон æмæ мæ æрæджиау арфæтæй байдзаг кодта 
Дыууæ азæй фылдæр иумæ кусæм, фæлæ йæ фырнымд- 
дзинадæй нæма ахауд. Ахуыргæнæг ын никуы уыдтæн, 
афтæмæй йæхи мæ цуры скъоладзауы хуызæн фæдары. 
Къæсæргæрон дæр та, цыма мæ разы исты зылынджын у, 
уый лæуд æркодта. 
392 

— Хъусын дæм. 
Минтæ йæ бынаты фестъæлфæгау кодта. Йæхимидæг 
стыхст, йæ дзыхы дзырд нал бадт. Æрæджиау тыххæйты 
сфæрæзта: 
— Чызджытæ мæ ’рбарвыстой... 
— Омæ чызджытæ кæй æрбарвитынц, уый хъуамæ бирæ 
рæстæг хъусæй лæууа? 
— Фæлæуу, сæхимæ сын фæдзурон,— æмæ дуары ’дде 
фæци. 
Иæ хæдфæдыл æрбахызт секретарь æмæ хъуыддаг 
чысыл фергомдæр кодта: 
— Чызджытæ, дæ гуырæн бон у, уый базыдтой... 
— Цавæр гуырæн бон? — ныхас цæуыл цæуы, уый нæма 
’мбæрстон. 
— Абон дæсæм январь нæу? 
— 0. 
— Æмæ, дам, æгъдау ма хал... 
— Цавæр æгъдау? 
— Нæ кусджытæй йæ гуырæн бон кæмæн вæййы, уымæн 
йæ ном ссарынц. 
— Æмæ йын абондæргъы комкоммæ зæгъæн нæ уыди? 
— Нæ дæм уæндыдысты. 
— Ды дæр мæм нæ уæндыдтæ? 
Чызг йæ мидбылты худы, ныссырх, фæлæ дзургæ ницы 
кодта. Мæхинымæр мæ дзыппыты джигул кæнынмæ 
фæдæн. Æхца мæм кæй ис, ууыл куы баууæндыдтæн, уæд 
мæ сагъæстæй фервæзтæн. Раст зæгъын хъæуы, мæ гуы- 
рæн бон никуы никæимæ бæрæг кодтон, фылдæр хæтты- 
ты ма-иу мæ рох дæр фæци, фæлæ Тимæ нæ хæдзайраг 
куы сси, уæдæй фæстæмæ йæ æнæрхъуыдыгæнгæ никуы 
ныууагъта. Иннæ адæмы ’хсæн мæ гуырæн боны фæдыл- 
иу фынгыл никуы ’рбадтæн. Ныр мын дзы аирвæзæн нал 
ис. Æппын мæ куы нæ фæнда, уæддæр фæсивæды коммæ 
æнæбакæсгæ нæй. Цыфæнды сын куы зæгъон, уæддæр сæ 
нæ бауырндзæн, чъындыйыл мæ банымайдзысты, афтæмæй 
та мæхи ахæмæй нæ зыдтон. Кæй зæгъын æй хъæуы, йæхи 
чъынды ничи фæхоны, æвзæр æмæ цъаммар куыннæ фæхо- 
ны, афтæ, фæлæ æз мæхæдæг чъындытæй ме сæфт кæм 
уыдтон, уымæ гæсгæ мæ ахæм рахонын хъуамæ макæй 
бон бауыдаид. 
Секретары ацыды фæстæ ме ’хцатæ анымадтон æмæ 
бынтондæр æрсабыр дæн: алцæйы фаг дæр мæм фæкас- 
тысты. Сæйрагдæр уыд, хуыздæр чи арæхсы, хъуыддаг 
ахæмæн бабар кæнын. Мæхинымæр нæ кусджытыл 
393 

æрзылдтæн æмæ дзы Минтæйæ хуыздæр никæй ссардтон. 
Фынг срæсугъд кæнынмæ исчи йæхицæй сæрæндæр разы- 
на, уый мæ нæ уырныдта. Хъæуккаг чызг кæй у, канд уый 
тыххæй нæ. Хъæууон чызджытæ дæр алыхуызæттæ вæй- 
йынц. Иутæ иумæ хуыздæр арæхсынц, иннæтæ — иннæмæ. 
Ис дзы, алцæмæдæр чи арæхсы, ахæмтæ дæр, æмæ Минтæ 
уыдонмæ хауди. Фарон Æстæм мартъийы бæрæгбон са- 
рæзтам. Рагацау ныхасгонд уыдыстæм æмæ йæм хорз 
бацæттæ кодтам. Минтæ сæрмагондæй сæхимæ, Къардиуы 
— горæты йын фатер нæй æмæ алы бон дæр хъæуæй 
фæцæуы — бæгæны сфыхта æмæ ма йæ ныр дæр бирæтæ 
æрымысынц. Æз мæхæдæг уымæй размæ цы бæгæнытæ 
банызтон, уыдонæй мæм се ’ппæты хуыздæрты хуызæн 
фæкаст. Канд сау кæй уыд æмæ сæр-сæр кæй кодта, уый 
тыххæй нæ. Хæрзаддæр йæхицæй скæнæн нæ уыд. Бæз- 
джын. Æнгуылдзтæ-иу дзы куы фæхъæстæ сты, уæд-иу 
кæрæдзийæ атонын нал куымдтой. Агуывзæйы къулты йе 
’ртæхтæн дæлæмæ æрлæдæрсын не ’нтыст. Хæрзад кæй 
уыд, уымæ гæсгæ йыл сылгоймæгтæ æгæр феууæндыды- 
сты æмæ дзы кæйдæрты сæры цæугæ дæр бакодта. 
Минтæ дæсны уыд хæринаг кæнынмæ дæр. Цалдæр 
хатты нæ фæхъæстæ кодта йæ хъæбæр цыхт æмæ кæр- 
дзынæй, йæ цæхæраджынтæй. Æмæ мæ фынг Минтæйы 
бæрны бакæнын хуымæтæджы не ’рфæндыди. Секретармæ 
дзурæн цæппæрыл ныххæцыдтæн, æмæ мæ чызг — 
иууылдæр мын æй «мæ чызг» хонынц æмæ уыцы номыл 
мæхæдæг дæр ахуыр кæнын райдыдтон — къæсæргæрон 
алæууыд. 
— Минтæмæ-ма фæдзур. 
— Ныртæккæ,— æмæ згъорæгау акодта. 
Ацы хатт Минтæмæ æнхъæлмæ кæсын нæ бахъуыд. 
Цыма ахизæны лæууыд, уый хуызæн тагъд фæзынд. 
Минтæ мæм мæ ном æмæ фыды номæй фæдзуры. 
Иннæтæн раджы бамбарын кодтон, иронау фыды номæй 
никуы фæдзурынц, зæгъгæ, æмæ искуы-иуæй фæстæмæ 
мæ ныхæстимæ сразы сты, фæлæ Минтæ нæ сахуыр æмæ 
та, мæм, куыд æнцондæр ын у, афтæ сдзырдта: 
— Хъазыбег Баймайы фырт, мæн аххос нæ уыди... 
— Цы нæ уыди дæу аххос? 
— Цæугæ кæд æз æрбакодтон, уæддæр амидингæн- 
джытæ иннæ чызджытæ уыдысты... 
Куыд бамбæрстон, афтæмæй Минтæ йæхи тынг къæм- 
дзæстыджы бынаты банкъардта æмæ фырæфсæрмæй цы 
фæуыдаид, уый нал зыдта. 
394 

— Æгайтыма уыдысты, ууыл та цы тыхсыс?! Тыхсын 
мæн хъæуы, кæдæй-уæдæй йæ гуырæн бон чи бæрæг кæны 
æмæ адæмæн цæмæй æгъдау радта, уый чи нæ зоны. 
Минтæйæн мæ гуырæн боны тыххæй бæлвырддæр 
хабæрттæ радзырдтон. Бамбарын ын кодтон, мæ сæйраг 
сагъæс фынг æрцæттæ кæнын^ кæй у, уый. Чызджы цæсго- 
мыл сагъæсы фæд нал аззад. Йæ цæстытæ цæхæр акалдтой; 
уыдæттыл та цы тыхсыс, ныртæккæ-ма хъуыддæгтæ иу- 
уылдæр мæ бар бауадз, зæгъгæ, йæ фезмæлдыл цæст нал 
хæцыд. Æхца йæм куы радтон, уæд сæ нымайынмæ фæци. 
— Адон æгæр бирæ сты, Хъазыбег Баймайы фырт,— 
загъта, нымад сæ куы фæци, уæд æмæ мæм лæгъстæ- 
гæнæджы кастæй æрбакæсгæйæ загъта: — Иу-æртæ ту- 
маны дзы фæстæмæ айс. 
— Цытæ дзурыс! Фаг дын куы суаиккой. 
— Фагæй фылдæр сты, уый дын æз зæгъын. 
— Ис мæгуыры хос нæу. Адæм нæ зæрдæхудтæй куын- 
нæ баззайой, ууыл бацархай. 
— Æппындæр ма тыхсгæ ма кæн, Хъазыбег Баймайы 
фырт! Æрмæст, кæм баддзыстæм, уый-ма мын куы зæгъис... 
— Æвæццæгæн, ам. 
— Мæнмæ дæр афтæ кæсы. Амæй фылдæр адæм ни- 
куы бацæудзæн. Уæвгæ, кæй хонынмæ хъавыс, уымæй 
аразгæ у... — фæрсæгау мæм æрбакаст Минтæ. 
— Нæхи кусджыты иууылдæр. Хъулон дзы никæй кæн- 
дзыстæм... 
— Бацæудзыстæм дзы уæдæ. 
— Чи дын æххуыс кæндзæн, уый дæхæдæг ссардзынæ. 
— Цæуылты мын тыхсыс, Хъазыбег Баймайы фырт?! 
Фынгтæ кæдмæ рæвдз кæнын хъæуы, уый-ма мын зæгъ 
æмæ æппындæр мацæуылуал мæт кæн. 
— Куысты рæстæг аив нæ уыдзæн. Æхсæз сахатмæ 
æгæр æрæджиау у? 
— Цыппарыл хуыздæр уыдзæн, Хъазыбег Баймайы 
фырт...— лæгъстæгæнæгау та мæм æрбакаст Минтæ.— 
Мæн хъæумæ цæуын хъæудзæн æмæ мæ автобусмæ нал 
баййафдзынæн. 
— Омæ цыппар сахатыл дæр уæд,— сразы дæн куысты 
рæстæгæй дыууæ сахаты атоныныл. 
Минтæ куы ацыд, уæд та мæхинымæр сагъæсты аны- 
гъуылдтæн. Æхсызгон мын уыд чызджыты æрхъуыды. Ахæм 
хабæрттæ, партион газеты куы куыстон, уæд арæх код- 
там. Иумæ аоадынæн нæ æфсон йедтæмæ ницы хъуыд. 
Иу хатт та Æмзорæн, йæ зæронд дзабыртæн ног бæттæнтæ 
395 

куы балхæдта, уæд уыдон æрæхсын кодтам. Ам дæр, кус- 
джыты чи ’рбангом кæна, ахæм зондыл хæст адæм кæй 
ис, уымæй мæ зæрдæ барухс. Ноджы секретармæ нæ хъу- 
сыс, чызджытæ, дам, афтæ зæгъынц, нæ ахуыр, дам, нын 
ма хал. Æвæццæгæн дзы иу иннæйы райгуырды бон зоны 
æмæ йæ æнæбæрæггæнгæ никуы фæвæййынц. Фæлæ йæ 
цымæ уæд мæнæн цæуыннæ фæзæгъынц? Кæд мæ, мый- 
йаг, истæмæй стъæлфынц æмæ мын мæхи дæр сæ симдмæ 
уымæн нæ хонынц?! Кæд æцæгæй дæр афтæ у, уæд мæм, 
кæй æрбацыдысты, уый хорз у. Цы ис уым æвзæрæй? 
Æгайтма адæм кæрæдзийы циныл цин кæнынц. Æрмае^т 
куыстæй цард нæй. 
Минтæ ма мæм цалдæр уады æрбакодта, цæмæйдæрты 
мæ афарста, стæй фæстагмæ хатыркурæгау загъта: 
— Гъер дæ нал бахъыгдардзынæн... 
— Ды мæ ницы хъыгдарыс, кæд дæ, мыййаг, æз хъыг- 
дарын? 
— Ардыгæй сихормæ мæ ницы бахъыгдардзынæ. Уый 
фæстæ... — Минтæйы хъуыды кæронмæ нал ахæццæ. 
— Баныхас кодтам. Сихорæй фæстæмæ мæ кусæн уат 
дæ бæрны уыдзæн. 
Минтæйы ахызт æмæ Дзыбыны æрбахызт, чысыл-ма 
бахъæуа, ма баиу уой. Æрмæст Минтæ иучысыл фæраздæр. 
Æвæццæгæн, хæрхæмбæлд фесты, æмæ йын Дзыбын, куыд 
уæздан нæлгоймаг, зфтæ фæндаг радта. 
— Зæдты хорзæх дæ уæд! — йæ рахиз къухы гом ар- 
мытъæпæн хæрдмæ фелвасгæйæ салам радта Дзыбын.— 
Æнхъæлдæн æмæ ам цыдæр гуыппытæ æрцæудзæн... 
Сыгъдæгæйдæр Дзыбынмæ хабæрттæ байхъуыстысты, 
æндæр ахæм ныхæстæ йæ дзыхæй хуымæтæджы не схау- 
даид. 
— Дæ гуырæн бон сбæрæг кæн, зæгъгæ, дæм минæ- 
вæрттæ куы ’рбарвитиккой, уæд, суанг дæ гуырæн бон 
куы нæ уаид, уæддæр æй æнæсбæрæггæнгæ нал ныууа- 
дзис... 
— Æмæ уый хорз хъуыддаг куы у. Исты нæ фæн- 
дырдзæгъдæг кæнæ кафæг фæсивæд агурæг æндæр сыхмæ 
цæуын хъæуы?! Æнæхъæн оркестры хицау куы стæм. 
Ирыстоныл куы ’ххæссæм, уæд дæу фаг нал суыдзыстæм? 
Ууыл æз хъуыды дæр нæ акодтон. Мæ зæрдыл мын æй 
мæлæты хорз æрлæууын кодта, нæ оркестрæн йæ репети- 
ци д^ууæ сахатыл райдайдзæн, фынг цыппар сахатыл 
срæвдз уыдзæн... Тынг хорз уайынц æппæт хъуыддæгтæ 
дæр. Кафт æмæ фæндырдзагъдхъуаг кæй нæ уыдзыстæм, 
3% 

уый мын дызæрдыггаг нал уыд. Уæдæ заргæ чи акæндзæн, 
ахæм адæм дæр дзы разындзæн... 
Мæ зæрдыл цалдæр азы размæйы хабæрттæ æрбалæу- 
уыдысты... 
Дзанджери ма рынчындоны хуыссыди. Обкомы бю- 
ротæм йæ бæсты æз цыдтæн. Алы хатт дæр-иу куыд уыди, 
афтæ та уæд дæр адæмæн хорзæхтæ æмæ кадджын нæмттæ 
дæттыны фарстамæ кастысты æппæты фæстагмæ. Бюройы 
уæнгтæ æмхуызонæй дæр сразы сты Дараты Батырадзæн 
республикæйы адæмон, Седанты Койæн та Ирыстоны 
сгуыхт артисты ном раттыныл. 
Дыккаг бон хъуамæ магнитон лентыл ныффыстаик- 
кам партийы обкомы идеологон фарстатыл дзуапдæттæг 
секретары бакаст. Рагацау мæм æрбадзырдта æмæ фем- 
бæлды тыххæй бæлвырд рæстæгмæ баныхас кодтам. 06- 
комы секретарь афоныл æрбацыд. Дыккаг уæладзыгмæ 
мæ кусæн уатмæ схызтыстæм, йæ æрмæг ма ноджыдæр 
иу хатт йæхицæн бакаст, стæй йæм йæ зæрдæ куынæуал 
æхсайдта, уæд фыццаг уæладзыгмæ студимæ æрхыз- 
тыстæм. Обкомы секретарь микрофоны раз иу æмæ дыу- 
уæ хатты нæ бадт æмæ æнæкъуыхцыйæ йæ бакаст кæрæй- 
кæронмæ ныффыста æмæ та, кæцæй рацыдыстæм, уырдæм 
схызтыстæм. Мæ куысты хабæртты тыххæй мæ куыннæ 
афæрстытæ кодтаид, мæлæты арæх нæм, мыййаг, куы нæ 
’рбафты. Бирæтæ-иу дзы хъаст кодтой, йæхи, дам, æгæр 
хицаухуыз дары, хъуыддæгтæм, дам, бæстон æркæсын кæм 
фæхъæуы,, уым, дам, сæ иуфæрсты ахизы. Цыфæнды дзы 
дзурæнт, мæнмæ Бадджерийæ — Бадджери уый хæдфæстæ 
сси обкомы секретарь — алцæмæй дæр хуыздæр каст. 
Æнæпайда ныхас уæддæр нæ кодта, стæй йæ бирæ кæй- 
дæрты хуызæн тонагæнæг уæддæр ничи схондзæн. 
Лæг йæ хорз зæрдæйыл куы вæййы, уæд æй адæм 
уайтæккæ дæр бамбарынц. Чи зоны, йæхицæй йыл раздæр, 
æдде йæм чи фæкæсы, уыдоны цæст æрхæцы; базонынц, 
иннæ бонты хуызæн кæй нæу, уый æмæ йæм ахæм заман 
æввахсдæр сæхи уымæн байсынц. Мæнмæ дæр, обкомы 
секретарь, цыма йæ хорз зæрдæйыл уыд, афтæ фæкаст, 
уымæн æмæ мæ бæлвырд хабæрттæй фарста, адæймаджы 
зæрдæйыл чи æмбæлд, ахæм хъæлæсыуаг ын уыд. Стæй 
ма мæм афтæ дæр каст, цыма йæ мемæ ныхас кæнын 
фæндыд, æндæр ран мæ ныфс цы ныхæстæ зæгъынмæ нæ 
бахастаин, ахæмтæ фехъусынмæ дæр цæттæ уыд, æмæ æз 
дæр сразæнгард дæн мæ хъуыдытæ æргомдæрæй зæ- 
гъынмæ. 
397 

— Зноны обкомы бюройы æз дæр уыдтæн...— райдыд- 
тон мæ ныхас. 
— Федтон дæ... 
— Дараты Батырадзæн Цæгат Ирыстоны адæмон ар- 
тисты ном раттыны тыххæй уынаффæ кæй рахастат, уый 
мын æхсызгон уыд. Уыцы ном ын раздæр лæвæрд куы 
’рцыдаид, уæддæр рæдыд нæ уыдаид. 
— Цæгат Ирыстоны сгуыхт артисты сæрты йын рад- 
там адæмоны ном. 
— Зонын æй. Уым дæр дзырдтой, фæлæ æз æндæр 
хъуыддаджы тыххæй зæгъынмæ хъавын. Седанты Койы 
чи нæ зоны, ахæм Ирыстоны нæй. Цал æмæ цал азы хæссы 
адæмæн æхсызгондзинад йæ бирæвæрсыг курдиатæй! Зо- 
нынц æй Уæрæсейы, Советон Цæдисы. Уыдис бирæ де- 
кадæтæ, культурæ æмæ аивады бонты архайæг. Цыма Ко 
дæр у адæмон артисты номы аккаг, афтæ мæм кæсы. 
Ныртæккæ йын республикæйы сгуыхт артисты ном рат- 
тынмæ хъавынц. Мæнмæ гæсгæ йын уыцы ном хъуамæ 
раджы радтаиккой, фæлæ иуæй-иутæ рохуаты аззайынц... 
Обкомы секретарь мæм кæронмæ дæр нал байхъуыста, 
фæлæ йæ цæстæнгасæй цыдæр агурынмæ фæци. 
— Телефон дæм нæй? — йæ цæст аппаратыл куы нæ 
’рхæцыд, уæд мæ бафарста обкомы секретарь. 
Æз, ме стъолы галиуфарсырдыгæй дæлвæйнæгыл те- 
лефоны аппарат систон æмæ йын æй йæ разы æрæвæрдтон. 
Уый йæ цалдæр хатты æрыздыхта æмæ йын фалæрдыгæй 
дзуаппдæттæг куы фæци, уæд обкомы иумæйаг хайады 
хицаумæ йæ ном æмæ фыды номæй сдзырдта. Зноны бю- 
ройы гæххæттыты æхсæн ын кадджын нæмттæ раттыны 
уынаффæ цы гæххæттыл фыст уыд, уый райсын кодта 
æмæ Седанты Койæн Цæгат Ирыстоны сгуыхт артист рат- 
тыны бæсты ныффыссын кодта «адæмон артист» æмæ 
хæтæл æрæвæрдта. 
Бирæ цæмæйдæрты мæ дисы бафтыдта обкомы секре- 
тарь. Уымæй размæ-иу дзы афтæ дзырдтой, фыццаг сек- 
ретары æвастæй, дам, гыццыл хъуыддаг бакæнынмæ дæр 
йæ ныфс никуы бахаста. Стæй, обкомы бюройы уæнгтæ 
цы уынаффæ рахастой, уый иунæгæй аивæн куыд ис, уыцы 
хъуыддаг дæр мын къаддæр ногдзинад нæ уыд. Ноджы 
ма знон залы цы бирæ адæм бадт, уыдон дæр цардæгас 
æвдисæнтæ уыдысты, обкомы бюройы уæнгтæ цæуыл 
схъæлæс кодтой, уымæн. Æппæты тынгдæр та цæуыл 
фæдис кодтон: мæ ныхæстимæ куыд æнцонæй сразы æмæ 
сæ сæххæст кæныныл гуырысхо дæр куыннæ фæци. 
3?8 

Раст зæгъын хъæуы, æвдисæн цы хъуыддæгтæн уыдтæн, 
уыдон мæм фыны хуызæн кастысты æмæ сын хорз кæрон 
уа, ууыл не ’ууæндыдтæн, фæлæ æртыккаг бон газетты 
Сæйраг Советы Президиумы Указ куы бакастæн æмæ Ко 
Цæгат Ирыстоны адæмон артистæй куы агæпп ласта, уæд 
мæ дызæрдыгдзинад фæцыдæр. Æхсызгон мын куыннæ 
уыдаид, адæмы уарзон артисты фæллойæн аккаг аргъ- 
гонд кæй æрцыд, уый фехъусын. Уæдæ мæхицæй дæр 
куыннæ фæбузныг уыдаин, кæм хъуыди, уым, цы æмбæлди, 
ахæм ныхас зæгъынмæ кæй сарæхстæн, уымæй. Уæдæй 
фæстæмæ обкомы секретарь мæ цæсты бирæ фæкад- 
джындæр, йæ ныхмæ-иу чи дзырдта, уыдоны ныхæсты та 
мын уæз нал уыди... 
Дзыбыны ныхæстæ дæр мæ ныфс уый тыххæй бауагъ- 
той. Кафт æмæ зард кæм уа, уым фынг бирæ рæсугъд- 
дæрæй кæй разындзæн, уый ма мын кæимæ дзырддаг уыди. 
Кафынмæ Дзыбын йæхæдæг дæр йæ разæй никæй ауадз- 
дзæн. Цалдæр хатты йæ кафгæ федтон æмæ-иу æм кæсын- 
тыл фæдæн. Йæ уæнгты змæлдмæ йын бахæлæг кодтон. 
Цыма дзы фæндыры зæлтæ ахъарынц, уый хуызæн фæка- 
фынц канд йæ къæхтæ æмæ къухтæ нæ, фæлæ йæ уæхс- 
чытæ, йæ сæр, йæ гуыр, музыкæйы уацары бахауынц су- 
анг йæ цæстытæ дæр. 
Æвæдза, алцы зонын дæр хорз у! Цавæрфæнды курди- 
ат дæр адæймаджы рæсугъд кæны, цæстьПП^ахадгæдæрæй 
равдисы. Хорз у кафын, зарын, фæндырæй цæгъдын. Æз 
дзы, хъыгагæн, иу курдиатæй дæр нæ фæхайджын дæн, 
фæлæ, аивады ’рдæм здæхт чи у, уыдон мæ цæсты кад- 
джын сты, уыдоны хуызæн истæмæ куы арæхсин, уый мæ 
фæфæнды. 
Дзыбын йæхæдæг кæм фæраздæр, уым ын хъуамæ æз 
дæр исты загътаин, æмæ секретары хæстæ мæхимæ райс- 
тон: 
— Сæрмагонд хонæг дæр дæм уыдзæн, фæлæ уал дæ 
мæхæдæг хонын... Цæй гуырæн бон æмæ цæй цыдæр, чыз- 
джытæ мæ сцырын кодтой, æндæр мæнмæ уыдæттæ ны- 
мады никуы уыдысты. Фæлæ иугæр чызджыты мæ ракъа- 
хын бафæндыд, уæд сæ ныхмæ лæууæн нæй. 
— Амондджын бон дæ Хуыцау райгуырын кæнæд! 
— Арфæтæ уый фæстæ кæндзынæ. Уый бæсты-ма ор- 
кестр æрбахоныны хæс дæхимæ райс. Цыппар сахатмæ 
ныхасгонд стæм. Абон нæ кусгæ бонæй иучысыл адавæм. 
Уыцы рæстæг секретарь дуарæй æрбакаст æмæ йæм 
мидæмæ фæдзырдтон. 
399 

— Адæмыл æрзил, æмæ дзы мачи макуыдæм ацæуа. 
Цыппар сахатмæ се ’ппæтмæ дæр ардæм фæдзур. 
Цыппæрæм æрдæг куы уыд, уæд мæ кусæн уаты фынгтæ 
цæттæйæ æрбаййæфтон. Секретарь мæ фæдыл æрбахызт. 
Цыдæр хорз ыл кæй æрцыд, уый йæ цæсгомыл бæрæг уыд. 
— Абон мæлæты хъæлдзæг дæ... 
— Чызджытæ мæ худæгæй амардтой... 
— Цы дын загътой уагæр? 
— Хонæг сæм бацыдтæн. Хицау уæ йæ гуырæн боны 
фæдыл фынгмæ хоны, зæгъгæ, сын куы загътон, уæд мæ 
æмфарст акодтой: 
— Цал азы йыл сæххæст? 
Æз хъуыды дæр нæ акодтон, афтæмæй сын загътон: 
— Дæс æмæ æртиссæдзы! 
Уæд дын хистæр инженер дисхуызæй куы зæгъид: 
— Афтæмæй куыд æрыгон зыны! 
— Уæ зæронд хынджылæггагмæ ’рцæуæд, уый уын 
зæронд æмæ ног!.. Адæмыл-ма ноджыдæр иу хатт æрзил 
æмæ рацæуой, афон у. 
Хистæрæн Дзенагойы кæй сбадын кодтой, уый мын 
æхсызгон уыд. Йæхицæй зæрдиагдæр куывдтытæ кæй ничи 
ракодтаид, уый мæ уырныдта æмæ нæ фæрæдыдтæн. Уæдæ 
фынджы æгъдау кæнынмæ дæр арæхсти. Уымæй размæ 
йæ хистæрæн бадгæ бирæ хæттыты федтон æмæ иу дзы 
алы хатт дæр разыйæ оаззадтæн. 
Бадт йе ’мбисмæ фæцæйхæццæ кодта, афтæ мæм ны- 
хасы бар æрхаудта — æртыккаг хистæрæн мæ сбадын 
кодтой, кæд ма мæ дæле мæнæй къорд хистæры разында- 
ид, уæддæр,— æмæ сылгоймæгты цæрæнбоны тыххæй 
фæсидтæн. Нæ кусджыты фылдæр хай сылгоймæгтæ уыды- 
сты, уыдоны фылдæр хай та чызджытæ æмæ сæ бынæтты 
базмæлæгау кодтой, фæлæ сæ стын нæ бауагътон. Мæ 
фарс радзырдтой иннæ нæлгоймæгтæ дæр, æмæ иууылдæр 
сæ бынæтты бадгæйæ баззадысты. Уый хыгъд нæлгой- 
мæгтæм дзурын: 
— Нæлгоймæгтæн ацы сидт лæугæйæ нуазгæ у. 
Иууылдæр сыстадысты. Нуазæн мæ къухы, афтæмæй 
дарддæр мæ сидты кой кодтон: 
— Иу хатт иу фынджы уæлхъус бадт фæдæн æмæ уым 
дæр сылгоймæгты æрымысыдысты, æрмæст иууылдæр сæ 
бынæтты бадгæйæ баззадысты. Уæд хистæр фестади æмæ 
йæ иууылдæр куыд хъусой, афтæ хъæрæй загъта: 
— Йæхи æцæг лæг чи хоны, уый ацы сидт лæугæйæ 
баназæд... 
400 

Дæргъæй-дæргъмæ фынджы уæлхъус цы нæлгоймæгтæ 
уыд, уыдон иууылдæр сыстадысты. Уыцы нывмæ кæсгæйæ 
хистæр уымæй размæйæ ноджы хъæрдæрæй дæлæмæ ра- 
дзырдта: «Диссаг у, æвæдза, уæхи иууылдæр лæгтæ кæй 
хонут, уый!» 
Сылгоймæгтæ ныххудтысты. Нæлгоймæгтæй мæм исчи 
куы фæхæрам уа, уымæй стъæлфгæйæ ма мæ ныхæстыл 
бафтыдтон: 
— Æз нæ нæлгоймæгтæй афтæ зæгъынмæ нæ хъавын, 
фæлæ хъуамæ сылгоймаджы тыххæй лæугæйæ баназæм. 
Сылгойадаг махæн алырдæм хæстæг у æмæ дзы алкæй 
цæрæнбон дæр Хуыцау бирæ скæнæд. Æппæты фыццаг 
та ныййарджытæ сæ хъæбулты хуртæй бафсæдæнт, сæ 
кæстæрты зындзинад макуы фенæнт. Уый фæстæ нæ хотæ 
æмæ чызджытæ, нæ къæбæргæнджытæ æмæ уарзæттæ, нæ 
къабæзтæ æмæ хæстæджытæ, нæ сыхæгтæ æмæ нæ зонгæтæ 
— се ’ппæт дæр цардæй бафсæдæнт! 
Мæ куывды фæстæ хистæр бирæ нал фæдзырдта, дæ 
ныхæстæ Хуыцаумæ фехъуысæнт, зæгъгæ, загъта æмæ йæ 
анызта. Йæ фæдыл иннæтæ дæр. Сылгоймæгтæ арфæтæ 
ракæныны фæстæ мах цæрæнбоны тыххæй куы нызтой, 
уæд, уымæй размæ куыд кодтой, сæ фылдæрæн афтæ ба- 
кæнын уыд сæ зæрды æмæ сæ нуазæнтæ фæстæмæ дзагæй 
æрæвæрдтой. Æз мæ бынатæй фестадтæн æмæ сæм дзу- 
рын: 
— Уыцы нуазæнтæн æнæнуазгæ нæй. 
Цалынмæ сæ банызтой, уæдмæ нæ ныууагътон. Минтæ 
мыл хинæй рацæуынмæ хъавыд, фæлæ йæ цурмæ бацыдтæн 
æмæ йын йæ сæны нуазæн иу æртахы онг баназын код- 
тон. 
Фынджы уæлхъус дæр хъæлдзæг уыд, фæлæ, фæндыр- 
дзагъд куы райхъуыст, уæд бæстæ цины аныгъуылд. Амæй- 
ай дæсныдæр кафджытæ æмæ зарæггæнджытæ сæ арæхст- 
дзинад æвдисыныл нал ауæрстой. Æз дæр фæстæдæр 
никæмæй баззадтæн. Кæсын æмæ цин кæнын мæ бон уыди 
æмæ дзы уыцы хъуыддаджы мæ разæй никæй ауагътон. 
Стæй ма æмдзæгъд кæнынæй дæр фæстæдæр никæмæй 
æрлæууыдтæн. 
Дзыбын йæхи кафынæй амардта. Нозтмæ æмхиц нæу, 
фæлæ, нуазгæ чи бакæны, уыдонæй къаддæр хъæлдзæг 
нæ вæййы. Цыма фæндыры зæлтæй расыгау фæвæййы, 
афтæ мæм фæкæсы. Кафгæ куыд дæсны фæкæны, афтæ 
бафты йæ дзырдарæхстдзинадыл дæр. Йæ радон кафт та 
куы ахицæн, уæд æрлæууыд Æмзор æмæ Минтæйы фарс- 
401 

мæ. Æз сæ хæдфæстæ лæуд фæдæн æмæ мæм сæ ныхæстæ 
дзæбæх хъуыстысты. Иу заман Дзыбын Минтæйы дæларм 
йæ къух фæцавта æмæ йын афтæ: 
— Цы дын зæгъынмæ фæхъавын, уый зоныс? 
— Цы та мын зæгъинаг дæ, гæды рувас? — йæ фарстæн 
ын фарстæй дзуапп радта Минтæ. 
— Мæнæ Æмзоры дæуæй раздæрæй нырмæ зонын, 
афтæмæй мæм йæ ахъæбыс кæныны зонд никуы ’рцыд, 
фæлæ дæу куы ауынын, уæд мæм дæу ахъæбыс кæнын 
цæмæн фæцæуы, уымæн ницы зоныс? 
— Иунæгæй куы уаиккам, уæд мæм кæсын дæр не ’рба- 
уæндис, — йæ мидбылты бахудгæйæ дзуапп радта Мин- 
тæ,— фæлæ адæмы ’хсæн дæуæй хъæбатырдæр нал и.— 
Минтæ йæ сахатмæ æркасти. — Мæнæ дзæгъæл ныхæс- 
тыл куыд фæдæн! Фæстаг автобусмæ дæр мын æрæджы 
кæны, афтæмæй куыд æнæмæтæй лæууын... 
Минтæ хъазты адæмыл иуырдæм йæ цæст ахаста, стæй 
дзы, æвæццæгæн, кæй агуырдта, уый куы нæ ссардта, уæд 
фæстæмæ дæр ракаст. 
— Хъазыбег Баймайы фырт,— фæлмæн хъæлæсæй мæм 
йæхи растгæнæгау сдзырдта.— Дæ зæрдæмæ фæцыди ацы 
изæр? 
— Цытæ дзурыс?! Тынг. Фынгтæ æвæрынмæ арæхсыс, 
уый зыдтон, фæлæ афтæ дæсны дæ, уый æнхъæл нæ 
уыдтæн. Стыр бузныг! 
— Хъазыбег Баймайы фырт, уый мæ мард фенæд, æцæг- 
дзинад мын чи нæ зæгъа. 
— Уымæй æцæгдæрæй зæгъæн нæй. Тынг бузныгæй дæ 
баззадтæн. Стæй, мæнмæ гæсгæ, фынджы уæлхъус чидæ- 
риддæр бадти, уыдон иууылдæр. 
— Хъазыбег Баймайы фырт,— Минтæ йæ алы хъуы- 
дыйады дæр мæ ном æмæ фыды ном куы нæ фæкæна, уæд 
ын йæ ныхас ад нæ кæны æмæ йыл æз дæр сабыргай- 
сабыргай фæцахуыр дæн æмæ мæм иу хатт мæ ном æмæ 
фыды номæй куы нæ сдзурид, уæд ыл цыма не сфидауид, 
афтæ кæсын мæм райдыдта.— Уæдæ нæхимæ ацæуон, нæ? 
— Фæлæуу уал... 
— Бæргæ фæлæууин, фæлæ мæ автобусмæ цæуын 
хъæуы. Кæд мын ныр дæр байрæджы, уæддæр бæрæг нæй... 
Хатырæй мын фæуæд, Хъазыбег Баймайы фырт. 
Цы ма йын загътаин! Суанг къæсæргæронмæ йæ фæдыл 
рацыдтæн. Ноджыдæр ма йын иу хатт арфæ ракодтон, 
æмæ автостанцæмæ атындзыдта. 
Дыккаг бон дæр адæмы хъæлдзæгдзинад нæ фæкъад- 
402 

дæр» Уый размæйы изæры хабæрттæ кæрæдзийы дзыхæй 
истой, фæлæ сихормæ Минтæ куы нæ фæзынд, уæд чыз- 
джытæ катайы бацыдысты. Кæд Къардиуæй горæты æхсæн 
дзæвгар дæрддзæг ис, уæддæр æрæджытæ никуы кодта 
æмæ йæм сæ зæрдæ ’хсайдта. 
Æз обкомы цыдæр æмбырды уыдтæн æмæ, зæгъæн ис, 
æмæ мæ кусгæ рæстæг уым арвыстон. Куысты кæронмæ 
æввахс ма ’рбацыдтæн æмæ хабарæн ницыуал базыдтон. 
Минтæ фæзынд æрмæст æртыккаг бон. Цалынмæ мæм 
йæхæдæг не ’рбацыд æмæ мын хабæрттæ нæ радзырдта, 
уæдмæ хъуыддæгтæн ницы базыдтон. 
Уыцы æфсæрмытæгæнгæйæ мæ дуар æрбайгом код- 
та. 
— Хъазыбег Баймайы фырт, ма мæм хæц,— райдыдта 
аххосджынхуызæй.— Мæхи аххос нæ уыди... 
Æз æм лæмбынæг хъуыстон, фæлæ мæ разы цæмæй 
фæзылынджын æмæ мæ хатыртæ цæмæн куырдта, уымæн 
ницы зыдтон. Замманай фынгтæ мын сарæзта, хорз 
æгъдæуттæ мын фæлæвæрдта æмæ ма уый фæстæ йæхи 
аххосджын цæмæн хуыдта, уый раиртасын мæ бон нæ 
уыд æмæ йæ бафарстон: 
— Цы ’рцыд, уый-ма мын бамбарын кæн. 
— Знон куысты кæй нæ уыдтæн, уый мæхицæй зындæр 
никæмæн у... 
— Куысты нæ уыдтæ, зæгъыс? 
—.0. 
Цæуыннæ, зæгъгæ, йæ куы бафарстон, уæд æм, чи зоны, 
фæсмон дæр æрцыди, уыдтæн, нæ уыдтæн, уый мæ хицау 
зонгæ дæр куы нæ кæны, уæд цъиувæдис цы систон, зæгъ- 
гæ, фæлæ йæ кæм схъæр кодта, уым ын йæ ныхас æрдæгыл 
ныууадзæн нал уыд æмæ дарддæр дзырдта: 
— Æндæризæр ардыгæй куы ацыдтæн, уæд нæхи авто- 
бусмæ нал баййæфтон æмæ мын Минводыоны бадгæ æрцы- 
дис. Куыддæр иуцалдæр километры ауадыстæм, афтæ 
æрфынæй дæн. Цас рæстæг рацыд, Хуыцау йæ зонæг, 
фæлæ иуахæмы райхъал дæн æмæ æдде — талынг. Шо- 
фыры хæдфæстæ бадт фæдæн æмæ йæ афарстон: 
— Нæма фæхæццæ кæнæм? 
— Нæма,— дзуапп мын радта шофыр.— Фынæй уал 
кæн, куы фæцæйхæццæ кæнæм, уæд дын æй зæгъдзы- 
нæн. 
Мæ цæстытæ æрцъынд кодтон æмæ та ногæй фынæйы 
хъæбысы аныгъуылдтæн. Иудзæвгар ма фæцыдыстæм æмæ 
та райхъал дæн. Раздæрау — æдде талынг, мæ алыфарс 
403 

чи бадт, уыдонæй дæр алчи — йæ бынаты, фæлæ та уæддæр 
шофыры бафарстон. Уый та мын уыйразмæйы хуызæн 
дзуапп радта. Мæ сæр мæ сахатмæ æркæсыны зонд дæр 
не ’рцахста, фæлæ афтæмæй дæр æмбæрстон, мæ балц 
æгæр кæй ныддæргъвæтин æмæ шофырмæ дзурын: 
— Мæнмæ гæсгæ, мæ ды сайгæ кæныс. Къардиумæ 
æрцæуын афон нын раджы уыди. 
— Кæдæм, загътай? 
— Къардиумæ. 
— Æмæ Къардиу кæм æмæ кæм баззади? 
— Уæдæ ныр кæдæм цæуæм? 
— Минводмæ. 
Мæ зæрдæ куыннæ ныссæххæтт кодтаид! Бауром-ма, 
зæгъгæ, йын загътон, фæлæ куы æрурæдтаид, уæд мæ 
зæрды цы кæнын уыд, уый мæ сæр нæ ахста. 
— Бад æнцад,— цыма æппындæр ницы ’рцыди, уый 
хуызæн мæм сабырæй дзуры шофыр.— Минводмæ саха- 
ты ’рдæджы цыд йедтæмæ нал и, сахаты фæстæ раздæх- 
дзыстæм æмæ иу афон Къардиумæ хæццæ кæндзынæ. 
Æргом дзургæйæ, мæ йæ ныхæстæ тынг нæ уырныд- 
той, фæлæ нæм чи хъуыста, уыдонæй куы ничи ницы дзырд- 
та, уæд æрсабыр дæн. Æрмæст мæ цæстытæ æрцъынд 
кæнын нал бауæндыдтæн. Минводы арæнæй куы ахизæм, 
уымæй дæр старстæн æмæ фæндагæй мæ цæст нал истон. 
Куыд загъта, афтæ сахаты æрдæджы фæстæ Минводмæ 
ныххæццæ стæм. Адæм иууылдæр хизынмæ фесты, æз, 
кæй зæгъын æй хъæуы, мæ бынаты бадгæйæ баззадтæн. 
Шофыр бæлццæттæн сæ дзаумæттæ лæвæрд куы фæци, 
уæд автобус скусын кодта æмæ, иннæ автобустæ кæм 
лæууыдысты, уырдæм æй баздæхта. 
— Ам бад æмæ æнхъæлмæ кæс,— загъта шофыр.— 
Сахаты фæстæ араст уыдзыстæм. 
Æцæгæйдæр, сахат дæр æххæст нæма рацыд, афтæ 
нæхи горæтмæ цæуджытæ иугай-дыгай автобусы цурмæ 
æмбырд кæнын райдыдтой. Уæдмæ шофыр дæр фæзынд 
æмæ сын дуар бакодта. Нæхимæ цæуджытæ афтæ бирæ 
нæ уыдысты æмæ мæ мæ бынатæй ничи сыстын кодта. 
Машинæ куы скуыста æмæ стыр фæндагмæ куы азылд, 
уæд мæ уд ме ’муд æрцыд, æрмæст, цалынмæ Къардиуы 
хиды хъусмæ схæццæ стæм, уæдмæ мæ цæст æрцъынд 
кæнын нал бауæндыдтæн. Сæумæцъæхæй нæ хæдзары 
дуармæ куы ’рлæууыдтæн, уæд фырæфсæрмæй цы фæуы- 
даин, уый нал зыдтон. Исчи мæ ацафон æрбацæугæ куы 
фена, уымæй тарстæн æмæ тагъд-тагъд гуыдыры дæгъæл 
404 

атъыстон æмæ дуар фегом кодтон. Куыд фæмидæг дæн, 
уымæн мæхæдæг дæр ницы базыдтон... 
Минтæ фæстаг цалдæр азы иунæгæй царди. Йæ хистæр 
хо чындзы ацыд æмæ Дард Скæсæны царди, æмæ-иу уымæ 
гæсгæ райсомæй изæрмæ йæ дуарыл гуыдыр æвæрд уыд. 
Ахæм хабæрттæ фехъусгæйæ æнæфæхудгæ чи фæлæу- 
дзæн?! Кæй зæгъын æй хъæуы, худтæн æз дæр. Худти су- 
анг Минтæ йæхæдæг дæр, фæлæ уый цыма тынгдæр мæ 
худынмæ худти, афтæ мæм каст. Æз æгæр-æгæр куы код- 
тон, уæд Минтæ фæкъæйныхдæр æмæ мын æппæты разæй 
цы зæгъынмæ хъавыд, уый æппæты фæстагмæ загъта: 
— Хъазыбег Баймайы фырт, уыдон мын иууылдæр дæу 
аххостæ уыдысты. 
Алцы фехъусынмæ дæр æнхъæлмæ кастæн, фæлæ дзы 
ахæм ныхæстæ схаудзæн, уый æнхъæл нæ уыдтæн. Мæ 
худын æрдæгыл аскъуыд æмæ мæхимæ джигул кæныныл 
фæдæн, кæд, Минтæ цы уавæры бахауд, уым æцæг мæн 
аххос исты ис, зæгъгæ, фæлæ Хуыцауæн йæ быны мæхимæ 
азым æрхæссын мæ бон нæ баци. Куыд бамбæрстон, 
афтæмæй мæм Минтæ, мæхæдæг æй куы бафарстаин, уымæ 
æнхъæлмæ каст, æмæ йæ æз дæр бафарстон: 
— Мæн аххостæ, зæгъыс? 
— 0, Хъазыбег Баймайы фырт. Æндæрæбон мын ды 
уыцы сæн куы нæ баназын кодтаис, уæд мæ автобусы 
хуыссæг не ’рцахстаид. Æз цæрæнбонты шампайнаг дæр 
иу хуыппæй фылдæр никуы акодтон, ды та мын агуыв- 
зæйы дзаг бадардтай. 
Мæ мидбылхудт бамбæхсын та мæ бон нал баци. Минтæ 
кæнгæ тæргайхуыз фæуæвгæйæ загъта: 
— Даеуæн худын у, Хъазыбег Баймайы фырт, æз та 
Минводмæ дыууæрдæм фæкодтон, стæй ма мæхи адæмы 
цæсты дæр бафтыдтон. 
— Омæ йæ цы ныццитт-цитт кодтай? Иу бон куысты 
нæ уыдтæ æмæ йын æндæр исты æфсон ссардтаис. Исчи 
дæ топпы дзыхмæ æрæвæрдтаид? Мæнæн æй дæхæдæг куы 
нæ загътаис, уæд æй зонгæ* дæр нæ бакодтаин... 
— Хъазыбег Баймайы фырт, гæды ныхæстæ кæнын 
ахуыр нæ дæн æмæ мæ цæрæнбонты уый сафы. 
— Гæды ныхæстæ кæй нæ кæныс, уый хорз у, фæлæ 
æппæт аххостæ дæр ме ’ккой кæй баппæрстай, уымæй 
цыма бынтон раст нæ дæ, афтæ мæм кæсы. 
— Хъазыбег Баймайы фырт, æцæг афтæ уыди. Æз мæхи 
конд бæгæныйæ дæр расыг куы кæнын, уæд мын æнæхъæн 
агуывзæйы дзаг сæн кæдæм нуазын кодтай? 
405 

— Омæ æрмæст ды банызтай? 
— Хъазыбег Баймайы фырт, уыдонæн тайы. Уыдон 
горæтæгтæ сты æмæ йыл ахуыр сты, фæлæ мæ хуызæн 
хъæуккаг чызгæн бирæ нæ хъæуы... 
— Уæддæр æй бынтон мæн æфсон ма кæн. Кæддæр иу 
спектакль федтон, æмæ дзы аххостæ иууылдæр сылгой- 
магыл æвæрдтой. Зæххыл, дам, цыдæриддæр фыдбылызæй 
цæуы, уыдон иууылдæр сылгоймагимæ баст сты. Афтæ чи 
загъта, уый бирæ фæхъуыды кодта, стæй йæхимæ ахæм 
фарст радта: «Мæ хъуг фаднизæй фæрынчын æмæ цымæ 
уый дæр сылгоймаджы аххос уыдаид? » Иуцасдæр хъусæй 
фæлæууыны фæстæ йæхæдæг йæхицæн дзуапп радта: 
«Æвæццæгæн, алцы сылгоймаджы аххос нæу!» Уыйау ды 
дæр мæн бынтон зылынджын ма кæн, кæннод хъуыддагмæ 
æз æндæрырдыгæй дæр бацæудзынæн. 
Мæ фæстаг ныхæстæ Минтæйы дисыл бафтыдтой æмæ 
мæ бафарста: 
— Хъазыбег Баймайы фырт, кæцырдыгæй? 
— Кæцырдыгæй куы зæгъай, уæд — Реутовойы ’рдыгæй. 
— Хъазыбег Баймайы фырт, уый кой ма кæй дзыхæй 
ссæуа...— йæ лæгъстæгæнæг æвзаджы æххуысмæ та фæ- 
дзырдта Минтæ.— Уыцы хабар дæу йедтæмæ ничи зоны 
æмæ йæ макæмæнуал радзур, кæннод мыл къуыппæн зарæг 
скæндзысты... 
Реутовойы хабар мын Минтæ, Мæскуыйы йæ ахуыр 
кæронмæ куы фæцæйхæццæ кодта, уæд радзырдта. 
Цæвиттон, Литературон институты ахуыр кæнгæйæ 
Минтæмæ уазæгуаты ныццыдысты йæ хъæуккаг чызджытæ 
æртæйæ. Цалдæр боны цы дуканийы къæсæрæй нæ бака- 
стысты, ахæм нал баззад. Æлхæдтой æмæ æлхæдтой. Сæ 
зæрдæ куы ницæмæуал æхсайдта, уæд поездмæ билеттæ 
райстой. Хъуыдис ма сæ сæ дзаумæттæ бафснайын. Чыз- 
джытæн чумæдантæ нал фаг кодта æмæ ногтæ æлхæнын 
сæ зæрды уыд, фæлæ сæ Минтæ нæ бауагъта, мæ мады- 
фсымæрмæ мын дыууæ чумæданы ис æмæ уæ фаг уыдзыс- 
ты, зæгъгæ. «Æмæ нын нæ байрæджы уыдзæн?» — ба- 
фарста чызджытæй иу. Минтæ йæ сахатмæ æркасп «По- 
езды цæуынмæ ма æртæ сахатæй фылдæр ис. Мæ мады- 
фсымæр Таганкæйы метройы цур Реутовойы уынджы 
цæры. Таксийы ардыгæй уырдæм сахаты ’рдæджы цыд 
йедтæмæ нæу». 
Куыддæр æмдзæрæнæй рахызтысты, афтæ такси сæ 
размæ фæци æмæ йæ фæурæдтой. «Реутовомæ!» — бар- 
дзырд дæттæгау фæкодта Минтæ. Шофыр уыцы-иу 
406 

схуыст фæласта æмæ уæрæх уынджы фæдисмæ тындзæ- 
гау чи тахт, уыцы машинæты нымæц иу фылдæр фæкод- 
та. Сахаты æрдæг ныхæсты фаг дæр уыди æмæ дзы чыз- 
джытæ æнæфæпайдагæнгæ куыд фæуыдаиккой! Иу заман 
Минтæ йæ сахатмæ æркаст æмæ йæм фæндаг æгæр даргъ 
фæкаст, цы! — таксистæн бамбарын кодта, поездмæ нæ 
билеттæ æлхæд сты, æмæ дæ цыдыл бафтау, зæгъгæ. 
Шофыр, æвæццæгæн, куыд æмбæлд, афтæ скъæрдта, фæлæ 
йæм чызджы ныхæстæ дæр бахъардтой æмæ кæд бынтон 
æдас нæ уыд, уæддæр йæ цыд фæтагъддæр кодта. Куыд 
фылдæр рæстæг цыд, афтæ бæлццæттæ тынгдæр тыхсты- 
сты. «Кæуылты нæ ласыс, дæ хорзæхæй? — сбустæ йыл 
кодта Минтæ.— Æз Реутовомæ таксийы арæх фæцæуын 
æмæ фæндагыл ахæм хæдзæрттыл никуы сæмбæлдтæн». 
Шофыр æй дарддæр дзурын нал бауагъта. Загъта йын, 
цæмæй æнцад бадтаид. Реутово мын сымах амонын нæ 
хъæуы, куы ныххæццæ уæм, уæд, дам, уын æз зæгъдзынæн. 
Цас ма рауадаиккой, Хуыцау йæ зонæг, афтæ маши- 
нæйы цыд фæсабырдæр. Шофыр йæ къухæй размæ аца- 
монгæйæ сдзырдта: «Мæнæ уын Реутово! Кæцы уынгмæ 
уæ цæуын хъæуы? Чызджытæ фæуыргъуыйау сты. Минтæ 
йæ гæндзæхтæ сцагъта: «Сæнттæ цæгъдыс æви нын æды- 
лытæ ’нхъæл дæ? Ай цавæр Реутово у? Мах Мæскуыйы 
Реутовойы уынг хъæуы. Уый та Таганкæйы метройы цур 
ис!» Ныр та шофыр фæуыргъуыйау: «Æмæ уыл уæд дзых 
нæ уьгдис? Æз та афтæ банхъæлдтон Реутовойы горæтмæ 
цæут æмæ уæ Реутовойы горæтмæ æрластон». Ноджы ма 
Минтæ, æхца сæ цас фидын хъæуы, уый куы базыдта — 
121 сомы — уæд æй скæуынмæ бирæ нал хъуыд: «Мах 
мæгуыр студенттæ стæм, æртæ сомы йедтæмæ нæм нæй 
æмæ нæ фæстæмæ, кæцæй раластай, уырдæм уæддæр 
алас!» 
Шофырæн ма цы гæнæн уыд æмæ сæ, кæцæй раласта, 
уырдæм нæ, фæлæ Таганкæмæ бахæццæ кодта, се ’ртæ 
сомы дæр сын нал бакуымдта, афтæмæй. Æртæ сомы 
сæхицæн баззадысты, дæс туманы аргъ билеттæ та сæфгæ 
фæкодтой... 
Минтæ цыфæнды куы фæдзуры, уæддæр ын фæлмæн 
хъæлæс вæййы. Уыимæ, цыма алкæй цур дæр истæмæй 
фæрæдыд, йæхи афтæ фæдары. Реутовойы кой йын куы 
скодтон, уæд та йæ хъæлæс бынтон асаст. Йæ алы ныха- 
сы дæр зынди лæгъстæйы фæд. Афтæмæй та Реутовойы 
хабæрттæ æмбисондæн дзуринаг уыдысты, ахудын дæр 
сыл æмбæлди, фæлæ дзы худинагæй ницы уыд. Уæддæр 
407 

Минтæ йæхи фæдзæхста, макæмæн сæ радзур, зæгъгæ, 
мын лæгъстæ кодта æмæ йын загътон: 
— Уæдæ ды дæр Минводы хабæртты мæн азымджын 
мауал хон. 
Минтæйы цæсгомыл цавæрдæр рухсы тынтæ сæхи ахаф- 
той, йæ мидбылты бахудт æмæ разыхуызæй дзуапп радта: 
— Баныхас кодтам, Хъазыбег Баймайы фырт!.. 
XI 
Нæ хъæуы цæрджытæ иууылдæр Уæлладжыры комæй 
ралидзджытæ сты, фæлæ уæддæр дыууæ дихы кæнынц: 
иутæ дзы сты Цæрадзонтæ, иннæтæ — Сидæмонтæ. Уымæ 
гæсгæ кувгæ дæр дыууæ дзуарæн кæнынц, ома дзы ал- 
кæмæн дæр ис йæхи кувæндон. Цæрадзонтæ дæр æмæ 
Сидæмонтæ дæр сæ дзуæртты нæмттæ уыцы-иу афон æры- 
мысынц — рухæны мæй. Цæрадзонты куывд хуыйны 
Сидæн, Сидæмонты куывд — Ичъына. Мæ фыдæлтæ Цæра- 
дзонтæ кæй уыдысты, уый æз гыццылæй нырмæ хъуыс- 
тон. Цæрадзонтæй йæхи чи хуыдта, уыдонæй-иу иуæй- 
иутæ сæ ноггуырд лæппутыл Цæрадзон-ном дæр сæ- 
вæрдтой. Æз дзы нæхи мыггаджы дæр дыууæ Цæрадзоны 
зонын. Хъæуы ма куы цардыстæм, уæд-иу Сидæны 
куывдты æдзухдæр архайдтон. Кæд ма исты хъуыды 
кæнын, уæд иу хатт нæхæдæг фысым дæр уыдыстæм. 
Фысым та-иу афтæ æвзæрстой: куывд-иу кæронмæ 
фæцæйхæццæ кодтаид, афтæ-иу хæлттæ сæппæрстой, ома 
иннæ аз фысымы рад кæмæ ’рхаудзæн æмæ куывд кæмæ 
уыдзæн, уый сбæлвырд кæныны тыххæй. Кæй хал-иу 
схауд, уымæ-иу нуазæн æмæ сгуы радтой æмæ-иу уырды- 
гæй фæстæмæ фысымы æфсæрм бацыди: йæхи-иу цæттæ 
кæнын райдыдта иннæ азы фæззæгмæ. 
Сидæны тыххæй æмбисæндтæ дæр баззади. Сидæн 
Мыкалгабырты кувæндон у. Таурæгъ куыд дзуры, афтæ- 
мæй кæддæр адæмыл рын сыстад æмæ цагъды кодтой. 
Низ комыл рæбынмæ пырхгæнгæ цыд æмæ йæ фæндагыл 
кæуылдæриддæр æмбæлди, уыдон цæвæгæй кæрдæгау 
карста. Уыимæ рын цыди сау гæдыйы хуызы æмæ иу афон 
бахæццæ, Цæрадзонтæ кæм цардысты, уыцы хъæутæм. Уый, 
дам, Цæрадзонты дзуар Мыкалгабыр куы ауыдта, уæд 
цæргæс фестад, гæдыйыл йæхи рауагъта, йæ дзæмбытæ 
дзы > фæсагъта æмæ арвмæ бæрзонд стахт. Айнæг къæ- 
дзæхыл æй æрæппæрста æмæ халоны айкау ныппырх. 
Афтæмæй дзуар йæ кувæг адæмы мæлæтæй фервæзын 
408 

код^а. Æвæццæгæн, уымæн фæзæгъынц: «Мыкалгабыртæ 
Цæрадзонтæн цы ’ххуыс бакодтой, ахæм æххуыс сымахæн 
дæр бакæнæнт!» 
Ис ма æндæрхуызон таурæгъ дæр. Цыма Цæрадзонтæм 
стыр куывд уыди. Авдаздзыд гал аргæвстой, æмæ кусарт 
дынджыр цуайнаджы фыхт. Сæ хæйрæджы хай, дам, калм 
фестади æмæ фыцгæ аджы йæхи ныппæрста, цæмæй адæм 
маргхъæстæ хæринагæй фæцагъды уыдаиккой. Уый, дам, 
халон йедтæмæ ничи федта æмæ, дам, уый дæр фыцгæ 
аджы йæхи ныппæрста. Адæмæй хъуыддæгтæн ничи ницы 
базыдта, фæлæ, халон цы аджы ныххауд, уымæй ма куыд 
бахордтаиккой æмæ цуайнаг афæлдæхтой. Фыдтимæ канд 
халон куы нæ разынд, фæлæ ма дзы калм дæр куы фед- 
той, уæд бамбæрстой, халон сæ кæй фервæзын кодта æмæ, 
дам, уæдæй нырмæ Цæрадзонтæ халонæн кувынц. 
Ичъынаимæ баст таурæгъты дæр ис калмы кой: Ичъы- 
найы калмау уæлæуыл баззай, зæгъгæ, фехъусын , фæлæ 
афтæ цæмæн фæзæгъынц, уымæй бирæты фарстон, æрмæст 
дзы рæстмæ дзуапп никæмæй фехъуыстон. Дзенагойыл 
ма мæ зæрдæ дардтон æмæ мын уый дæр ацы фарсты йе 
’нæбондзинадыл басаст. Сидæны хабæрттæ мын-иу уымæй 
размæ дæр арæх кодта. Хъусынæй-иу æм нал æфсæстæн, 
афтæ рæсугъд-иу дзырдта. Иу бон та Дзенагоимæ фем- 
бæлдыстæм мæ цæхæрадоны. Зымæг ма йæ тæккæ тынгыл 
уыди, афтæ мын зæрдæ бавæрдта, æз, дам, дын дæ фæт- 
къуытыл хæрзмыггаг дыргъы къалиутæ бафтаудзынæн. 
Æвæццæгæн, Дзенаго къухы куыстæй цы нæ зоны, ахæм 
зын ссарæн у. Дыргъы къалиутæ æфтауынмæ дæр арæх- 
сы, уый мæ фæсонæрхæджы дæр никуы ’рцыдаид, æнæн- 
хъæлæджы нæм ныхас куы нæ рауадаид, уæд. 
Дзенагойæ, зæрдæ мын цы хъуыддагæй бавæрдта, уый 
нæ ферох æмæ, куыддæр фæуалдзæг кодта, афтæ иу хуы- 
цаубон цæхæрадонмæ ацыдыстæм. 
Цæхæрадоны æппæт къуымтыл дæр зылд куы фæци, 
уæд йемæ цы хæрзмыггаг фæткъуыйы къалиутæ схаста, 
уыдон мæ æндæразы сагъд бæлæстыл æфтауын байдыд- 
та. Къухæй дæсны адæймагмæ кæсынæй хуыздæр мæм 
ницы кæсы. Йæ алы арæхстджын æвнæлдæй дæр мын 
цыдæр циндзинад æрхæссы. Цыма дзы мæ цæст кæй нал 
фæисын, йæ куыст хорз уымæн фæцæуы, цæмæдæр гæсгæ 
афтæ фæнымайын. Цалынмæ Дзенаго фæстаг тала баны- 
хæста, уæдмæ дзы мæ цæст атонын мæ зæрдæ нæ ба- 
куымдта. Æхсызгондзинад мын хаста йæ арæхстдзинад, 
йæ зæрдиаг архайд. 
409 

Цæстуарзон куыст чи фæкæны, уый алцæмæй дæр 
бæрæг вæййы. Фæлæ иугæр æнæбары архайы, зæгъгæ, уæд 
дæр æй æнцонæй раиртасдзынæ. Йæ цæстæнгасæй, йе 
змæлдæй, кусæнгæрзтæ йæ коммæ куыд кæсынц, растдæр 
зæгъгæйæ та — куыннæ кæсынц, уымæй. Куы йын дзы иу 
æрхауы, куы иннæ йæ коммæ нæ бакæсы, афтæмæй та 
куыстæн рæстмæ ацæуæн куыд ис! Дзенаго раст хирур- 
джы хуызæн архайдта. Бæласы зæнг цыма адæймаджы 
гуыр уыди, къалиутæ та — йæ къабæзтæ, уыйау дзы ал- 
кæцымæ дæр кодта фæлмæн æвнæлд. Гыццыл къалиуы 
лыггаг-иу стырдæры фазы афтæ дзæбæх сфидыдта æмæ- 
иу æм лæг кæсынтыл фæци. Уый фæстæ-иу æй хæцъилы 
нарæг уадздзагæй æнгом тухын райдыдта. Астæуæй ма- 
иу цы хъæдгом зынд, уый-иу мыдадзæй айсæрста æмæ-иу 
«операци» кондыл нымад æрцыд. 
— Куывды хæринаг дыргътæ куыд æрзайа дæ ногныхæст 
къалиутыл, ахæм арфæ Цæрадзонты Мыкалгабыртæ ракæ- 
нæнт! — йæ астæу сраст кæнгæйæ загъта Дзенаго. 
— Ды дæр дæ къухтæ фæрнæй фæдар æмæ не ’ппæты 
дæр Сидæны хорзæх уæд. 
Дзенагойæн Сидæны коймæ йæ зæрдæ барухс: 
— Фæстаг хатт ма дзы куы уыдтæн, уæдæй нырмæ дæс 
æмæ ссæдз азы рацыд. 
— Сидæны кой ма мын амæй размæ дæр кодтай, фæлæ, 
кæм ис, уый нæ зонын. Уартæ Цъуалыйæ иуцасдæр куы 
бауайай, уæд уым Мыкалгабырты кувæндоны бын иу хатт 
æмæ дыууæ хатты не ’рлæууыдтæн, йæ ном дæр ын бирæ 
хæттыты ссардтон, фæлæ, ды цы Сидæны бын уыдтæ, уый 
кой дæу йедтæмæ никæмæйма фехъуыстон. 
— Æмæ йæ нæ фехъусдзынæ, уымæн æмæ йæ ныртæк- 
кæйы адæмæй ничиуал зоны. Æз дæр дзы æртæ хатты 
йедтæмæ нæ уыдтæн. Алы аз дæр ын гал нывонд кодтой. 
Къæдзæхтыл æм дзæвгар ссæуын хъæуы. Махæн цалдæр 
лæппуйæ нывонд гал нæ бæрны бакодтой. Хъуамæ йæ 
дзуары бынмæ скодтаиккам. Нæ дæ бауырндзæн: уымæй 
размæ йе ’мгæрæтты дæр никуы ауад, афтæмæй йæхæдæг 
нæ разæй цыди. Кувæндонмæ куы схæццæ, уæд дынджыр 
нæзы бæласы бын цардахъы цур æрлæууыд æмæ 
æнхъæлмæ каст. 
Цардахъ цы у, уый нæ зыдтон æмæ Дзенагойы бафар- 
стон. 
— Цардахъ у кувæн хæдзар,— дзуапп мын радта Дзе- 
наго»,— йæ иу хай зæххы бын, йе ’ннæ хай — зæххы уæле. 
Иууылдæр хъæдæй арæзт уыд; йæ царæй, йæ къулæй, 
410 

хъæдæй уыдысты йæ фынгтæ, йæ бандæттæ. Рекомы хуы- 
зæн дзы иу зæгæл дæр никуы уыд 
— Уырдæм иу хатт уæддæр искуы бацу, уæд æвзæр 
бæргæ нæ уаид,— мæхицæн дзурæгау загътон ныллæг 
хъæлæсæй. 
— Мæнæн уыцы хъуыддаг бакæнын мæ зæрды тынг 
рагæй ис, фæлæ мæ къухы абоны онг нæма бафтыди. 
— Кæм ис, уый ма базондзынæ? Афтæ куы зæгъыс, 
къæдзæхтыл æм хæрдмæ бирæ цæуын хъæуы, ноджы дзы 
кæд рагæй нал уыдтæ, уæд.. 
— Базондзынæн. Стæй немæ искæй дæр ахондзыстæм. 
Мæ кайыс Цъуалыйы хъæдгæсæй кусы æмæ уый фæндæгтæ 
хорз зоны. Нырма раджы у, фæлæ ныл сæрд дзæбæхæй 
ралæууæд, æндæр мæнæн нæ фыдæлты кувæндон æнæба- 
бæрæггæнгæ нæй! 
— Мæн дæр бæргæ фæнды. 
— Омæ иумæ ацæудзыстæм. 
Дзенагойы ныхæстæ мæ зæрдæйæ нал хицæн кодтой. 
Сæрд ралæууыд. Мæй æмæ ма дзы æрдæг цæугæ дæр 
ракодта, фæлæ Дзенаго хъусæй лæууыд. Æнхъæлдтон, 
зæрдæ цæмæй бавæрдта, уыцы хъуыддаг дзы ферох. 
Лæгмæ цы фæндтæ вæййы æмæ зæрдæтæ цæмæй февæ- 
ры, уыдон иууылдæр æххæстгонд куы цæуиккой, уæд 
адæймагæй амондджындæр нæ уаид, уымæн æмæ йын 
зæххыл æнæкондæй ницы заид. Нæ худти Дзенагойыл 
дæр мæ зæрдæ. Чи зоны, ферох дзы. Кæд дзы нæ ферох, 
уæддæр æрæджы нæма баци: сæрды æмбис ма разæй 
уыдис. Сидæны хабар ын йæ зæрдыл æрлæууын кæнынмæ 
дæр цалдæр хатты рахъавыдтæн, фæлæ та-иу мæхиуыл 
фæхæцыдтæн. 
Фæстæдæр куыд рабæрæг, афтæмæй раст бакодтон. 
Иу бон мæм мæ кусæн уатмæ æрбацыд æмæ ныхас 
йæхæдæг райдыдта: 
— Ауалдзæджы цæуыл дзырдтам, уый ма хъуыды кæ- 
ныс? 
Цæуыл, зæгъгæ, йæ куы бафарстон, уæд мын загъта: 
— Сидæнмæ цæуын дæ нæ ферох? 
— Бæргæ мæ нæ ферох... 
— Уæдæ дæхи цæттæ кæнын райдай. 
— Æмæ мæ цы цæттæ кæнын хъæуы? 
— Уæлæдарæсæй, къахыдарæсæй хъуамæ алцæмæй дæр 
рæвдз уай. 
— Уыдон æнцон рæвдзгæнæн сты бæргæ. 
— Æз мæ кайысимæ ныхас кодтон æмæ нæм æнхъæлмæ 
411 

кæсы. Чи зоны, хъуамæ немæ дæр ссæуа. Дæсны цуанон у 
æмæ нын кæд иу сычъи дæр æрфæлдахид... 
Ахæм ныхæстæ балцы размæ бирæтæ фæкæнынц. Уæл- 
дайдæр кæсагахсынмæ кæнæ цуаны цæугæйæ. Адæймаг 
йæхицæн бирæ цæмæйдæрты бавæры зæрдæ, фæлæ рацæй- 
рабон вæййы, æмæ ныхæстæ ныхæстæй баззайынц. Гол- 
ладжы дзаг кæсæгтæ æрцахсыныл йæ зæрдæ чи фæдары, 
уый, чи зоны, æмæ тъепайыл дæр нал фæхæст вæййы, 
æрсытæ æмæ сæгуыттæ амарыны ныфсæй чи ацæуы, уый 
та ма йæхи дæр тыххæй æрхæссы. 
Дзенагойы ныхæстыл тынг нæ баууæндыдтæн, фæлæ 
балцы хабар кæй сног, уымæй мæ зæрдæ барухс. 
— Кæд хъуамæ ацæуæм? 
— Æз ма иу хатт мæ кайысимæ фембæлдзынæн. Цæ- 
уыл баныхас кæнæм, уый дын зæгъдзынæн. 
— Цæмæй ма дæ бафæрсынмæ хъавын, мемæ ма иу 
лæппуйы куы рахонон, уæд исты хъыгдары? 
— Иу нæ, фæлæ фылдæры дæр рахон, æрмæст иу ма- 
шинæйæ фылдæр куыд нæ уæм, афтæ. Мæ кайыс мын иу 
машинæйæ йедтæмæ зæрдæ нæ бавæрдта. 
— Машинæ хъуаг не суыдзыстæм. Мæхи машинæ дæр 
акæндзынæн. 
— Уæд нын алкæй фаг дæр уыдзысты. 
— Мемæ рахонынмæ кæй хъавын, уый ды дæр хъуамæ 
зонай. Йе ’цæг ном Дженалдыхъо хуыйны, фæлæ йæ мах 
иууылдæр Генæйæ зонæм. Институты иумæ ахуыр код- 
там. Телевизорæй арæх куы фæдзуры, Ирыстоны хæхты 
кæм не ’рзылд, ахæм нал баззад. 
— Бусаты Генæйы кой кæныс? 
— Зоныс æй? 
— Куыннæ йæ зонын?! Телеуынынады куы куыстон, 
уæд мæ хуыздæр æххуысгæнджытæй иу куы уыд. 
Дзенаго телеуынынады кæй куыста, уый ма мæнæй 
рох дæр фæци. Раст зæгъын хъæуы, бирæ дзы нæ бафæс- 
тиат, фæлæ хорз равдыстытæ кæй арæзта, уый мæ зæрдыл 
бадардтон. Мæн æххуысмæ дæр-иу фæдзырдта. Исты кол- 
хоз кæнæ совхозæй-иу хуызисæгæн фæндзгай-æхсæзгай 
къамтæ сисын кодта æмæ-иу мын, уыдон кæрæдзиуыл чи 
бабастаид, ахæм ныхæстæ ныффыссын кодта. Æз теле- 
уынынады куыстæн ницы ’мбарын, зæгъгæ-иу ын бæргæ 
загъ/гон, фæлæ мæм никуы байхъуыста. Къамтæ-иу мæм 
æрæрвыста æмæ ма-иу мæнæн дæр цы гæнæн уыд. Куыд 
зыдтон, афтæ ныффыссыныл-иу бацархайдтон, кæд-иу 
412 

дзы фæстæдæр бирæ ивддзинæдтæ раиртæстон, уæддæр. 
Мæ фæллойы тыххæй-иу æхца куы райстон — исгæ та- 
иу ракодтон, цасмæ æнхъæлмæгæсæн уыд, уымæй 
фылдæр,— уæд-иу фырæфсæрмæй цы фæуыдаин, уый 
нал зыдтон. Цыма искæмæй лæвар æхца истон, афтæ 
мæм каст. Мæ хъуыдытæ-иу Дзенагойæн бамбарын код- 
тон, фæндыди мæ, къамтæ мæм куынæуал æрвыстаид, 
уый, фæлæ мæ сдзырд никуы бауагъта. Æрвыста æмæ 
мæм сæ æрвыста... 
— Хорз лæппу у. 
— Ма мын æй амон. Æз æй дæуæй æвзæрдæр нæ зо- 
нын. 
— Институты йæ куыст ахæм хъуыддæгтимæ баст у 
æмæ хъуамæ фысгæ дæр исты ныккæна. 
— Уымæй раст зæгъыс. Немæ йæ рахоныны зонд дæм 
кæй æрцыд, уымæй мын цыма цыдæр хорзы бацыдтæ, афтæ 
мæм кæсы. Генæимæ мах хæххон фæндæгтыл дæр ауа- 
дыстæм. Суанг ма йын Куырттаты комы цы хæдзар ис, 
уым дæр бахсæвиуат кодтон. Æз та кæй рахонынмæ хъа- 
вын, уый зоныс? — фæрсæджы каст мæм æрбакодта Дзе- 
наго,— æмæ йæхæдæг мæ бæсты, бæлвырд нæ, фæлæ 
уæддæр дзуапп радта: — Ницы хуызы йæ базондзынæ 
æмæ дын æй мæхæдæг зæгъын: Дзыбыны. Уадз æмæ йæхи 
цæстытæй фена, нæ фыдæлтæ кæм цардысты æмæ цы 
зæдтæн куывтой, уыдоны кувæндæттæ. Кæннод æм хъус, 
уæд æдзух «мæ хъæу», «мæ хъæу» кæны, цыма иннæтæй 
иу дæр хъæуæй дæр нæ рацыди æмæ къуылдым дæр нæ 
федта. 
— Ахæм дард ранмæ ацæуын æй бафæнддзæн? 
— Фæнды йæ. Айфыццаг ын дæс æмæ ссæдз азы раз- 
мæйы хабæрттæ кодтон æмæ, дам, æз дæр ацæуин уæ фы- 
дæлты кувæндон фенынмæ. 
— Нæ зонын, искуы-иу хатт нæ колхозæн феххуыс 
кæнынмæ куы фæхонынц, уæд ын йæ низтæ нымайынæн 
иу къухы æнгуыдзтæ нал фæфаг кæнынц. 
— Хин æмæ кæлæн кæй у, уый нæма базыдтай? Дзæби- 
дырæй æнæниздæр у. Уæдæ ма-иу æм кæс, кæддæра хо- 
хыл хæрдмæ лæппуйæ цæрдæгдæр не згъорид... 
Дзенагомæ бирæ æнхъæлмæ кæсын нæ бахъуыд. Уыцы 
изæр мæм нæхимæ телефонæй æрбадзырдта æмæ мын 
загъта, йæ кайыс нæм хуыцаубон райсомы фараст саха- 
тыл Мызурыбын кæй æнхъæлмæ кæсы. Æз дæр хъуыд- 
дæгтæ дардмæ нал аргъæвтон, Генæйæн фехъусын код- 
тон, цæмæй йæм Хуыцаубонмæ мацы фæндтæ уа. 
413 

Майрæмбоны ма Дзенагоимæ ноджыдæр иу хатт фем- 
бæлдыстæм. Дзыбынмæ дæр фæдзырдтон, æмæ нæ балцы 
хабæрттыл бæстон æрныхас кодтам. 
— Дзуары бынмæ кæй цæуæм, уый нæ хъуамæ рох ма 
уа,— загътон æз. 
— Æнæмæнг афтæ,— мæ ныхас йæ зæрдæмæ фæцыд 
Дзенагойæн.— Йæ боны куы ацыдаиккам, уæд бæргæ хуыз- 
дæр уыдаид, фæлæ ницы кæны. Дзуармæ сыгъдæгзæрдæйæ 
куы кувай, уæд æм дæ ныхæстæ кæдфæндыдæр фехъуыс- 
дзысты. Хуыцауы фæндæй ардыгæй иннæбонмæ рæстæг 
нæ фехæлдзæн. Ахæм рæстæджы та хæхтæм абалц кæнын 
удыбæстæ у. 
— Кувинæгтæ нæхимæ сцæттæ кæндзысты,— Дзена- 
гойы ныхас фæудыл банымайгæйæ сдзырдтон æз.— 
Æртæ уæлибæхы, æртæ æртæдзыхоны æмæ æртæ фæрс- 
чы... Æрмæст нæм ирон арахъхъ дзаг у, водкæ нæм ис, 
фæлæ... 
— Ирон арахъхъ дæр ссардзыстæм,— ныхас йæхимæ 
айста Дзенаго.— Ницæуыл стыхсдзыстæм. Суанг ма нæм 
ирон сыкъатæ дæр уыдзæн. 
Дзенагойы ныхæстæ мæ хъуыдытыл бафтыдтой. Сы- 
къатæ рахæссын йæ зæрды кæй æрæфтыд, уый мын æхсыз- 
гон уыд, уæлдайдæр, йæхæдæг куыд зæгъы, кæд ахæмтæ 
сты, уæд. Уæвгæ мæм хъуамæ йæ ныхæсты рæстдзинад 
дызæрдыгдзинад ма ’взæрын кæна, уымæн æмæ йыл мæнг 
дзуры, зæгъгæ, никуыма фæгуырысхо дæн. Иуæй-иу хатт 
ма æгæр æргомдзырд дæр вæййы — цыфæнды чысыл 
рæдыд йæхицæн дæр чи нæ бары, уый ма йæ иннæтæн 
куыд хъуамæ ныббара?! 
— Дзыбын, хъуыддæгтæ дын иууылдæр æмбæрстгонд 
сты? 
Дзыбын, æвæццæгæн, ахæм фарстмæ не ’нхъæлмæ каст 
æмæ, мæнмæ гæсгæ, йæ бынаты чысыл фестъæлфæгау 
кодта. 
— Хуыцаубоны авд сахатыл мæнæй-уый нæ куысты 
дуармæ цæттæйæ лæудзæн, — дзуапп раттыныл зына- 
нæзына афæстиат уæвыны фæстæ, цас æмбæлд, уымæй 
хъæрдæрæй загъта Дзыбын. 
— Генæйæн дæр ма иу хатт куы зæгъис,— мæнырдæм 
разилгæйæ сдзырдта Дзенаго. 
— Изæры ма йæм бадзурдзынæн. 
Хуыцаубоны куы райхъал дæн, уæд балкъонмæ ра- 
уадтæн æмæ арвмæ скастæн. Иу мигъы цъуппыл дæр дзы 
мæ цæст куы не ’рхæцыд, уæд мæ риуыдзаг сулæфыдтæн 
414 

æмæ мæхи рæвдз кæнынмæ фæдæн. Уæвгæ мæ уыйас рæвдз 
кæнын дæр ницы хъуыд. Мæ сæйраг хъуыддæгтæ аразæг 
Тимæ уыд æмæ дысон бонмæ мæ куыст кодта. Хуыны 
тæбæгътæ урс хæцъилты тыхтæй фынгыл цæттæйæ лæу- 
уыдысты. Мæ дзаумæттæ дæр мæм хызыны æвæрдæй 
къæсæргæрон æнхъæлмæ кастысты. 
Авд сахаты фынддæс минуты хъуаг уыд, афтæ мæ куыс- 
ты дуармæ лæууыдтæн. Мæн йедтæмæ дзы куы ничима 
уыд, уæд фæтарстæн, кæд, зæгъын, æгæр раджы цыд 
фæдæн. Мæ сахатæн ныллæууынæй фæтарстæн æмæ йæ 
мæ хъусыл авæрдтон: йæ цъыкк-цъыкк уыцы зæллангæй 
цыд. Уалынмæ тигъæй æрбазындысты Дзенаго æмæ Дзы- 
бын. Сæ фæстæ уæлæрдыгæй æрцæйцыд Генæ. Æппæты 
разæй кæй фæдæн, уымæй мæхицæй разыйæ баззадтæн. 
— Дыууæ машинæйы нæ истæмæн хъæуы? — бафарста 
мæ Дзенаго,— цыппар йедтæмæ куы нæ уыдыстæм, уæд. 
— Фалæ дæр нæ бахъæудзæн машинæтæ. Дæ кайы- 
симæ ма исчи куы уа, уæд та?.. 
Дзенагойы зæрдæмæ мæ ныхæстæ фæцыдысты: 
— Уымæй раст зæгъыс. 
Цыдæр лыстæг хъуыддæгты тыххæй ма горæты иу- 
цалдæр ранмæ бауадыстæм, стæй, срæвдз стæм, зæгъгæ, 
куы загътам, уæд Дзыбыны зæрдыл æрлæууыд, йæ ре- 
зинæ цырыхъхъытæ рахæссын æй кæй ферох æмæ та 
уырдæм дæр базылдыстæм. Цæвиттон, Мызурыбынмæ 
фараст сахатыл бахæццæ уæвыны бæсты Дзенагойы кайы- 
сы дуармæ æрлæууыдыстæм дыууадæсæм сахатыл. Лæг 
сæхимæ нæ разынд. Йæ бинойнаг куыд радзырдта, аф- 
тæмæй, дам, уæм фенхъæлмæ каст æмæ куы нæ зындыс- 
тут, уæд уæллаг сыхмæ чызгæрвыстмæ ацыд. 
Дзенагойæн хъыг уыд ахæм ныхæстæ фехъусын, фæлæ 
дзургæ ницы скодта. Чызг чи ’рвыста, уыдон ын зонгæ 
уыдысты æмæ шофырæн, кæдæм цæуын хъæуы, уый ба- 
цамыдта. Æрыдоныдоны сæрты дынджыр хиды галиу фарс 
бауромын кодта, йæхæдæг фаллаг фарсмæ бахызт æмæ 
рахизырдæм фæзылд. Мах Генæимæ машинæйæ рахыз- 
тыстæм, доны рахизфарс бæрзонд къуыбыргондыл æрлæу- 
уыдыстæм. Бынæй Æрыдоны æрра уылæнтæ размæ абухгæ 
бырстой æмæ сæ уынæрæй кæрæдзийы ныхас дзæбæх нал 
хъуыстам. Нæ фарсмæ йæ пæлæхсар къалиутæ фæй- 
нæрдæм уæрæх айтыгъта дынджыр æнгузбæлас. Йæ къа- 
лиуты фылдæр хай доны сæрмæ æрзæбул. 
— Цымæ ацы æнгузæй исты пайда ис? — дзурын 
Генæмæ. 
415 

Уый, бæласыл йæ цæст ахæсгæйæ, загъта: 
— Æвæццæгæн æй чи сагъта, уый йын сыстыр уæвын 
æнхъæл нæ уыд. 
— Хъазыбег нæ дæ, Хуыцауы тыххæй? 
Фæстæмæ фæкастæн æмæ дзы дыууæ сылгоймаджы 
лæугæ ауыдтон. Сæ дыууæйы дæр къахæй сæрмæ сбар- 
стон æмæ сæ цыма никуы федтон, афтæ мæм фæкаст. 
— Нал та мæ зоныс? 
Ахæм хабæрттæ мыл арæх æрцæуы. Мæ хæстæджытæй 
искæимæ зианы кæнæ цины хъуыддаджы базонгæ вæййын, 
стæй йæ цалдæр азы нал фенын æмæ та уый фæстæ æнæн- 
хъæлæджы куы фембæлæм, уæд æй, кæй зæгъын æй хъæуы, 
нал базонын. Адæм се ’ппæт иухуызон не сты. Иутæ, цы 
феной, уый сæ никуыуал ферох вæййы. Иннæтæн та, иу 
хатт нæ, фæлæ цалдæр хатты фенын дæр фаг нæ вæййы. 
Иу адæймагæй æз ахæм дæн. Мæ цæстæй цы фенон — 
уæлдайдæр иу хатт — уый сæры нæ ныффидар вæййы, йæ 
хуыз уайтагъд æрбайсæфы æмæ бирæтæм, цыма барæй 
фæкæнын, афтæ фæкæсы. 
Сылгоймæгтæй иу мæ чындз разынди, иннæ — йæ хо. 
Дыууæйыл дæр, кæй зæгъын æй хъæуы, фембæлдтæн, 
фæлæ мæм сæхæдæг куы нæ сдзырдтаиккой æмæ мын сæхи 
куы нæ бацамыдтаиккой, уæд сæ нал базыдтаин. 
Уыдон хиды фале фесты, афтæ, Дзенаго цы уын- 
джы фæхæрдмæ кодта, уырдыгæй æрзынд бæрзондго- 
мау лæппу-лæг, йæ сæрыл хъæзын къусы хуызæн тым- 
был къуырф гуырдзиаг худ. Хуымæтæджы бæлццон кæй 
нæ уыд, уый бамбæрстон, уымæн æмæ комкоммæ махмæ 
æрцæйцыд. Дзæвгар нæм куы ’рбаввахс, уæд æй базыдтон: 
не ’рвадæлты лæппу. Нæ къухтæ нын райста. Нæ дарæсмæ 
нын бæстондæр куы ’ркаст, уæд нæ бафарста: 
— Кæдæмдæр сфæнд кодтат... 
Нæ хабæрттæ йын радзырдтам. Цыма, чи ’мбæлы, ахæм 
хъуыддаг кæнæм, афтæ йæм фæкаст æмæ мын æхсызгон 
уыд. 
— Æмæ æгæр æрæджиау нæ цæут? — йæ сахатмæ 
æркæсгæйæ бафарста ме ’рвад. 
Æз дæр мæ сахатмæ ’ркастæн. Дыууадæс сахатмæ бирæ 
нал хъуыд. 
— Бæргæ раджы рацæуинаг уыдыстæм, фæлæ фæнда- 
гыл ныкъкъуылымпытæ стæм. Цас рæстæг бахъæудзæн 
Сидæнмæ схизынæн? Æви дзы никуы уыдтæ? — бафарс- 
тон ме ’рвады. 
— Бирæ хæттыты. 
416 

— Абон ма йæм схæццæ уыдзыстæм? 
— Цæуыннæ. Сахат — сахат æмæ йæм æрдæджы цыдæй 
фылдæр нæй. 
— Уæдæ йæм æнæсхизгæ нæй. 
— Æмæ ам цæмæ лæуут? Цомут уал нæхимæ. 
— Дзенаго дæр немæ ис. Æви Дзенагойы нæ зоныс? 
— Кæй Дзенагойы? 
Бацамыдтон ын æй. 
— Куыннæ йæ зонын! Æрдæбон чысыл раздæр йæ кайыс 
ам уæлæмæ фæцæйцыд. 
— Дзенаго дæр уый агурæг ацыд. 
— Чызгæрвысты уыдзæн. 
— Чызгæрвысты ис. Йæ бинойнаг нын загъта. 
— Цы нæ ферох, уый зоныс? — мæ хъусы мын æрба- 
дзырдта Генæ.— Донгарз. Куы сдойны уæм, уæд стыхс- 
дзыстæм. 
Генæйы ныхæстæ ме ’рвад дæр фехъуыста æмæ уый 
дæр загъта, дон цæм ныккæнат, ахæм исты гарз, дам, уæ 
бахъæудзæн. 
— Æз уын ныртæккæ исты фендзынæн. 
Не ’рвадæлтæ, кæм лæууыдыстæм, уымæй галиуыр- 
дыгæй — уæвгæ уынгæн йæ рахизырдыгæй гаражтæ йед- 
тæмæ хæдзæрттæ нæ уыди — æртæ хæдзары уæлдæр цар- 
дысты æмæ уайтагъд, дæс литры кæм цæуы, ахæм боц- 
къагонд нæ цуры лæууыд. 
— Мæнæ ацы боцкъа уæ машинæйы сæвæрут,— дзуры 
мæм. — Хорз дон у, знон æй Тибæй раластон. 
Æз дæр æмæ Генæ дæр боцкъа ласыныл не сразы стæм: 
хæххон фæндæгтыл æй чи хастаид? Махæн фаг уыдысты 
хуымæтæджы целлофан донгæрзтæ æмæ нæ хъуыды ме 
’рвадæн бамбарын кодтон. 
— Ныртæккæ уын ахæмтæ дæр фендзынæн,— æмæ та, 
чысыл раздæр цы фæндагыл ацыд, ууыл фæраст. 
Хур дзæбæх æндавын райдыдта æмæ дыууæуæладзы- 
гон хæдзары чъылдыммæ аууонмæ бацыдыстæм. Иуцалдæр 
уысмы алæууыдыстæм, афтæ иумæйаг бацæуæнæй рахызт 
ныллæггомау саулагъз тынг тыппыртæ лæппу-лæг. Чи нæ 
йæ зыдта, ахæм æм доны иннæ фарсæй, чи зоны, ноджы 
хæстæгдæрæй дæр куы ’рбакастаид, уæд загътаид, иу æр- 
тиссæдз азæй йыл къаддæр нæ цæуы, зæгъгæ, афтæмæй 
та æввахсмæ æрыгонхуыз зынди. Куыд бамбæрстон, 
афтæмæй дыккаг уæладзыгæй каст æмæ мæ куы ауыдта, 
уæд æрхызт. 
14 Дзæбидыры хьул 
417 

— Дæ бон хорз, Хъазыбег! — дзуры мæм мæ номæй. 
Уымæ дæр та кæсыныл фæдæн. Мæ номæй мæм кæй 
сдзырдта, уый дæр мæм афтæ диссаг нæ фæкаст, иронау 
кæй сдзырдта, уый мæм куыд диссаг фæкаст. Сомихаг æй 
фенхъæлдтон. Сомихаг куы нæ разындаид, уæд та йæ 
æнæмæнг схуыдтаин азербайджайнаг. 
Цалынмæ кæрæдзимæ ракæс-бакæс кодтам, уæдмæ ме 
’рвад нæ уæлхъус алæууыд æмæ мæ ме ’нæзонгæ зонгæмæ 
æцæгæлон кастгæнгæ куы федта, уæд афарста: 
— Нæ йæ зоныс? 
Æз ме уæхсчытæ базмæлын кодтон. 
— Де ’мхæрæфырт дæн, стæй дæ кайыс,— лæппу йæхи 
амонынмæ фæраздæр. 
Ног та æфсæрмыйы уавæры бахаудтæн. Цыфæндыйæ 
дæр хъуамæ адæймаджы чи зоны, уыдоны йæхæдæг дæр 
зона, уæлдайдæр кæрæдзийæн хæстæг-хион куы ’ййафой, 
уæд, кæннод æй адæм æнæрвæссоныл банымайдзысты. 
Мæнмæ æнæрвæссондзинадæй кæй ницы ис, уый иннæтæ 
дæр мæхи хуызæн куы зониккой, уæд мыл, æвæццæгæн, 
никæй зæрдæ худид. Уæвгæ, иу хаттæй иннæ хатмæ кæй 
нал фæзонын, уыдонæй уайдзæфы ныхас никæмæй ма 
фехъуыстон. Иууылдæр мыл баууæндынц, æцæг сæ кæй 
нал фæзонын, фæлæ-иу сæ куы базонин, уый мæ кæй 
фæфæнды. Нæ мæм фæхæрам и мæ кайыс æмæ ме 
’мхæрæфырт дæр. Уый нæ, фæлæ дзуары бынмæ цæуæм, 
уый куы базыдта, уæд уæллаг уæладзыгмæ цыдæр æна- 
хуыр номæй сдзырдта, æмæ уайсахат рудзынгæй ракаст, 
иу-фынддæс-æхсæрдæс азы кæуыл цыдаид, ахæм чызг, 
æмæ йын барджын хъæлæсæй загъта: 
— Иу-æртæ авджы-ма водкæ радав. 
Уысмы бæрцæй бирæ фылдæр нæ рацыд, афтæ бæрзонд- 
гомау саулагъз саудзыкку чызг дзæкъулыл хæцгæ нæ 
уæлхъус алæууыд. 
Алцыдæр нæм ис, зæгъгæ, йын загътон, фæлæ мæ 
сдзырд дæр нæ бауагъта. 
Уæдмæ машинæ нæ цуры æрлæууыд. Шофыры бынаты 
чи бадт, уый рæвдзгомау рагæпп кодта, нæ къухтæ нын 
райста æмæ нын машинæмæ амоны, сбадут, зæгъгæ. Ма- 
шинæмæ бакастæн æмæ дзы фæстаг бадæны бадгæ ауыд- 
тон Дзенагойы. Йæ фарсмæ ма чидæр кæй бадт, уый не 
’рхъуыды кодтон, цалынмæ рахызт, уæдмæ. Дзенагойæн 
дæр’ма цы ’нæрахизгæ уыд æмæ иууылдæр ме ’рвад æмæ 
ме ’мхæрæфырт æмæ мæ кайысы къухтæ райстой. Генæ 
418 

чысыл дарддæр лæууыд æмæ фæстæдæр та уымæ бацы- 
дысты. 
Мæ хæстæджытæн хæрзбон загътам, æмæ шофырæй 
фæстæмæ иууылдæр фаллаг фарсмæ фистæгæй бацы- 
дыстæм. 
Дзыбын æнхъæлмæ кæсынæй бафæллад. Кæд ма цæу- 
дзыстæм, зæгъгæ, бахъуыр-хъуыр кодта, фæлæ уый дæр 
нæ балц фæтагъддæр кæнынæн ницы феххуыс. 
Дзенаго цы машинæйы æрцыд, уым шофыры бынаты 
чи бадт, уый разынд йæ кайыс, не ’рцыдмæ нын сычъи 
амаринаг чи уыд, уый. Йæ фарсмæ чи бадт, уый, куыд 
рабæрæг, афтæмæй æз дæр зыдтон. Дзенагоимæ хæрзæрва- 
дæлтæ уыдысты æмæ хъуамæ махимæ ацыдаид. Доны иннæ 
фарс дæр та иуцасдæр бафæстиат стæм. Æппынфæстаг 
машинæты сбадтыстæм æмæ араст стæм. Нузалы та æрлæу- 
уыдыстæм. Бирæ радзур-бадзуры фæстæ мæ машинæ рын- 
чындоны кæрты ныууагътам, нæхæдæг дыууæ машинæйы 
— иу ма Дзенагойы æрвад йæ зонгæйыл уынджы фембæлд 
æмæ уымæй ракуырдта — бабадтыстæм æмæ дарддæр нæ 
фæндаг дардтам. 
Æнхъæлдтон, Цъуалыйы дæр та бафæстиат уыдзыстæм, 
зæгъгæ, фæлæ уæдмæ арæнтæм цæстдарджытæ сæ бынат 
Ручъы æфцæджы бынмæ баивтой æмæ нæ иу уромæг дæр 
нæ фæци. Иу æртæ-цыппар километры ма бауадаиккам, 
афтæ, Дзенаго цы машинæйы бадт, уый æрлæууыд, йæ 
фæдыл мах дæр. Иууылдæр рахызтыстæм æмæ Æрыдо- 
ныдоны сæрты цы дыууæ æфсæн бæндæны айтынг, уый 
цурмæ бацыдыстæм. Дыууæ адæймаджы кæм цæуы, ахæм 
æфсæн уæрдонгонд фалæрдыгæй разынд. Куыд бамбæрс- 
тон, афтæмæй хъуамæ гуыдырæвæрдæй æдзухдæр доны 
рахизфарсырдыгæй уыдаид. 
— Адон мæ зæххытæ не сты,— йæхи раст кæнынмæ 
фæци Дзенагойы кайыс. 
Куыддæр æй федтон, афтæ дæр мæ зæрдæмæ нæ фæцы- 
дысты йæ митæ. Дзенаго йæхæдæг ахæм нæу æмæ мæм 
цæмæдæр гæсгæ мæ хъæуккагæн аккаг кайыс нæ фæкаст. 
Æрбацæудзыстæм, уый зыдта æмæ нæм хъуамæ бан- 
хъæлмæ кастаид. Уæд та, Хуыцау ма зæгъæд, фæлæ исты 
фыдбылызы бахаудтам. Чызгæрвыстмæ цæмæн фæтагъд 
кодта? Стæй зæрдæ куы бавæрдта, уе ’рцыдмæ уын исты 
сырд амардзынæн, зæгъгæ. Дзенагойы æрымысгæ ныхæстæ 
нæ уыдысты уыдон. Æнæмæнг йæхицæй рацыдаиккой. Ныр 
та рацæй-рабон, æмæ фаллаг фарсмæ цæуыл бахизæм, 
уый дæр нæ разынд. 
41? 

Лæг амалæн конд у, зæгъгæ, дзæгъæлы нæ фæзæгъынц. 
Цал уыдыстæм, уалæй хъуыды кодтам, авдæнхуыз чысыл 
вагон ацырдыгæй цы ’гъдауæй фæкæнæм, ууыл. Роликты 
æххуысæй æфсæн бæндæнтыл æнцонæй тылди, фæлæ йæ 
фæндаг фалæрдæм къул уыд æмæ иннæ фарс дæр уымæн 
ныллæууыд. Рæхыстæ цы дынджыр дурмæ фидаргонд 
уыдысты, уый фæйнæфарс Генæ æмæ Дзенагойы æрвад 
бацыдысты æмæ бæндæнтыл сæ уæз æруагътой. Фалæр- 
дыгæй вагонгонд йæ бынатæй фезмæлыд æмæ иу-æртæ 
метры бæрц ацырдæм æрбатылд. 
Æз куыддæр машинæйæ рахызтæн æмæ вагонгонд фал- 
лаг фарс ауыдтон, афтæ мæ ныфс асаст. Уыцы бон Си- 
дæнмæ кæй нал схæццæ уыдзыстæм, уый мæ бауырныдта 
æмæ, уавæрæй фервæзыныл чи архайдта, уыдонмæ хæстæг 
нал цыдтæн. Ахæм зондыл хæст уыд Дзыбын дæр. Уый 
фæндаджы был лæууыд æмæ цыма йæ алыфарс цытæ цыд, 
уыдонмæ æппындæр ницы бар дардта, уый хуызæн къæ- 
дзæхтæм каст æмæ, йæ цæсгомы хуыз куыд раив-баив 
кодта, уымæ гæсгæ зæгъæн уыд, æрдзы рæсугъддзинад 
æм кæй хъары, алыхуызон æнкъарæнтæ йæм кæй æвзæрын 
кæны. 
— Хæстæг-ма æрбалæуут,— дзуры нæм Дзенагойы 
æрвад.— Рæхыстыл фылдæрæй куы ’руæз кæнæм, уæд 
вагонгонд ацырдæм æрбатулдзæн. 
Генæ нарæг æмуырдыг къахвæндагыл дуры рахизфæрс- 
ты доны былмæ ныххызт æмæ дзы лыстæг синаг фанеры 
гæбазыл тыхтæй ссардта. Цыма хæзнайыл фæхæст, уый 
хуызæн æй цингæнгæйæ сдавта æмæ фæндаджы был ра- 
зил-базилыл фæци. 
— Цы агурыс? — фæрсын æй. 
— Æфсæйнаджы гæоаз куы ссарин, уæд æй синаджы 
кæроныл бабæттин, вагонгондмæ йæ баппарин, уым ис- 
тæуыл фæхæцид æмæ йæ афтæмæй ацырдæм раласик- 
кам. 
Генæйы ныхæстæ мын цыдæр ныфсы хос фесты æмæ 
йæ æз дæр бафæзмыдтон. Раздæр мæ алыфарсыл мæ цæст 
ахастон æмæ дзы мæ зæрдæ куы ницæмæй барухс, уæд 
фæндаджы былты чысыл дæлдæр ныууадтæн. Иу къу- 
дзийы бынæй мæм ферттывта цыдæр æфсæйнаджы гæбаз. 
Хæстæгдæр æм бауадтæн æмæ дзæбæх уæззаугомау лæс- 
гæр разынд. Цингæнгæ йæ фелвæстон æмæ Генæмæ дзу- 
рын: 
— Мæнæ-ма ацы æфсæйнаг фен. 
Генæ йæм æркаст æмæ йыл уый дæр бацин кодта. Тагъд- 
420 

тзгьд синаг æфсæйнаджы кæрон абаста æмæ йæ, кæм ссард- 
та, фæстæмæ уырдæм ныххызт. Уырдыгæй донмæ иу-æртæ 
метры хæстæгдæр уыд æмæ вагонгонд Æрыдоныдоны ас- 
тæумæ уæддæр куы ’рбахæццæ уыдаид, уæд æм лæсгæр 
сæппæрстæуыдаид. 
— Хæстæгдæр-ма ’рбацæут! — фæхъæр та нæм кодта 
Дзенагойы ’рвад. 
Дзыбынæн, цыма йæ адджын фынæй фехъал, уый хуы- 
зæн йæ хъуыдытæ æрдæгыл аскъуыдысты. Æз иуырдыгæй 
бацыдтæн, уый — иннæрдыгæй æмæ æмхуызонæй нæ тых- 
нæ бонæй куы ’руæз кодтам, уæд вагонгонд фезмæлыд 
æмæ уырдыгмæ дугъ кæныныл фæци. Æнхъæлдтон, ца- 
лынмæ æрбахæццæ уа, уæдмæ йæ цæуынæй нал бан- 
цайдзæн, фæлæ ма иу-æхсæз-авд метры куы хъуыд, уæд 
зивæггæнгæ æрлæууыд, иучысыл «ахъуыды кодта» æмæ 
сындæггай фæстæмæ араст. Уыцы рæстæгæй Генæ фæпайда 
кодта. Вагонгондмæ ныхъхъавыд æмæ, синаджы кæрон 
цы лæсгæр баст уыд, уый йæ тых-йæ бонæй фехста æмæ 
вагонгонды цæуылдæр фæфидар. Синаг аивæй райвæзта 
æмæ, фидар хæцы, уый куы бамбæрста, уæд æй йæхимæ 
ласын райдыдта. Вагонгонд йæ коммæ бакаст. Мах уый 
куы ауыдтам, уæд та æмхуызонæй рæхыстыл нæ уæз æр- 
уагътам. Вагонгонды цыдыл бафтыд æмæ куыддæртæй Дзе- 
нагойы æрвады цурмæ æрхæццæ, æмæ йæ уый тыххæй- 
фыдæй рацахста. Цыма Хъарсы фидар басастам, уый хуы- 
зæн æмхуызонæй дæр æхсызгонæн сулæфыдыстæм. 
Адæм иууылдæр цин кодтой, цин кодтон æз дæр, фæлæ 
уыцы-иу рæстæг мæхицæн кодтон уайдзæфтæ дæр. Мæ 
ныфс кæй асаст æмæ уыцы бон доны фаллаг фарсмæ ба- 
хизыныл мæ зæрдæ кæй нал дардтон, уый тыххæй. Цы- 
фæндыйæ дæр гæрзтæ рагацау æвæрын нæ хъæуы. Кæрон^ 
тох кæнын чи сахуыр, уæлахиз дæр уый къухьГТЗафты. 
Æз та хатгай тохы бацæуынмæ дæр мæ ныфс нæ бахæс- 
сын, рагацау мæхи састыл банымайын. Ахæм адæймагæн 
та царды бирæ нæ бантысдзæн. 
Цалынмæ Генæ дæлбылæй цыди, уæдмæ мах, цал 
уыдыстæм, уалæй фидар хæцыдыстæм вагонгондыл, 
афтæмæй та йын иунæг дæр фаг уыд. Генæ цæугæ-цæуын 
лæсгæр синагæй фæхицæн кодта æмæ Дзенагойы ’рвады 
’мбуар æрбалæууыд. Уый вагонгондмæ хæстæгдæр лæу- 
уыд, стæй йæ фарсмæ сæрибар бынат дæр уыйбæрц никæ- 
мæн уыд. 
— Æри-ма дæ синаджы кæрон ардæм,— дзуры йæм 
Дзенагойы ’рвад. 
421 

Генæйы, æвæццæгæн, хъуыддаг кæронмæ йæхæдæг куы 
ахæццæ кодтаид, уый фæндыд æмæ æнæдзургæйæ Дзена- 
гойы ’рвады иуфæрсты йæхи байвæзта æмæ синаг вагон- 
гонды хæцæны астæу фидар бабаста, йæхæдæг тыхтон 
халгæ суанг фæндаджы былгæронмæ ацыд. Мах ма уæддæр 
вагонгондыл фыццагау хæцæм. 
— Суадзут æй,— нæ уавæрæй нæ фервæзын кодтой 
Генæйы ныхæстæ. 
Уæддæр æй æваст суадзын нæ бауæндыдыстæм. Æп- 
пæты фæстагмæ ма йыл æз æмæ Дзыбын хæцгæйæ базза- 
дыстæм. Цæмæдæр гæсгæ нæм Генæйы ныхæстæ æгъгъæд 
нæ кастысты. Æппынæрæджиау нæ уæддæр бауырныдта, 
вагонгондæн алидзынæй тас кæй нал у æмæ йæ суадзæн 
кæй ис. Генæ ма вагонгондыл йæхирдæм рахæцыд. Уый 
æнцонæй йæ коммæ бакаст æмæ ма дурмæ цы чысыл 
дæрддзæг уыд, ууыл æнцонæй æрбатылд, йæ æмыр гуыпп 
фæцыд æмæ æрлæууыд. 
Æппæты разæй вагонгондмæ бахызт Дзенагойы æрвад, 
дыууæ бадæнæй иуыл æрбадт æмæ былгæронмæ дзуры: 
— Мауал лæуут, исчи уæ сбадæд. 
Кæрæдзимæ æгæр куы бакæс-бакæс кодтой, уæд 
мæхæдæг фæразæй дæн. Куыддæртæй бахызтæн æмæ 
кæлæхы гал ихы сæр куы скатай уа, уый хуызæн нæ лæу- 
уын мæ бон уыд, нæ бадынмæ нал арæхстæн. Мæ бынмæ 
мæм зæхх афтæ дæлæуæз фæкаст, доны уылæнтæ та афтæ 
хæстæг, æмæ иуцасдæр, цы гæнгæ у, уый мæ сæр нал ахс- 
та. Æххуысмæ мæм фæзынд Дзенагойы ’рвад: 
— Æрбад, цæмæ лæууыс?! 
Расыг лæгау цудтытæгæнгæ æрбадтæн. 
— Уым ма хæц,— фæхъæр мыл кодта Дзенагойы 
æрвад.— Вагонгонд куы феуæгъд уа, уæд дын дæ къухтæ 
роликтæ сæ разæй ахæсдзысты. 
Æз рæхыстæ феуæгъд кодтон æмæ, вагонгонды фæрс- 
тыл цы хæцæнтæ уыд, уыдон фидар нылхъывтон. 
— Цæттæ стут? — фæндаджы былæй æрбахъæр кодта 
Генæ. 
О, зæгъгæ, йын Дзенагойы ’рвад дзуапп куы радта, уæд 
Генæ сындæггай бæттæн уæгъдгæнгæ цыд. Вагонгонд уыр- 
дыгмæ фæндагыл згъорынмæ фæци. Уайтагъд знæт уы- 
лæнты æрра хъæр фæтынгдæр. Астæумæ æввахс уыдаик- 
кам, афтæ донæй æппындæр ницыуал зынд. Иууылдæр 
æхоырхуыз фынк æмæ æвзист æртæхтæ фестад. Ноджы 
йæ хъæр хъустæ къуырма кодта. Фæлæ уый цалдæр уыс- 
мæй фылдæр нæ ахаста. Нæ «бæх» фаллаг былгæрон дуры 
422 

рæбын куыд балæууыд, уый зонгæ дæр нæ бакодтам. 
ф&стæдæр куыд базыдтон, афтæмæй Дзенагойы ’рвад 
хæхбæсты схъомыл, цуаны уæвгæйæ цы фæндæгтыл н’ 
ауад, ахæм нал баззад. Æрыдоныдоны сæрты дæр иу æмæ 
дыууæ хатты нæ бахызт æмæ йын, кæй зæгъын æй хъæуы, 
амонын ницы хъуыд. Вагонгонд куы ’рлæууыд, уæд рæхыс- 
тыл хæцынæй ницыуал тас уыд, Дзенагойы ’рвад сæм 
æдæрсгæйæ фæлæбурдта æмæ уайтагъд тъæпæн дуры сæр 
февзæрд. Æз дæр æй бафæзмыдтон æмæ вагон афтидæй 
аззад. Фаллаг фарсмæ цыфæнды хъæр ныхас дæр нæ фе- 
хъуыстаид, уæддæр Дзенагойы ’рвад йæ тых-йæ бонæй 
ныццарыдта: 
— Алас æй! 
Вагонгонд йæ бынаты лæууыд. Дзенагойы ’рвад къухæй 
амонынмæ рахызт, æмæ йæ уæд Генæ дæр бамбæрста. 
Бæттæн базмæлыд, ныттынг, стæй вагон æнæбары йæ 
бынатæй фенкъуыст. Генæ йыл тынгдæр ахæцыдаид, цы! 
— æваст йæ цыдыл бафтыд. Астæумæ æввахс ын згъо- 
рынмæ рахызт, фæлæ та уайтагъд йæ зонгæ бынаты æрлæу- 
уыд. 
Иууылдæр фæфале стæм. Дзенагойы кайыс æмæ иннæ 
машинæйы шофырæй фæстæмæ. Уыдон фæстæмæ аздæх- 
тысты. Æнæзонгæ шофыр ныл æнæнхъæлæджы æрбам- 
бæлд æмæ уымæн, кæй зæгъын æй хъæуы, æнæцæугæ нæ 
уыд, фæлæ мæ дисы Дзенагойы кайыс бафтыдта. Бирæ 
цæмæйдæрты нын зæрдæтæ чи ’вæрдта æмæ нæ ныфс 
кæуыл дардтам, уый нæ æрдæгфæндагыл ныууагъта. Дзе- 
наго уæлæмæ ницы дзырдта, фæлæ æмбæрстон, йæ митæй 
йын разы кæй нæу. Йæхицæй йын уæздандзинад йедтæмæ 
ничи ницы зоны. Йæ кайысæн дæр чысыл лæггæдтæ нæ 
бакодтаид, фæлæ йын сæ цыма уый бафидын нæ бафæ- 
раздзæн, афтæ мæм фæкаст. 
Нæ дзаумæттæ пæлæхсаркъалиу нæзы бæласы бын 
æрæвæрдтам. Сахатмæ æркастæн æмæ æмбисбонæй чы- 
сыл фæфылдæр. Дзенагойы ’рвад дæр мæн бафæзмыдта 
æмæ фæсмонгæнæгау йæ сæр батилгæйæ загъта: 
— Сидæны бынмæ нал схæццæ уыдзыстæм. Ардыгæй 
бакувæм, нæхи йыл бафæдзæхсæм... 
Нæ фæцыдысты йæ ныхæстæ мæ зæрдæмæ. Уыцы хуы- 
зæнæй йын нæхимæ дæр скуывтаиккам. Арвы кæронмæ 
та ма цæмæн цыдыстæм?! 
— Уый та куыннæуал схæццæ уыдзыстæм? — йæ 
ныхæстæ йын кæронмæ нæ бамбæрстон. 
— Æрæджы у... 
423 

— Куыд æрæджы у? Афтæ куы зæгъынц, сахат — са- 
хат æмæ йæм æрдæджы цыд йедтæмæ нæй... 
— Чи дын загъта? 
— Ме ’рвад, Мызурыбын кæимæ лæууыдтæн, уый. 
— Нæ дæ бамбæрста, æвæццæгæн. Мыкалгабыртæм 
хъæуы уый бæрц цæуын... 
— Нæ зонын,— загътон дызæрдыггæнгæйæ æз. — 
Мæнмæ гæсгæ, иугæр сфæнд кодтам, уæд нын цæугæ у. 
Иннæтæ дæр сагъæсы бахаудысты. Куыд бамбæрстон, 
афтæмæй Дзенагойы зæрдыл дæс æмæ ссæдз азы раз- 
мæйы хабæрттæ бынтон хорз нал лæууыдысты, æндæр 
кувæндонмæ схизынæн цас рæстæг хъуыд, уый зæрдаивæй 
зæгъын йæ бон уæд та куыннæ уыд! Бæлвырд ныхас 
зæгъынмæ йæ ныфс нæ хаста йе ’рвад дæр, æмæ иууылдæр 
дызæрдыджы ахæсты бахаудыстæм. 
— Кæм ис, уый куы зонин, уæд æз иунæгæй дæр ацæ- 
уин,— æргомæй загътон мæ хъуыды. — Ахæм фадат ма 
мын кæд фæуыдзæн?! 
— Куыд зæгъай, афтæ бакæндзыстæм,— ардыгон кæй 
у, уымæ гæсгæ фысымы бартæ йæхимæ райсгæйæ загъта 
Дзенагойы ’рвад. 
— Æрдæгфæндагæй фæстæмæ аздæхын аив нæ уы- 
дзæн,— загъта Дзенаго дæр. 
— Уæдæ мауал фæстиат кæнæм, — загъта Дзенагойы 
’рвад æмæ йæ дзаумæттæ ивынмæ фæци. 
Дзенаго адæмыл йæ цæст ахаста æмæ цыма стыр рæдыд 
æруагъта æмæ йе сраст кæнынæн хуыздæр фадат нал 
фæуыдзæн, уый хуызæн сдзырдта: 
— Хатыр уæ курын, абондæргъы уæ ме ’рвадимæ кæй 
нæ базонгæ кодтон, уый тыххæй. 
Дзенагойы ’рвад мæнмæ хæстæгдæр уыд æмæ мын мæ 
къух райсгæйæ, мæ ном Майрæм хуыйны, зæгъгæ, загъта. 
Бацамыдтон ын æз дæр мæхи. Афтæ бакодтой Генæ æмæ 
Дзыбын дæр. 
Иууылдæр фæндаггон дарæс скодтам, æмæ Майрæм 
йæ хуын халынмæ фæци. 
— Æртæ ’ртæдзыхоны, æвæццæгæн, Сидæны бын кувгæ 
сты,— загъта Майрæм æмæ ныл радыгай йæ цæст ахаста. 
— Мæнмæ гæсгæ дæр афтæ растдæр уыдзæн,— йæ 
хъуыды бамбарын кодта Дзенаго. 
Уыцы ныхæстæ фехъусгæйæ, уæлибæхтæ тыхт кæм 
уыдысты, уыцы баст райхæлдтон æмæ йæ иннæ хæринæг- 
ты г^ур — уæдмæ Генæ цы фынг ацарæзта, уым фæзынд 
алыхуызон халсартæ æмæ дыргътæ — æрæвæрдтон. 
424 

^— Водкæ дæр дзы ис,— загътон, Дзенаго йæ хызынæй 
ирон арахъхъ куы систа, уæд. 
Арахъхъæй скувын се ’ппæтмæ дæр хуыздæр фæкаст 
æмæ мын ме ’мхæрæфырт æмæ мæ кайыс цы хуын 
сæвæрдта, уый фæстæмæ нæзы бæласы къалиуыл æрца- 
уыгътон. 
— Сыкъатæ рахæссынæй чидæр зæрдæ куы ’вæрдта...— 
дæлгоммæ ныхасæй бамбарын кодтон мæ хъуыды. 
— Ис сыкъатæ,— фестъæлфæгау кодта Дзенаго æмæ 
йæ дыууæ уæхскыл хæсгæ хызын сгарынмæ фæци. Æртæ 
æмхуызон сыкъайы дзы систа æмæ мæм сæ дæтты. 
Сыкъаты кой айхъусгæйæ Майрæм йæ хызын радавта 
æмæ дзы систа, Дзенагойы сыкъатæй дзæвгар къаддæр чи 
уыд, ахæм сау сыкъа. 
— Хуымæтæджы сыкъа нæу,— не ’ппæт дæр æй куыд 
уынæм, афтæ йæ хæрдæмæ сисгæйæ загъта Майрæм.— 
Сидæнæн нывонд кусæрттаджы сыкъа у. 
Иуцасдæр нæ цæстæнгастæ сыкъайæ атонын нал ба- 
куымдтой. Не ’ппæты хистæр Дзенаго уыд æмæ дзы уымæн 
рауагътон. 
Дзенаго алы хъуыддаджы дæр йæхи уæзданæй февди- 
сы. Фыццаг нуазæн уымæ куы радтон, уæд цыма не ’хсæн 
йæхицæй хистæр агуырдта, уый хуызæн ныл йæ цæст ахас- 
та, стæй йæ хъуыды æргомæй дæр загъта: 
— Мæнæй хистæр дзы ничи ис? 
Куы зæгъын, Дзенагойæн й’ алы уæнджы алы ’гъдау 
ис, æндæр æй йæхæдæг дæр зыдта, нæ хистæр кæй у, уый, 
æлæ ма ноджыдæр иу хатт йæ уæздандзинад равдыста. 
æ сыкъайыл уæлдæр схæцыд, йе ’ргом Сидæны ’рдæм 
аздæхта æмæ кувын райдыдта. Мах алы куывды фæстæ 
дæр, цас æмбæлд, уымæй хъæрдæрæй «аммен» кодтам, 
уымæн æмæ доны уынæрыл фæуæлахиз уæвын хъуыд. 
Хуыцауы номыл сидт иууылдæр банызтам. 
— Ныр ахуыйæн акæнут,— дзуры нæм Дзенаго,— æмæ 
нæ фæндаг дарæм. 
Чи куыд арæхст, афтæ тагъдгомау февнæлдта æмæ 
уайтагъд фынджы уæлдæйттæ тухынмæ фæдæн. 
— Бæрзонддæр ран сæ æрцауындз, кæннод исты сырд 
фæзынынæй тæссаг у,— дзуры мæм Майрæм. 
Мæнæн мæхи зæрды дæр афтæ уыд, æмæ, бæрзонддæр 
цы къалиумæ æххæссыдтæн, ууыл сæ ’рцауыгътон. 
— Хуыцау, фæндараст нæ фæкæн,— нæ разæй ацæу- 
гæйæ загъта Дзенаго. 
Мах дæр æй бафæзмыдтам. Майрæм Сидæны дон кæй 
$ 
425 

хуыдта, уый сæрты бахызтыстæм æмæ йæ галиу былгæ- 
рæтты дынджыр дурты сæрты хизгæ фæуæлæмæ кодтам. 
Дон калди цæссыджы хуызæн сыгъдæгæй. Мæ къух дзы 
атъыстон æмæ цыма ихдон уыд, афтæ мæм фæкаст. 
Иуцасдæр куы ауадыстæм, уæд нæ алчи йæ бынат æрцах- 
ста. Æппæты разæй фæци Майрæм. Сидæнмæ фæндаг кæй 
зыдта, уый, йæхимæ фæндагамонæджы ныфс кæй ссард- 
та, уымæй дæр бæрæг уыд. Йæ фæстæ — мæхицæн дæр 
æнæнхъæлæджы уыд, афтæмæй — æрлæууыдтæн æз. 
Хохы бирæ хæттыты уыдтæн. Мæ мадырвадæлтæм-иу 
мæйгæйттæ дæр фæдæн æмæ-иу къæдзæхтæм арæх схыз- 
тæн. Мæ мадырвадæлты лæппутимæ дæр, сæ сыхæгтимæ 
дæр. Фадат-иу мын куы фæци, уæд та-иу иунæгæй дæр 
абалц кодтон. Куы ничи-иу мæ хъыгдардтаид, уый-иу мæ 
фæндыд æмæ-иу арæх иунæгæй, уымæй размæ лæппутимæ 
дæр кæдæм никуы схызтæн, уыцы бæрзæндтæй дæр ра- 
кастæн. Æмæ мæхимæ иу ахæм миниуæг раиртæстон. 
Улæфгæ-улæфгæ-иу куы цыдтæн, уæд-иу тагъддæр ба- 
фæлладтæн, фæлæ-иу сабыргай, æнæулæфгæйæ куы цыд- 
тæн, уæд мын-иу уæлдæрмæ схизын бантыст, бæрзонддæр 
рындзæй-иу ракастæн. 
Майрæмы баййафыныл нæ архайдтон, искæй разæй 
фæуынмæ нæ тырныдтон, афтæмæй дыккаг бынаты ныф- 
фидар дæн æмæ, куы фæхæрдмæ кодтам, уæдæй сахатæй 
фылдæр рацыд, уæддæр мæ разæй дæр ничима фæци, йæ 
разæй дæр никæмæн ма фæдæн. Искуы-иу хатт-иу Майрæм 
æрлæууыд, йæ алыфарс-иу акæстытæ кодта, фæлæ йæ 
сæййафынмæ никуы бабæллыдтæн. Чысыл дæлдæр-иу æз 
дæр æрлæууыдтæн æмæ-иу мæ фæллад иунæгæй уагътон. 
Мæн-иу бафæзмыдтой иннæтæ дæр. 
Ноджы ма иу сахат фæцыдыстæм. Сидæны донæн-иу 
куы йæ иу фарсмæ бахызтыстæм, куы йæ иннæмæ. 
Иуцалдæр цæхгæр фæхæрдгæнæны дæр бынæй фæуагъ- 
там, уæддæр цыма цы æхсæрдзæны æвзаг æрттывта, уымæ 
нæма фæхæстæгдæр стæм, афтæ мæм каст. Майрæмы 
ныхæстæм гæсгæ хъуамæ уыцы æхсæрдзæны сæрты рахи- 
зырдæм бахызтаиккам, стæй, йæ сæрмæ цы къæдзæх зын- 
ди — уымæй бæрзонддæр йæ фæстæ хох нал уыд — уый 
фæстæты æрзылдаиккам æмæ рæгътыл фæбынмæ кодта- 
иккам. 
Куыддæр фыццаг хатт Сидæны доны сæрты æрбахыз- 
тыст;æм, афтæ нæм дзæбæх разындысты æхсæрдзæнтæ. 
Чи дзы стырдæр уыд, чи — къаддæр, фæлæ мæм дзы 
æппæты уæллагæй даргъдæр никæцы фæкаст. Цыма кæм 
426 

фæбынмæ кодта, уырдыгæй фалæмæ фæз уыди, афтæ зын- 
дй. Куыд уæлдæр цыдыстæм, афтæ мæм раздæры хуы-зæн 
бæрзонд нал каст, хатгай та-иу мæм зынгæ дæр нал код- 
та. Ахæм заман-иу нæ, зæгъæн ис, æмæ æмхæрд къултыл 
хилын бахъуыд. Хуыцау хорз, æмæ дзы бæрзонд æмæ 
уидагджын кæрдæг зад, æмæ-иу адæймаг уыдон æххуысæй 
куы йæ иу къах, куы йæ иннæ къах зæххæй фæхицæн 
кодта. Цыфæндыйæ дæр кæрдæг кæрдæг у, стæй алы кæрдæг 
мæрыл иухуызон уидæгтæй баст нæу æмæ куы стыдтаид, 
уæд мæ зыв-зыв сæрсæфæны ссыдаид. Æмхæрд къæдзæхы 
фахсыл быргæйæ-иу мæ размæ исты къудзи кæнæ бæла- 
сы тала куы фæци, уæд ыл-иу æдæрсгæйæ фæхæцыдтæн. 
Æрмæстдæр-иу уæд сулæфыдтæн мæ риуы дзаг, æрмæст- 
дæр-иу мæм уæд æрцыд иучысыл мæ улæфт суадзыны 
зонд. 
Майрæм дзæвгар адард. Фадат мын-иу кæм фæци, уым- 
иу фæстæмæ ракастæн. Уæлдайдæр та-иу тæссагдæр 
рæттæй куы раирвæзтæн, уæд. Ме ’мбæлццæттæм мæ 
зæрдæ ’хсайдта. Мæхицæн ахауынæй кæм тарстæн, уыр- 
дыгæй-иу куы аирвæзтысты, уæд та-иу мын иуцасдæр 
фенцондæр, мæ лæф-лæф-иу фæсабырдæр æмæ та-иу 
дарддæр мæ цæуыны куыст кодтон. 
Къæдзæхтыл дзæвгар фæхилыны фæстæ та ногæй доны 
былмæ рахызтыстæм. Майрæмы дынджыр тъæпæн дурыл 
йæ фарсыл хуысгæ сæййæфтон. Йæ бинокль бæрзонд 
къæдзæхы хъæбысмæ сарæ&та æмæ æнæзмæлгæйæ иу- 
дзæвгар фæкасти. Уæдмæ нæ иннæтæ дæр сæййæфтой. 
— Исты дзы зыны? — фæрсы йæ Дзенаго. 
Майрæм ницы дзуапп радта. Рацыд ма иучысыл рæстæг, 
æмæ Майрæмы дзурын райхъуысп 
— Уалæ йер фæзынди. Нæл дзæбидыр... 
Кæм, кæм, зæгъгæ, йæ алыфарс амбырд стæм. 
— Ацырдæм æрбацæуы. 
Мах иууылдæр, бинокль кæдæм арæзт уыд, уыцырдæм 
азылдыстæм, фæлæ нæ никæй цæст ницæуыл æрхæцыд. 
— Æмбал дæр ма йын фæзынд,— нæ цымыдисдзина- 
дыл бафтыдтой Майрæмы ныхæстæ. 
— Скæс-ма сæм, куыд дзæбæх зынынц, уымæ! — æмæ 
мæм йæ бинокль æрбадардта. 
Майрæм кæдæм каст, уырдæм æй фæцарæзтон, фæлæ 
дзы къæдзæхтæ йедтæмæ ницы федтон. Майрæм мæм 
хæстæгдæр æрбацыд æмæ мын мæ бинокль дзæвгар рахи- 
зырдæмдæр азылдта æмæ та мæм æй радта. Фæракæс- 
бакæс та кодтон, фæлæ дзы змæлæджы мыггагæй ницы 
427 

раиртæстон æмæ йæ Генæмæ радтон. Уый сæ уайтæккæ 
дæр ауыдта. 
— Иу дзы къæдзæхдуры фæстæмæ бацыд,— цыма нын 
йæ ныхæстæ дзæбидырты фенынæн исты æххуыс фæуы- 
даиккой, уый хуызæн дзырдта Генæ.— Иннæ дæр æй ба- 
фæзмыдта... Фæстæмæ та рацыдысты. 
Куыддæр уыцы ныхæстæ загъта, афтæ бинокль Дзена- 
гомæ авæрдта. Куыд бамбæрстон, афтæмæй сæ Дзенаго 
æмæ Дзыбын куынæуал феной, уымæй фæтарст. Дзена- 
гойæн амонын ницы хъæуы. Биноклæй кæдæм кастысты, 
уыцы бынат уайтæккæ дæр райардта. Куы ницы дзырдта, 
уæд æй Генæ афарста: 
— Уыныс сæ? 
— Тынг хорз. 
Дзыбын дæр сæ куы федта, уæд ма æз дæр иу хатт 
акæсыныл бафæлвæрдтон. Цал уыдысты, уалæй мын фæца- 
мыдтой, кæдæм кæсын хъæуы, уый, фæлæ, марадз-зæгъай, 
кæд дзы дзæбидыры хуызæн къæдзæх дæр федтон. Нæ 
сæ уыныс, нæ сæ уыныс, зæгъгæ, мæ баййардтой, фæлæ, 
кæд мысгæ исты æркодтаин, æндæр мæ бон ницы зæгъын 
уыд... 
Мæ зæрдыл, партион газеты куы куыстон, уыцы рæс- 
тæджы хабæрттæ æрлæууыдысты. Иу уаты кæимæ 
бадтæн, уый нозтыл æнувыдгомау уыд. Иу хатт та йæм 
редактор ныууырдыг, куыстм ^æстæг цæмæн банызтай, 
зæгъгæ. Уый ныллæууыд: ^нæ ишызтон. Редактор æй куы- 
нæуал уагъта, уæд ын афтæ зæгъы: «Кæд мæхиуыл мысгæ 
æркæнон, æндæр нæ банызтон!» Уыйау, кæд сын гæды 
ныхæстæ ракодтаин, æндæр ницы федтон æмæ, куыд уыди, 
афтæ кæронмæ дæр дзырдтон... 
Æппæты бæрзонддæр æхсæрдзæн дæр бынæй аззад. 
Куыддæр йæ уæлæты æрзылдыстæм, афтæ арвы нæрын 
райхъуыст. Майрæм, уалæ ууылты Цъæймæ ныххизæн ис, 
зæгъгæ, цы хохæй загъта, уый сæрмæ сау мигътæ æрба- 
цыдысты. Арвы цъæхыл æнауæрдонæй лæгæрстой æмæ 
лæгæрстой. Гæрæхтæ фæтыхджындæр сты. Комæй дымгæ 
ныффутт кодта. Рæстæгбæрæггæнджытæ хорз боны- 
хъæдæй зæрдæ ’вæрдтой, стæй абон райсомæй фæстæмæ 
дæр хур йæ кæсынæй нæ банцад æмæ уæлæфтауæй, 
пæлæзæй мемæ ницы рахастон. Иннæтæй кæмæ пæлæз 
уыд, кæмæ — цы. Дзенаго æмæ Дзыбын та ма суанг ре- 
зинæ цырыхъхъыты дæр рацыдысты. 
Фыццаг æртах мыл æрхауд. Уый фæстæ — дыккаг, 
æртыккаг... Æваст къæртайæ калæгау ныккалдта. Генæ 
428 

ахæм балцыты иу æмæ дыууæ хатты нæ ацыд æмæ дзау- 
майæ не ’ппæтæй дæр ифтонгдæр уыд. Мæ гуырыл цы- 
бырдыс цъында хæдон йедтæмæ ницы уыд æмæ рагацау 
мæхи алцæмæ дæр æрцæттæ кодтон, фæлæ Генæмæ уæл- 
дай пæлæз куы разынд, уæд мæхи амондджыныл баны- 
мадтон. Мæ хид къоппæй калд, мæ хæдонæй иу гæбаз хус 
нал уыд, афтæмæй мæ тæрккъæвдатæн сæ тыхджындæр 
æрцахста. Кæй фæрынчын уыдзынæн, ууыл мисхал дæр 
дызæрдыг нал кодтон. 
Иу ссæдз минуты бæрц арв æмæ зæхх кæрæдзийы 
фæхостой. Сидæны дон уыцы змæстæй бынмæ лæбурдта. 
Æхсæрдзæнты уынæр фæтынгдæр. Уарын æнцайын рай- 
дыдта. Дымгæ дæр фæсабырдæр. Мигъты скъуыдтæй хур 
разынд. Ставд æртæхтæ лыстæгтæй раивтой æмæ хуры 
тынтæм æрттывдтытæ калдтой. Рацыд ма иуцасдæр 
рæстæг, æмæ къæвда бынтондæр банцад. 
Ног та сагъæсты бахаудыстæм. Дывæндтæ кодтам, 
зæгъгæ, куы зæгъон, уæд раст нæ уыдзæн, уымæн æмæ 
нæм фæндтæ дыууæйæ фылдæр уыд. Цал уыдыстæм, 
уалырдæм хæцыдыстæм. Мæн фæндыди цыфæндыйæ дæр 
дзуары бынмæ бацæуын. Майрæмы коммæ куы бакаста- 
иккам, уæд хъуамæ фæстæмæ аздæхтаиккам. Генæ иу 
къæдзæхы бынмæ бацамыдта, уым, дам, лæгæты хуызæн 
зыны æмæ кæд æцæг афтæ у, уæд не ’хсæв уырдæм 
бахæссæм, бон цъæхтæ куы байдайа, уæд та дзуары бынмæ 
ныццæудзыстæм. 
— Мæнмæ гæсгæ та, куыд цыдыстæм, афтæ цæуæм,— 
бамбарын кодта йæ хъуыды Дзенаго,— кæм ныл бата- 
лынг уа, уым бахсæвиуат кæндзыстæм, арт скæнæн 
кæмфæнды дæр ис, стæй, Генæ куыд зæгъы, афтæ сæумæ- 
цъæхыл дзуары бынмæ араст уыдзыстæм. 
Дзыбынæй æнцондæр фæндагыл нæ ничи ’рлæууыд. Ацы 
донластæй, дам, кæдæм цæуæм, хъæд нæ быны, арт 
скæнæм, нæ дзаумæттæ схус уыдзысты, уæдмæ изæр дæр 
кæндзæн æмæ æхсæв-бонмæ арты фарсмæ фæбаддзыстæм. 
Фæндæттæ иууылдæр куы сбæрæг сты, уæд дзы æз æмæ 
Дзенагойæ хæстæгдæр кæрæдзимæ ничи бацыд. Æрмæст 
мæ фæндоны уыдис иу хицæндзинад. Дзенаго æмæ Май- 
рæмы ныхæстæм гæсгæ дзуары бынмæ ацæуæн уыди дыу- 
уæ фæндагыл: иу — къæдзæхы фæстæты æрзилгæйæ, иннæ 
та — хъæдыл комкоммæ рагъмæ схизгæйæ, фæлæ, дам, 
хæстæгдæр фæндагыл зындæр цæуæн у, уæлдайдæр 
къæвдайы фæстæ. Мæ нымадмæ гæсгæ та къæвдайы фæстæ 
æнцондæр цæуæн иу ран дæр нæ фæци æмæ иууылдæр 
42? 

хъæдыл ацæуыныл сразы сты. Уыцы фæндаг та — фæн- 
дагæн дзы йæ кой дæр нæ уыди, фæлæ уæддæр — Генæ 
лæгæт æнхъæл кæм уыди, уый рæзты цыд æмæ, æххæст 
уый дæр фенæм, зæгъгæ, дынджыр дурмæ нæ ных сарæз- 
там. Иу афон куы уыд, уæд æм æрхæццæ стæм. Лæгæтæн 
дзы йæ кой дæр нæ разынд, дынджыр дур цы уа, уый 
уыди. Дыууæуæладзыгон хæдзары йас дуры — кæцы 
къæдзæхæй рахауд æмæ кæд — Хуыцау йæ зонæг — лæгæт 
нæ, фæлæ, лæг йæ къах кæм атъыстаид, ахæм байбын дæр 
нæ уыд. Æз ма йæ алыфæрсты дæр æрзылдтæн, кæд дзы 
æндæрырдыгæй, лæг дзы йæхи кæм бафæсвæд кæна, ахæм 
бынат ис, зæгъгæ, фæлæ никуы æмæ ницы. Дарддæр ацы- 
дыстæм. Æнахъинондæр фæндæгтæ зын æрхъуыдыгæнæн 
уыд. Иу къахдзæф дзы æдæрсгæйæ нæ акодтаис. Къæвдайы 
фæстæ лæгбæрзæндæн хъамылы цæугæйæ цы тухитæ 
кæнын хъуыд, уый алчидæр бамбардзæн, фæлæ кæуылты 
цыдыстæм, уым къæдзæхдурæй азмæлæн нæ уыди æмæ- 
иу кæм дæ къах дыууæ дуры æхсæн фæуыдаид, кæм-иу 
дзыхъхъы ныххаудаис, кæм та-иу цъымарайы аныгъуыл- 
даис — уыдис дзы ахæм рæттæ дæр. 
Æппынæрæджиау, бæрзонд къæдзæхы фæстæты æрзил- 
гæйæ цы рæгътæм бахызтаиккам, уырдæм схæццæ стæм, 
фæлæ дзы ницы уæлдай æнцондзинад федтам. Уæддæр 
цыдыстæм æмæ цыдыстæм. Нæ раздзæуæджы хъуыдымæ 
гæсгæ нын дзуары бынмæ схæццæ уæвын афон уыди. Ахæм 
заман куыд вæййы, афтæ та махæй дæр алчи алы ныхас 
кодта. Чи загъта, æгæр уæлиæутты æмæ дард ацыдыстæм, 
чи загъта, комырдæм æгæр раджы фæзылдыстæм æмæ 
доны хъæр афтæ хæстæгæй уымæн хъуысын райдыдта, чи 
— цы. Бынтон æндæр зондыл хæст уыдис Дзенаго. Уый 
хъуыдымæ гæсгæ коммæ раздæр фæзилын хъуыд, фæлæ 
йæм хъусæг нæ фæци. Майрæм размæ цæуыныл нæ ауæрс- 
та. Дзенаго айтæ-уыйтæ нал фæкодта, фæлæ, йæ къалиу- 
тæ зæххы æмбуарæй цы нæзыйæн райдыдтой, уый сæрмæ 
асинтыл хизæгау æнцонæй схызт æмæ дæлæмæ акаст. 
Кувæндоны тъæпæн фæз æм дзæбæх разынд æмæ нын 
бамбарын кодта, иуцасдæр нæ фæстæмæ раздæхын кæй 
бахъæудзæн. 
Уæдмæ Майрæм агуринаг фæци. Радыгай йæм хъæр 
кæнын райдыдтам, фæлæ нын дзуапдæттæг нæ уыд. Дзе- 
наго цы бæласæй æрхызт, уырдæм мæ бырын бахъуыд. 
Ацы хатт мæ хъæрæн дзуапп æрбайхъуыст. Фæстæмæ 
разд&хын кæй хъæуы, уый йын бамбарын кодтон æмæ 
иуцасдæры фæстæ хæмпæлты æхсæнæй разынди. Ацы хатт 
430 

разæй ацыд Дзенаго æмæ æппынфæстаг дзуары быны 
фæзмæ рахызтыстæм. Дзенагойы ныхæстæм гæсгæ дзы 
иу дзуарæн нæ куывтой, фæлæ цалдæрæн. Иу дынджыр 
пæлæхсар нæзыбæласы бын та, дам-иу дзы Мадымайрæ- 
мы ном ссардтой. 
Сидæны фæзмæ куы бацыдыстæм, уæд дзы фыццагдæр 
фенынæнхъæл цы уыдтæн, уый — цардахъхъытæ. Цар- 
дахъхъытæ æмæ Мадымайрæмы бæлас, стæй стыр цавд- 
дур. Цæвиттон, ацы кувæндонмæ сылгоймагæн цæуæн нæ 
уыд, фæлæ, дам, иу хатт иу ус æгъдау фехæлдта æмæ 
Сидæны бынмæ ссыди. Дзуар ын æй нæ ныххатыр кодта, 
æмæ цавддур фестад. Уыцы диссæгтæ фенынмæ дардæй 
дæр бæллыдтæн, кæм уыдысты, уырдæм куы ссыдтæн, уæд 
та мæ цымыдисдзинадыл бынтондæр базыртæ базад æмæ 
алырдæм цыппæрдзæстæй кастæн. Стыр дуртæ æмæ дзы 
пæлæхсар нæзыбæлæстæ уыдис цалдæргæйттæ, цавддур 
æмæ дзы Мадымайрæмы кувæндоныл кæцы нымадтой, уый 
бацамонынмæ Майрæм æмæ Дзенагомæ æнхъæлмæ кас- 
тыстæм, фæлæ дзы бæлвырддзинад ничи зыдта. Цардахъ- 
хъытæ та рæстæджы амæттаг баисты. Ранæй рæтты ма 
бæрзонд хæмпæлтæй сæ хæлд бындуртæ зындысты. Бæр- 
зонддæр цы дур уыд, уый сæрмæ обаугонды ’рдыгæй 
æнцонæй бацыдыстæм. Нæ фынг уым æрæвæрынмæ хъа- 
выдыстæм, фæлæ нæ Дзенаго нæ бауагъта. Æппæты 
стырдæр бæласы бын æцæг фынджы хуызæн цы тъæпæн 
дур уыд, уый уæлхъус æрлæууыдыстæм. Йæ кувинæгтæ 
систа Майрæм. Райхæлдтон æз дæр ме ’ртæ ’ртæдзыхоны 
æмæ æртæ фæрсчы. Иннæтæ дæр сæ хызынтæ ’вдæлон 
кæнынмæ фесты. Ацы хатт кæстæриуæг кæнынмæ Дзы- 
бын фæраздæр æмæ, цы сыкъайæ скуывтам, уым арахъхъ 
рауагъта æмæ йæ Дзенагомæ радта. Дыккаг сыкъа та 
Майрæммæ дæттынмæ хъавыд, фæлæ йæ нæ райста, дыу- 
уæ ’фсымæрæй, дам, фæрсæй-фæрстæм лæууын аив нæу, 
æмæ йæ уæд Генæ райста. Æртыккаг та мæнæн исгæ 
æрцыд. Дзыбын мæнæй цалдæр мæйы кæстæр уыд, стæй 
ма уымæй уæлдай йæхимæ уырдыгыстæджы хæстæ дæр 
райста æмæ йæм куы ’рхатыдаин, уæддæр нуазæн нæ райс- 
таид. 
Дзенаго йе ’ргом скæсæны ’рдæм раздæхта æмæ кувын 
райдыдта: 
— Хуыцау, табу дæхицæн уæд! Зæхх дæр ды сфæлдыс- 
тай, арв дæр ды сфæлдыстай æмæ, арвæй зæххы ’хсæн 
цы бирæ хорздзинæдтæ ис, уыдонæй нын хай бакæн. 
Нæ фыдæлтæ дæр дæм æртыгай чъиритæй куывтой, 
431 

æртæ чъирийы нæ разы ис, æмæ дын барст фæуæнт. 
Хуыцау, де сконд зæдтæ æмæ нæ дауджытæн се ’ппæты 
хорзæх дæр уæд! Чи ацахода, уымæн та уæлдай хæрзтæ 
ракæн! 
Мах алы куывды фæстæ дæр, куыд æмбæлд, афтæ «ам- 
мен!» кодтам. Дзенаго аходæггаг цæмæдæр гæсгæ мæнмæ 
æрбадардта, фæлæ йын æз Дзыбынмæ ацамыдтон. Аца- 
хуыста дзы, цалдæр æртахы ма дзы рауагъта æмæ йæ 
фæстæмæ хистæрмæ радта. 
— Æртæдзыхон æмæ фыдæй дæр ацаход,— дзуры йæм 
Майрæм. 
Дзыбын уыдонæй дæр ацахуыста. Хуыцауы тыххæй не 
’ппæт дæр банызтам. Дыккаг сидт Сидæны номыл рауа- 
гъта. 
— 0 сыгъдæг Сидæны дзуар! — загъта Дзенаго æмæ, 
цы бæласы цур лæууыдыстæм, раздæр уырдæм скаст, стæй 
разылд, цардахъхъыты хæлддзæгтыл йæ цæст ахаста æмæ 
дарддæр дзырдта: — Табу дæхицæн уæд! Нæ фыдæлтæн 
бирæ хорздзинæдты бацыдтæ æмæ мах дæр — де уазæг! 
Стырæй-чысылæй дыл нæхи фæдзæхсæм. Фыдбылыз æмæ 
нæ æнамондæй бахиз. Дæ бынмæ кæй нал æфтæм, уый 
тыххæй та нын хатыр бакæн. Дæ номыл куывдтæ аразæм, 
нывæндтæ кæнæм. Алы аз дæр дæ æрымысæм. 0 Сидæны 
Мыкалгабыртæ, рæсугъддæр æмæ дæм сыгъдæгдæрæй кæй 
куывд фæхæццæ, уый æмбал мæ ныхæстæ дæр фæуæнт! 
Æртыккаг сидт бæркады тыххæй зæгъын бахъуыд, 
уымæн æмæ ныл ихæнриз бахæцыд, хуры та æрныгуы- 
лынмæ бирæ нал хъуыд, стæй ныл къæвда куы нæ ’рцыда- 
ид æмæ сæумæрайсом куы уыдаид, уæддæр ахæм фæнда- 
гыл лæгæн йæхи нозтæй хъахъхъæнын хъуыд. 
Тагъдгомау нæ хæринæгтæ æрбамбырд кодтам æмæ нæ 
фæндагыл адардтам. Цалынмæ нæ цæст уыдтаид, уæдмæ 
нæ цæуынæй банцайынмæ нæ хъавыдыстæм. Æхсæвиуат 
та хъуамæ бакодтаиккам, куыд бадзырдтам, афтæ: кæм 
ныл æрталынг уыдаид, уым. 
Хæрдмæ хилын нæ нал хъуыд, фæхстыл дæр нал цы- 
дыстæм, фæлæ нын уырдыгмæ цæуын къаддæр зын нæ 
уыд. Уыцы хъæды хæмпæлтæ æмæ къудзиты æхсæнты 
къæдзæхдуртыл къуырдтытæгæнгæ бабызы цъиутау кæрæ- 
дзийы фæдыл ныххал стæм, афтæмæй æнæрлæугæйæ цы- 
дыстæм æмæ цыдыстæм. Хур бæрзонддæр хохы фæстæмæ 
ныттылд, фæлæ йæ тынтæ скæсæнырдыгæй хохы фахсыл 
сæрттывтой æмæ нын уый нæ ныфсыл бафтыдта. Æрлæу- 
уæм æмæ иучысыл уæддæр аулæфæм, зæгъгæ, ахæм кой 
432 

н^. иумæ дæр нæ уыд, уымæн æмæ нæм Æрыдоныдон, 
иуæй, зынгæ ракодта, иннæмæй та нæм йæ хъæр дæр хъуы- 
сын райдыдта. Цæстытæ цы уыдтой æмæ хъустæ цы хъуы- 
стой, уый фæрцы нæ тыхыл тых бафтыд, нæ ныфсыл — 
ныфс æмæ кæд тынг фæллад уыдыстæм æмæ æндæр уа- 
вæрты иу къахдзæф акæнынхъом дæр нал уыдаиккам, уæд 
ныр тырныдтам æрмæстдæр размæ. Цыфæнды зынæй дæр, 
цалынмæ цæст уыдта, уæдмæ ныйирвæзын хъуыд доны 
былмæ, кæннод нæ хъуыддаг сæ хæрзтæй нæ уыдаид. 
Арвыл æмбæлæг арт куы скодтаиккам, уæддæр нæ æнæ- 
фæрынчынæй иу дæр нæ баззадаид. Ме ’мбæлттæй мæнæй 
бæгънæгдæр ничи уыд. Мæ цыбырдыс цъындахæдон куы 
хидæй, куы къæвдайæ цалдæр хатты ныххуылыдз æмæ 
та-иу фæстæмæ мæ уæлæ бахус. Нæ амонд уыд, æмæ иу 
ран бирæ никуы бафæстиат стæм. Змæлгæйæ та адæй- 
магмæ уазал къаддæр хъары. 
Æрыдоныдоны хъæр ноджы тынгдæр хъуысын рай- 
дыдта, стæй йæм цыма бирæ цæуын дæр нал хъуыд, не 
’ппæтмæ дæр афтæ каст æмæ нæ цыд иучысыл дæр нæ 
фæсындæгдæр кодтам. Фæлæ йæ бæллæх цы уыд: нæ алы- 
фарс талынгæй-талынгдæр кодта. Скæсæнырдыгæй хуры 
тынтæ ахуыссыдысты. Арвыл иугай стъалытæ фæзынд. 
Иу сахаты æрдæг ма талынг уæддæр куы бафæстиат уыда- 
ид, уæд, чи зоны, фаллаг фарсмæ бахызтаиккам... 
Бынтондæр æрталынг. Арв, цыма стъалыйæ цыдæ- 
риддæр ис, уыдон иууылдæр ссыгъдысты, уыйау цæхæртæ 
скалдта. Уыимæ нæ сæрмæ афтæ сыгъдæг æмæ цъæх уыд, 
æмæ цæст рæвдыдта. Æнхъæлдтон, мæйы скæсынмæ бирæ 
нал ис æмæ нæ хъуыддаг цæуы: нæ развæндаг уынын рай- 
дыдтаиккам æмæ нæ цыдыл дæр бафтыдаид, фæдзæгъæлæй 
тас дæр нын нал уыдаид, фæлæ мæ уыцы хъуыды æргомæй 
куы загътон, уæд дзы мæ хуызæн зондыл хæст иу дæр нæ 
разынд, мæй, дам, зæронд у æмæ йын арвыл фæзынынæй 
тас нæу. 
Нæ мæ бауырныдтой уыцы ныхæстæ. Цыма мæйы 
фæзындмæ бирæ нал баззад, афтæ мæм каст æмæ арвмæ 
арæхæй-арæхдæр кæсын райдыдтон, куыддæр фæзына, 
афтæ сæм хæрзæггурæггаг фæуыдзынæн, зæгъгæ. Иу 
хаттæй мæм-иу иннæ хатмæ арв цъæхдæр æмæ рухсдæр 
фæкаст, фæлæ рæстæг цыд, мæй та никæцæй зынд. Цы- 
фæндыйæ дæр доны хъæрыл æфтыди. Уый та, хæстæгæй 
йæм хæстæгдæр кæй цæуæм, ууыл дзырдта æмæ кæд цы- 
фæнды куырмæджы цыдыстæм, уæддæр нæ «хъыбыллæ- 
йыл» æууæндыдыстæм æмæ йæ коммæ кастыстæм. 
433 

Майрæм фæндагамонæджы бынат никæмæн радта, стæй 
йын æй исынмæ дæр ничи хъавыд. Æрмæст-иу чысыл куы 
фæраздæр — ныр бирæ раздæр цæуæн нал уыд, уымæн 
æмæ йæ уынгæ дæр нæ кодтам, йæ уынæр дæр нæ хъуыст 
— уæд-иу æм фæхъæр кодтам, цы фæдæ, зæгъгæ. Уый 
дæр-иу нын дзуапп радта æмæ та-иу мах дæр йæ фæдыл 
куырм галтау пыхсытæ æмæ бæлæсты къалиутæй нæ 
цæстытæ хъахъхъæнгæйæ, хъæр кæцæй райхъуыст, 
уыцырдæм азылдыстæм. Майрæмæн, цал уыдыстæм, уалæй 
бæргæ дзырдтам, дыууæ-æртæ къахдзæфы раздæр йед- 
тæмæ ма цу, зæгъгæ, фæлæ нæм иу хатт дæр нæ байхъуыс- 
та. Æз Майрæмы фæстæ дыккаг уыдтæн, æмæ-иу мæ размæ 
цавæрфæнды цæлхдур куы фæци, уæддæр-иу æй мæ фæс- 
тæцæуæгæн — мæ фæстæ та-иу куы иу цыди, куы — иннæ 
— бамбарын кодтон. Дзурыны сæр та-иу мæ, зæгъæн ис, 
æмæ алы къахдзæфæн дæр бахъуыд, уымæн æмæ-иу кæм 
фæлдæхт бæлас февзæрд, кæм сындз къутæр, кæм дурты 
æхсæн ныххауæн. 
Иу заман та Майрæм, æвæццæгæн, дзæвгар аразæй æмæ 
нæ хъæртæн дзуапп нал лæвæрдта. Æз уæддæр куырмæ- 
джы, кæм ын æнхъæл уыдтæн, уыцырдæм зæрдаивæй 
цыдтæн. Иу-фынддæс санчъехы акодтаин, афтæ та йæм 
дзурын, фæлæ та мын дзуапп нæ радта. Уæддæр цæуын 
æмæ цæуын. Мæхинымæр æм мæсты кæнын райдыдтон. 
Цал æмæ йын цалæй загътам, æгæр тагъд ма цу, стæй 
дæм куы дзурæм, уæд дзуапп дæтт, зæгъгæ, уæддæр æм 
ныхас нæ хъардта. Ногæй та йæм — ацы хатт ноджы 
хъæрдæрæй — фæдзырдтон. Йæ уынæр мæм дæлæуæзæй 
сыхъуыст. 
— Майрæм! — сдзырдтон æм æз. 
— Былæй ахаудтæн,— уæрмæй дзурæгау райхъуысты- 
сты йæ æнæбон ныхæстæ.— Хуыцау хорз, æмæ ма бæла- 
сы къалиуыл фæхæцыдтæн, æндæр къуыбылеццытæгæнгæ 
сæрсæфæны оалæууыдаин. 
Махæй йæ никæй æххуыс бахъуыд. Иу-æртæ метры 
бæрц йедтæмæ нæ ныххауд æмæ тыхтæ-амæлттæй 
фæстæмæ схылд. 
— Ницы ныццавтай? — бафарста йæ Дзенаго. 
— Хистæр куы нæ уаис, уæд дын æй зæгъин, кæм ныц- 
цавтон, уый, фæлæ мын, æнхъæлдæн, æмæ ницы уыди... 
— Бæргæ дын дзырдтам, куыд дæ æййафæм, афтæ цу, 
зæгъгæ... 
Майрæм рахизырдæм ссæндгæ ацыд. 
— Былгæронмæ ныххизæн ссарын хъæуы,— загъта 
434 

Майрæм æмæ та иуцалдæр къахдзæфы махæй аразæй. 
Арвыл стъалытæ кæд цыфæнды æрттывд кодтой, уæддæр 
дзы махæн ницы пайда уыд. Нæ фæндагæй нæм иу къах- 
дзæфы бæрц дæр нæ зынди. Мæйæн та, ме ’мбæлттæ куыд 
загътой, афтæмæй йæ был дæр никæцæй разынд. Нæ амонд 
уыд, æмæ доны хъæр хъуысти æмæ цыфæнды дзæгъæл 
куы фæуыдаиккам, уæддæр нæ Æрыдоныдоны уынæр 
йæхицæй дард нæ ауагътаид æмæ раджы уа-æрæджы — 
йæ былмæ фæндаг ссардтаиккам. Нæ хурхы нарæгмæ та 
ма нæ цы скодта: нæ дон фæци æмæ не ’взæгтæй нæ былтæ 
ахуылыдз кæнын дæр нæ бон нал уыд. 
Цас ма фæцыдаиккам, Хуыцау йæ зонæг, фæлæ иуахæ- 
мы Сидæныдонмæ æрбахæццæ стæм. Иууылдæр дон нуа- 
зынмæ фестæм. Иу лæгæй æз мæ дойныйæн басæттын 
æнхъæл нал уыдтæн æмæ мæ дыууæ армытъæпæнæй ныз- 
тон æмæ нызтон. Мæхицæн амæлынæй куынæуал тарстæн, 
уæд мæ астæу сраст кодтон æмæ æхсызгонæн сулæфыдтæн. 
Иннæтæй алкæмæ дæр сыкъа уыд æмæ, нызт куы фесты, 
уæд ма сыкъайæ дæр цалдæр банызтон. 
Сидæныдонмæ бæргæ ’роахæццæ стæм, фæлæ та йæ 
сæрты бахизæн нæ разынд: æгæр арф æмæ фæтæн уыд. 
Хæрдмæ цæуын нæ бахъуыд. Ссардтам стыр дурты сæрты 
фаллаг фарсмæ бахизæн. Бæлæсты æхсæнты къæдзæхдур- 
тыл, æмдзæхгæр тæссæрттыл тыхтæ æмæ амæлттæй Æры- 
доныдоны, былмæ ныйирвæзтыстæм. Иу-фондзыссæдз сар- 
дзины ма уæрджытæм бæрзæндæн кæрдæджы фæцы- 
дыстæм æмæ нæ зонгæ нæзыбæласы цур æрлæууыдыстæм. 
Спичкæ ссыгътон æмæ сахатмæ æркастæн. Бонæй куы 
фæхæрдмæ кодтам, уæд дæр уыди ссæдз минуты фыц- 
цæгæмæй, ныр дæр фатæгтæ амыдтой уыцы нымæцтæ, 
æрмæст æхсæвы рæстæг. Афтæмæй фæндагыл уыдыстæм 
æнæхъæн дыууадæс сахаты. Уыдонæй фылдæр-фылдæр 
æрлæууыдыстæм иу сахат: къæвдайы бын — иу-фондз æмæ 
ссæдз минуты, дзуары бын та — иу-фынддæс æмæ ссæдз 
минуты. Ме ’рвад та афтæ загъта, Сидæнмæ, дам, сахат — 
сахат æмæ ’рдæджы цыдæй фылдæр нæй. Цыфæндыйæ 
дæр кæрæдзийы нæ бамбæрстам, стæй, Майрæм афтæ куы 
загъта, уымæй йæм бирæ фылдæр цæуын хъæуы, зæгъгæ, 
уæд нæ рæдыди. 
Нæ дзаумæттæ раивтам. Мæ хуылыдз уæлæдарæс æмæ 
дзабырты бæсты хустæ куы скодтон, стæй мæ гуырыл 
цъында хæдоны хъарм куы банкъардтон, уæд цыма ног 
райгуырдтæн, афтæ мæм фæкаст. Мæ зæнгты дыз-дыз 
фæцыдæр, мæ фæллад дæр мæм нал хъардта. Нал мын 
435 

рыстысты мæ цæфтæ дæр. Мæ сæйраг мæт ма уыди 
дзæбæхæй фаллаг фарсмæ бахизын. Боныгон дæр æдас 
куы нæ уыдтæн — стæй, мæнмæ гæсгæ, иннæтæ дæр — 
уæд æхсæвы талынджы тынгдæр куыннæ хъуамæ стъæлфы- 
даин?! Фæстæмæ цæугæйæ иунæгæй баззадтæн, фæлæ мæ 
Майрæм иунæг нæ ныууагъта. Иу хатт ма ацырдæм æрба- 
цыд, вагоны мæ сбадын кодта æмæ дыууæйæ дæр фæфале 
стæм. 
Мæ къæхтæ зæххыл куы андзæвыдысты, уæд мæ риуы 
дзаг сулæфыдтæн æмæ Хуыцаумæ скуывтон: «Табу дæ- 
хицæн, сæрæгасæй кæй æрбаздæхтыстæм, уый тыххæй!» 
Кæд иууылдæр нæ къæхтыл лæууыдыстæм, уæддæр мæ 
нæ уырныдта, дыууадæс сахаты ахæм тæссаг фæндæгтыл 
фæцу, цъитийы тæккæ рæбын дæ — æхсæрдзæнæй куы 
фæуæле стæм, уæд доны былгæрæтты иу-æртæ метры 
оæрзæндæн миты хъæпæнтæ сусæны мæйы тæвдæн дæр 
тайын нæ бакуымдтой, афтæмæй цæхгæр лыгауæй урс- 
урсид æрттывтой — тæрккъæвда фæхойæд, хуыдалын- 
джы, адæймаг бонæй дæр æдæрсгæйæ кæм нæ ацæудзæн, 
ахæм уырдгуыты фæцу æмæ мацы фыдбылызы бахаугæйæ 
ныхы хуызæн лæгъз фæндагмæ раирвæз. Æрмæст та нæ 
лæгъз фæндагыл дæр сагъæстæ иу ран нæ ныууагътой. 
Нæ машинæ нæм æд шофыр Нузалы рынчындоны кæрты 
æнхъæлмæ каст. Æвæццæгæн, нын Сидæны дзуар кæрæй- 
кæронмæ дæр æххуыс кодта æмæ, фыццагдæр нæ къух 
цы машинæмæ фæдардтам, уый нæм фæурæдта. Майрæм 
дзы абадт æмæ, æнхъæл куыннæ уыдыстæм, фæстæмæ 
афтæ тагъд фездæхт, æрмæст нæхи машинæйы нæ, фæлæ, 
йæ сæр æхгæд кæмæн уыд æмæ мидæгæй бандæттæ кæм 
разынд, ахæм уæзласæн машинæйы. Майрæмæн Цъуа- 
лыйы милицæйы посты зонгæ разынд æмæ уый маши- 
нæйы фæстæмæ фæзылд. Мах тагъдгомау гуыффæмæ 
сгæппытæ кодтам æмæ цыбыр рæстæгмæ Нузалы балæу- 
уыдыстæм. Мæ куысты «Волгæ»-йы Мызурыбынмæ фон- 
дзæй абадтыстæм. Уым Майрæмæн хæрзæхсæв загътам — 
сæхимæ нæ зæрдиагæй хуыдта, фæлæ махæй иу дæр, стæй, 
мæнмæ гæсгæ, йæхæдæг дæр — хæрынæн дæр æмæ нуа- 
зынæн дæр нал уыд æмæ уырдыгмæ фæцагайдтам. 
Фæсæмбисæхсæв нæ хæдзары дзæнгæрæджы цæппæрмæ 
рог æвнæлд фæкодтон. Тимæ, кæй зæгъын æй хъæуы, 
мæнмæ ’нхъæлмæ каст æмæ куыддæр дзæнгæрæджы 
мæллæг дзинг райхъуыст, афтæ дуар фегом кодта. 
Дзæбæхæй æрбацыдтæн, уый йæ куы бауырныдта, уæд 
мæ бафарста: 
436 

— Куыд уыди уæ балц? 
—- Ахсæв мæ мацæмæй фæрс. Афтæ тынг бафæл- 
дадтæн, æмæ мæм дыууæ ныхасы фæд-фæдыл зæгъыны 
хъару нал ис. Райсом дын æппæт хабæрттæ дæр радзур- 
дзынæн... 
Тæвд дон та нæм нæ разынди. Æндæр уавæрты мын 
тынг зын уыдаид, фæлæ мыл ныр цыма стыр хорздзинад 
æрцыд, уый хуызæн мæхи æфсоны æхсæдтытæ акодтон 
æмæ мæ хуыссæн тыххæй-фыдæй ссардтон... 
XII 
Мæ фыны, горæты сæрмæ мын цы цæхæрадон ис, уым 
февзæрдтæн. Цыма сæрд йæ тæккæ тæмæны уыди. Фæт- 
къуыбæласы бын, къуыри раздæр æхсырфæй цы кæрдæг 
фæкарстон, уымæй чысыл мæкъуылгонд самадтон æмæ 
уый рæбын мæхи фæстæдзæг ауагътон. Арвыл цæргæс йæ 
базыртæ ныппака кодта æмæ сындæггай мæ сæрмæ зил- 
дух систа. Хатгай-иу йæ базыртæ батылдта, цыма-иу афтæ 
куы нæ бакодтаид, уæд ын æрхауынæй тас уыд, уый хуы- 
зæн. Кæсынæй йæм бафæлладтæн æмæ мæ цæстытæ 
æрцъынд сты. Куыддæр æррæдзæ-мæдзæ кодтон, афтæ 
уынгæй мæ хуыздæр æмбал Темырхъаны хъæрæй дзурын 
æрбайхъуыст: «Дæхи уæлгоммæ цы ауагътай? Æви дын 
дæ зæхх кæй бацахстой, уый нæма фехъуыстай?!» Цавæр 
зæххы кой кодта, уый æваст нæ бамбæрстон æмæ йæ ба- 
фарстон: «Цавæр зæхх?» — «Куыд цавæр зæхх? Хъæуы 
дын бирæ зæххытæ ис? Дзагко дын кæй радта, уыцы зæхх». 
— «Ау, чи мын æй байста?» — «Цавæрдæр ног æрлидзæг. 
Æз дæр æй нæ зонын». — «Æмæ цавæрдæр æрлидзæ- 
джы мæ зæххимæ цы хъуыддаг ис?» — «Мауал мæ 
рафæрс-бафæрс кæн. Хæдзар аразынмæ, дам, дзы хъавы. 
Дыууæ машинæйы, дам, æм дур дæр баласта... Дæхи арæвдз 
кæн^ æмæ цом! Æдде саргъы бæх цæттæйæ лæууы...» 
Йæ фæсарц абадтæн æмæ цыппæрвадæй хъæумæ 
фæцагайдтам. Йу ран нæ размæ арф, фæлæ нарæг дон 
февзæрд. Темырхъан бæхы фæрстæ æрцавта, йæ къухæй 
йæм февзыста æмæ бæрзонд былгæронæй фаллаг фарсмæ 
багæпп кæныны бæсты доны бæрæгастæу нæ тъæпп 
фæцыди... 
Æваст фехъал дæн æмæ мæ цæстытæ фегом кодтон: 
исты тæссаг фын куы фенын, уæд, цæмæй ме ’нахъинон 
уавæрæй тагъддæр фервæзон, уый тыххæй æдзухдæр афтæ 
фæкæнын. Мæ буар тæфсæгæй рынчынау рызти. Мæ ны- 
437 

хыл мæ къух авæрдтон æмæ мæ армытъæпæн хидæй ных- 
хуылыдз. 
Сахатмæ æркастæн æмæ авд дæр нæма уыд, фæлæ 
боны цъæхтæ фæсте аззадысты. Фæззæг йæ тæмæны 
бацыд. Нæ фатеры бынмæ, æхсæз азы размæ цы сусхъæд 
бæлæстæ ныссагътам, уыдоны къалиутæ дыккаг уæла- 
дзыгмæ схæццæ сты. Бонæй-бонмæ дæр сæ бур сыфтыл 
æфтгæ цыд. Дыууæ-æртæ къуырийы ма рацæудзæн, æмæ 
иууылдæр бур-буридæй агæпп ласдзысты, бирæтæ та дзы 
сæ къалиутæн хæрзбон зæгъдзысты æмæ зæххы хай ба- 
уыдзысты. 
Мæ фынæй фервæзыныл архайын, фæлæ уæддæр мæ 
сæрæй нæ хицæн кæны. Цавæр æрлидзæг мын бацахсынмæ 
хъавы мæ зæхх? Хæдзар аразынмæ, дам, дзы хъавы... Мæ 
зæрдæ мын судзинæй рæхойæгау кодтой уыцы ныхæстæ. 
Æмæ, кæд фыны цы федтон, уый æцæгдзинад у, уæд та? 
Ногæй та сахатмæ ’ркастæн. Цыма кæдæмдæр тагъд кæнын 
хъуыд, уый хуызæн зæрдæйы æбæрæг катай йæ базыртæ 
тылдта... 
Æдзух та мæ фыны мæ цæстытыл ахæм нывтæ ауайы. 
Æмæ-иу кæд уый размæ алы хатт дæр нæхи хæдзары 
февзæрдтæн, уæд ныр та, иу белгом дæр кæм нæма скалд- 
тон, иу хоры нæмыг дæр кæм нæма ныппæрстон, фæлæ 
æрæгæй нырмæ мæхиуыл кæй банымадтон, уыцы 
зæххимæ баст хабæрттæй мæ зæрдæ ныррызти. Кæд стын 
афон нæма уыди, уæддæр, иннæ бинонтæй куыд никæй 
бахъыгдарон, афтæ æнæуынæрæй сыстадтæн æмæ стыр 
уатмæ рацыдтæн. 
Хъуыдытæ сæры схъомпал сты. Дзагко мын йæ зæххы 
хайы æмбис куы радта, уæдæй нырмæ тыллæг сисын афон 
дæр бæргæ уыд, фæлæ мæ ауалдзæджы ничердæм равдæлд 
æмæ зæрæстонæй баззад. Бæлæстæ дзы уæддæр куы ныс- 
сагътаин, зæгъгæ, ма иу хуыцаубон Чырыстонхъæумæ дæр 
ацыдтæн — уым сæрмагонд талайыкуыстгæнæг хæдзарад 
ис — уæддæр та нæ хъæумæ хæстæг у æмæ, иу мæры хорз 
чи зайы, уый йе ’мхуызон мæры дæр хорз æрзайдзæн, 
зæгъгæ, фæлæ, сæ талатæ æфснайд кæм уыдысты, уыцы 
скълады хицау бынаты нæ разынд. Дыккаг хатт ацæуын 
та мæ къухы нал бафтыд æмæ мæ фæндтæй ницыуал ра- 
уад. Цы фын федтон, уый фæстæ мæ фæсмон ноджы 
фæфылдæр. Цыма дзы бæлæстæ куы ныссагътаин, уæд 
зæххæн хицау ис æви нæй, уый дызæрдыггаг нал уыдаид, 
цæмæдæр гæсгæ афтæ нымадтон. 
Хуыцаубон кæй уыд, уый мæ ’рцардта. Сагъæстæй фер- 
438 

вæз*шæн хъæумæ ацæуынæй хуыздæр хос нæ уыд æмæ 
æвæстиатæй мæхи рæвдз кæнынмæ февнæлдтон. 
— Афтæ раджы цæмæн сыстадтæ? — хуыссæгхъæл- 
дзæгæй мæуæлхъус алæууыд Тимæ. 
Хабæртттæ йын куы радзырдтон, уæд мыл сбустæ код- 
та: 
— Ды та æдзух дæ фынтæй дæхицæн уæлдай сæрнизтæ 
саразыс!.. 
Фынтыл æууæндын мæ нæ фæ’нды, стæй сæ дзураг дæр 
нæ дæн. Æдзухдæр бацархайын, цæмæй мæ тагъддæр 
ферох уой æмæ, уыдысты, нæ уыдысты, уый дæр мауал 
зонон, ууыл, фæлæ дзы иуæй-иуты асурын мæ бон нæ 
бавæййы. Асурын нæ, фæлæ сæ цæрæнбонты мæ зæрдыл 
бадарын. Куы зæгъын, фынтыл æууæндын мæ никуы 
фæндыд, афтæмæй та дзы иуæй-иутыл æнæууæндгæ нæ 
вæййы. Кæмдæр æй бакастæн æви йæ искæмæй фехъуыс- 
тон, уый дзæбæх нал хъуыды кæнын, фæлæ, дам, Ломо- 
носов фæсарæнты уыдис, афтæмæй ам, Уæрæсейы, йæ фыд 
амард æмæ йæ йæ фырт кæнæ йæ фыны федта, кæнæ йæ 
кæцыдæр æнкъарæнæй бамбæрста. Йæ балцæй куы 
’рбаздæхт, уæд, дам, йæ фыды æгасæй нал æрбаййæфта. 
Уæвгæ æрыхъусæггаг ныхæстæ цы дзурын, мæхæдæг мæ 
фыны цы федтон, уый мыл мæ хъалæй куы ’рцыдис, уæд?! 
Мæ худы кой кæнын. Мæскуыйы ахуыр кæнгæйæ мын 
æмдзæрæнæй цы хъусджынхуд адавтой, уыцы худы кой. 
Уый хæдразмæ æхсæв мын фыны фесæфт, хъалæй та мын 
æй давгæ акодтой... 
Уыцы хабæрттæ æрымысгæйæ мæ зæххы хайы сагъæс 
дæр зæрдæйы фылдæрæй-фылдæр кодта æмæ, æгæр сын- 
дæггай кæй архайдтон, уый мæм хардзау æркаст. Куы 
срæвдз дæн, уæд мæм Тимæ дзуры: 
— Хæргæ та? 
— Мæ зæрдæ ницы зæгъы. 
— Цай уæддæр бацым... 
Цæй цай æмæ цæй цыдæр! Æппындæр зæрдæ ницы 
агуырдта. Автобусы дæр мæ равг нæ фæхуыздæр. Кæд 
шофыр, куыд æмбæлд, уымæй тагъддæр йедтæмæ сын- 
дæгдæр не скъæрдта, уæддæр мæ фæндыди, цæмæй но- 
джы тагъддæр згъордтаид. Цас тагъддæр ныххæццæ уы- 
даиккам, уыйас уавæримæ тагъддæр базонгæ уыдаин. 
Ме ’взонджы бонтæ мæ зæрдыл æрлæууыдысты. Ин- 
ституты куы ахуыр кодтон, уæд алы хуыцаубон дæр 
хъæумæ цыдтæн. Горæты æнæ худæй цæуын фæцахуыр 
дæн æмæ-иу хаттæй-хатт хъæумæ гомсæрæй æрцыдтæн. 
439 

Фæндагыл-иу æй æрхъуыды кодтон, фæлæ ма-иу фæ- 
стæмæ куыд аздæхтаин? Цæмæй-иу мыл ме ’гъдауылхæст 
хъæуккæгты зæрдæ ма фæхудтаид, горæты дыууæ боны 
йедтæмæ нæма ис, афтæмæй æгъдæуттæ ницæмæуал дары, 
зæгъгæ, ма загътаиккой, уый тыххæй-иу уынгты æрцæ- 
уыны бæсты автобусæй хъæуысæр рахызтæн æмæ-иу 
цæхæрадæтты чъылдымты хъуызгæ-ныгъуылгæ æрцыдтæн. 
Быдыры-иу мæ æнæхудæй куы федтаиккой, уымæй дæр 
тарстæн. 
Ныр дæр мæ цæмæдæр гæсгæ хъæуы уынгты суанг ав- 
тобусы æрцæуын дæр нæ бафæндыд æмæ кæддæры хуы- 
зæн хъæуысæр рахызтæн æмæ комкоммæ Дзагкойы зæххы 
хаймæ мæ ных сарæзтон. Фыны мын мæ зæхх цы æрлидзæг 
бацахста, уый хæдзар æрдæгамад фæци æмæ йæ бирæ 
æххуысгæнджыты сæ тæккæ кусгæйæ ныййафдзынæн, 
зæгъгæ, ахæм ныв фенынмæ дæр мæхи цæттæ дардтон. 
Нæхи цæхæрадоны чъылдыммæ ныххæццæ дæн. Нæ 
хæдзармæ иуцасдæр фæкастæн æмæ суадоны былты 
фæдæлæмæ кодтон. Цæхæрадон айфыццаг куыдæй ныу- 
уагътон, афтæмæй лæууыд. Æрмæст хæмпæлгæрдæг æнцад 
лæууын нæ бафæрæзта. Цыма йæм, хуыздæр хъацæн нæй, 
ахæмæй базылдысты, уый хуызæн дымгæмæ йæ сæрæй 
хъазыд. Мæ сыхæгтæй иу цъиуызмæлæг дæр уынджы нæ 
уыд. Уæвгæ, мæлæты бирæ сыхæгтæ дæр нæ уыдысты. 
Дæлæмæ дæр æмæ уæлæмæ дæр — дыууæ. Иу — мæ 
дæллагфарс, иннæ — уыдоны хæдбакомкоммæ. Мæ 
фарсмæ зæронд ус цæры. Æргом дзургæйæ йæ зæронд 
рахонын дæр мæ цæст нæ уарзы. Фузæйыл цасфæнды азтæ 
куы рацæуа, уæддæр зæронд кæнын нæ бакомдзæн. Йæ 
хъæлдзæгдзинады фæрцы, йæ æвронг зонд æмæ хæлар 
зæрдæйы руаджы. Цал æмæ йæ цал азы зонын, фæлæ 
куыд уыди, афтæмæй лæууы. Йæ цардуарзондзинад нæ 
фæкъаддæр, йæ цыргъзонддзинадæй нæ ахауд, йæ цæстыты 
æрттывд нæ фæмынæгдæр. Азтæ йын йе ’ддаг хуыз кæй 
аивтой, йæ цыд кæй фæуæзбындæр, йæ къæхтæ раздæры 
хуызæн йæ коммæ кæй нал кæсынц, уый нымады нæу. 
Сæйрагдæр зæрдæйы хорзæх æмæ зонды сыгъдæгдзинад 
у, æмæ дзы Фузæйы дзаджджын хай фæци. Уæдæ цы æртæ 
чызджы схъомыл кодта, уыдонæй иу йемæ кæй нæ цæры, 
уый дæр цæстмæ бадаринаг нæу, уымæн æмæ Фузæйы 
хуызæн сылгоймаджы къухæй æвзæр чызгæн рацæуæн нæ 
уыд., Хорз чызджы та йæ райгуырæн хæдзары бирæ нæ 
уадзынц, уайтагъд æй йæ цæрæн хæдзармæ афардæг 
кæнынц. Фæцыдысты Фузæйы чызджытæ дæр сæ амонды 
440 

фæндæгтыл. Цæугæ кæд иугæйттæй фæкодтой, уæддæр 
дзьГйæ цæгатмæ иунæгæй ничиуал æрцæуы. Сæ мадæл- 
тимæ сæ мадымады бæрæггæнæг æрцæуынц Фузæйы бирæ 
хæрæфырттæ, æмæ уæд бинонты хистæр йæ азты уæз 
ницæмæуал фæдары. Йæ сæйраг мæт вæййы, уазджыты 
— кæд ахæм адæмæн уазджытæ схонæн ис, уæд — куыд 
тынгдæр сбуц кæна, ууыл. 
Ногоонты, мæ тæккæ сойгæнæны кары куы уыдтæн, 
фузæ чындзы уæд æрцыди. Мах æндæр сыхыл нымад 
уыдыстæм, фæлæ-иу ардæм дæр æрхæццæ стæм, уымæн 
æмæ зыдтам, иуæй-иуты хуызæн нæм æнæракæсгæ кæй 
нæ фæуыдзысты, куы нæм ракæсой, уæд та нæ кæй барæв- 
даудзысты. Йæ лæг дæр йæхи хуызæн хæларзæрдæ æмæ 
адæмимæ цæрæг уыди. Гъе æмæ та иу Ногбоны Фузæты 
дуар дæр схостам. Йæ лæг нæм ракаст æмæ ныл йæхи 
хъæртæгæнæг скодта, афтæмæй йæ цæсгомыл тызмæг- 
дзинады фæд нæ уыди. Нæ фæлæ цас йæхи тызмæгдæрæй 
æвдисыныл архайдта, уыйбæрц йæхиуыл тынгдæр ком- 
дзог цыд, уымæн æмæ йæ мидбылхудт бамбæхсын дæр йæ 
бон нæ уыд. Æппынфæстаг хъæрæй ныххудт, хæйрæг уæ 
макуы бахæрæд, зæгъгæ, æмæ нын æртæ сомы радта. Уыцы 
рæстæджы уыдон стыр æхцатæ уыдысты. Стæй нын хъæуы 
дуканигæс йедтæмæ æхца чи хъуамæ раттаид! 
Мæ зæххы хайыл хæдзар аразæг куы нæ федтон, уæд 
мæ уд ме ’муд æрцыд. Тимæйы ныхæстæ та мæ зæрдыл 
æрлæууыдысты. Алкæд ницæйы тыххæй мæхицæн сæр- 
низтæ кæй скæнын, уымæй мын раст фæзæгъы. Стæй мын, 
цы фæзæгъы, уый та мæнг никуы рауайы, афтæмæй та мæ 
йæ ныхæстæ, куы сæ фæдзуры, уæд нæ фæуырнынц. Рай- 
сомæй нæхицæй куы цыдтæн, уæд мын цытæ дзырдта — 
цытæ дзырдта, уыдон та иууылдæр раст рауадысты — 
уыдонмæ мæ фыртыхстæй хъусгæ дæр дзæбæх нæ код- 
тон. Ныр сæ радыгай куы мысыдтæн, уæд сыл бар-æнæба- 
ры æууæндын райдыдтон æмæ тæбæгъы доны уад кæй 
сыстын кодтон, уымæй разы нал уыдтæн. 
Цæхæрадоны фыццаг рæстæджы гуыдыр æрцауыгътон, 
фæлæ йæ Фузæ куы федта, уæд мын бамбарын кодта, ам 
гуыдыр æвæрын ницæмæн хъæуы, зæгъгæ. Æз уыцы 
хъуыддаг дызæрдыггæнгæ кодтон, уымæн æмæ, цы хъæуы 
схъомыл дæн, уым цæхæрадон нæ, фæлæ хæдзары дуа- 
рыл дæр гуыдыр никуы ’вæрдтой, стæй дзы сæфгæ дæр 
никæмæй ницы кодта. Æз дæр хæмпæлгæрдæгæн, мый- 
йаг, нæ тарстæн, фæлæ, зæгъын, сывæллæттæй исчи дуар 
куы бакæна æмæ йæ гомæй куы ныууадза, фос мидæмæ 
441 

куы бацæуой æмæ мæ сыхæгты цæхæрадæттæм куы баир- 
вæзой. Фузæйæн дæр æй загътон æмæ, дам, мах æдзухæй 
дæр ам вæййæм æмæ, чи цы кæны, уый æнæуынгæ не стæм. 
Уæдæй фæстæмæ цæхæрадоны дуарыл гуыдыр нал сæ- 
вæрдтон. 
Цæхæрадоны дуары гуыдырауындзæныл къæдз æфсæй- 
наджы гæбаз тъыст уыд, иуфарс æй фæзылдтон æмæ дуар 
йæхæдæг æддæрдæм байгом. Хæмпæлгæрдæгæй дзы 
базмæлæн нæ уыд. Æнæкуыстгондæй кæй баззад, уый мæм 
тæригъæд хъуыддаг фæкаст. Иу бæлас, иу къудзи дзы 
уæд та куы ныссагътаин, уæд дзы цæуыл мæ цæст æрхас- 
таин, уый уæддæр уыдаид. Ныр та дзы цæмæй мæ зæрдæ 
барухс уа?! Быруйы рæбын цалдæр балбæласæй? Æмæ сын, 
балбæлæстæ сты, уый равзарæн дæр куынæуал ис. 
Фæдæгъды къудзиты æхсæнæй зынгæ дæр нал кæнынц, 
дыууæ хатты бæрзонддæр бæргæ фæцыдысты, фæлæ уæле 
дæр хъæддаг хуыз райстой. Æвæццæгæн, сæ куы ныс- 
сагъдæуыд — кæд хæдæвзæрд нæ уыдысты, уæд,— уæдæй 
фæстæмæ æхсæст никуы ’рцыдысты æмæ сæ уæлдай къа- 
лиутæ хæмпæлтæй арæзт уисæйтты хуызæн уыдысты. 
Фузæтæй мах æхсæн арæныл чылауи æмæ балы хæдæв- 
зæрд талатæ ауалдзæджы дидинæгæй мæлæты зад уыдыс- 
ты, фæлæ мын Фузæ куыд радзырдта, афтæмæй апджын 
бæлæстæй иуыл дæр дыргъ нæ уыди. Чылауийæ, æхсын- 
цъыйæ, балæй, курагайæ — сæ дидинæг, дам, сын уазал 
бахъыгдардта æмæ иууылдæр афонæй раздæр æрыз- 
гъæлд. 
Фæстæмæ уынгмæ раздæхтæн. Нырма ныр бафиппайд- 
тон, мæ зæххы ракомкоммæ кæрæй-кæронмæ дæр куыд 
сыгъдæг уыд, уый. Фыццаг куы ’рбацыдтæн, уæд та дзы, 
стуры фаджыс æмæ æнæуи быронæй адæймаджы цæст 
цæуыл не ’рхæцыдаид, ахæм нæ уыд. 
— Уазæг, алы бон æгас цу! — мæ хъустыл ауадысты 
Фузæйы ныхæстæ. 
Сæ дуармæ бадт, афтæмæй йæ æз не ’рхъуыды кодтон. 
Æвæццæгæн, мидæмæ куы фæдæн, уый та уæд рацыди. 
Йæ бынатæй сыстад æмæ мæ цурмæ сцæйцыд. Æз дæр йæ 
ныхмæ араст дæн. 
— Чысыл раздæр æрцыдтæн æз дæр æмæ куы никæцæй 
зындтæ, уæд мæхинымæр загътон, æвæццæгæн, зæгъын, 
сæхимæ нæй. 
— Кæдæм ма цæуын æз та! — йæхи бынтондæр амæ- 
гуыр кодта Фузæ, афтæмæй йæ цы зианы нæ фендзынæ, 
ахæм нæй.— Уæртæ цæхæрадоны цыдæртæ архайдтон. 
442 

— Цæхæрадон дзы мæнæ ахæм куы нæ уа! — ацамыд- 
тон, хæмпæлæй чинæуал зынди, уыцы зæхмæ. 
— Бакусдзыстут æй,— фæлмæн хъæлæсыуагæй ныфс- 
æвæрæгау бакодта Фузæ.— Нырма дын нæма байрæджы. 
Æрмæст æй ацы фæззæг æнæхуымгондæй мауал ныу- 
уадз. Фæлдæхт мæр зымæджы миты бын куы фæлæууа, 
уæд уалдзæджы куыд æрфæлмæн уыдзæн, уый зоныс... 
— Бацархайын хъæуы. 
— Бацархай, бацархай. Хорз зæхх у. Иу-дыууæ ма- 
шинæйы йæм фаджыс куы баласис, уæд æвзæр нæ уаид 
бæргæ. 
— Иу къуым скæнын дзы мæ къухы куы бафтид, æмæ-а.. 
— Скæндзынæ дзы,— æрдæбонæй ноджы фæлмæндæр 
æмæ лæгъздæр æвзагæй загъта Фузæ. 
Йæ алы ныхас дæр адæймагæн цыдæр ныфсы хос 
фæвæййы. Цыма, цæуыл тыхсын, уыдонæй иу дæр тыхс- 
ты аккаг нæу, Фузæйы ныхæсты фæстæ мæм цæмæдæр 
гæсгæ афтæ кæсын райдайы. Уыимæ йæ алы дзырдæй дæр 
цыдæр хъарм ракæлы, цы фæзæгъы, ууыл та лæгæн æнæбау- 
уæндгæ нæ вæййы, уымæн æмæ йæ ’взаг æмæ былты æххуы- 
сæй нæ фæзæгъы, фæлæ зæрдæйæ. 
Фузæимæ дзæвгар фæныхæстæ кодтам, афтæ йæ хистæр 
чызг æд сывæллæттæ фæзынд æмæ мидæмæ бацыдысты. 
Мæн дæр хуыдтой, фæлæ нæ бакуымдтон. 
Ирон æфсармæн уæддæр ныммæлæн ма уæд! Фузæйы 
бакъуымы кодтон, уынг чи ныссыгъдæг кодта, зæгъгæ, 
фæлæ мын æргомæй ницы загъта. Дынджыр гæдыбæлæс- 
ты астæу стыр арт кæй уыд, уый дæр йæ бирæ фæныкмæ 
гæсгæ базыдтон. Æвæццæгæн, мæ хæдæфсарм сыхæгтæ 
сæхимидæг скарстой, ардыгæй фæстæмæ, ныронг нæ 
фарсмæ цы зæхх уыд, уымæн ног хицау фæзынд æмæ, нæ 
фос сæ фæстæ цы фæд уадзой, уый æфснаинаг у, стæй 
дзы æндæр бырон дæр хъуамæ мауал уа, зæгъгæ. Фосы 
фаджысы фæд дзы нал уыд, бырæттæ басыгътой, уынг 
ныммарзтой... 
Фузæты бакомкоммæ чи цæры, уыдон дæлæсыхæй 
слыгъдысты. Æргом дзургæйæ, æз, цалынмæ ацы зæхх 
райстон, уæдмæ сæ бинонтæй иуы дæр нæ зыдтон: сæ 
хæдзары хицау ус, æз горæтмæ куы рацыдтæн, уæд ра- 
куырдта. Чындзы куыд нæ зыдтон, афтæ нæ зыдтон йæ 
дыууæ лæппу æмæ чызджы дæр, афтæмæй та лæппутæ сæ 
лæджы кары бацыдысты, уæлдæр скъолатæ каст фесты, 
чызг та институты ахуыр кодта. Фыды, кæй зæгъын æй 
хъæуы, зыдтон, уымæн æмæ æмгæрттæ уыдыстæм, кæддæр 
443 

иу къласы дæр ахуыр кодтам. Цалдæр азы размæ йæ 
зæрдæйæ амард. Дзæбæх кæстæртæ йын рахъомыл, сæ 
мады зæрдæхудт нæ, фæлæ хъæубæстæй иуы зæрдæхуд- 
ты дæр никуыма бацыдысты. Уæвгæ сæ мад фæсаууонмæ 
иуæй-иу хатт рахъаст кæны, уый дæр — лæппутæй, 
хъуыддаг, дам, нæ кæнынц. 
Мад йæхæдæг нырма сæрæн у, фæлæ йæ йæ кæстæрты 
хорздзинад фенын кæй фæнды, уый тыххæй йæ азымы чи 
хъуамæ бадара?! Æндæр, куы зæгъын, нырма йæ разæй 
иу хъуыддаджы дæр никæй ауадздзæн. Æрмæст йæ уæз- 
дандзинад дæр бирæйы аргъ у. Уый æз мæхиуыл дæр бав- 
зæрстон. 
Асæрды иуцалдæр æмбалимæ ардæм нæ фæллад уа- 
дзынмæ æрцыдыстæм æмæ нæ суадоны был бадгæ федта, 
æвæццæгæн, æмæ нæм хуынимæ ссыди. Кæй зæгъын æй 
хъæуы, мæ хæлæртты раз мын ахæм æгъдау кæй скодта, 
уый мын æхсызгон уыд, фæлæ мæ æфсæрмы дæр баф- 
тыдта, мæхицæй мын ницы хорздзинад зыдта, афтæмæй 
йæхи хæсджыныл кæй банымадта, уымæй... 
Суадоны цурмæ ссыдтæн æмæ мæ зæрдæ бамæгуыр. 
Махмæ хæстæг бæрæзе иу ран йедтæмæ нæ зад. Нæ ба- 
комкоммæ чи цард, уыдоны цæхæрадоны дæллаг фарс иу 
чысыл сакъадахгонды. Ныр, суадоны рахиз былгæрæтты 
уæлæмæ цы ахаста, уый нæ цæхæрадоны чъылдыммæйы 
онг лæджы бæрзæндæн бæрæзейы бын фæцис. Суадоны 
былты уæлæмæ ацыдтæн æмæ-иу хæмпæлты кæм хуыйы 
хъох-хъох ссыд, кæм къæхты бынæй карчы базыры пæр- 
пæр райхъуыст, кæм та-иу гогызы хъæр хъустæ ныцца- 
рыдта. Мæ кæддæры цъæх быдырмæ йæхи хуызæнæй ни- 
цыуал уыд. Æппæты фыццаг æй сæвидыц кодтой бæ- 
рæзетæ. Ноджы мæлæты бæрзонд фæцыдысты. Хæстæг 
бацæуын дæр сæм адæймаджы зæрдæ нæ тардта. Сæ 
æнахъинон тæфмæ зæрдæ хæццæ кодта. Нæ кæддæры 
•цæхæрадоны кæрон бынтондæр фаджысдон фестад. Цы 
нæ дзы фенæн уыд: хъæццулы зæрæдтæ æмæ базы пыр- 
хæнтæ, сынтæджы сæстытæ æмæ куклайы сæртæ, хъазæн- 
ты хæйттæ æмæ бандоны къæхтæ... 
Кæддæр дон кæцæй хастам, уыцы суадон дæр сæ бын- 
тон сыгъдæджытæй нал уыд, фæлæ уæддæр сызгъæрин 
цæппузыртæй зæххы бынæй æнхъæвзта. Иу ранæй нæ, 
фæлæ цалдæр ранæй. Рахизфарс æппæты стырдæр донгуы- 
рæн, ис. Стырдæр æмæ ирддæр. Сыгъдæг змисы муртæ 
цыма зæххæй доны цæппузыртимæ лæбурынц, уый хуы- 
зæн æнæсцухæй бырсынц æмæ бырсынц. Рæсуг æмæ ихы 
444 

къ^ртты хуызæн суадоны сæ гуыбыр фæсонтæй ленчытæ 
кæнынц уытъырнытæ. Цæмæндæр мæ бафæндыди донгуы- 
рæны арæнтæ фæуæрæхдæр кæнын, бындæр æй ныкъкъа- 
хын. Уымæн та кусæнгарзы сæр ницæмæн хъуыд, хуымæ- 
тæджы къухтæ дæр ын фаг уыдысты. 
Мæ дыстæ батылдтон æмæ хуыр суадоны былмæ ка- 
лын райдыдтон. Иу армы дзаг скалын, дыууæ ахæмы дзы 
фæстæмæ ныккæлы. Иу дур куы сæппарын, уæд змисæй, 
лыстæг дурæй йæ бынатмæ згъæлынмæ фæвæййынц. 
Уæддæр мæ куыст кæнын. Цас фылдæр скалон, уыйбæрц 
суадон арфдæр æмæ уæрæхдæр кæндзæн. Цы хуыр æмæ 
змис фæкалдтон, уымæй уæлбыл дзæбæх кæри рауад. Мæ 
куысты фæстиуджытæ фенын мæ æрфæндыд. Уымæн та 
рæстæг хъуыд. Цалынмæ змæст æрбадтаид, уæдмæ йын 
ницы раиртæстаис. Дзæгъæл лæуд кæнын мæм нæ цыд 
æмæ мæхи Куыройыдоны цурмæ байстон. Галиуырдыгæй 
йыл цы чысыл суадон æфты, уый сæрты багæпп кодтон 
æмæ-иу, нæ сæныччытæ цы къуыбырыл хъазын уарзтой, 
уырдæм схызтæн. Цыфæндыйæ дæр нæ хъæуы фидауц 
гæдыбæлæстæ сты. Цалдæр километры дарддæрæй йæм 
куы кæсай, уæддæр æппæты фыццаг дæ цæст уыдоныл 
æрхæцдзæн. Уыдон сты йæ мæсгуытæ æмæ йæ тырысатæ 
дæр. Уæддæр фæстаг рæстæг сæ нымæц дзæвгар фæ- 
къаддæр. Иуты дзы калгæ акодтой, иннæтæ та хуыскъ 
баисты. Мæ алыфарс цы хæмпæлджын быдыр уыдтон, уый 
бынтон æндæрхуызонæй фенæн бæргæ ис. Куыройыдоны 
былгæрæтты, фондзыссæдзгай азтæй фылдæр чи цæры, 
ахæм бæлæстæ иу-дæс æмæ дыууиссæдзы уæддæр ныс- 
садз, уæд адæймаг йæхи ном дæр сæнусон кæнид, æнусты 
дæргъы та бæлæстæ адæмæн циндзинад хæссиккой. Чи 
зоны, чысыл хъæды хуызæн дзы рауаид, йæ алыфарс цы 
зæххытæ ис, уыдон та дзæвгар фæбæркадджындæр уаик- 
кой, суанг ма дзы æндæрхуызон зайæгойтæ дæр фæзы- 
нид, 
Кæннод далæ хиды дæллаг фарс, Куыройыдоны тæккæ 
былгæрон Сидæны кувæндон бæласы бынаты æндæр бæлас 
ныссадзынæн бирæ диссæгтæ хъæуы! Нæ хъæуы, фæлæ 
адæймагæй æрхъуыдыйы фæрцы иу æмæ дыууæ чысыл 
æмæ стыр хъуыддаджы нæ аирвæзы. Ахъуыды кæнгæйæ 
нын зивæгæй цыфыддæр знаг нæй. Уый гæрзæхсæнау нæ 
къæхтыл тыхсы æмæ нæ дугъ кæнын нæ, фæлæ иуæй-иу 
хатт къахдзæф кæнын дæр нал фæуадзы æмæ нæ мидбы- 
нат цоппай кæнын байдайæм... 
Фæстæмæ суадоны былмæ куы ’рбаздæхтæн, уæд 
445 

змæстæн йæ кой дæр нал уыд. Дон цалдæр ранæй цæппу- 
зыргай кæцæй æвзæрд, уыдоны нымæцыл цыма бафтыд, 
афтæ мæм фæкаст. Йæ къуырф куыд фæарфдæр, афтæ 
фæуæрæхдæр сты йæ арæнтæ дæр. Лыстæг хуыртæ уымæй 
размæ дæр урс уыдысты, фæлæ ныр тынгдæр сæрттыв- 
той. Ахæм суадоны цур лæугæйæ лæгмæ нуазын æппындæр 
куы нæ цæуа, уæддæр дзы бануаздзæн. Мæ дыууæ ар- 
мытъæпæны дзаг дзы сæхсæхгæнгæ фелвæстон æмæ йæ 
цалдæр хуыппæн æхсызгонæн анызтон. Афтæ — цалдæр 
хатты. Уым дæлæмæ-иу æхсызгон сатæг хæсгæ ацыд. 
Кæддæры амондджын уысмтæ мæ зæрдыл æрлæууыдыс- 
ты. Уæд-иу армытъæпæны бæсты арæхдæр архайдтон 
нымæтхудæй — стæй канд æз нæ, фæлæ ме ’мцахъхъæнтæ 
иууылдæр — фæлæ мæм мæнтæджы сыфæй къусгонд 
акæнгæйæ нуазын хуыздæр каст. Йæ фылдæр-иу зæххы 
хай баци, мæ риуыл-иу фæдгæнгæ ацыд, хæдон-иу лæмарын 
бахъуыд, уæддæр-иу мæ былтæ мæнтæджы сыфæй нæ 
фæхицæн уыдаиккой. Лæг-иу йæхицæн йæ дойны басæттын- 
хъом нал уыд. Фырзыд нызтæй-иу дын улæфт нал фаг кодта- 
ид, уæддæр-иу дæ хъуырттытæн банцайæн нал уыдаид.. 
Фаллаг сыхаг лæппу дукани давды тыххæй ахæстонмæ 
бахауд. Ноджы иу дукани куы фæкъахтаид! Ахсгæ йæ иу 
дуканийы тыххæй æркодтой, фæлæ ма дзы æндæртæ дæр 
разынд. Уыцы хабæрттæ горæтæй — йæ хъуыддаг ын го- 
рæты æвзæрстой — хъæумæ куы ’рыхъуыстысты, уæд нæ 
сыхæгты лæг афтæ загъта: «Ныр тагъд рæстæджы ирон 
дон нал баназдзæн...» 
Хистæр хистæр уымæн вæййы, æмæ, кæимæ фæцæры, 
уыдонæй йыл фылдæр азтæ рацæуы, фылдæр фены æмæ 
бавзары. Мæ сыхаг зæронд лæг дæр ирон доны кой хуы- 
мæтæджы не скодта. Æвæццæгæн-иу æз мæ сабидуджы 
бон-сауизæрмæ æрыскъæфты фæдыл быдырты рацу-бацу 
кæнынæй бафæллайыны фæстæ зæххы бынæй цæппузыртæ 
уадзгæ суадонмæ куЬ1 бафтыдтæн æмæ-иу залмысыфæй 
конд къусæй нуазынæй кæмæй нал æфсæстæн, Бимболат 
дæр-иу уый уыцы доны кой кодта. 
Цæхæрадоны цурмæ та ныццыдтæн. Горæтæй ардæм 
фæдисы цæмæн фæуадтæн, уый Фузæ куы базонид, уæд 
мыл худæгæй дæр амæлид, йæ зæрдæ дæр мыл фæхудид. 
Худæгæй мыл амæлид, мæ сæры ахæм хъуыдытæн бынат 
кæй разынд æмæ ницæйаг фынтыл кæй баууæндыдтæн, 
уый тыххæй. Йæ зæрдæ та мыл фæхудид, мæ зæрдæ йыл 
кæй нæ дарын æмæ, æз æгас куы дæн, уæд дæ цæхæра- 
донмæ зулмæ дæр чи хъуамæ бакæса, зæгъгæ. 
446 

— Мæ зæрде ма, цæугæ акодтай,— Фузæ та уынг- 
мæ рацыди.— Дзагко та дæу агуырдта æмæ йын, ацыд- 
тæ, зæгъгæ, нæ загътон, фæлæ, зæгъын, ныртæккæ ам 
уыди. 
Фузæйы, кæй Дзагко, зæгъгæ, куы бафарстон, уæд æм 
цæмæдæр гæсгæ мæ ныхæстæ диссаг фæкастысты æмæ 
мын мæхи фæрсынмæ фæци: 
— Бирæ Дзагко-агурджытæ дæ вæййы? — Æмæ йæхæ- 
дæг йæхицæн дзуапп дæттынмæ фæци: — Дæ хæрæфырт, 
мæ хур, дæ хæрæфырт. Уый дæ бирæ уарзы. Мæ рæзты 
цæугæйæ йæ машинæ ацырдæм кæд не ’рбазилы, ахæм 
заман нæма скодта. Ам нæ уыди, зæгъгæ, мæ æнæмæнг 
афæрсы. 
Суадоны был лæугæйæ иу заман мæ хъустыл маши- 
нæйы уынæр ауад, фæлæ, зæгъын, кæд уæлмæрдты был- 
ты цы хæдтулгæтæ згъоры, уыдонæй иуы гуыв-гуыв 
æтынгдæр и, зæгъгæ, афтæ банхъæлдтон. Æнæуи та мæм, 
узæйы дуармæ цы машинæ лæууыдаид, уый суадоны 
былæй нæ зындаид. 
— Ам ма дæ, уый куы зыдтаин, уæд æй фæурæд- 
таин,— цыма, кæй нæ сæмбæлдыстæм, уым аххосджын 
уыди, уый хуызæн хатыркурæгау загъта Фузæ,— мæнмæ 
гæсгæ, къутуты ’рдæм ацыди. 
Къутутæ уæлмæрдты уæллаг фарс сты. Кæддæр дзы 
мус уыди. Мæнæуæй, хъæбæрхорæй, сысджыйæ — бы- 
дырты-иу цы хор æрзад, уый иууылдæр уырдæм ластой. 
Уыдис дзы цалдæр къутуйы дæр, æмæ сыл уыдоны ном 
сбадти. Къутутæ, мах Фузæимæ кæм ныхас кодтам, уырдæм 
дæр хорз зындысты. Сæ дуармæ цалдæр машинæйы лæу- 
уыди, фæлæ дзы Дзагкойы кæцы уыд, уый ничи раиртæс- 
таид. Фузæйы ныхæстæ мын цыдæр ныфс фесты. Дзаг- 
койыл кæй фембæлдзынæн, уый мæ бауырныдта, уымæн 
æмæ кæд къутуты ’рдæм ацыд, уæд фæстæмæ йæ фæндаг 
Куыройыдоны сæрты хидыл уыдзæн, æмæ æз дæр мæхи 
хъæугæрæтты уыцырдæм ныйистон. 
Хур арвы астæумæ фæцæйхæццæ кодта, фæлæ мæм 
уæддæр кæсаг ахсын афон нæма каст. Æртæ лæппуйы 
— иу-дыууадæс-æртындæсгай азтæ кæуыл цыдаид, ахæм- 
тæ — сæ тæккæ хыз даргæйæ уыдысты. Дыууæйæ хиды 
дæллаг фарс дыкъухыг хызы хъæдтыл фæйнæрдыгæй 
хæцыдысты, æртыккаг та хиды уæллаг фарс даргъ хъи- 
лæй байбынтæ рæхуыста. Сæ хыз фелвæстой, фæлæ дзы 
тымбылкъухы йас хъуынайы гæбаз йедтæмæ ницы разынд. 
Мæн куы ауыдтой, уæд дон-дон дæлæмæ ацыдысты. 
447 

Ацы хиды сæрты бахизынмæ куы фæхъавын, уæд 
æнæмæнг мæ цыд фæсабырдæр вæййы. Цыма искæй куы 
райхъал кæнон, уымæй фæтæрсын, уый хуызæн фæлмæн 
къахдзæфтæй цæуын райдайын, хиды бын дон кæм 
фæмидæг вæййы, уый сæрмæ æрлæууын æмæ уылæнтæм 
мæ каст скæнын. Искуы-иу хаттæй фæстæмæ дзы æнæмæнг 
мæ цæст кæсагыл æрхæцы. Доны тæккæ цырены йе ’ргом 
уылæнты ныхмæ саразы. Йæ къæдзил нырраст вæййы, йæ 
базыртæ доны уылæнты æмызмæлд байдайынц. Дæхи йæм 
куы нæ равдисай, уæд йæ базыртæ ныппака кæнгæйæ 
уылæнты ныхмæ лæудзæн, фæлæ дæ иугæр ауыдта кæнæ 
дæ уынæр райхъуыст, уæд хиды бын фæмидæг вæййы æмæ 
дзæвгар рæстæг йæхи нал равдисы. 
Цалынмæ хидмæ хæццæ кодтон, уæдмæ лæппутæ, Си- 
дæны кувæндон бæлас кæм уыд, уымæй дæр фæдæлдæр 
сты. Хиды сæрмæ та уыцы хъавгæйæ бацыдтæн, фæлæ 
ацы хаттт мæ фæндтæй ницы рауад. Чысыл раздæр дæр- 
гъæй-дæргъмæ хъилæй байбынтæ кæм рæхуыстой, уым 
ма балер кæсаг йæ зæрдæйы дзæбæхæн уылæнтимæ куыд 
хъуамæ хъаза! Фæлæ уæддæр мæ кæсын нæ ныууагътон. 
Цæстыл уадысты, ныртæккæ байбыны арфдæр хуынчъы- 
ты фыртарстæй йæ улæфт йæ зæрдæйыл кæмæн æмбæлы, 
уыцы балертæ. 
Машинæйы уынæр мын мæ хъуыдытæ фескъуыдта. 
Дзагко мæ цуры фæурæдта. 
— Цыдæр у, уæддæр дæ ивгъуыд бонтæ æрымысыдтæ,— 
йæ мидбылты худгæ мæм æрбацыд Дзагко. 
Ахæм адæймæгтæ ис, æмæ сыл хиндзинадæй нæ фæ- 
гуырысхо уыдзынæ, гадзрахатæй рацæуынæй сæ нæ фæ- 
тæрсдзынæ, искæмæн сæ зæрдæ æвзæрдзинад зæгъы, уый 
дæ нæ бауырндзæн. Дзагко уыдоны номхыгъдмæ хауы. 
Мæнæн бирæ хæрзты бацыд, уый тыххæй нæ зæгъын. 
Фылдæр хорздзинæдтæ дзы чи зоны, ахæмтæ дæр бирæ 
ис. Мæ хæрæфырт кæй у, уый тыххæй дæр нæ зæгъын. 
Дæсгай нæ, фæлæ мын, чи зоны, фондзыссæдзгай хæрæ- 
фырттæ дæр ис, фæлæ дзы афтæ бирæтæй нæ загътон. 
Ноджы ма мæм афтæ дæр кæсы, цыма, Дзагкойы тыххæй, 
чи йæ зоны, уыдонæй æндæрхуызон ничи зæгъдзæн. Æмæ 
нæ фæрæдидзæн, уымæн æмæ æндæрхуызон зæгъджытæн 
фадæттæ ныронг дæр фæуыдаид. 
Кæрæдзиуыл куыннæ хъуамæ бацин кодтаиккам, кæд 
æмæ мын Дзагкойы уынд куыд æхсызгон уыд, мæ уынд 
уымæн дæр афтæ æхсызгон уыд! 
— Æз та сахатæй фылдæр дæу агурын... 
448 

]уГ.æ сахатмæ ’ркастæн, æмæ, мæ нымадмæ гæсгæ, куы 
’рцыдтæн, уæдæй нырмæ сахатæй бирæ фылдæр нæма цыд 
æмæ йын æй бамбарын кодтон. 
— Æмæ дæ æз, ардæм куы нæма ’рхæццæ дæ, уæдæй 
нырмæ агурын,— Дзæбæх æй кæй не ’мбарын, уый, 
æвæццæгæн, мæ цæсгомыл бакаст æмæ мын йæ хъуыды 
фæбæлвырддæр кодта: — Æрыдойнæгтæ демæ иу автобу- 
сы цыдысты æмæ мæм уыдон, сæхимæ дæр нæма бацыды- 
сты, афтæ хæрзæггурæггаг фесты, дæ мадыфсымæры, дам, 
федтам. 
— Æмæ мæ æрыдойнæгтæ цæмæй зонынц? Стæй дæуæн 
цы бавæййын, уый та сын чи затъта? 
— Æрыдойнæгтæ алцыдæр зонынц. 
— Фузæ мын загъта, Дзагко, дам, дæ агуры. 
— 0, раздæр цæхæрадонмæ бауадтæн. Уым куы нæ 
уыдтæ, уæд, æвæццæгæн, Темырхъанмæ ис, зæгъгæ, къу- 
тутæм ацыдтæн, фæлæ дзы де ’рдхордæн йæхи дæр нæ 
баййæфтон... 
Темырхъан та йæ халсарты фæстæ рахау-бахауыл 
уыдзæн, æндæр цы! Ацафон уæлдай æнæвдæлондæр вæййы. 
Пъæмидортæн се ’рзайын кæнын иу хъуыддаг вæййы, 
фæлæ сæ бахъахъхъæнын æмæ бафснайын фылдæр са- 
гъæсты бафтауы адæмы. Фæйнæрдыгæй ныхилджытæ æф- 
сарм нал фæзонынц. Хъæуы фос гæппæввонгæй фæлæу- 
уынц. Уæдæ Ирыстоны алы хъæутæ æмæ горæттæй Те- 
мырхъанæн канд йæхи хæстæджытæ æмæ зонгæтæ нæ, 
фæлæ уыдоны хæстæджытæ æмæ зонгæтæ дæр базмæ- 
лынц. Иууылдæр ме ’рдхордмæ фæцæуынц, уымæн æмæ 
уый йедтæмæ халсарты куыст ничи кæны. Уæлдай тынгдæр 
фесгуыхынц йæ пъæмидортæ. Сæ кой дардыл дæр уымæн 
айхъуыст. Иуæй-иу хатт сæм кæд хæлæг нæ бакæнын, нæ 
хъæуы пъæмидорты хуызæн хъуыстгонд куы уаин, уæд 
мæ æнæхъæн Ирыстон дæр зониккой, зæгъгæ. Æмæ, куы 
зæгъын, Темырхъаны та ныртæккæ йæ фындз амæрзынмæ 
дæр не ’вдæлдзæн. Мæхи дæр æм уый тыххæй не ’вдыс- 
тон. Æнæ мæн дæр йæ хъыгдарджытæ фагæй фылдæр 
кæй уыдаиккой, уый мæ уырныдта. Дис ма йыл цæуыл 
фæкæнын — иуы зæрдæхудты дæр никуы бацыд. Цæуынц 
æмæ йæм цæуынц. Ласынц æмæ ласынц. Иу фæззæг æмæ 
дыууæ фæззæджы нæ, фæлæ бирæ азты дæргъы. Æрмæст 
мæхæдæг æм цал хатты æрцыдтæн æмæ йæм цал адæй- 
маджы æрæрвыстон, уал хорзы мæ уæд! 
— Суадоны был бафæстиат дæн,— загътон мæхи раст- 
гæнæгау. 
15 Дзæбидыры хъул 
449 

— Хæрзаг зынаргъ дын сты ацы бынæттæ... 
— Тынг зынаргъ... 
Машинæйы сбадтыстæм. Фузæты уæллаг фарс цæхæра- 
донмæ бацæуæн дуары цур æрурæдтам. 
— Мæ зæрды бирæ цыдæртæ ис, фæлæ нырма æххæст 
цæттæ нæма дæн,— загъта Дзагко æмæ, сæ къалиутæ хус 
кæнын кæмæн райдыдтой, уыцы ставд æмæ бæрзонд 
гæдыбæлæстыл йæ цæст ахаста.— Адон дæр калын хъæуы, 
уæддæр бирæйы фаг нал сты. 
Хистæртæй куыд хъуыстон, афтæмæй кæд гæдыбæ- 
лæстæ арвыл æнцадысты æмæ сыл æртæ лæджы кæрæ- 
дзийы къухтыл хæцгæйæ нæ аххæссыдаиккой, уæддæр сыл 
бирæ нæма цыд. Хæсты размæ сæ ныссагътой. Иу адæй- 
маджы бæрц дæр нæма фæцардысты æмæ хус кæнын рай- 
дыдтой, афтæмæй, цы зæххыл зайынц, уый ницы хъуаг у. 
Уæдæ суадон дæр сæ рæзты кæлы. 
Суадон сæ рæзты кæлы, фæлæ йæ уавæр мæ зæрдæмæ 
нæ цæуы, алы бырон æм фæкалдтой, æмæ йæ хуыз бын- 
тондæр аивта. Кæддæр лыстæг балер кæсæгтæ кæм цъыл- 
линджытæ кодтой, уым хæфсытæ фæфылдæр сты. Йæ 
былгæрæтты ма суанг алыхуызон згъæрæй конд дзаумæт- 
ты сæстæгтæ дæр фæзынди. Уыдон æрæмбырд кæнынæн 
бирæ рæстæг дæр нæ хъæуы, стæй дзы зынæй дæр ницы 
ис. Иугæр мын мæ зæххы хайыл, æхсæвиуат кæм бакæ- 
нон, ахæм бынат фæзынди, зæгъгæ, уæд мæ никæй æх- 
хуыс бахъæуид. Суадон, йæ гуырæнæй суанг Куыройыдо- 
ныл кæм бафты, уыйонгты цæхæртæ скалын кæнин. Сыгъ- 
дæгдзинадуарзаг балертæ йæм кæддæрау еугæф калынмæ 
куыд цæуой. Бæрæзетæн та сæ бынæй рухс суадзин. Иу 
уидаг дæр дзы нал ныууадзин æмæ та раздæры хуызæн 
цъæх нæуу йæ бынат бацахсид. 
Дзагко дзæвгар рæстæг ницыуал сдзырдта. Цыдæр 
хъуыдыты ахæсты кæй уыд, уый æмбæрстон æмæ йæ нæ 
хъыгдардтон. Нæ мæ хъыгдардта уый дæр. 
— Ацы суадон дæр афтæ кæлынæн æвгъау у,— загъта 
æрæджиау Дзагко, цыма йæхинымæры хъуыдытæ дарддæр 
хæццæкодта, уыйау. 
— Йæ раздæры хуызæнæй йæм ницыуал ис. 
— Уый асыгъдæг кæнынæн ницы хъæуы, фæлæ мæнмæ 
æндæр фæндтæ ис,— æмæ та хъуыдыты аныгъуылд. 
Цавæр фæндтæ йæм ис, уый базонынмæ мæхи æрцæттæ 
кодтон, фæлæ дарддæр ницыуал сдзырдта. 
Суадоны гуырæнмæ хъусæй фæцыдыстæм. 
— Кæсæгтæ хъомыл кæнынмæ амæй хуыздæр ран зын 
450 

ссарæн у,— загъта та Дзагко.— Дæлæ хидыл кæм æрба- 
хызтыстæм, уымæй йæ чысыл уæлдæр æрцауаз æмæ, ам 
дæлæмæ цы къуырфау ацыд, уый байдзаг уыдзæн. Йæ 
арф ронбастæй фæуæлдæр уаид. Уыцы уазал æмæ сыгъдæг 
доны балер æппындæр ницы хъуаг æййафид. 
Дзагкойы ныхæстæй мæ зæрдæ барухс. Æцæгæйдæр, 
донвæд йæ былты онг байдзаг, зæгъгæ, уæд дзы дисса- 
джы балердон рауаид. Хæрдзтæ та йыл, зæгъæн ис, æмæ 
ницы бахъæуид. Дзагко хид кæй схуыдта, уый, гæдыбæ- 
лæсты бын суадон рахизырдæм кæм азылд, уыцы ран ис. 
Суадонæй уырдæм та балерæн йæ уæнгтæ айвазынæн 
дзæвгар фадæттæ уаид... 
— Тыхсгæ ма кæн,— зæрдæтæ мын авæрдта Дзагко.— 
Кæд Хуыцауы фæнда, уæд истытæ саразын нæ къухы 
бафтдзæн... 
Дзагко мæн дæр йæ хъуыддæгты архайæгыл кæй ны- 
мадта, уымæй мын мæ зæрдæ балхæнынмæ хъавыд, æндæр 
ын мæнæй цæй æххуысгæнæг уыд! Фæлæ йын уæддæр йæ 
ныхæстæм æхсызгонæй хъуыстон. Адæймаг истæмæ куы 
тырна, исты дæр йæ къухы уæд бафтдзæяи. Дзагкойы та, 
æрмæст тырнгæ чи кæны, ахæмæй нæ зыдтон. Иугæр йæ 
дзыхæй ныхас ссыди, уæд ыл уымæй размæ дзæвгар ахъуы- 
ды кæны. 
— Хæдзæрттæ дæр дзы аразын хъæуы,— мæ фæндты 
тæккæ ахсджиагдæрмæ Дзагко дæр бахæццæ. — Чысыл- 
ма банхъæлмæ кæс. Кæд мæ фæндтæ мæхи фæндиаг ацæ- 
уой, уæд нæ никæй æххуыс бахъæудзæн... — æмæ та ног 
йæ мидхъуыдыты ацыди. 
Дзæвгар ма фæныхæстæ кодтам. Сæхимæ та мæ хуыд- 
та, фæлæ йын сæфсон кодтон, горæтмæ мæ ахсджиаг 
хъуыддаджы фæдыл дыууæ сахатмæ цæуын хъæуы, 
зæгъгæ, æмæ æрмæстдæр уæд сразы мемæ. Æрыдонмæ 
мæ йæхи машинæйы баласта. 
— Уæд та ам исты комдзаг скæн,— рестораны дуармæ 
ма мæм иу хатт æрхатыд Дзагко.— Уæдæ æххормагæй 
куыд цæуыс? 
— Ныртæккæ нæхимæ уыдзынæн... 
XIII 
Хæстæджытæ алы адæймагæн дæр бирæ вæййы, фæлæ 
дзы алчи зæрдæмæ хæстæг нæ фæлæууы, кæд фæлæууы, 
уæд та иухуызон хæстæг нæ. Хъулæттæ мады гуыбыны 
кæм ис, уым дзы хæстæджыты æхсæн дæр æнæуæвгæ нæй. 
451 

Эльбрус мæ хæрзæфсымæр нæу, стæй суанг мæ фы- 
дыфсымæры лæппу дæр, фæлæ мæ фыдыфыдæн йе ’фсы- 
мæры лæппу. Уыимæ Эльбрусæн йæ фыд æмæ мæ фыды- 
фыдæн, кæд сæ фыд иу уыди, уæддæр сæ мадæлтæ хицæн 
уыдысты. Нæ хæстæгдзинад, чи зоны, искæмæ дæрд- 
дзæфгомау фæкæса, фæлæ мæнмæ мæ дардгомау хæстæг 
мæ бирæ хæстæгдæр хæстæджытæй хæстæгдæр у. Уды 
сыгъдæгдзинадæй, зæрдæйы парахатæй, æнæхин æмæ 
æнæуæлдайми кæй у, уымæй. Сæрмагондæй зæгъын 
æмбæлы йæ уæздандзинады тыххæй. Йæ алы уæнджы алы 
æгъдау ис, зæгъгæ, æвæццæгæн, ахæм адæймаджы тыххæй 
загътаиккой æппæты фыццаг нæ фыдæлтæ. Эльбрусæн йæ 
мад æмæ йæ фыд дæр адæмæн адджын уыдысты. Чи сæ 
зыдта æмæ кæй астæу цардысты, уыдоны цур сæ кой куы 
рацæуы, уæд сæ æхсызгонæн æрымысынц. Æз сæ дыу- 
уæйы дæр æрæййæфтон, фæлæ арæх не ’мбæлдыстæм æмæ 
сæ уымæ гæсгæ хорз нæ зыдтон. Мæ чындзæй уæздан 
ныхæстæ мæ зæрдыл бадардтон. Иу хатт Мызурыбын — 
Эльбрусы ныййарджытæ уырдæм Бадыхъæуæй æрлыгъ- 
дысты æмæ сæ амæлæты онг уым фæцардысты — фембæл- 
дыстæм, кæд ма исты хъуыды кæнын, уæд — зианы — 
æмæ мын бирæ ныхæстæ фæкодта. Цæуыл дзырдтам, 
уыдон мæ иууылдæр ферох сты, æрмæст дзы иу ныхас 
мæ зæрдыл бадардтон, цалынмæ цæрон, уæдмæ мæ чи нæ 
ферох уыдзæн, ахæм. Сидзæрæй, дам, баззадыстут æмæ 
уæм нæ къух ницæмæй фæхæццæ. Хатыр мæ куырдта; афтæ 
кæй рауад, уымæй йæхи къæмдзæстыгыл нымадта. Уæвгæ 
та йæ хатыр курын дæр нæ хъуыд, къæмдзæстыг дæр 
ницæмæй уыд. Хохæй быдырмæ кæд исчи хæдзар дардта, 
уæд — тынг зынтæй. Стæй сæхæдæг махæй бирæ хуыздæр 
цардаиккой, уый дæр мæ зынæй бауырныдтаид, уымæн 
æмæ мах æххуысхъуаг куы уыдыстæм, уæд æххуысхъом 
адæмтæ афтæ стæм уыдысты, æмæ сæ боныгон цырагъы 
рухсмæ агурын хъуыд. Уыдонæй нæм тугæй хæстæдæр чи 
уыд, стæй нæм цæргæ дæр æввахсдæр чи кодта, ахæмтæ 
суанг нæхи хъæуы дæр уыдис, фæлæ нæ хæдзары къæ- 
сæрæй дæр никуы ’рбакастысты, цы фестут, ме ’рвады 
гæбæзтæ, зæгъгæ, дæр дзы никуы ничи загъта æмæ 
уыдонæй дæр куы никуы рахъаст кодтам, уæд Уæлгæйы 
— афтæ хуынди Эльбрусы мад — цас æфсæрм уыд, йæхи 
афтæ цæмæй хордтаид?! Фæлæ та ацы ран дæр фыдæл 
раст уыд, лæг адæмæй хæс дары, зæгъгæ. Хæстæг хæстæгæй 
та ноджы фылдæр хæстæ дары æмæ Уæлгæ дæр уымæн 
карзæй дзырдта йæхи ныхмæ. 
452 

Уæдæй нырмæ бирæ азтæ рацыд, фæлæ мæ Уæлгæйы 
ныхæстæ абон дæр тавынц, сывæллонау мæ рæвдауынц. 
Цыма нын æцæгæйдæр исты хорздзинæдтæ куы фæуы- 
даид, уæд мæ ферох уыдаиккой кæнæ та сæ афтæ æхсыз- 
гонæн нæ мысин, афтæ мæм фæкæсы. Суанг ма афтæ дæр 
ахъуыды кæнын, кæд, зæгъын, фæстæдæр мын йæ лæппу 
цы хæрзты бацыд, уыдоныл йæ зæрдæ дардта, ома мах 
уын кæй ницы фестæм, уый Эльбрус баххæст кæндзæн, 
зæгъгæ. Кæд æцæг афтæ у, уæд йе уæны каст, уыдис æм, 
кæддæр цы ’рцæудзæн, уый рагацау зоныны курдиат. 
Эльбрус æрдзæй гæрзарм рахаста. Куыд дзурынц, аф- 
тæмæй, дам, йæ фыд дæр къухæй рæвдз уыди. Иу ны- 
хасæй, æз мæ фыды фырт куыд разындтæн, Эльбрус та 
йæ фыды фырт афтæ разынд. Æрмæст æз мæ фыды фырт 
мæ хъæдын къухæй уыдтæн, уый куыд ницæмæ арæхст, 
афтæ æз дæр рæстмæ зæгæл ныкъкъуырын дæр нæ ба- 
зыдтон. 
Æмæ мын цы нæ куыст бакодта Эльбрус! Ног фатер- 
иу куы райстон — мæ фатер ивгæ та мын цалдæр хатты 
æрцыди — уæд-иу Эльбрус къуыригæйттæ хæдзар нал 
зыдта. Цалынмæ-иу мын мæ дуæрттæ æмæ рудзгуытæ 
аивта, хæцæнæй, гуыдырæй-иу сын цыдæриддæр хъуыд, 
уыдон сæвæрдта, уæдмæ-иу æнцой нал ссардта. Æмæ-иу 
ын йæ зæрдыл йæ мады ныхæстæ æрлæууын кодтон. Ни- 
куы-иу ницы сдзырдта, фæлæ-иу ын, мæнмæ гæсгæ, æхсыз- 
гон уыд, йæ ныййарæджы-иу ын кæй æрымысыдтæн, уый 
дæр, стæй йын йæхи фæллойæн дæр ахæм стыр аргъ кæй 
кодтон, уый дæр. 
Эльбрус Бадыхъæуы схъомыл. Йе ’рыгон бонтæ уым 
арвыста, æз та мæ фыдæлты райгуырæн бæстæ, зæгъæн 
ис, æмæ æрыхъусæггагæй зыдтон. Дыууæ æви дзы æртæ 
хатты зианы фæдыл уыдтæн, æндæр йæ къуылдымтæм 
никуы схызтæн, мæ фыд кæм райгуырд, йæ бирæ фыдæлтæ 
цы зæххыл цардысты, уым никуы ’рлæууыдтæн, цы донæй 
нызтой, уымæй дыууæ боны фæд-фæдыл никуы баныз- 
тон, сæ фос цы уæлвæзты хызтысты, уымыты никуы 
æрзылдтæн, фæндгæ та мæ кодта. Мæ цымыдисдзинадыл 
ма мын не ’рвадæлты лæг дæр бафтыдта. Архивты, дам, 
дзæвгар æрмæг ссардтон. Цы мын радзырдта, уыдонæй 
мæм æппæты диссагдæр фæкаст мæ фыдæлты райгуырæн 
хъæуы равзæрд. Ме ’рвады ныхæстæм гæсгæ Бадыхъæу 
равзæрд мин æртæсæдæ нæуæдзæм азы! Цыппæрдæсæм 
æнусы кæрон! Æхсæз æнусы размæ! 
453 

Фыццаг мæм бирæ фæкастысты уыцы азтæ, стæй бирæ 
уæвгæ дæр уыдысты, фæлæ цымæ зæххыл Бадыхъæу куы- 
нæма уыд, уæд та кæм цардысты мæ фыдæлтæ? Æхсæз 
æнусы мæм цæмæдæр гæсгæ бирæ нал кастысты, уымæн 
æмæ æхсæзфондзыссæдз азы размæйы хабæрттæ арвау 
æнæкæрон арфы ныгъуылынц, сæрбæрæгау сын къæ- 
дзилбæрæг нæ уыд æмæ мын уыцы хъуыды азты бæрц 
бирæ хонын нал уагъта. 
Цыфæндыйæ дæр мæ фæндыди Бадыхъæу хæстæгдæр 
базонын, йæ уæлдæфæй йын зæрдæйы фаг сулæфын, йæ 
къæдзæхты сæрыстырдзинад банкъарын, йæ æрдзы рæ- 
сугъддзинадæй мæхи иу хатт уæддæр бафсадын. Уыцы 
хъуыддаджы та мæ зæрдæ Эльбрусыл тынг дардтон. Мæ 
хъуыды йын куы бамбарын кодтон, уæд ма мыл иуцасдæр 
дис дæр фæкодта, ныронг, дам, мын цæуыннæ искуы загъ- 
тай. Куыддæр сæрд йæ тæмæны бацæуа, афтæ, дам, ацæу- 
дзыстæм, зæгъгæ, мын зæрдæ бавæрдта æмæ æз дæр 
æнхъæлмæ кастæн. 
Иуахæмы мæм телефонæй æрбадзырдта. Мæ хъуыды 
нæ аивтон, уый куы базыдта, уæд мын хæстæгдæр сабаты 
кой скодта, кæд, дам, æвдæлон дæ, уæд ацæуын æвзæр нæ 
уаид. Куыд баныхас кодтам, афтæ сабаты ацыдыстæм. 
Бирæ ногдзинæдтæ базыдтон. Федтон, мæ фыд кæм рай- 
гуырд, уыцы... Куыд æй схонон, уый дæр нæ зонын, уымæн 
æмæ мæ фыд кæм райгуырд, уымæн хæдзар схонæн нал 
уыд. 
— Хъæды астæу куыд цардысты? — бафарстон Эль- 
брусы. 
— Уый ныр схъæд. Раздæр æм бæлас æввахс дæр нæ 
уыди, фæлæ дзы цæрæг куынæуал и — Бадыхъæу, 
æвæццæгæн, Бад хонын растдæр уыдзæн, уымæн æмæ дзы 
хъæу нал и — уæдæй фæстæмæ сæгæндæг. 
Цæрæг кæм нал ис, уым, чи зоны, æппæты растдæр 
уыдзæн уæлмæрдтæм бацæуын. Кæйдæрты дзы сæ цыр- 
тытыл фыстытæй зыдтон æмæ сыл-иу, кæд нæлгоймагæн 
мардыл къух æвæрын не ’мбæлы, уæддæр мæ къух авæрд- 
тон, кæд сæ уазал ингæнтæ сæ байзæддаджы армытъæ- 
пæны хъармæй иучысыл уæддæр фæхъармдæр уаиккой, 
зæгъгæ. Бацыдыстæм Эльбрусы мад æмæ фыды ингæнты 
цурмæ дæр. Эльбрус сын сæ кæрдæг тонынмæ фæци. 
Зæгъгæ йын ницы кодтон, фæлæ йæ цыма дзæгъæлы тыд- 
та, ’афтæ мæм фæкаст. Æрдзон уавæрты ингæнтæ хуыздæр 
фидыдтой — кæд ингæнтæй фидауынц, зæгъгæ, зæгъæн 
ис, уæд. 
454 

^— Ам кæмдæр мæ фыдымады ингæн дæр ис,— загътон 
Эльбрусæн.— Мæ фыдыхо Дзерассæ мын æй куыддæртæ 
амыдта, фæлæ йæ афтæ амонгæйæ чи ссардзæн?.. 
Эльбрусы кæд тынг фæндыди мæнæн баххуыс кæнын, 
уæддæр йæ бон ницы баци, уымæн æмæ йын хъуамæ æз 
баххуыс кодтаин, æз та ахæм рæтты бынтон æгуыдзæг 
дæн æмæ дарддæр ацыдыстæм. 
Къуыццелы лæгæты кой рагæй хъуыстон, æрмæст æй 
уынгæ никуы фæкодтон. Афтæ йæ цæмæн хуыдтой, уый 
дæр нæ зыдтон æмæ дзы Эльбрусы куы бафарстон, уæд 
мын загъта: 
— Къуыццел не ’рвадæлты чызг уыди. 
— Æмæ исты Къуыццел чызджы ном у? 
— Уæдæ йæ нæлгоймаджы ном æнхъæлдтай? Къуыц- 
цел уыди мæ фыдыфыдыхо. 
— Мæнæн тз? 
— Дæуæн та иу «фыд» дарддæр: дæ фыдыфыдыфы- 
дыхо... 
— Бæстæ «фыд»-тæй байдзаг. Æмæ уыцы лæгæт 
дард у? 
— Хæстæг нæу, фæлæ дæ кæд фæнды, уæд æм бацæу- 
дзыстæм. 
— Сидæны бынмæ куы цыдыстæм, уыцы хабæрттæ дын 
нæ дзырдтон? 
— Дзырдтай. 
— Ахæм дард балцы цæуынмæ зивæг кæнын... 
Эльбрус йæ сахатмæ ’ркаст, йæхимидæг цыдæртæ аны- 
мадта æмæ ныфсджынæй загъта: 
— Цæуæм, нырма рæстæг ис. 
— Хæхтыл æм бæрзонд хизын хъæуы? 
— Хизын дзы никуыдæм хъæуы. Фæндагыл ис. 
Фæндаг, раст зæгъын хъæуы, хорз уыдис. Æрмæст комы 
куыд арфдæр цыд, афтæ йæ хæрдыл æфтыд. 
Иу сахат æмæ æрдæджы бæрц куы фæцыдыстæм, уæд 
тæрсын райдыдтон, нæ фæндагæн йæ кæрон тагъд куы 
нæ разына, уымæй, фæлæ иуахæмы Эльбрус æрлæууыд 
æмæ, рахизырдыгæй цы дынджыр къæдзæх-дур уыд, уымæ 
бацамыдта: 
— Уартæ дын Къуыццелы лæгæт. 
Мæхинымæр бацин кодтон. Чысыл раздæр цы хъуы- 
дыты ахæсты уыдтæн, уыдон фæйнæрдæм лидзынмæ фес- 
ты. Арвмæ скастæн æмæ хуры йæ тæккæ астæу лæугæ 
куы ауыдтон, уæд мæм фæстæмæ здæхыны кой нал уыд, 
455 

уымæн æмæ ахъуыды кодтон суанг цъитийы рæбынмæ 
бацæуыныл дæр. 
Кæдæм цæуæм, уый куы базыдтон, уæд дзы мæ цæст 
нал истон. Къуырфауы бауайгæйæ-иу æй нал уыдтон æмæ- 
иу мæм цæмæдæр гæсгæ афтæ каст, цыма йын фесæфынæй 
тас у æмæ та-иу мæм цалынмæ разынд, уæдмæ мæхицæн 
æнцой нал ардтон. Фæстаг хатт æй дзæвгар рæстæг нал 
уыдтам, афтæмæй та йæм мæ хъуыдымæ гæсгæ хъуамæ 
хæццæ дæр ма бауыдаиккам. Æрæджиау уæлбылмæ схыз- 
тыстæм æмæ мæм, дардæй дынджыр дуры æнгæс чи 
фæкаст, уый нæ цуры уæйыджы хуызæнæй разынд. 
Дзæбæх æм æркæстытæ кодтон æмæ мын лæгæт мæ зæр- 
дыл ницæмæй æрлæууын кодта. Афтæ дæр ма ахъуыды 
кодтон, кæд, зæгъын, Эльбрус фæрæдыди. 
— Ай дын Къуыццелы лæгæт. 
Уæддæр ма гуырысхо кодтон æмæ Эльбрусы бафарс- 
тон: 
— Æмæ йæм лæгæты хуызæнæй куы ницы ис... 
— Лæгæтмæ бацæуæн ссарын хъæуы. 
Эльбрус хæмпæлтæ æмæ къудзиты æхсæн къæдзæхмæ 
фæндаг агурыныл фæцис. Иуцалдæр къахдзæфы куы ба- 
цыди, уæд æз дæр мæ бынатæй фезмæлыдтæн. Сидæнмæ 
фæндаг мæ зæрдыл æрлæууыд. Куыддæр фæндагæй 
иуфарс ахызтæн, афтæ дзы къæдзæх-дуры рæдзæгъдтæ 
йедтæмæ къах æдæрсгæйæ цæуыл æрæвæрдтаин, ахæмæй 
ницы уыд. Ноджы хæмпæлтæ цалынмæ дæ къухæй 
фæйнæрдæм ассыдтаис, уæдмæ размæ иу къахдзæф нæ 
акодтаис. Эльбрус мæм къæдзæхрæбын дзыхъхъауæй дзу- 
ры: 
— Мæнæ ам тæссаг æрхизæн у, æмæ арæхстгай архай. 
Пысырайæ, уагъæлыйæ, мæцкъуыйæ чи кæцы уыд, уый 
хæйрæг дæр нæ равзæрстаид. Эльбрус къæдзæхы чъыл- 
дыммæ бацыд. Æз дæр тыххæй-фыдæй йæ фæдыл цæуы- 
ныл архайдтон. Дзыхъхъауæй куы сирвæзтæн, уæд мæм 
Эльбрус разынд. Уый хурныгуылæнырдыгæй обаугондыл 
лæууыд æмæ къæдзæхы бынмæ каст. Йæ фарсмæ æрлæу- 
уыдтæн æмæ ауыдтон, йæ фæтæн цыппар метры бæрц 
кæмæн уыд, ахæм лæгæт. Мидæмæ цæйбæрц арф уыд, 
уый мæм нæ зынд æмæ хæстæгдæр бацыдтæн. Нæ та йын 
федтон йæ рæбинаг къуым. Йæ бахизæны цур дзуццæ- 
джы æрбадтæн æмæ федтон, дыууæ хайæ арæзт кæй уыд, 
уый. Сæ къуымтæ алайæ сау дардтой. Бынæй дзы 
цæхгæрмæ æмæ дæргъмæ кæрæдзимæ æнгом æвæрдæй 
456 

лæууыдысты кауы михтæй чысыл ставддæр хъилтæ. 
Дзæвгар рæстæг сыл кæй цыд, уый сæ дæрдвæдыл бæрæг 
уыд. 
— Ацы лæгæты цур-иу нæ фыдæлтæ фос дардтой,— 
дзырдта мын Эльбрус, йæ фыдæй кæй фехъуыста, уыцы 
хабæрттæ. — Къуыццел та сын хæринаг кодта, сæ дзау- 
мæттæ сын æхсадта, иу ныхасæй, сылгоймаджы куыс- 
тытæ иууылдæр уый æккой æвæрд уыдысты. Æхсæвиуат 
дæр-иу ам кодтой. Къуыццел, дам, чындзы дæр нæ ацыд. 
Йæ цард фыдæбонджын адæмæн нывондæн æрхаста. Йæ 
фылдæр рæстæг дæр ам æрвыста æмæ фæстагмæ лæгæт 
дæр йæ номæй хонын райдыдтой. 
Дзæвгар азтæ рацыд, Къуыццел куы цард, уæдæй 
нырмæ. Къорд фæлтæры ацыдысты йæ фæдыл се ’нусон 
фæндагыл, фæлæ уыдонæй бирæты нæмттæ зонгæ дæр 
ничиуал кæны, Къуыццелы ном та цæры. Чи зоны, ахæм 
заман ралæудзæн, ацы лæгæты ном куынæуал зоной. Æмæ 
уым диссагæй ницы уыдзæн, уымæн æмæ рæстæг йæ 
фæлмы бын ноджы номдзыддæр лæгты нæмттæ фæкодта, 
фæлæ мын уæддæр æхсызгон уыд, мæ хойы кой кæй нæма 
фесæфт æмæ мæн онг уæддæр кæй æрхæццæ. Цæмæдæр 
гæсгæ мæм афтæ кæсы, цыма лæгæтыл йæ ном хуымæтæ- 
джы нæ сæвæрдтой. Къуыццелы размæ дæр бирæ дæсгай 
æнустæ лæгæт куы уыди, уæд æй æндæр искæй номæй 
цæуыннæ рахуыдтой? Æвæдза, рæстæджы чиныджы сыф- 
тæ фæстæмæ фæлдахын райдай æмæ Къуыццелы дугмæ 
æрхæццæ у, уæд бирæ цыдæртæ рахъæр уаид. Ацы лæгæт 
мæ зæронд хойы — кæд зæронд нæ уыди, уæддæр Хуы- 
цау йæ зонæг — ном кæй хæссы, уый куыд зонæм, афтæ 
йын базониккам йæ царды хабæрттæ дæр, фæлæ, хъы- 
гагæн, уыдон æрмæст бæллицтæ сты, оæллицтæ æмæ 
æцæгдзинад та фылдæр хатт кæрæдзимæ арв æмæ зæххау 
дард вæййынц. 
Эльбрусы ма бæргæ фæндыди, лæгæты тыххæй ма мын 
исты бæлвырд хабæрттæ куы радзырдтаид, уый, фæлæ 
уый дæр мæнæй хуыздæр уавæры нæ уыд æмæ фæстæмæ 
фæндагмæ рахызтыстæм. 
— Цъитимæ ма дард у? — бафарстон Эльбрусы. 
— Ой, Хъазыбег, раст дын куы зæгъон, уæд бафæл- 
ладтæн... 
Йæ ныхмæ сдзурын ницыуал бафæрæзтон, уымæн æмæ 
иугæр Эльбрусы дзыхæй ахæм ныхæстæ схауд, уæд ыл 
æууæндын хъуыд. Уый хуымæтæджы хъуыддæгтæй йе 
’нæхъаруйыл нæ басастаид. 
457 

— Фæндыди мæ, цъити ма дын куы фенын кодтаин, 
уый, фæлæ мæ зæнгты хъару нал и... Мæхи афтæ лæмæгъ 
никуы æнкъардтон. 
Эльбрус, цыма мæ разы стыр аххосджын уыди, дзырд- 
та ахæм хъæлæсыуагæй. Æз та дзы æфсæрмы кодтон, 
кæд уыйонгты дæр зынæй ссыди, зæгъгæ. 
— Ацы хатт мын хатырæй фæуæд... 
— Цы хатыртæ курыс, цыма æнахуыр адæм стæм æмæ 
кæрæдзийы фыццаг хатт уынæм. Тынг хорз балцы рацы- 
дыстæм. Ныр фæстæмæ здæхын афон дæр у. 
— Фæстæмæ нæма здæхæм. Дæумæ гæсгæ бынтон афтæ 
æрлæмæгъ дæн? Фæлæ дын æргом куы зæгъон, уæд цъи- 
тимæ мæ ныфс нал хæссын. Стæй ныл куы банафон уа, 
уымæй дæр æдас нæ дæн. 
— Афтæ дард æнхъæл ын нæ уыдтæн, æндæр дæ фæрсгæ 
дæр нæ бакодтаин. 
— Иучысыл нæ фæллад суадзæм, кæд дæ фæнды, уæд,— 
дзуры мæм Эльбрус. 
Комы куы фæуæлæмæ кодтам, уæд Бадыдон афтæ 
сæрбихъуырæйттæгæнгæ тахт, æмæ йæ хъæрмæ хъустæ 
къуырма кодтой. Йæ уылæнтæй дæ кæцыфæнды куы ацах- 
стаид, уæддæр дзы алла-биллатæй нал раирвæзтаис. Къу- 
ыццелы лæгæты цур та дзæвгар æртæнæг. Раст зæгъын 
хъæуы, йæ уынæрæй ам дæр комы сабырдзинад халыныл 
нæ ауæрста, фæлæ йæ хъæлæс æрра хъæрмæ дард уыд. 
Кæд исты зæрдыл лæууын кодта,^ уæд — зарæг. 
Дон комы дæлæуæз баззад. Йæ алыфарс — æвæццæ- 
гæн, ивылдæй кæуылты фæкæлы, уыцы фæд — ставд æмæ 
лыстæг дурæй нæ зынд. Иууылдæр — хæрзæхсад, 
афтæмæй донмæ дард уыдысты. Æвæццæгæн, ивылд куы 
вæййы, уæд йæ арæнтыл ахæцы æмæ стыр донæй агæпп 
ласы. Æнæивылдæй та къада дон зæрдыл тынгдæр лæу- 
уын^ кодта. 
Йæ цуры дзуццæджы æрбадтыстæм æмæ нæ къухтæ 
æхсын райдыдтам. Цъитийæ куы раирвæзт, уæдæй нырмæ 
дзæвгар фæндæгтыл фæцыд, фæлæ йæ уазал нæ фæ- 
къаддæр, йæ сыгъдæгдзинадæй нæ ахауд. Цыма ахæм 
доны къухтæ æхсын тæригъæд у, афтæ мæм каст. Уæвгæ 
цæй æхсад æмæ цæй цыдæр! Доны сатæгмæ нæхи ирхæфс- 
там. Мæ цæсгомыл дæр ма дзы скалдтон. Фаллаг фарс 
замманай дынджыр дур уыд, æмæ уый аууон баулæфын 
сфæнд кодтам. Иннæ фарсмæ бахизæн ссардтам æмæ 
йыл дыууæйæ дæр æнцонæй багæпп кодтам. Хур йæ 
тæккæ æндавгæйæ уыд, фæлæ дуры аууон иучысыл куы 
458 

абадтыстæм, уæд нæм сатæг æгæр дæр ма бахъардта. 
Ноджы доны улæнтæ сæхи дурыл ахæм тыхцæф кодтой, 
æмæ-иу йе ’ртæхтæй иуæй-иутæ суанг махмæ дæр 
æрбахæццæ сты. Иучысыл ма аууоны абадтæн, стæй мæ 
буар хуры хъарм æрцагуырдта æмæ рухсмæ мæхи райс- 
тон. 
Сæумæрайсомæй нырмæ кæсынæй кæмæ нæ 
бафсæстæн, æрдзы уыцы нывтыл та ногæй мæ цæст ахас- 
тон. Æвæдза, арв æмæ зæххæн кæрæдзийæ фæхи- 
цæнгæнæн куыд нæй, æвæццæгæн, афтæ æнæфæхи- 
цæнгæнгæ сты хæхтæ æмæ цæргæстæ дæр. Цыма, уалæ 
мæ сæрты цы цæргæс фæтæхы, æнæ уымæй Бадыхъæуы 
бæрзонддæр хох Фæсфидар нал сфидауид, афтæ мæм 
кæсы. Стæй канд Фæсфидар нæ, фæлæ иннæ хæхтæн дæр 
цыдæр нал фаг кæнид, нæзыхъæд фæхстæ æмæ кæр- 
дæгæмбæрзт къуылдымтæ цæсты нал ахадиккой, æхсæр- 
дзæнты хъæлæс фæмынæгдæр уаид... 
Цал æмæ цал фæлтæры бауазæг кодтой ацы айнæг 
къæдзæхтæ сæ дæлбазыр! Цал æмæ цал дзæбидыр æмæ 
сычъийы дзуджы схъомыл кодтой сæ сойджын кæрдæгыл, 
цæмæй мæ фыдæлты фыдæлтæ æмæ уыдоны бирæ фы- 
дæлтæ ацы æнæзæхх бæстæйы сыдæй ма амардаиккой 
æмæ сæ байзæддаг абонмæ æрхæццæ уыдаид! 
Цыфæздыйæ дæр æрмæст рæсугъддзинадæй цæрæн 
нæй, цæст’ цы уына, уый фаг нæу фæлтæр фæлтæры 
бæттынæн. Сæрыстыр цæргæс адæймаджы зæрдæйы 
рæсугъд æнкъарæнтæ æвзæрын кæны, цъитийæ ратæдзæг 
доны уынæр ын уæнгроггæнæг хос у, арвы цъæх æм 
бæрзонддæр рындзтæм сиды... Айнæг къæдзæхы алы тигъ 
дæр лæгæн æхсызгондзинад хæссы. Фæлæ адæймаг 
æрмæст зæрдæйæ конд нæу. Цæмæй æнæрцæф зæрдæ 
æмæ уæззау зонд æмгуыст кæной, уый тыххæй бирæ 
фæрæзтæ хъуыди. Уыдонæй та мæгуырау хай уыди амы 
цæрæг адæмæн æмæ сæ фылдæр хатт сæ уæзæджы 
рæсугъддзинадыл цин кæнынмæ не ’вдæлд. Цы аргъæут- 
ты бæстæйы цардысты, уый сын æрвылбоны æцæгдзи- 
над æнкъарын нæ уагъта... Сæрды тæмæны, кæй зæгъын 
æй хъæуы, ацы æрдзæн æмбал нæй: иуæй, рæсугъд у, 
иннæмæй — хъæздыг, куыд сырдæй, афтæ зайæгхалæй 
дæр. Йæ фæззæгмæ дæр ын бахæлæггæнæн ис: цы йæ 
бакастмæ, цы йæ бæркадмæ, фæлæ йæ даргъ æмæ уазал 
зымæг, йæ æрæгмæцæуаг æмæ кадаваркъух уалдзæг! 
Уыдон уыдысты бирæты фарсыл мæгуыры хызын æфтау- 
джытæ, уыдон-иу фæкодтой адæмы сæхимæ хъусыныл. 
459 

Уæддæр нæ хæхтæй бузныг уæвын хъæуы, уымæн æмæ 
уыдон уыдысты нæ ирвæзынгæнджытæ, уыдон басгуых- 
тысты ирон адæмы мæсгуытæ æмæ дзылаттæ, гæнæхтæ 
æмæ фидæрттæ. Нæ хæстмондаг фыдæлтæ скæсæнæй 
ныгуылæнмæ цы тугæйдзаг фæндæгтыл фæцыдысты, уым 
хæхты хуызæн дæргъвæтин рæстæг сæ къонаты сæрмæ 
фæздæг никуы бафæстиат, кæцæй цæуынц æмæ кæдæм 
тырнынц, ууыл асагъæс кæныны фадат сын никуы фæци, 
уымæн æмæ сæ хъама сæ сины сæр тъыстæй дардтой, 
цæугæцард кодтой, цæугæйæ та, куыд æмбæлы, ахæм 
цардæй никуыма ничи фæцард. Æртæфондзыссæдз азы 
йедтæмæ нæ цæрæм æмæ уый тыххæй хæдзæрттæ цы 
аразæм, зæгъгæ, нарты адæмы бафæзмыны бæсты, 
лæгæтты чи цард, уыцы гуымирыты хуызæн хъæутæ æмæ 
сахартæ аразыны мæт никуы бакодтой, разагъды адæм- 
тау зонды тыхæй архайыны бæсты фылдæр архайдтой 
цонджы тыхæй æмæ иуæй иумæ дæр уымæн фæцыдыс- 
ты. Цагъды уæлдæйтты ма хæхтæ бауазæг кодтой, сæ 
арфдæр кæмтты сæ бамбæхстой, сæ талынг цъассытæ 
сын æргъæу галуантæ басгуыхтысты. Хъуыддæгтæ аразæг 
Хуыцау у, æмæ, æвæццæгæн, уый бафæндыди йе 
сфæлдыст адæмы гагадзагъдæй бахизын, сæ равзæрдæй 
куыд амондджын уыдысты, сæ кæрон сын афтæ æна- 
монд ма скæнын. Афтæ куы нæ уыдаид, уæд, хæхбæсты 
йæ сæр чи бафснайдта, уыдон дæр се ’ннæ ’мтуг-æмыстæг 
адæмау зæххы къорийы алы кæрæтты ныппырх уыдаик- 
кой æмæ сæ фарн, се ’гъдæуттæ æмæ се ’взагимæ сæхæдæг 
дæр фесæфтаиккой. Фæлæ Хуыцау куыдзы коммæ нæ 
кæсы: нæ бакаст Дунесфæлдисæг æгъатыр хъысмæты 
коммæ æмæ нæртон адæмы сæрыстыр æмæ хивæнд 
фæдонты дæлимоны фæндиаг нæ фæкодта: фæндаг сын 
оацамыдта, сæ быныхъæр кæцæй нæ райхъуыстаид, се 
’взаг æнæвнæлдæй кæм баззадаид, се ’нæлаз æгъдæутты 
фæрцы Хуыцаумæ кувæг адæмæй кæм баззадаиккой, 
ахæм бæстæмæ. Æрмæст уый тыххæй дæр хъуамæ Уæл- 
лагæй арфæгонд уæм, æрвылбон ын йæ ном арæм, табу 
йын кæнæм... 
Цымæ нæ фыдæлтæ æндæр фæндагыл куы ацыдаик- 
кой, уæд сæм цавæр хъысмæт æнхъæлмæ кастаид? Афтæ 
мæм кæсы, цыма мæ фыдæлтæ нæ, фæлæ уыдоны фыдæл- 
ты фыдæлты мыггаг дæр раджы сыскъуыдаид æмæ æз 
абон Бады доны был сатæджы нæ лæууин æмæ дардыл 
хъуыдытыл не схæцыдаин, уымæн æмæ фыддымгæ æндæр 
рæттæм кæй фæхаста, уыдоны хал ахæрыны бæсты не 
460 

’ргом сарæзтам, амонд нæм кæцæй худти, уыцырдæм. Нæ 
Туг, не стæг дæр сыгъдæгæй уый фæрцы баззадысты. 
Сыгъдæгæй баззадысты не ’гъдæуттæ æмæ не ’взаг, нæ 
фарн æмæ нæ фæтк... 
— Уæд та сихор скæниккам? — мæ хъуыдыты хал мын 
аскъуыдтой Эльбрусы ныхæстæ. 
Цыма мæ мæ адджын фынæй атындæуыд, уый хуызæн 
фæдæн. Мæ алыфарс ахъахъхъæдтон. Эльбрусæн ма дуры 
фæстæ æнхъæл уыдтæн æмæ уыцырдæм акастæн. 
— Мæнæ дæн,— фæразæй мæм йæхæдæг. 
Нæ хæринæгтæ, æртæхтæ кæдæм нæ хæццæ кодтой, 
уым æрæвæрдтам, æмæ уайтагъд нæ фынг арæвдз. Эль- 
брус æнæуи куыд уæздан у, фынджы уæлхъус дæр — 
афтæ. Йæ гуыххæлæй-иу мæ дисы бафтыдта. Нозтимæ 
дæр лымæн нæу. Лымæн, зæгъгæ, фылдæр-фылдæр æртæ 
баназы, уый фæстæ лæгъстæ кæнынмæ фæвæййы, ма- 
уал мæм æрхат, зæгъгæ, фæлæ мæ ныр дисы бафтыдта: 
иу сидт дæр фæстæмæ н’аздæхта. Уæвгæ нуазгæ дæр 
цастæ бакодтам: Хуыцау æмæ Уастырджийы ном сса- 
рыны фæстæ бæркад загътам æмæ комы фæуырдыг код- 
там. 
Цыма æнæуынгæ дымгæ адæймаджы фæсонтыл размæ 
хæцыд, уый хуызæн даргъ санчъехтæ кодтам. Кæд цы- 
фæнды фæллад уыдыстæм, уæддæр нын иуфарсæй кæсæг 
нæ фæлмæст нæ раиртæстаид. Иуцасдæр куы рауадыстæм, 
уæд Эльбрус æрлæууыд æмæ мæ бафарста: 
—- Фæйнæ лæдзæджы ракæниккам? 
— Нæ дæ бауырндзæн, фæлæ мæнмæ дæр ахæм фæнд 
фæзынд. 
— Кæннод уырдыг адæймаджы фæцæйхæссы,— фæра- 
зæнгарддæр Эльбрус.— Лæдзæг та уæддæр æмбалы хуы- 
зæн у. 
Æцæгæйдæр, лæдзæгимæ цæуын дзæвгар фенцондæр. 
Иу фæз бынатмæ куы ныххæццæ стæм, уæд Эльбрус 
æрлæууыд. 
— Иучысыл аулæфæм? — бафарста мæ Эльбрус.— Æви 
дæ нæ фæнды? 
— Куыннæ мæ фæнды! Стæй ма мын ноджыдæр ис- 
тытæ радзур, кæд дын æппæт хабæрттæ уæлæмæ цæугæйæ 
конд нæ фесты, уæд. 
— Уыдон бонмæ дæр дзырд нæ фæуыдзысты,— дзуапп 
радта Эльбрус, стæй иучысыл хъусæй алæууыны фæстæ 
загъта: 
— Нырма рæстæг ис. Уæлæмæ цæугæйæ дæр дæ фæрси- 
461 

наг уыдтæн, фæлæ мæ æрбайрох... Искуы урс мæнæргъы 
бахордтай? 
— Хæргæ нæ, фæлæ уынгæ дæр никуы фæкодтон. 
— Уæдæ цом уæлæ уыцы къуылдыммæ схизæм. 
Доны галиуфæрсты фæхæрдмæ кодтам. Эльбрусæн, урс 
мæнæргъы кæй никуы федтон, уыцы хабар фехъусын йе 
уæнгты ног тыхтæ бауагъта æмæ уыцы разæнгардæй мæ 
разæй цыди. Бынæй кæсгæйæ мæм къуыбыр хæстæг 
фæкаст, фæлæ æмхæрд къулыл хизын куы райдыдтам, 
уæд нал æмæ нал хæццæ кодтам. Иуцалдæр хатты нæ 
æрлæууын бахъуыд. 
— Алы аз дæр-иу ардæм цыдыстæм. Урс мæнæргъы 
æндæр рæтты дæр зайы, фæлæ амæй арæхдæр никуы у, 
стæй — хæрзаддæр. 
— Кæд æм хур тынгдæр кæсы? 
— Æвæццæгæн. Стæй, мæнмæ гæсгæ, йæ зæххы хъæд 
дæр хуыздæр у... 
— Мæ фæллад дæр мæм нал хъардта, урс мæнæргъы 
фенынмæ афтæ тырныдтон. Хъæлæрдзыйæ цы зæгъыс, 
уый зæгъ, фæлæ мæнæргъы иу хуыз йедтæмæ никуы 
федтон. Чи зоны, сырх мæнæргъыйы фарсмæ сау дзе- 
дырæг сфидыдтаид, уымæн æмæ æддаг бакастæй æнгæс 
сты, фæлæ сырх мæнæргъыйы цур урс мæнæргъы... Ахæм 
ис, нæй, ууыл ахъуыды кæнын мæ зæрды кæрон дæр 
никуы ’рæфтыдаид, фæлæ йæ ныр, æнхъæлдæн, æмæ 
уынгæ дæр фæкæндзынæн. Уæвгæ мæ уыцы хъуыддаг 
кæронмæ нæма уырныдта. Тарстæн, исчи йæ не ссыдмæ 
куы ’ртыдтаид, уымæй. Ме уæнджы мигъ бадт, къуы- 
бырмæ куы схизæм æмæ дзы иу гагайыл дæр куы нæ 
сæмбæлæм, уымæй. Ахæм уавæрæн та æфсæнттæй 
фылдæр цы ис йæ зайæн аз нæ уыд, йæ афон аивгъуыд- 
та... Фæлæ, куыд рабæрæг, афтæмæй, цæмæй тарстæн, 
уыдонæй иуæй дæр тæрсын нæ хъуыд. Урс мæнæргъы 
сæййæфтам йæ тæккæ цæттæйæ. Æддаг бакастæй мæм 
хохаг сырх мæнæргъыйæ ставддæр фæкаст. Куы дзы 
фæхъæстæ ^дæн, уæд ме уæнгты цыдæр æхсызгондзинад 
ахъардта. Йæ хæрздæф æмæ ад баиу сты. Цыдæр æна- 
хуыр дунейы мæ балæууын кодтой. Афтæ ма джедж- 
джыны тæфмæ Дзыццайы уæлибæхтæ æмæ карчы бас 
æрбаймысын, æваст мæ сабидуг мæ цæстытыл ауайы, 
æхсызгондæр уæвæн нæй, ахæм æнкъарæнтæ мæ 
зæрдæйы уидæгтæ базмæлын кæнынц. Ахæм тæф цыма 
раджы, тынг раджы мæ фындзыл ауад, ахæм хæрзад 
462 

дыргъæй дæр цыма раджы кæддæр фæхъæстæ дæн, афтæ 
мæм фæкаст. Мæ алыфарс акастæн, кæд, мыййаг, æна- 
хуыр бæстæйы балæууыдтæн, зæгъгæ, фæлæ дзы 
æндæрхуызонæй мæ цæст ницæуыл æрхæцыд. Къудзи- 
тыл зилгæ ацыдтæн. Мæнæргъыйы алы бæласыл дæр 
дыууæ-æртæ дыргъæй фылдæр нæ уыд. Уыимæ 
иууылдæр — цæттæ. Урс тута рæгъæдæй цы хуызæн 
вæййы, уыдис ын раст ахæм хуыз. 
— Раздæр куы ’рбацыдаиккам, уæд йæ тæккæ арæхæй 
уыдаид. 
Эльбрус та ам дæр йæхи къæмдзæстыгыл банымадта. 
Нæ балцы размæ йæм цæмæдæр гæсгæ афтæ каст, цыма 
æхсæр йæ тæккæ арæхæй уыдзæн, фæлæ бæлæстыл иу 
æхсæр дæр не ’рбаййæфтам. Нæ размæ йæ тонæг кæй 
фæци, канд уый тыххæй нæ: йæ афон аивгъуыдта. Бæлæсты 
бын ма цы иуæй-иу нæмгуытыл æмбæлдыстæм, уымæй 
бæрæг уыд, æхсæр кæй фесгуыхт. Иу кæлмхæрд дæр дзы 
нæ разынд. Уæдæ йæм ставд æмæ дзагаппæй дæр зæрдæ 
не ’хсайдта. Ныр урс мæнæргъыйыл дæр афоныл куы нæ 
сæмбæлдыстæм, уæд Эльбрусы æфсæрм бацыди. Ахæм 
заман фырнымд адæймаджы фарсмæ æрбалæууын 
удыбæстæ у æмæ йын загътон: 
— Мæнæн сæйрагдæр урс мæнæргъы мæхи цæстæй 
фенын уыди æмæ йæ федтон. Цы тæф æмæ цы ад кæны, 
уый дæр базыдтон æмæ дын уый тыххæй стыр бузныг 
зæгъын. Зондджын лæджы загъдау, мыд адджын кæй у, 
уый базоныны тыххæй дзы боцкъайы дзаг хæрыны сæр 
ницæмæн хъæуы. Уымæн уидыг дæр фаг у. 
Эльбрусимæ ма иуцасдæр къудзитыл азылдыстæм, стæй 
фæстæмæ фæндагмæ ныххызтыстæм. Урс мæнæргъы кæд 
тынг стæм уыди, уæддæр дзы цалдæр армыдзаджы æртыд- 
тон, залмы сыфы сæ батыхтон æмæ сæ арæхстгай мæ дзып- 
пы нывæрдтон. Цыма цыкурайы фæрдыг аныхъуырдтон 
кæнæ Дзæмдзæмы донæй фæхъæстæ дæн, мæхи афтæ 
æнкъардтон. Мæнæргъыйы хæрздæф-иу мæ фындзыл куы 
ауад, уæд-иу æхсызгон улæфт мæ къæхты бынмæ 
ныххæццæ, ме уæнгтæ-иу базыртау сæхиуыл схæцыдыс- 
ты, бумбулийы уæз дæр-иу нал кодтон... 
XIV 
Æхсæвы Мызурыбын баззадыстæм. Эльбрусы мадыр- 
вадæлтæ нæ нал рауагътой. Райсомæй куы сыстадыстæм, 
уæд æппæты фыццаг мæ зæрдыл æрбалæууыд урс мæ- 
463 

нæргъы. Кæцæйдæр мæм цыма йæ тæф æрбакалд, афтæ 
дæр мæм фæкаст. Мæ къухтæм сысмыстон, фæлæ, уымæй 
размæ цалдæр æхсады чи фæци, уыдонæй ма цæй 
мæнæргъыйы тæф хъуамæ ракалдаид! Хуыцау хорз, æмæ 
мемæ цы мæнæргъытæ рахастон, уыдон мæ дзыппы уыцы 
æфснайдæй лæууыдысты. Нæхимæ куы ’рцыдтæн, уæд дзы 
бинонтæй алчидæр фæхъæстæ. Мæнæн та, Бадыхъæуы дзы 
цы бахордтон, уый дæр фаг уыд, уымæн æмæ мын урс 
мæнæргъы Фыдыбæстæйы ад скодта, Фыдыбæстæ та мæм 
урс мæнæргъыйы хуызæн фæкаст... 
1997-1998 
4& 

Къобосты 
хъæд 

(еу—’ ^-ч(Э 
НÆ АМОНД УЫД, ÆМÆ... 
Дуне ныхмæвæрддзинæдтыл æнцайы. Алы урсæн дæр 
сау ис, алы рахизæн галиу куыд ис, афтæ, уыимæ урс 
кæддæриддæр уæлахиз кæны сауыл, рахиз — галиуыл. 
Дуне фыд æмæ хосæй арæзт у. Уыимæ алы фыдæн дæр 
хос ис. Маргæй ма тæссагдæр цы уа, фæлæ уымæн дæр 
хос ис. Стæй иу æмæ дыууæ нæ. Бирæ хостæ. Чи зоны, 
адæймаг ын цы хостæ æрхъуыды кодта, уыдонæй къаддæр 
хостæ нæй цæрæгойтæм, зайæгойтæм, мæргътæм, хил- 
джытæм, сасктæм. 
Куыдзыл, дам, калм куы фæхæцы, уæд дзæвгар рæстæг 
йæ кой, йæ хъæр никæцæйуал райхъуысы. Бирæ хæттыты 
йæ сæфтыл банымайынц, фæлæ та иуахæмы фæзыны. Куыд 
дзурынц, афтæмæй калмы хæсты ныхмæ цавæрдæр кæрдæг 
зоны æмæ уый агурæг ацæуы. Ацæуы, æмæ йæ цалынмæ 
ссары æмæ йæхи сдзæбæх кæны, уæдмæ нал фæзыны. 
Калмы хæстæн хос куыдз йедтæмæ иннæ цæрæгойтæй 
макæмæ уа, уый зын бауырнæн у, уымæн æмæ хъæстæйы 
амæттаг æрмæст куыдз нæ бавæййы. Фыд алкæуыл дæр 
цæуы, алы фыдæн та алы хос ис. 
Хорз у, æвæдза, афтæ кæй у, уый. Цард уыцы æгъдауы 
фæрцы нæ лæууы иу ран, йæ размæцыд уысмы бæрц дæр 
уый æххуысæй никуы бакъуылымпы вæййы. Алы фыдæн 
алы хос нæ уæвгæйæ, дуне раджы бабын уыдаид. Ралæу- 
уыдаид ахæм дуг, рынчын дзæбæх куынæуал кодтаид, 
тыхст — æдыхст, мæстджын — æнæмаст. 
Нæ амонд уыд, æмæ æрдз алы хосæн алы фыд æрхъуы- 
ды кæныны бæсты алы фыдæн алы хос æрхъуыды кодта 
ХЪÆНТÆБÆРÆГГÆНÆГ 
Мартъийы афтæ хонынц. Афæдзæй-афæдзмæ йæ сæр 
схъил кæнын чи нæ бауæнды, уыцы хъæнтæ сæхиуыл 
схæцынц, ныхасы бар никæмæнуал фæдæттынц. Хъæнтæм 
467 

рохтæ лæвæрд кæм æрцæуынц, уым хорз миниуджытæн 
сæхи фæсвæдмæ æнæайсгæ нæй, уымæн æмæ цæсты нал 
фæахадынц. 
Уæлæнгай æркæсгæйæ, мартъи хъæнтæ кæй рабæрæг 
кæны, уым хорз йедтæмæ æвзæрæй ницы ис. Искуыдæр 
ма аипп ссарын æвзæр у! Дæ рæдыд базыдтай, дæ лæ- 
мæгъдзинад раиртæстай, уæд æй æнцондæрæй сраст 
кæндзынæ, йæ фесафыныл къаддæр тыхтæ хардзгонд æр- 
цæудзæн. Зонгæ рынæй мæлæт нæй, зæгъгæ, куы фæ- 
зæгъынц. 
Уыдæттæ иууылдæр раст сты. Фæлæ раст у æндæр 
хъуыддаг дæр. Рынтæ иууылдæр æмхуызон не сты. Иутæн 
хос вæййы, иннæтæн — нæ. Хос кæмæн ис, уый цас 
тагъддæр раргом уа, уыйас ын хос дæр тынгдæр баххуыс 
кæндзæн, æнцондæрæй сыскъуыйдзæн йæ уидаг. Фæлæ 
хос кæмæн нæй, уыцы рын цас тагъддæр фæцагайай, уыйас 
раздæр райхъал уыдзæн æмæ уымæ раджы дæр æмæ 
æрæджы дæр æвналын цæмæн хъæуы? Фæлтау уадз æмæ 
мæрдфынæйæ хуысса, цы æвирхъау тыхтæ дзы æмбæхсы, 
уыдон азар нæ куынникуы басудза, нæ тæфты дæр куын- 
никуы ауайа. 
Мартъи хъæнтæбæрæггæнæг у. Афæдзы иннæ иуæндæс 
мæйы змæлын дæр кæй никуы бауадзынц, уыцы хъæнты 
рохтæ уалдзæджы фыццаг мæй суадзы æмæ дзы кæмæн 
куыд йæ бон вæййы, афтæ знаггад кæныныл нал фæауæр- 
ды. Мæнæн, хъæнтæ чи бæрæг кæны, уымæй иннæ мæйтæ 
мæ зæрдæмæ хæстæгдæр лæууынц, бæрзонддæр æвæрд 
мæм сты, уымæн æмæ уыдон æппæты тæссагдæр низтæ 
дæр цыбыр бастæй дарынц, стæлфын сæ никуы фæуа- 
дзынц. Чи зоны, мартъи куы нæ уаид, уæд сæ риуты дзаг 
никуы сулæфиккой, адæмы хъизæмарæй марыны бæсты 
сæхæдæг æрдæгмардæй лæууиккой. 
ФАРНЫ НЫСАН 
Уагъæлыйы хуссарварс пысырайæ цъæх адардта. Ал- 
цыдæр йæ афоныл кæй фидауы, уый рагæй хъусын, фæлæ 
цæмæн, ууыл нырма ныр ахъуыды кодтон. Æвæццæгæн, 
алцыдæр йæ афоныл кæй фæзыны, уымæн. Æмæ та мæнæ 
иннæ хæтты хуызæн ныр дæр пысыра йæ афоныл фæзын- 
ди. 
Нырма гæнгæлыйæн йæ кой дæр нæма ис. Хæрынмæ 
куы фæбæздзæн, уыцы рæстæгæй зæгъын. Уæдæ хъæн- 
дæлыйæн дæр йæ сыф йедтæмæ ницыма фæзынд. Йæ тым- 
468 

былкъухы йас æнæхæлд коцора куы фæзындзæн, уымæ 
нырма дзæвгар рæстæджытæ ис Лæджирттæг, дзындзалæг 
æмæ дудгæйы замантæ дæр нæма ралæууыдысты. 
Пысыра та йæ тæккæ хорзыл у. Цалдæр боны фæстæ 
фæцуддзæн. Фæхъæбæр уыдзæн, йæ сыфтæ хуынчъытæ 
- кæнынмæ фæуыдзысты æмæ йæм æууæрцъыйы номыл 
ничиуал бавналдзæн. Ныр та, табуафси — æууæрцъы кæн. 
Æрмæст йæ тæф дæр бирæйы аргъ у, зæрдæйыл æмбæлы. 
Адæймаг йæ къухты сыгъд ницæмæуал фæдары. Иу 
æвзар иннæйы фæдыл тонынц. Армыдзаг куы бавæййынц, 
уæд армытъæпæнтæ ’ууæрдынмæ фæвæййынц. Цалынмæ 
сæ лæхъир уынæр райхъуысы æмæ фындзыхуынчъытæ 
хæрзад тæф банкъарынц, уæдмæ къухтæ се змæлынæй 
нæ банцайынц. 
Фæстаг æууæрцъыйы фæстæ дæлбылмæ фæцæуæг дæн. 
Фыцгæ суадоны хъуыр-хъуыр мæм хæстæгæй райхъуыст. 
Ихы хуызæн доны уазалмæ пысырайы судзинты рыст 
фæкъуырмайау. 
Фæстæмæ уæлбылмæ схызтæн. Уагъæлыйы къутæрмæ 
та фæкомкоммæ дæн. Йе ’рдæгхæлд фæлурсцъæх сыфты 
астæу иу сырх гага ауыдтон. Цыма цъæх ахорæнæй йæхи 
ахорын цы æрдз райдыдта, уым сырх уагъæлыйы нæмыг 
нал фидыдта, афтæ мæм фæкаст, фæлæ йæм уæддæр нæ 
фæлæууыдтæн æмæ йæ ратыдтон. 
Уыцы æнæсахъатæй баззад. Æууæрцъыты фæстæ мæм 
уæлдай адджындæр фæкаст, стæй адджын уæвгæ дæр 
уыди. Йæ æппытæ бахус сты æмæ йæ уымæл цъарæй 
æнцонæй фæхицæн сты. 
Фароны нартхорæй дзаг къутуйы бын ма цы æфсиртæ 
аззайы, уыдоны фарсмæ ног азы фæллойы бæркæдтæ куы 
æркалай, уый хуызæн мæм фæкаст. Бæркæдтæ бæркæдтæм 
куы хæццæ кæной, уæд уымæй хуыздæр цы ис! Иу азы 
фæллой иннæ азы фæллойыл куы ’мбæла, уæд цардæн фæцу- 
дынæй тас нæу. 
Фароны уагъæлы æмæ ацы азы пысыра кæрæдзиуыл 
кæй сæмбæлдысты, уый фарны нысан у. 
ÆВЗÆР КУЫРД 
Хæрисы къабæзты та туг схъазыд. Туг иннæ бæлæсты 
къабæзты дæр схъазыд, фæлæ хæрис уалдзæджы æрцыд, 
иуæй, раздæр банкъардта, иннæмæй, тынгдæр. Уый зыны 
йæ алы къалиуы алы къуыбырыл дæр. Уæвгæ йæ къуы- 
быртæ сыфтæры хуызæн тынгдæр сты. 
469 

Хъæуккаг лæппутæн ацафон æхситгæнæнтæ кæнынæй 
хуыздæр куыст нал вæййы. Иу дыууадæс-æртындæс азы 
кæуыл цæуы, ахæм лæппу хъæугæронмæ сæ рæуæды рас- 
къæрдта. Куыддæр рæуæд цъæх кæрдæгмæ æрæвнæлдта, 
афтæ лæппу йæ дзыппытæ сгарынмæ фæци. Уайтагъд 
хæрынкъа йæ къухы февзæрд. Суадоны был хæрисбæласмæ 
фæраст. Цалдæр хатты йыл йæ цæстæнгас æрхаста, стæй 
йæм бырынмæ фæци. Тæккæ рæхснæгдæр къалиутæй 
цалдæр зæхмæ æрæппæрста æмæ йæхæдæг дæр зæххы 
балæууыд. 
Уадындзтæ кæнын æй сæ сыхæгты лæппу сахуыр код- 
та. Уæдæй нырмæ æнæхъæн афæдз рацыд, фæлæ дзы ни- 
куал ферох уыдзæн. Фыццаг уадындз йæ зæрдæмæ нæ 
фæцыд. Æвæццæгæн, къалиу нæ фæбæззыд, æндæр æй 
иуфарс нæ фехстаид. Иннæ къалиуимæ арæхстгайдæр 
архайдта. Раздæр уадындзы хуыз сныв кодта, стæй йын 
хæрынкъайы хъæдæй йæ фæрстæ «рæгъæд» кæнын рай- 
дыдта. Фаг ын куы фæци, уæд иу къухæй уадындзыл ных- 
хæцыд, иннæмæй къалиуы кæроныл æмæ йæ аивæй сыз- 
дыхта. Цъар хъæдæй æнцонæй фæхицæн. Æркæстытæ йæм 
кодта. Куы ницы аипп æм ссардта, уæд уадындз ама- 
йынмæ бавнæлдта. Уый фæстæ йæ сæтæй ахуылыдз кодта, 
цъар ыл бакодта æмæ дзы ныффу ласта. Фу цъæхснаг 
æхситты бын куы фæци, уæд йæ цинæн кæрон нал уыд. 
Йæ цин та æхситтæй кæм æвдыста, уым хъустæ къуырма 
кæныныл нал ауæрста. Стыхсти дзы хæрис дæр. Бæласы 
бон дзурын куы уыдаид, уæд ын æнæмæнг загътаид: «Мæ 
къалиутæ мын æрæхсæстай, уый дын фаг нæу, æхситт та 
ма мыл кæдæм кæныс, æви æвзæр куырдæн йе ’взалы 
йæхицæй вæййы?!» 
АРГЪАУÆЙ ТЫХДЖЫНДÆР 
Афæдзæй дзæвгар фылдæр кæуыл цыдаид, фæлæ йæ 
царды бонтæ дыууæ азмæ кæмæн нæма схæццæ уыдаик- 
кой, ахæм сырх рæуæд, далыс æмæ, рæуæдæн йæ бынты 
æнцонæй чи бауадаид, ахæм хъыбыл кæрæдзийы фæдыл 
хъæумæ уадысты. Цыма сæ быдыры ницуал хъуыддаг уыд, 
ууыл æртæйæ дæр æмхуызонæй тынг баууæндыдысты, уый 
хуызæн цыдысты ныфсджын къахдзæфтæй. Фадхъултæм 
кæрдæг сæ быны уыд, афтæмæй йæм дзы, æз сæ куы ауыд- 
тон, уæдæй нырмæ иу хатт дæр ничима æргуыбыр кодта. 
Æппæты стæмдæр къахдзæфтæ кодта рæуæд. Далыс, 
цæмæй рæуæды æййæфтаид, уый тыххæй дыууæ хатты 
470 

бæ&ц тагъддæр иста йæ къах, хъыбылы та-иу рæстæгæй- 
рæстæгмæ дугъы уайын дæр бахъуыд. 
Хур ныгуылæны ’рдæм акъул, фæлæ ма изæрмæ бирæ 
рæстæг уыд æмæ сæ хизын афтæ раджы кæй ныууагътой, 
уыцы хъуыддаг ма мæ уый тыххæй дæр дисы æфтыдта. 
Мæ цурты дæр уыцы æнæвдæлонхуызæй сивгъуыдтой. 
Цыма сæ дæсныйы амындмæ гæсгæ авд суадоны сæрты 
ахизын хъуыд æмæ сын хурныгуылдмæ куынæуал банты- 
са, уымæй тарстысты, уыйау размæ тындзыдтой. 
Дзæбæхдæр сæм куы бакастæн, уæд бамбæрстон, сæ 
фæндаг иуыл лæгъзытæй кæй нæ уыд. Рæуæды къæхтæ 
суанг гуыбыны онг уыдысты хуылыдз. Далысы къæмдзыг- 
джын хъуынтæй ма хусæй баззад æрмæст йе рагъы нарæг 
уадздзаг, хъыбыл та æнæхъæнæй дæр уыд донласт. 
Аргъау мын мæ зæрдыл æрлæууын кодтой. Уым дæр- 
иу алы мыггаг фосы æмæ сырды минæвæрттæ бакъорд 
сты æмæ хуыздæр цард агурæг афтæ араст сты. Чи зоны, 
рæуæд, далыс æмæ хъыбыл аргъауæй æрбадзæгъæл сты 
æмæ, кæцæй рацыдысты, уырдæм фæстæмæ сæ тæккæ 
фæндаг агургæйæ уыдысты. Æви аргъаумæ дæр, царды 
цы æрцæуы, ахæм хабæрттæ бафтынц, уæд дæр бæрæг 
нæй. Æвæццæгæн, афтæ растдæр уыдзæн, уымæн æмæ 
цард аргъауæй тыхджындæр у. 
ЙÆ НОМ ЙÆ УÆЛÆ 
Хъуыдыды тъæнджы мæй дæр вæййы — йæ кой хуымæ- 
тæджы нæ баззад. Иугæр тъæнджы мæй хъуыдыды кæм 
разыны, уым уалдзæджы бæрæгастæу хæрынæн бæзгæ 
дурвæткъуыйыл сæмбæлын уыйас диссаг нал у. 
Æргом дзургæйæ, æз ыл тынг фæдис кодтон, уымæн 
æмæ ацафон гагадыргътæн сæ сыфтæрты фæзындмæ 
фенхъæлмæ кæсæм, сæ дыргътæм нæ, фæлæ. 
Дурвæткъуы кæмфæнды куы æрзайа, уæддæр ын тæссаг 
никæмæй æмæ ницæмæй вæййы: йæ сындзытæ йæ афтæ 
тынг хъахъхъæнынц, æмæ йæм бавналын нæ, фæлæ æввахс 
бацæуын дæр ничи бауæнддзæн. Ацы бæлас та йæхицæн 
бынатæн равзæрста дыууæ суадоны астæу, адæм кæдæм 
не ’фтынц, фос æввахс кæдæм нæ цæуы. 
Бæласы цур æрлæууыдтæн, мæ лæдзæгыл æрæнцой 
кодтон æмæ, цыргъ, сындзæй æмæхгæд дурвæткъуыйыл 
æлмæн сыфтæр куыд рахæцыд, уымæ кæсыныл фæдæн. 
æ ныллæг къалиутыл дыууæ ахстоны хæлддзагыл мæ 
цæст æрхæцыд. Цыдæриддæр у, уæддæр гæркъæраджы 
I 
471 

ахстæттæ уыдаиккой. Уыдонæй арæхдæр ахæм ран ничи 
«æрфысым» кæны. 
Фароны сыфтæртæй лыстæныл ауыдтон дурвæткъуыйы 
фæлурс сырх гага, исынмæ дæр æй нæ хъавыдтæн, дзыхы 
акæнын та йæ мæ зæрды уæвгæ дæр нæ уыди, фæлæ иуæй- 
иу хатт цымыдисдзинад зондæй тыхджындæр разыны æмæ 
æз дæр дурвæткъуыйы нæмыг фелвæстон. 
Иунæг цъæррæмыхсты фæд дæр ыл нæ уыди. Йæ цъар 
æнцонæй стыхстис æмæ йæ уайтагъд аппæй фæхицæн 
кодтон. Цы ад кæны, уый бавзарын дæр мæ æрфæндыди. 
Йæ тæккæ цæттæйыл куы вæййы, уымæй адджындæр 
йедтæмæ æнаддæр нæ уыди. 
Дурвæткъуы ацафонмæ кæй баззад, уый мæм афтæ 
диссаг нал каст. Йæ ном йæ уæлæ кæй ис, уый тыххæй. 
Æвæццæгæн æй, дурвæткъуы дæр йæ ахæм гагаты тыххæй 
схуыдтой. Йæхи чи ныддур кæны, афтæмæй сæрд, фæззæг 
æмæ зымæджы сæрты уалдзæгмæ æнæхъæнæй чи ’рба- 
хæццæ вæййы... 
ПЫХС ЙÆ СÆРЫЛ АХАСТА 
Уалдзæг йæ сæрыл пыхс кæй ахаста, уый тыххæй бирæ 
æвдисæнтæ ницæмæн хъæуы, сæкæр адджын кæй у, уый 
базоныны тыххæй путы бæсты иу къæртт ахæрын йедтæмæ 
куыннæ хъæуы, афтæ. 
Уалдзæджы размæбырст ирдæй зыны давоны сыфтыл. 
Уыдон зæххæй скастысты арцыты хуызæн æмæ сæ цыргъ 
бырынчъытæ арвмæ сарæзтой. Уалдзæджы хуызæн уыдон 
дæр пыхс сæ сæрыл ахастой. 
Давоны æвзартæ уалдзæджы размæ тынгдæр фæфæдис 
кодтой æви сыл уалдзæг йæхæдæг тагъддæр сæмбæлынмæ 
тырныдта, уый зын равзарæн у, фæлæ цыма давæттæ уал- 
дзæгыл раздæр сæмбæлынмæ хъавыдысты, афтæ зыны. 
Уæлдайдæр, иуæй-иу æвзартæм лыстæгдæр куы ’ркæсай, 
уæд. Уыдонæн сæ фæндагыл уæлдай стырдæр цæлхдуртæ 
уыд. Уый æдде бакæсгæйæ дæр хорз зыны. Давоны æвзарты 
ныхмæ фароны сыфтæ афтæ хъæддыхæй æрлæууыдысты, 
æмæ сæ бынæттæй иуфарс феггуырсын нæ бакуымдтой, 
фæлæ давæтты тырнындзинад хус сыфтæрты хивæнддзи- 
надæй тыхджындæр уыд, цæрдхуынчъытæ сæ фæкодтой 
æмæ сæ цыргъ кæрæттæ уырдыгæй сдардтой. 
Хус сыфтæ кæд сæхиуыл иуцасдæр фæйнæрдæм ахæ- 
цыдысты, уæддæр цъæх æвзарты фæлмæн базырты цас 
фæндыд, уый бæрц нæ, æмæ давоны сыфты бахъуыд сæхи 
472 

хæ’цæлау стухын. Сæ сæрыл систой хивæнд хус сыфты 
дæр, мæнæ гал йæ сыкъатыл кæй фелвæста æмæ уым чи 
бахус, уыцы бирæгъы хуызæн. 
ЗАМАНТÆ 
Мæгуыр рæстæджытæ куыннæ скодта хæсты заман! 
Тыхст æмæ уырыд бонтæ куыннæ бавзæрстам хæсты 
фæстæ! Кæрдзын бахæрынмæ куы нæ уыд, дзаума — 
скæнынмæ. Фæлæ ныффæрæзтам. Алчидæр хуыздæр рай- 
соммæ æнхъæлмæ каст. Алкæй дæр уырныдта, фыдбон 
æмæ фыдлæг бирæ кæй нæ хæссынц. Æмæ нæ хорз за- 
мантæ сæхимæ бирæ æнхъæлмæ кæсын нæ бауагътой. 
Ралæууыдысты хурæфсæст бонтæ, фæлæ уæддæр ивгъуы- 
дæй нæ фæхицæн стæм. Уый нæ зæрдæйы ставд дамгъæтæй 
фыстæй баззад, рохгæнæн ын нæй. 
Мæ сабидугæй мæ зæрдыл æппæты тынгдæр цы лæууы, 
уый — кæсаджы арæх. Къæбæр — кадавар, кæсаг — арæх. 
Цыма нæ æрдз хойрагæй цы фæхъулон кодта, уый нын 
кæсагæй фыста, уый хуызæн. Уалдзыгон фыццаг хъарм 
бонтæй-иу æй суанг фæззæгмæ фæахстам, уæддæр къаддæр 
нæ кодта, стæй йын фæуынæй дæр нæ тарстыстæм. 
Ныр, æндæр замантæ куы ралæууыд, æххормаг цы у, 
уый æрмæстдæр хистæрты ныхæстæм гæсгæ чи зоны, ахæм 
фæлтæртæ куы рахъомыл, уæд кæсаг скадавар. Раздæр- 
иу уæраджы сæртæм доны ныккæнæн кæмæн нæ уыд, уыцы 
балер кæсаг астæумæ доны дæр зын ссарæн сси. Иæ фе- 
сæфын æнцондæр куы уыд, уыцы заман аирвæзт, йæ мыг- 
гаг сыскъуынынæн æппындæр æфсон куы нæ ис, уæд та 
йыл мæгуыры бон акодта... 
ЙÆ ТÆККÆ ДИДИНÆГ КАЛГÆЙÆ 
Уарди æмæ давон фæрсæй-фæрстæм æрзадысты. Хур 
сыл иумæ скæсы, æхсæв сæ иу сау хъæццулы бын иумæ 
æрбатухы. Иумæ сыл ралæууы уалдзæг дæр, фæлæ сæ 
хуры рухс æмæ уалдзæджы улæфт æмхуызон нæ батавы. 
Давон, зæххæй цы зайæгойтæ скæсы, уыдонæн сæ фыц- 
цæгтимæ вæййы. Æппæты фыццаг фæвæййы дидинæг ка- 
лынмæ дæр. 
Уардийæн йæ сыф дæр нæма райхæлд, давон та ди- 
динæг калын райдыдта. Уарди йæм йæхинымæр хæлæгæй 
мæлы, уымæн æмæ йын йæхимæ дæр дидинæг калгæйæ 
хæлæггæнджытæ вæййы. Йæ хæрздæф алырдæм куы ан- 
473 

хъæвзы, мæргътæ йæ цуры сæ зарынæй куынæуал фен- 
цайынц, уæд ралæууы йæ царды амондджындæр æмæ 
хъæлдзæгдæр дуг. 
Давоныл дæр цыма ахæм рæстæг скодта, уардимæ афтæ 
кæсы, æмæ йæм хæлæг кæны. Йæхæдæг дидинæг куы 
акалдзæн, уыцы рæстæгмæ бæллы, æрхъæцмæ нал хъæцы. 
Дидинæг æфтауыны заманмæ кæй тырны, уый хорз у, 
фæлæ давонмæ кæй хæлæг кæны, уымæй рæдийы, уымæн 
æмæ, давон йæ тæккæ дидинæг æфтаугæйæ куы вæййы, 
уæд йæ тæккæ хуыздæр рæстæджытæ нæ ралæууынц. 
Мæнæ йæм ныр дæр бæллиццагæй ницы ис, уымæн æмæ 
йæ хъалдæр бонтæ фæсте аззадысты. Йæ хъæд хъæбæр 
кæнын райдайы, йæ сыф — хус кæнын. 
ДОНЫ ХЪЫСМÆТ 
Иннæ хæххон дæтты хуызæн ацы донæн дæр йæ рай- 
дайæн цъитийы рæбынæй у. Йæ фыццаг æртæхтæ уыр- 
дыгæй райгуырдысты. Куыддæр сæ ныййарæг мадæй 
фæхицæн сты, афтæ уырдыгмæ фæцагайдтой, фæлæ сæ 
сæхи хуызæн æртæхтæ иунæгæй цæуын бирæ нæ бауагъ- 
той. Джынасуйы цæппузыртау сыл ныхæсгæ цыдысты. 
Къахдзæфæй къахдзæфмæ дæр, иуæй, сæ нымæцыл æфты- 
ди, иннæмæй, сæ тахт цырендæр кодта. 
Иуцасдæр комы куы ныууадысты, уæд сæхимæ афтæ 
амондджын фæкастысты, æмæ сæ зæрдæ зарын æрца- 
гуырдта. Зарæг систой уылæнтæ, æртæхтæ та сын хъырнгæ 
кодтой. Зарæг æмæ уылæнтыл базыртæ базад æмæ сæ- 
хицæн фæдгæнгæ цыдысты. Фæд та ахæм арæзтой, æмæ 
дзы уæлдайджынтæй куыд бацыдаиккой. Дон ивылдæй 
дæр йæ былтæй куыннæ акалдаид. 
Уылæнтæ сæхицæн аргъ кæнын базыдтой. Куыдфæс- 
тæмæ сæ сæрты гæпп кæнын никæйуал уагътой. Уæдæ 
доны фистæгæй цæуын дæр йæ ныфс ничиуал хаста. Кæд 
афтæ арф нæ уыд, уæддæр æрра уылæнтимæ хъæбысхæс- 
ты цæуын ничиуал уæндыд. Цалдæр хиды дæр ыл уымæн 
фæзынд. 
Комæй куы раирвæзт, уæд йæ зарæг æрмынæг, йæ уы- 
лæнты абухт фæкъаддæр. Æмæ уым диссагæй ницы уыд: 
æппынæдзух йæ цард зарæг никæмæн вæййы, æппынæ- 
дзух æвзонджы тых никæй къабæзты фæхъазы. Бæллæх 
æндæр ран уыдис. Иннæ дæттæн сæ уылæнтæ егъаудæр 
кодтой, бæрзонддæрмæ æвналыныл архайдтой, амæн та 
цыбырдæргæнгæ цыдысты, ныллæгдæрты æнхъæвзтой. 
474 

Уетимæ, куыд дарддæр, афтæ тынгæй-тынгдæр. Иу къар- 
диуы цурмæ-ма тыххæйты ныххæццæ. Йæ иуфæрсты ази- 
лыныл ацархайдта, фæлæ йæ бон нал баци. Цыма зæххы 
скъуыды аирвæзт, уыйау фæцыдæр. Æрмæст ма разæй, 
тынг ивылдæй-иу кæуылты калд, уыцы фæд бæрæг дард- 
та... 
Æнамонддæр ма хъысмæт цы уыдзæни! Цъитийы 
рæбынæй денджызмæ рараст у, æмæ Теркмæ дæр ма 
ныххæццæ у. Дæ райдайæн зынæд, дæ кæрон æрбайсæфæд. 
Фæлтау ын йæ райдайæн куы нæ уыниккам, йæ кæрон 
абухгæ размæ куы лæгæрдид. 
ХÆХТÆЙ НЫЛЛÆГДÆР 
Хæхты æртæ фæлтæрмæ фæкомкоммæ дæн, уæвгæ 
фыццаг дыууæ рæгътæм хæстæгдæр лæууынц. Кæд иуæй- 
иу хæхтæй бæрзонддæр йедтæмæ ныллæгдæр не сты, уæд- 
дæр дзы къæдзæхдурыл дæ цæст не ’рхæцдзæн, цъити кæнæ 
æхсæрдзæны кой та кæнын дæр нæ хъæуы. Канд сæ 
фæхстæ нæ, фæлæ сæ цъуппытæ дæр æмæхгæд сты тар 
хъæдæй. Бæлас кæм нæ зайы, уым та кæрдæджы бын фæци. 
Æцæг хæхтæ уыдысты æппæты фæстæ. Зымæгон хуры 
бон цас уыд, уыйас йæ хъарм рæдауæй лæвæрдта зæххæн, 
æппæты тынгдæр та цъитисæр хæхтæн. Афтæ куы нæ 
уыдаид, уæд сæ цъуппытæ æвзистау не ’рттывдтаиккой, 
хурзæрины зæлдаг тынтæ æхсæрдзæнты дзыккутимæ нæ 
сæмхæццæ уыдаиккой æмæ иу циныл нæ цин кодтаик- 
кой. 
Рæсугъд уыдысты рæгътæ æмæ къæдзæхтæ. Дæргъæй- 
дæргъмæ æртæ уадздзаджы хуссары арв кæрæй-кæронмæ 
бамбæрзтой. Сæ аивдзинад æмæ сæрыстыр хуызмæ 
кæсынæй нæма бафсæстæн, афтæ сæры февзæрд æнæн- 
хъæлæджы хъуыды. Цæмæдæр гæсгæ мæм афтæ фæкаст, 
цыма фыццаг таг дыккаджы йæ фæстæ акæнынмæ хъа- 
выд, дыккаг та — æртыккаджы. «Цыма» нæ, фæлæ сын 
уыцы хъуыддаг иуцасдæр æнтысгæ дæр бакодта. Фыццаг, 
æппæты ныллæгдæр, дыккаджы иу хай бамбæрзта, дык- 
каг та — æртыккаджы, фæлæ уæддæр æппæты бæрзонддæр 
таг, айнæг къæдзæхтæй арæзт чи у, æнусон цъититæ æнус- 
ты сæрты йе ’ккой чи хæссы æмæ йæ урс-урсид сæр ар- 
выл кæмæн ныдзæвы, уый бааууон кæнын фыццаджы бон 
дæр нæ баци æмæ дыккаджы бон дæр. Кæд ын бамбæрз- 
той, уæд æрмæст йæ «къæхтæ». Уыдон бамбæрзынæн та, 
иуæй, бирæ нæ хъæуы, иннæмæй, сæры кад нæ фæдæлдæр 
475 

кæндзысты. Рæгъты дыууæ фæлтæры кæд исты равдыс- 
той, уæд æрмæстдæр уый, æмæ хæхтæй бирæ ныллæгдæр 
кæй сты. 
ХЪÆБÆРЫЛ ФÆЛМÆН 
Зымæг афæдзы иннæ афонты хуызæн нæу. Хатыр 
никæмæн кæны. Суанг зæххæн дæр. Куыддæр йæ тыхы 
бацæуы, афтæ, æппæт бæркæдтæ дæр кæцæй цæуынц, 
дунейы хъæздыгдзинæдтæ кæцæй гуырынц, уыцы фæлмæн 
æмæ хъарм зæхх дойнаг дур фестын кæны. Цурк дзы нал 
фæныхсы, фæрæт æй нал фæкæрды. 
Ацы азы зымæг афонæй раздæр райдыдта. Фæззæджы 
кæрон афтæ схъызыд, æмæ зæхх ныссалд. Цыма дзы зымæг 
иннæ азты мæстытæ дæр иста, уый хуызæн йæ тых-йæ 
бонæй бацархайдта йæ ныддæвдæг кæныныл. Æрмæст йæ 
маст бирæ нæ ахаста. Ахæм карз кæй разынд, уый йæм 
хардзау æркаст æмæ йæ рæдыд раст кæнынмæ фæци. Куыд 
æнæхатыр æй хонынц, ахæм æнæхатыр кæй нæу, уый рав- 
дисыны тыххæй уарынмæ февнæлдта. Фæлмæн миты 
гæлæбутæй бæзджын хъæццул сарæзта æмæ йæ хъæбæр 
зæххыл байтыдта, цыма йын афтæ зæгъынмæ хъавыд: 
«Кæд дæ хъæбæр гобан рауад, уæддæр дыл æмбæрзгæ 
тинтычъи хъæццул бакодтон». 
ЦАРДЫ ÆНЦОЙ 
Адджын уидаг адджын цы уидаджы тыххæй хуыйны, 
уый иууылдæр зæххы бын вæййы, стыр хæзнайау æй 
æмбæхстæй дары. Уæлæмæ дзы цы хай зыны, уымæй 
ахæрын, иуæй, йæ зæрды никæмæн æрæфтдзæн, иннæмæй 
та дзы, акомдзаг кодта, зæгъгæ, уæд оамбардзæн, маст 
кæй у. 
Адæймагæн æрдзы иннæ хъæбултимæ бирæ иудзинæдтæ 
ис. Тызмæг цæстæй чи кæсы, фæлæ фæлмæн зæрдæйы 
хицау чи у, ахæм адæймæгтыл иу æмæ дыууæ хатты нæ 
сæмбæлæм. Уæдæ разæй худгæ чи кæны, фæсте та счъилы 
нуæрттæ чи цæгъды, ахæмтæ дæр чысыл нæй. 
Цард дæр адджын уидæгтыл æнцайы, йæ зæрдæйы арфы 
рухс хъуыдытæ кæмæн æмбæхсы, уыдонæй рæсугъд у. Кæд 
худгæ-хæрæмттæ дæр бирæ ис, уæддæр сæ бон ницы у, 
йæ ддджын уидæгтæ зæххы кæмæн æмбæхсынц, йæ 
бæллицтæ та — зæрдæйы, уыдон сыл кæддæриддæр фæуæ- 
лахиз вæййынц. 
476 

МИТЫ КÆУЫН 
Мит куы уарыд, уæд кæнæ дымгæ ниудта, кæнæ мит 
йæхæдæг куыдта, кæнæ та дыууæйæ дæр иумæ марой код- 
той. Арв тæккæ саудæр ахорæнтæй сахуырстæуыд. Ты- 
мыгъ оуары иннæрдæм хызт. Уæддæр уарыд æмæ уарыд. 
Бæрзонды цы ставд гæлæбутæ æвзæрд, уыдон тымыгъ 
гæбазгай фæйнæрдæм хаста. Кæд арв цыфæнды тар уыд, 
кæд зæххы цæсгом зына-нæзына йедтæмæ бæрæг нæ дард- 
та, уæддæр миты тъыфылтæн фæндаг амонын нæ хъуыд. 
Кæд-иу сæ тымыгъ цыфæнды бирæ рахæсс-бахæсс фæкод- 
та, уæддæр-иу дзы æппынфæстаг алчи йæ бынат ссардта. 
Æхсæв-бонмæ мит йæ уарынæй нæ банцад, дымгæ — 
йæ ниуынæй, тымыгъ — йæ лæбурынæй. Райсомæй дзы 
иуæн дæр йæ кой нал уыд. Æмхуызонæй дæр банцадыс- 
ты. Арв уыцы цъæх-цъæхидæй разынд. Зæхх хуртуан фес- 
тад, змисы мурæй лыстæгдæр стъалыты хуртуан... 
Мит мæ дисы бафтыдта: арвæй зæхмæ куы хауд, уæд 
йæ кæуын дардмæ хъуыст, куы райгуырд æмæ йæ риуы 
дзаг куы сулæфыд, уæд та йæ циндзинад æрттивгæ 
цæхæртæ фестад. 
ЛÆГГÆНÆГ 
Фыццаг уазалтæ фæсте аззадысты. Иннæ зымæгтæй 
иуæй-иуты хуызæн ацы зымæг йæхи лæмæгъæй иу ран 
дæр нæма равдыста. Афон ын нæма уыд, афтæ бартæ 
йæхимæ райста æмæ суанг фæззæджы уæрдоны йæ зарæг 
ныккодта. Æнафоны хъызты рæстæг дæр æмæ уый фæстæ 
дæр бирæ хъæддаг гагадыргътæ басыдысты, фесæфтыс- 
ты. 
Хъызт нымады дæр кæмæ нæу, суанг йе ’рцыдмæ зæрди- 
агæй чи фенхъæлмæ кæсы, ахæм гагадыргътæ дæр ис. 
Цалынмæ мырткæйыл уазал сæмбæла, уæдмæ йæ маст ад 
цæст ныкъулын кæныныл нæ фæцауæрды, хъæддаг фæт- 
къуыйæ та фыртуагæй ахæрæн дæр нæ вæййы. Мугæ æмæ 
кæркмисындзæг уазалы ралæудмæ фæбæллынц, уымæн 
æмæ уыдон дæр дзæвгар фæхæрзаддæр вæййынц. 
Уазал, æвæццæгæн, алцæмæндæр æмæ алкæмæндæр 
стыр фæлварæн у. Фæлварæн та лæгдзинад домы. Уæла- 
хизæй дзы чи рацæуы, уый, цы уыди, уымæй хуыздæр 
фæвæййы, йæ ныхмæ æрлæууын кæй бон нæ бавæййы, 
уыдон та цыфыддæр бонтæ бавзарынц. 
Тохы размæ хæстонтæ иууылдæр æмхуызон вæййынц. 
477 

Хъæбатыртæ æмæ сæ тæппудтыл хæст фæдихтæ кæны. 
Иуты лæгдзинад намысы цъупмæ сисы, иннæты та тæппуд- 
дзинад дæлджинæгмæ нывзилы. 
ÆНАХУЫР ФÆНДОН 
Бирæ равзар-бавзары фæстæ æхсæры талатæн сæ тæккæ 
рæхснæгдæр лæдзæгæн ракодтон. Æхсæст æй куы фæдæн, 
уæд ын йæ лыстæгдæр кæроныл æрхæцыдтæн, цалдæр 
хатты йæ зæххыл æрцавтон æмæ хъæды фæцæуын. 
Æрдæбонсарæй алы къудзи, алы къутæрмæ дæр лæдзæггаг 
агурæг куыд цымыдисæй кастæн, афтæ ныр дæр джи- 
гулгæнгæ цæуын. Цæуын æмæ лæдзæгæн бæзгæ тала куы 
ауынын, уæд йæ цуры æрлæууын æмæ йæ цæмæдæр гæсгæ 
мæ лæдзæгимæ абарын. Мæ лæдзæгæй цауддæр куы ра- 
зыны, уæд æхсызгонæн сулæфын æмæ та дарддæр ацæ- 
уын. 
Цæуын, фæлæ мæ цæстытæ мæ коммæ нæ кæсынц. 
Рæснæгдæр талатыл сæхи андзарынц æмæ та йæ 
лæдзæгимæ барыныл фæвæййынц. Мæ коммæ нæ кæсынц 
мæ хъуыдытæ дæр. Фæнды сæ, цæмæй хъæды цыдæриддæр 
лæдзæгæн бæзгæ талатæ ис, уыдон иууылдæр мæ лæдзæгæй 
уой цауддæр. Цæмæн, уымæй мæхи куы бафæрсин, уæд 
ын æвиппайды дзуапп раттын нæ бафæразин, куы ахъуы- 
ды кæнин, уæд та цыма дзуапп раст нæ уаид, афтæ мæм 
кæсы. Базонын та мæ тынг фæнды: барæвзар талайæ конд 
лæдзæг мæ къухы куы ис, уæд ма иннæ бæлæстæм цæмæн 
кæсын, иу дæр дзы мæ лæдзæгæй рæхснæгдæр æмæ 
растдæр куы нæ уаид, уый мæ цæмæн фæнды, стæй мæ 
афтæ кæй фæнды, уый цæуыл дзурæг у? 
СТЪÆЛФ 
Бæрзондмæ тырнын хорз у. Бæрзондæй бæрзонддæрмæ 
тырнын та — ноджы хуыздæр. Æвзæр нæу бынмæ кæсын 
дæр, кæцæй схызтæ, уырдæм афæлгæсын, дæ цæстæнгасæй 
иннæты дæ фæдыл куы хонай, разæнгард сæ куы кæнай, 
ныфс сæ куы уадзай, уæд. 
Хох цас бæрзонддæр вæййы, уыйас йæ сыгъдæгдзинад 
бæрæгдæр дары, йæ цъититы урс цæстытæ фæкъахы, сæ 
æрттывдмæ зындæрæй фæкæсæм. Бæрзонд хохæн йæ са- 
тæгдзинад дарддæрмæ фенхъæвзы, йе ’хсæрдзæнты ко- 
мулæфт уæрæхдæр февналы. 
Адæймаг дæр хъуамæ хохы хуызæн уа. Царды къæп- 
478 

хæцтыл цас уæлдæрмæ схиза, уыйас хъуамæ удыхъæдæй 
сыгъдæгдæр уа, цы адæмы æхсæнæй рацыд, уыдоныл 
тынгдæр ауда, дæлæмæ сæм былысчъилæй ма кæса фæлæ. 
Сымахæй уæлдæр бынаты кæй бадын, уымæ гæсгæ зонд- 
джындæр дæн, стæй мæм уыйас зынгæ дæр никуыцæйуал 
кæнут, зæгъгæ, чи хъуыды кæны, уый зынгæ йæхæдæг 
никæмæуал кæндзæн, уымæн æмæ, цы адæмы æхсæнæй 
рацыд, уыдонæй дарддæрæй дарддæр кæндзæн. Дарддæрæй 
дарддæр чи фæкæны, уый раздæр стъæлфы йас йедтæмæ 
нал фæзыны, уый фæстæ та бынтондæр æрбайсæфы. 
УАГЪÆЛЫ ÆМÆ ФÆНДАГ 
Уагъæлы фæндаджы астæу æрзад, хъæддзаутæ дыу- 
уæрдæм кæуылты цæуынц, ахæм фæндаджы астæу. Зæх- 
хæй йæ сæр куы сдардтаид, уæд дзы диссагæй ницы уыда- 
ид. Цæлхыты астæу æй, иуцасдæр, чи зоны, ницы бахъыг- 
дардтаид, фæлæ уагъæлы сырæзт йæхи хуызæн къутæрты 
бæрзæндæн. Ныронг æй никуы ничи бахъыгдардта, фæлæ 
йыл æрæджы уæрдоны цæлхытæ сæ фæд ныууагътой. Йæ 
къалиуты иу хай зæххыл æрхуыссыд, иннæтæ 
æрдæгцъæлтæй сæхиуыл тыххæй-фыдæй схæцыдысты æмæ 
уыцы уæнгуагъдæй лæууынц. 
Иуы аххосæй аххос кæй нæй, уый зонын. Æрмæст нæ 
зонын, фæндагæй уагъæлыйæ тынгдæр аххосджын кæцы 
у, уый. Цыфæндыйæ дæр мæм фæндаг тынгдæр аххос- 
джын кæсы. Кæд ахæм ран уагъæлыйæн æрзайæн нæ уыд, 
уæд æй рæзын цæмæн бауагъта, кæд æй рæзын бауагъта, 
уæд ма йыл æрæджиау уæрдæтты цы сардыдта? 
РАГАЦАУ 
Хъæды кæдæй нырмæ рацу-бацу кæнын, фæлæ дзы 
фæрссаг уынæр нæма фехъуыстон. Мæ къæхты бын миты 
хъыс-хъыс æмæ, цы къалиутыл андзæвын, уыдон змæлын 
куы нæ нымайæм, уæд бæстыл иу хъæр, иу цъист никуы- 
цæй цæуы. Цалдæр хатты мæхи фæлваргæ дæр акодтон. 
Æваст-иу фæлæууыдтæн, мæ алыфарс-иу ахъахъхъæдтон, 
фæлæ дунейы æнцойдзинад уыцы æнæвнæлдæй лæууыд. 
Суанг ма гæркъæрæгты дæр Хуыцау йæхимæ фæхаста, 
цыдæр диссагыл сæмбæлдысты, æндæр уыйбæрц рæстæг 
иу ран ницы хуызы бафæрæзтаиккой. 
Бæрзонд къардиумæ бахæццæ дæн. Иуæй, мæ фæндаг 
аскъуыд æмæ дарддæр кæуылты цæуон, ууыл ахъуыды 
479 

кæнын хъуыд, иннæмæй, мæ фæллад суадзын мæ зæрды 
æрæфтыд, æртыккагæй та ма, ноджыдæр иу хатт æрдзы 
сабырдзинадмæ æрыхъусынмæ хъавыдтæн. 
Дæлбыл цалдæр кæрзбæласы хæрдмæ фæцыдысты. 
Суанг къардиуы сæрты дæр акастысты. Æз сæ, чи зоны, 
хъуыды дæр не ’ркодтаин, фæлæ дзы даргъдæры цъуппыл 
цалдæр гыццыл цъиуы куы абадт æмæ зарæг кæрæдзийы 
дзыхæй исгæйæ куы сцъыбар-цъыбур кодтой, уæд сæм ме 
’ргом куыннæ хъуамæ аздæхтаин!.. 
Мæргътæн цыдæр цъæхснаг хъæлæс уыд. Цыма карды 
ком тагъд-зилаг сигæцы зиллаккыл сдауд, уый хуызæн- 
иу сæ тæнæг цъист райхъуыст. 
Хъуыдытæ чиныджы сыфтау сæры фæлдæхгæ ацыдыс- 
ты. Æрæджиау дзы иу йæхи фæразæй кодта: тъæнджы 
мæй фæвæййы. Рацæудзæн ма хæрзцыбыр рæстæг, æмæ 
ралæудзæн, канд зымæджы нæ, фæлæ æнæхъæн афæдзы 
тæккæ цыбырдæр мæй. Мæйы хуызæн мæйæ æнæхъæн 
æртæ боны къаддæр чи у, уый уайтæккæ дæр агæпп лас- 
дзæн æмæ балæудзыстæм, адæмæй, сырдæй, маргъæй йе 
’рцыдмæ сæ былыцъæрттæ кæмæ хæрынц, уыцы уалдзæ- 
джы. Æвæццæгæн, уæлæ уыцы хъæлдзæг мæргътæ дæр 
уый æмбарынц æмæ рагацау сæхи зарынмæ æрцæттæ код- 
той. Æрдз йæ иумæйаг зарæг куы ныццæлхъ ласа, уæд 
дзыхъхъы лæуд куыннæ уой, фæсте куынникæмæй баз- 
зайой, ууыл рагацау архайын райдыдтой. 
ÆППÆТЫ ДИССАГДÆР 
Тæрфыты мит дзæвгар арфдæр у. Иуæй-иу рæтты дзы 
цырыхъхъ йæ хъустæм аныгъуылы. Хур фылдæр рæстæг 
кæдæм кæсы, уым митæй бирæ нал аззад. Суанг ма дзы, 
зæхх кæм разынд, хæмпæлты бур цæсгом кæм æрттивы, 
ахæм рæттæ дæр цæст ацахсы, фæлæ ам зымæг йæ куыст 
кæны. 
Миты рагъыл бирæ цыдæртæ фенын æнхъæл уыдтæн, 
стæй дзы уынгæ дæр фæкодтон, æрмæст дзы къогъойыл 
фембæлдзынæн, уый мæ зæрды кæрон дæр никуы æрæфты- 
даид. 
Чысыл раздæр мæ къæхты бынæй куы стахт, уæд æм 
цæмæдæр гæсгæ мæ хъус не ’рдардтон, афтæмæй та хъуы- 
ди. Æвæццæгæн, æндæр хъуыдытæ тыхджындæр разын- 
дырты æмæ, дис кæнын кæуыл хъуыд, ахæм цауы иуфæр- 
сты ахызтæн. Ныр дыккаг къогъойы куы ауыдтон, уæд 
мын æрдæбоны хабæрттæ сног сты. 
480 

Тъæнджы мæйæн йæ ном йæ уæлæ ис. Æмæ кæд ныр- 
тæккæ тъæнджытæ нæ кæны, уæддæр миты хъæпæнтæ 
нырма зæххæй сæхи æнцонтæй сисын нæ бауадздзысты. 
Ахæм заман та къогъо йæ хъарм хуыссæнæй рацæуæд 
æмæ дидинджыты сæрты тæхæгау æнцад-æнæмæтæй 
тæхæд, уый мæм, фыццаг къогъойы куы федтон, уæд дæр 
диссаг куыннæ фæкаст, ууыл дис кæнын нырма ныр рай- 
дыдтон. 
Ноджы канд тæхгæ нæ, фæлæ миты рагъыл бадгæ дæр 
æркодта. Æз аивæй йæ цуры æрдзуццæг кодтон. Йæ зы- 
лын даргъ къæхтæй хъæпæныл фидар ныххæцыд. 
Фенхъæлæн уыдис, цыма йæ зæрды тæхын æппындæр нал 
ис, фæлæ уалынмæ йæ базыртæ фæпака сты æмæ сæ 
къæхтимæ рауад æмызмæлдгæнæг чысыл къуыбылой. Цы- 
ма гæрзæхсæны тыхтон дымгæ фелвæста, уыйау иудзæв- 
гар атахт æмæ та ногæй митыл æрбадт. 
Цалдæр диссаджы мын баиу сты. Æппæ’гы диссагдæр 
та уаид къогъойы балцы нысаниуæг базонын. 
ЗЫНДÆР САХАТ 
Хъæддаг мæргътæ цадыл сæ зæрдæ кæронмæ никуы 
дардтой. Ахæм азтæ сыл-иу скодта, æмæ-иу иу уалдзæгæй 
иннæмæ ардыгæй никуы сыстадысты. Фæлæ уый тынг стæм 
хæттыты уыди. Зымæг-иу хъызт йæ куыст бакодта. Дон- 
иу ныссалд, æмæ-иу мæргътæ зæрдылдаргæдæр бынæттæ 
агурæг алырдæм фæтахтысты. 
Ацы^ аз дæр та цад мæргъты æууæнчы аккаг нæ ра- 
зынд. Йæ кæцыдæр хай куы ныссалдаид, уæд ын æй ба- 
бызæй, хъазæй, кæсагласæй ныббарстаиккой, фæлæ дзы 
иу гæбаз дæр нал баззад. Мæргътæн, сæ бырынкъ кæм 
атылдтаиккой, уый дæр нал уыд æмæ сыл йæ зæрдæ чи 
сивта, ууыл сæхæдæг дæр сæ зæрдæ сивтой æмæ Бехъанмæ 
фæтахтысты. Амы суадæттæ цыфæнды хъызтæн дæр нæ 
басæттынц, уазалы коммæ никуы бакæсынц æмæ сæм 
хъæддаг мæргътæ дæр тæккæ зындæр сахат уымæн фæзы- 
нынц. Тæккæ зындæр сахат та алчидæр тæккæ хуыздæр 
æмбæлттыл фæдары йæ зæрдæ. 
ЦЫППАР ФÆДЫ 
Мæ фæндаг иу у, афтæмæй йыл фæдтæ та цалдæрхуы- 
зоны ис. Æппæты стырдæр æмæ дзы арфдæр фæд ныу- 
уагъта машинæ. Йæ астæуты дзæбæх зыны уæрдоны 
16 Дзæбидыры хъул 
481 

цæлхыты фæд. Æртыккаг фæд дзы акодта цавæрдæр бæх- 
джын. 
Разæй æртæ фæды згъорынц. Фæстæмæ ракастæн æмæ 
уым та мæ цырыхъхъыты фæд дæр разынд. 
Иу фæндагыл — цыппар фæды. Мæнæн та æндæр 
фæдмæ ахсайдта мæ зæрдæ. Ам кæддæр чидæр бæгъæв- 
вадæй ма ацыдаид, уый гæнæн нæй. Бирæ æнусты размæ, 
чи зоны, дæсгай, сæдæгай мин æнусты размæ дзы æрлæу- 
уыдысты нæ рагон фыдæлты бæгъæввад къæхтæ. Уыцы 
фæд кæй нæ зыны, уым диссагæй ницы ис, хъуыды йæм 
кæй æххæссы, зæрдæйæ рох кæнын кæй нæ комы, 
сæйрагдæр уый у... 
АЗÆЛД 
Дæргъæй-дæргъмæ хъæмпы рагъæн йæ ных бакъах- 
тæуыд. Иуфарсырдыгæй йæм куы бакастæн, уæд мын мæ 
зæрдыл æрлæууын кодта, раджы кæддæр чи цард, ахæм 
дынджыр сырды гуыр. Хъæмп ласын цы кæронырдыгæй 
райдыдтой, уый та мæм, фæхæцынæввонг чи фæхæлиу, 
ахæм дзыхы хуызæн фæкаст. 
Чи зоны, хъæмпы рагъ хæрын кæй райдыдтой, йæхæдæг 
дæр фæхæцынæввонг хуыз уымæн райста... Хъæрæн, дам, 
йæ азæлд дæр йæхи хуызæн вæййы. 
КЪУЫДЫР 
Хосы мæкъуыл алырдыгæй æрзæбултæ. Æвæццæгæн 
æй, чи самадта, уый сæ иуыл дæснытæй нæ уыди, æмæ йæ 
къæхтыл фидар -лæууыны бæсты æмбисзымæг йæ боны 
фыддæрмæ æрцыди. 
Нæ хъæуы иу лæг уыди æмæ-иу йæ сæрыл дзыхъхъын- 
ног худ куы ныккодта, уæддæр зæронды хуызæн зынди. 
Йæ хъустæ адæмы мыггагыл баст никуы æрцыдысты. Уыцы 
æдзæлгъæдæй-иу æрзæбултæ сты. Фылдæр хатт-иу сæ 
бæттæнтæ кæрæдзимæ æххæсгæ дæр нал бакодтой æмæ- 
иу фæйнæрдыгæй дзеудзæлæй систой. Ноджы ма-иу худы 
ных хъусы сæрмæ куы февзæрд, бынтон диссаг та уæд 
уыди. 
Ацы хосы мæкъуыл дæр мæм нæ хъæуккаджы худы 
хуызæн фæкаст. Дзæбæх бындурыл æй куы самадæуыда- 
ид, уæд ын дымгæ дæр ницы кодтаид, стæй йын рæстæг 
дæ]р ницыхъом бауыдаид, мæ хъæуккаджы худ та æндæр 
сæрыл хорзæй куыд разындаид, уый хуызæн. 
482 

МИГЪТЫ АХÆСТОНЫ 
Хуры цыма фыстхалæнæй фехæлдæуыд, уыйау дзæбæх 
нал зыны. Фæлурс мигъты æхсæн фæлурс æрттывд кæны. 
Мит æмæ æхсырхуыз мигътæй чи кæцы у, уый зын раир- 
тасæн сси. 
Хур мигъты къалатийы бахауд æмæ йын зæхх йæ тафст 
дæр нал хаты æмæ йæм йæ рухс дæр нал æххæссы. 
Хуры ахæстоны бачындæуыдаид? Зынæй. Кæд, мый- 
йаг, зæххы бачынд мигъты ахæстоны æмæ йæм хуры тых 
уымæн нал хъары?.. 
ЙÆХИ ЧИ НÆ УАРЗЫ... 
Уагъæлыйы къутæр афтæ спыхс, æмæ йыл иунæг сындз 
дæр куы нæ уаид, уæддæр æм хæстæг бацæуын ничиуал 
бауæндид. Уæвгæ йæм уый ныртæккæ ничиуал бауæндид, 
фæлæ зæххыл ахæм фидар цыфæндыйæ дæр йæ сындзы- 
ты фæрцы лæууы, афтæ пæлæхсар уыдоны руаджы фæцыд 
фæйнæрдæм. 
Фыццаг бонтæй фæстæмæ лыстæг, цыргъ æмæ фидар 
сындзытæ уагъæлыйы талайæн басгуыхтысты къæрцхъус 
хъалагъуртæ. Æмхуызон цæрдæг лæууыдысты æхсæв дæр 
æмæ бон дæр, хуры дæр æмæ къæвдайы дæр. Сæрд дæр 
æмæ зымæг дæр сæ хæс фæудыл никуы банымадтой. Сын- 
дзытæ нæ уыдысты, зæгъгæ, къутæрæн афонмæ йæ кой 
дæр нал уыдаид, йæ кой кæмæн нал уыдаид, уымæн та йæ 
хъæр дæр æнæмæнг фесæфтаид. 
Ныр уагъæлыйы къутæрмæ хæстæг бацæуыны ныфс 
никæмæуал разындзæн, ахæм зондыл чи ныллæууа, уый 
та йæхи фæсмонæй бахæрдзæн, уымæн æмæ йын сын- 
дзытæ сæ фаг фæуаиккой. Лæууы сæрыстырæй уагъæ- 
лыйы бирæталаджын къудзи, стæй канд уагъæлыйы къудзи 
нæ. Йæ тæккæ астæу æрзади мырткæйы тала æмæ цалдæр 
азмæ йæ хъахъхъæнæг, йæ сæрхъуызойы сæййæфта. Куыд- 
дæр йæ уæллаг къалиутæ йæ сыхаджы бæрзонддæр цон- 
джы онг схæццæ сты, афтæ йæ рæзынæй банцад, цыма йæ 
фысымæй фæуæлдæр уæвынæй æфсæрмы кодта, уый хуы- 
зæн. 
Æндæр заман æй, чи зоны, мæ цæст не ’рцахстаид, 
фæлæ ацафон, æртхъирæнгæнæн мæйы мит фæрсмæ куы 
уары, уæд ын цы нæбафиппайгæ уыд! Йæ сырх-сырхид 
цуппæлттæ кæд уагъæлыйы гагаты хуызæн уыдысты, 
уæддæр сæм цыдæр хицæндзинад дæр уыдис æмæ сæ 
483 

уайтæккæ дæр ауыдтон. Уагъæлыйы къутæр йæхи куыд 
хъахъхъæдта, уымæй ноджы тынгдæр хъахъхъæдта мырт- 
кæйы талайы, уымæн æмæ уый уазæг уыд, йæ хъæбысы 
арфы дæр æй уымæн бакодта. 
Уагъæлыйы къутæр канд йæхи нæ бахъахъхъæдта, 
фæлæ ма бахъахъхъæдта мырткæйы дæр. Дзæгъæлы нæ 
акæнынц: йæхи чи нæ уарзы, уый искæй дæр нæ ба- 
уарздзæн. 
СЫНТЫТÆ 
Гæдыбæласы сæр сынтæй сау дары. Иунæг халон дæр 
се ’хсæн нæй, афтæмæй рæстæгæй-рæстæгмæ кæцæйдæр 
æнæуынон «хъуахъ» райхъуысы. Гæдыбæласыл мæ цæс- 
тæнгас цалдæр хатты æрхастон, фæлæ, халоны хъæлæс 
кæцæй райхъуысы, уымæн ницы базыдтон. 
Мæ фæндаг дарддæр дарын. Бæласы тæккæ бынмæ 
’рхæццæ дæн. Сæ фылдæрæн стæхын æнхъæл уыдтæн, 
фæлæ дзы иу дæр йæ бынатæй нæ фезмæлыд. Хардзау 
мæм куыннæ ’ркастаид æмæ сæм къухæй февзыстон. 
Цалдæр дзы уыцы-иу пæррæст скодта. Уый æрмæст- 
дæр цалдæр. Иннæтæ сæ бынæтты бадгæйæ баззадыс- 
ты. 
Цæмæндæр мæм диссаг фæкаст. Иутæ кæй фæтарстыс- 
ты, иннæтæ сæ базырты кæрæттæ дæр кæй нæ фезмæлын 
кодтой, уый мæ хъуыдытыл бафтыдта. 
Æвæццæгæн, тæппудтæ иууылæр иухуызон сты: ал- 
чидæр дзы йæ удæн тæрсы. Уæвгæ йæ удæн чи нæ тæр- 
сы, ахæм цæрæгой нæй, фæлæ дзы иутæ фæтæрсынц, 
тæссаг ын куы нæ вæййы, уæд дæр æмæ йын тæссаг 
куы вæййы, уæд дæр. Сынтытæй чи стахт, уыдон, цы- 
фæнды уынæрæй дæр чи стъæлфы, цавæрфæнды змæлд 
ауынæнт, æндæр стæхынмæ йæхи цæттæ чи дары, ахæм- 
тæ уыдысты æмæ сæ мæ къухы фæтылд удаист уымæн 
фæкодта. 
Йæ бынаты чи баззад, уыцы мæргътæ та не стахтысты 
дыууæ хъуыддаджы тыххæй: фыццаджыдæр, сæ тæппуд 
æмбæлттæ кæй стахтысты, уый сын радта уыцы бар, уымæн 
æмæ тæппуд кæм тæрса, уым хъæбатыры тæрсын нæ 
фæхъæуы, дыккагæй та, тæппудтæй иу дæр семæ куы нæ 
уыдаид, уæддæр ныртæккæйы хуызæн æнцад бадтаиккой, 
уьйиæн æмæ мæ къухы фæтылдæй сæ цардæн ницы тас 
уыд. 
484 

НИЦЫЙÆ ИСТЫ 
Лæгъз быдыры фæцæйцыдтæн. Фароны хæтæлтæн сæ 
фылдæр миты бынæй нал зыны, фæлæ дзы иуæй-иутæ 
фыццагау хъæпæны сæрты кæсынц. Сæ зæнгтæ кæд цы- 
фæнды лыстæг сты, уæддæр сæм мит æввахс нæ бауæн- 
дыд æмæ, суанг, кæцæй сзадысты, уыйонг хæтæлгондæй 
баззадысты. 
Иуафон мæ развæндагмæ цымыдисдæрæй кæсыныл 
фæдæн. Мит къаддæр нæ фæци, фæлæ хæмпæлтæ сæ 
сæртæ уæндонæй-уæндондæр дарын райдыдтой. Фæстаг- 
мæ мæ иу къардиугондмæ бахуыдтой æмæ мæ æрлæууын 
бахъуыд. Мæ хъустыл цыдæр мынæг уынæр ауад. 
Къæхæнгондæй бынмæ ныххызтæн æмæ ауыдтон дон- 
гуырæн. Иуцалдæр къахдзæфы пыхс-пыхс ныууадтæн æмæ 
суадоны чысыл уадздзагæй рауад, адæймаг фадхъулты онг 
кæм аныгъуылдаид, ахæм ирдуылæн дон. Цæуын йæ 
фæрсты æмæ мæ циндзинадыл æфты. Доны æххуысгæн- 
джытæ фылдæрæй-фылдæр кæнынц. Æппæты райдайæ- 
ны цы донгуырæн федтон, ахæмтæ-ма йæм сæ лыстæг уы- 
лæнджын нарæг уадздзæгтæ æрвыстой кæм рахизæрдыгæй, 
кæм галиуæрдыгæй. 
Иу заман ахæм байбынмæ ныххæццæ дæн, æмæ 
кæддæры барæнтæй кæй абарстон. Кæсаг æнхъæл æй мæ 
лæдзæгæй рæхойынмæ дæр уымæн фæдæн. Мæ хъуыды 
мæ нæ фæсайдта. 
Куыддæр ма фæстаг рæхуыст бакодтон, афтæ лæдзæ- 
джы бырынкъæй ацъыввытт ласта армытъæпæны дæр- 
гъæн... цавæр кæсаг, ууыл мисхал дæр дызæрдыг нæ код- 
тон: амы дæтты балер йедтæмæ æндæр кæсаг нæ цæры. 
Кæд цыфæнды гыццыл кæсаг уыди, уæддæр мын æхсыз- 
гондзинад стыр æрхаста. Мæ къорийы йас цин хурзæри- 
ны йас аци. Цас ма ныууадаин, чи зоны, фæлæ дон ар- 
гъауы лæппуйау мæ цæстыты раз рæзти. Кæд аргъауы 
лæппу бон уылынг рæзти, æхсæв уыдисн, уæд донæн 
уымæй бирæ тагъддæр рæзынæн дæсгай къахдзæфтæ дæр 
фаг уыдысты. 
Цас ма ныууадаин, чи зоны, фæлæ доны арæнтæ сæхи- 
уыл ахæцыдысты, куыд фæйнæрдæм, афтæ бынмæ дæр. 
Йæ фæтæныл уыйбæрц бафтыд, æмæ йæ сæрты багæпп 
кæнынмæ мæ ныфс нал бахастаин, йæ арф та уæраджы 
сæртæй фæуæлдæр уыдаид. 
Мæ фæд-мæ фæд фæстæмæ раздæхтæн. Ныронг дон 
куыд стырдæргæнгæ цыд, афтæ ныр та къаддæрæй-къад- 
485 

дæр кодта. Æппынфæстаг кæм райдыдта, уырдæм схæццæ 
дæн. Ногæй та къæхæны сæрмæ æрлæууыдтæн. Лæгъз 
быдырæй æйтт-зæгъгæ дон куыд рауад, афтæ æйтт-зæгъгæ 
донæй ныр та лæгъз быдыр рауад... 
Ницыйæ исты куы райгуыры, уæд уый тынг хорз у, 
æмæ-иу кæддæриддæр ницыйæ исты гуырæд, истыйæ ницы 
нæ фæлæ. 
ЙÆ БЫНЫ РЫГТÆ 
Куырой хъæдæй хъæуы астæу уыди. Чи зоны, æмæ йæ 
бæрæгастæу. Кæд рæдийын, уæддæр бæрæг нæй, фæлæ 
цæстæй баргæйæ, афтæ зыны. Куырой йæхи скæсæныр- 
дыгæй, ома хъæдырдыгæй тынгдæр кæй хъахъхъæдта, уый 
æнцонæй раиртасæн ис, уымæн æмæ хъæуæй куыройы 
астæу иу къудзи дæр нæй, куыройæ хъæды астæу та хæрис 
æмæ фæрв бæлæсты цалдæр фæлтæры. Уымæй уæлдай 
Куыройыдоны былгæрæтты зайы æхсæры æмæ каконы 
тæгтæ. 
Иудзырдæй, куырой йæхи хъахъхъæдта æрмæстдæр 
иуæрдыгæй. Дымгæтæ æмæ тымыгътæй тынгдæр тарст, 
æви хъæддаг сырдтæй — Хуыцау йæ зонæг, фæлæ уæддæр 
хъахъхъæнджытæ æрæвæрдта скæсæнырдыгæй, афтæмæй 
та йын тас ныгуылæнырдыгæй уыд. Адæм уыдысты йæ 
бынгæнджытæ, уыдон ыл сыстырзæрдæ сты, уыдон ын 
сдардтой дымгæмæ йæ быны рыгтæ, уыдон æй ныууагъ- 
той æнæмæн у зæгъæгæй. 
УАРÆГ 
Мит уары. Æнæрынцойæ. Дысон райдыдта, æмæ уæдæй 
нырмæ йæ калынæй нæма банцад. Хур арвыл йæ бæр- 
зонддæр цъупмæ фæхæццæ кæны, фæлæ ссады рыджы 
хуызæн урс тæппытæм уæле бынмæ цæуын æгъгъæд нæма 
фæкаст æмæ æзфæраздæронæй кæрæдзийы сæрты ха- 
уынц. 
Уары лыстæг стъалытæ. Лыстæг кæй сты, уый æнæуи 
дæр бæрæг у, фæлæ стъалытæ кæй сты, уый æнæ лыстæг 
æркæсгæйæ нæ раиртасдзынæ. Нæ фæлæ сæ цы дисса- 
джы аив джиппы рауагъдæуыд! Уыцыиу нывыл карст — 
рæсугъд æмæ зæрдæисгæ. Адæймаджы цæст сæ уындæй 
нæма бафсæды, йæ цин æрдæгмæ дæр нæма бахæццæ 
вæййы, афтæ ноггуырд стъалыты мæлæт ралæууы. Ар- 
мытъæпæныл дзы чи абады, уыдон уайтæккæ дæр ата- 
486 

йынц, фæлæ дыс кæнæ фæдджийыл чи æрæнцайы, уыдо- 
ны цард дæр бирæ фылдæр нæ ахæссы. Иутæ амæлынц, 
иннæтæ сæ хæдфæстæ райгуырынц. 
Мит уары, къæвда, их кæнæ зæгъ куыд уары, афтæ. 
Цымæ сæ уарæг чи у? Зæххы алы кæрæтты сæ чи тауы? 
Æвæццæгæн, æрдз. Æрдз йедтæмæ ахæм тых никæмæ ис. 
Уый йæхимæ æмбæхстæй ницы дары. Йæ бон, йæ ис 
иууылдæр уары царддæттæг зæххыл. Йæ иннæ хъæздыг- 
дзинæдты хуызæн уары мит æмæ къæвда, их æмæ зæгъ 
дæр. Æрмæст дзы зæххы алы хайæн æмхуызон цæуыннæ 
ратты? Иу ран æрмæст змисы обæуттæ цæмæн ис, иннæ 
ран, дон чи никуы фестдзæн, ахæм ихтæ, æртыккаг ран 
та тархъæдтæ æмæ цъæх-цъæхид кæрдæг?.. 
ДЫККАГ РАЙГУЫРД 
Мит уалдзæгæн йæ райдайæн нæ, фæлæ йæ кæрон дæр 
æруары, иуæй-иу хатт ма суанг сæрды дæр, хур тъæнджы 
мæй йæ ирд цæстæй куыд ныккæсы, афтæ, фæлæ уалдзы- 
гон митæй зымæг фæстæмæ нæ раздæхы, зымæгон хурæй 
уалдзæг куыннæ ралæууы, афтæ. Уæвгæ иу хатт иннæ 
хатты хуызæн æдзух нæ вæййы, иу зымæг иннæ зымæгæй 
бирæ цæмæйдæрты куыд фæхицæн кæны, афтæ иу 
уалдзæгæй иннæйы æхсæн дæр разыны бирæ хъауджы- 
дæрдзинæдтæ. 
Ацы азы зымæджы хуызæн хъызт, карз æмæ дæргъвæ- 
тин зымæг арæх нæ, фæлæ, бирæ чи фæцард æмæ алы- 
хуызон рæстæджытæ бирæ чи федта, уыдон куыд зæгъынц, 
афтæмæй дыууæ хатты дæр нæ уыди. 
Афæдзы алы афоны хуызæн зымæгæн дæр æртæ мæйы 
лæвæрд вæййы, æмæ уыдон куы ахицæн сты, уæд 
банхъæлæн уыдис, йæ тыхтæ, мондæгтæ æмæ бæллицтæ 
дæр фæуыдзысты, æмæ адæм зæххы хуызæн сæхи æрцæттæ 
кодтой æхсызгонæй сулæфынмæ, фæлæ сæ æгæр бирæ 
æнхъæлмæ кæсын бахъуыд. 
Бонтæ ивынц бонты. Уалдзæджы фыццаг мæйы æмби- 
сæй фылдæр уал фæсте аззад, уæддæр зымæджы миниу- 
джытæй иу дæр фæсте аззайынвæнд нæма кæны: мит уары, 
цъенга их фыццагау авджы хуызæн æрттивы, комытæфы 
фæздæг кæлы. 
Зымæгæн йæ зонгуытыл æрлæууын æмбæлы, хъуызгæ- 
ныгъуылгæ йæхи хъуамæ иуфарс айсид, уый та йæ цып- 
пæрвадæй уайынæй нæма оанцад, цыма зæххыл йæхи 
йедтæмæ ничи ис, уый хуызæн никæй уынгæ кæны, никæй 
487 

хъусгæ. Уый хыгъд йæ тых-йæ бонæй архайы, цæмæй йын 
уыной æмæ хъусой æрмæстдæр йæхи. Уалдзæджы 
дæлвæндагæй схизын нæ, фæлæ скæсын дæр нæма ба- 
уагъта. 
Дзыхджыны бæхджын фæхонынц, ам та бæхджын у 
дзыхджын. Зымæг йæхи хъæлæсæй сдзурын кодта уады 
дæр æмæ тымыгъы дæр æмæ сæ уадтымыгъ рауайын код- 
та. Уый зæххыл æрæвæрдта йæхи фæтк æмæ æгъдау, æмæ 
уалдзæг фыццаг хатт куы райгуыры, уыцы заман зымæг 
дыккаг хатт райгуырд. Дыккаг хатт чи райгуыры, уый цин 
та дæргъвæтиндæр ахæссы. 
ÆХСЫЗГОН ÆМÆ ХЪЫГ 
Уагъæлы дæр æмæ мыртгæ дæр салдæй æнцондæр то- 
нæн сты. Уæлдайдæр уагъæлы. Сындзытæ къухы къаддæр 
ныхсынц. Къухы сындз фæныхсынæй куы нæ тæрсай, уæд 
дын дыргътæ æртонын дæр фылдæр бантысдзæн. Салдæй 
мыртгæ тонын дæр æнцондæр у. Уæлдайдæр æй гагагай 
тонынвæнд куы скæнай, уæд. 
Уагъæлытæ æмæ мыртгæтæ тонгæ ацыдтæн. Мæ размæ- 
иу кæцы къутæр фæци, уый тонынмæ-иу фæдæн. Мæ 
дзæкъул хæссынæй фæллайын куы байдыдтон, уæд бам- 
бæрстон, фæстæмæ цæуын афон кæй æрхæццæ. 
Нæхимæ сæ æвзарын бахъуыд. Уыцы хъуыддаг, куыд 
æнхъæлдтон, афтæ æнцон нæ разынд. Цыма мыртгæйы 
гагатæ стырдæр фесты, уагъæлыйы нæмгуытæ — къаддæр, 
уыйау кæрæдзийæ ницæмæйуал хицæн кодтой. Ноджы ма 
æддаг бакастæй дæр æнгæс уыдысты æмæ дзы чи кæцы 
уыд, уый равзарæн нал уыд. Равзарæн та сын куыннæ 
уыд, фæлæ-иу сæм цалынмæ дзæбæх æркастæн, уæдмæ 
иуты иннæтæй нæ иртæстон. 
Уыцы уавæр мæм дыууæ хъуыдыйы сæвзæрын кодта. 
Мыртгæтæ мæм уагъæлыйы йæстæ кæй фæкастысты, уый 
мын æхсызгон уыд, фæлæ уагъæлытæ мыртгæйы гагаты 
йæстæ йедтæмæ кæй нал уыдысты, уый та мын хъыг уыд... 
ХЫЗЫ БЫН 
Ацафон бæлæсты къуыбыр тыппыр кæнынмæ фæвæййы, 
алы къалиу, алы цъыхырыйы талайæн дæр йæ туг базмæ- 
лы, малусæг миты хъæпæны сæрмæ схизы æмæ йæм бынмæ 
уæлахизуæвæджы каст æркæны. 
Æнæмæнг ацафон дуне бынтон æндæр сагъæсты вæййы, 
488 

æ-ндæр бæллицтæм фæтырны, æндæр нысантæ йæ фæхо- 
нынц сæхимæ. Зæхх канд йæ хуыссæг нæ, фæлæ ма 
хæрзбон фæзæгъы йæ хуыссæгхъæлдзæгдзинадæн дæр 
æмæ царды билцъ уадзынмæ бавналы, афтæмæй нырма 
йæ уæнгтæ иууылдæр салд сты, миты урс-урсид хызæй 
æмбæрзт. 
Хур кæсы, æрмæст зымæгон кастæй: нæ тавы. Тавгæ 
цы хур нæ кæна, уымæй та дон зымæджы куыройыл калы, 
уалдзæгæн дзы ницы пайда ис. Зымæг куы фæвæййы, уæд 
искуы-иу хатт уалдзæг нæма ралæууы. Ахæм рæстæг у 
ныртæккæ, фæлæ уый афтæ нæ амоны, æмæ зымæг 
æппындæр нæ фæуыдзæн, уалдзæг æппындæр нæ ра- 
лæудзæн. Зымæг фæуыдзæн, уалдзæг дæр ралæудзæн. 
Бæлвырддæр зæгъгæйæ та, уалдзæг ныртæккæ дæр ра- 
лæууыд. Æрмæст иннæ уалдзæгтæй иуцасдæр æндæр- 
хуызондæр у. 
Ацы азы уалдзæг рагон чындзы митæ кæны. Йæ къуы- 
мы лæууæн бонтæ кæмæн нæма фæвæййынц, æфсинмæ 
кæй нæма бахонынц æмæ йæ хыз кæмæн нæма сисынц, 
ахæм чындзы митæ. Уалдзæг нырма урс митын хызæй 
æмбæрзт кæй у, уымæ йын кæсын нæ хъæуы. Йæ афон 
куы ралæууа, уæд ныртæккæйы хуызæн мадзура æмæ 
фырнымд нал уыдзæн. Йæ урс хыз дæр ын сисдзысты, 
æмæ йæхи уазæг нал хондзæн, бартæ йæ къухмæ райсдзæн 
æмæ йын уæд дæлдæр абад зæгъæг нал уыдзæн. 
Уалдзæджы зымæг цы къуыммæ батардта, урс митæй 
йыл цы хыз æрытыдта, уыдонæй фервæздзæн æмæ цы- 
фæнды куы уа, уæддæр къуымы нал æрлæудзæн, йæ уæлæ 
хыз ныккæнын нал бауадздзæн. 
ФЫДБЫЛЫЗЫ ФÆНДАГ 
Уагъæлыйы къутæр цы у, уымæй иууылдæр сындз у. 
Раст-равджы йын йæ къалиутæй иуыл дæр нæ фæхæц- 
дзынæ, куы сыл фæхæцай, уæд дыл йæ сындзытæ оирæйæ 
уыцы иумæ фæхæцдзысты. Æввахс цæуæг æм уымæн нæй, 
æндæр къудзийæн йæ кой дæр кæм нæй, уымыты йæхицæн 
цæрæнбынат уымæн равзары. 
Сындзытæ кæуыл зайы, ахæм къутæртæ бирæ дæр ис 
Уадзæн какон сындз куы загъдæуы. Фæлæ уый дæр уа- 
гъæлыйы сындзæй тæссагдæр нæу. Уагъæлыйы сындз кæд 
бирæ къаддæр у, уæддæр буары æнцондæрæй фæныхсы, куы 
дзы фæныхсы, уæд та фылдæр хатт уым баззайы, уымæн 
æмæ хихор кæсаджы дæндæгтау хъæбысырдæм къæдз у. 
48? 

Уагъæлыйы къутæрмæ бавналын куы сарæхсай, уæддæр 
дæ къух фæстæмæ æвыдæй стæм хатт раирвæздзæн. Йæ 
сындзмæ йын бауæндын фыдракондмæ фæндагыл æрлæу- 
уынæй уæлдай нæу. Фыдгæнджытæй бирæтæм фыдра- 
кондмæ фæндагæй рацæуын фыдракондмæ фæндагыл ба- 
цæуыны хуызæн фæкæсы, æмæ рæдыд уымæн æруадзынц, 
цæрæнбонты фæсмон кæуыл фæкæнынц, ахæм рæдыд. 
Давыны пайдайæ сæм давыны зиан нал фæзыны æмæ уа- 
гъæлыйы къутæрæй къух фæстæмæ тонæгау æнæ сындз 
фæныхсгæ æмæ æнæ туг акалгæйæ нал аирвæзынц. 
ЧИ НÆ БÆЗЗЫДР 
Фæндаггоны хуыздæр æмбал лæдзæг кæм нæу, æмæ та 
ацы хатт дæр мæхицæн æххуысгæнæг бацагурыныл ба- 
цархайдтон. Æрмæст равзар-бавзарыл нал схæцыдтæн, 
æппæты фыццаг мæ размæ цы æхсæры къудзи фæци, 
уымæй дарддæр нал ацыдтæн. Растдæр æмæ мæм дзы 
рæхснæгдæр цы тала фæкаст, уый ракодтон. Кæнгæ йæ 
бæргæ æнæдызæрдыгæй ракодтон, фæлæ йын фыццаг 
къахдзæфтæй фæстæмæ йæ хорзыл фæдызæрдыг дæн. 
Зылын кæй уыд, уый тыххæй йæ ивын бахъуыд. Æрмæст 
та дыккагæй дæр мæ зæрдæ нæ барухс. Иуæй, фыццагæй 
растдæр нæ рауад, иннæмæй — æгæр фæцыбыр. Йæ 
дæргъы аипп ын æнкъардтон, куы йыл-иу æрæнцой код- 
тон, уæд дæр æмæ-иу æй, мæ бæрзæйыл цæхгæрмæ куы 
авæрдтон, уæд дæр. 
Æртыккаг тала лыг кæнын дæр мæ бахъуыд. Хуыцау 
хорз, æмæ æхсæры къудзийæ уистæ лыг кæнын ницы хъыг- 
дары, æндæр ме знаггад чысыл нæ уыдаид. 
Ацы хатт мæ лæдзæгмæ ницуал аипп æрхастон. Алыр- 
дыгæй дæр рауад зæрдæмæдзæугæ. Æз дзы разыйæ бæргæ 
баззадтæн, фæлæ уыйразмæ цы талаты тæригъæды ба- 
цыдтæн, уыдон мын мæхи ницæмæй фæазымджын кодтой? 
Кæд, мыййаг, уыдон иууылдæр хорз уыдысты, чи сæ 
æвзæрста, азым æрмæстдæр уымæ хауы? Афтæ куы нæ 
уыдаид, уæд сæ лыг кæнын æмæ æппарын нæ бахъуыдаид. 
ÆНХЪÆЛЦАУ 
Ныртæккæ кæрог йæ тæккæ хорзæй у, фæлæ æвзартæ 
зæххæй сæ цъæх сæртæ куы сдардтой, сæ дарддæры хъыс- 
мæтыл сагъæсы суанг уæд бахаудтой. Хъæуы лæппутæ та 
сæ тонынмæ кæй февналдзысты, уымæй тæрсгæйæ дзы 
бирæтыл рагацау ризæг бахæцыд. 
490 

^Мæнтæджы æмбуар цы кæрог зади, уый-иу алы хатт 
дæр йæхи йæ сыхаджы фæтæн сыфты аууон бамбæхста 
æмæ-иу афтæмæй æнæхъæнæй баззад. Æрмæст ын фа- 
рон мæнтæг дæр нал баххуыс кодта. Иуæй, рухсмæ 
йæхæдæг дæр бабæллыд æмæ йæ сæр мæнтæджы сыфты 
астæуæй сдардта, иннæмæй йæм иу лæппу комкоммæ йæ 
ных сарæзта æмæ хæмпæлтæ афтæ рауын-бауын кодта, 
æмæ дзы æддæмæ иу сыф дæр куы нæ зындаид, уæддæр 
æй æртыдтаид. 
Ацы аз кæрог æндæр зондыл ныххæцыд. Йæхи æм- 
бæхсынмæ нал бабæллыд, фæлæ йæ дидинæг йæ тæккæ 
цъуппыл, афтæмæй хæрдмæ фæцагайдта. Хъæуккаг лæп- 
путæ куы фæзындысты, уæд кæрогджыны иу æвзар дæр 
æнæсгæрстæй нал ныууагътой. Мæнтæджы сыхаджы дæр 
стонынмæ хъавыдысты, фæлæ æнхъæлцау у, уый бафип- 
пайгæйæ, йæ иуфæрсты ацыдысты. 
Ахæм рæстæджытæ дæр вæййы, æмæ æнхъæлцаумæ 
æнхъæлцауы цæстæй куы нæ фæкæсынц. 
КЪАХЫРГОНД РÆСТДЗИНАД 
Дæргъæй-дæргъмæ рæхснæг æхсæруис мæ размæ фæцис. 
Гудатæн мæм мæлæты хорз фæкаст. Ахæм хъуыды мæм 
кæй фæзынд, уымæн, чи зоны, мæ къухы лæдзæг кæй уыд, 
уый дæр баххуыс кодта. Уис лыгтæ кæнынмæ февнæлдтон. 
Цыбыр рæстæгмæ гудайы кæри мæ разы февзæрд. Но- 
джыдæр ма иуцасдæр рæстæг рацыд, æмæ дзы иу дæр мæ 
цуры нал аззад: иууылдæр сæ фæйнæрдæм къуырд фæдæн. 
Мæ лæдзæгыл æрæнцой кодтон æмæ сагъæсты аны- 
гъуылдтæн. Дæргъæй-дæргъмæ уисæй бирæ гудатæ са- 
разæн кæй ис, фæлæ цыфæнды бирæ гудатæй дæр иу уис 
саразæн кæй нал ис, уый мæм цæмæдæр гæсгæ хардзау 
æркаст. Бирæ бæлæстæй иу хæдзар саразæн кæй ис, уый 
æвзæр нæу, фæлæ стыр хæдзарæй суанг гыццыл бæлас 
дæр рауайынгæнæн кæй никуал ис, уый мын ме уæнгтыл 
дæлæмæ æрхæцыд. Гыццылæй стыр саразæн кæм ис, уым 
хъуамæ стырæй дæр чысыл саразæн уа, кæннод рæстдзи- 
над къахыргонд цæуы. 
ХАЛОНЫ АХСТОН 
Цæуынæй бафæлладтæн. Ноджы хур дæр арвы ас- 
тæумæ фæцæйхæццæ кодта æмæ мæм йе ’ндæвд тьшгæй- 
тынгдæр хъарын райдыдта. Цъæх-цъæхид кæрдæгæй 
491 

æмбæрзт быдыры астæу æмдымбыл дардта хъæддаг кæрдо 
бæлас. Йæ быны куыд сатæг уыдзæн, уый мæ цæстытыл 
ауад. Суанг ма йæ æнкъаргæ дæр бакодтон æмæ мæ 
къахдзæф иуцасдæр фæрогдæр. Йæ аууон куы æрлæу- 
уыдтæн, уæд мыл цыма Елмæрзайы суадоны ихы къæртты 
хуызæн æрттиваг æртæхтæ æрбакалдæуыд, уыйау æхсыз- 
гонæн сулæфыдтæн. 
Бæласы бын фæрвы бындзæфхад разынд æмæ йыл мæхи 
æруагътон. Цалынмæ мæ хид сысти, уæдмæ мæ бынатæй 
нал фезмæлыдтæн. Сатæг мын мæ къабæзты ног тыхтæ 
бауагъта. Уыцы уæнгрогæй фестадтæн, фырхъалæй мæ 
лæдзæг дард фæхастон æмæ йæ къодахыл æруагътон. 
Куыддæр лæдзæг æмæ къодах кæрæдзиуыл андзæвыды- 
сты, афтæ бæласы сæрæй æнахуыр пæр-пæр ссыд. Скас- 
тæн, æмæ — халон. Цыма йæ базыртæ къалиуты ныссагъ- 
дысты, уыйау ма иуцалдæр æнарæхст змæлды скодта æмæ 
бæласæй фæхицæн. Йæ фæтæн базыртæ йын уæрæх ай- 
тындзыны фадат куы фæци, уæд бæрзондæй-бæрзонддæр 
кæнгæ уæлдæфы сфардæг. 
Бæласы бын ма дзæвгар фæбадтæн, фæлæ мæм маргъæн 
йæ хъæр-йæ цъист никæцæйуал райхъуыст. Кæй мæ ба- 
фиппайдтаид, уый та гуырысхойаг нæ уыд. Йæ зæрдæйы 
гуыпп-гуыпмæ уыйбæрц рæстæг дзæгъæл хуымæтæджы 
кæй нæ фæхъуыстаид, уый ма мын цы бамбарын хъуыд 
æмæ бæласы алыфарс зилынмæ фæдæн. Кæрдо бæлас æртæ 
саджилæджы кæм фæци, уым ауыдтон, дзæбæх бухар- 
худæй къаддæр чи нæ уыдаид, ахæм ахстон. 
Уæдæ йæм уый тыххæй разынд ахæм фæразондзинад! 
Йæ æйчыты мæт йæ тасæй фылдæр уыд, æмæ йæхиуыл 
уымæн ныххæцыд, йæ базыртæ уымæн нындзыг сты, йæ 
къæхтæ йæ хæрдмæ схойын уымæн нал зыдтой. Цалынмæ 
лæдзæг æмæ къодахы удаистгæнæг хъæр райхъуыст, 
уæдмæ карды комыл бадти, стæй, мæхæдæг дæр куынæ- 
уал уон, уæд ма мæ къуыртт дæр кæй хъæуы, зæгъгæ, 
банымадта æмæ йæ сусæгдзинадыл комдзог рацыд. 
Æргом дзургæйæ, ахстонмæ сбырынмæ рахъавыдтæн. 
Халоны ахстæттæ уымæй размæ бирæ дæр федтон, фæлæ 
— дæргъæй-дæргъмæ гæдыбæлæсты цъуппытыл, схизæн 
кæдæм нæ уыд, ахæм рæтты. Хистæртæ ма-иу нæ тæрсын 
дæр кодтой. Исчи-иу оæласмæ сбыргæйæ æнцон æрсæттæн 
къалиумæ схизæд æмæ-иу æй сыхæгтæй ауынæг фæуæд, 
æнда?р-иу йæ тæрсынгæнæн ныхæстæ йæ разæй фесты: 
«Хауыс æмæ халоны айчы хæлд кæныс!..» Гъе æмæ уыцы 
халоны айк иу хатт уæддæр куы федтаин, зæгъгæ, кæрдо 
4?2 

бæласмæ схизынмæ мæхи рафистæг кæнинаг уыдтæн, 
фæЛæ мæ зæрдыл иу хъуыддаг æрбалæууыд. 
Ахæм мæргътæ ис, æмæ сын сæ къуыртмæ бавнæлд- 
тай, уæд æм хæстæг нал æрцæуынц. Суанг ма сын сæ ах- 
стон куы бафиппайай, æмæ йæ куы базоной, уæд дæр ыл 
хъоды бакæнынц. Уыцы хъуыддаг мын мæ фæндагыл, йæ 
сæрты ахизæн кæмæн нæй, ахæм цæлхдур фестад æмæ 
дарддæр ацыдтæн. 
Фæстæмæ ма иу хатт фæкастæн æмæ дисы бацыдтæн. 
Халоны ахстон, иуæй, хъæумæ хæстæг уыд, иннæмæй — 
зæхмæ æввахс. Мæ нымадмæ гæсгæ та йæ кæд ахæм ныллæг 
ран арæзта, уæд æй адæмы цæстытæй дарддæр ахæссын 
хъуыд, кæд ын хъæумæ æнæхæстæг аразгæ нæ уыд, уæд 
та йæ бæрзонддæрмæ сисын хъуыд, фæлæ, халон йæхицæн, 
æз ын цæйбæрц зонын, уымæй къаддæр зона, уый зын 
бауырнæн кæй у, уымæ гæсгæ æдæрсгæйæ дарддæр 
ацыдтæн. 
АДДЖЫН МАСТ 
Кæдæй-уæдæй ма хуыскъæл федтон! Кæд йæ хус бæлас 
тоблахъты æхсæн уыд æмæ искæмæн æнцонæй раирта- 
сын нæ бакуымдтаид, уæддæр мæн дызæрдыджы бафта- 
уын йæ бон нæ баци. Комкоммæ йæм бацыдтæн æмæ йыл 
бынмæ æввахс арæхстгай схæцыдтæн. Æртæ урсбырынкъ 
хъуымбылы дзы уыцы сыгъдæгæй сгæпп ластой. Иуы дæр 
дзы мæ цæст аппарын нæ бауарзта. Мæ фарсмæ цы чы- 
сыл,, фæлæ сыгъдæг суадон калд, уым сæ ахсадтон æмæ 
сæ стигъынмæ февнæлдтон. Мæ кæддæры æххормаг дуг 
йæ лæмæгъ къæхтыл фидар слæууыд. 
Цымæ фыццаг комдзæгтæ ахсæнмæ куы ныххæццæ сты, 
уæд кæрæдзимæ цы ’взагæй сдзырдтой? Ахсæнæн нæ зо- 
нын, фæлæ мæнæн хуыскъæлы уынд куыд æхсызгон уыд, 
афтæ æхсызгон уыд йæ хæрын дæр. Æртыккаг хуыскъæл 
стигъынмæ куы бавнæлдтон, уæд дзы мæ цæст цы бур 
стъæлфыл æрхæцыд, уый дæр ницæмæуал æрдардтон, 
афтæмæй та зыдтон, йæ маст ад мæ дзыхæй тагъд кæй 
нал ссæудзæн, уый. Кæддæры фæлтæрддзинад мын мæ 
рохтыл æрхæцынмæ хъавыд, фæлæ йæм нæ байхъуыстон: 
маст хуыскъæл адджынæн бахордтон. Æмæ уым диссагæй 
ницы ис. Цард адджын æмæ мастæй арæзт у, æмæ дзы 
ахæм хабæрттæ чысыл нæ вæййы, маст адджынæн куы 
фæхæрынц, адджын та — мастæн. 
493 

СИДЗÆРГÆСЫ РОД 
Къобосты хъæды тæккæ арфдæр суадоны сæрты иу 
æмæ дыууæ хатты нæ бахызтæн. Хид дзы кæй нæй, уый 
мæ никуы баурæдта, уымæн æмæ дымгæ цы бæлæстæ 
афæлдахы, уыдонæй иуæй-иутæ хиды хæстæ æххæст 
кæнын сæхимæ райсынц. Мæнæ ныртæккæ цы æрдзон 
хидмæ схæццæ дæн, уый та йе ’мгæрттæй дæр фылдæр 
фæцард æмæ чи фæзындзæн, уыдоны дæр йæ фæстæ 
фæуадздзæн. Цæвиттон, хæрис бæласы къалиутæй иу, тала 
ма куы уыди,. уæд чидæр доны фаллаг фарсмæ атасын 
кодта æмæ куы сбæлас, уæд дзы агургæ æмæ æнаргæ хид 
рауад. 
Цал æмæ мын цал хатты сарæзта мæ тыхст! Иу хаттæй 
иннæ хатмæ калд бæлæстæй куы иуы нал ссарын, куы 
иннæйы, æмæ та æппынфæстаг ацы хæрис мæ ирвæ- 
зынгæнæг разыны. Ацы хатт дæр та йыл æхсызгонæй 
сæмбæлдтæн. Æрмæст ныр доны æмвæзад иуцасдæр 
æуæлдæр æмæ бæласыл æдæрсгæйæ æрлæууæн нал уыд. 
æдзæг агурæг мæ алыфарс ахъахъхъæдтон æмæ, мæ 
тæккæ цур цы æхсæры къутæр уыд, ууыл мæ цæстæнгас 
æрæнцад. Дæсгай рæхснæг талатæ сæрæн лæппутау уыр- 
дыг лæууыдысты. Кæцы дзы ракæноны сагъæсыл фæдæн. 
Иууылдæр мæм лыстæг фæкастысты. Кæуыл дзы æрæнцой 
кодтаин, уый æнæмæнг фæтасыдаид, фæлæ уæддæр сæ 
тæккæ æмрастдæр ракодтон. Зæххыл æй æрцавтон, мæ 
уæз ыл æруагътон æмæ йыл куы баууæндыдтæн, уæд 
бæласмæ бараст дæн. Лæдзæг доны бынмæ быцæугæнгæ 
куыддæртæй фæфале дæн. Рæхснæг тала стыр лæдзæгау 
йæ куыст бакодта. Уымæн фæзæгъынц: сидзæргæсы род 
тагъд гал кæны. 
УИСЫ КАДАВАР 
Хъæуы ма куы цардыстæм, уæд ныры хуызæн нæ уыди. 
Цæхæрадæтты алыфарс фæйнæг кæнæ телын быруты 
бæсты уыдис каутæ. Уисыл сагъæс азæй-азмæ фылдæр 
йедтæмæ къаддæр нæ кодта. Цæмæй хорз уисыл фæхæст 
уыдаис, уый тыххæй Даргъ хуымтæн сæ тæккæ арфмæ 
цæуын хъуыд. Хорз михы тыххæй та-иу, хатгай Къобосты 
хъæды арæнтæ дæр къуындæг разындысты, æмæ-иу Гæды- 
ты коммæ ахæццæ сты. 
Йыр кау ничиуал бийы. Кæд бийы, уæддæр — хæрзчы- 
сыл. Æхсæры тала та нæ фæарæхдæр. Хъæды къуымтæй 
X 
494 

кæцыйæ нæ ракастæн, ахæм нал баззад, афтæмæй дзы иу 
ранмæ дæр мæ зæрдæ нæ бахъазыд; ам иу уæрдон уис 
ракæнин, зæгъгæ, никуы загътон. Дисы мæ бафтыдта, 
раздæр алы цæхæрадоны алыфарс дæр каутæ цы уистæй 
быдтой, уыдон фенæн хъæуы дæр кæй нал ис æмæ сæ 
бæсты хъæды дæр талаты нымæц кæй нæ фæфылдæр, уыцы 
хъуыды. 
ИЧЪЫНАЙЫ КАЛМ 
Æрæгвæззæг хæмпæлы сыр-сырæй фылдæр цы вæййы! 
Чысыл дымгæйы уддзæфæй дæр уынæр йæ къæхтыл 
слæууы. 
Хæмпæлгæрæтты нарæг къахвæндагыл цæуын æмæ мæ 
хъус алы сыбыртт дæр ацахсы. Ныллæг пæлæхсар тулдз 
бæласы цур æрлæууыдтæн. Йæ бур-бурид ставд сыфтæм 
ын кæсыныл фæдæн. Иуцасдæры фæстæ дарддæр цæ- 
уынмæ рахъавыдтæн. Мæ къахы сист æмæ æнахуыр сыр- 
сыр баиу сты. Уый уалдзæг кæнæ сæрд куы уыдаид, уæд 
мæ удæй мæхимидæг ницуал аззадаид, фæлæ ныр уыцы 
æдæрсгæйæ, хæмпæлтæ кæм базмæлыдысты, уырдæм 
фæкастæн. 
Цæмæфæнды дæр æнхъæлмæ кастæн, фæлæ дæргъæй- 
дæргъмæ калм фендзынæн, уый æнхъæл нæ уыдтæн æмæ 
фыццаг хатт маргæйдзаг хилæгæн йæ койæ нæ, фæлæ 
йæхицæй дæр нæ фæтарстæн. Æвæццæгæн мæм, цавæр 
калм у, уый базоныны хъуыды дæр уымæн фæзынд æмæ 
йæ фæдыл ныййарц дæн. Мæ лæдзæгæй лыстæгдæр æмæ 
цыбырдæр нæ уыди. Йæ сæры фæйнæфарс ын дыууæ бур 
зиллаччы куы ауыдтон, уæд ма мын цы базонын хъуыд, 
бурхъус кæй у æмæ дзы хæцынæй тас кæй нæу. Уæвгæ 
бирæгъты иууылдæр къуыбырхъусæй куыд тонынц, афтæ 
мæнæн та кæлмытæй уæлдай нæй: иууылдæр мæ удхæссæг 
сты. Фæлæ мæм, ацы хатт мæхи цæстытæй цы калмы уыд- 
тон, уый кинойы калмæй æдасдæр фæкаст^ растдæр 
зæгъгæйæ та дзы æппындæр нæ фæтарстæн. Йæ фæдыл 
иуцалдæр къахдзæфы куы акодтон, æмæ мæ йæхи афтæ 
тагъд нал амбæхсдзæн, уый куы бауырныдта, уæд æваст 
фæлæууыдтæн. Бурхъус ма иуцасдæр абырыд, стæй 
æрлæууыд, фæстæмæ фæкаст æмæ йæ хъахъхъæнæг ис, 
уый куы бамбæрста, уæд та йæ сыр-сыр ссыд æмæ хæм- 
пæлтæ змæлын кæнгæйæ дарддæр хилынмæ фæци. 
Цалынмæ йæ уыдтон, уæдмæ мæ бынаты лæууыдтæн, 
стæй хæмпæлты æхсæн куы аныгъуылд, йæ сыр-сыр дæр 
495 

куынæуал хъуыст, уæд фæстæмæ къахвæндагмæ рахызтæн 
æмæ дарддæр мæ фæндагыл араст дæн. Æрæгвæззæджы 
хур æмæ хъарм æрæгвæззæджы сæлфынæг æмæ халасæй 
бирæ тыхджындæр кæй сты, уый ма мæ ноджыдæр иу 
хатт бауырныдта. Стæй мæ бауырныдта, хур, суанг 
æрæгвæззæджы хур куы уа, уæддæр хъæбатыр лæгæй 
тыхджындæр кæй у, уымæн æмæ хъæбатыр лæг калмы йæ 
хуынкъæй тыхы фæрцы сласы, хур та йын йæхи рабырын 
кæны йæ фæлмæн тынты фæрцы, йæ узæлгæ рæвдыдæй, 
йæ хъармы фæлмæндзинадæй. 
Ныр мæм, Ичъынайы калм уæлæуыл кæй баззад, уый 
дæр диссаг нал кæсы. Чи зоны, уыцы фæззыгон бæрæгбо- 
ны заман дæр афтæ фæрæстæг кодта, хур арвыл тулыны 
бæсты зæххыл атылди æмæ ахæм бонтæ кæрæдзийы фæдыл 
ныххал сты.( Уæд калмæн дæр йæ хуынкъæй цы ’нæра- 
быргæ уыди?!. 
ÆМБИСОНД 
Алы æмбисонд та мыл æдзух лæдзæгимæ æрцæуы. Ацы 
хатты хуызæн æм куыдфæндыйы цæстæй никуыма 
акастæн. Æгæр лыстæг уис ралыг кодтон. Иуцасдæр æй 
куы фæхастон, уæд дыууæ хъуыддаджы бамбæрстон: 
æдæрсгæ йыл æрæнцойгæнæн кæй нæ уыд æмæ йыл йæ 
лыстæджы тыххæй хъæддыхæй хæцын кæй хъуыд. 
Куыдфæстæмæ йыл ме уæз уадзыныл нал архайдтон, фæлæ 
мын уымæй бирæ нæ фенцондæр. Мæ армытъæпæны йæ 
æгæр тынг кæй æлхъывтон, уымæй фæллайын райдыдтон. 
Ме ’нгуылдзты дыз-дыз тынгæй-тынгдæр æнкъардтон. Сæ 
хъару куыд сысы, уый бæрæгдæр кодта. Æппæты дис- 
сагдæр та мæм фæкаст, хъæддых ыл кæй хæцыдтæн, уымæй 
æдыхдæр кæй кодтон. 
МÆСЫГ ÆМÆ ЙÆ ДУР 
Суадоныл цæхгæрмæ цалдæр къалиуы æрфæлдæхтæуыд 
æмæ дзы сыфтæ, кæрдæджы хæлттæ æмæ хæмпæлтæй ауæзт 
рауад. Дон бынты сæрибарæй згъоры, уæле ленкгæнджы- 
ты та къалиутæ æруромынц. Цалдæр хъæддаг фæткъуы- 
йыл дæр дзы мæ цæст æрхæцыд. Хæрдмæ скастæн, фæлæ 
суадоны былгæрæтты цы бæлæстæ уыд, уыдонæй иу дæр 
фæткъуы нæ разынд. Цымыдисдзинад мыл фæтыхджындæр 
æмаЬ донгуырæны ’рдæм араст дæн. 
Гыццыл фæцыдаин, бирæ фæцыдаин, Хуыцау йæ зонæг, 
496 

фæлæ иу афон схæццæ дæн ног ауæзтмæ. Уым дæр та 
сыфтæрты æхсæн цалдæр фæткъуыйæ уылæнтæ хъазы- 
дысты. Фæткъуы бæлас ноджы уæлдæр кæй уыд, уый бам- 
бæрстон æмæ суадоны былгæрæтты фæцæуын. Дардæй 
мæм разынд иннæтæй бæлвырд пæлæхсардæр æмæ 
бæрзонддæр бæлас. Ноджы суадон дæр тæнæгдæргæнгæ 
цыд æмæ дзы фæткъуытыл арæхæй-арæхдæр æмбæлдтæн. 
Фæстагмæ схæццæ дæн, дыргътæ сурыл дæр кæм уыд, 
ахæм ранмæ. Хæрдмæ скастæн æмæ, дардмæ дæр бæрæг 
чи дардта, уый фæткъуы бæлас куы разынид. Суадон дæр 
йæ бынæй гуырд. 
Фæткъуытæ мæм суадоны нымудзджыты хуызæн фæкас- 
тысты. Цы дыргътæ дыл зайы, уыдон, дæ бынæй цы суа- 
дон гуыры, уырдæм хауæнт æмæ, кæм зайыс, уырдæм 
фæндаг амонæнт, уæд ахæмты æндæр номæй куыд ра- 
хуындæуа? Æмæ, дам, мæсыг йæхи дурæй нæ хæлы!.. 
ЫЙ-ИУ, ДЫУ-УÆ! 
Фадхъултæм миты фæцæуын. Мæ алыфарс быдыр 
митæй нæ зыны. Уый хыгъд дзы мит йæхæдæг зыны. Урс- 
урсидæй, рухсимæ æмхæццæйæ, мин-мин чысыл цырагъы 
дзы судзы, афтæмæй. Цæстытæ кæсынæй æфсæдын куы 
райдыдтой, уæд хъустæ цымыдисдзинадæй сæхицæн хай 
тонынмæ февнæлдтой, фæлæ дзы мæ къахдзæфты уынæр 
йедтæмæ ницы раиртасын сæ бон баци. Уый дæр — уыцы- 
иухуызон. Мæ алы къахдзæфæн дæр цырыхъ миты уæл- 
цъарыл хафгæ ацæуы, хъæпæны аныхсы æмæ галиу къа- 
хы уынæрæй «ый-иу!» рауайы, рахизы уынæрæй — «дыу- 
уæ!» 
«Ый-иу! Дыу-уæ! Ый-иу! Дыу-уæ!» — хъустæ фæца- 
хуыр сты, размæ цæуын кæмæн не ’нтысы, уыцы æбæркад 
нымадыл. Уæвгæ «фæцахуыр сты» зæгъын бынтон раст 
нæ уыдзæн, уымæн æмæ дзы тыхсын райдыдтон. Цыма 
мæ мидбынаты цоппайыл фæдæн, афтæ кæсын мæм рай- 
дыдта. Ноджы мæ алыфарс цы уæрæх быдыр айтынг, уым, 
ме змæлд кæй фæрцы раиртæстаин, иу ахæм æвдисæн нæ 
уыд æмæ ма мын уый дæр мæ сагъæсыл æфтыдта. Уæддæр 
размæ цыдтæн. Денджызы уылæн кæй æрцахсы, фæлæ 
уæддæр былгæронмæ раирвæзынмæ йæ быцъынæг тонгæйæ 
ленк кæныныл чи нæ сыстырзæрдæ вæййы æмæ йæ фæллад 
гæндзæхтæ тилынæй чи нæ банцайы, уый хуызæн. 
Кæд размæ цыфæнды ныфсджынæй цыдтæн, уæддæр 
мæ хъуыдытæ уыдысты æнахуыр уавæрæй фервæзыныл. 
497 

Дардмæ бирæгъы чи ауыны, ахæм æнæхæцæнгарз лæгау- 
иу мæ алыфарсмæ дæр акастæн, кæд дзы мæ зæрдæ цæ- 
уыл фæлæууа, ахæмæй истæуыл мæ цæст æрхæцид, зæгъгæ, 
фæлæ дзы урс-урсид мит йедтæмæ кæй ницы уыд, уымæ 
гæсгæ зондджын чындзы фыдæнæнау размæ ныфс- 
джындæрæй лæгæрстон. Зондджын чындзмæ дæр, дам, йе 
’фсин куы фæзагъд кæны, уæд фæстæмæ сдзурыны бæсты 
йæ маст хæринагыл акалы æмæ адджындæр комдзæгтæм 
февналы. 
Иуцасдæр ма ауадтæн æмæ мæ сæры февзæрд æна- 
хуыр хъуыды. Цыма азым иууылдæр зæвæттæм хауд, афтæ 
мæм фæкаст. Мæ нымадмæ гæсгæ уыдон сæхи хъæпæны 
уæлцъарыл хафгæ куы нæ цыдаиккой, уæд «дыу-уæ!» йæ 
арæнтæ раджы атыдтаид æмæ мæ балцы кæрон дзæвгар 
хæстæгдæр фæуыдаид. 
Мæ къæхтæ бæрзонддæр исын райдыдтон. Мæ уавæрæй 
фервæзынмæ æнхъæлмæ кастæн, афтæмæй ма йыл æфтгæ 
дæр бакодта. «Ый-иу!» дæр нал æмæ «дыу-уæ!» дæр. Сæ 
бæсты къæхтæ «дзурын» райдыдтой «иу, иу!» Галиу къах 
дæр «иу!», рахиз дæр — «иу!» 
Ныр та кæйдæр сахъат чындзы уавæры бахаудтæн. Уый 
дæр, дам, иу низæй хъæрзыд, фæлæ йæ йе ’фсин молломæ 
куы бакодта æмæ йын, цы хостæ рафыста, уыдон нызт 
куы фæци, уæд та ноджы фыддæр низы ахæсты бахауд. 
Æфсин, дам, дины кусæгæн лæгъстæ кæнынмæ фæци, 
фыццаг куыд уыди, ахæм уавæрмæ-ма йæ уæддæр раздах, 
зæгъгæ. 
Мæнæн дæр мæ нымад, иуæй, «дыууæмæ» нал хæццæ 
кодта, иннæмæй, мæ къæхтæ æнарæхст исгæйæ уай- 
тагъддæр афæлладысты æмæ фæстæмæ мæ фыццаг къах- 
дзæфмæ рахызтæн. 
Цыфæндыйæ дæр «иу» «дыууæ» куы кæна, уæд уый 
размæ цыды нысан у. Йæ тæккæ хуыздæр æвдисæн — 
Куыройыдоны былгæрон. Чысыл раздæр йæ кой, йæ хъæр 
дæр кæмæн нæма уыд, уый мæм йæ сау-сауид уæлцъар 
равдыста. Йæ былгæрон куы ’рлæууыдтæн, уæд ын уынын 
райдыдтон йæ тæлфаг буар дæр. 
УРСДОНÆЙ КУЫРОЙЫДОНМÆ 
Ацы хабар мын мæ зонгæ кæсагахсæг радзырдта. Куы- 
ройыдоны, дам, хуыдзых æрцахстон. Диссаг мæм куыннæ 
фæкастаид, кæд æмæ Куыройыдонæн йæ алы фæзилæн, 
498 

йæ алы байбын дæр мæ фондз æнгуылдзы хуызæн зонын, 
уæд! Балерæй цы зæгъыс, уый зæгъ! Иуæй-иу рæтты — 
балгæсаг дæр, фæлæ — хуыдзых! Уымæн йæ хуыздæр 
бадæн кæддæриддæр уыди Урсдон кæнæ Терк. Суадоны 
уазалæн бабыхса, уый æнхъæл никуы уыдтæн. 
Мæ зонгæ мæ багæды кодта. Урсдон, дам, афтæ ныу- 
уазал вæййы, æмæ дзы хуыдзых лæууын нал фæфæразы 
æмæ арфдæр æмæ уыцы-иу рæстæг хъармдæр бынæттæ 
агурæг, Дур-дуры дон Урсдоныл кæм бафты, уырдæм йæ 
ных саразы, уырдыгæй — Теркмæ, Теркæй та — суа- 
дæттæм. 
— Ау, Урсдон Куыройыдонæй уазалдæр у? — но- 
джыдæр-ма иу хатт бафарстон кæсагахсæджы. 
— Иуæй-иу хатт — уазалдæр. Уæлдайдæр, куы ныссæ- 
лы, уæд. Ахæм заман Куыройыдоны сæрмæ мигъ сбады. 
Уый дæр, уæлдæф дзæвгар кæй фæуазалдæр, ууыл дзурæг 
вæййы... 
Раздæр кæсагахсæджы ныхæстыл дис кодтон, ныр мæ 
дис рахызт Урсдон æмæ Куыройыдонмæ, уыдонæй та — 
балер æмæ хуыдзыхмæ. Диссаг мæм фæкаст, хъарм Урс- 
дон уазал Куыройыдонæй куыд фæуазалдæр вæййы, уый, 
стæй хуыдзых суадонмæ фæндæгтæ куыд ссары, уый дæр. 
Къаддæр диссаг нæу Куыройыдон, тæвды ихы къæртты 
хуызæн чи вæййы, уазалы та — хъармы хуызæн. Иннæ 
ахæм балер: хъармы дæр уазал чи нæ агуры, уазалы дæр 
хъарммæ чи нæ тырны. 
САУ ДУР УРС МИТЫ 
Дзыхъаумæ тымыгъ мит фæхаста. Цалынмæ йæ йæ 
алыфарс быдыримæ сæмвæз кодта, уæдмæ нæ ныууагъ- 
та. Дзыхъауы тæккæ астæу уыдис, адæймаг тыххæйты 
кæй сфæрæзтаид, ахæм сау дур. Урс мит йæ сæрмæ лæу- 
уын дæр нæ бафæрæзта, йæ алыфарсæй дæр йæхи айста 
æмæ афтæмæй урс-урсид дзыхъхъауы сау-сауидæй зын- 
ди. 
Иу дзы иннæмæй йæхи кæй хъахъхъæдта æмæ, цас йæ 
бон уыд, уыйбæрц æддæдæр кæй «алæууыд», уый бам- 
бæрстон, фæлæ дзы чи кæмæй тарст, уый рахатын мæ 
бон нæ баци. Сæ дыууæйы тас дæр æмхуызон уыд, зæгъгæ, 
ахъуыды кодтон, фæлæ ууыл дæр кæронмæ нæ баууæн- 
дыдтæн: се ’хсæн цы дæрддзæг уыд, ууыл ма цыма иу 
ахæм бафтыдаид, афтæ мæм фæкаст. 
499 

ЗÆРДÆ ÆМÆ АХСÆН 
Хъæды куы вæййын, уæд хæринаг никуы æрымысын. 
Зымæгон бон дæр, зымæгон бонæй дыууæ хатты даргъдæр 
чи у, ахæм сæрдыгон бон дæр. Бон-сауизæрмæ амæй-ай 
зындæр цæуæнты фæразил-базил кæн, цалдæр хатты дæ хид 
акæлæд, уæддæр дзыхы къæбæр акæнынмæ макуы бабæлл. 
Мæнæ та ныр дæр Къобосты хъæды зилынæй бафæл- 
ладтæн. Хойраджы хъæстæ кæй нæма фæдæн, уый афтæ 
диссаг нæу, хæрын мæм кæй нæ цæуы, уый куыд диссаг у. 
Раст зæгъын хъæуы, ацафоны хъæды минæстæй цæмæй- 
дæрты ацахуыстон. Кæркмисындзæджы цалдæр гагайы, 
тыртыйы цупæлттæ, мыртгæйы нæмгуытæ, дурвæткъуытæ 
æмæ æртæ мугæйы. 0, о, нымадæй æртæ мугæйы. Уыдонæй 
дæр иу зæххы ссардтон, иннæтæ та ма куыддæртæй къа- 
лиуыл баззадысты. 
Ацы мугæ мын алы аз дæр йæ дыргътæй дзаджджын 
хай бакæны. Цыма йæм кæй фæзындзынæн, уый фæзоны, 
уый хуызæн йæхи æхсæры къудзитæ æмæ сусхъæды та- 
латы астæу æрæмбæхсы æмæ та мæм йæ хуынтæ æнæ- 
хъæнæй равдисы. 
Ныр æм æгæр æрæджиау фæзындтæн. Бæласæн цæсты- 
тæ куы уаид, стæй йын æнхъæлмæ кæсынæй урс куы 
кæниккой, уæд мæ мугæ хорз уавæры нæ бахаудаид. Фæлæ 
йæм уæддæр æппынфæстаг кæй фæзындтæн, уымæй 
мæхицæй фæбузныг дæн. Йæ дыргътæ йын æрæджиау 
ссардтон. Раздæр, зæхмæ чи ’рхауд, уый, уый фæстæ, 
къалиуыл хæцыны ныфс кæмæ разынд, уыдон. 
— Бузныг, мугæ бæлас! Æгайтыма æнхъæлмæ кæсын 
зоныс. Æнхъæлмæ кæсын чи зоны, фæразын æмæ быхсы- 
ны хъару кæмæ ис, уыдон, иуæй, тыхджын сты, иннæмæй 
сыл, чи баууæнда, уыдон нæ фæрæдидзысты... 
Дарддæр ацыдтæн. Цыма Нарты куывдæй сыстадтæн, 
мæхимæ афтæ фæкастæн. Хæрын мæм уымæй размæ дæр 
нæ цыди, ныр цыма хæринаг æппындæр никуыуал æры- 
мысдзынæн, афтæ мæм фæкаст. 
Куы зæгъын, цы зæххыл райгуырдтæн, уым, фылдæр 
рæстæгæн нæ зонын, фæлæ боны срухсæй баталынгмæ 
цасфæнды куы фæзилон, уæддæр нæ сæххормаг уыдзынæн. 
Цæуыннæ, ууыл ахъуыды кæнгæйæ мæхинымæр скарстон: 
æвæццæгæн, мæ уарзон быдыртæ, дæттæ, хъæдтæ, ата- 
гъатæ, къуыбыртæ æмæ тæгтæм цин афтæ сбирæ вæййы, 
æмæ зæрдæйы арæнтыл уæрæх ахæцы æмæ дзы ахсæнмæ 
цы хай фæхауы, уый дæр йæхи рахоны. 
500 

АХÆМ ФÆНДАГ 
Къобосты хъæды мын, мæхимæ хъусыныл кæм фæвæй- 
йын, ахæм бынæттæ дæр ис. Уыдонæй иу у, мæнæ ныр- 
тæккæ кæцæй скастæн æмæ мын Арыхъхъы рæгътæ мæ 
размæ нывгондау чи авæрдта, уыцы уæлбыл. Хъæдгæсимæ 
дæр ам базонгæ дæн. Кæд арæх не ’мбæлдыстæм, уæддæр- 
иу нын кæрæдзийы уынд æхсызгон уыд. Æз-иу æм 
æдзухдæр хæлæг кодтон, йæ уарзон адæмы æхсæнæй чи 
сыстад æмæ йæ уарзон хъæды чи ’рæнцад. Канд йæхæдæг 
нæ — йæ бинонтимæ. 
Ныр хъæдгæс æгас нал у. Мæнæй бирæхистæр нæ уыд, 
афтæмæй мæрдтæм бацыд. Барвæндонæй. Йæхимæ йæ къух 
сисдзæн, уый æнхъæл никуы уыдтæн. Йæ бирæ цоты 
фæрцы царды арф æмæ фидар уидæгтæ кæй ауагъта, канд 
уый тыххæй нæ. Парахат зæрдæйы хицау уыд, хъæлдзæг, 
цинæфсæст. Æмæ дын рацæй-рабон æмæ, дам, йæхи амард- 
та... 
Уæлбыл æрлæууыдтæн. Хъæдгæсы хæдзар дæр мæм 
разынди. Иу хатт мæ тыххæй сæхимæ куы бахуыдта, уый 
мæ зæрдыл æрлæууыд. Йæ бинойнаг нын ахæм цæрвджын 
уæлибæхтæ скодта, æмæ мæ никуы ферох уыдзысты. 
...Худын никæуыл хъæуы. Йæхи чи амары, уыдоныл 
дæр. Мæстджынæй адæймаг цы нæ бакæндзæн, ахæм нæй. 
Йæхимæ йæ къух чи сисы, уый дæр, æвæццæгæн, бирæтæм 
мæсты вæййы, уыимæ йæхимæ дæр, фæлæ йæм тæккæ 
тæссагдæр уавæры йе знæгтæй йæхицæй хæстæгдæр ничи 
вæййы, стæй дзы йæ бон йæхицæй тынгдæр никæуыл 
фæцæуы æмæ ахæм æнамонд фæндагыл уымæн æрлæууы... 
Маст зæрдæхалæн у. Зæрдæ ныррæхойын та иуæй-иутæ 
зæрдæ халынæй æнцондæрæн равзарынц... 
ХОРЗЫ ХОРЗ ÆМÆ ÆВЗÆРЫ ÆВЗÆР 
Хуры цæст арвгæронæй абазийау æрттивы. Хъæд тæр- 
фауы æрныгъуылд, фæлæ æрдæгæй уæлæмæ сау дары. 
Митæй æмбæрзт быдыр ын йæ тарыл æфтауы. Хъæды тар 
та миты урсмæ рухсæй фæкаст æмæ уый фæрцы сау 
тардæрæй зыны, урс — ирддæрæй. 
Иннæтæн нæ зонын, фæлæ урс сауы саудæр куы кæна, 
сау та урсы урсдæр, уæд мæм уый хорз кæсы. Хъуамæ 
æвзæр, цас æвзæр у, уыйбæрцæй зына, хорз та, цас хорз 
у, уыйбæрц хорзæй. Хорзæн йæ хорз æмбæхсгæ нæу, 
æвзæрæн — йе ’взæр... 
501 

УРС-УРСИД МИТÆЙ ГУЫРД 
Дзæвгар ма йæм уыдтæн, афтæ кæсаглас йæ базыртыл 
уæззаугай схæцыд æмæ йæ лыстæг даргъ къæхтæй йæхи 
фесхуыста. Митæй мæм урсдæр фæкаст. Йæ къæхтæ баиу 
сты æмæ дзы чысыл сау лæдзæггонд рауад. Йæ зылын- 
мылын даргъ къубал уæлдæфы бырауау ныхсгæ йе ’ргом 
хъæугæронмæ сарæзта. Æнхъæлдтон, фæстæмæ ра- 
зилдзæн, зæгъгæ, фæлæ кæройнаг цæхæрадонæй чысыл 
ацырдæмдæр, суадон цы æрхæй гуыры, уый сæр æрбадт. 
Кæцæй стахт, уыцырдæм акастæн, кæд, мыййаг, сауæй 
аззад, зæгъгæ, фæлæ цæй сау æмæ цæй цыдæр! Быдыр 
куыд урс уыд, афтæмæй лæууыд. Мæхинымæр мæм ахæм 
хъуыды æрцыд: цыма митæй æмбæрзт урс-урсид быдыр 
гуымбыл ахста æмæ дзы кæсаглас рауад. Æз йæ цурмæ 
куы фæцæйхæццæ кодтон, уæд тæхыны онг сцæттæ æмæ 
уæлдæфмæ йæхи систа. 
Цыфæндыйæ дæр урс-урсид кæсагластæ митбыдыр 
фестыны бæсты, митбыдырæй урс-урсид кæсагластæ гуы- 
рæд, цæмæй æрдз тыхджындæр, рæсугъддæр æмæ цард- 
хъомдæр уа. 
ÆДЫЛЫ КЪОППА 
Мæнтæджы фарсмæ æрзад къаппа-къуппа. Æвæц- 
цæгæн, зайæгойтæн дæр адæмы хуызæн сæ сыхæгтæ æдзух 
сæхи æвзаргæ нæ вæййынц, æндæр къаппа-къуппа мæн- 
тæгмæ æввахс нæ бацыдаид. Цæуыннæ куы зæгъат, уæд 
дзы йæ сæрæн нал у: былысчъилæй йæм кæсы, худы йыл, 
дæлджинæг æй кæны. 
Къаппа-къуппа йæ ницæмæ дары. Йæ тымбыл урс сæр 
йæ лыстæг къахыл афтæ бæрзонд схæцыд, цыма йæ быны 
кæрдæджытæ æмæ хæмпæлтæн се ’ппæты уидæгтыл дæр 
хæцы. Афтæмæй та хæрдмæ кæй фæрцы фæцыд æмæ 
хъæддых цæй руаджы лæууы, уыдон цалдæр цыбыр уида- 
джы æмæ хырхæй лыджы хуызæн сыфы йедтæмæ не сты. 
Йæ бур-бурид коцора иуфарсырдæм кæмæн фæуæз код- 
та, уыцы дидинæгимæ иу зæнгыл кæй нæ зайынц, уый 
дæр æнæ лыстæг æркæсгæйæ нæ равзардзынæ. 
Æппæт уыдæтты тыххæй йæм мæнтæг мæстæй мæлы. 
Уымæн йæ уидæгтæ зæххы арфдæр ацыдысты, стæй 
фылдæр æмæ фидардæр сты, уæддæр къаппа-къуппайы 
хУызæн раст нæ лæууы. Йæ сыфтæ дæр — зæбултæ. Кæй 
бафæнды, уый дзы худ ацаразы, дон нуазын кæмæ æрцæуы, 
502 

уый та — къус Сыфтæ сæ куынæуал фæхъæуынц, уæд сæ 
зæххы амæттаг бакæнынц. Чысыл раздæр дæр ма йе уæнг- 
ты царды тых кæмæн хъазыд, уый рыджы смидæг вæййы, 
къæхты бын йæ мæлæт æрцæуы. 
Къаппа-къуппайы тымбылæг кæд лæмæгъ æмæ чысыл 
бавнæлды фаг йедтæмæ нæ зыны, уæддæр йæхимæ йæ зæрдæ 
ницæмæй æхсайы. Раст зæгъын хъæуы, дымгæ йæм йæ 
сыхæгтæй уæндондæрæй æвналы, йæ базмæлын кæнын æм 
æнцондæр кæсы, фæлæ йæ лыстæг мыггæгтæ тымбыл чъи- 
рийыл афтæ фидар хæцынц, æмæ сын ничи ницы хъом у. 
— Фæлæуу, мæнæ дæ рæстæг ралæууа,— æвзиды йæм 
мæнтæг,— кæддæра ма дæ сæрыл иу «хъуын» дæр азза- 
ид! 
Къаппа-къуппа хъусæй лæууы. Æмбары, æдылы дзу- 
рæгмæ зондджын хъусæг кæй хъæуы. Йæ мыггæгтæ йæ 
иунæгæй кæй ныууадздзысты, уый мæнтæгæй æвзæрдæр 
нæ зоны, стæй йын хъыг дæр нæу. Уадз æмæ, йæ 
хъæбултæн æрдз цы базыртæ радта, уыдон, сæ афон куы 
’рцæуа, уæд сæхиуыл схæцой æмæ алырдæм фæтæхой. 
Уадз æмæ дзы алкæцыдæр йæхицæн цæрыны фæрæзтæ 
агура, йæ мыггаг ма сыскъуыйа. 
— Дæуимæ фæнды дзур, фæнды ма! — æнцайынвæнд 
нæй мæнтæгмæ.— Дæ ном дæр номы хуызæн нæу! Къап- 
па-къуппа чи хуыйны, уымæй цы бадомдæ^?!. 
Ницы та йæм сдзырдта къаппа-къуппа. Йæ сызгъæрин 
доны цы кала! Мæнтæджы хуызæн цыбырзондæн хуымæ- 
тæджы ныхæстæ дæр æвгъау сты. Искæй номыл чи худы, 
худын ууыл хъæуы. Къаппа-къуппамæ йæ ном дæр хорз 
кæсы, уымæн æмæ йæ уырны, къаппа-къуппа кæй хуый- 
ны, уым æвзæрæй ницы ис, мæнтæг æдылы къоппа кæй у, 
уым хорзæй куыд ницы ис, афтæ. 
ÆУУÆНК ÆМÆ ТЫХ 
Лæнкауы ныууадтæн. Йæ иннæ фарс куы фæхæрдмæ 
кодтон, уæд мын æмбисфæндагыл тых нал сфаг æмæ мæм 
æввахсдæр цы хус къалиу уыд, ууыл фæхæцыдтæн. Хæцгæ 
йыл бæргæ фæкодтон, фæлæ æмбыд разынд, мæ къухы 
фæсаст æмæ уæлгоммæ ахаудтæн. 
«Мæ зæрдæ йыл куыд дардтон æмæ йыл æууæнк куын- 
нæ разынд», — ахъуыды кодтон мæхинымæр. Сыстадтæн, 
мæ рыгтæ æрцагътон æмæ ацы хатт даргъдæр, фæлæ 
æнцондæр фæндагыл фæуæле дæн. Лæбырды сæрæй ма 
æрдæбоны къалиуы сæстæгтыл мæ цæст ахастон. Мæ 
503 

зæрдæ фæфæлмæндæр: «Æууæнк ыл цас уыд, йæ хъару 
уыйбæрц куы амыдтаид, уæд йæхицæй иузæрдиондæр æмæ 
æнæхиндæр зын ссарæн уыдаид...» 
ÆППÆТЫ ЗАРÆГ 
Къардиуы сæрмæ цъиу абадт, æмæ — зарыс ма — нал! 
Бæласы бынты цы дон калд, уымæн ма уысмы размæ дæр 
йæ уылæнты уынæр хъус рæвдыдта, ныр æй маргъы 
цъæхснаг хъæлæс йæ быны аууæрста. Зарæджы аивдæр 
мыртæ чысыл дзæнгæрджытау фæйнæрдæм згъорынц æмæ 
дзы чи уæлдæфы айсысы, чи та хæмпæлты хъæбысы 
æрмынæг вæййы. 
Тымбылкъухы йас цъиу æнæхъæн дуне барæвдауыныл 
бæргæ архайы, фæлæ йæм иу хъусæг куы нæ и, уæд йæ 
диссаджы фæндыр кæй цæстмæ райста? Кæмæн дзы хъа- 
вы æхсызгондзинад æрхæссынмæ? 
Ничи йæ хъусы, зæгъгæ, загътон? Уый, æвæдза, афтæ 
нæу, æндæр маргъы зарæг дзæнгæрджытæ нæ цæгъдид, 
æппындæр никуыдæм хъуысид. Уый нæ, фæлæ йæм иууылдæр 
се ’ргом аздæхтой, хъусынтыл æм фесты. Зайæгойæ дæр 
æмæ цæрæгойæ дæр. Суанг ма йæ бынты цы дон кæлы, уый 
дæр йæ уылæнты рохтыл æрбахæцыд, сымахæй рæсугъддæр 
хъæлæс кæмæн ис, уымæ уал байхъусæм, зæгъгæ. 
ДЗÆБИДЫРТЫ ХÆСТ 
Хъæды цæугæйæ адæймагмæ афтæ фæкæсы, цыма æп- 
пындæр ницæуыл хъуыды кæны. Ноджы ма йæм афтæ 
дæр фæкæсы, цыма ахæм уавæры, цалынмæ цæра, уæдмæ 
уыдзæн, фæлæ дыууæ хъуыддаджы дæр æцæгдзинадмæ 
дæрддзæфгомау лæууынц. Фыццаджыдæр, уымæн, æмæ 
сæры магъзæн йæ куыст æнæгæнгæ нæй, суанг, адæймаг 
фынæй куы уа, уæд дæр. Иннæмæй та, цыфæнды уавæрæн 
дæр кæрон ралæууы... 
Мæнæ ныр дæр хъæды фæцæуын æмæ хъуыды кæнын, 
кæй ницæуыл хъуыды кæнын, ууыл. Уæвгæ хъуыды та 
куыд ницæуыл кæнын, кæд æмæ мæ ставд тæрсбæлас 
сагъæстыл бафтыдта... 
Йæ алыфарс цы бирæ бæлæстæ уыд, уыдонæй раздæр 
нæ федта дунейы рухс. Уæдæ билцъ кæм рафтыдта, уыцы 
зæххы хай дæр уæлдай хъæздыгдæр нæ уыд, афтæмæй 
хъæды сæрты акаст, иннæ бæлæстæй ставддæр æмæ цард- 
хуыздæр уыд. Ноджыдæр ма иу миниуæгæй хицæн кодта 
504 

йæ сыхæгтæй: йæ сæрæй кувын нæ уарзта, фæрвытæ æмæ 
хæристы хуызæн ратасбатасгæнаг нæ уыд. Цыфæнды 
дымгæ ма рацæуæд, уæддæр йæ бирæ æмæ арф уидæгты 
фæрцы фидар лæууыд йæ тыхджын æмæ ставд къахыл. 
Къæскъæсгæнаг хъызты дæр йæхимæ хъусыныл никуы 
фæци, йæ хъæрзын никуы райхъуыст. 
Цыдысты бонтæ. Тæрс хуссарварсы бæлæсты сæрты 
акаст. Йæ цардæфсæст къалиуты амондджын сыфтæртæ 
рагуалдзæгæй æрæгвæззæгмæ иннæты ’хсæн бæрæг дард- 
той сæ диссаджы аив фæлыстæй. Тæрс, бирæ азты куыд 
уыд, афтæ дзылаты хуызæн хъæддых лæууыд, æрдз ын 
цæрынæн цы бынат саккаг кодта, уым. Никуы ницæмæ 
’рдардта зилгæдымгæтæ æмæ уадтымыгъты. Йæ алыфарс 
фæлдæхтæй цы бирæ бæлæстæ уыд, уыдоны хал ахæрынæй 
никуы фæтарст. Никуы дзы бацыд йæ бирæнымæц къа- 
лиуты сагъæс дæр, уымæн æмæ уыдон иу туг, иу стæг 
уыдысты æмæ йæхи хуызæн тасын дæр нæ зыдтой æмæ 
сæттын дæр. Фæлæ цыргъ фæрæт æмæ хъæбæр архæй иуæн 
кæддæр лæмæгъдæр æнæразынгæ нæ вæййы... 
Рацыд ахæм дымгæ, æмæ йæхицæн æмбал нæ уыд. 
Зæххыл æндзæвыдысты бæлæсты цъуппытæ, тасын чи 
зыдта, уыцы бæлæсты цъуппытæ, фæлæ тæрс уыдонæй 
нæ уыд. Уый йæ зæрдæ дардта йæ уидæгтыл дæр, йæ 
зæнгтыл дæр, йæ къалиутыл дæр æмæ хъæддыхæй æрлæу- 
уыд, æнæхъæн хъæды удаист чи фæкодта, уыцы дымгæйы 
ныхмæ. Куыд хъуамæ æртасыдаид, къах-къух бæрæг 
кæмæн нæй, уæлдæфы уыцы футтытæн, куыд ын хъуамæ 
акуывтаид зæххы онг йæ сæрæй? Цæрæнбонты сæттын 
йæ иу къалиуы туджы дæр кæмæн нæ уыд, уый йе ’нæхъа- 
руйыл куыд хъуамæ басастаид?! Фæлæ, æвæццæгæн, 
сæттын чи нæ фæкомы, æцæг саст уый акæны... 
Фæстаг хатт ыл дымгæ йæхи ахæм тыхæй ныццавта, 
æмæ тæрсы зæнг йæ бæрæгастæу тæгæлтæ ахауд. Диссаг 
та куыннæ у, æвæдза, цæстæй фенæн кæмæн нæй, уый, 
цæстæн æхсызгондзинад чи хаста, йæ сæрыстырдзинад 
æмбисондæн кæмæн хастæуыд, уымæн мæлæтхæссæг ра- 
зынæд! Æви тæрсбæласы, дзæбидырты хæсты тыхджындæр 
мæлы, зæгъгæ, уыцы æмбисонды азар басыгъта? 
ЦЫППУРСЫ ÆУУÆРЦЪЫ 
Ацы зымæг дæр та мæгуырты зымæгыл нымад куы 
’рцæуа, уымæй тæрсын райдыдтон. (Уæвгæ дзы тæрсгæ 
та, цымæ, цæмæй кæнын, исты хъæздыджыты номхыгъдмæ 
505 

куы нæ бахаудтæн, стæй куы бахауин, уæд мæ цыма мæ 
мæгуыры бонтæ ферох уаиккой, уый хуызæн). Стæй дзы 
тæрсын уæвгæ дæр нал хъæуы, уымæн æмæ, цыппурсы 
мæйæ — ацы ран мын мæ хъуыды дарддæр ахæццæ 
кæнынæн диссаджы фадат ис æмæ дзы спайда кæнон — 
ацы азæй, ацы æнус æмæ ацы минæймаг азæй дыууæ боны 
йедтæмæ нал баззад, афтæмæй хур, иунæг мигъы къæм 
дæр кæм нæй, уыцы цъæх-цъæхид арвæй йæ кæсыныл нæ 
ауæрды. Куы зæгъын, зымæгæн йе ’ртыццаг хай фæци, 
фæлæ мит æртæ хатты дæр, куыд æмбæлы, афтæ нæма 
’руарыд. Иу хатт дзæбæх февнæлдта æмæ æнхъæлæн уыди, 
ацы афонæн куыд æмбæлы, дуне ахæм хуыз райсдзæн, 
зæгъгæ, фæлæ, иуæй, мит йæ уарынæй æгæр тагъд бан- 
цад, иннæмæй та уайтагъд фæрæстæг кодта æмæ, зæххыл 
сызгъæрин фæззæг ралæууыд æви уалдзæг ралæууыд, уый 
зын раиртасæн сси. 
Афæдзы ахæм рæстæгæн уæлдай хуыздæр æвдисæн у 
хъæд. Бæлæсты сыфтæртæ иууылдæр зæххы хай баисты, 
зæгъгæ, куы зæгъон, уæд бынтон раст нæ уыдзынæн, 
уымæн æмæ фатхъæды иуæй-иу бæлæстæ, уæлдайдæр 
ногдзыд талаты бинаг къалиутыл бур-бурид сыфтæ фи- 
дар хæцынц æмæ сæ дардмæ дæр адæймаджы цæст ацах- 
сы. Тулдзыты кой нал кæнын. Уыдонæй бирæтæ суанг 
бæрзонд къалиуты онг сыфтæй бæз-бæз кæнынц. Фæлæ 
уæддæр сыфтæртæн сæ райгуырæн бынатæй сæ мæлæн 
бынатмæ æнæтырнгæ кæм ис, æмæ зæхх бур-бурид дары. 
Æваст куы фæлæууай, уæддæр ма иудзæвгар рæстæг сæ 
сыр-сыры азæлд дæ хъустыл уайдзæн, фæлæ та иу 
къахдзæф куы акæнай, уæд азæлд æнахуыр уынæры бын 
фæуыдзæн æмæ адæймагмæ афтæ фæкæсы, цыма уыцы 
сыр-сырыл ницавæр æндæр уынæр фæуæлахиз уыдзæн. 
Хъæды уæвгæйæ, цалынмæ лæдзæг ракæнын, уæдмæ 
мын цыдæр нæ фæфаг кæны, «цыдæр» нæ, фæлæ æмбал, 
мæ алы къахдзæфы дæр кæуыл æрæнцой кæнын, доны 
сæрты хизгæйæ фаллаг фарс кæй фæрцы балæууын, мæ 
фæндаг кæй æххуысæй фæбæлвырддæр вæййы, ахæм 
æмбал. Ацы хатт дæр та мын мæ тыхст æхсæры къудзи 
ацарæзта, æмæ мæ лæдзæджы фæрцы ныфсджындæрæй 
араст дæн. Ныр мæхицæн æнæнхъæлæджы чысыл дзыхъ- 
хъы ныххауынæй дæр нал тæрсын, мæ къах дурыл скъуы- 
рынæй дæр, уымæн æмæ мæ ме ’гомыг æмбал развæдсга- 
рæджы хæстæ йæхимæ райста æмæ зæрдæхсайгæ бынæттæ 
мæбæсты сгарынмæ фæвæййы. 
Иуæй-иу рæтты зæхх сыфтæртæй афтæ бæзджын æм- 
506 

бæрзт у, æмæ ма йæ быны искуы канд сыджыт нæ, фæлæ 
дур *дæр ис, уый адæймаджы нал фæуырны. Уый, стыр 
бæлæстæ кæрæдзимæ хæстæгдæр кæм вæййынц, уыцы 
рæтты, фæлæ, æрдузмæ бахæццæ дæ, зæгъгæ, уæд къæхтæ 
зæхх дæр банкъарынц, дурты мыггаг кæй нæ сыскъуыд, 
уый дæр æй бауырны. 
Къулыл цас уæлдæр хизын, уыйбæрц арæхæй-арæхдæр 
æмбæлын цъæх халыл. Сыфтæрты æхсæнæй кæм дзеды- 
рæджы къалиуыл æрхæцы цæст, кæм цилы æвзарыл, кæм 
та, йæ ном кæмæн нæ зонын, ахæм кæрдæджы мыггагыл. 
Иууылдæр уыцы кæрдæгцъæх сты. Цыма сыл хъызт йæхи 
хафгæ дæр нæма акодта, афтæ дзы иуыл дæр сыды фæд 
бæрæг нæй. 
Фахсæй къуырфаумæ æрхызтæн. Цæмæдæр гæсгæ ам 
цъæх хал бæлвырд фæкадавардæр, афтæмæй йæ цæст 
та агуырдта. Ам дæр та мæ ме ’ххуысгæнæджы сæр ба- 
хъуыд. Мæ лæдзæгæй зæгъын. Сыфтæртæ бæзджындæр 
кæм уыдысты, уым лæдзæджы фындзæй азмæстон æмæ 
дзы пысырайы æвзартæ куы разынид, цалдæргай сыфтæ 
кæуыл уыд, ахæм æвзартæ. Æнхъæлдтон, ацафон йæ су- 
дзинты хъару саст уыдзæн, зæгъгæ, фæлæ фæрæдыдтæн, 
уымæн æмæ дзы мæ уырзтæ кæцымæ баххæссыдысты, 
уыдоныл нæ бацауæрстой. Афæдзы иннæ афонты пысы- 
райы сыгъды хуызæн мæм нæ фæкаст. Кæд пысырайы 
сыгъд искуы искæмæн æхсызгондзинад æрхаста, уæд 
мæнæн дæр. 
Чысыл дарддæр ацыдтæн æмæ мæ лæдзæджы сæр дæр 
нал бахъуыд: пысыратæ цалдæр раны сыфтæрты сæрты 
сæ цъæх цæстытæй кастысты. Зилгæ сыл ацыдтæн æмæ 
дзы æууæрцъыйы фаг ратыдтон. Уайтагъд мæ армы- 
тъæпæнæй цъæх æвзарты мондаггæнæг уынæр райхъуыст. 
Цæхх мæм, кæй зæгъын æй хъæуы, нæ разынд, фæлæ 
æууæрцъы афтæмæй дæр хæрзад уыд. Æрмæст йæ тæф 
дæр мæ рагуалдзæджы, уымæй дæр мæ сабидуджы раг- 
уалдзæджы, балæууын кодта. 
Уæлдæр ма йæ куы загътон, фæлмæн зымæг-иу нæ 
фыдæлтæ мæгуырты зымæг хуыдтой. Хъармдарæсхъуаг 
чи уыд, уыдоны-иу кæй барæвдыдта, уый тыххæй. Стæй 
ма-иу, чи зоны, йæ къæбицы æххормаг адæймаджы баф- 
садыны фаг бæркад кæй разынд, уый тыххæй дæр. 
Афтæ фæзæгъынц, тъæнджы мæй, дам, хъуыдыды нæй 
æмæ, чи зоны, раст фæзæгъынц, фæлæ цыппурсы мæй 
æууæрцъы нæй, зæгъгæ, исчи куы зæгъа, уæд ыл нал бау- 
уæнддзынæн. 
507 

УАЗÆГУАРЗОН СЫВЫЛДЗ 
Уыйбæрц тæрсытæ æмæ фатхъæдты æхсæн сывылдзыл 
фембæлынæнхъæл нæ уыдтæн. Хъæды æмхæрд фахсыл 
мæ цæст куы схастон, уæд æй уайтæккæ дæр ауыдтон. 
Æлхуыйы хуызæн æмраст зæнгты астæу бæрæг дардта. 
Иуæй, зылын-мылын уыд, иннæмæй, йæ хуыз дæр 
тардæрæй зынд. Йæ цурмæ куы схæццæ дæн, уæд мæ лæф- 
лæф ссыд æмæ æрлæууыдтæн. Дæлиауæй мæм куыд фи- 
дар фæкаст, хæстæгмæ ахæм нæ разынд. Йæ зæнг зæххы 
æмвæзæй уæлæмæ иуцасдæр мидæмæ къахт разынд. Къахт, 
зæгъгæ, йæ, æвæццæгæн, цыдæр бахъыгдардта æмæ иу 
нæ, фæлæ рувасы йас дыууæ сырды сæхи мит æмæ 
къæвдайæ кæм бааууон кæной, ахæм байбын дзы рауад. 
Бæласыл кæй никæцырдыгæй фæзынд, уый бæрæг уыд 
йæ зæнгыл дæр, йæ къалиутыл дæр, йæ бæрзæндыл дæр. 
Цæмæдæр гæсгæ мæм афтæ фæкаст, цыма хæларзæрдæ 
сывылдз йæ бындуры æрдæг хъæды цæрджытæй кæмæндæр 
хæдзарæн радих кодта. Афтæ нæ уæвгæйæ сывылдзæн 
иннæ бæлæсты астæу ахæм сæрыстыр хуыз нæ уыдаид. 
КЪÆХТЫЛТЫХСÆГ 
Дзедырæджы иутæ къæхтылтыхсæг хонынц æмæ цыма 
рæдигæ кæнынц, афтæ мæм кæсы, уымæн æмæ никуы никæй 
размæ бабадт, уæдæ фæстæты дæр никуы никæмæ ма ба- 
хъуызыд. Уый хыгъд ын йæхи ссæндынц, сæ къæхты бын 
æй кæнынц, æмæ хъуамæ йæ сындз дæр макæй фæныхса, 
искæй къахыл дæр ма атыхса?! Уæд уый, иуæй, дзедырæг 
нал хуыйндзæн, иннæмæй та, йæ мыггаг сыскъуыйдзæн. 
Æмæ, дам, къæхтылтыхсæг! Иуы къахыл дæр нæ тых- 
сы. Чи йæ бахъыгдары, тыхсын æй уыдон скæнынц, æр- 
дзæй йын цы лæвæрд ис, уый сæххæст кæнын æй кæй нæ 
фæуадзынц, уымæй. Дзедырæджы сæйраг мæт вæййы йæ 
дыргътæ цæттæйы онг аирвæзын кæнын, цы адæм, мæргътæ 
æмæ йæм сырдтæ фенхъæлмæ кæсы, уыдоны дзы бафса- 
дын. Æмæ йæ чи фæхъыгдары, уыдоны йæ сындзытæ 
уымæн аныхсынц, сæ къæхтæ ’мæ сын сæ къухтæ уымæн 
ныххырхы, ныттонынæй сыл уымæн нæ бацауæрды. 
МАДЫ УЗÆЛД 
Ахæм диссаг фыццаг хатт федтон. Дыууæ къухы 
æнцонæй кæуыл æрбаххæссыдаиккой, иу къух та — зынæй, 
508 

ахæм бæлæстæ ацы хъæды иу æмæ дыууæ нæй, фæлæ мæ 
дзы*йæхимæ æрмæстдæр ацы тæрс æркæсын кодта. Ца- 
лынмæ йæ цурмæ схæццæ дæн, уæдмæ æрлæууын мæ 
зæрды кæрон дæр нæ уыд. Йæ хæдфарсмæ ауыдтон, йæ 
зæнг зылынгомау — уæвгæ зылынгомау дæр куыннæ уыда- 
ид! — кæмæн уыд, ахæм дзæвгар лыстæгдæр тæрсы тала. 
Тала, зæгъгæ, адæймаджы цонгæй иу-дыууæ хатты 
ставддæр уыдаид, ахæм йæ сыхаджы зæнгыл баныхæстæ- 
уыд, æрмæст йæ ныхæсты фæдтæ иу ран дæр нæ зындыс- 
ты. Диссаг мæм фæкаст, бæласы зæнджы афтæ æнцонæй 
аныгъуылæн куыд ис, уый æмæ стырдæры иннæ фарсмæ 
бацыдтæн, кæд уыцырдыгæй разынди, зæгъгæ, æмæ, 
æцæгæйдæр, тала, бæласы зæнджы кæм айсæфт, уымæй 
дыууæ-æртæ уыдисны уæлдæр къаддæр бæласы кæрон 
разынд. Уыимæ йæ хуыз бынтондæр скалдта, зæххæй дзы 
цы хай зынд, уыимæ йын иумæйагæй ницыуал уыд. Уыцы 
æмраст стыр бæласы зæнджы æмбуар цалдæр метры 
хæрдмæ фæцыд. Йæ зæнг уыд лæгъз æмæ ирд, æнæ иу 
къуызыр... 
Мæхинымæр хъуыдытыл куыннæ фæуыдаин. Цæмæдæр 
гæсгæ мæм афтæ фæкаст, цыма стырдæр бæласæн тала 
йæ хъæбул уыд æмæ, цы зæххæй скаст, уымæй фаг рæвдыд 
не ’ййæфта. Зылын, фыдцъылыс дæр уымæн рахаста. Мад- 
бæласæн уыцы уавæрмæ кæсын йæ бон нæ баци æмæ йæ 
йæ хъæбысы æрбакодта, барæвдыдта йæ. Куы фæхъуырт- 
хъом, уæд ын скæсæнырдыгæй — тала зади ныгуылæн- 
фарс — дуар байтыгъта æмæ цардæфсæст тала хæрдмæ 
фæцагайдта. 
1984-2000 
*Й5* 

(еу—* ^^е) 
СÆРГÆНДТÆ 
ДЗÆБИДЫРЫ ХЪУЛ. Повесть 5 
УРС МÆНÆРГЪЫ. Повесть 221 
КЪОБОСТЫ ХЪÆД. Радзырдтæ 
Нæ амонд уыд, æмæ 467 
Хъæнтæбæрæггæнæг — 
Фарны нысан 468 
Æвзæр куырд 469 
Аргъауæй тыхджындæр 470 
Йæ ном йæ уæлæ 471 
Пыхс йæ сæрыл ахаста 472 
Замантæ 473 
Йæ тæккæ дидинæг калгæйæ — 
Доны хъысмæт 474 
Хæхтæй ныллæгдæр 475 
Хъæбæрыл фæлмæн 476 
Царды æнцой — 
Миты кæуын 477 
Лæггæнæг — 
Æнахуыр фæндон 478 
Стъæлф — 
Уагъæлы æмæ фæндаг 479 
Рагацау — 
Æппæты диссагдæр 480 
Зындæр сахат 481 
Цыппар фæды — 
Азæлд 482 
Къуыдыр — 
Мигъты ахæстоны 483 
Йæхи чи нæ уарзы... — 
Сынтытæ 484 
Ницыйæ исты 485 
Й’æ быны рыгтæ 486 
Уарæг — 
510 

Дыккаг райгуырд 487 
Æхсызгон æмæ хъыг 488 
Хызы бын — 
Фыдбылызы фæндаг 489 
Чи нæ бæззыд? 490 
Æнхъæлцау — 
Къахыргонд рæстдзинад 491 
Халоны ахстон — 
Адджын маст 493 
Сидзæргæсы род 494 
Уисы кадавар — 
Ичъынайы калм 495 
Æмбисонд 496 
Мæсыг æмæ йæ дур — 
Ый-иу, дыу-уæ! 497 
Урсдошей Куыройыдонмæ 498 
Сау дур урс миты 499 
Зæрдæ æмæ ахсæн 500 
Ахæм фæидаг 501 
Хорзы хорз æмæ æвзæры æвзæр — 
Урс-урсид митæй гуырд 502 
Æдылы къоппа — 
Æууæнк æмæ тых 503 
Æппæты зарæг 504 
Дзæбидырты хæст — 
Цыппурсы æууæрцъы 505 
Уазæгуарзон сывылдз 508 
Къæхтылтыхсæг — 
Мады узæлд — 

Литературно-художественное издание 
Дзасохов Музафер Созырикоевич 
ТУРИЙ АЛЬЧИК 
Роман из повестей. Рассказы. 
На осетинском языке 
Редактор 3. У. Дзуцева 
Художник Н. У. Гаппоева 
Художественный редактор Г. 3. Чеджемты 
Корректор Э. Дз. Баликоева 
Сдано в набор 23.11.01. Подписано к печати 21.12.01. Формат бу- 
маги 84Х108732- Бум. тип. № 1. Гарн. шрифта «Муз!». Печать офс. 
Усл.пл. 26,88. Учетно-издл. 26,60. Тираж 1000 экз. Заказ №#20. 
С36. 
Комитет Республики Северная Осетия—Алания по печати и де- 
лам издательств. 
Издательство «Ир», 362040, г. Владикавказ, проспект Мира, 25. 
Республиканское издательско-полиграфическое предприятие 
им. В.А. Гассиева, 362011, г. Владикавказ, ул.Тельмана, 16. 

