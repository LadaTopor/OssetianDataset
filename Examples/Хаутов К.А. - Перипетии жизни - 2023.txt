ХÆУЫТАТЫ КЪОСТА 
ЦАРДЫ ЗИЛДУХÆНТÆ 
Дзæуджыхъæу 
2023 

ББК 84 (2 Рос=Осе) 
Хæуытаты Къоста. Царды зилдухæнтæ. - Дзæуджыхъæу 
2023.- 340 ф. 
Хаутов К. А. Перипетии жизни: сборник произведений / 
Сост Т. Т. Техов. - Владикавказ: Литера, 2023. - 340 с. 
В книгу писателя и общественного деятеля Константина 
(Коста) Хаутова вошли произведения из творческого  
наследия автора, в том числе и впервые публикуемые стихи. 
ББК 84 (2 Рос=0се) 
© Хæуытаты Къоста, 2023 

ÆМДЗÆВГÆТÆ 
Уадз æнусты цæра! 
Дзур нæ ирон æвзагыл, 
Уый у удæвдзæг, зард, 
У Хуыцауæй нын рард, 
Скифтæ хордтой дзы ард. 
Дзур нæртон гуырдты 'взагыл! 
Уæд - дыгурон фæлмас, 
Дзауаг заргæ ныхас, 
Стыр куырттатаг хъуытаз. 
Дзур нæ хæзна æвзагыл! 
Кæд йæ фæнд у лæгæн - 
Ир уа дихтæ 'мæ хъæн, 
Уæд ын къахы ингæн. 
Дзур нæ фæрныг æвзагыл! 
Ууыл Нарон дзырдта, 
Уаз дыгурон Нана, 
Номдзыд къобаг Дада. 
Дзур нæ фыдæлты 'взагыл! 
Тути цъиу у тæнсæр, 
У йæ зарæг кæйдæр, 
Цъиуы ма фæзм ды дæр. 
Дзур нæ диссаджы 'взагыл! 
Уадз, æнусты цæра, 
Фæлтæр рухсмæ кæна, 
Ирæн намыс хæсса. 

Ныхас 
Ирон ныхас - хæххон ныхас, 
Къæй-бадæнтæ - рæнхъæй. 
Йæ сæрмæ бырцыл - тулдз бæлас, 
Цæрдæг суадон - бынæй. 
Иры тæрхондон, йе скъола, 
Хъайтары полигон. 
Лæджы куырыхон чи кодта, 
Хъазуатмæ та - уæндон. 
Хæстæг мæхи йæм баластон... 
Уыд рох, пыхе ыл æрзад. 
Фæлæ йæ хъавгæ бафарстон, 
Зæгъын: цæмæн дæ 'нкъард? 
Уæзбынæй загъта къæй-бадæн: 
«Æлгъыст ыстæм, æлгъыст. 
Сæ гакк æвирхъау - сау азтæн, 
Нæ сурæттыл у фыст. 
Уæд хъазтмæ дæр фæдисонау 
Æд ливор лæг цыдис. 
Йæ цард уыди фæстинонау - 
Тыхст, тас, цæссыгтæ, рис. 
«Мæ сабиты мын бахъахъхъæ!» - 
Хуыцаумæ лæг куывта. 
Йæ сæрмæ 'рттывтой хъаматæ, 
Йæ быны зæхх куыдта. 
Ныр ногæй та ирон лæгмæ 
Йæ сау хъысмæт хъуызы. 
Тæдзынæгæй цыхцырæгмæ 
Нæ фæллад Ир лæсы. 

Фæныгуылы Ирыстоныл 
Фыдæлты фарны хур. 
Гъеуый у уый, цæрæнбоны 
Нæ сагъæсты бындур!» 
Райгуырæн хъæуы мыртæ 
Хъæуы мыртæй зæрдæ буц у 
Цинæй зилы сæр. 
Рудзгуыты бын сусу-бусу 
Чызджыты кæл-кæл. 
Хъус!.. - къæртамæ хъуг дыгъдæуы: 
«Дигъ-даг, дигъ-даг, дигъ...». 
Хъæу кæлæнгæнæг бæстæ у 
Дзæнæтæй кæрдих. 
Хойы куырд кæмдæр хъæсдарæг: 
«Диндр-диндр-дин...». 
Хъæу у зарæджы ныййарæг, 
'Взонг зæрдæйы цин. 
Цъырцъыраг фæзмы цъырцъырæй 
Хæфсыты чыр-чыр. 
Уддзæф хæссы дард быдырæй 
Байраджы мыр-мыр. 
Уæрццытæ сæхи лæмарынц 
Сонт былдыхъхъытæй, 
Лæппутæ уæрæйдæ зарынц 
Доны был хъæрæй. 
Хъæу поэзийы бындзар у 
Зæдбадæн бынат. 
Лæг ам æрдзимæ æмбар у 
Лæг фырт у уый - мад. 

Мæ Ирмæ 
Куы баруайон, куы ныкъкъæдз уон къæдзыгау 
Мæ зæрдæйыл куы 'рцауындзæг уа дур. 
Бырдзынæн дæм мæ фазæбыр цæф сырдау 
Æрмæст мæм ды, «хъæуыс», зæгъгæ, фæдзур. 
Мæ развæндаг куы нал уынон мæ цæстæй - 
Мæ боны рухс куы ныттар уа бынтон, 
Фæндаг дæм уæд ысгардзынæн мæ уарзтæй, 
Дæ сидтмæ дын фæцæудзынæн, уый зон. 
Фæстаг æртах куы баззайа мæ тугæй, 
Уæд уый дæр дын фæуæд, мæ хур, хæлар. 
Дæ сæрвæлтау уадз, амæлон хуыдугæй, 
Мæ удæнцой, дæ зæрдæ-иу мыл дар. 
Æндæр бæсты куы басгуыхон æлдарæй, 
Куы 'рцæуа мæм паддзах ысуæвын ныфс, 
Уæддæр дæумæ фæцæудзынæн цагъарæй, 
Æрмæст мын зæгъ: «Цагъарæн мæ хъæуыс». 
Уалдзыгон нывтæ 
Мæнæ хъарм рæстæг æрхæццæ, 
Алыгъд æртхъирæныл хъызт. 
Æхсæв бонимæ - æмдæргътæ, 
Уалдзæг райдыдта йæ куыст. 
Дзода тæрфы ма æрттивы 
Таджы-малусæг цæхæр. 
Фысвос фисты фæсмæй ивы, 
Хъуысы хæфсыты цъæлхъæр. 

Къада лакъон дæттæ ласы, 
Уылæн хус хъæллæгъ сæтты. 
Байраг сæрвæты ныууасы, 
Ефс ын - «ардæм!» - дзуапп дэетты. 
Мигъдау арвынæрд æрхаста, 
'Взонг фыццаг къæвда фæсонт. 
Арв йæ камари æрбаста 
Цъæх сæвджын синтыл бæрзонд. 
Хуры фарнхæссæг лæфинтæй 
Ирмæ рухс уалдзæг тындзы. 
Æрдз та ног ныфсытæ, цинтæй 
Мах - йæ хъæбулты - хынцы. 
1999 азы 16 бон, æртхъирæны мæй, 
Дзæуджыхъæу 
Ме 'взонгад риуы мæлы 
Тохы быдырты æвзонгæй 
Тахтысты м' азтæ кæмдæр. 
'Рхастон ма мæнæ зæрондæй 
Абон нæ кæртмæ мæ сæр. 
Мæнæ и, - 'взонгады авдæн, 
Цардæн кæм базыдтон й' ад. 
'Рмæст дзы кæддæрау мæ размæ 
Нал рацыд кæртмæ нæ мад. 
Кæрты æрзади хуыгæрдæг, 
Хæдзары къултæ - сæнтсау. 
Къуту ныббырста хуымæллæг, 
Азгъæлд, ныффæлдæхт нæ кау. 

Тыргъы дзæгъæл къæбыс тохси 
'Хсыны цъынддзæстæй, хъырнгæ. 
Уæртæ æгуыстæй нæ похци 
Пыхсы уæлгоммæ нызгæ. 
Уатæй кæддæрау нæ хъуысы 
Сабиты худын, ныхас. 
Цъæты бын артдзæст ныххуыссыд - 
Бæстыхай нал у æгас... 
'Рхæнæг мын хъазы мæ удæй, 
Ивгъуыдыл цæссыг кæлы. 
Раст цыма кæртæн йæ уындæй 
Ме 'взонгад риуы мæлы. 
1997 азы рухæны мæй, 
Хъæдгæрон 
Мæймæ 
Цы нæм федтай æнаккагæй, идæдз мæй - 
Дæ цалхы дзаг цы ныббур дæ фырмæстæй, 
Цымыдисæй куы ныдздзагъыр дæ цæст? 
Нæ мусонгмæ абырæгау фæкастæ - 
Цы дзы 'руыдтай Дунескæнæджы 'вастæй? 
Æцæг уарзты æвзыгъд удты пæррæст? 
Уый нæу гормон, уæгъдибар монцты хатдзæг. 
Нæ йæ скодта, нæ, тобæйаг нæ раттæг. 
Уый у уæларвон талæнтæй ысконд. 
Æрдон уарзт у сырдон мондæгтæ уадзæн. 
Æцæг уарзт та у рухс фидæны фарнæн, 
Уæлфæдзæхст хъазт, нæ йæ уромы 'мбонд. 
1972 аз, 
Горький 

Ам - уæлæуыл 
Ма дæ 'вдæлæд искæйы фыдгоймæ, 
Ма ралгъит дæ сыхаджы рæстæй. 
Ма 'ргъæв уаргъ ды искæйы æккоймæ, 
Ма йæм кæс «хуыздæр дæн»-ы цæстæй. 
Ам - зæххыл - лæджы цард у рæстæгмæ, 
Искæдбон дæм удхæссæг зындзæн. 
Стæй Хуыцауы фендзынæ хæстæгмæ, 
Уый дæ, «уым цы лæг уыдтæ?» - фæрсдзæн. 
Ам уæдæ дæ адæмæн сæ фарнæй 
Удыбæстæм бацагур фæндаг. 
Балхæн ам дæ зæрдæйæн йæ хъармæй 
Стыр Хуыцауы буцдзинæдтæ фаг. 
1997 азы сусæны мæй, 
Новочеркасск 
Зæдбадæн 
Мæ Иры зæхх хуымæтæг нæу - 
Табуйаг хæхтæ 'мæ быдыртæ, 
Кæм нæрсы бурбецыкк мæнæу 
Кæм рæзынц зæдæнгæс чызджытæ. 
Æнусон цъититыл сæумæ 
Кæм кафынц хурзæрины тынтæ. 
Кæм гуыры уарзты тых лæгмæ, 
Кæм суры æрдз лæгæн йæ рынтæ. 
Тæмæссаг - сидахъты кæл-кæл 
Изæры булæмæргъты зардмæ. 
■013Г58&* 11 пяе^^о 

Кæм хъуысы 'хсæрдзæнты хæл-хæл 
Фыдæлты зарæгау уæларвмæ. 
Фыдæлты зæхх - мæ цин, мæ рис, 
Фæзминаг дæ æцæг нæртонтæн. - 
Уæздан æвзыгъд гуырдтæ кæм ис, 
Хуыцау кæй равзæрста хæстонтæн. 
Æнусты дидинæг æфтау 
Фæрныг, хæдзонд хъæбулты кадæн! 
Табу дын, не скæнæг Хуыцау 
Ды скодтай Ирæн ам зæдбадæн! 
1989 аз, 
Дыгургом 
Ирон дæн æз 
Уыди хуырым хъысмæт мæнæн - 
Æз зинты ахæсты фæдæн. 
Сæ тых æвзæрстой мыл кæддæр, 
Ныр дæр ма хъуысы мæм сæ хъæр. 
Ызгъæр лæг арæзтой мæнæй 
Сæры зонд, конд æмæ уындæй. 
Тъыстой мын цъуттайы мæ дзых, 
Дзæккортæй хостой мын мæ ных, 
Хæдзытæй ивæзтой мæ фындз - 
Ныр мыл сæ сау митæ зынынц. 
Æз уæд ныхъхъæр кодтон: æгъгъæд! 
Фыдцъылыз, тугмондаг хъысмæт! 
Ызгъæр лæг не суыдзынæн, зон! - 
Æз дæн зæххон, фæлæ нæртон. 
Мæ ныхæн аивта йæ фæз, 
Йæ мидæг магъз та не сси лæгъз. 
^>^~^* 12 гаае?Э^О 

Дæ бон у аивын мæ уынд, 
Уæддæр ирон уыдзæн мæ уд. 
Куыдфæнды мын мæ хъару хъау 
Æз урс нæ рахондзынæн сау 
Фæнды дæ базонын, цæмæн? - 
Мæ мад ирон уыди мæнæн. 
Мæ сæр дæр уымæн у бæрзонд - 
Ирон ысты мæ уд, мæ зонд. 
1988 азы хуымгæнæны мæй, 
Дзæуджыхъæу 
Уарзондзинад - уд рæвдауæг 
Рухс фæндтæ - æнкъарæнты рæбинаг, 
Амонды уæлфæдзæхстон нысан. 
А зæххыл нæ рахъомыл мæлинаг, 
Уарзты фарнæн чи нæ уыд йæ хъан. 
Дзыллæтæн у хуры рухс цъæх арвыл, 
Сау дуджы ныфсдæттæг сын фæцыд. 
Арыдтой йæ гуымирытæ артыл, 
Уым нæртонау бахсысти йæ уд. 
Уарзт цæстмæ ми, хахуыртæ нæ бары, 
Иутæн цин у иннæтæн та - мает. 
Чидæр ын йæ арф хъынцъымтæ 'нкъары, 
Хонынц æй уæгъуыр гуырдтæ та хъазт. 
Махмæ 'рцыди дугты сæрты заргæ - 
Никуы уыд залымы раз сæркъул. 
Уаз хуыдтой йæ Рерихтæ, Петраркæ, 
Зарæг - Пушкин, царды цин - Расул. 

Уарзондзинад 'взонг зæрдæты тахт у, 
Кардзыдтæн та - рухс царды бындур. 
Агур æй, йæ сæрыл тохы бацу - 
Тава дæ цæрæнбоны йæ хур. 
1965 азы тæргæйтты мæй, 
Горький 
Иры хъайтар Хазбийы 
мысгæйæ 
О, ды къуырма уыдтæ йæ сидтмæ, 
Нæ дæм уыд иудзинад уæддæр. 
Ныр кафыс искæйы æхситмæ, 
Дæ рæдыд баййæфта дæ сæр. 
Хъалагъур паддзæхты къæсæртæн 
Лæууыдтæ хъамайыл хæцгæ. 
Цыдтæ уæлахизы бæрзæндтæм, 
Кæйдæр тырысатæ хæсгæ. 
Зæгъ-ма, дæ сахъгуырдтæн сæ мæрдтæ 
Цы бæсты 'рцыдысты ныгæд? 
Кæм ысты чингуыты сæ нæмттæ, 
Цы монцæн баисты фыдвæд? 
Дæуæн цы баззади сæ мулкæй? 
Куы сæм уыд алцыдæр сæ фаг, 
Уæд зæхх цæмæн æлхæнæм тугæй, 
Цæмæн ыл у нæ бар дзырддаг? 
■€»«(^5й8* 14 
^о- 

Дæ тых йæ сæрхъызой кæмæн уыд, 
Дæ ныфсæй чи хызта йæ ном, 
Уый ныр дæ бæрзæйыл æрлæууыд, 
Уый мары, судзы дæ æргом. 
Мæсыг йæхи дурæй фæкæлы, 
Ис, ис дæм уыцы дур нырма. 
Мæрдты фыдæлты фарн нæ цæры, 
О, рабад - мауал у къуырма! 
Мæ Ирæн мæ 
йæ сæрвæлтау æрхæсс 
О ме скæнæг! - ысфæлмæцыдтæн цардæй. 
Мæ ивгъуыдмæ фæсмонгондæй кæсын. 
Дæумæ хæссын мæ фæлывд уды дардæй. 
Зæрондæй дæм уымæл цæстæй кæсын. 
Нæ уыдтæн æз зæвæтысдæр, нымудзæг, 
Тæригъæдджын, залым кæнæ æлдар. 
Мæ минас уыди сау къæбæр, цъæх футæг, 
Нæ истон æз ыстыр цинтæ лæвар. 
Мæ рæдыд у мæ райгуырæн кæй хуыдтон 
Æндæр бæстæ - æцæгæлон Цæдис. 
Мæ Ирæн дæм йæ фидæныл нæ куывтон, 
Нæ йын истон мæ зæрдæмæ йæ рис. 
О ме скæнæг! Мæ уæрджытыл дæм кувын 
Хатыр курæг - фæллад удмæ æркæс! 
Æхцондзинад мæ зæрдæйæн нæ курын, 
Мæ Ирæн мæ йæ сæрвæлтау æрхæсс! 

X. Барисмæ 
Мæ хæлар Барис, 
Циу, зонын, дæ низ - 
Нæ Ирæн йæ рис. 
Сие, сие уæдæ сие - 
Дæ сагъæс дзы 'вдис, 
Ныхъхъæр кæн: «Фæдис, 
Фыдвæд Ир фæцис!» 
Цы гæнæн дын ис?.. 
Рæстдзинад кæм ис?.. 
Сие хотых, мæцъис - 
Лæгдзинад æвдис! 
1999 аз 
Æнкъард хъуыдытæ 
Æрхæццæ сты уалдзæджы бонтæ - 
Фарнхæссæг сæрды къæсæр. 
Зæрдæскъæф, тæмæссаг фæлгонц та 
Цæстытыл уайдзæн ныр дæр - 
Куыд зылди-иу уарзтæн йæ монцтæй 
Уалдзæджы узæлдæй сæр. 
Æрдз мингай фæндыртæй-иу цагъта, 
Фестад-иу хъазты фæз риу. 
Пегас мæ йæ базыртыл хаста, 
Зæрдæты 'мхост та уыд иу 
Хъысмæт уæд йæ карз тæрхон загъта: 
«Уарзтагур бæстæтыл чиу!» 
Уалдзæг мæм нал у ныр кадджын. 
Уаз сурæт мысæн у 'рмæст... 
-С»<§^&и* 16 

Йæ бонты мæ амонд фæкайджын, 
Рухс бæллиц не сси æххæст. 
Мæ уарзт у мыггагмæйы 'нкъард фын, 
Хъысмæт та - æнаккаг фæлхæрст. 
2005 аз, 
Хъæдгæрон 
Цæд 
Æууæнкæй уæныджы ысбастой, 
Фæстæты батардтой йæм цæд. 
Гъе стæй йыл тулдз æфсондз æруагътой, 
Æрбастой тамасханыл цъæт. 
Хъысмæтæн бирæ сты йæ бартæ, 
Стæй никæд ницы кæны рох. 
Уый афтæ скæны родтæй галтæ, 
Æрмæст дзы иу фæкæны богъ. 
Дуг афтæ аивæй æруадзы 
Лæгыл дæр йе 'фсондзы уæзæг. 
Хъæддых ыл тæбынгтæ æрсадзы, 
Цæмæй дзы ма феуæгъд уа лæг. 
1997 азы сусæны мæй, 
Новочеркасск 
Бæх - цыртдзæвæн 
О, зæгъ-ма, дæ барцыл дын 
Чи 'рхæцыд фыццаг? 
Незаман уый й' арцы бын 
Аивта дæ уаг. 

Уыд дæ бар, цагъар лæгау, 
Сахсæндзæджы ласт. 
Уымæн кæд, фæдисхъæрау, 
Азæлы дæ уаст. 
Цал хатты уæдæй нырмæ 
Бацыдтæ хæсты? 
Цас фестут гуырæй-гуырмæ 
Адзал æмæ ды? 
Цал хатты абырæгæн 
Хастай ды йæ фæд? 
Тар дуджы сылыстæгæн 
Ды уыдтæ ирæд. 
Хохаг лæгæн рагæй дæр 
Ды сырдтай йæ рыст. 
Ноджы ма йæ мардæн дæр, 
О, уыдтæ фæлдыст. 
Уымæн кæд дæ саг сурæт 
Абон ам лæууы?\ 
Уымæн кæдÆрфæны фæд 
Стъалытыл цæуы?!. 
Фæсмон 
Б. Р.-мæ 
Доныбыл цъæхнæууыл бадын, 
Мысын та ме 'взонджы цард. 
Демæ та 'мбæхстытæй хъазын, 
Мæнæ цъынд кæнын - мæ рад. 

Раздæхти рæстæг кæцæйдæр, 
Райхæлдта тæлмæнты бает, 
Урс къаба таджы фæцыдæр, 
Ног та нын бацайдагъ хъазт. 
Диссæгтæ, мæнæ ныр дæр ма 
Ацы ран таджы дæ 'мбæхст! 
Разындзæн цилтæй дæ къаба, 
Урс хъуырыл - дзыккутæ 'ппæрст. 
Цил мæ йæ тæрфытæм сайы... 
Мæнæ дæ! Ссардтон та дæу\.. 
Нæ, нæ! Уый цæстытыл уайы, - 
Ивгъуыд дуг раздæхгæ нæу 
Оххай, куынæ уыдтæн саби, 
Н' ахает куыд не сси æргом... 
Зæрдæ дæ цинæй куы тади, 
Былтыл куы баззад дæ ном. 
Хъулаты Тотырбеджы зарæг 
1905 азы Хъулаты Тотырбег æмæ фондз хъæдгæройна- 
джы бæхуæрдæттæй ацыдысты Стъараполмæ мæиæу 
ласыимæ. Куыддæр Кæсæджы арæнмæ бахæццæ 
сты, афтæ кæсгон абырджытæ стыр къордæй 
æхсын райдыдтой Тотырбеджы æмбæлтты. Хъæд- 
гæройнæгтæ абырджыты сухты цагъд ныккодтой. 
Тотырбег дзы фондзы амардта, фæлæ йæхæдæг дæр 
фæмард. 
Гачъынмæ фæндагыл сау æндæрг атылди. 
Хъулаты Тотырбегхордзаутæм бадзуры: 
«Æнхъæлдæн æмæ ныл саубарæг амбæлди». 
~<^§=ёЬ=* 19 «яйСТ'О 

5уг»о 
Ботасты хъæуæй мæй арвмæ куы схызти, 
Хордзаутæм Тотырбегуæд афтæ куы бадзуры: 
«Фыдгæнджыты сау къорд нæ чырыл æртыхсти». 
Зæхх банкъуыст æвиппайд лæгмарты гæрæхтæй. 
Уынгæг тох ныккодта, Тотырбег бадзуры: 
«Хъазуатмæ, лæппутæ! Æрхизут уæ бæхтæй!» 
Ирон лæг домбай у уый бахсиды артæй. 
«Хъæддых сæм фæлæууæм, - Тотырбег фæсиды, - 
Цæвут сæ, лæппутæ, цæугæ нæу æгадæй!» 
Тотырбег ныхъхъавы, йæ хотых æхсиды - 
Рæстдзæвины фехстæй фыдызнаг уынæргъы. 
Фыдгæнджыты радæй Барастырмæ 'рвиты. 
Сæ фæстаджы 'рбахстæй Тотырбег æрхаудта. 
«Елбыздыхъо, айс ныр мæ гæрзтæ лæварæн! 
Темысо - дæ уазæг! Мæхи туг ныр ист у», - ма загъта. 
Ой, тох ныккодта далæ Кæсæджы зæххыл 
Хъулаты Тотырбег, дзæнæты фæбада! 
Фæстаг бон 
Æз зонын, фæрсдзыстут кæрæдзи: 
«Цы уадзы йæ фæстæ цытæн? 
Йæ адæмæн хорзæй цы фæци? 
Цы лæг дзы кæндзæни ыстæн?» 
Лæджы ном фæзæгъынц фæстаг бон, 
Йæ ауæдз бæрæг вæййы уæд. 
Æцæг, цымæ, Ирæн цы радтон? 
•^т^й* 20 

^^4^ г^Г5>»^ 
Мæ фæстæ куыд зындзæн мæ фæд? 
У зæххыл лæджы цард хуымгæндау 
Бæрзонд хоры тыллæг - йæ кад. 
Тæхуды, мæнæн дæр æнхъæлцау, 
Мæ фæллой куы фæуид бæркад. 
1997аз 
Кармæ 
Сæртæг дугъон цы аразыс дæхицæй?! 
Кæм ныууадзыс йæ цардуалдзæг лæгæн? 
Ныдздзаг кæныс нæ миддуне бæллицтæй, 
Гъестæй йыл ды æрæвæрыс гæрæн. 
Дæ равг - тызмæг, æгъатыр æмæ барджын, 
Дæ сабион фæлмæнзæрдæ кæм и? 
Дæ талæнты куы нæма вæййыс кардзыд, 
Цы 'вдисыс уæд дыууæ хуызы дæхи? 
Цы бабадыс нæ тæрныхтыл æнхъырдтæй?! 
Сæр д' азарæй куы ныввæййы цæгæр. 
Цæмæн айсыс хъæддыхдзинад нæ гуыртæй? 
Цы фæкæныс нæ цæстыты цæхæр? 
Цæмæн хæцыс нæ бæллицтæн сæ хурхыл? 
Ысуадз сæ 'мæ хæлбурцъытæ кæной! 
Цы дын дæтты сæ мидхъузджы хъуырдухæн - 
Уадз зæрдæтыл æхцонадмæ цæуой. 
1997 азы цыппурсымæй, 
Дзæуджыхъæу 
^<'(^3^ 21 каЗЁГ^О 

"Т1 "мм"'""" Ц^1, 
Æнæхст фат 
Хæристæ доны кæм найынц 
Даргъ сисхуыз сыфтæр сæумæ, 
Уырдæм нæ уалдзæг фæсайынц 
Рагуарзты сæнттæ дæумæ. 
Зарыд нын булæмæргъ таджы, 
Уæрццытæ кодтой зыхъ-зыхъ. 
Мæсчъы был райсомæй раджы 
Къахтам-иу артдзæстæн дзыхъхъ. 
Уарт ныл йæ цъæх цæхæр калдта, 
Монцтæ йае кодтой цырын. 
'Фсарм та нæ сахсæны дардта, 
Н' ахает уыд ифтыгъд æрдын. 
Æрдын, хъыгагæн, нæ фехста, 
Аскъуыди 'лвæстæй йæ бос. 
Зæрдæ та 'хцонад нæ федта, 
Уарзт ыл ныууагъта йæ нос. 
1979 азы тъæнджы мæй, 
Дзæуджыхъæу 
Уцхаессæгмæ 
Чъизи, марджы гуппар, 
Сау тыхты æххуырст! 
Циу нæ зоные, удхар, 
Циу нæ зоные, рыст. 
О'бГайй» 22 *42^&чо 

Не 'взары дæ цæвæг 
Кардзыд йе кæстæр, 
Хахуыр йе хæрзгæнæг - 
Атæхы йæ сæр. 
Тугхорты цъаммардæр, 
Не 'мбарыс ныхас - 
Донластæн къæвда дæр 
Нал вæййы, нæ, тас. 
Донластау, æз дæр дæ 
Нал тæрсын, æлгъаг - 
Бастади мæ зæрдæ, 
Сфæлтæрдта мæ уаг. 
Барст, хатыр мæм нал и, 
Баууылдта сæ дуг, 
'Нæвгъауæй куы калди 
Уарзон зæххыл туг. 
Уыцы зæххы фарнæн 
Нæй мæм, ехх!.. - мадзал - 
Тохы та ысхаудзæн, 
Удхæссæг, дæ хал. 
Сау тыхтæн ис сафæг, 
Уый Хуыцау у, зон! 
Хъоргъы дын нæ дарæг 
Скæндзæни кæрон. 
1993 аз, кæрдæгхæссæны мæй, 
Хъæдгæрон 
О'&^в* 23 г^Ё?^о 

Мæйдары арт 
Мæйдары арты рухс райы, 
Уайын æм хъызты уынæг. 
Хъуамæ, мæнг æндæрг мæ сайы - 
Артмæ нæ кæнын хæстæг. 
Фидæнмæ афтæ фæтырнæм, 
Алкæд æнхъæлцау сæнттæй, 
Зивæг, гуызавæ нæ кæнæм; 
Æвæды уайæм зынтæй. 
Чи зоны, 'нхъæлцау у амонд, 
Н' алкæмæн æрдзæй рард ныфс. 
Хорз у æвзæр у дæ абон, 
Гъе уæддæр соммæ бæллыс. 
1999 аз, цыппурсы мæй, 
Дзæуджыхъæу 
Иры зæххыл сусæны 
Бонтæ сусæнмæ фæцæуынц 
Иумæ 'хсæвтимæ дæргъæй. 
Уæнгтæ æнтæфы нæ лæууынц, 
Хурæн кувы бæх сæрæй. 
Хъæдур хъилы сæрмæ схылди, 
Бахус нартхоры дзыкку. 
Картоф губаккыл фæзынди, 
Зæхмæ æхсынæн ныкъкъул. 
Мæргътæ алы мыртæй зарынц, 
Зилдух цæргæстæ кæнынц. 

-& 
Дæтты скъоладзаутæ найынц, 
Хуымты халсæрттæ нæрсынц. 
Дыргътæ бæлæстæй æрттивынц, 
Зæрдæ райгæ сæм кæсы. 
Хæхтыл фосы дзугтæ хизынц, 
Хох æнæниз цард хæссы. 
Уарзын сусæн ам æз рагæй 
Иры уаз бæсты зæххыл. 
Уайын абон дæр æм дардæй, 
Скъæрын уарийау бæхыл. 
1982 аз, 
Дæллаг Новгород 
К. И.-йымысгæйæ 
Дзир-дзургæнгæ стъалытæ - цæхæрау, 
Хæхтыл хъазы дзаг мæйæн йæ рухс. 
Ахæм æхсæв, гъæй-джиди, кæддæрау 
Тæгæр таджы булæмæргътæм хъус. 
Рагбонтæм фæиппæрд у дæ карæй, 
Ивгъуыд дуг дæм бахудæд, чызгау! 
Раргъæвин чызгайы та сæ кауæй, 
Разынид мæ бæллицтæм рæдау 
Тæгæр таджы банкъариккам ногæй 
Уды зард - æцæг уарзтæн йæ ад. 
Стæй зæгъис та: зарæм уал æвзонгæй, 
Уадз рæсугъддæр разына нæ цард. 
Уыцы 'взонг зæд алыгъди тæргайæ - 
Маргæвзæгтæ калдтой йыл цъыф, дон. 
■о^га^ 25 г^^>о 

Абон дæр ма тонынц æй æррайæ, 
Уый та у сыгъдæгудæй æрвон. 
У æцæг уарзт раст удæн æгъгъæд. 
Кæм батар дæ æнæлазæй, мæ зæд? 
2001 азы тæргæйтты мæй, 
Хъæдгæрон 
Къæмдзæстыггæнæг 
Зарæг 
Сусæны мыл арф комы 
Хъарм къæвда цыди, 
Раст цыма та цаддоны 
Надтам мах нæхи. 
Базард: 
Раирд, къæвда банцади, 
Цинæй худти арв, 
'Рмæст мæ дзыхы н' атади 
Д' адджын былты хъарм. 
Уды 'хцонад - хъарм дæттæй 
Рустыл сæрæй тагъд, 
Раст цыма дæ бавнæлдæй 
Монцтыл зæрдæ тахт. 
Базард. 
Хъусты зæлыд илæлæй, 
Риуы стынг къæрцхъазт. 
«Гъей, цы худые иунæгæй?!» - 
Айхъуыстон æваст... 
<ь<^5ь* 26 гзЕг^ьо 

Базард. 
Фестъæлфтæн мæ тæлмæнтæй, 
Зæхмæ 'рхызт мæ уд, - 
Хосдзау лæг æд цæвæгæй 
Комкоммæ лæууыд. 
Базард. 
Ох, чызгай, дæ уацарæй 
Худинаг кæнын. 
Хъал уæвгæйæ, д' азарæй 
Бонæн фын уынын. 
Базард. 
1961 азы кæфтымæй 
Хъысмæтмæ 
Зонын æй, кæй дæ чъынды, 
Иу хатт разын, цæй, рæдау 
Мæн фæрнæй цæрын фæнды, 
Мацы бакæн мын æвгъау. 
О, мæ амонды сæрдар, 
Скæн мæ алцæмæй æххæст! 
Амонд нæу æрмæстдæр бар, 
Уый фыдæбон у у хæст. 
Кæд мын нæй фыдгул, лымæн, 
Уæд цæй охыл у мæ цард? 
'Рмæст уæвын нæ фæнды мæн, 
Скæн мын фарны тыхæй уарт. 
^<*^» 27 

Ды мæ удыл мын хæцыс, 
Ратт ын тых æмæ фæрæз! 
Бахсид тохмæ мын мæ ныфс, 
Де 'ууæнк н' асайдзынæн æз. 
Ма мын кæн зын дæр æвгъау, 
Ме уæнг хъуамæ ма уа пыс. 
Хъуамæ судза уд тæрсау - 
Циу уымæл фæрвау цъыс-цъыс?! 
Кæд фæуа мæ бæллиц сыкк, 
Зæххыл сæмвæз уа мæ фæд, 
Уæд уыдтæн æз ничи - рыг. 
1977 аз, кæфты мæй, 
Горький 
Хъæдгæрон - райгуырæн хъæу 
Зарæг 
Байрай, тæмæссаг зæдбадæн, 
Фарнмæ фæндаджы къæсæр! 
Ме 'взонджы бонты цъæх авдæн, 
Хъæдгæрон - хъæуты хуыздæр! 
Базард: 
Хъæдгæрон - курдиæтты авдæн, 
Мадау - дæ рæвдыд мæнæн. 
Фидæны фæлтæр, дæ кадæн 
Ир мын цæрайæ цæрдзæн. 
Алкæд цыфыддæр ызнæгты 
Кодтой дæ фырттæ дæрæн. 
Уыраугæ тохы фæндæгтыл 
Хастой уæлахиз дæуæн. 
-€»<§г^* 28 гае?®чэ 

Базард. 
Номдзыд инæларты скъола, 
'Фсæддон хъайтарты бæстæ. 
Знаг та куы кæна тыхтона, 
Зонын - цæттæ дæ хæстмæ. 
Базард. 
Де 'взыгъд «Париждзауты» кафтæн 
Кодта Европæ æмдзæгъд. 
Саулохтыл сахъгуырдты хъазтæн 
Таурæгъты баззад сæ фæд. 
Базард. 
Æвзонг зæрдæты балц 
О зæрдæ, зæрдæ, ног та базмæл, 
Хъæддыхдæр ме уæнгтыл ысхæц! 
Æрхæндæг фесафыныл бавдæл, 
Мæнæй уый, ног уарзтæн ныхъхъæц. 
Кæддæры рухс хъуыдытæ, хъазгæ, 
Мæ сæры зилдух сисой ног. 
Сæ уæз кæд аппариккой азтæн, 
Пегасыл бабадин та рог. 
Уырны мæ мæн, поэзи уарзт у, 
Уæларвмæ 'взонг зæрдæты балц. 
Поэзи дугъон бæхыл хъазт у 
Æд топп, æхсаргард æмæ арц. 
1961 азы цыппурсы мæй, 
Горький 
_4^~йй* 29 га^Г$>0 

Уардитæ 
Ригæйы уардитæ федтон, 
Кодтой сæ чызджытæ уæй. 
Дидинты бастыл - «Ирыстон» - 
Айв сырхдамгъæ фыстæй. 
Хурау нæ уардитæ 'рттывтой, 
Дзыллæ сæм диссагæн каст. 
'Лхæнджытæ аргъыл нæ дзырдтой, 
Раст цыма 'лхæдтой сæ уарзт. 
Ир цыма рацыд мæ размæ 
Ме 'мзæххон дидинджытæй. 
'Рлæууыдтæн чызджыты фарсмæ, 
Райдыдтон, гъæтт-мардзæ, уæй. 
«Уардитæ 'лхæнут!» - хъæр систон. 
Уæййаг чыргъæдгай цыди. 
Раст цыма уарзтæн Ирыстон 
Уыцы бон бардуаг ысси! 
1979 азы зæрдæвæрæны мæй, 
Калугæ 
Таурæгъ æмæ æцæгдзинад 
Мигъцæстæй сæрсæфæн рындзмæ кæсы, 
Сабийы фазæбыр рындзмæ хæссы. 
Мад та йæм удайстæй згъоры, тæхы, 
«Ме скæнæг, бахиз æй!» - зæрдæ зæгъы. 
Саби ма 'виппайды мадмæ фæзылд, 
Мидбылты бахудти, абырыд цырд. 
Рындзæй йæ удхæссæг ассывта 'васт... 

Мад ма йæ хъæбулмæ рохстæй ныккаст... 
Уыйфæстæ къардиуæй фехста йæхи. 
Ацы æвирхъау ныв ууыл фæци. 
Саби йæ адзалмæ худгæ хылди - 
Таурæгъ кæддæриддæр таурæгъ уыди. 
Абон та сабийы иумæ фæзмæм, 
Мингæйттæй не сæфтмæ рындзмæ бырæм. 
Сиды нæм Саубарæг уаддзагъд хъæдæй: 
«Зæхху уæ фыдты фыд, ауæрст ыл нæй!» 
Хæйрæджы ахæсты бафтыд нæ уаг - 
Чи загъта, нал ыстæм абон хъæддаг?! 
Ферох нæ, нал зонæм, æрдз кæй у мад, 
Фарн у йæ хъомыс, æгъатыр - йæ ард. 
Мах та дзы скодтам нæхицæн цагъар - 
Мадæн фырт басгуыхти Сайнæг æлдар. 
Гом нын у сæрсæфæн, удхæссæг рæвдз - 
Мах ыстæм туджджынтæ, тугисæг - æрдз. 
Диссаг æмбисондыл нал кæнæм дис, 
Зæрдæтæм нал хъары æрдзæн йæ рис. 
Абон нæ хъаймæт у мæнæ - хæстæг, 
'Рмæст æй æргомæй нæма уыны лæг. 
1988 азы хурхæтæны мæй, 
Хъæдгæрон 
Нæрæмон 
Пиллæттæй абухгæ уарзт мын 
Сæндзæрста ме уæнджы арт. 
Йе 'рттывд, йæ тахтæй фæтарстæн, 
Риуы йæ банорстон арф. 
Кодтой мын бирæтæ 'мбарын: 
Урсæй зыны, дам, дæм сау 

Уарзт, дам, рæстæг æмæ кары 
Дард ран ыстайы, фынкау. 
Дард бæсты згъоры мыл рæстæг, 
Уарзты тых азтыл ныххиу. 
Калмау æууилы мæ 'рхæндæг, 
Норст цæхæр судзы та риу. 
Рагуарзт домбайдæр у азтæй, 
Ма дзы лидз, ма йæм дар уарт. 
Не 'взары цинтæ 'мæ карæй, 
Пиллонæй судзы йæ арт. 
1981 аз, 
Горький 
Урс дидинæг 
Къабазгай дæ нал тондзынæн, 
Сайæгой рæсугъд. 
Æз чызгайы нал хондзынæн 
Ме стъалы, мæ уд. 
Терчы хидмæ нал хæсдзынæн 
Дидинджыты бает. 
Уаз удхосау нал ахедзынæн 
Йе 'рдхæрæны каст. 
Ме 'мдзæвгæтæ басудздзынæн, - 
Уымæн сæ фыстон. 
Й' адджын ном ын нал дзурдзынæн, - 
Ферох уа бынтон. 
Терчы доны баппардзынæн 
Иу изæр йæ къам. 
Уды къусчы нал дардзынæн 
Йе 'взонг былты хъарм. 
Кæд мæ бæллиц нал ызмæнтид, 
Хъалон исæгау. 

Кæд, æцæг, дæсныйад зоныс, 
Бурдзалыг рæсугъд, 
Айс мын уæд мае уарзты хъомыс, 
Суæгъд дзы уа мае уд!.. 
1969 азы хуымгæнæны мæй, 
Хъæдгæрон 
Цы кæнон... 
Ме 'рдуз, ме 'рдуз, цы кæнон? 
Цаей-ма, исты ысдзур! 
Риуы 'лгъыстау куыд хæссон 
Æз цæрæнбонты дур? 
Ардæм алы аз дардæй 
Æз сæнкафон цæуын. 
Дæу куы фенын æнкъардæй, 
Уæд мæ 'рфæнды кæуын. 
Ам чызгайæн фæхудтæн 
Уæд йæ монцтыл æргом. 
Æз æнхъæл ын нæ уыдтæн, 
Зæрдæ бакæндзæн гом. 
Ам йæ сонт уд - йæ рæуыг, 
Чызг ыскодта мæ бар, 
Стæй «цыкурайы фæрдыг» - 
Уарзты стырдæр лæвар. 
Ныр хатыркурæг зилын 
Æз йæ фæстæ. Кæдæй?... 
Судзын арты, æвзийын 
Æз йæ тæригъæдæй. 
■о^Заа» 33 

О, цы кæнон, куыд кæнон? 
Цæй-ма, исты мын зæгъ?.. 
Риуы 'лгъыстау куыд хæссон 
Уыцы рагон бæллæх? 
1981 азы тæргæйтты мæй, 
Хъæдгæрон 
Фæззыгон ба 
Равзæрдтæ тас æмæ 'фсармы - 
Рагбонты, адджын фынау 
'Хсыстæ дыууæ уды хъармы, 
Се 'хсæн - хæйрæджы быд кау 
Риуы дæ абонмæ хастам, 
Адджын æнхъæлцы гуырдзау 
Байсыст дæ тавс, æмæ саслам 
Рагон бæтгæмæ хæсау 
Фесты дæ судзаг цъæх монцтæ, 
Атад дæ нæрæмон тых. 
Былты кæрæттыл - дæ ностæ, 
Дзыхы дæр нал ахсы дзых. 
Нал хойы къулæгау зæрдæ, 
Нал судзынц былтæ зынгтау 
Сау халон уасы нæм кæртмæ, 
Алцæмæн бардуаг - Хуыцау! 
Ма мын дзур: «Ног фæлтæр раст у 
Нал ын и рохтæ, æмбонд». 
Уый та лæгæтонты хъазт у - 
Тайынц дзы зæрдæ 'мæ зонд. 
1966 аз, Дзæужыхъæу 

Æвзонгдзинадмæ 
Мæ рæсугъд, мæ уалдзæг - 
Бæллицты кæри! 
Мæ сонт дугъы барæг, 
Дæ бæстæ кæм и? 
Ды иу хатт лæггагмæ 
Æркæныс æхстуад. 
Йæ уды мыггагмæ 
Ныууадзыс дæ цард. 
Уд уарзтæн ыскæныс 
Æнхъизæн цырвау. 
Нæ монцтæн ныссæттыс 
Сæ гæрæн - сæ кау. 
Лæгæн у йæ цинуат 
Дæ дуджы цæрын. 
Ыскæныс ын иу хатт 
Йæ сонт уд цырын. 
Æнæ дæу лæг дугæй 
Ныввæййы фыдконд, 
Дæ фæрцы та удæй 
Нæ ваеййы зæронд. 
Мæ рæсугъд, мæ уалдзæг, 
Бæллицты кæри! 
Мæ сонт дугъы барæг, 
Дæ бæстæ кæм и? 
■^^Зйя 35 едйЁг^О 

Иры гвардионты зарæг 
О Ирыстон, байхъус нын нæ зардмæ, - 
Гвардионтæн не 'мбæлы æнкъард. 
Фехъусой нæ де 'дзард фырттæ дардмæ, 
Мах куы хæрæм уыдон номæй ард. 
Базард: 
Алантæ, алантæ, уæ ном æмæ кадæн 
Абон йæ хæсджытæ - мах. 
Йæ уаз зæххыл Ирæн, æууæндут ныл, адæм, 
Ызнагæн нæ уыдзæн йæ къах. 
Базард. 
Мах ыстæм Ирыстоны хъæбултæ, 
А зæхх та ирон тугæй у 'лхæд, 
Чифæнды куы йæм кæна лæбургæ, 
Ссардзæни нæ хотыхтæй мæлæт. 
Базард. 
Знаг нæ кæд æнцад цæрын нæ уадзы, 
Равдисæм уæд тыгъды фæзы 'хсар. 
Бахизæм нæ иудзинады руаджы 
Н' адæмæн йæ намыс æмæ бар. 
Базард. 
1992 аз, 
Дзæуджыхъæу 

Мæ хъуыды, мæ сагъæс 
Мæ дард балцæй Ирмæ æрцыдтæн, 
Кæддæрау йæ фенд мæ фæндыд. 
Мæ бæстæйы цинмæ бæллыдтæн, 
Уыди уый æфсармæн йæ цыт. 
Бæргæ ма ам федтон нæ бæстæ, 
Æрмæст ныр уый нал у нæхи. 
Ам нал федтон Ирæн йæ хъæстæ, 
Нæ фыдæлты фарн ам фæци... 
2007 азы кæфты мæй, 
Хъæдгæрон 
Малусæг 
Равзæрыс митрæстæг, 
Уарзондæр дидинæг. 
Рагуарзты цин хæссæг, 
Уалдзæджы фидиуæг, 
'Взонгады хъал зарæг, 
Æрдзы сæдæхуызæг, 
Удты ныфс бауадзæг, 
Цардмæ хæрзæггурæг. 
Æз дæн дæ хал хæрæг - 
'Мхуызон нæ хъысмæттæ. 
Зæрдæтæн хъарм дæттæг, 
Райдзаст - нæ нысæнттæ. 
1961 азы æртхъирæны мæй, 
Наманган 
-О^Г^» 37 

Сæрдыгон æхсæв уæтæры 
Мæйы цалх сабийау худгæ 
Сау боцъо мигътыл ыстылд. 
Æртæхы урс къори цудгæ 
Кæрдæджы хъусы ныххылд. 
Рог уддзæф астымы зилы, 
Цъитийæ сатæг хæссы. 
Хуыссæг фынтæ таугæ хилы, 
Уæтæр фæлладæй хуыссы. 
Тагæй ма хъуысы гæзæмæ 
Цавæрдæр цъиуы «чъы-чъытт». 
Стæй ма рæстæгæй-рæстæгмæ - 
Сæрвæтæй бæхы хуыррытт. 
Дарæны хъуццытæ 'мхæцæй 
Сойджын сынæртæ цæгъдынц. 
Мæйрухсы куыйтæ æфсæстæй 
Нæууыл фæрсылтæй хуыссынц. 
Атад изæрæхсид рæгътыл, 
Басабыр уæрццыты загъд. 
Диссаг у ахæм æхсæвты 
Арвмæ нæ тæлæнты тахт. 
1977 азы рухæиы мæй, 
Куырттаты ком 
О^З^ 38 ше&&&ч& 

Цардудугъау 
Дуне - дугъуат, дуг - налат. 
Цард у дугъау - у хъазуат. 
Дугъ нæу зарæг йе - æхситт. 
Фидар разын - уæнгтæ 'хсид, 
Фæлæ хъару нæу сæйраг. 
Зон, сæйраг у ахуыр фаг. 
Уый дæр дугъ у, нæй йын аргъ, 
Удæн аивад - цырагъ. 
Кув Хуыцаумæ, табу зон, 
Уæдуыдзынæ 'цæгирон. 
Зон æгъдæуттæ, зон æфсарм, 
Ир - дæ къона, фарн - дæ арм. 
2006 аз, 
Дзæуджыхъæу 
Цады былыл 
Бон фæвæййы, хуры цалх ныссырх и, 
Мигъуæргъуын ыскæсæнæй быры. 
Æрвгæронмæ цалхы 'мбис ныттылди, 
Иннæ 'мбис та цаддоны зыны. 
Уым æй узы уылæнтыл йæ уарзон, 
Хуры ныв уым сатæджы хуыссы. 
Узæлгæ йыл ауды æрра дон, 
Уый та худгæ фæсхохмæ хъуызы. 
Хур æрныгуылд, цаддоны ма баззад 
Хурæнгæс, зæрæхсиды тæмæн. 
Исдугмæ та зæрæхсид дæр атад, 
Цад ныр узы мæйы ныв фæлмæн. 

Мах дæр афтæ адджын уарзт фæхонæм 
Баты сыгъд, фæлгъуыз сæнтты æндæрг... 
Арæх æй нæ фæуынæм, нæ зонæм, 
Уарзты зынг кæй бавæййы мынæг. 
1961 азы зæрдæвæрæны мæй, 
Горький 
Иры зæххыл уарди 
Куы уыдтæн айфыццаг Сыбайы, 
Дзырдта уæд карджын лæг мæнæн: 
Зæххыл, дам, уардитæ æрзайы, 
Йæ туг кæм акæлы лæгæн. 
Кæд уымæн Иры зæххыл уарди 
Æрзайы 'ндæр рæттæй фылдæр. 
Ирон туг ам æнусты калди, 
Кæлы æнæвгъауæй ныр дæр... 
1992 
Дыууæ хорзæхы 
Дыууæ хорзæхы скодта нын Хуыцау 
Фыццаг хорз у цард а зæххыл фынау. 
Дыккаг хорзæх - кæй нæ фæзоны лæг, 
Кæд æм сисдзæн йæ удхæссæг цæвæг. 
Уырны лæджы, у тар дуджы фынæй, 
Æмбары уый - æмбисонд фынтæ нæй. 
Куы зонид лæг, æрцæудзæн æм кæрон, 
Ысуаид зæхх уæд иугуырæй зындон. 
1964 аз, 
Чъреба 

Донивылд 
Б. П-мæ 
Баззад мæ зæрдæ æндæр былыл, 
Джихæй мæ фæстæ кæсы. 
Ам та мæ ривад фæллад гуырыл 
Калмау æрхæндæг тыхсы. 
Донбылты згъорын фырадæргæй, 
Худы кæл-кæлæй мыл мает. 
Абон та фалдонмæ бацæуæн 
Хидтæ сты иууылдæр ласт. 
О Скæнæг, ратт-ма мын базыртæ, 
Йе та - цыкура фæрдыг! 
Нæуæд мæ зæдæн йæ уадултыл 
Ахсæв æнхъæвздзæн цæссыг. 
1987 азы кæфты мæй, 
Дзæуджыхъæу 
О, уыцы фын 
Фын мын мæ цардфыст фæлхаты - 
Ивгъуыд æвдисы æцæг. 
Рагуарзты ирд нывтæ здахы 
Радыгай удмæ хæстæг. 
Хъарм æхсæв, хибар æрдузы 
Мæнæ мæ риуыл - дæ сæр. 
Н' артдзæст кæддæрау та судзы, 
Ололи уасы кæмдæр. 
01?^* 41 гаеГ^О 

Рог уддзæф уæнгтæ рæвдауы, 
Мæй наем ныкъулы йæ цæст. 
Уарзт нын нæ хъуыдытæ хъауы... 
Хъуысы нæ зæрдæты 'мдзæхст. 
Уарзтау у фын дæр тæлæссонд, 
Фехъал дæн арвы нæрдæй. 
Уарзтмондаг риумæ ма 'лвæстон 
Сайæгой хъæццул тыхтæй. 
2004 аз, 
Дзæуджыхъæу 
Абайты Васойы номарæн 
Нæ Ирæн йæ намыс æнусты хæсдзæн, 
Æз уымæн сæрыстыр йæ хъысмæтæй дæн. 
Ис Иры дзыллæйæн, кæмæй хæрой ард. 
Рæдауæй ыскодта нын цыт æмæ кад. 
Æнхъæлдæн, у дуджы домбайдæр хæххон, 
Нæ Иры уæздандæр Къостайы фæдон. 
Йæ барджын ныхасы ис уæз æмæ уаг, 
Æгæрон уæлмонцад, уæларвон тæваг. 
Нæ рох ном ыскъахта хъуыдыты тыхæй 
Арандзал замантæ 'мæ знæмты бынæй. 
Мыггагæй йæ хонæм уый рагæйдæр мах, 
Ыслæууыд йæ нæртон фæрнæйдзаг гæнах. 
Сæрмæтаг, аллонаг уæлфæдзæхст дзырдтæй 
Уый зары нæ домбай фыдæлтыл фæрнæй. 
Ахиллау - йæ хъомыс, йæ ныфс æмæ уд. 
Сие, сие, уæдæ, 'мбæстон, йæ коймæ дæ худ! 

~7^о 
О, уый фæрцы махæн сах бады нæ хъул, 
У Ирæн нæ дуджы йæ цытджын хъæбул. 
1969 азы тъæнджы мæй, 
Дзæуджыхъæу 
Ныййарæг табуйаг у 
Мать - единственное божество 
на земле, не знающее атеистов. 
Эрнест Легуве 
Ныббар мын, кæд алкæд нæ быхстон 
Дæ уайдзæф - уыдтæн ма сæлхæр. 
Æнæрхъуыды митæй кæй фыстон 
Дæ ныхыл æнхъырдтæ кæддæр. 
Ныббар мын, мæ цæстыты 'нгасæй 
Кæд банкъардтай искæдбон мает. 
Мæ митæй, мæ дзыхы ныхасæй 
Дæ разы нæ уыдтæн-иу раст. 
Ныббар мын, æфсæддон фæдистæй 
Кæй не 'фтыдтæн арæх хъæумæ. 
Фыстæджы мæ сагъæс, мæ ристæй 
Цыдæртæ кæй фыстон дæумæ. 
Адзал мæм куы 'взыста-иу кардæй, 
Мæ хурх-иу куы здыхта гæркъа, 
Уæд-иу дæ мæхинымæр дардæй 
Кæй фарстон: «Куыд кæнон ныр та?» 
Ныббар мын, кæд искуы рæузондæй 
Цæстмæ уыд мæ ныхас, мæ ми, 
Кæд искæмæ кастæн бæрзондæй, 
Ныхасы та сдыдтон мæхи. 

О, бузныг, дæ хъару, дæ фарнæй 
Кæй гæрстон рæстадмæ фæндаг, 
Дæ зондæй, дæ зæрдæйы хъармæй 
Кæй нæ уыдтæн тохы фæстаг! 
Æвзонджы бонтæ мысгæйæ 
Мæнæ не стыр кæрт, нæ фисын - 
Уаз фыды уæзæг. 
Фæсмæй тын нæ мад æлвисы, 
Фыд цæгъды цæвæг. 
Ме 'фсымæртæ нартхор рувынц 
Сауцъиуты хъæрмæ. 
Хотæ тынг зæрдиагæй худынц, 
Амонынц мæнмæ. 
Мæн кæм кæны, кæ, æвдæлгæ - 
Рувæны хъæдыл 
Бадын, рæвдз фыссын æмдзæвгæ 
Райгуырæн хъæуыл. 
Тоны бæлæсты бын футæг 
Чызджыты кæстæр. 
Хъуысы кæрчыты бæгъдулæг 
Кæркдоны фæстæ. 
Мила, лалымы хæррæгъау 
Каурæбын хуыссы. 
Сау мæйдзыд сæныкк-æнæнтау 
Дурсисæй кæсы. 
<.*<-&Зы 44 ейДЕ^о- 

Г?>о 
О нæ кæрт, куыд буц дæ уыдтæн... 
Рахуыдтай мæ лæг. 
О, куыд адджын дæ мæ удæн, 
Уаз фыды уæзæг! 
Мæ хотæ 
«Германы хæст мын мæ 
сывæллæтты цин æмæ рæзæй 
æнæхай фæкодта». 
Нæ мад Аминæт 
Нæ фыдæй уын баззад куыстуарзон, 
Нæ мадæй - зæрдæргъæвд, хæрзуаг. 
Цæстысыгтæ, сагъæс - уæ хъалон, 
Царды æппæтæй та - хъуаг. 
Нæ уыдис нæ фæлтæрæн рагбон, 
Хъысмæт ныл æруагъта йæ уæз. 
Гъеуæддæр уæ зæрдæргъæвд раргом, 
Фыдазтæ уын байстой уæ рæз. 
Уæ удцырын зарджыты зæлтæ - 
Нæ акъоппы хуырты ныгæд. 
Ахсджиаг бæллицтæ 'мæ фæндтæ 
Æххормаг аз фесты æвæд. 
Мæ уарзон, мæ куыствæллад хотæ - 
Нæ мады æнæлаз зæнæг. 
Уæ сыгъдæг, уæ рухс удты кондæн 
Æз кувын мæ сæрæй ныллæг. 
1989 азы рухæны мæй, 
Хъæдгæрон 
^г^зВа» 45 $^ГГ^>Ю 

«Таджы зæд» - Радæ 
Кто раз отдался сладкому недугу, 
Иным восторгам вверится едва ли. 
Гёте 
Уарзт æппæт æвзæгтыл дзуры, 
Сты йæ мыртæ мин. 
Паддзах у цагъар йæ цуры, 
Уый йæхæдæг - дин. 
Уыд кæддæр нæ комы донбыл 
Цигантæн хъæуау. 
Радæ райгуырд æмæ схъомыл 
Ам æрвон зæдау. 
Хъазыд хуры тын йæ былтæй, 
Цæстытæй - цъæх цад. 
Астæу - нарæг, риу - хъуымбылтæй, 
Сурæт иууыл - зард. 
Майрæм скодта йæ дæнцæгæн - 
Тынг рæсугъд хæрзконд. 
Удыхъæдæй та - æрдхæрæн - 
Хиуылхæст, хæдзонд. 
Иу уалдзæджы рухс тæлмæнтæ 
Мысыди мæ уд. 
Скодта мын гъеуæд кæлæнтæ 
Уыцы 'взонг рæсугъд. 
Мæйноджы мæ армы дзыхъхъæй 
Фидæнмæ куы каст, 
'Взонг зæрдæты къухты хъармæй 
Равзæрд уæд нæ уарзт. 

Мах кæрæдзи взаг нæ зыдтам, 
Уарзт нын уыд тæлмац. 
Уый алдымбыдау нæ сбыдта, 
Скодта нæ фæлмас. 
Рагуарзты тæлтæг хъæзтытæ 
Хастон уæд сæрмæ. 
Стъалытау рæсугъд цæстытæ 
Худтысты мæнмæ. 
'Мбæлдыстæм-иу тæгæр таджы, 
'Хсæв куы уыди хъарм. 
Хъусты цагътой мин хъуытазы, 
Æрдз ныл дардта й' арм. 
Уым æз Радæйы фырбуцæй 
«Таджы зæд» хуыдтон. 
Уым йæ фæлмæн, къаннæг къухæй 
Бæрзы цъæй цымдтон. 
Былты хъармæй зæрдæ 'нкъуысти, 
Цинæй сæр зылди. 
'Хцонад уæнгтыл-иу æртыхсти, 
Удмæ уарзт хылди. 
Цард - ныхмæвæрдты æмиуаг, 
Й' астæуты фæндаг. 
Ссар æй, ма разын фæлмæнвад, 
Уыимæ - тæрсаг. 
Сау хуыдыммæ 'рдон монц ласы 
Рæуыг удты 'дзух. 
Уым ын тары хæйрæг райсы 
Худгæйæ йæ къух. 

Иуæхсæв нæ хъазт куы схъазуат 
Мæйдары æгæр, 
Раст гъеуæд мæ хъустыл ауад 
Цавæрдæр уынæр... 
Стæй æваст мæныл æрхауди 
Тынг уæззау цыдæр. 
'Рмæст ма ауыдтон, куыд тахти 
Цæстытæй цæхæр. 
Марæджы уæззау цыргъагæй 
Асасти мæ уæн. 
Бузныг хъæдгæстæн, уæд тагæй 
Хъæумæ 'рластой мæн. 
Æз куы 'рчъицыдтон къуыримæ, 
Уæд мæ фарст уыди: 
«Уыцы чызг кæм и?» 
Бастæй, дам, хуыссыд сæхимæ, 
Стæй цыдæр фæци. 
Ф'агуырдтон æй нудæс азы, 
Стæй уæд федтон фын... 
Ме 'взаг æм ныр дæр нæ тасы 
«Амарди» - зæгъын. 
Мæн нæ рох кодта йæ сурæт, 
Фыны йæ уыдтон. 
Адæм мыл куыдфæнды худæнт - 
Сабийау куыдтон. 
Цард нын цин дæтты бæтгæмæ, 
Мает - лæвар бынтон. 
Ма дзы здæх уæддæр фæстæмæ, 
Удхор у фæсмон! 

Францмæ хæдтæхæг мæ хаста 
Иу сæрдыгон бон. 
Уым дæр мæ хъысмæт æрцахста, 
Ме 'намонд - мæ сон... 
Саулагъз чызг мæ фарсмæ бадти, 
Чиныгмæ - йæ сæр. 
Исдуг афтæ мæм фæкасти - 
Федтон æй кæмдæр... 
Ме 'нгас талæнтимæ дардæй 
Чиныгмæ æрхызт. 
Чызджы хъабых чиныгцъарæй 
Зынд «Ирæттæ» - фыст... 
«Чызг, æнхъæлдæн, дæ кавказаг?» - 
Бафарстон уæндон. 
«Æз мæ мадæй дæн цигайнаг, 
Фыдæй та - ирон». 
Чызджы айв дзырдыздæхт мын 
Тынг зонгæ уыди... 
Пух æвзонг былты ызмæлды 
«Таджы зæд» зынди. 
Къулæгау мæ зæрдæ скуыста, 
Тæрныхæй хид тылд, 
Стыр æрдзон тых мæ ысхуыста: 
«Бафæрс æй бæлвырд!» 
«Ды ирон чызг дæ бæлвырдæй - 
У дæ уындыл фыст. 
Фæлæ исты зæгъ дæ фыдæй - 
Чи у циу йæ куыст». 

Хъуыды чызджы ргом æнгасæи 
Рагон ныв фыста. 
Чызг та хиуылхæст ныхасæй 
Скъуыддзæгтæ дзырдта: 
«Ме 'дзард фыды æз нæ зыдтон, 
Уый нæ зыдта мæн. 
Сусæгæй-иу ыл фæкуыдтон, 
Ныр ысфидар дæн. 
Дард Ирыстоны, дам, царди 
Иу барон - сæлхæр. 
Уый къухæй мæ фыд фæмард и 
Тархъæды кæмдæр. 
Мад æдзух йæ цæссыг калдта, 
Къаммæ-иу куы каст. 
Къам æвзист чъиссайы дардта, 
Йе 'фцæгыл уыд бает. 
Ныр мæ риуыл и æд чъисса, 
Уый мын дæтты хъарм», 
Чъисса байгом кодта... диссаг! - 
Уым уыди мæ къам. 
Æз ныхъхъæр кодтон иронау: 
«О мæ чызг, мæ хур!» 
Цинæй бавзæр дæн, мæлдзойау, 
'Рхаудта арвæй дур. 
Æз æрчъицыдтæн Парижы - 
Нал разынд мæ чызг. 
Зæрдæ риссы, рустыл мизы 
Уыраугæ цæссыг. 

Скæнæг нæ зæххыл фæлвары 
Цинтæ 'мæхъыгтæй. 
Сонт рæдыд дæр нын нæ бары, 
Ирвæзæн дзы нæй. 
Уарзондзинад зилгæ мал у, 
Арфмæ нæ тæры. 
Тынг куы зила - ма дзы бацу, 
Хæйрæг дзы цæры! 
2004 аз, 
Хъæдгæрон 
Дæумæ дзурын, Фалдойнаг! 
Сæрызæд дæ зæрдæмæ райдзæн, 
Гъе уыйау - дæ фæлгонц, дæ каст. 
Дæ базмæлд мæ зæрдæйы хъаздзæн, 
Ысбæтдзæн нæ иумæ нæ уарзт. 
Мæхи æз сæрыстыр нæ хонын, 
Кæд чи уыд æппæтæй æххæст? 
Уæларвон у де 'фсарм, уый зонын, 
Æппæтыл æхкæссы дæ цæст. 
Ам де 'взонджы 'взыгъды дæр ма 'мбæхс, 
О, де 'фсин уæд бауарздзæн дæу 
Кæйдæрты цæстмæ митæм ма кæс, 
Фыдæлты æгъдæуттæй уый нæу 
Тæхуды, уарзт кувынæй к' уаид, 
Фæкувин мæ уæрджытыл аз. 
Бæласыл фæткъуыйау куы заид, 
Уæд фестин æз нарты бæлас. 
1961 аз, 
Рыбинск 
-о<?^м 51 гй&Гд^о 

Ма фезмæл... 
Б. Г. -мæ 
Мæнæ нæртон диссаг, аргъау, 
Йе та мæ сæнттæ, мæ фын? 
Ма фезмæл, ма фæтæрс, ма 'рхау. 
Æз дæ мæ уырзтыл хæссын, 
Ды дæ æрвон зæдты маргъау! 
Уырдыджы къахфындзтыл уайын, 
Уарийау лæгъзы тæхын. 
Зарын, дæ фæлгонцмæ райын, 
Уарзты тых кафы, тæлфы. 
Фынтæй, æнхъæлдæн, нæ сайын. 
Айдæнау де 'нгас æвдисы 
Алкæд дæ митæ, дæ уаг, 
Тас æмæ цинæй æлвисы 
Зæрдæйы рухс фæндты таг. 
Уарзт та уæлахизмæ хизы... 
1962 аз, 
Мæскуы 
О, уыцы чызг 
Б. Г. -мæ 
Терк фæрвытæм кæм æвзиды, 
Кæм æхсы къæйтæ, хуыр, 
Уым федтон зæд тæгæр хидыл - 
Нывæфтыд зæнгтæ, гуыр. 
о^гаа» 52 *аег^*> 

Æвзонгдзинады сатæгæй 
Йæ рухс цæсгом - нывгонд, 
Мæлхъау йæ базмæлд - цадæггай, 
Хæххон сычъи - йæ конд. 
Йæ цæстыты, æрвдидинау, 
Уыд уарзты тых æмбæхст. 
Æз кастæн æм æдылыйау, 
Нæ дзы 'фсæсти мæ цæст. 
Нæртон сурæт джыджынайау 
Уыд рухс æмæ æргом. 
Мæнæн та сси тырысайау 
Цæрæнбонты йæ ном. 
Хурхæтæны мæй,1980 аз, 
Горький 
Ныббар мын, парижаг 
Æз дысон дæ цæстытæм кастæн, 
Æндæр мæм сæ арфæй нымдзаст - 
Ирон чызг!.. Йæ бонæй уа, уастæн! 
Эрот дзы тæрхъусау фæтарст. 
Ныббар мын, парижаг, дæ монцтæ 
Фыдæнхъæл кæй фесты ызнон! 
Ныббар, мадмуазель, ды зæххон дæ, 
Чызгай та уæларвон у, зон! 
Ды фарстай: «Кæцæй йæм ис хъомыс 
Ирон мадмуазельмæ, стæй, бар?» 
Ды бирæ цыдæртæ нæ зоныс, 
Мæ дæрзæг ныхас мын ныббар! 

Амагæ йын радта йæ хъару, 
Уæздан Сатиник та - йæ конд. 
Орлеаны чызгау уый хъайтар у 
Дыгуры Нанайау - хæдзонд. 
Цыкурайы фæрдыгау - кадджын, 
Æрдхæрæн - йæ фæлгонц дзындзау 
Нæ фыдæлты фарнæй у хайджын. 
Йæ бархъомыс - уаг æмæ 'гъдау. 
1981 азы Джеуæргуыбайы мæй, 
Мæскуы 
Арвайдæн 
Тæлæссонд арвайдæн - мæ уырзтыл, 
Нæртон тых хуримæ - æмбар. 
Куы хъазы рухс тынтæй мæ рустыл, 
Куы мыл ныффæлдахы йæ тар. 
Æрдз царды 'хцондæрæн цы радта, 
Куы мын уый бакæны мæ бар, 
Куы та мæм ратты джебогъ-кард дæр 
Æмæ мæ бадомы æхсар. 
Нæ, нæ, уый бардзырдтæ нæ дæтты, 
Закъонæй архайæг дæр нæу - 
Йæ фæндон равзæры мæ зæрды, 
Гъе уæд ызгъор кæнæ æрлæуу. 
Йæ митыл сахуыр дæн æлгъыстау, 
Æнæ уый у мæ цард ингæн. 
Йæ уарзт, йæ узæлдæй уæлæфтау 
Æрсагъта базыртæ мæнæн. 

Йæ равг, йæ базмæлд ын æнкъарын - 
Куы 'рхауа, ку' асæтта - тæрсын. 
Мæ уд йæ цæрæнбоныл хъарын, 
Мæ уарзтыл буцæн æй хæссын. 
1988 азы сусæны мæй, 
Дзæуджыхъæу 
Мæ дзуар 
Б. Г. -мæ 
«Любить - значит жить жизнью 
того, кого любишь». 
Л.Н. Толстой 
Æвæццæгæн, зæрин хур мæйы уарзы, 
Нæ йын кæны йæ фарны рухс æвгъау. 
Фæлгъуыз мæй та, йæ буц лæвары руаджы, 
Æхсæвыгæтты разыны рæдау. 
Мæ уарзты тых æз хуримæ нæ барын - 
Мæйрухс кæд уыди бонимæ æмаргъ? 
Мæ бон у 'рмæст дæ уарзты фæрцы дарын 
Фæлгъуыз мæйау мæ сонт удæй цырагъ. 
У амондджын, дыууæ уды æмхъармæй 
Æмуарзты тых кæмæн фæсудзы арт. 
Тæхудиаг, йæ хъомысæй, йæ фарнæй 
Мæлдзой зæрдæйы чи бауадзы цард! 
1999 азы хуымгæнæны мæй, 
Уæллагком 
■&Г&5** 55 гггг^>о 

Уайдзæф 
Дæуд гæркъайы хуынчъы бацыд, 
Дæ куыст цы пайдау, бецау? 
Г. Б. Б 
Æнхъæлмæ дæм адзал кæд кæсы, 
Æрмæстдæр зоны уый Хуыцау. 
Лæг та мæрдты бæстæм нæ хæссы 
Нæ фарн, нæ ис, кæнæ та - 'хца. 
Æрмæстдæр, зоныс æй, кæй баддзæн 
Кæддæр дæ дæлфæдтæм мæлæт. 
Дæ бирæ сагъæстæ дын айсдзæн, 
Йæ цирхъ æрбайсафдзæн дæ мæт. 
Уæд зæгъ, поэт, дæ сæр цы риссы 
Нæ дугъон сау дугыл æдзух? 
Цы монцæн катайгæнгæ сисы 
Цыргъ сие, мæстæлгъæдæй, дæ къух? 
Куы зоныс, иу бон дын ыскæндзæн 
Æгъатыр удхæссæг йæ куыст. 
Æмæ дæ къæйдурыл æрцæвдзæн 
«Поэт» - лыстæг дамгъæтæй фыст. 
2002 азы хуымгæнæны мæй, 
Дзæуджыхъæу 
<у(^а&а» 56 

Сонет 
КБ. ч. Г-йæн 
Кæддæр уыдтæн сæртæг, фæлæ æхсарджын, 
Цæргæсы цæст æз иу æхстæн къуырдтон. 
Æдзух уыдтæн уæлахиздзау амалджын, 
Куыдфæндыйæ мæ фарчы хай тыдтон. 
Мæ куыст уыд тох, мæ фæндæгтæ - цыргъ кардыл, 
Мæ хъаруйæ уæйыглæджы бырстон. 
Нымдзаст мæм уæд зæдау сылыстæг барджын, 
Йæ цæстыты мæ цардамонд уыдтон. 
Уый разынди ирон чызгæй æгъдауджын, 
Сыгъдæгудæй кæлæнгæнæг - йæ каст. 
Нæртон чызгау у фарнтауæг, æфсармджын. 
Мæ риуы скодта ног бæллицтæн хъазт. 
Уым кафы ныр йæ сыгъдæг уд - мæ адджын. 
Мæ зæххон зæд, куыд тыхджын у дæ уарзт! 
2010 азы тъæнджы мæй, 
Дзæуджыхъæу 
Зындонмæ тæргай 
Сæрибар фæллойæ 
Сты кад æмæ рад - 
Лæг кусы æккойæ, 
Уæддæр нæу фæллад. 
Лæг зæххыл æгуыстæй 
Куыд цæра фæрнæй? 
Æгуыстæй, æлгъыстæй 
Кæд хъауджыдæр нæй? 

Лæгау ма куыстуатмæ 
Дæ къæхтыл цæуыс, 
Уæд бакув Хуыцаумæ, 
Уæд ма ды цæрыс. 
Мæрдты дæр куы фæуид 
Æгуыст цард мæ хай - 
Дзæнæтæй фæцæуин 
Зындонмæ тæргай. 
У хи фæллой аргъау, 
Йæ хъайтар та - æз. 
О зæрдæ, хатт маргъау 
Кæд уымæн тæхыс! 
1971 аз, 
Горький 
Мæ хъисынмæ 
Дзур растдзинад минмырон æвзагæй, 
Махæн абон не 'мбæлы æнкъард! 
Сур дæ нæртон фарнхæссæг зæлангæй 
Рохст зæрдæтæй сау талæнтæ дард! 
Дуджы рис куы бабыры мæ тæртты, 
Уæд мæ фарсмæ 'рбалæууыс æнгом. 
Иу хъуыды кæрæдзиуыл нæ сбæтты, 
Уæд дæ зарæг цин вæййы æргом. 
1990 азы æртхъирæны мæй, 
Дзæуджыхъæу 
<й^^а&4 58 |е^^о- 

Кактус 
Цавæрдæр кактус æфтауы 
Дидинæг иу хатт æрмæст. 
Гъе, фæлæ уайтагъд æрхауы, 
Раст цыма уды пæррæст. 
Дидинæг æхсæвы тары 
Сæрттивы, нарты дыргъау. 
Хур та йæм йе 'ргом куы 'рдары, 
Гъеуæд нызгъæлы, бецау. 
Кактус ма бир' азты пыхсы 
Фезгъалы 'нкъардæй фæскъау 
Уыцы 'хсæв хъуамæ фæмысы, 
Диссаджы адджын фынау. 
1992 азы кæфтымæй, 
Париж 
Ног ирæттæм 
Йæ барты бацыди уæ фæлтæр, 
Кæйдæр, æцæгæлон - йæ уаг. 
Зыны уæ «нæуæг» уарзты ууæлты 
Лæгæтон дард дуджы тæфаг. 
Æрдзæй тæлæссонд у æрдон уарзт 
Æмæ йæм хæйрæг у уæндон. 
Уый уарзтæй саразы æргом хъазт, 
Гъестæй сæ фесафы бынтон. 
Æргом уарзт фидауы сырддоны, 
Уæвгæ, Платоны фарс нæ дæн. 
59 **ё$^& 

Æцæг уарзт арæнтæ фæзоны 
Æрмæст дыууæ уды æхсæн. 
Кæддæр нæ ирон сусæг уарзтæй 
Фæрнджын ыскодта мæ Хуыцау. 
Чызгайы иу æргом фæкастæй 
Уыдтæн æз базырджын зæдау. 
Æз зонын, чидæртæ зæгъдзысты: 
«Ыстау дæ рагон дуг, ыстау!» 
Бæгуы, Хуыцауæй рард уыдысты: 
Цытджын, ирон æфсарм, æгъдау. 
1997 азы тъæнджы мæй, 
Дзæуджыхъæу 
Йæ ном дæр зынаргъ у мæ Ирæн 
Адджын дзырдтæ не 'взаджы дзæвгар и, 
Узæлынц нæ зæрдæтыл фæрнæй. 
О, фæлæ дзы иу дзырдæн цы ад и, 
Иннæтæй дзы иуæн дæр уый нæй. 
Хойрæгты 'хсæн, раст цыма æртхурон, 
У уæлфæдзæхст «табу»-йау та - цъус. 
У йæ хъомыс зæрдæйæн æлутон, 
Зарæгау рæвдауы мын мæ хъус. 
Фæлтæртæ тырысайау æй хастой 
Карз тохты фыдгултимæ хæсты. 
Махæн уый нæ сахъ фыдæлтæ радтой, 
Ныр йæ номæй ахадæм цæсты. 
1998 азы тъæнджы мæй, 
Дзæуджыхъæу 

Рагуалдзæг 
Зарæг 
О нæ зæхх, нæртон æфсин, 
Райхъал та у, царды цин! 
'Рбазынд та нæм уалдзæджы къæсæр! 
Тагъд нæм арвæй хурзæрин 
Фарны тынтæй худдзæни, 
Сдардзæни та малусæг йæ сæр. 
Мæргътæ та æртæхдзысты, 
Фæндыртæй æрцæгъддзысты, 
Удæвдзæг сын амондзæн Сырдон. 
Зайæгхал цъæх дардзæни, 
Дидинæг та 'фтаудзæни, 
Уацилла сыл бапырх кæндзæн дон. 
Хилæгойтæ схилдзысты, 
Зулчъытæ сæ лидздзысты. 
Фыййауæн фыс ратдзæни уæргъуын. 
Хуымон хортæ таудзæни, 
Цинæй бæстæ райдзæни, 
Зæрдæтæй фæлидздзæни æрхуым. 
О нæ зæхх - нæртон æфсин, 
Райхъал у, нæ царды цин! 
'Рбазынд та нæм уалдзæджы къæсæр! 
Иунæджы сагъæс 
Нæ дæн, нæ дæн æз а дуджы цæрынæн, 
Æндæр дугæн мæ сфæлдыста Хуыцау. 
Æз равзæрстон мæхи фæндаг цæуынмæ, 
Æз не згъорын кæйдæр фæстæ, куыдзау. 
<>1?НЗ^ 61 гзДЁгё/ЧЭ 

Ныббар, Ирон, дæ дуг мæхи нæ хонын, 
Дæхæдæг та æфсымæр дæ мæнæн, 
Дыдзæсгомау, цæстмæ ныхас нæ зонын. 
Рынчын дугæн æз урс халон ысдæн. 
Æлгъаг сомыл хæйрæг лæджы кæм мары, 
Хуыцауы ард йæ къæхты бын кæм и, 
Лæджы азар цъæх рухс дуне кæм халы, 
Æз уыцы дуг куыд рахонон мæхи? 
Æгæр дæр ма æз дуджы дугъы уадтæн, 
Уæд хъузонæй мæм сау дæлимон цыд. 
Уæд сонты бон нæма йæ кодтон хатгæ, 
Мæ тæригъæд мæ фæд-мæ фæд кæй хылд. 
Ныр цардбалцы кæйдæр цæдæй нæ зарын, 
Кæйдæр дæлвæдджи не 'мбæхсын мыстау. 
Мæхи æз дуджы иунæгæй æнкъарын, 
Дыккаг усы кæвдæсы ард фыртау 
Нæ бæллын æз хъæздыг бодзтæн сæ исмæ, 
Нæ мæ схойы сæ фæзмындмæ хæлæг. 
Нæ фæразын къæбысæн дæр йæ рисмæ, 
Нæ бæззын æз, нæ цæуы мемæ лæг. 
Нæ райгуырдтæн æз а дуджы цæрынæн, 
Æндæр дугæн мæ сфæлдыста Хуыцау 
Уарзт кар æрдумæ дæр нæ дары 
Нымдзаст нæм мæй, уый каст фæрсæгау, 
Йæ цалх дæ цæстыты зынди. 
Æмризæджы рызтæ тæфсæгау. 
Мæ сæр та расыгау зылди. 

Нæ уыд уый скъолайы фæлварæн, 
Нæ уыд хæцгæ низ, йе тыхми. 
Уый уыд фыццаг уарзты æнкъарæн - 
Мыггагмæ сбаста мыл йæхи. 
Кæддæрау нал у ныр нæуæндаг - 
Нæ дары 'рдумæ дæр мæ кар. 
Фыццаг уарзт - 'нкъарæнты тæмæссаг, 
Цæрæнбон дары ныл йæ бар. 
Æнхъæлдæн, цард æрмæст бæллиц у 
Фынау - рæсугъд æмæ бæрзонд, 
Æрвон фыццаг уарзт та йæ билцъ у 
Йæ бæрны - зæрдæ æмæ зонд. 
1999 азы тæргæйтты мæй, 
Хъæдгæрон 
Годжи 
Ахуыр не скодта Быдзи, 
Хъулæй хъазыныл фæци. 
Баййардта мæ иубон: «Цæй, 
Годжи, ахъазæм къуырццæй!» 
Загътон ын æз уæд æмраст: 
«Ма кæ, расайдзæн дын мает!» 
Уымæй, дам, дæуæн у тас, 
Стæй уæд райдыдта ныхас: 
«Кæд ысхауой сах, фыр, тæу 
Уæд æд ронæй хъама - дæу; 
Кæд дыууæ фыры 'мæ цыг, 
Уæд æмбулын æз уæрыкк. 

Кæд æртæ хъулы дæр - сах, 
Фестæм хацъинтæ уæд мах, 
Кæд æртæ цыджы - уылдæн, 
Уæд æнæ хæлаф фæдæн». 
Хъулон-мулон хъултæ - 'ртæ, 
Лæгъз - нæ уилæн, мах - цæттæ. 
Хъазт æртæ уылдæн фæци... 
Джихæй аззади Быдзи. 
Годжи сси Быдзийæн мает - 
Уæрыкк - къуыввитт, хæлаф - ласт. 
Цу, зæгъын, ныр пыхеы бад - 
Лæг бæгъæмзæнгæй у 'гад. 
1981 аз, 
Горький 
Цагъайраг 
Мæ бæстаг у кæнæ хъазайраг, 
Дæхи уæгъдибар уари хон, 
Уæддæр дæ сау тыхты цагъайраг, 
Цагъар дæ счынд гуырдзæй, уый зон. 
Дæ бар дын аиста технократи, 
Ды та - йæ фидиуæг, йæ куырд. 
Дæ «æз» йæ азарæй ныттади, 
Ныр удварн де уæнгæй фæлыгъд. 
Уæй у дæ курдиат æд зондæй - 
Лæг у цæххы путау товар. 
Кæсы дæм дæлимон бæрзондæй, 
Уый у ныр мах дуджы æлдар. 
<>^ЗЬ=8* 64 «пЙЁЕ^О- 

Ис, ис, дам, махмæ демократа, 
Зæгъынц фæлитойтæ цæстмæ. 
Уый у цагъардартæн сæ харти, 
Йæ ран - фыдæх тауты бæстæ. 
Уым уæгъд нæ дæ, нæ дæм ис хи фæнд, 
Сæнттæ пъæззы фыны цæгъдыс. 
Дæ уд дæ къодахæй у иппæрд 
Æмæ дзы хицæнæй цæрыс. 
Ныр дард дæ сыгъдæгудты бæстæй - 
Кæм уыдтæ Скæнæгмæ хæстæг. 
Æрчъиц, æрчъиц, гормон, дæ сæнттæй, 
Ыссар фыдæлты уаз уæзæг! 
1999 азы тъæнджы мæй, 
Дзæуджыхъæу 
Кæстæры лаз 
Хæсс лаз мæ зарæгæн йæ мыртæм, 
Кæй нæу ныры дугыл хъæрæй. 
Кæй зарын бæлæстæ 'мæ сырдтæн, 
Кæй ысдæн зулчъыты Орфей. 
Заман куы 'взарид лæг йæхæдæг, 
Куы уаид дуджы змæлд йæ бар, 
Куы стаид зæрдæты æрхæндæг, 
Уæд райе дæ хъисын æмæ зар. 
Ныр та куыд ныззарон æз дугыл? 
Кæд уый мæ хъысмæтæй у дард. 
Ге уымæн бамынæг мæ туджы 
Нæртон уæлмонцдзинады арт. 

Кæддæр романтикæ мæ скъæфта, 
Æз кодтон арвы дуæрттæ гом, 
Йæ хур мæ хъызты дæр æндæвта, 
Уæд хаста 'Рфæныфæд мæ ном. 
Ныр та у фын - пъæззыйы хъомыс. 
Ныр дæн кæйдæр дуджы фæллад. 
Æдас дæхи рæузондæй хоныс, 
Æрцæуы дæм пъæззы - дæ рад. 
1991 азы тæргæйтты мæй, 
Хъæдгæрон 
Мæ ныхасмæ 
Мæ риуы райгуырдтæ. 
Æз дæм фæзилдзынæн, 
Гъестæй дæ суадздзынæн хъæрæй кæмдæр. 
Æмæ фæстаг хатт дæм 
Мæ къух фæтилдзынæн, 
Гъестæй дæ нал хъæудзæн æппын мæ сæр. 
Лæгæй лæг райгуыры, 
Куыдзæн - къæбыс-фæдон, 
Ды та мæ хъæбул дæ, мæ хъыг, мæ зард. 
Дæуæн дæ базырты - 
Мæ хид, мæ фыдæбон, 
Мæ мæт, мæ хъуыдытæ, мæ цирхъ, мæ уарт. 
Мыййаг, куыдзы рæйдау 
Куы суай мын рог дымгæ, 
Цирхъ - нæ, нымæтын ехс, уарт - нæ, гæххæтт, 
Уæд цард - тызмæг фыййау 
4^§^^» 66 |в8Й2гё^О 

Тæрдзæн мæн уæтæрмæ, 
Цæмæй æз - уæтæргæс, кæнон хæпп-хæпп. 
Бæрзæндты ку' атæхай - 
Тыгъдады фесæфтæ, 
Дымгæйыл абадтæ - уæд та фыддæр. 
Дæ зæхх - дæ мады хай - 
Бæллы дæ хорзæхтæм, 
Кæд уымæй адард дæ, уæд сар - дæ сæр. 
Ныхас куы бастайы 
Йæ бæсты уавæрæй, 
Йæ цин, йæ утæхсæн куы свæййы дуг, 
Уæд уый хæстон вæййы, 
Тыхджындæр атомæй, 
Сæрхъызой - й' адæмæн, йæ ныфс, йæ туг. 
О, фест мын зонынджын, 
Цытджын нæртон кæхцау! 
Æрмæст мын ма басгуых цъыфкал, 
нымудзæгæй. 
Куы зонай аудын - 
Цæрдзынæ Тъепсийау. 
Залымы 'мзонд-æмдзых у комдзог сусæгæй. 
Æз ныр цы байтауон, 
Уый сом æркæрддзынæн: 
Æлгъыст, йæ арфæтæ, йæ цин, йæ мает. 
Дæ тыллæг искæдбон 
Мæнмæ ыздæхдзæни. 
Ныр сие дæ базыртæ. Дæ фæндаг - раст! 
1987 азы сусæны мæй, 
Дзæуджыхъæу 
■Сч^З^ 67 гаеГд>0 

Æзнауыр 
Мæгуыр лæг Æзнауыр дæс азы фæласта 
Уæрдонæй мæрдсæлæнмæ мæрдтæй дзæвгар. 
«Цы дзы ссардтай хорзæй?» - былысчъилæй 
фарста 
Сыхбæсты ныхасы ысхъæлдзырд Мулдар. 
«Æз федтон уым диссаг, - уæд загъта Æзнауыр, - 
Сты мæрдтæн æмхуызон сæ дзыхтæ хæлиу 
Сæ фындзтæ сты хъилтæ, сæ цæстытæ - дзагъыр, 
Хъæздыгæй, мæгуырæй сæ хуыссæн дæр - иу». 
1999 азы цыппурсы мæй, 
Дзæуджыхъæу 
Мæлæг сæгуыт 
Кто не мыслит о природе, 
тот не знает приюта духа. 
Н. Рерих 
Тæссаг гæрæхтæ азæлдысты таджы, 
Лæгты уынæр, куыйты рæйын цæуы. 
Фын фенæгау кæсын, æмæ мæ разы 
Æвзонг сæгуыт йæ пырх калгæ лæууы. 
Фæд тагæй ардæм - тулдз къохмæ кæм зилы, 
Уым судзгæ фат ын аскъуыдта йæ агъд. 
Ныр адæргæй йæ цыбыр къæдзил тилы. 
Фæци йæ цард, кæдæм ма кæна тагъд... 
Рæсугъд бырынкъыл ставд цæссыг ызгъоры - 
Фæхæссы йын йæ лæппын уд мæлæт... 
■€^^аа&» 68 

Æрдз фыдхор лæгæй фыддæр нæ зоны. 
Лæгсырдæн у 'рмæст бафтъæрын йæ мæт. 
Лæууы, мæгуыр, мынæг хъæлæсæй уасы, 
Æвæццæгæн, «цы уын кодтон?» - фæрсы. 
Йæ тæригъæд мæ хурхы сæртæ 'лвасы, 
Мæлæг сæныкк сывæллонау хъæрзы... 
Кæмæ дзура, кæмæн кæна йæ сагъæс? 
Лæджы хуызæн куынæ йын ис æвзаг. 
О Стыр Хуыцау, дæ тæрхон-ма нын рахæсс, 
Цæмæй зæххон лæг мауал уа хъæддаг! 
2003 азы хурхæтæны мæй, 
Дзæуджыхъæу 
Хæлæртты æнкъард зарæг 
Абойты Зауырбегыл 
Нæ цардбæллон сахъгуырд, цы фæдæ, кæм дæ? 
Æнæ дæу нæ 'хсыны æрхæндæг. 
Кæд банцади, оуу-уа... дæ фæлмæн зæрдæ, 
Нæ зынаргъ, куырыхон ныфсдæттæг? 
Дæ ныхас нæ хъуысы; кæй хъоргъы дæ, кæ? 
Мыййаг, кæд... дæлæ дæ æдзардæй? 
Хуыцауæй дын курæм уæд рухсы бæстæ, 
Æрхуымæй, мæстыйæ, æнкъардæй. 
О Уастырджи, Зауыр дæ бæрны уыдис, 
Йæхи дыл фæндагмæ фæдзæхста. 
Уæд, уаз зæд - нæ хуыздæр, зæгъ-ма нын, кæм ис? 
Æви йыл ныггалиу дæ рæстад? 
с^/дГ^ь* 69 

Зæгъ-ма ды, Сæрызæд, цы 'рцыди æцæг? 
Ныхъхъус дæ?.. Йæ сыгъдæг уд систа?! 
О, додой! Куы сæфти нæ разагъды лæг, 
Цæуылнæ хъæр кодтай фæдис та? 
Зауырбег, дæ рухс ном æнусты цæрдзæн. 
Налхъуытау дæ æрмдзæф æрттивдзæн. 
Дæ сон та мыггагмæ тæригъæд хæсдзæн, 
Хуыцауы фыдæхы бын ниудзæн. 
Хъæу 
Город на небе дымно начертал 
свои заклинания. 
Н.Рер 
Сахарæн тæссаг фæлм и арвыл, 
Æрдз - йæ дуркъулты 'хсæн ахст. 
Уымæн кæд лæг хъæуы фарныл 
Уды мин тагæй у бает. 
'Взонгад сахартæй мæм хаста 
Цъус зæрдæрухс, фаг æрхуым. 
Мæн æдзух йæхимæ ласта 
Хъæу - мæ удæнцойы къуым. 
Хъæу поэзи æмæ зардæн 
У уæлмонцады фæрæз. 
Хъæу - фыдæлты фарны авдæн 
Уарзт дæр уым хаты йæ «æз». 
О, фæлæ нæ уыд, нæ уыдзæн 
Хъæу нæ сахартæн ызнаг. 
■О'-дг^а*» 70 §яааег§^о 

Зонын, искæдбон цæрдудæн 
Хъæутæ суыдзысты сæйраг. 
1996 аз, 
Дзæуджыхъæу 
Зымæгон æхсæв хъæды 
Зымæг хъæдыл байтыдта 
Митхъæццул, хæмпус. 
Хъæд йæ равг дæр аивта - 
Мæргъты зард ныхъхъус. 
Ирдгæ хъызтыл аудæг 
Цъититæй лæсы. 
Арвыл мæй æрцауындзæг, 
Бур цæстæй кæсы. 
Салд бæлæстыл халæттæ 
Хъеллæуттæ кæнынц. 
Урс къуымбилы нуæрст дæттæ 
Ихы бын нæтынц. 
Хъуысы тары тарстхуызæй 
Сидахъты хъæрахст, 
Аре дзы уæд йæ тарф фынæй 
Фестъæлфы æваст. 
'Нцой бæласы хæр-хæрæй 
Дзагъырдзæст тæрсы. 
Рог дымгæ хæстæг хъæуæй 
Куыйты рæйд хæссы. 
-С^Г^5аы 71 гаЕГ®ЧЭ 

Æрдзы - диссаг алцыдæр, 
Фарн дæттынц лæгæн, 
Фæлæ хъæд у адджындæр 
Се 'ппæтæй мæнæн. 
2001 азы æртхъирæны мæй, 
Хъæдгæрон 
Æнаккаг хъысмæт 
Бастъæла саутых хъысмæт, 
Иу чем ын нал у æгъгъæд. 
Байста мæ царды фæндаг, 
Ис ма йын хъузон - хъæддаг, 
Ног дуг - фыдхæссæг йæ уаг. 
Зæрдæ дзыназы мæстæй, 
Хъысмæт мæ сафы рæстæй, 
Тайы мæ хъару фынкау 
Судзы йæ ног дуг зынгау 
Дзыллæ нæ хаты йæ цард, 
Фарн æм кæй ысуыдзæн дард. 
Скæнæгæн нал хæры ард, 
Фехста йæ цардхизæг уарт. 
Табу дын, табу Хуыцау, 
Цардамонд ратт нын рæдау 
Ма скæн дæ хорзæх æвгъау 
2009 азы хурхæтæны мæй, 
Дзæуджыхъæу 

Ныр ахæмтæ уынаффæйæн хъæуынц 
Адæмæн разамынд дæттынц, се 'хсæн 
æппæты æдылыдæр ни вæййы,уыдон. 
Генри Болинброк 
Æвæлмон цард мæ цъæх хæрæгмæ 'рхаудта, 
Æхсæвæй-бонæй уасы 'мæ хæры. 
Ызнон та мæ йæ сæфтæгæй ныддаудта, 
Ыснард æмæ зæвæтдзæгъдæн кæны. 
Æркæсут-ма йæ бæзнадмæ, йæ равгмæ, 
Йæ сæр - егъау, йæ «хъи-хъо» та - зæлланг. 
Милуанæй йын ыскæндзынæн рекламæ, 
Цæмæй йын уа парламентмæ фæндаг. 
У ахуыргонд, æртæ «хъи-хъойы» зоны, 
Стæй холлæгтæ йæ зæрдæйыл лæууынц. 
Хæрджыты 'хсæн йæхи араббагхоны... 
Парламенты ныр ахæмтæ хъæуынц. 
2001 азы майрæмы мæй, 
Дзæуджыхъæу 
Хъасапмæ фæндагыл 
1930 азы Сыбырмæ фæндагыл æмæ ахæстоны 
æнаххосæй кæй амардтой, уъщы дзæнæты- 
бадынаг Мыдойты æфсымæртæ: Хаджумар, Али- 
хан, Цæрай æмæ Амуры рухс нæмттæ дзы арын. 
Уæнгуыты поезды ласынц, 
Стонг æмæ 'нтæфæй мæлынц. 
Вагæттæй холлаггур уасынц, - 
Дардмæ фæдисхъæр кæнынц. 

Фондз боны дон сын нæ радтой, 
Судзы сæ хуры зынгцæст. 
Уæнгуыты уавæр, сæ марой 
Фæлвæра зоны æрмæст. 
Адон, дам, ласæм хъасапмæ, 
Поезды скъæрæг зæгъы. 
Фæндаг нырраст и Хъазанмæ, 
Дæрддзæг фæстæмæ тæхы. 
Афтæ Сыбырмæ фæхастой 
Хуыздæрты марæг сырдтæ. 
Хъæубæсты 'фсымæртау уарзтой 
'Фсармджын Мыдойты гуырдтæ. 
Фосы зæрдæхалæн уастæй 
Хъомпал хъуыдыты - мæ сæр. 
Раст цыма æртынæм азты 
Ласынц хъасапмæ мæн дæр. 
1979 азы сусæны мæй, 
Дзæуджыхъæу 
Бæрæгдзау 
Дулаты Уырысханы зарæг 
Болатриу хæстоныл ныззарут, лæппутæ! 
Йæхæдæг уый таурæгъ уыди. 
Рох ма уой нæ Ирæн йæ хæстон хъæбултæ, 
Сæ фæндаг цъæх артыл цыди. 
Ирыстоны намыс уæлиау уæд хаста 
Уырысхан - хъæбатыр нæртон. 

Инæлар лæгсырдты уæрыккау куы баста 
Болатриу бæрæгдзау хæстон. 
Уый «Тигр» куы байста æнæ иу гæрахæй, 
Йæ хуылфы лæгсырдтæ - цыппар. 
Ысгарджыты къордæн цыди уæд сæ разæй, 
Нæ хатыдта бонрухс, мæйдар. 
Уырысхан - бæрæгдзау æмбисонды сахълæг, 
Цоцыккы фæйнæгфарс хъæбул. 
Зындоны фæбадæд дæ номыл цъыфкалæг, 
Дыдзæсгом, æмбæстаг фыдгул! 
Болатриу хæстоныл ныззарут, лæппутæ! 
Йæхæдæг уый таурæгъ уыди. 
Рох ма уой нæ Ирæн йæ хæстон хъæбултæ, 
Сæ фæндаг цъæх артыл цыди. 
1982 аз, 
Дзæуджыхъæу 
Дывыдон уарзт 
Зарæг фæндыры цагъдмæ 
Мæ сæууон ыстъалы, дæ гом зæрды дуарæй, 
æвзонг былты хъармæй 
ды мемæ куы бахордтай ард. 
Уæд сомы куы кодтам тымбыл 
хъæды дзуарæй 
ныййарæджы фарнæй, 
Уæд иумæ куы бастам нæ цард. 
-^<§^п* 75 *ааЁГд)ЧЭ ■ 

<^ъ 
Зæгъ-ма уæд, зæххон зæд, мæ уд мын цы кайыс, 
мæхи мын цы ссоныс? 
Цы зæд мын дæ скодта æвгъау? 
Зæринуд стъалы, æндæры кæд уарзыс, 
уæд сие мыл дæ хъомыс! 
Мæ зæрдæ мын ма змæнт, цырвау! 
Дæ монцтауæг былтæ, тæмæссаг цæстытæ, 
фынæйдзу æндæргау, 
æрвылæхсæв фыны уынын. 
Мыййаг, кæд дæхæдæг дывыдон кæндыс дæ, 
зæрдæскъæф æнæнтау... 
Æндæра цæмæн дæм бæллын? 
Мæ иувæрсыг рагуарзт, мæ риуы куы стаис, 
дæ фæндтæ куы зæгъис, - 
æрвылбон кæд нал мысин дæу. 
Тæхуды, тæхуды, куы мæ ферох уаис, 
мæ адджын хæцгæ низ, 
Мæ хъару дæу басæттын нæу! 
1961 аз, 
Рыбинск 
Домбай 
Домбайæн йе сæфты бынатыл 
Куы 'ртыхсынц ахеджытæ дæсæй, 
Уæд сæм уый рацæуы хъазуаты, 
Тæрхъусау н' алидзы тæссæй. 
Æваст куы бахауы къæппæджы, 
Йæ хъару ку' асæтты, бецау. 
Лæгъстæмæ н' атулы уæд рыджы, 
Йæ дымæг не стилы куыдзау 
-о^гз^ 76 гйгг^с 

Æфсондзы никуы уыд йæ бæрзæй, 
Хæрæгау не 'мпъухы уæргътæ. 
Нæ цæры баппаргæ къæбæртæй, 
Нæ кæны, гадздзайау хæтгæ. 
Нæ кæны йе 'мсырдты нымудзгæ, 
Гæртамхор никуы уыд лæгау. 
Хæлæг нæ кæны 'хцамæ, мулкмæ, 
Уый хахуыр не скодта Хуыцау. 
Домбайы уыцы хорз æууæлтæ 
Куырыхон хистæртæ зыдтой, 
Гъеуымæн, чи зоны, фыдæлтæ 
Домбай нæртон гуырды хуыдтой. 
1997 азы зæрдæвæрæны мæй, 
Дзæуджыхъæу 
Дзытиаты Арыпханы зарæг 
Хъæриуæй къæйдуртæ Цъæритмæ нæ тулынц, 
Уый дæлæ фыдгултæ нæ Ирмæ лæбурынц. 
Бын бауай, нæ паддзах, ныфсы нæ куы тардтай, 
Нæ фæдис, нæ додой куыд ницæмæ дардтай. 
О, бастъæлай, молло, хъуыраны куы кæсыс, 
Дæ кæстæртæй, æлло! - лæгмартæ куыд кæныс?! 
Хъазуаты сæм рацыд Арыпхан æд къордæй. 
Уыд не знаг сæдæйæ, нæ лæппутæ - фондзæй. 
Цъæх рагъы фæздæгæй кувæндон нынкъард и, 
Ызнагыл фыдбоны туджы зæй ныккалди. 
Хæст бамынæг, Терк ма сырх хъулонæй уади. 
Хъæбатыр Арыпхан фæстаг тохы марди. 
Нæ сахъ гуырд фæстаг хатт дзырдта ма æнкъардæй: 
«Мае фыдæй нæ тæрсын - нæ мæлын æгадæй. 
77 г^Г^>0 

Ныббар мын, ныййарæг - хæрзбон дын нæ загътон, 
Мæ иунæг кæстæры æз къæйыл ныууагътон!» 
Мадмæ, дам, Гулийæ сау халон æруасы - 
Дæлæ, дам, сау уæрдон Арыпханы сласы. 
Ныффæраз, ныййарæг, дæ домбай нæртонæн 
Дзæнæты йæ бадæн Хуыцауы фæндонæй. 
1993 азы Джеоргуыбайы мæй, 
Дзæуджыхъæу 
Куырттаты комы фын 
Хъарм æхсæв арф комы. Худæнбыл мæй. 
Комы дон нарæджы зары хъæрæй. 
Айхъуысти 'виппайды топпы гæрах, 
Раст цыма ахаудта къæдзæхы дагъ. 
Комы ныхъхъæр чынди: «Уæууа, фæдис! 
Гулийаг Хилачъы марды фæцис!» 
Æфцгуытыл азæлыд уыцы ныхас, 
Уæлдæфы сиу ысты хъæр æмæ тас. 
Хидыхъус уæлбылæй коммæ кæсынц. 
«Чи та кæй амардта?» - иутæ фæрсынц. 
Мæрдджынты стыр кæртæй хъарæг цæуы, 
Бинонты дарæгыл мыггаг кæуы. 
Усæн, дам, къæдзæхтæ гæрды йæ мает, 
Мæгуырæн баззади сидзæрæй аст. 
Хистæр йæ мыггагыл ахаста цæст, 
Раст цыма загъта сын: «Райдайæм хæст!» 
Хъæугæрон зæппадзæй райхъуысти хъæр: 
«Туджджынты тугæй æрæхсут мæн дæр!» 
Уыйфæстæ бирæгай мæрдтæ куырдтой: 
«Туджы хæс! Туджы хæс!» - се 'ппæт дзырдтои. 
Уæлдæфы сиу сты мæрдты хъæр, загъд. 
Айхъуыст Дзывгъисы дзæнгæрæджы цагъд. 
-о^!Зй8| 78 гаеГ^о 

Хилакъ-ком цæфхæдтæй калы цæхæр, 
«Амарут! Амарут!» - хъуысы дзы хъæр. 
Царциаты диссæгтæ! Мæнæ бæллæх! 
Ахæм хъæддаг митæ уромы зæхх?! 
«Адæм!» - ныхъхъæр кодтон: «Сафут уæхи, 
Чи у тæрхонгæнæг, закъон кæм и?!» 
Хъæрмæ æвиппайды мæйрухс æркаст, 
Мæсыгæй раихъуысти уыджы цъæхахст... 
Ацы æвирхъау ныв фыны уыдтон, 
Стæй йæ куырттатæгтæн дисæн дзырдтон. 
1974 аз, 
Куырттаты ком 
Тæнсæрты таурæгъ 
Нæу сусæг хорзæн йе 'цæг ном, 
Æвзæрæн та йæ фæсномыг. 
Къоста 
Æвзæр æгады ном хæссаг у. 
Нæ дæттынц кадджын ном куывдтæ. 
Лæджы кад дзыллæйæн лæггад у 
Æмæ фæллой - фыдæй-фыртмæ. 
Тæнсæртæ ног мыггаг куы истой, 
Уый зоны абон дæр ма ком. 
Сæ куывдмæ хъæубæсты æрхуыдтой 
Æмæ сын загътой уым æргом: 
«Нæ ном нырмæ уыдис Тæнсæртæ, 
Фæлæ фæуыдзæни ныр рох. 
Æрмæст нæ рахонут Æхсæртæ, 
Æгад нæ фæкæндзыстæм хох. 
Ныр та, кæд разы стут нæ фæндыл, 
Уæд - фынгтæм, табуафси!» - куырдтой. 

^>о 
Гъестæй æртæ боны фæд-фæдыл 
Кæрæдзи сыкъатæ къуырдтой. 
Арт уагътой уазджытæн сæ сæртæ, 
Фæстаг бæркады сидт нызтой. 
«Уæ минас бирæ уæд, Тæнсæртæ!» - 
Сæ фæрныг фысымтæн дзырдтой... 
1972 аз, хурхæтæны мæй, 
Рыбинск 
Космополит 
«Ирон» Г. А.-мæ 
Ирон у дæ мыггаг, 
У дзуттаг дæ дин. 
У де 'взаг уырыссаг, 
Дæ бакаст та - зин. 
У дуне дæ бæстæ, 
Дæ сахар кæм и? 
Кæм и, кæ, дæ хъæстæ? 
Æрмæст дæм куыдз и? 
Кæйдæр бæсты фаджыс 
Нæ дын кæны смаг. 
Æрдумæ нæ дарыс 
Нæ фыдæлты уаг. 
Сырд дæр ма куы хоны 
Йæ хъæстæ йæхи, 
Йæ бæстæ, йæ холы, 
Йæ уаст æмæ ми. 
Цы хæйрæг дæ ссоны - 
Дæ хуыцау кæм и? 
1999 аз, Уæллагком 

Æвзонг боцъоджын поэтмæ 
Боцъоджынтæ бабирæ сты абон, 
Фæсивæд дæр нал дасынц сæхи. 
Дасынæн, дам, бирæ хъæуы сапон, 
Уыйбæрц, дам, мæгуыр лæгмæ кæм и. 
О, ды та дæхи нæ дасыс барæй, 
'Взæн сулау - дæ бур хилты фæзгъæр. 
Боцъо, дам, у зонд æвдисæн рагæй. 
Зондджын ысуын бафæндыд дæу дæр. 
Боцъо зондджын искæйы куы кæнид, - 
Амбулид Коперникы мæ цæу. 
Хилдасæгмæ иу лæг дæр нæ цæуид - 
Уынгты хъуысид боцъоты зæу-зæу. 
Цæй, уæдæмæ ачъепп кæн дæ хилтæ, 
Нæу дæуæн Къоста суæвынæй тас. 
Ис дæм, ис, æмдзæвгæтæ дæр бирæ,.. 
Сты æрмæст поэзийæн йæ бас. 
1984 азы сусæны мæй, 
Горький 
Мастисæг 
Арвыл зæрæхсид куы стайы, 
Мæй та куы стулы бæрзонд, 
Арæх уæд цæстытыл уайы 
'Взонг чызджы сурæт, йæ конд. 
Гамхуды фесты мæ разы, 
Мондаг - йæ митæ, йæ хъазт. 

Йе змæлд, йæ цæстыты 'нгасы - 
Узæлæг бархъомыс - уарзт. 
Уыцы равг зæрдæмæ хъары, 
Хъазы мæ уарзтæй уæндон. 
М' азтæ æрдумæ нæ дары - 
'Рбады мæ фарсмæ æнгом. 
Гъеуæд фæзæгъын - æвналон - 
Ус-бирæгъ фесты чызг уæд, 
Раст цыма дарын дзы хъалон, 
Айсæфы уайтагъд йæ фæд. 
Зонгæ бæргæ сты йæ митæ, 
Дæлæвзаг бады йæ ном. 
Иубон æй бафарстон: «Чи дæ?» 
Уый мын уæд загъта æргом: 
Æз дæн, кæй ассыдтай рагбон, 
Чи дын лæвæрдта йæ цин, 
Чи дын уыд æрдзæй нысангонд. 
Абон та - де 'лдар, дæ зин. 
1961 азы зæрдæвæрæиы мæй, 
Кажим 
Сау дæлимон 
О, фыддзæсгом хъахбай, 
Хæйрæджы æххуырст! 
Бахсынæд дæ катай, 
Баууилæд дæ рыст! 
<*'(5^3ь* 82 гД^Г^;4^ 

Не 'взары дæ цæвæг - 
Чиухорз, æвзæр. 
Хахуыр йе хæрзгæнæг, 
Ма дыл уа, ма, сæр! 
Саузæрдæ хъæлайæ 
Не 'мбарыс, циу уаг. 
Дуртæ 'хсæг æррайæ 
Æз нæ дæн тæрсаг. 
О гормон, дæ хъæстæ, 
Баив-ма дæ фæд! 
Уæд уыдзæн мае бæстæ 
Уаз Хуыцауы зæд. 
1993 азы кæрдæгхæссæны мæй, 
Хъæдгæрон 
Мæ хæлар Сæрæби 
Нал цæуын æнæ дæу æз Сыбамæ, 
Стæй дыл рагæй нал кæнын кæугæ. 
Зæхх у сценæ, цард, дæ загъдау драмæ. 
Уым ды архайд кадимæ фæдæ. 
Æрмæст фæмысын - Леуахийы фарсмæ 
Хъулон гайлаг цъуттайы хызти. 
Ды бецауæн бацыдтæ йæ размæ, 
Сабийау дæ цæстысыг мызти. 
Кардæй цъутта иу цъыккæн ысфастай, 
Доны астæу смидæг уый æваст. 
Дон, æнхъæлдæн, банкъардта дæ катай, 
Айнæгыл ныццæлхъ ласта йæ мает. 

Родæн циу? - фыддæр уыдис дæ хъысмæт, 
Къарцы уазал, цъутта 'мæ дзæккор. 
Драмæйæн æгæр уыди дæ курдиат 
Æмæ сдæ уæд трагикон актер. 
О, бæргæ ма не 'хсæны куы уаис, 
Ног фæлтæрыл рауадзис уæд рæгъ. 
Сайд удтæн кæддæры 'фхæрд ныббарис, 
Хуысс, мæ хæлар, пакъуы дын уæд зæхх! 
1993 азы сусæны мæй, 
Бæрæгъуын 
Зæрдæргъæвд фос 
Академиктæ нæм зокъотау рæзынц. 
Хъодзаты Æхсар 
Сæ зæронд дзаласæр бæхдоны 
Цъæх хæрæг, ефс æмæ хæргæвс - 
Æртæйæ бадтысты тæрхоны, 
Ныр сын сæ суагъæмæ æркæс: 
«Нæ кæвдæс ныронг уыд тæгæрæй - 
Бæрзонд, фæйнæггæрæн, егъау 
Уæд Хъихъо сбыдта ног æхсæрæй 
Æмæ йæ сахуырста сæнтсау. 
Уынут æй ныр... У Хъихъо гени! 
Æмæ дæттæм ын ныр патент, 
Гъестæй, куыд ахуыргонд - стипенди. 
Ныр хонут Хъихъойы «доцент». 
■О'-д^Э&а» 84 

* * * 
Рæхджы сæм ног кæвдæс фæзындзæн, 
Уыдзæн уый ацы хатт фæрвæй. 
Уæд та йæ ног автор ысбийдзæн. 
Сæ фос зæрдæргъæвд у æрдзæй. 
2002 азы майрæмы мæй, 
Дзæуджыхъæу 
Дугъы 
Бацыдтæн дугъы æрæгмæ, 
Раздæр нæ мын уыд фæрæз. 
Кувын фæндаггонты зæдмæ, 
Ууыл æууæндын ма æз. 
Не 'ууæндын бæхæн йæ равгыл, 
Разæй нын хъузæттæ нæй. 
Ноджы ма тæссаг фæндагыл 
Саубарæг рох нæу мæнæй. 
Мæнæ мæ фæндаг фæсаджил, 
Дугъæтты нал ахсы цæст. 
Ме 'фсургъ, æндæрырдæм м' азил, 
Не суыдзæн ме хæс æххæст! 
1988 азы сусæны мæй, 
Дзæуджыхъæу 
Æцæг ирон цагъар нæ уыди 
Пъæззы у сау æлдар - къуымых, 
Ысты йæм кусджытæ цагъары. 
Ныр уыдон радтой йын сæ тых, 
Сæ зонд сын сивырæй лæмары. 

43 
'«ГГ^**^) • 
Цагъар цагъардарæн у гæс, 
Пъæззыйы йе сфæлдисæг хоны. 
Цыфæнды 'мбисæндтæ йын хæсс, 
Цагъар уæйгонд у уый нæ зоны. 
Куырыхон дзырдмæ у къуырма, 
Æлдарыл кады зарæг зары. 
Цагъары цин у 'лдарæн пъа, 
Сымпыр ын йе 'рбадæнмæ дары. 
Æцæг ирон нæ цард уæйгондæй, 
Цомахъ уый равдыста тых, зондæй. 
2010 аз, 
Дзæуджыхъæу 
Нырыккон бодзтæ 
Хæрзконд, амалхъом, хъæлдзæг... 
Æмæ æрыгонæй «разборкæты» фæмард. 
Мардæвæрæн боны раныхасæй 
Цыргъ фæрæттæй уынгæг дуæрттæ сæттынц, 
Сæрбæрзондæй «уæрæх дуæрттыл цæуынц». 
Кæйдæр исыл сæ кæрæдзи цæгъдынц, 
Фыдæлты фарн мæрдты бæсты хæссынц. 
Мæрдвæлдахæй сæ барчъитæ нæрсынц, 
Цытмондагæй æнафонты мæлынц. 
Сæ тæригъæдтæ тæрныхтæй кæсынц, 
Ысфæлдисæджы тæрхонмæ лæсынц. 
1999 аз, 
Дзæуджыхъæу 
о<ОГЗ** 86 ые^^а 

Дыууæ стуры 
Сикъойыл сæрвæты иубон 
Хъæлдзæгæй фембæлди богъ. 
«Байрай, о ме 'фсымæр Сикъо! 
Хиуæтты райдыдтай рох?» 
«Бирæгъ дын хион, æфсымæр! 
Пыхсы ныккæла дæ рондз! 
Родтæмдзог, фосы цыфыддæр - 
Чи никуы федта æфсондз». 
«'Фсондз хæссын кадджын куы уаид, 
Уæд æй æмпъухид æлдар. 
Стаей уæд дæумæ дæр нæ хауид, 
Уый дæм нæ раттид йæ бар! 
Стаей, мæ хур, чи тъыссы 'фсондзы 
Барвæндæй йе 'фхæлд бæрзæй, 
Ахæм та зондджын, йе номдзыд 
Никуы уыдис æмæ нæй». 
Чи сæ уыд раст? У зын зæгъæн, 
Удæн хъысмæт вæййы 'лдар. 
Хорз, кæд хъысмæты фыдæнæн 
Разынд дæм зонд æмæ 'хсар. 
1999 аз, 
Дзæуджыхъæу 
Моллойы хæрæг 
Фыд йæ фыртæй иу афтечы 
Хицауæн дзырдта: 
«Аныхъуырдта фондз капеччы... 
Исты хос...» - куырдта. 
~^Г^» 87 |дагГ^О- 

Уый та фыдæн афтæ дзырдта: 
«Нæу æхца тæссаг - 
Иры 'хцатæ аныхъуырдта 
Иу нæхи хъæуккаг. 
Сты йæ хуылфы уыцы 'хцатæ - 
Фондз азы цæры. 
Уырдыгæй сæ гуцъулагай 
Ласы 'мае хæры». 
'Вдадзы хос у рисæн, мастæн 
Цардæй ист дæнцæг. 
Фыд æм дзуры худгæмхасæн: 
«Моллойы хæрæг». 
2000 азы цыппурсы мæй, 
Дзæуджыхъæу 
Дзæгъæл куыдз 
Уынджы къаннæг куыдз фæлладæй 
Смуды цæуджытæм хæстæг. 
Чи йæ асхойы йæ къахæй, 
Чи йæм фелвасы лæдзæг. 
Куыдз, æвæццæгæн, ныдздзæгъæл, 
Ныр йæ дарæг у йæ мæт. 
Йе сылæй фæци фыдæнхъæл, 
Фындз та нал æмбуды фæд. 
Рохстæй балæууыд мæ цуры, 
Дымæг сагæхты тъыстæй. 
Йе 'ппæт бакастæй мын дзуры: 
«Рис мæ ма бауадз рæстæй!» 
-&4§^=* 88 ^%-^>о 

Æз æрæвæрдтон ын холлаг, 
Уый йæм бакасти æрмæст 
Æмæ адардта йæ фæндаг, 
Фындз кæйдæр фæдыл фæхæст. 
Зоны, 'вæццæгæн, куыдз дæр ма - 
Цард айдагъ исбонæй нæу. 
Лæг, мæгуыр дæ бон! - «мæнæн уа» 
Уæд цæмæн аууилы дæу? 
1988 азы æртхъирæны мæй, 
Дзæуджыхъæу 
Фыццаг уарзт 
Фыццаг уарзт - арандзал, нæрæмон, 
Æгæрон - йæ хъомыс, йæ ми. 
О, ма зæгъ, мæ риуы йæ 'мбæхсон, 
Ысдардзæн хъæргæнгæ йæхи. 
Кæд уымæн нæ уынджы фыццагау 
Æнæфыст бырутæ ыстæм. 
Ам иу номмæ иннæйы бафтау 
«Уый уарзондзинад у» - кæсæм. 
Тæхуды, мæнæн ма куы фестид 
Дыккаг хатт «хынцинаг» мæ уарзт. 
Фæсмойнаг кæддæрау кæй не сты 
Мæ базмæлд, мæ митæ, мæ каст. 
Æндæра, ныффыссин уæ сисыл: 
«Дæу уарзын, мæ уалдзæг, мæ цин». 
Æмæ та кæркуасæнтæм тигъыл 
Дæ рацыдмæ 'нхъæлмæ кæсин. 
1978 аз, 
Горький 
-О^Г^* 89 

Цы мын дзырдта Донбеттыр 
Фурды Уадæхсин куы уыгъта, 
'Хситгæнгæ, хъæрзгæ. 
Уылæн былмæ-иу нынтъыхта, 
Сатæг фæлм хæсгæ. 
Бадтæн фурды был фæлладæй, 
Зæрæхсид куы тад, 
Уæд мае рæсæнмæ уæларвæй 
Зæдау лæг æртахт. 
'Рбадти зæдæнгæс мæ цуры, 
Даргъбоцъо - зæронд. 
«Базыдтон æз дæу - лæг дзуры, - 
Дардбæстаг - бæлццон. 
Зæгъ, гормон, цы тых дæ 'рхаста 
А бæстæм, ирон?» 
Загътон æз, мæ зонд цы карста, 
Зæрондæн уæндон: 
«Мæн хъæуы нæ раг ирæтты 
Базонын хуыздæр. - 
Ацы фурды былгæрæтты 
Цардысты кæддæр». 
Хорз лæг, ракæн, зæгъын, исты 
Амы хабæрттæй. 
Йе кæцы мæ 'фтауа дисы 
Рагон таурæгътæй. 
'Ртылд кæркуасæнты къæлæт мæй 
Фурды былмæ 'ввахс. 

Лæг гъеуæд фæлмæн хъæлæсæй 
Райдыдта ныхас: 
«Рагон таурæгътæ нæ хæссынц 
Сымах фæлтæрæн фарн. 
Ногтæ та лæгæн нæ дæттынц 
Удæнцой йе хъарм. 
Амы таурæгътæ сты 'нкъардæн, 
Фурды равг - фыддæр. 
Айс мæ хъуыдытæ дæ фарстæн, 
Зонай сæ ды дæр. 
Федтон мингай удты марой - 
'Вдисæн сын уыдтæн. 
Уыдон ам адзал ыссардтой 
М ' арф фурды мæнæн. 
Уыдонимæ уе стыр хъайтар - 
Сахъ цагъар Цомахъ. 
Ууыл ам йæ дуне батар - 
Амардта йæ знаг. 
Ноджы, иу бæллæх - цыфыддæр, 
Зæрдæйыл лæууы. 
Уæртæ, байхъус-ма... гъеныр дæр 
Уылæн ыл кæуы. 
Уыцы бæллæхыл ныр азтæй 
Сæххæсти сæдæ, 
Ирæй дзыллæты куы ластой 
Хуссармæ кæугæ. 
•&<@ГЗ** 91 га^^о- 

Æз мæнгард ныхас нæ кæнын, 
Акъуыр мын мæ сæр. 
Иры сабитæн сæ кæуын 
Хъуысы мæм ныр дæр... 
Рынзæд сæ йæ быны скодта, 
Стонг дæр сыл фæтых. 
Тæвд низ уыдон бонгай хордта, 
Раст цыма мæтых. 
Æз ныгæдтон сын сæ мæрдтæ 
Бирæгæйттæй ам. 
Кæд Хуыцау уыди ирæттæм 
Истæуыл хæрам? 
Сайд ныййарджытæн сæ хъарæг 
Дардмæ ласта нау... 
Уæд нæ йæ хъуыста сæ раттæг 
Стыр Аллах - Хуыцау? 
Уыдон Турчы бæстæм тардтой 
«Цардхæссæг» тыхтæ. 
Адджын цардæй та сæ сайдтой 
Се 'лдæртты дзыхтæ». 
Лæг ныууылæфыд зæмбыдау 
Бамынæг йæ дзырд. 
Цæссыг урс-урсид фæрдыгау 
Боцъомæ æртылд. 
«Ир мын тугхæстæг у рагæй, 
Скæнæгæн та - 'взæрст. 
Уыд цытджын æгъдауæй, кадæй - 
Алцæмæй æххæст. 
■ о<»Г!^» 92 еаае^д?*<> 

Ныр, хъуынтъыз дуджы æнкъаргæ, 
Фидæнæй тæрсы. 
Сау тых ын йæ удварн маргæ 
Фаджысмæ мæрзы. 
Уый нæ фесæфдзæн гæвзгæйæ, 
Хæсты/йе рынæй... 
Ир сæфдзæн кæйдæр фæзмгæйæ, 
Мид соны фыдæй». 
Сыстад, загъта ма фæстагмæ: 
«Нал мын и рæстæг... 
Ирæн кувдзынæн Хуыцаумæ, 
Бамбардзæн, хъæлæкк». 
Лæг хæрзбон мын загъта 'рхуымæй, 
Стæй фæци цыдæр. 
Гъеуæд тынгдæр раихъуыст фурдæй 
Уадæхсины хъæр. 
1992 азы сусæны мæй, 
Дзæуджыхъæу 
Æцæг уарзт 
Нæма у уарзт, кæд загътай «уарзын», 
Гæппытæ 'ртæ дæр не сты дугъ. 
Уый уарзтæн у æрмæст йæ хъазын, 
Ныхас æцæг нæ вæййы 'дзух. 
Ды дæр фыццаг æмбæлды батæй, 
Мыййаг, кæд уарзтæнхъæл фæдæ? 
Цы нæ кæны лæг монцты артæй, 
Уæлдайдæр, кæд тæндзæсгом дæ. 

Фæлварæн у фыццаг æхцонад, 
Кæнæ та дæлимонты 'лгъыст. 
Уарзт цардæн у йæ сæйраг зонад, 
Æрмæст ын нæй закъонтæ фыст. 
Æнгæстæ сты æцæг уарзт, уалдзæг - 
Хуымафон нæу кæд не стæфст зæхх. 
Йæ хорыл бацауæрды тауæг - 
Хатт уары сусæны дæр зæгъ. 
Æцæг уарзт - зæрдæтæн сæ пиллон, 
Кæцыйæн нал фæбыхсы риу. 
Дыууæ уды ысвæййынц хицон, 
Сæ цин, сæ хъынцъымтæ та - иу. 
1997 азы хурхæтæны мæй, 
Дзæуджыхъæу 
Дзауаг Д. У.-мæ 
Бæгуы сты тæмæссаг 
Дæ зард æмæ хъазт. 
Дæ равг та - бæдæйнаг, 
Нæ йæм хъары мает. 
Кæмæн нæу йæ зæрдæ 
Нæ тар дуджы рыст, 
Даллæ 'мæ уæрæйдæ 
Ай-гъай у йæ куыст. 
Дæ равгыл, дæ митыл 
Нæ кæнин æз дис, 
Куы мæ уырнид: фидæн 
Нæ фæдонтæн ис. 
■о^а&4 94 

Уæд кафин, уæд зарин 
Æз абон хъæрæй. 
Нæ фæлтæр куы 'мбарид, 
Цы сафæм, сæрæй. 
2007 азы æртхъирæны мæй, 
Дзæуджыхъæу 
Куыд уыди, 
цы уыди мæ мад 
Уый иухатт мæ фыны ыссардта, 
Йæ ныхасæй райхъуыст мæ ном: 
«Мæ хъæбул, куыд лæг дæ?» - мын загъта, 
Уый райдзастæй каст мæм æргом. 
Мæ сæрыл йæ хъарм къухтæ 'рхаста. 
Фын алыгъд, мæ фæрссаг та - гом. 
Æхсæв мæм мæ фыны ысдзырдта, 
Уыд хъæлдзæг йæ базмæлд, йæ равг. 
Уæлæуыл уый сурниз куы сырдта, 
Тæхгæ зæдау басгуыхт йæ уаг. 
Дæс азы нæ дзыллæ фæхызта, 
Кæд нæ уыд Иры дзыллон маг. 
Нæ мад мын мæрддзæгтæ фæхуыдта, 
Мæлæт уæд мæ дæлфæдтæм бадт. 
Æрвылбон Хуыцаумæ фæкуывта, 
Мæрдадзау йæ цæссыг нæ тад. 
Мæ низтæ дæс азы фæсырдта, 
Уæларвон зæдтæй уыд мæ мад. 
4&§^** 95 гæ^>о 

Йæ сау куыст зынаргъ уыд, фæразон... 
Дæс гуырды уыдысты йæ бар. 
Ирон мад кæд нæ уыд куыстуарзон, 
Уыд разагъды номдзыд хæлар. 
* * * 
Мæ бæстон, æппæлой мæ ма хон, 
Æз хурбон нæ фæхонын тар. 
2003 аз, 
Дзæуджыхъæу 
102-æм сонет 
Шекспирæй 
Мæ фæлмæн уарзты - къаддæр буц ныхæстæ - 
Нæ йæ 'вдисын ныр алкæйы цæстмæ. 
Сæудæджераг йæ æнкъарæнты хæрзтæ, 
Йæ уд бæгъгъæттæй чи дары лæгмæ. 
Мæ зард-иу дын салам дæттæгау хъардтон, 
Æвзонг куы уыдис уалдзæгау нæ уарзт. 
Зæллангæй зары булæмæргъ къуырттафон, 
Сæрд та йæ удæвдз бамыр вæййы 'васт. 
Сæрд æхсæвы нæ ныууадзы æварнæй - 
Æдзæм дзы 'рцæры зарджыты бæсты. 
Æнæрынцайгæ удæвдзæджы цагъдæй 
Зæрдæцъæх вæййæм - н' ахады цæсты. 
Ныр булæмæргъау бахъус дæн æз дæр - 
Мæ зард фæци, нæ мæ хауы мыр дæр. 
1999 азы кæрдæгхæссæны мæй, 
Дзæуджыхъæу 
-О^З&а» 96 >^Ёг^О 

^^ 
Хъæдгæроны скъоладзауты зарæг 
Мæнæ и не скъола - рухсмæ фæндаджы дзуар, 
Зонындзинæдты найфат. 
Махæн уый бакодта диссæгтæм арвы дуар, 
Сæндзæрста зæрдæты арт. 
Базард: 
Зонады кадджын бæрзæндтæм 
Асинтæ 'вæрæг æрмадз. 
Номдзыд, æхсарджын фæлтæртæн 
Сахъгуырдты 'хсидæн куырдадз. 
Ахуыры карз æгъдау 'фсармы нæ бахсыста, 
Царды нæ скодта ныфсхаст. 
Фарнхæссæг зарæгау дард азтæй хъуысы та 
'Н ахуыргæнæджы ныхас. 
Базард. 
Абон та дзæнгæрæг, кæстæр, дæумæ сиды, 
Фарны хæдзар дын у гом! 
Уым ис дæ хæрзгæнæг, стыр æмæ уаз цины - 
Ахуыргæнæг у йæ ном! 
Базард. 
Ныфс 
Хъысмæт мæ хъоргъæй-хъоргъмæ 'ппары, 
Уым тары удхарæй мæлын. 
Мæ зонд ма иу хъуыды æнкъары - 
Зæххон цард у æрмæстдæр фын. 

Мæлæт мае фыдфынтæ фæсурдзæн, 
Æмæ мыл ракаесдзæни хур. 
Уым, уым фæллад риуæй æртулдзæн 
Налат хъысмæты ауыгъд дур. 
1999 аз, 
Дзæуджыхъæу 
Фыдниз 
Дæ талæнты, ме 'рдхорд, цы емынæ ис? 
Цæуыл у дæ сагъзес, цæмæй у дæ рис? 
Дæ равгыл куы ныббадт æрхæндæг? 
Ныр цалдæр æнусы куы кæныс фæдис... 
Зæгъ-ма мын рæстдзинад дæхæдæг. 
Куыд нæ кэенай, гормон, мæ уавæрыл дис? 
Мæ хъæбулты туджы ныффидар и низ - 
Дыууæрдæм цæсгæмттæ сыл разад. 
Йæ номхæссæг низæн та Янус уыдис, 
Æвирхъау фыдцъылызæй амард... 
2005 аз, 
Дзæуджыхъæу 
Æрæгвæззæг 
Зымæг йæ тыхтæ фæлвары- 
Мигъы пырд коммæ хæссы. 
Хъæд цыма талатæ ары - 
Дымгæйы 'хситмае хъæрзы. 
Хъарм бонтæ фесты ныр хаехтыл. 
Урс кæрцы зымæг хуыссы. 
-о^Т^* 98 |вяаЁ2?{&чэ 

Ирдгæ нæм рудзгуыты æвгтыл 
Хидæй салæмттæ фыссы. 
Дыргъдоны, уæртæ дзæгъындзæг 
Смета, сæлхæрау, хъæрахст, 
Раст цыма хъавы зæгъынмæ: 
Цард у æнæсцух къæрцхъазт. 
Таджы былахуырст мыртгæтæ, 
Хъазты чызджытау лæууынц. 
Хъил-хуыскъ бæлæстыл дымгæтæ 
Дала фæндыртæй цæгъдынц. 
Алафон не стыр ныййарæг - 
Æрдз у тæмæстæм рæдау. 
Ацы алæмæты зарæг 
Диссаг, нæ нын кæны 'вгъау 
2001 азы Джеоргуыбайы мæй, 
Уæллагком 
Мæмад 
Кæимæ дæ сбаргæ, ныййарæг, 
Мыййаг кæд сæрызæд дæ 'рмæст? 
Нæу рох мæ дæ авдæны зарæг, 
Уыди уый фыдæлты фæдзæхст. 
У рухс бæсты дзæнæты бадæг, 
Уындзæн дæ мыггагмæ мæ цæст. 
Æдзухдæр æз мысын, куыд куыстай, 
Нæ пецы æфсæндых куырдау 
Дæсæй нын æрчъитæ куыд хуыдтай, 
Дæ уд нын нæ кодтай æвгъау. 
Æфсарм нын уроктау куы дзырдтай, 

Æгъдау та - фыдæлты куывдау. 
Тæхуды, нæ дзыллæ-сылыстæг 
Куы уаид дæ хуызæн, зæдау. 
Æвзарид сæ къайæн цытджын лæг, 
Бæттид сын сæ амонд æгъдау. 
1999 азы тъæнджы мæй, 
Хъæдгæрон 
Æргом ныхас 
Цæмæн мын ахастай мæ зæрдæ, 
Мæ уарзт куы фæцыдæр фынау 
Кæд дын ысчындæуыд кæлæнтæ, 
Мæн та кæд ралгъыста Хуыцау? 
Æндæра 'хцонад мын куы хастай 
Æхсидгæ монцтимæ лæвар. 
Кæд мæ æцæг дæ зæрдæ н' аиста, 
Уæд мæм цæмæн радтай дæ бар? 
Цæмæн-иу бахудтæ дæ мидбыл 
Дæ русы мадуарзæг дзыхъхъæй? 
Мæнæн-иу кафыди дæ синтыл 
Дæ даргъ зæлдаг дзыкку быдæй. 
Дæ адджын 'взонг былтæн сæ хъармæй 
Æз тахтæн уарийау хæрдмæ. 
Ыстæй куы 'ртахтæн æз уæларвæй, 
Уæд мæй дæр нал разынд мæнмæ. 
Мæхи æз аххосджындæр хонын - 
Мæ уарзт уыд гоби 'мæ хъæрæу 

Йæ сæйраг хатдзæг дæр ын зонын - 
Æцæг уарзт хъулæй хъазт кæй нæу. 
1992 азы тæргæйтты мæй, 
Дзывгъис 
Мæ мады мысгæйæ 
Уыдис дæ цардуалдзæг къæвдаджын, 
Дæ сæрд - æнтæф æмæ æнуд. 
Нæ уыд дæ фæззæг дæр бæркадджын, 
Зымæг та царды цин кæд уыд? 
Дæ уаргъ фæстаг бонмæ фæхастай, 
Нæ уыдтæ сау дуджы æвыд. 
Гадзрахат, хахуырæн нæ барстай. 
Нæ фæдæ арфæгонд, рæвдыд. 
Дæ хъуыды зонæдтæй нæ фегæр - 
Ликбезы иунæг аз фæдæ. 
Уæддæр ды - Сем кæнæ профессор - 
Дыууæйæ кæцыдæр ысдæ. 
Фæдæ каст царды академи, 
Нæ дын радта, æцæг, диплом. 
Лæвæрдта 'нæвгъауæй «стипенди», 
Хъазуат, фыдæбæттæ - йæ ном. 
Дæ цардау сау къæйдур - дæ цырт дæр... 
Нæу бонджын де сфæлдыст бындар. 
Нæ дуг фæцъаммардæр, фæфыддæр, 
Æмæ нын не 'дзæллаг ныббар! 
1988 азы рухæны мæй, 
Хъæдгæрон 

Æцæгæлон дуг 
О мае Ир, демæ æз аргъуыд дæн, 
Бамбардзынæ мае ды раст, 
Иу уыд нæ цин æмæ мает. 
Хæсты уæззау тохы райгуырдтæн, 
Низтæ 'мæ стонгæй куыдтон, 
Фидæн та рухсæй уыдтон. 
О, фæлæ ног дугмæ бафтыдтæн, - 
Фидæн дзы разынд мæрдон. 
Ног дуг нæ хоны ныр тæссæртты, 
Фæндæгтыл рухсы тæпп нæй, 
Ласæм уæзæгтæ сыфцæй. 
Ног тых нæ 'вгæны йæ уæрдæтты, 
Ласы нæ «нæй»-ы бæстæм. 
Дин дæр нæ дзуры, кæдæм?.. 
Ног тыхтæ сайынц нæ кæстæрты, 
Мах, дам, уын амонд хæссæм. 
Курæм дæ, Иры ныфс Уастырджи, 
Бамбар нæ сагъæс, нæ мает, 
Фесæфдзæн Ирæн йæ фæд. 
Сау тыхты 'рдонг æм æрбахылди... 
Курæм дæ, дар нæм дæ цæст! 
Систæм Дæуыл ныр фæдзæхст. 
Уирагдуртæ та ныл атылди, 
Ног дуджы фидæн у 'мбæхст. 
2010 аз, 
Бæтæхъойыхъæу 
оС^8* 102 >ааег»0 

Пакъуындзæ 
Иры дзыллæйæ æнаххосæй 
националисты гаккимæ 
ахæстæтты кæй фæмардæуыд, 
уыдоны рухс нæмттæ дзы арын. 
Рухс дуне - сæ бадæн! 
Уый у мæлæтхæссæг Пакъуындзæ, 
Æвирхъау тасуадзæг быдыргъ. 
Сырдта нæ сæрсæфæны рындзмæ, 
Сырх ахуырст - йе ссыртæ, йæ дзых. 
Æртахт-иу сау базыртæ тилгæ, 
Æдзух лæгхъалон æй хъуыди. 
Æхсæв хæдзари-хæдзар зилгæ, 
Балсæджы згъæрцалхау тылди. 
Уыдис Пакъуындзæйæн йæ цæсты 
Сындзау нæ рагфыдæлты кад. 
Æмæ историйæн йæ фæрстыл 
Ирæттæн нал баззад бынат. 
Æрцæуæг æлдæрттæ æфсæстæй 
Хуыдтой ирон лæджы хъæддаг. 
Фыдгул та быдыргъы æндæргæй 
Йæхицæн арæзта фæндаг. 
Æмпылди Иры фарн йæ хъузджы, 
Ирон дзырд æвзагыл нындзыг. 
Кæмæн уыд нарты 'хсар йæ туджы, 
Йæхимæ касти уый мæлдзыг. 
^4^^103*^^ 

Ныр дæр йæ бархъомыс ныл дары, 
Ыстæм дзы тарст æмæ æфсырд, 
Йæ «лæггæдтæ» нын тынгдæр хъары, 
Кæны йæ кæнон æмæ дзырд. 
1999 азы тъæнджы мæй, 
Дзæуджыхъæу 
Гæндил 
Авдæны зарæг 
Уæлæ гæндил æрхилы, 
Йæ базыртæ куы тилы. 
- Гæндил-Гæндил-Гæндилæг, 
Кæцырдæм дæ ды хилæг? 
Дæ гæккытыл цы дарыс? 
Дæ гуккыты цы давыс? 
- Мæ гæккытыл - галатæ, 
- Мæ гуккыты - гагатæ. 
Гуысси афон - гагитæн, 
Уæркотæ 'мæ бабитæн. 
Гагатæ сын ратдзынæн, 
Зарджытæ сын зардзынæн, 
Сæ дзæццытæ ахгæной, 
Лолотæ дæр акæной. - 
Уæртæ гæндил æрхылди, 
Йемæ фын дæр фæзынди. 
1981 аз, 
Наманган 
104 ЕзйЁГд^О- 

Монцтыл зæрдæ тахт... 
Сусæны мыл арф комы 
Хъарм къæвда цыди, 
Раст цыма та цаддоны 
Надтам мах нæхи. 
Уды 'хцонад хъарм дæттæй 
Рустыл сæрæй тагъд, 
Раст цыма дæ бавнæлдæй 
Монцтыл зæрдæ тахт. 
Раирд, къæвда банцади, 
Цинæй худти арв, 
Зæрдæйы та баззади 
Д' адджын былты хъарм. 
Хъусты змæлыд илæлæй, 
Риуы стынг къæрцхъазт... 
«Гъей, цы худые иунæгæй», - 
Айхъуыстон æваст. 
Фестъæлфтæн мæ тæлмæнтæй, 
Зæхмæ 'рхызт мæ уд, - 
Хосдзау лæг æд цæвæгæй 
Комкоммæ лæууыд. 
Ох, чызгай, дæ уацарæй 
Худинаг кæнын. 
Хъал уæвгæйæ, д' азарæй 
Бонæн фын уынын. 
1961 азы кæфты мæй 
■о^^Г^ь* 105 

Цъæхбазыр хъæу 
Зарæг 
О зæдбадæн - мæ Хъæдгæрон, 
Нæ дыл бады дæ ном. 
Зæгъ-ма, мæ хур, куыд дæ хонон - 
Тæмæссаг йе Нæртон? 
Рæсугъд хъæутæ зæххы цъарыл 
Ис тынг бирæ æрдзæй. 
Фæлæ мæ цин - мæ цъæх базыр, 
Дæуæн æмбал дзы нæй! 
Бон цъитирагъ бæрзонд хæхтæ 
Æрвитынц дын салам. 
'Хсæв д' алыварс тæлтæг дæттæ 
Дæуæн фæзарынц ам. 
Дæ ис, дæ ныфс - дæ сахъгуырдтæ, 
Дæ сылыстæг - зæдтæ. 
Уæзданадимæ аргъуыд дæ. 
Цыты куырдадз фæдæ. 
Нæртон æфсин Сатанайау 
Бæркадкъухæй мын рæз! 
Фыдæлты фарн, тырысайау 
Æнусты сæрты хæсс! 
2005 аз, 
Хъæдгæрон 

Скъолайы 1952 азы рауагъдонты зарæг 
Арын дзыме 'мкъласонты - 
40-æм æвирхъау азты, хæсты сабиты ном. 
Байрай, о не скъола - рухстауæг, зæдбадæн - 
Зонындзинæдты найфат! 
Скодтай фæндæгтæ нын йе 'рфытæн зонадæн, 
Зæрдæтæн цинхæссæг арт. 
О, фæлæ карз хæст нæ сабитæй бадомдта, 
Бабыхстам сау куысты стонг. 
Исдуг нæ уаз бæстæ ног цардмæ ракодта, 
Не скъола басгуыхт та ног. 
Скъола нын карз æгъдау 'фсармимæ бахсыста, 
Цардмæ нæ скодта ныфсхаст. 
Фарнхæссæг зарæгау дард азтæй райхъуыст та 
Н' ахуыргæнæджы ныхас. 
Цæй-ма, æвзонг гуырдтау иухаттау азарæм 
Рауагъды боныл хъæрæй. 
Н' ахуыргæнджытæн та цины куывд саразæм 
Не Стыр Хуыцауы фæндæй. 
2002 азы хурхæтæны мæй, 
Хъæдгæрон 
Даргъ фын 
- О Æна, зæрдæ та агайы 
Ацы 'хсæв диссаджы фын. 
Армæй мыл цин кæнын райдайы 
Уæртæ нæ сыхаг - Бæппын. 
107 

- Баив дæ хъæццул тæнæгдæрæй, 
Æнтæфæй тыхсыс æрмæст. 
Ма дзур дæ фынтæ æгæр хъæрæй. 
Ахуысс, мæ хъæбул, мæ цæст. 
- Мæнæ та ногæй æрбауади, 
Цинтæ нæ мын кæны 'вгъау. 
Маргъау мыл базыртæ разади, 
Арвмæ фæтæхын, мæлхъау. 
- Згъорынæй риссынц дæ гæккытæ, 
Маргъау ды уымæн тæхыс. 
Ахгæн, мæ фæрдыг, дæ дзæццытæ, 
Даргъ ма у æхсæв, æрхуысс. 
- Оххай, мæ хъару мын асаста, 
Ахæм æмбисонд ма уа! 
Айдагъ хæдоны мæ ахаста 
Цадмæ Бæппыны æрра. 
- Дзагвæздæр ауадз дæ пакъуы баз, 
Хурсыгъдæй де уæнг хъæрзы. 
Гормон, дæ даргъ фынæн бафæраз - 
Кæд дын, мыййаг, нæу пъæззы. 
- Базон-ма, фыны цы амоны, 
Доны был адджын хъæбыс? 
- Алы бон ленк кæныс цаддоны, 
Уымæн æй фыны уыныс. 
- Ацы фæстаг фын нæ базыдтай, 
Ма дын уæд ме 'ргом дзырд мает - 
Абон мæ доны был басыгъта 
Уæртæ Бæппынæн йæ уарзт. 
1961 аз, Хъæдгæрон 

О ме 'намонд дзыллæ... 
Ард, бецау, цы сфæлдисæгæй хордтай, 
Равзаргæ кæмæн уыдтæ кæддæр - 
Сонт митæй фыдæнхъæл æй фæкодтай, 
'Взары ныр дæ тæригъæд дæ сæр. 
Абон кувыс дæлимонтæм, зинтæм, 
Бахаудтай дæ фыдгултæм лæсчъы. 
Нал дæ иу - хæлын хъузджы дæ дихтæ, 
Къабазгай дæ удхæссæг хæссы. 
Де 'лдæрттæ сæ гуылты бын æндзарынц, 
Кусæг лæг йæ фидæнæй тæрсы. 
Кардзыдтæ арахъæфсæстæй зарынц, 
Ног фæлтæр та судзинтыл хъæрзы. 
Уæртæ дын дæ дыдзæсгом хъæбултæ 
Ерысæй цæстмæмитæ кæнынц. 
'Хца сын дары сахсæны сæ удтæ, 
Й' азарæй кæрæдзийы цæгъдынц. 
Иугæнæг дын чи уыди йæ фарнæй, 
Абон уый тыхудисæн кæны. 
Де 'взæр уæртæ, бонджын бодзты барæй, 
Хуыздæрты лæгбазармæ тæры. 
Сæрсæфæнмæ скъæфы дæ æрра бæх, 
Радтай йæм рæстæнхъæлæй дæ бар; 
О гормон, дæ рухс къонамæ раздæх, 
Ног фæндаг фыды фарнæй ыссар! 
О^ГГЭ^* Ю9 гй5*гæ)>> 

Ме 'ууæнкджын хæлармæ 
Уирæгтæ нæ рагæй сайдтой, 
Фарн сымахæн, дам, хæссæм. 
Ноджы хинхæссæг дин хъардтои, 
Мах, дам, уе 'фсымæртæ стæм. 
О, фæлæ нæм кæрдтæ даудтой. 
Апхадз хæдзæрттæ куы сыгъта, 
Ферох, гормон, уый дæуæй. 
Мæгуыр адæмы ыстыгъта 
Стонг цъæхбирæгъау зыдæй, 
Иры дард Сыбырмæ 'рвыста. 
Ферох дæ, куыд сыгътой Хъобан, 
Ноджы ма Чъыреба, Дзау 
Сси нæ зæхх нæхицæн хъоргъау, 
Хæхтæ Ирыл дардтой сау, 
Ды æууæндыдтæ сыл рохау. 
Ныхы мастхæссæг æрра у, 
Хатт та - рохгæнаг фыддæр. 
Ма зæгъ, уыцы тар дуг нал у, 
Зонд фыдфынæй у ныр дæр. 
2011 азы рухæны мæй, 
Дзæуджыхъæу 
Нырыккон профессор Хæппи 
Хæппийыл цауды ном нæ бадти, - 
Йæ хъал фыд хицау уыд кæмдæр. 
Нозт уарзта, чингуытæ нæ касти, 
Нæ хъуыста адæмæн сæ хъæр. 

Уыди йæ удхæссæг та скъола, 
Фæцыдæр фæндзæмты йæ фу. 
Йæ хъал фыд ын диплом ыскодта, 
Æмæ ныр «ахуыргонд» лæг у. 
Ысхæцыд буц Хæппи йæхиуыл - 
Лæгмæ - зынæрвæссон йæ каст. 
Зæринæй ставд рæхыс йæ риуыл 
Налхъуыт-налмас кулоныл бает. 
Хæппи йæхи хуыдта профессор, 
Цæмæй уа зондджыныл нымад. 
Ысси уæд хъалонты инспектор - 
Æрцахста 'хцаджын ран бынат. 
Æхца та райдыдта ыесивын, 
Хынцта йæ хицæутты æдзух. 
Тæссармæ райдыдта уæд сирын - 
Сыхагæн нал иста йæ къух. 
Уый катер алхæдта æндæраз, 
Ныр та - хæдтæхæг æмæ «Форд». 
Галуан та самадта æд гараж, 
Мармæрæй - урс-урсид æмбонд. 
Уый фарон доллæрты милуанæй 
Æрбадт министыры фæсарц. 
Йæ чыесæ айвæзти гæртамæй, 
Йæ усæн хобби сси йæ балц. 
Хæппи æртæ мæйы йæ «шефæн» 
Лæгъстæмæ н' аныхта йæ къух. 
Дæлимон аселф кодта се 'хсæн... 
Хæппи йæ бынатæй ысцух. 
111 »тяДЁг$>о 

Йæ хæстæг бацыди Хæппимæ, 
Уæд ма йæ тæхæн уыд бæрзонд, 
Æмæ йын загъта: «Кæс дæхимæ, 
Дæ исы батар и дæ зонд. 
Æхца куы сси дæ дзæцц, дæ сагъæс, 
Æви дын бадарди кæндыс? 
Дæ цæст дæ уавæрыл-ма ахæсс. 
Кæрдо цъæх арсимæ цæгъдыс!» 
Хъæддагæн диссæгтæ куы дзурай, 
Уæддæр йæ кæнонтæ кæны. 
Кæрæф куы нал фæзыны исæй, 
Уæддæр «мæнæн уа»-мæ тырньь 
Ныр ыл йæ тæригъæд æрхæцыд - 
Хъæбæр уырындыхъхъыл хуыссы. 
Йæ хъысмæт ахæстонмæ 'рæфтыд. 
Йæ ус хæринаг ын хæссы. 
«Ныууæй кæн хæдзар, дачæ, саунæ!» - 
Ызнон йæ хъал усæй куырдта. 
«Ыскæн мын куывд, фæкув Хуыцаумæ, 
Гæртамыл ма ауæрд!» - дзырдта. 
Гæртам, гæртам! - нæ дуджы талæу! 
Ды цалæй сарæзтай сырдтæ! 
Æцæг ирон лæг! Иуварс алæуу - 
Дæ фарсмæ - тархъæды хуытæ. 
Уæууæй, ныр цас нæм и Хæппитæ, 
Сæ зонд кæмæн æвдæрзы ис, 
Æцæгæлон - сæ туг, сæ митæ - 
Нæ Иры додой æмæ рис. 

Хæппийæн бахгæдтой йæ «фирмæ», 
Ныллæг ын алвыдтой йæ чубб. 
Хуыйы куы бауадзынц кæримæ, 
Уæд ын уый ф' агуры йæ цъупп. 
1981 аз, 
Горький 
Афæдзы буцхаст æхсин 
Зарæг 
Уалдзæг, о дзыллæйы уазæг, 
Æрдзы дзæнæтон рæстæг. 
Минмырон мæргътæн сæ зарæг, 
Удтæн уæлмонцад хæссæг! 
Уалдзæг - хæрзæггурæг æрдзæй, 
Афæдзы буцхаст æхсин, 
Дуне рæсугъд у дæ хæрзтæй - 
Æрдзы аивæдты 'фсин. 
Хистæртæн, фарнхæссæг зæдау, 
Ныфс æмæ цинтæ дæттыс. 
Кæстæртæн - уарзты æнхъæлцау 
Иумæ сæ къæйттæй бæттыс. 
Уарзты цæдис бæттæг зондæй 
Хайджын фæкодтай мæн дæр. 
Уыцы кæлæнгæнæг нозтæй 
Абон дæр зилы мæ сæр. 
-^4^^5^ 113 гае^о 

А зæххыл алы бæстæты 
Дидинæг-гауызтæ тау! 
Дзыллæйы алы фæлтæрты 
Уарзты кæнонтæй рæвдау! 
2004 азы тæргæйтты мæй, 
Дзæуджыхъæу 
Мæ бал 
Мæ балы уидæгтæй ысзади 
Рæсугъд цъæх талатæ бæрзонд. 
Бал цинæй адæймагау ради, 
Ыскодта сын йæ цард нывонд. 
Йæ аууон сатæджы сæ хаста, 
Нæ сыл цыд къабузты бын их. 
Фæззыгон дымгæ сæ нæ саста, 
Уыдис сын балы зæнг фæрсмих. 
Зæронд хуыскъдзæф балыл къуыр-къуырæй 
Ныр мæсчъы хæфсытæ кæуынц. 
Фæлæ йæ талатæ дзыгуырæй 
Кæрæдзи къабазгай нæмынц. 
Ис балау адæймæгтæ - мадау 
Æгæр бытъу-бытъу кæнынц. 
Цард тар у ног фæлтæрæн, балау 
Æрмæст сæ зæрæдтæ кæуынц. 
1999 азы цыппурсы мæй, 
Дзæуджыхъæу 
<*^^** 114 шя&^г&о 

Ривæддоны 
Сæрвæт - ривад, 
Мæсчъы - ривæд, 
Фос цæгъды сынæр. 
Тулдзбын тагæй 
Хъуысы рагæй 
Хъæддзæутты уынæр. 
Цалдæр цæуы 
Сты быцæуы, 
Мехъ кæнынц къæрццæй. 
Дымæг тилы, 
Фæдæг цъиры 
Урс уæрыкк тъæппæй. 
Арвы дари 
Сгары уари, 
Фыййау æм кæсы. 
Фалдæр хæрды, 
Арф цъæх зæлды 
Хъулон куыдз хуыссы. 
Уæрцц фæсусæй 
Уасы мусæй, 
У, цыма, тæргай. 
Æрдз у зарæг, 
Æрдз - нæ дарæг, 
Не стыр мады хай. 
1957 азы мадызæды мæй, 
Хæтæлдон 
ог&Э** П5 ^^^^ 

мусыл 
«Радым-радым!» - хуымон зары, 
Мусыл хор дымгæмæ дары. 
Кæфой кувæгау кæны, 
Мæнæу дымгæйыл кæлы. 
Дымгæ хор уæзæй æнкъары, 
Уæз кæм и, уый мусмæ луары. 
Мусыл сырх мæнæу цырхы, 
Цъæмæл фæсвæдмæ тæхы. 
Мах дæр рæстæг афтæ 'взардзæн, 
Уый джелбеттæн намыс хъардзæн. 
Мусыл хорау у нæ цард, 
Уым хуырымæн нæй бынат. 
1999 азы хуымгæнæны мæй, 
Уæллагком 
Уыцы дуг мысын... 
Цал носы баззад мæ зæрдыл 
Рагуарзты риссаг цæфтæй. 
Уымæн йæ къæдз-мæдз фæндæгтыл 
Сонтау ызгъордтон тæвдæй. 
Схæццæ-иу йемæ дызæрдыг, 
Иумæ мæ хъаудтой рæстæй. 
Цал хатты згъæлди мæ цæссыг 
Ме 'хсидгæ уарзтыл мæстæй. 
Гъе уæддæр мысын зæрондæй 
Уыцы дуг, адджын фынау 

Гъей-джиди, раздах æй ногæй!.. 
Уарзты хуыдымы ныххау. 
1996 азы кæфты мæй, 
Хъæдгæрон 
Тобæгонд 
Зарæг 
Удæвдзы мыртæ кæмæй зæлынц, 
Ууыл мæ зæрдæ сагъуыди. 
Хур æмæ мæй дзы бæргæ кæсынц, 
Фæлæ кæйдæр ус разынди. 
Мæ сусæгæй уарзт фыдбæллæх у - 
Йæ хуыз мæ риуы бацарди. 
Йæ худгæбыл уаз куыд дзæбæх у! - 
Сырхфарс мæздæггаг алтъами. 
Ызнон мæ рæзты куы 'рцæйуади, 
Уæд мæм «дæ бон хорз» бадзырдта. 
Мæнæн та ме 'взаг куы бандзыг и, 
Мæ фындз та уæлдæф нал цъырдта. 
Сæ кæрты 'мбонд, дам, æрдæгбыд у - 
Æз бакæсин æм уырдыгæй. 
Фæлæ йæ мой, дам, сæртæгбын у - 
Æрбахсдзæни мæ рудзынгæй. 
Тæхуды, фест ныр йæ камари, - 
Йæ астæуыл мæ бабæттид, 
Кæнæ йæ рæсугъд дадали - 
Уæд мæ йæ уатмæ бахæссид. 
~<М»г^* 117 гайЕГ^О 

Удæвдзы мыртæ кæмæй зæлынц, 
Ууыл мæ зæрдæ сагъуыди. 
Хур æмæ мæй дзы бæргæ кæсынц... 
Фæлæ кæйдæр ус разынди. 
Уаз ныхас 
Цæмæн дæм бауæндыд дзæгъæлдзых? 
Ныр та дæм бирæгъау кæсы! 
Цæуылнæ бакъуырдтай йæ тæрных, 
Цæмæн ын не скъуырдтай йæ сы?.. 
Ме 'взонг хæлар Цæбиты Сослан 
Ныббар æлгъыст, ныббар æфхæрд - 
Тыхст лæг у расыгау æвронгæй. 
Кæд у дæ мæнгвæдæг æргъæвд, 
Уæд ууыл ма 'рбахæц рæузондæй. 
Дæ хуыздæр хъаугъайы фæмард, 
Æхсидыс, марой дæ æвдæрзы, 
Уæд сонтæй ма фелвас дæ кард - 
Дæ хæйрæг кæрддзæмæй фæлгæсы. 
Фыдгулæй чи райсы йæ хæс 
Нæртон тых - уаз ныхасы фарнæй, 
Вæййы уый не Скæнæджы 'нгæс, 
Йæ зонд, йæ мидæмбæхст æхсарæй. 
Хатыры аккаг нæу æрмæст 
Дæлимон - сау тыхты фæтдзæгъдæг - 
Куыдзау уæд къардиуæй æппæрст 
Йæ бæстæ, й' адæмы уæйгæнæг. 
1989 азы цыппурсымæй, 
Хъæдгæрон 

Цагъардар абырæг таубитæ 
Покорность и низменность души - 
черты рабства. 
Цицерон 
Æгæр мыл ныддаргъ и 
Сæнтдзаеф бæсты цард. 
Мæ фæндаг ныттар и, 
Мæ бæх та - фæллад. 
Хæстон лæг кæд уыди 
Æнæсцух рæстмæ? 
Зæрондæй кæд цыди 
Мæ кары хæстмæ? 
Æд хотых фæцæуин 
Нæ фарнхор сырдтæм. 
Æвгъау сын нæ кæнин 
Мæхи дæр мæрдтæм. 
Тæхуды, куы 'рцæуид 
Иры фарн рæдау 
Гъеуæд нæ нæ хæрид 
Таубиты рæгъау. 
2010 аз, 
Дзæуджыхъæу 
Фæстаг ныстуан 
Æрбахæстæг и удхæссæг - сырд-барæг, 
Æз хъусын ын йæ саулохы гуыртт-гуыртт. 
Мæ фæлмæст уд йæ амæттаг - цæттæ. 
Мæ сæрызæд - мæ сагъæстæ æмбарæг, 
~&>4§^* 119 *йаег§чэ 

Æрцæттæ кæн фæстаг уæлдæфы хъуыртт! 
Æри-ма йæ, дæ хорзæхæй, кæм дæ? 
Салам-иу ратт мæ къаннæг Ирæн - зарæг, 
Æмæ йын зæгъ - æз уарзтон æй куыд фырт... 
2002 азы кæрдæгхæссæны мæй, 
Дзæуджыхъæу 
Цы мын дзырдта мæ сыхаг Г. Д. 
Цы кæнон - нæ кæнын зæронд? 
Цæуы мæм сывæллонау хъазын. 
Æнхъæлдæн, ныггалиу мæ зонд, 
Кæддæрау ма чызджыты уарзын. 
Хъысмæт у мæ низ æмæ сон - 
Æвзонгæй мыл базыртæ 'рсагъта, 
Ныр аиста мæ хъару мæ бон, 
Бæллиц мын цыбæлæн ныууагъта. 
Ныр хъулау мæ хъазы мæ уарзт, 
«Æрæнцай» та не 'мбары рагæй, 
Нæ хаты мæ сагъæс, мæ хъаст. 
О, бахиз мæ, Скæнæг, æгадæй! 
2000 азы тæргæйтты мæй, 
Дзæджыхъæу 
Сагъæс 
Хъуды ком бамынæг уаз номæй, 
Баци йæ фарн та кæйдæр. 
Зарæг ныр нал хъуысы Садонæй, 
Уасы ма сидахъ кæмдæр. 

Хилачъы уазал цъæх дæлтъуртæй 
Дымгæтæй фæнык фæтахт. 
Сынтытæ уасынц йæ сæг къултæй, 
Хæдзæртты рувæстæ 'рцард. 
Хуссар та иууыл у хъарæггаг, 
Скуынæг дзы Иры бындар, 
Махуый нæ хуыздæрты марæггаг 
Уадзæм фыдгулæн лæвар. 
Фесты гæныстон Иры кæмттæ, 
Мæсгуытæ джихæй кæсынц. 
Уæлæ фыдæлтæн сæ уæлмæрдтæй 
Дымгæтæ додой хæссынц. 
Хæйрæджы 'лгъыст нын у 'вæццæгæн: 
«Зæххыл уын ма уæд сæруат!» 
Уымæн кæд арæх ирон лæгæн 
Фесæфы дард ран йæ мард. 
Не скифаг туг дæр нæма стади - 
Зæххыл нæ цæрæм - хæтæм. 
Исчи нæм равдисæд абази... 
Гъеуæд йæ фæстæ тæхæм. 
Искæд æрфæрсдзæн нæ, 'вæццæгæн, 
Фæдон: «Цы фæци мæ зæхх?» 
Додой! Ирæттæ, æрхæццæ нæм... 
Дæлæ, убыхтау бæллæх! 
1992 азы цыппурсы мæй, 
Туалгом 
4*^5*» 121 гайй^о 

Нæ дæн æнаххос... 
Я. Р.-мæ 
Кæддæрау сусæгæй æрцыдтæн 
Зæрондæй уе 'дзæрæг кæртмæ... 
Быхсын мæ уæгъдибар цæссыгтæн, 
Мæ уаг дæр нал хатын рæстмæ. 
Дæ сурæт цæстытыл та уайы - 
Æдзæмæй къæсæрыл лæууыс, 
Æви мæ кæд дæлимон сайы, 
Æмæ мæнау кæмдæр кæуыс? 
Цæуылнæ загътай мын: «Цæй лæг дæ?» 
Кæнæ «Цы монцæн хæссыс худ?» 
Æрмæст мын аскъæфтай мæ зæрдæ, 
Мыггагмæ ахастай мæ уд. 
Фæрныг у царды даргъ фæндагыл 
Кæй хæссы рагуарзты уылæн. 
Нæ уарзт уæд уыд сыгъдæджы уагыл, 
Фæрныг та рухс бæсты уыдзæн... 
2006 азы сусæны мæй, 
Дзæуджыхъæу 
Айдæны тæгæлтæ 
Тынг рагæй æз айдæнмæ нæ кастæн, 
Айфыццаг æм фемдзаст дæн куыддæр. 
Уый ысси сæрæвæрæн мæ мастæн - 
Айдæнæй зынд иу зæронд сæлхæр... 
■О^З&а 122 

Бирæгъау мæм тарæрфыгæй касти, 
Къодахсæр, хæрæгнасау гæмæх, 
Гоцъоби-фындз зачъетыл нырраст и, 
Цæсгом иууыл - лалымы хæррæгъ. 
Ме знæгтæй уыд иу чидæр æнгæсæй, 
Рафыхти кæрæдзимæ нæ мает... 
Фелвæстам нæ дзабыртæ æмхæцæй, 
Фехстам сæ кæрæдзиуыл æваст. 
Чи зæгъы: куырыхон вæййынц лæгтæ, 
'Ртиссæдз сыл куы 'рæфсæры йæ уæз. 
Уый фæуидзæд й' айдæны тæгæлтæ, 
Айфыццаг куыд сæ фæуыгътон æз! 
1997 азы тъæнджы мэгй, 
Мæскуы 
Мæ хæлар Заойты Аслæнбеджы 
цыртыл фыст 
Æртæ хæсты номдзыд хъæбатыр, 
Æфсармы тырыса хæссæг. 
Дæ ахает мæнгардмæ - æгъатыр, 
Нæ Ирæн йæ разагъды лæг. 
Дæ рухс ном мыггагмæ цæрдзæни, 
Нæ уæздан, нæ ахуыргæнæг. 
Дæ цардфыст фæзминаг уыдзæни, 
Нæ кувæг, нæ табугæнæг. 
Дзæнæты уаз рухсы - дæ бадæн. 
-Ф^аЕм 123 г^^)чэ 

Урс бæдул 
Тыгъды быдыр басгуыхти нæ фæскъул, 
Туг æрттывта кæрдæгыл пырхæй. 
Урс бæдулæн чи уыдзæн йæ хæзгул, 
Уасджытæ уый иртæстой тыхæй. 
Бæгъдулæджы фæскъулы, сæ фарсмæ 
Урс рæсугъд йæ къабæзтæ ныхта. 
Знæт уасджыты карз мæлæтдзаг «хъазтмæ», 
Хъахъагæнгæ буц бæдул зырхта. 
Уасджытæ йыл цалынмæ хыл кодтой, 
Уалынмæ уый пыхсбынмæ фæраст, 
Уым ын «сахъгуырд» - сыхæгты цъæх гоппой 
Равдыста æцæг уасæджы уарзт. 
1961 аз, 
Кажим 
Нæ хорз хæлармæ 
Бавдæлон а бæстæ цинтæй, 
Байдзаг кæлæн æмæ хинтæй. 
Хъодзаты Æхсар 
Дæ хорзæхæй, мæ уацмыстæм лаз ма хæсс, 
Кæй нæ сæ ис æрхæндæгæн гæрæн, 
Лæмбынæг-ма нæ гыццыл Ирмæ бакæс, 
Мæ утæхсæн кæд банкъарис мæнæн. 
Куыд нæ кæнон хъыг, додой, - æз ирон дæн, 
Фыдæлты фарн кæд табæтыл хуыссы? 
Кæд не 'взаг нын æрхастæуыд нывондæн, 
Кæд хъоргъмæ нæ æбæрæг тых хæссы. 

Фыдæлтæ нæ, æвæццæгæн, æлгъитынц, 
Сæ какола - нæ кæстæртыл бæрæг... 
«Хуыцаумæ кувут!» - чидæртæ ма сидынц, 
Фæлæ кæм ма и раст диныл хæцæг. 
Куыд зарон уæд, цæуыл цæгъда мæ хъисын, 
Фыдæлты "фсарм кæд къæхты бын мæцы. 
Æз уацмыстæ кæйдæр цæстмæ нæ хитын - 
Цыдæр ныфс ма мæ зæрдæйыл хæцы. 
Дæ равгмæ та бæгуы кæнын хæлæг. 
2005 аз, 
Дзæуджыхъæу 
Херыйыл 
Б.Р. мысгæйæ 
Сæры - мысинæгты 'мтъеры, 
'Рцахстон херыйæн йæ барц. 
«Хъинц-хъыррист» - нæ рагон херы 
Арвмæ базыртыл ныййарц. 
Ногæй «æтт!» - дæлæмæ 'рхауы, 
Дымгæ зары нын «къуыс-къуыс». 
Зæнгтыл урс къаба фæйлауы, 
Худгæ мыл хъæддых хæцыс. 
Тает кæрæдзимæ нæ 'лвасы, 
Цин нæ базыртыл хæссы. 
Ног тых рæзгæ уæнгты хъазы, 
Рагуарзт мондæгтыл хъæрзы. 

Хъуыды 'рбаскъуыд - айсæфт херы... 
Риуæн райхъал та йæ рис. 
'Взонгад бацыд та цинелы, 
Уым уый тулгæ-тыхт фæцис. 
Зæрдæ рагуарзтæй нæ бафсæст, 
Не 'рцыд монцты сахсæн хæлд. 
Фæнычы ныххуыссы артдзæст, 
Суг куынæ йыл уа æвæрд. 
1997 азы Джеуæргуыбайы мæй, 
Дзæуджыхъæу 
Иувæрсыг уарзт 
Дзæнгæрæгæй дидинæг æфтауы, 
Хур бæрзондæй райдыдта кæсын, 
'Рмæст йæ тавсæй удмæ тæпп нæ хауы.. 
Иунæгæй мæ ривад гуыр хæссын. 
Иувæрсыг уарзт рухс хъуыдытæ хъауы, 
О, тæмæссаг, иухаттау фæзын! 
Сайы та мæ хуыскъадаг йæхимæ, 
Булæмæргътæ дзурынц уым дæ ном. 
Мæйы зылд куы 'рхæццæ уа Хъæриумæ, 
Тары нын уæд фæндаг уаид гом. 
Мæйдары нæ аскъæфид уæд иумæ 
'Хсидгæ уарзты 'хцонады уæрдон. 
Куывд ныззилин иу бон уæд дæ кадæн, 
Бонвæрнон нын ацаразид фынг. 
Сахъ Æрфæн æрхæссид нын лæварæн 
Алмаси цыкурайы фæрдыг. 
Басгуыхид мæ уды къуск дæ бадæн. 
'Рмæст ма иу хатт баппар та дæ зынг. 
-о'1^аа^ 126 *ае^>о- 

Нæ хъазæн обау 
Байрай! Ам дæ рагъыл 
Рагæй нал уыд лæг, 
Хæрдмæ къахвæндагыл 
Зайы ныр мæнтæг. 
Мусонджы бынаты - 
Дурвæткъуы, тырты. 
Фондз айкыл уым бады 
Мадæл уæрцц къуыртты. 
Нал хъуысы ам рагæй 
Сабитæн сæ зард. 
У бæрæг дæр равгæй - 
Хъæлдзæг нæу дæ цард. 
«Æз, æцæг, уæ фæстæ 
Дæн æрхуым, æнкъард. 
Уымæн кæд мæ фæрстыл 
Дзедыр пыхе æрзад? 
Ног сабиты фæлтæр 
Нал мæм хæссы цин. 
Гæмæх обау уæртæ, 
Адджын ын фæци. 
Азым æм нæ хæссын, 
Бамбар мæ ды раст - 
Дуджы æмæ æрдзы 
Алцыдæр у барст». 
1961 азы кæхцгæиæны къуыри, 
Хъæдгæрон 
~€У#ЗЭЕ* 127 *^Й»>^ 

Фыны 
Фыны цытæ фены лæг, 
Ку' уаиккой царды æцæг, 
Гъеуæд дзы цæр æмæ рай, - 
Арвы чызг баци мæ къай. 
Хуртæ дзы худынц зæдау 
Разынд æм Майрæм рæдау. 
Уæнгтæ - рæсугъд æмæ раст, 
Бонвæрнон арвыл - йæ каст. 
Зилы йæ уындæй мæ сæр, 
Монцтæ мæ хъауынц æгæр. 
Раст цыма дары мын ронг, 
'Нкъарын дзы уарзты ыстонг. 
Исдуг мæм афтæ кæсы, 
Уарзт мæ йæ тæрфмæ хæссы. 
Сæмбæлд мыл райсомы тын, 
Уæууа! - æрбайсæфт мæ фын. 
Фехъал дæн - ралæууыд бон, 
Аззад ма уарзтæй фæсмон. 
1961 азы майрæмы мæй, 
Хъæдгæрон 
Фæсмонгонд тæрхъус 
«Мæн ракур!» - ныхъхъæддых мæм халон, 
Уыдзæн, дам, мыды къус нæ цард. 
Ызнон ын мæ хъуыдытæ загътон - 
Кæй ыстæм кæрæдзимæ дард. 
с»^?гЗ^ 128 (раег^о 

Цæргæсау тæхгæ цъиу у халон, 
Æз та дæн хуымæтæг тæрхъус. 
Йæ фыдыл æлгъ кæны цуанон, 
Æз та дæн йæ лывзæйы къус. 
Уый рувасау - давæг, хæдмæлхор, 
Йæ цæрæн, йæ бадæн - бæлас. 
Мæнæн та у ме знæм кæрдæгхор, 
Мæ хæдзар - хуыскъададжы цъасс. 
У халон дзырдмондаг, æхсарджын, 
Гъестæй ма налат æмæ зыд. 
Нæ сабыр кæрдæгхор мыггаджы 
Нæма уыдис ахæм æдзыт. 
Йæ хатдзæг - дæуæй, дам, мæм айк и... 
Дыууæ хатты фестæм æмуат. 
Ныр мын æй æнæ кургæ нал и - 
Мæ амонд хæрæгыл ысбадт. 
1992 аз, 
Дзæуджыхъæу 
Нæ цытæн йæ фидæн 
Махæн зæхх Хуыцауæй уыд фæдзæхст, 
Тугæй та йæ балхæдта нæ Ир. 
Сурхидæй та й' алы дур у сæрст - 
Дидинæг ыл байтыгъта йæ хил. 
Уастæрджи нæм дардта ам йæ цæст - 
Саудуг дзы ныззылдта ныр йæ цъил, 
Зæдтæн ам ныр нал зыны сæ уаз, 
Нал уыдзæн дæуау цытджын мæ Ир. 
1988 азы хуымгæнæны мæй, 
Дзæуджыхъæу 

Рестораны кафæг Инессæмæ 
Каф, каф, гуырвидауц, удæвдзæджы цагъдмæ, 
Дæ сæнтурс цæнгтæ доныхъазау сие! 
Дæ уындæй сай сылмондаг гуырдты дардмæ, 
Дæ разкъæрттæй рæсугъд æгъдтæ æвдис. 
Дæ кафтмæ бодзты саумондæгтæ судзынц, 
Сæны хъомыс сæ базыртыл хæссы, 
Сæ монцты хъазтмæ буары 'хцонад курынц, 
Æнæджелбетт дæ базмæлдмæ хъæрзынц. 
Хъазайраг дæ мæгуырдзинадæн рагæй, 
Дæ курдиат дæр æд удцырын у уæй. 
Кæйдæр бæрны нæ сæрттивдзæн уый фагæй, 
Уæлмонцдзинады базыртæ йын нæй. 
Дæ рæуыг уд дæ кафты уыд рæстæгмæ, 
Йæ фидæныл нæ аххæссыд дæ зонд. 
Уæйгонды гакк хæсс ныр, бецау дæ сæрмæ, 
Дæ ис, дæ бон - дæ уынд æмæ дæ конд. 
Каф, каф, Инессæ, удæвдзæджы цагъдмæ, 
Кæд искæд бон дæм бахудид хъысмæт. 
Кæс, кæс, гормон, хуымæтæг кастæй цардмæ, 
Фарн, амонды зæрватыккыл æууæнд. 
1992 азы кæфты мæй, 
Париж 
Хивæнд 
Хивæнд зæрдæ риуы хойы, 
Уый куы буц у, куы тæргай. 
Кар, æфсарм æм не сты койы, 
Домы 'хцондзинæдтæй хай. 
130 едйё^о 

Федта сау рæсугъды абон - 
Раст, зырнæйзылд зæнгтæ, гуыр, 
Цæстытæ - дзæнæты суадон. 
Уый йæ мæт, йæ дзæцц у ныр. 
'Хцондзинады 'фсис нæ зоны, 
Уарзты чырс мигъы цæры. 
Гуырау, зонд зæронд нæ комы, 
Сæры худинаг кæны. 
1985 азы кæфты мæй, 
Горький 
На. Ла. 
Эпиграммæ 
Æз Хæмыц дæн, ды - Быценон. 
Æз сæрдых дæн, бирæ федтон. 
Æз бæлдо дæн, ды - хъæсдарæг. 
Æз цъæх богъ дæн, ды - хæлуарæг. 
Æз бæрдын дæн, ды - хъуылæг. 
Ды мæ ус дæ, æз - дæ лæг. 
2000 азы цыппурсы мæй, 
Дзæуджыхъæу 
Сих, æвæццæгæн мæ хъазы 
Сих, æвæццæгæн мæ хъазы, 'рхæндæг зæрдæйæ тæры. 
'Рбады гамхуды мæ разы, ме 'ппæт талæнты цæры. 
Хъуыды хохмæ дæр ыстæхы, уым дæр айнæгыл лæууьл. 
Хъуыды уазал фурды цъæхы уым дæр наудзоны цæуы. 

Хъуыды сау мæлæтдзаг хæстмæ мæн æд джебогъæй хæссы. 
Уым дæр ме знагæн йæ цæстмæ топпы уадзæнæй кæсы. 
Мæнæ февзæрд та мæ цуры, 'руагъта ме уæхскыл йæ сæр. 
'Взонг чызджы хъæлæсæй дзуры, джихæй хъусын æм æз дæр. 
«Мах кæддæр, дам, иумæ сбаста дуне Сфæлдисæг гуырдзæй. 
Фæлæ хæйрæг дæу фæхаста дард, гуыргъахъ рæттæм мæнæй. 
Ныр кæйдæр уæрдоны бадыс, у дæ цардвæндаг фынау. 
'Нкъард, фæллад хъæлæсæй зарыс, иунæг, иунæг дæ, бецау»! 
1961 аз, 
Рыбинск 
О, бабыхс, зæрдæ! 
Ысуадз, ысуадз, мæ фæлтæрд зæрдæ, пиллон, 
Мæ риу ныххой егъау азæлдæн фаг, 
Дæ судзгæ рыст кæд бамбарис ды дæр. 
Хъæргæнгæ де 'хсидав æз арвмæ сисон, 
Йæ фидæн Ир кæд банкъарид, мыййаг, 
Кæд азæлдæй йæм фехъуысид мæ хъæр. 
1991 аз, 
Дзæуджыхъæу 
Мæстджын адæймаджы монолог 
Тæхуды, куы фестин æнаккæгты бардуаг! 
Фæлитой, мæнгарды æз хъоргъы ныппарин, 
Гадзрахат, уæйгæнæгæй саразин артаг. 
Уырны мæ - Хуыцау мын мæ митæ ныббарид. 
Нымудзæджы 'взагæй æз ракæнин уадздзаг, 
Хъахбайтæн дзæбæлгæнæг хостæ фæдарин. 
Уæлæуæзмæ сисин ирон фарн - нæ уаз уаг. 
Дыдзæсгомыл Янусы цæсгом ныссадзин... 
Хъыгагæн, мæ бæллиц æнхъæлцæй у бардуаг. 
2003 аз, 
Дзæуджыхъæу 
-<^@3й&» 132 *йЯ&Г5>0- 

Тæмæссаг хъæу 
Зарæг 
Иры быдыры бæстастæу Хъæдгæрон - уаз хъæу - цæры, 
Уымæн йæ ном æмæ намыс хъæутæ 'мае кæмтты нæры. 
Хистæр фæлтæрты тырыса фæсивæд царды хæссы. 
Хъæумæ, Хуыцауы фæндонæй, райдзастæй фидæн кæсы. 
Базард: 
Уаз хъæу табуйаг, тæмæссаг, 
Хъæдгæрон - сахъгуырдты хъæу. 
О мæ хъæу - рагон зæдбадæн, æрдзы æнусон лæвар! 
Гъей-джиди, зарды дæ кадæн аккаг ныхæстæ ыссар! 
Алкæд цыфыддæр ызнæгты кодтой дæ фырттæ дæрæн. 
Уыраугæ тохы фæндæгтыл хастой уæлахиз дæуæн. 
Базард. 
Уымæн йæ абон, йæ фидæн - разагъды сагсур фырттæ, 
Чызджытæ - хъæуæн йæ фидыц - саурæсугъд, уарзты зæдтæ. 
Ам нын æвзыгъд гуырдты скъола сарæзта хъæуæй Хуыцау, 
Хистæртæ сабиты 'хсидынц, нарты уæларвон куырдау. 
Базард. 
2008 азы майрæмы мæйы 11-æм бон 
ч^5^=* 133 •ай^©^ 

Сабæлут 
Æрдзимæ алцæуыл разы чиу, 
уый у хæрзиуæджы аккаг. 
Цицерон 
Нæ уынг каем фæзылди цæхгæрмæ, 
Уым тигъыл аразынц хæдзар. 
Ам адæм техникæйы хъæрмæ 
Ыстигъынц уырзæххæн йæ цъар. 
Ам зæронд хæдзæрттæ фæлдахынц, 
Æнæвгъау бæлæстæ цæгъдынц. 
Кæс, уæртæ 'взонг сабæлут калынц, 
Йæ зæнг ын фæрæттæй цæвынц. 
Ныззылди уæлдæфы тæссармæ, 
Фæцыди астæрдыл йæ къуырцц. 
Уæддæр ма тарст цъиутæ йæ сæрмæ 
Кæугæйæ агурынц сæ къуыртт. 
Ызнон ма дидинæг æфтыдта, 
Йæ аууон улæфыд бæлццон. 
Ныр ын лæг йе 'взонг уд ыстыдта - 
Лæг рагæй æрдзæн у йæ сон. 
Тæхуды, дзурын æрдз куы зонид, 
Уæд нын йæ судзгæ мает зæгъид. 
Æдылы хъæддзæуттæ нæ схонид, 
«Æнæ мæн чи стут?» - нæ фæрсид. 
1961 азы рухæны мæй, 
Кажим 
-0^3518» 134 &2æ&& 

Модæ 
Схъил та модæйы тырыса, 
У нæ бонджынтæн уый уаз. 
Мини максийы ныббырста - 
Синтыл аззад ма гæбаз. 
У дызæрдыггаг ныр уафс дæр - 
Модæ къогъодзи ысси. 
Булкъау модæйы ис даст сæр, 
Худ та - хилакъаг куыси. 
Ма цу модæйæн йæ ныхмæ, 
Фарн у хорз хъуыддаг фæзмын. 
Ма кæс модæйæн йæ дзыхмæ, 
Хорз у иу фæткыл хæцын. 
Модæ 'ппæт дунеон хъазт у 
'Рмæст дзы хъазæг алчи нæу. 
Чыссæ амоны, уæд бацу 
Науæд хъазты кæрон лæуу. 
О, мæгуыр сæ бон нæ бодзтæн, 
Ивынц модæ иу хатт мæй. 
Хорз у мæгуыртæн сæ модæ, 
Уымæн аивæн дæр нæй. 
Модæ уаддымау ызгъоры, 
Ивы дарæс æмæ уаг. 
Мæгуыр, ма бахау йæ хъоргъы, 
Науæд аскъуыйдзæн дæ тъанг. 
1989 аз, 
Дзæуджыхъæу 
<*4§^** 135 га^$>о 

Тута 
Саукъæй дурыл тута бæлас зайы, 
Хур æй судзы сусæны тæвдæй. 
Мæсчъы дон йæ тæккæ бынты уайы, 
Арф у уый та - 'рæвналæн æм нæй. 
Арвы дон дæр тутайæн нæ тайы - 
Дымгæтæ йæ ассивынц æваст. 
Къæймæ 'ввахс та къудзи дæр нæ зайы, 
Нæй йын ам, кæмæн кæна йæ хъаст. 
Мæсчъы фалдæр - залгъæдтæ, хæристæ, 
Цардæфсæстæй сатæджы лæууынц. 
Дарæсæн хуымæллæг тын æлвисгæ, 
Тутамæ былысчъилтæ кæнынц. 
Тута сдад у - бабыхсдзæн хъысмæтæн. 
Искæд бон æй не Скæнæг уындзæн. 
Быхс, гормон, фыдзæрдæты фыдæнæн. 
Адæмау дын царды рухс уыдзæн. 
1981 азы рухæны мæй, 
Горький 
Хъæндил æмæ хъуаз 
Сæрыстыр фаджысы хъæндил 
Ысхылди лæггуыфмæ кæддæр. 
Хæрдмæ йæ сау бырынкъ ныхъхъил, 
Гъестæй уæд райхъуысти йæ хъæр: 
«Мæнæй ам ничи ис уæлдæр, 
Æз дæн ныр дунейæн йæ сæр!» 
<»^Г^* 136 шаде?^^ 

«О-о, дæ дуне у егъау - 
Былысчъилæй йæм дзуры хъуаз. - 
Йæ сæр у фаджыс, уый дæр - сау 
Æмбыд, зæронд лæгтуыф - дæ баз. 
Æппæл дæхицæй, хъæндил, уас, 
Цы сты дæ разы уари, аре?» 
1999 азы цыппурсымæй, 
Дзæуджыхъæу 
Канайраг цъиу 
Мæ сыхаг бурдзалыг цъиу дары, 
Йæ уастæй сæры магъз нæрсы. 
Нæ, уый йæхи зарæг нæ зары, 
Кæйдæр цæрæнбоны фæзмы. 
Йæхи куы гогызау лæмары, 
Куы та æфсæст хуыйау хъæрзы. 
Фæрæйдта та куыдзау ызнон дæр, 
Ис цъиумæ Милайы тæфаг. 
Гъестæй, æвæццæгæн, нæу маргъ дæр, 
Кæмæн нæй мадæлон æвзаг. 
Бæрæг у, ефыдæх æм Хуыцау дæр, 
Æлгъыстау - йе 'ууæлтæ, йæ уаг. 
2000 азы хуымгæнæны мæй, 
Дзæуджыхъæу 
Табуйаг ма дыдзæсгæмттæм кæм и? 
Нæ фыдæлтæ уæздан æмæ рæстадæй, 
Хуыцаумæ кувгæ арæзтой сæ цард. 
Козбау лæг цард æдзыт æмæ æгадæй, 
Мæнгард уыдис фыдызнагыл нымад. 
-^^^г^ 137 *й^^- 

Нæртон æгъдау дзыллæты царды таугæ, 
Нæ раг фыдæл Евразийыл æрзылд. 
Йæ фæдон та, цытджын уырнынад фаугæ, 
Дæлимонæн йæ уæрдонмæ ысхылд. 
Нæ дауджытæн нæмттæ æвæрæг басгуыхт - 
Нæ цытджын зæд ныр калммарæг ысси. 
Æд калм «йæ ныв» у кувæндæтты ауыгъд - 
Табуйаг ма дыдзæсгæмттæм цы и? 
Мæнгуырнынады ламимæ нæм сидынц, 
Фæливынц нæ рæсугъд нывтæй æргом. 
Мæлгъæвзагæй лæгæн йæ рухс зонд ивынц, 
Хуыцауæн сæм - цъыфæмбæрзæн йæ ном. 
О не Скæнæг, кæйдæр цæды нæ бадын, 
Цæстмæ митæй æз не 'лхæнын мæ бар. 
Æз уымæн дæм уæндон хъæбулау хатын: 
Дæ хорзæхæй, сыгъдæг удтæ сын дар! 
1999 азы æртхъирæны мæй, 
Дзæуджыхъæу 
Рæуыг бæлас 
Б. Р.-мæ 
Бæрæзе къох мугæйы ныббырста, 
Рæуыг бæлас аууон тæрфы тад. 
Донхъуагæй йæ царды бонтæ 'рвыста, 
Дыргъ нæ кодта, маргъ дæр ыл нæ бадт. 
Бæлæсты 'хсæн кадджындæр, уæздандæр 
Бæрæзейæн мугæ уыд æнхъæл. 
Уый, дам, дæтты рухс дæр æмæ цард дæр, 
Уый цур, дам, æз къудзи дæн, хæмпæл. 

Фæлæ иу бон фæрæтты дзæррæстæй 
Базмæлыди, тыгъды фæзау таг. 
Бæрæзетæн айсæфти сæ хъæстæ, 
Нал цыди сæ емынæйы смаг. 
Мугæйыл ныр хуры тынтæ хъазынц, 
Къæвдатæ йын арвы сой хæссынц. 
Минмырæй йыл булæмæргътæ зарынц, 
Адджын дыргътæ къабузтыл нæрсынц. 
1961 азы кæфтымæй, 
Кажим 
Быгъуылты Венерæйы - Цорионы 
цыртыл фыст 
Ацы Хуъщауыуарзон сылгоймагæн йæ 
æрдхæрæныуæздандзинад æмæ йæ 
куырыхон зонд æмбисондæн дзуринаг 
систы æппæт Ирыхъæуæн. 
Быгъуылты Къола 
Рухс кодтай фарнмæ нын нæ фæндаг, 
Нæртон Сатанайы фæдон. 
Сыгъдæг уæздандзинады бардуаг, 
Дзындзау дæ рухс сурæт - æрвон. 
Дæ хæрзтæ дзыллæйæн - фæзминаг, 
Æнус кæндзысты нæ æнгом. 
Дæ бадæн - дзæнæты рæбинаг, 
Уæлæуыл баззайдзæн дæ ном. 
2000 азы тъæнджы мæй, 
Дзæуджыхъæу 

Одæ кæддæры ирон чызгæн 
Ирон разагъды сыгъдæгуд сылгоймаг 
Сидахъаты-Хæуытон Юляйы 
ном дзы арын. 
Сау дзыкку - айв лæгъз фæстытæ, 
Раст гуырыл - риутæ бæрзонд. 
Диссæгтæ - зарынц йæ цæстытæ, 
Се 'рфыты - хъарм æмæ зонд. 
Гъей, лæппу, уром дæ хъæзтытæ! - 
Чызг хæссы намыс бæрзонд. 
Урс хъуырыл - сатæгсырх фæрдгуытæ, 
Удæвдз - йæ фæлмæн ныхас. 
Уарийы базыртау - æрфгуытæ, 
Пух былтæ сайынц æнгас. 
Айсæфынц уый уындæй мæстытæ. 
'Фсарм та йæм цас и, о, цас... 
Къуымыхтæ хонынц æй азиаг, 
Уый сæм бæрзондæй кæсы, 
Зæрдæ 'мæ зондæй у ариаг, 
Фидар йæ монцтыл хæцы. 
Се 'гъдау фыдæлтæн - сæ табуйаг - 
Арвы лæварау хæссы. 
Фарн тауæг зæххыл, Хуыцауыстæн, 
Иры сылыстæг - нырмæ. 
Зæдау æй хастой фыццаг усæн 
Паддзæхты номдзыд фырттæ. 
'Рмæстдæр, дам, уый ардта номхæссæн 
Хъомысджын, зондджын гуырдтæ. 

'Нусты бæллиццаг сылыстæгæй 
'Рмæстдæр ирон чызгуыди. 
'Фхæрд кæд æййæфта, уæд рæстæгæй, - 
Рæстæг уæд калмау хылди. 
Чызг уæддæр буц уыд ирон лæгæй - 
Арвæй сæм амонд цыди. 
Уыцы уæларвон зæд амарди. 
Абон ирон чызг у 'ндæр, - 
Уый ныр Иры фарнæй адард и, 
Зонæдтæй дзаг у йæ сæр. 
'Рмæст дзы ирон æфсарм атади, 
Нал хъусы адæмы хъæр. 
Гормон, кæй фæзмы? Уæууæй! 
1999 аз 
Хорз æмæ æвзæр 
Хæлæггæнагæн мондаг у йæ мæт, 
«Мæнæн уа» та - йæ сагъæстæн сæ сæр. 
Уый не 'нкъары бæрц, фаг æмæ æгъгъæд. 
Пехуымпар вæййы бонзонгæ гуыххæл, 
Зынаргъ ын у йæ хуымæтæг куырæт, 
Хæрзад, æфсис - йæ сау дзулы къæбæр. 
1999 аз 
^>^3^ 141 г^Г1;>о 

Хъысмæты æлгъыст 
Б. Р. -мæ 
Мае судзгæ уарзт баци хъысмæты æлгъыст, 
Æз фыны йæ федтон, мæ ныхыл уыд фыст: 
«Цæрæнбоны дардмæ йæ уындмæ фæбæлл, 
Æнхъæлмæ кæсгæйæ зæрондæй ныммæл!» 
Ныр уыцы æлгъыст мыл æртыхсти тынау - 
Кæмдæрид дæ сурæт фæуынын фынау. 
Куы рафтауы бæгъа йæ дидинсыфтæ, 
Фæкæсы мæм афтæ, бæгъа нæу ды дæ. 
Куы фæкæуы сидахъхъ изæрыгæтты, 
Уæд хъустыл фæуайы, кæуыс цыма ды. 
Куы 'рбауасы уасæг мæ къæсмæ сæумæ, 
Фæкæсын æнхъæлмæ къуыригай дæумæ. 
Зæрондау мæ кар мæм нымады дæр нæу - 
Чызджыты дзыгуыры фæагурын дæу. 
Мæ цæстытыл уайынц дæ æфсарм, дæ уаг. 
Тæмæссаг - дæ базмæлд, дæ ныхас - зæлдаг. 
Æз рухсы бæстæмæ мæ бæллиц хæссын 
Æмæ дæ фæстаг хатт æргомæй фæрсын: 
Зæгъ-ма мын, дæ сурæт уæларвон уыди? 
Æви мæм дæ хуызы мæнг æндæрг зынди? 
2007 азы сусæны мæй, 
Дзæуджыхъæу 
-^ 
142 >йеГ^о 

Уарзт амонд у 
Лæг хатт дæллаггалау фæчъырхы, 
Уæддæр ыл не скæсы йæ хур. 
Æндæрæн иунæг уысмы сцырхы 
Йæ хъысмæт амонды бындур. 
Нæ цард æз къамæй хъазт нæ хонын, 
Хабедзен кувæг дæр нæ дæн. 
Уæддæр æз иу ахæм уысм зонын, 
О, уый Хуыцау радта мæнæн. 
Нæ, нæ, æз диссæгтæ нæ куырдтон, 
Æрмæст табугæнæг уыдтæн. 
Мæнгард, цæстмæмитæ нæ зыдтон, 
Зыдтон йæ нæртон тых дзырдæн. 
Мæ хъуыды бабæттон, цæвиттон, 
Нæ цард у аразгæ лæгæй, 
Фæлæ цы давынц намыс, исбон, 
Кæд царды иу ахæм уысм нæй. 
1961 азы хурхæтæны мæй, 
Горький 
Зæххон зæд Зæлинæ 
Фынтæй лæг æхсæв вæййы хъал, 
Бон та сæ 'рхуымæй фæдзуры. 
Нæ дзы уыд мæ фынæн æмбал - 
Февзæрд мæ бæллиц мæ цуры. 
Йæ цинтæ нæ мын кодта 'вгъау, 
Бакастæй - уарзты зæд - уарди. 
-^»^3&°» 143 «^Л» 

Йæ хъарм былты бандзæвд - рæдау 
Диссаг, мæ хъæбысы бадти! 
Мæ уæздан, æфсармджын чызгай 
Кафыди уаты мæнимæ!? 
Ызнон мæм хæрам уыд, тæргай - 
Ахсæв зæд фестад Зæлинæ. 
Æвиппайды райхъуысти - уау! 
Фехъал дæн. Айсæфт Зæлинæ... 
Фæсайдта мæ гæдыйы «мяу», 
Сагъæс та раздæхт мæхимæ. 
Мæ дзæбæх зæххон зæд Зæли, 
Æнæ дæу мæ цард фыст фæци! 
А- Ф-йы фыстæг йæ Гыццимæ 
Æцæг цауы бындурыл 
Байрай! Фыссын дæм мæ салæмттæ 
Дардæй, мæ ныййарæг мад. 
Никуы дын кодтон мæ хабæрттæ, 
Байхъус мæм, табуафси, 'нцад. 
Æз, Гыцци, фидæнмæ нал тырнын, 
Уыцы фын раджы фæцис. 
Адæмы фарн дæр мæ нал уырны, 
Цард у цæссыгтæ, фæдис. 
Нал мæ ыскъæфы романтикæ, 
Дугыл мæм нал ис æууæнк. 
-0'б*а&* 144 ^ай^о 

Бодзтæн сæ хахуыр хъахбай митæй 
Рухс фидæн разынди 'ндæрг. 
Агуырдтон царды рæстдзинæдтæ, 
Хахуырмæ 'взыста мæ кард. 
Абон мæ дугæн йæ бырдæнтæ 
Бахастой гуыргъахъмæ дард. 
Тарстæ мын халоны уасынæй, 
Стæй ма фыдгулы цæстæй. 
Абон куы фенис мæ расыгæй, 
Уæд мыл фæкæнис дæдæй. 
Риуы мæ рухс бæллиц батартæ, 
Ферох мæ уаг æмæ дин. 
Къамтæ, арахъ æмæ гадздзатæ 
Систы мæ сагъæс, мæ цин. 
'Нхъæлдтон, æз нозтæн æлдар ысдæн, 
Авггай йæ кодтон зынгхуыст. 
Ныр æм мæхæдæг цагъары дæн, 
Агъуыд, фæсдзæуин-æххуырст. 
Иу аз та хъылмайыл бафтыдтæн, 
М' адзал мæ фæстæ зылди. 
Ме «'рдхæрдтæй» ардæм уæд ралыгъдтæн, 
Уыйадыл м' ахуыр фæци. 
Вузы дын ахуыр ныр нал кæнын, 
Ма кур гæртаймаг æфстау 
Абон кæддæрау æз нал цæрын, 
Ивгъуыд нæ хонын æвгъау. 
^^г^ь* 145 

Фервæзтæн дуджы цæстмæмитæй, 
Нал хъæуы 'лхæнын мæн бар. 
Нæй маем æхцатæ, сыгъзæринтæ, 
Фæлхæртты минас - лæвар. 
Ма мын тæрс низтæ 'мæ уазалæй, 
Хъызтыты бахсыст мæ царм. 
Ирдгæ 'хсæв н' ацæуæм вагзалæй - 
«Уазæгдон» хъарм вæййы ам. 
Дарæсыл ма уæнт дæ хъуыдытæ... 
Брондон фæйлыдтам ызнон, 
Иу ран дзы скъахтон цырыхъхъытæ, 
Иннæ ран разынд хæдон. 
Ма кæс æнхъæлмæ ды ме 'рцыдмæ, 
«Нал ис» - дæ зæрдæйæн зæгъ. 
Хист дæр ыскæн мын мæйы 'мгъуыдмæ - 
Хъæубæстæн аргæвд дæ сæгъ. 
Хорз у мæ цард, Гыцци, ма мыл тыхс! 
Зондзæн, æгас дæн, дæ уд. 
Курдиат мæн агурæг ма ныффысс - 
Адристæ бомжтæн кæдуыд? 
Де 'хца дын асайдзæн милицæ, 
Никæмæнуал ис хуыцау. 
Се 'хсæн фылдæр ысты иблистæ. 
Ма бадæтт курдиат фæлтау. 
Гъеныр - хæрзæбон! - цы ма зæгъон?.. 
Нал дæн, дæ зæрдыл уый дар! 
Искуы æцæгæй куы амæлон, 
Уæд дæм уыдзæни хабар. 
„<^^4 146 ^^^^- 

Фæстаг сонет 
Мæ иубæстон, цыфæнды дæр мын дзур, 
Фæлхæрст, фæстæзад дæр мæ хон, 
Уæддæр мæ зæрдыл ауыгъд уыдзæн дур, 
Æмæ мæ цард уыдзæн зындон. 
Мæ бæстæйыл кæд нал ракæсы хур, - 
Йæ хъысмæт ын кæрды ныр сон. 
Йæ фарнхæсджытæ - 'фсырд æмæ сæркъул. 
Кæйдæр кæрц нын ысси хæдон. 
Æнкъуысы ныр мæ бæстæйы бындур... 
Мæ фæллад Ир, мæгуыр дæ бон! 
Сæлхæр дуджы дæ царды цалх ныммур. 
Нæ разындтæ фæсмæр, уæндон. 
Ысхаудта ныр фæлитойтæн сæ хъул. 
Мæ Ир, æрхæццæ дын кæрон... 
2009 аз, 
Дзæуджыхъæу 
■СУЗГГ58&* 147 гаЕГдГ'О 

ПРОЗÆ 
Уобирæгъ 
Таурæгъ 
1 
Куырттаты коммæ уырыссаг адæм æфтын куы рай- 
дыдтой, уыцы заманы Дзывгъисы хъæуы хæларæй 
цардысты фараст мыггаджы. Уæды заманы  
Дзывгъисы æмæ æппæт Куырттаты комы цæрджытæ дæр 
сæ исбонмæ гæсгæ нæ дихтæ кодтой æлдæрттæ æмæ 
сау адæмыл, цагъардартæ æмæ цагъайрæгтыл, фæлæ 
мыггæгтæй иутæ уыдысты уæздан-кадджын, иннæтæ 
та - фыдном, æгад. Уæздан мыггаджы ном хастой 
фæллойуарзагæй æфсарм æмæ æгъдауыл хæст бинонтæ. 
Ахæм бинонтыл нымад уыдысты Хъайыраты 
Мысырби æмæ йæ цардæмбал Цæрæццайы бинонтæ 
дæр. Мысырби æмæ Цæрæццайæн се стырдæр исбон 
уыдысты сæ фырттæ Арсæмæг, Арсау æмæ сæ буц чызг 
Косер. Сывæллон ма уыди Косер, афтæмæй фæцалх 
уæлæдарæс хуыйыныл, йæ дыууадæс азы йæхи нæма 
фесты, афтæ сылгоймæгты дисы æфтыдтой, йæ дыууæ 
'фсымæрæн цы рæсугъд куырæттæ æмæ цухъхъатæ 
бахуыдта, уыдон. Елхъанатæ сæ кæсгон хъаны йæ фыды 
хæдзармæ куы 'рвыстой, уæд дæр та дарæс хуыйæгæн 
Косеры равзæрстой. Лæппуйы уый хуыд уæлæдарæсы 
кæсгон уазджытæ куы федтой, уæд ын сæ сæртæй 
ныллæг куывтой. 
Косерыл цыппæрдæс азы куы сæххæст, уæд та йæ 
хонын райдыдтой чындзхæссæг фæндырдзæгъдæгæй. 
-Сг-(Га^ 148 г^Г^^О- 

Усгур лæппутæ-иу ыл сæ цæст æрæвæрдтой. Ноджы ма- 
иу куы кафыд, уæд уæлдайдæр. 
Бирæ азты фæстæ дæр ма дзывгъисæгтæ дзырдтой, 
цалынмæ, дам-иу йæ фæндыры цагъд хъуысти, уæдмæ 
хъæуы нæ уасæг уасыди, нæ куыдз рæйдта. 
Уæдæ уымæй дæр æмбисонды хæрзконд æмæ 
рæсугъд. Хистæртæй-иу æй чи федта æмæ базыдта, 
уыдон-иу хуымæтæджы нæ бакодтой: «Тæхудиаг фæуой 
Мысырби æмæ Хабыцон, уыцы зæд кæй къæсæрæй 
рахизы!». 
Комбæсты бирæ уæздан æмæ 'хсарджын лæппутæ 
уыди, фæлæ дзы æрмæст иумæ бахудти Косер фæлмæн 
мидбылты, æрмæст уыимæ дзырдтой мин мырæй йæ 
фæндыры зæлтæ. Чызджы сæууон æртæхау сыгъдæг 
зæрдæйы буц бынат чи ссардта, уый уыди сæ хæстæг 
сыхаг Гутынаты Забейы фырт Базыг. Лæппу йæ 
цахъхъæнты раз бæрæг дардта йæ куыстуарзонæй, йæ 
хъару æмæ йе 'хсарæй. Кæд бакастæй домбæйттæ арæзт 
нæ уыди, уæддæр ын кафт æмæ бæхыл хъазынæй æмбал 
нæ уыди. Лæгдзинад хъуаг дæр нæ уыд. Иу аз гулиаг 
цуаноны зилгæ дымгæ Саукъуырфмæ куы фехста, уæд 
æм æрмæст Базыг бахаста йæ ныфс ныххизынмæ. 
Гулийы хъæуы бæндæнтæ иууылдæр æрæмбырд 
кодта, сбаста сæ æмæ афтæмæй сæрсæфæнмæ ныххызт. 
Цуаноны бæндæны кæроныл бабаста, йæхæдæг 
фæстæмæ сбырыд æмæ уæд лæджы дæр сласта... 
Гутынатæ æмæ Хъайыратæ рагæй-æрæгмæ лымæ- 
нæй цардысты, сæ зæххытæ æмæ сæ фосдарæнтæ дæр 
фæрсæй-фæрстæм уыдысты. Базыг æмæ Арсæмæг канд 
æмгæрттæ нæ уыдысты, фæлæ ма дыууæ уарзон хæлары 
дæр. 
Дыууæ бинонты хæлардзинад фæстæдæр уарзон- 
дзинады арт ссыгъта Косер æмæ Базыджы зæрдæты. 
Уый уыди Дзывгъисы дзуары бон. Уæд комбæсты 
~<^^» 149 >аае?^о 

фæсивæд Кафæн лæгъзы стыр хъазт ныззылдтой. 
Сæ арæхст æвдисын райдыдтой Хидыхъусы куывд- 
дзау фæндырдзæгъдджытæ сæ уадындзтæ æмæ къæрц- 
гæнджытæй. Комы зæлыдысты удæвдзæджы мыртæ - 
уый уыди фæсивæдæн уæлдай уарзон хъазуатон кафты 
цагъд. Комбæсты фæткмæ гæсгæ алы бæрæгбоны 
дæр хъазуатон кафт уыдис хъазты кæронбæттæн. 
Адæм сæ мидбынаты базмæлыдысты, хистæртæ сæхи 
хъазтмæ хæстæгдæр æрбайстой - се 'ппæт дæр се 'ргом 
сарæзтой чъегърейы 'рдæм, цыма йæ фæрсгæ кодтой, 
ацы фыдæлты æвæджиау нæрæмон кафтæн абон та 
сæрæвæрæн чи скæндзæн, зæгъгæ, уыйау. Чъегъре, 
цыма кафæн зылды астæу арт судзы æмæ дзы тæрсгæ 
кæны, уыйау фæндырдзагъдмæ хъырнгæ, зылдæн йæ 
кæрæтты лæппуты рæгъæвæрдмæ бацыд, æрлæууыд, 
стæй Базыджы 'рдæм сонт зылд фæкодта, фæрсæджы 
каст æм бакодта æмæ йын амонæн лæдзæджы фындзæй 
йæ размæ зæхх рог æрцавта, уыйфæстæ чызджыты 
рæгъæвæрдмæ бацыд, Косеры комкоммæ æрлæууыд, 
йæ сæрæй йын зына-нæзына æркуывта, рахиз къухæй 
йын кафæн зылдмæ ацамыдта, стæй йæ мидбынаты 
фæстæмæ фæзылд æмæ, иу санчъех фæрсырдæм 
алæугæйæ, чызгæн фæндаг радта. 
Чъегъре йæ фыццаг кафтмæ утæппæт чындздзон 
чызджытæй кæй снысан кодта, уыйадыл чызг йæхи- 
нымæры батыхсти, исдугмæ джихæй аззади, йæуадултæ 
сæрдыгон фæткъуыйау асырх сты, æфсæрмытæгæнгæ 
иннæ чызджытыл йæ цæст ахаста... 
Æмдзæгъд стынг, къæрцгæнджытæ скуыстой. Базыг 
рахиз къухæй хъамайы сæрыл æрхæцыд, галиу къухæй 
æхсаргард йæ фарсмæ балхъывта æмæ згъоргæ сирдæй 
фæзылд рахизырдæм, дыууæ зылды æркодта, æртыккаг 
зылдæн йæ цæнгтæ цæргæсы базыртау хæрдмæ систа 
æмæ сабыргай лыстæг сирдæй чызджыты размæ бацыд. 
чМЗЁаь» 150 

^4-7 
уло 
Адæмы та цыма тыхджын дымгæ уигъæгау 
бакодта, сæ уынæр райхъуыст æмæ сæ мидбынаты баз- 
мæлыдысты, стæй, цыма арвы дуары фегоммæ æн- 
хъæлмæ кастысты, уыйау се 'нгас чызджыты 'рдæм 
ныццарæзтой. 
Косер Базыджы йæ комкоммæ куы ауыдта, уæд йæ 
сæрыл уæлдæр схæцыд, йæ цæстытæ бынмæ 'руагъта 
æмæ йæ бæрзондзæвæт фыранкдзабырты лыстæг 
сирдæй кафæн зылдмæ ленкгæнæгау ракодта. 
Хъазуатон кафт æнцон кафæн нæу, бирæ фæзилæнтæ 
йын ис, уæлдайдæр та, кафты рад фыццаг кæмæ 'рхауы, 
уыдонæн, фæлæ Базыг æмæ Косер афтæ арæхстджынæй 
кафыдысты, цыма уыцы кафт сæ царды фыццаг æмæ 
фæстаг нысан уыди æмæ йæм цæрæнбоны сæхи цæттæ 
кодтой. 
Комбæсты фæсивæд куыд нæ кодтой рæсугъд 
кæфтытæ, фæлæ уæддæр Базыг æмæ Косеры хъазуатоны 
кафт адæмы зæрдæты мыггагмæ баззад. 
Кафты кæрон Базыг Косерæн йæ сæрæй куы 'ркуывта, 
уæд æм чызг æнæбары фемдзаст, йæ пух былтæ 
гæзæмæ цины змæлд бакодтой, стæй фæтардзаст, цыма 
йæ цыдæр схойгæ бакодта, афтæ «айв нæу», зæгъгæ. 
Базыгмæ та афтæ фæкаст, цыма, нырмæ кæй зыдта, уый 
æндæр Косер уыди. Ныр йæ разы лæууы æнæзонгæ, 
æбуалгъы рæсугъд чызг. Уыцы изæр чызг йе уæнгтæ 
æмæ йæ былты гæзæмæ базмæлдæй уарзты артдзæстыл 
бавæрдта фыццаг æндзарæн. 
Базыгæн дæр уыцы бонæй фæстæмæ йæ хъуыдытæ 
иууылдæр бает уыдысты Косеримæ. Æхсæвæй-бонæй 
цыфæнды куы архайдтаид, уæддæр иудадзыг йæ 
цæстыты раз лæууыд йæ сурæт. Æхсæвы тары йæм 
даргъ цæстыхауты бынæй зæрдæлхæнæн худт кодтой 
йæ дыууæ сау цæсты, бон та йæм хуры тынтимæ тыбар- 
тыбур кодтой. 
-О^ЗЬ^ 151 |^ДЁ^О 

Цалынмæ Косерæн йæ фынддæс азы йæхи фесты, 
уæдмæ йæ курджытæ здæхтысты иу дзуаппимæ: 
«Махмæ чындздзон чызг нæма ис». Уыйфæстæ та сæ 
афтæ здæхтой: «Хорз мыггаджы минæвæрттæ бæргæ 
стут, фæлæ махмæ сымахæн чызг нæй». 
Иуизæр сæм фæзындысты Гутынаты Базыджы 
минæвæрттæ дæр. 
Мысырби сæ фыццаг куы федта, уæд уыцы æнæн- 
хъæлæджы хабарæй фæуыргъуыйау ома бинонтæн 
ныронг уыцы лæппу хæстæг-хионы хуызæн куы у, 
уæд цæмæн... Йæ дзуапп та уыди: «Нæ хистæрты 
бафæрсдзыстæм, æмæ уыдоны уынаффæйыл мах дæр 
дыууæ нæ зæгъдзыстæм». Дыккаг æрбацыдæн сын 
Хъайыратыхистæр Абаци бамбарын кодта, Гутынатимæ 
сæ хæстæгдзинад бакæнын кæй фæнды, уый. 
Гутынаты минæвæртты æртыккаг æрбацыд æрæй- 
йæфта Къутугæнæны фæстæ дыццæгæхсæвмæ. Фы- 
сымтæ сыл зæрдиагæй бацин кодтой. Уыйфæстæ 
Хуыцау æмæ 'вдисæнты раз æртæ кæрдзыны, бæгæныйы 
къус æмæ æртæ 'взист сомæй сæ хæстæгдзинад бафидар 
кодтой. 
Дыууæ мыггаджы æнæ уæлдай ныхасæй ирæд 
снысан кодтой æрмæст фондз дуцгæ хъуджы, дыууæ 
галы æд цæд æмæ, Гутынатæм цы араббаг бæхтæ уыдис, 
уыдонæй иу ефс æд байраг. Куыд баныхас кодтой, 
афтæмæй чындзæхсæв æййæфта Касуты бæрæгбоны 
фæстæ хуыцаубонмæ. Уæдмæ, афæдзы дæргъы, Косер 
хъуамæ фæбадтаид куырдуаты... 
2 
Рæстæг цыди, бонтæ згъордтой. Гутынатæ æмæ 
Хъайыратæ æрцæттæ кодтой, æгъдауы сæ цыдæриддæр 
хъуыди, уыдон. 

Дзывгъисы хъæубæстæ Куадзæны фæстæ зæрдиагæй 
бавнæлдтой сæ уалдзæджы куыстытæм. Хъайыратæ 
æмæ Гутынатæ архайдтой, цæмæй чындзхасты 
бонмæ сæ уалдзыгон куыстытæй сæхи сæвдæлон 
кæной, ууыл. Косер кæд адæмы æхсæнмæ нал цыдис, 
уæддæр раздæрау хæдзары куыстытæ кодта, райсом 
æмæ изæрæй та йе 'фсымæр Арсауимæ цыди доны 
фаллаг фарсмæ хъуг дуцынмæ, уым Хъайыратæ æмæ 
Гутынатæн уыди сæрдыгон дарæнтæ. Ныр дæр та, рухс 
ма уыди, афтæ фос дыгъд фесты. Фæстæмæ рацæуынмæ 
куыд хъавыдысты хо æмæ æфсымæр, афтæ тыхджын 
къæвда рацыд. Фыййаджыдон афтæ тынг раивылд, æмæ 
мæкъуылыйас дуртæ йæ разæй хаста, хидтæ æхсныфтау 
фæласта, æмæ йæ сæрты æртæ боны ахизæн нал уыд. 
Косер æмæ Арсау уæтæры баззадысты, æрмæст сын 
Касуты фæстæ бантыст сæхимæ æрбаздæхын. 
Æртæ боны ма баззад, дыууæ мыггаджы афæдзы 
дæргъы цæттæ кæмæ кодтой, уыцы фарны хъуыддагмæ. 
Нæлгоймæгтæ бæлвырд кодтой кусæрттæ, суг, агтæ, 
фынгтæ, æрвыстой хонджытæ, сылгоймæгтæ луæрстой 
ссад, фæрсыгътой бæгæны æмæ æмбырд кодтой чындзы 
фæндаггæгтæ. Косер бавнæлдта йæ чындздзон чырын 
æфснайынмæ, фæлæ йын æппын ницы æнтысти, цыдæр 
уæнгмард æмæ рохст уыди, джихтæгæнгæ архайдта, 
суанг ма Цæрæццайы дзабыртæй дæр иу йæ чырыны 
нывæрдта. Хорз, æмæ йе 'мхæрæфырт Зæриндæ йæ 
фарсмæ бадти æмæ, зæронд дзабыр чырыны куы 
ауыдта, уæд Косерыл сбустæ кодта: 
- Дæ хорзæхæй, Годзе, абон дæ хъуыдытæ кæцы комы 
сты - æмæ дзабыр чырынæй систа. Раст тæккæ уыцы 
уысм кæрты бæласыл сау халон абадт æмæ, гъа ныр 
ныууасон, зæгъгæ, йæхи куыд фæгуыбыр кодта, афтæ 
йыл Зæриндæ Цæрæццайы дзабыр фехста. Халон атахт. 

—о<«Г^^» — -г^^ло 
Косер халоны фæстæ кæсгæйæ баззад, стаей æрæджиау 
æнкъардæй «Гъе, уый дын, гъе», зæгъгæ, бакодта. 
- Æнæмæт у Годзе, æз æй æрбауасын нæ бауагътон, - 
загъта Зæриндæ. 
Чындзæхсæвы размæ, сабатизæры, комбæстыл 
уадау атахт æвирхъау хабар - Гутынаты Базыг амардта 
Гуысырайы хъазахъхъаг хъарагъул афицеры! Æмæ 
абырæг алыгъд. 
Хъайыраты бинонтæ стыр сагъæсы бафтыдысты, 
цыма сæм, уæ хуыздæр фæмард, зæгъгæ, æрбадзырдæ- 
уыд, уыйау Косер исдугмæ джихæй аззад, йæ зæрдæ, 
фæрсхойы дзæбугау риуы скуыста, стæй цæссыг фе- 
мæхст æмæ чындздзон чырынмæ ставд æртæхтæй тæ- 
дзынæгау уад. 
Уæдæй фæстæмæ Косеры æддæмæ рацæугæ ничиуал 
федта, рохст æмæ æдзæмæй бадт йæ уаты, йæхимæ 
хъусыныл фæци, кæддæры худæндзаст цæсгомыл 
æрхуым ныццæхгæрмæ. Æмæ куыннæ - ныронг æй 
намысы бæрзæндты чи хаста, йæ сомбон кæуыл 
фæдзæхста æмæ кæуыл æууæндыд, уыцы хъысмæт 
æм йæ тызмæг, æгъатыр æргом раздæхта. Бинонтæ 
ма бæргæ архайдтой чызгмæ йæ кæддæры равг раз- 
дахыныл, фæлæ дзы ницы уади. Уый нæ, фæлæ ма æдас 
дæр нæ уыдысты, йæхицæн исты куы бакæна, кæнæ йæ 
зонд искуыд куы фæуа, уыдæттæй. Ныййарджытæй рох 
нæ уыд, фурд æнæ донкъæдзæх куыд нæ вæййы, афтæ 
фыдбылыз дæр æнæ цæдисæмбал кæй нæ вæййы, уый. 
Иурайсом, Уациллайы чъирихсæны размæ, Цæрæц- 
ца Косеры уатмæ бацыд, урс зæлдаг хæцъилы æртæ 
суарийы бахаста, мысайнагæн ын сæ йæ сæрыл æрхæс- 
сынмæ. Чызг æдзæмæй сынтæджы бадт, йæ роцъо йæ 
уæрджытыл æвæрдæй. 
- Косер, мæ уды гага, Мады-Майрæмы мысайнаг у... - 
Мад ма цыдæр зæгъынмæ хъавыд, фæлæ чызг фæразæй: 
О^Зйа* 154 

- Нæ-нæ-нæ! Æцца, ницы хъæуы, æз зæдтæм табу 
кæныны аккаг нал дæн, ныр мæнæн ничиуал баххуыс 
кæндзæн! - кæуын хурхуадындзтæ ахгæдта, æмæ 
чызгæн йæ цæстытæ донæй айдзаг сты. 
- Хъæуы, хъæуы, мæ уды гага, хъуыддæгтæ иууылдæр 
Хуыцауæй аразгæ сты, æмæ дын кæд дæ тæригъæдмæ 
йе 'ргом раздахиккой. Дæлæ Гутынатæ сæхæдæг дæр 
мысайнаг сæвæрдтой... 
- Мацыуал зæгъ, Æцца, ды хабæрттæ се 'ппæт нæ 
зоныс, æмæ сæ цалынмæ нæма базыдтай, уæдмæ мын 
уый бæсты фæстаг хатт тынг ахъæбыс кæн, уыйфæстæ 
мæ дæ уды гага нал рахондзынæ, æз хæйрæджы сайд 
дæн, мæ амонд мын мæ къахфындзæй асхойын кодта. 
Уыцы ныхæсты фæстæ чызг, кæугæ æмæ йæ 
цæссыгтæ ныхъуыргæ, мадмæ хæстæг бацыд æмæ йæ 
разы сæргуыбырæй æрлæууыд. 
Цæрæццайæн йæ зæрдæ суынгæг, чызгмæ æдзынæг 
гуырысхогæнæджы каст бакодта, стæй йæ йæ хъæбысы 
ныттыхта, æмæ дыууæйæ дæр хæкъуырццæй бирæ 
фæкуыдтой. Уыйфæстæ чызг мадæй йæхи аиста, йæ 
разы сæргуыбырæй йæ уæрджытыл æрлæууыд, стæй 
кæуынхъæлæсæй, дзырдтæ ивазгæйæ, загъта: 
- Æцца, хатыр дæ нæ курын, æрмæст куы амæлон, 
уæд-иу мæ дæ цæссыгæй æнæхай ма фæкæн, дæ разы 
тæригъæдджын дæн, фæлæ дæ бирæ уарзтон... 
- Мæ хæдзар! Косер, мæ къона, сыст-ма уæлæмæ! Куы 
ницы аипп дæм хæссын, уæд дæм уагæры цавæр аххосаг 
ис, - загъта мад æмæ чызджы цонгыл схæцыди. Косер 
сыстад æмæ тымбылкъухæй йæ уæрджытæ ныххоста, 
стæй фыркуыдæй хæкъуырцгæнгæ æрдиаг кæнын 
райдыдта: 
- Фæскуадзæн мын мæ раттæг арвы гæрæхтæй 
фæдзæхсгæ куы кодта, ма фæрæди, зæгъгæ, уæд нæ цы 
хæйрæг сæрра кодта! Фæлтау мæ, Æцца, Фыййаджыдон 
о^^Н^* 155 паЁсф^о- 

дуртыл хойгæ куы фæластаид, арвы гæрах мыл куы 
сæмбæлдаид!.. 
- Нæ дæ 'мбарын, мæ къона, цы дыл æрцыди, цы 
аххосаг дæм ис? - чызджы фарсмæ æрбадгæйæ, бафарста 
Цæрæцца. 
- Мæ аххосаг, Æцца, мæнæ мæ хуылфы - Базыджы 
гуырдз! Мæнæ дæм куыд бауæндыдтæн, Æцца! Фæрæт 
рахæсс æмæ мæ амар, нæ мын фæрисдзæн. Хæйрæджы 
сайд дæн, - загъта Косер. 
Уыцы ныхæстæм мад исдугмæ джихæй аззад, йæ 
былтæ куыддæр уæгъдызмæлд бакодтой, ризгæ къухæй 
чызджы гуыбынмæ 'вналæгау бакодта, стæй йæ къух 
фæстæмæ раскъæфта, «нæ-æ - нæ-æ... ма..!», зæгъгæ ма, 
цыдæр зæгъынмæ хъавыд, фæлæ бауадзыг. 
3 
Бинонтæ Косеры æвирхъау хабар куы фехъуыстой, 
уæд сæ цыма арв æрцавта, уыйау фесты. Æртæ боны 
дæргъы сæ кæртæй æддæмæ нал рахызтысты, йæ 
дзыхмæ сæ кæрдзыны къæбæр ничи схаста, сæ къонайы 
арт бауазал. Удхæссæгмæ æнхъæлмæгæсæгау сæ алчи 
йæ мидхъуыдыты катай кодта, хабар адæмы дзыхы куы 
бафта, уæд ын цы æбуалгъы фæстиуджытæ уыдзæн, 
ууыл. Цæрæцца йæ къæхтыл нал лæууыд, фылдæр 
уырындыхъхъыл бадт, æмæ йæ цæссыг хигъдауæй 
уадултыл лæсæнтæй уади. Мысырби раздæрау Сыхы 
Ныхасмæ нал цыди, хæдзары æрхуымæй бадт, æрмæст 
рæстæгæй-рæстæгмæ йæ тæрныхтымбылкъухæй цавта 
æмæ хъарæггæнæгау дзырдта: 
- Мæнæ цы бæллæхы бахаудтам! О Хуыцау, уагæр дын 
цы кодтам,удæгасæй нæ зындонмæ куы баппæрстай! Уæ, 
уæртæ æнамонд мæлинаг, мыггагæн дæ цы дуаг радта? 
Иуизæр Мысырби мыггаджы хистæрты Абаци, 
Елхъан æмæ Аццæйы хъæубæсты сусæгæй сæхимæ 
-О^Зйй» 156 еяйёй^о 

æрбахуыдта æмæ сын хабар бамбарын кодта. Лæгтæ 
æваст цавддуртау фесты æмæ иуцасдæр æдзæмæй 
абадтысты, стæй Елхъан, дыууæ къухæй йæ сæры- 
фæхстыл хæцгæйæ, уынæргъæгау бакодта: 
- Уæууæй-уæууæй, уæздан Хъайыратæ, уæхæдæг-иу 
цæуыл худтыстут, уый дывæрæй уæ сæртæ баййæфтой. 
- Цы 'рцыди, уый æрцыди, ме 'фсымæртæ, æхст фатæн 
фæстæмæ раздахæн нал вæййы, - загъта Абаци æмæ ма 
йæ ныхасмæ бафтыдта. - Ацы уавæрæй рацæуынæн мах 
бахъæудзæн уæззау зондæй тæрхон рахæссын. Уымæн 
та хъæуы æвронг хъуыды, уый сагъæсгæнæг æмæ 
додойгæнæгмæ æмхиц нæу, Мысырби! 
- Раст зæгъы нæ хистæр Абаци, нæ цард тæразыл 
æвæрд æрцыд - кæнæ растуынаффæ, кæнæ мыггагмæйы 
худинаг, - загъта Елхъан. 
- Уавæр нæ фæндаджы саджилмæ 'ркодта, ме 'фсы- 
мæртæ - галиу фæндаг нæ лæгъзыты сайы æнусмæйы 
æдзытæй цардмæ æмæ худинаджы зарджытæм, рахиз 
фæндаг та æгæрон уæззау æмæ æбæрæг у Равзарын 
нæ хъæуы, рахиз фæндаг кæуылты æмæ кæдæм цæуы, 
уый, - фидарæй загъта Абаци. Стæй ма йæ ныхасмæ 
бафтыдта: - Рагацау уæ иу хъуыддаг курын. Абоны онг 
хæларæй цардыстæм Гутынаты мыггагимæ, æмæ, кæд 
ацы цаутæ уыдоны лæппуимæ бает сты, уæддæр сæ 
нæ худинаджы уавæры аххоеджын ма фæкæнæм, уæд 
нæ бæллæх нæхи дзыхæй раргом уыдзæн. Гъеныр, мæ 
хуртæ, афтæ бакæнæм æмæ Мысырбимæ байхъусæм. 
Табуафси, Мысырби, дæ фæндтæ, дæ хъуыдытæ нын зæгъ! 
Мысырби сæргуыбырæй сыстад æмæ уынгæг хъæ- 
лæсæй, цыма дзырдтæ кæцæйдæр иугай иста, уыйау 
райдыдта: 
- Цы зæгъон, нæ зонын. Ирон лæджы æрхъуыды мæм 
нæ разынд, куырм æмæ фæлмæнвæд фæдæн, уæ фарн 
бирæ уæд, мæ бинонты раст фæндагыл саразын нæ 

базыдтон. Гъеныр цыфæнды уынаффæ куы рахæссат, 
уæддæр раст уыдзæни. Æз цæттæ дæн мæ сæр удармыл 
æрæвæрынмæ дæр. 
Уыцы цыбыр ныхасы фæстæ хистæртæ сæ бынæтты 
базмæлыдысты. Мысырби та йæ бынаты æрбадт æмæ 
æдзæмæй зæхмæ йе 'ргом сарæзта. 
- Ме 'фсымæртæ, гъеныр уæ алчидæр зоны уавæр, 
фæлæ хуыздæр уаид, нæ уынаффæ райсом бонмæ 
куы ахæссиккам, уæд - æхсæвы уынаффæйæ æнæ 
уынаффæ хуыздæр. Афтæ бакæнæм, æмæ райсом 
бонрæфты уæтæры æрæмбырд уæм. Уым æцæгæлон 
хъусæг нæ уыдзæн, æмæ нæ ныхас кæронмæ ахæццæ 
кæнæм. Иу курдиат та ма мæм ахæм ис: Джатæгъæзмæ 
æмæ кæстæртæй иу-дыууæ дзыхылхæст лæппумæ 
фæдзурæм, - загъта мыггаджы хистæр Абаци. 
Уыйадыл лæгтæ сыстадысты æмæ алчи æнкъардæй 
йæ хæдзармæ ацыд. 
Дыккаг бон мыггаджы иумæйагуæтæрмæ æрæмбырд 
сты Хъайыраты хистæртæ: Елхъан, Аццæ, Джатæгъæз 
æмæ Косеры фыд Мысырби. Уыдонæй уæлдай ма 
æмбырдмæ хуынд æрцыдысты æрыгон афицер Беки, 
Мысырбийы хистæр фырт Арсæмæг æмæ Джатæгъæзы 
фырт Хъанцау. 
Дæргъвæтин æмæ æргом ныхас цыдис, æмбырды 
цы бирæ алыхуызон фæндтæ 'взæрди, уыдоныл. Се 
'ппæт дæр иузæрдион уыдысты хъуыддаг хъæубæстæй 
басусæг кæныныл, фæлæ, куыд æмæ цы мадзæлттæй, 
уый хъуыдыиаг сси. Изæрырдæм ма ныхас цыд æрмæст 
дыууæ фæндоныл. Фыццаг уыди: чызджы къардиуæй 
аппарын, йæ мард ын куыд ничиуал ссардтаид, афтæ, 
дыккаг та - Уæрæсемæ, кæнæ æндæр бæстæм æй аласын 
æмæ йæ уым дзæгъæл ныууадзын. 
Алчидæр сæ йæ ныхас, йæ фæндон куы загъта, уæд 
Абацийы фæндæй хæлттæ сæппæрстой - чызджы 
о'бг^ь* 158 г^с^>о 

^у,,»4*^" 
амарыныл разы чи уыди, уыдонæй алчидæр хордзены 
æппæрста дзаг бæрц, разы чи нæ уыди, уый та - афтид 
бæрц. Æхсæз дзы разынд дзаг бæрцытæ, дыууæ та - 
афтидтæ... 
- Лæппутæ, цалынмæ къæвдатæ цæуынц, уæдмæ ацы 
бонты хъазахъхъаг Уасилы ссарут, цы йын æмбæлы, уый 
йын раттут æмæ йын хъуыддаг æнæсым-æнæхъистæй 
бамбарын кæнут, - лæппуты иуварс акæнгæйæ, загъта 
Абаци æмæ ацыд. 
Адæм ма уыйфæстæ сæргуыбыр, æдзæмæй иуцас- 
дæр абадтысты, стаей, цыма ныхас бакодтой, уыйау 
Мысырбийы раз фæрсæй-фæрстæм, тæфæрфæсгæнæгау 
уымæл цæстытимæ æрлæууыдысты. Мысырби сын 
цыдæр зæгъынмæ хъавыд, фæлæ цæссыгтæ хъуыр 
бахгæдтой, æрмæст ма былтæ уæгъдызмæлд кодтой. 
Лæгтæ иуцасдæр афтæ алæууыдысты, стæй сæр- 
гуыбырæй Абацийы фæстæ ацыдысты. 
4 
Сау къæдзæхты фарсмæ бафынæй Дзывгъис. 
Фыццаг кæркуасæнтæ аивгъуыдтой, æмæ æхсæв 
йæ тыхы бацыд. Боны къæвда кæд раджы банцад, 
уæддæр мигъы уæргъуынтæ æхсæвы таримæ сиу 
сты æмæ стыр сау нымæтау ком æрæмбæрзтой. Тар 
цæсты хуынчъытæ сгæрста. Ахæм сæрдыгон мæйдар 
æхсæвтæ тыхст адæймаджы хатгай æнæхъола уæззау 
хъуыдытæм асайынц, æмæ йæм афтæ фæкæсы, цыма 
зæххыл æнусмæйы хъаймæтон тар æрфæлдæхт, æмæ 
бон нал скæндзæн. Æвæццæгæн, ахæм зæрдæсæттæн 
уæззау хъуыдытæ йæ сæры абухынц, уæртæ сау 
тымбыл æндæргау доныбыл иунæгæй чи бады, уыцы 
Мысырбийæн дæр. Йæ равгыл бæрæг у: йæ сæры 
сæмхæццæ сты алыхуызон талæнтæ æмæ йæм уæззау 
æнкъарæнтæ æвзæрын кодтой. 
■01?^» 159 

«Хæйрæджытæ! Хæйрæджытæ! Æрмæстдæр уыдон, 
æндæр æй цавæр тых самидин кодтаид йæ ный- 
йарджытæ æмæ фыдæлты фарны сæрты ахизыныл?!» - 
афтæ, йæхинымæр дзургæйæ, æнхъæлцтæй æфсæнттæ 
агуырдта йæ чызджы æвирхъау рæдыдæн. 
«О, цы зын быхсæн стут, хъæбулы судзгæ мает æмæ 
тæригъæд! Уымæн нæ бабыхета уæртæ йæ фæлмæн мад 
æмæ мæлыны къахыл ныллæууыд - ныр æртыккаг бон 
тыхудисæн кæны. Бецауæн йæхи та ахсæв йе 'фсымæртæ 
дæлæ лæгмархъазахъхъагУасилы бæрны бакæндзысты, 
æмæ йæ..!» 
Мысырбийы йæ хъуыдытæ æхсæрджын къохы сæрмæ 
сдавтой, æмæ йæ цæстыты раз хæрдмæ фæцыд Гæмæх 
къардиу - куыдзæппарæн. Къардиуыл лæууы Косер йæ 
æрвгъуыз разгом къабайы, йæ нарæг астæуыл, Беки 
йын Калачы цы камари рон балхæдта, уый. Чызг фыдмæ 
мидбылты бахудт, фыццаг хатт разгæмттæ куы скодта, 
уæд дæр айдæнмæ кæсгæйæ, афтæ худти. Исдугмæ йæ 
цæсгом атар, æмæ йæ фæстæ разынд Уасилы бæзæрхыг 
гуыр... 
Мысырби йæ бынатæй фæгæпп ласта, йæ къухтæ 
æхсæрджын къохырдæм стылдта æмæ йæ хъæлæсы 
дзаг ныхъхъæр кодта: «Нæ-а! Нæ-а!», стæй фембæрста 
уыцы ныв, йæ цæстытыл кæй ауад, уый, фæлæ ма 
иуцаедæр джихæй хъуыста, хæхты азæлды Косеры 
хъæлæс «Ба-а! Ба-а!». Мæнæ та дыккаг хатт йæ бынатæй 
фестад, цавæрдæр бæхы къæхты гуыртт-гуыртмæ. Йæ 
армытъæпæн йæ хъусмæ сарæзта, фæлæ йæ уайтагъд 
æруагъта: уый йæ зæрдæйы гуыпп-гуыпп уыди! Дурыл 
æрбадт, цæссыгтæ та фындзырагъыл згъорынц. Чи 
зоны, цае ма абадт, фæлæ æвиппайды хидырдыгæй 
фæцыд бæхы хуыррытт. 
Мысырбийæн йæ хъуыдытæ 'рбаскъуыдысты. Цы 
дурыл бадти, ууыл йæ риуæй æрæнцой кодта, æмæ 
^^^5^160^^§Ч> 

йе 'ргом цæдзæндагмæ сарæзта. Уæдмæ дыууæ егъау 
æндæрджы фалдонмæ бахызтысты æмæ Хъæдæр- 
гъæвæны 'рдæм ацапуал кодтой. Мысырби æмраст 
алæууыд, кæуынхъæлæсæй, «Мæ гыццыл Косе-е-ер!», 
зæгъгæ, æрдиаггæнæгау ныккодта æмæ доны былты, 
хиды 'рдæм азгъордта, фæлæ йын цавæрдæр тых цыма 
йæ бацæвиттæ хъилæй бакъуырдта, уыйау фыццаг 
йæ уæрджытæ зæххы фæцавта, стæй æмбæрцæгæй 
дæлгоммæ зæхмæ æрхаудта. Йæ сæр ма иу хатт бæргæ 
схъил кодта æмæ барджыты фæстæ акает, фæлæ уæдмæ 
уыдон адард сты. Мысырби ма иуцаедæр, зæхх тымбыл- 
къухтæй хойгæ, ризгæ хъæлæсæй, «Косе-ер, мæ гыццыл 
чызг!», зæгъгæ, цалдæр хатты ныхъхъæр кодта, стæй 
ныхъхъус. 
Дыккаг бон дыууæизæрастæу хъæубæстыл айхъуы- 
сти, Косер, дам, уæтæрмæ цæугæйæ хидæй ныххауд, æмæ 
йæ дон аласта. Йе 'фсымæр Арсау, дам, ма йæ хъæрмæ 
бæргæ æрбазгъордта, фæлæ йæ нал ауыдта - ивылд 
доны уылæнтæ йæ сæ быны анорстой, æрмæст, дам, 
ма йæ зæлдаг сæрбæттæн хидыл ауыгъдæй дзедзырой 
кодта. Хъæубæсты лæппутæ йæ хионæй, æцæгæлонæй 
цалдæр боны фæцагуырдтой, фæлæ никуы æмæ ницы. 
Уыйадыл Косер мæрдтыл нымад æрцыд. Ууыл 
къуыри куы рауад, афтæ Цæрæцца дæр амарди. 
Хъæубæстæ мад æмæ чызджы мардыл тынг фæхъыг 
кодтой. Цæрæццайы уæлмæрды бафенайдтой, Косерæн 
та доныбыл цагъд къæйдурæй цырт сæвæрдтой. Афтæ 
Мысырбийы фæрныг хæдзар сылыстæгæй сафтид, 
æрмæст ма æртæ састзæрдæ нæлгоймагæн сæ сурæттæ 
хъуыдыйагæн баззадысты. 
Мысырби æмæ йæ фырттæ адæмы 'хсæнмæ арæх 
нал цыдысты, фылдæр хæдзары кæнæ уæтæры 
æрхæндæгæй бадтысты, алчидæр сæ хъуыды кодта, 
цыма утæппæт бæллæхты фæстæ бынтон æндæр 

дунемæ бахаудта æмæ йæ нæ зоны, дарддæр та цы 
кæнын хъæуы, уый. Адæмыл исты фыдбылыз куы 
'рцæуы, уæд кæрæдзимæ æввахсдæр свæййынц, уыцы 
удахасты æвæджиау миниуæг адæймаг йе уæнджы 
хæссы цæрынæй хæрынмæ, фæлæ - диссаг: сæ уæззау 
уавæры уыцы миниуæг Хъайыраты бинонтæм йæхи 
куыд ницæмæй равдыста?.. Алкæд æмзонд, иузæрдион, 
кæрæдзийæн ныфс куы уыдысты, уæд, цымæ, абон 
хицæнтæй цы марой кæнынц, цыма кæрæдзийыл 
æнæууæнк систы, уыйау? Æвæццæгæн, æртæйæ дæр 
сæхи æмæ сæ кæрæдзи дæр нымайынц аххосджыныл, 
цы 'рцыди, уыцы бæллæхты, уæлдайдæр та Косеры 
мæлæты. 
5 
Дзывгъис æхсæвы тары аныгъуылд, фæскъæвдайы 
сатæг лæууы уæлдæфы. Хæдзары нарæг рудзгуытæй 
хъуысы комы доны иугæндзон сæр-сæр, Абациаты 
куыройы хуыррытт-хуыррытт. Хъæубæсты кусгæ боны 
фæллад æмæ фыдæбæттæ адджын фын йæхимæ исы. 
Хуыссæг хæстæг нæ цæуы æрмæст Косеры уатмæ. Чызг 
йæ нарæг хъæдын сынтæгыл, уæрджытæ йæ роцъомæ 
сбыцæугæнгæйæ, бады æмæ йæ царды цаутæй хицæн 
скъуыддзæгтæ йæ цæстытыл, фынтæ уынæгау уайынц. 
Абон уыцы мысинæгтæ сбирæ сты, æмæ тагъд-тагъд 
иу иннæйы ивы, сæ фылдæр та бает сты, ныронг ма йæ 
зæрдæ чысыл кæуыл дары, йæ фæзындмæ æхсæвæй- 
бонæй æнхъæлмæ кæмæн кæсы, уыцы Базыгимæ. 
Гыццыл чызг ма уыди, уæд æй Арсæмæг æмæ Базыг 
ахуыр кодтой бæхыл бадын, саргъы базыл лæугæйæ 
цапуал кæныныл æмæ кард нысанмæ æхсыныл. Иу хатт 
æй Базыг Фыййаджыдоны сæрты бæндæныл хилын 
кодта иннæ былмæ, гыццыл ма йæ хъуыди, афтæ йæ 
-0'(^а^ 162 шайЁГ^о 

къæхтæ бæндæнæй феуæгъд сты, æмæ доны ныххауд, 
уæд Базыг йæ фæстæ багæпп ласта æмæ йæ йæ цонгæй 
ацахста, стæй йæ гæдыйы лæппынау Арсæмæгмæ 
слæвæрдта. 
Ныр дæр æй бæргæ фервæзын кæнид, фæлæ, æвæц- 
цæгæн, мæгуыр, йæхæдæг абон хуыздæр уавæры нæй. 
«Ацы дунейы нæ хæйрæг кæрæдзийæ атыдта, фæлæ йæ 
бон нæ баци уарзондзинад бамынæг кæнын, ныр та кæд 
Стыр Хуыцау фæтæригъæд кæнид æмæ мæрдты бæсты 
баиу уаиккам. Нæ-нæ, Хуыцау ахæм ми нæ ныббардзæн, 
стæй мын æй адæм дæр нæ ныббардзысты, абон куы 
нæ уа, уæддæр мæ райсом кæнæ топпæй фехсдзысты, 
кæнæ мæ къардиуæй бирæгътæн Уытъыраты чындзы 
æппæрст акæндзысты, уымæн æмæ мæ рæдыд къад- 
дæр нæу. Баба-иу хуымæтæджы нæ загъта: адæймаг 
цыдæриддæр Хуыцауы æвастæй кæны, уыдон дæ- 
лимоны тæфагæй сты, уый йæ амидин кæны, Хуыцау 
та, дам, ын сæ фиддон кæны уæлæуыл, кæнæ зындоны. 
Диссаг у, дыууæйæ дæр нæ уыцы æнæхайыры æхсæв 
дæлимон куыд сæрра, куыд самидин кодта? Уагæры 
йæм цавæр æгæрон хъомыс ис, иунæг æхсæв мын 
æхцонадимæ æррагæнæн бадардта, мæ нæргæ амонд 
уæтæры баззад, мæ бинонты зындоны баппæрстон, мæ 
уæздан мыггаджы зарæггаг фæкодтон, мæ фæлмæн, мæ 
уарзон мады ингæны был æрлæууын кодтон, ныр мæ 
йæ размæ уадзгæ дæр нал кæнынц, куы алидзон, кæнæ 
мæхи куы амарон, уымæй тæрсынц. Æз иу Хуыцауы 
æваст ми бакодтон, æмæ æгъгъæд у. Диссаг, баба- 
иу афтæ куы загъта: «Адæймаджы удæн æрмæстдæр 
Хуыцау у тæрхонгæнæг» æмæ, кæд æцæг афтæ у, уæд 
раджы кæддæр Уытъыраты чындзæн хъæубæстæ 
цæмæн скодтой ахæм æвирхъау тæрхон? Ау, уæд æй 
къардиуæй чи аппарын кодта, уыдон тæригъæдджын не 
сты? Кæд, мыййаг, сусæг тæригъæд кæмæ вæййы, Хуыцау 
4*4?^* 163 

зындонмæ уый баппары, æргом тæригъæдджын чи 
вæййы, уымæн та сæ адæм уæлæуыл бафидын кæнынц? 
Афтæ хуыздæр у: уæд тæригъæдджынæй не 'рлæууы 
Хуыцауы раз адæймаг», - хъуыдытæ кодта Косер. 
Дуары къæпсыры хъæр фæцыд, Косер фестъæлфыд, 
йæ хъуыдытæ æрдæгыл æрбаскъуыдысты. Дуар байгом, 
æмæ талынджы чидæр уатмæ æрбахызт. Косер, цыма 
искæмæ удхос æрбахæссынмæ æнхъæлмæ каст, уыйау 
сынтæгæй рæвдз фестад æмæ йæ афарста: «Чи дæ?» 
Дзуаппы бæсты раихъуыст Арсæмæджы æнцад æмæ 
уæзбын хъæлæс: 
- Дæ дзаумæттæ дæ уæлæ акæн æмæ æнæуæлдай 
ныхасæй мемæ цом. 
Косер фæсус æмæ къуызгæ хъæлæсæй, «Хы-хорз», 
зæгъгæ, бакодта, тагъд-тагъд йæ сæрак дзабырты йæ 
къæхтæ атъыста, йæ тинтычъи кæлмæрзæн йæ къухы 
райста æмæ йе 'фсымæрмæ дзуры: 
- Арсæг, цæттæ дæн. 
- Гъеныр мæ фæстæ цу! 
Куыддæр стыр хæдзармæ рахызтысты, афтæ Косер 
кæуынхъæлæсæй Арсæмæджы афарста: 
- Арсæг, Æццамæ бауайон? 
- Æцца ма гъеныр дæу хъуаг у, - загъта Арсæмæг 
æмæ йæ федде кодта. Кулдуармæ куы рахæццæ сты, уæд 
Косер æрлæууыд æмæ та йæ афарста: 
- Фæстаг ха-атт ма-а йæ фе-фе-нон Æццайы... 
- Рауай, рауай! Уый дæр дæ 'ййафдзæни, - Арсæмæг 
чызджы уынгмæ ссонæгау ракодта. 
Æхсæр къохæй сæ размæ рацыд цавæрдæр нæл- 
гоймаг, йæ фæстæ идадзæй ласта дыууæ саргъы бæхы. 
Бæхтæй иуыл сбадт Арсæмæг, иннæмæн йæ рагъмæ 
æнæзонгæ лæг Косеры рифтагау сæппæрста. Косер 
лæджы йæ æнæуаг митæм гæсгæ, стæй ма, йæ сæрыл цы 
цыргъбырынкъ худ уыди, уымæй раиртæста, хъазахъ- 
хъаг кæй у. 

Уæдмæ хъазахъхъаг бæхæн йе згъæллаггом йæ 
дзыхы бакодта, йе 'хтонгтæ йын сæлвæста, чызджы 
фæсарц бабадт, бæхы рохтæ галиу къухмæ райста, 
рахиз къухæй та чызгæн йæ цонгыл æрхæцыд æмæ ано 
кодта. Косер хъазахъхъаджы æнæджелбетт бавнæлдæй 
фестъæлфыд, йæ цонг феуæгъд кæныныл ацархайдта, 
фæлæ йын хъазахъхъаг йæ фарс гуымиры цæф куы 
бакодта, уæд йæ мæгуыры бон базыдта æмæ ныссабыр, 
быхста. 
Барджытæ доны сæрты ахызтысты, æмæ сæ ных 
цæгатырдæм сарæзтой. Дзæвгар куы рауадысты æмæ 
галиуырдæм куы азылдысты, уæд Косер дызæрдыг 
нал кодта, йæ мæлæты фæндагыл кæй цæуы, фæлæ 
йæ цæмæй, куыд хуызы мардзысты, уый нæ хатыдта. 
Хъæуæй цас дардæй-дарддæр кодтой, уыйас йæ 
сагъæссаг хъуыдыты хъоргъы арфæй-арфдæр 
ныгъуылд. 
«Куыд æрбадæн æвиппайды æнæуынон, æрæджы дæр 
ма мыл æрхъæцмæ чи нæ хъæцыди, уыцы æфсымæртæн? 
Цымæ, кæм и, цы баци, ныр дæр ма мын мæ зæрдæмæ 
дард кæцæйдæр, стъалыйы дзир-дзурау, ныфсы 'ртау чи 
хæссы, уыцы Базыг? Цымæ мын мæ уавæр зоны æви нæ? 
Чи мын рахаста марыны тæрхон? Цæмæн мæ кæнынц 
марынмæ куырмæджы, Уытъыраты чындзы къардиуæй 
бон-сихорафон куы аппæрстой? Цы мадзалæй мæ 
мардзысты, кæд топпæй, уæд мæ афтæ дардмæ цæмæн 
раластой? Кæд мæ, мыййаг, куыдзæппарæнмæ ласынц? 
Цымæ, адæм цы цæстæй ракæсдзысты нæ мыггагмæ, 
фæцам дæн, уый куы айхъуыса, уæд? Дæ-дæ-дæй, цы 
зæгъдзынæн, Дунескæнæг æмæ мæрдты Барастыры 
раз куы 'рлæууон, æмæ мæ мæ уæлæуыл цардæй куы 
'рфæрсой, уæд? Куыд равдисдзынæн ме 'лгъаг цæсгом 
мæрдты бæсты нæ фыдæлтæм?». 
Хуымæтæджы нæ фæзæгъынц: удхæссæг йæ цæвæг 
кæмæ сисы, уымæ фынуынæгау фæкæсы. 

Чызгæн куыдфæстæмæ йæ хъуыдытæ бынтон сæм- 
хæццæ сты, цæмæндæр æм афтæ кæсын байдыдта, цыма 
йæхиуыл æмæ, йæ алыварс цыдæриддæр æрцыдис, 
уыдон æцæгæйдæр фын сты. 
Йæ цæстытыл æнæсцухæй уади Базыджы сурæт, 
йæ хъусты зæлланг кодтой Базыджы ныхæстæ: «Мæ 
сæууон стъалы, æз дæу амондæн арвы кæронмæ дæр 
фæцæудзынæн, мæ уд дæр дын суæлдай кæндзынæн. Мæ 
гыццыл зæды хай, æз æмæ ды кæрæдзи уарзгæ æнусмæ 
цæрдзыстæм, уымæн æмæ æнæтæригъæд стæм. Мæ 
уалдзыгон уарди, дæ зæрдыл дар, нырæй фæстæмæ æз 
æмæ дæу кæрæдзийæ ничи æмæ ницы ахицæн кæндзæн. 
Мæрдты дæр кæрæдзи уарзгæйæ дзæнæты баддзыстæм. 
Мацæмæй тæрс, æз дæ тæригъæды никуы бацæудзынæн 
æмæ дæ æфхæрын дæр никæмæн бауадздзынæн». 
Базыджы фæстаг дзырдтæ ма Косеры хъусты 
зæлыдысты, афтæ хъазахъхъаг бæх æрурæдта, Косеры 
та саргъæй рифтаг исæгау æриста æмæ йæ зæхмæ 
æппарæгау æркодта. Чызгæн йæ адджын сæнттæ цыдæр 
æрбаисты, йæ уæрджытыл лæугæйæ исдугмæ сæццæйæ 
аззад, стæй йæ хæд сæрмæ бæхы хуыррытт куы фæцыд, 
уæд бынтондæр йæ æцæг уавæрмæ раздæхт æмæ та сæр 
уæззау хъуыдытæй айдзаг. 
Хъазахъхъаг Арсæмæгæн мынæг хъæлæсæй цыдæр 
загъта, стæй Косермæ бацыд, йæ къухтæ йын синагæй 
бабаста æмæ йæ йæ цонгæй хæрды уæлæмæ ласæгау 
акодта. 
Косер нырмæ æнхъæл уыди, топпæй йæ фехсдзысты, 
зæгъгæ, æмæ йæ мидхъуыдыты йæхи уымæ цæттæ 
кодта. Афтæ йæм каст, цыма уæд æваст, æнæ уæлдай 
хъуырдухæнæй, æрбамæлдзæн, фæлæ йæ ныр бам- 
бæрста, хъазахъхъаг æй куыдзæппарæнмæ кæй 
кæны, уый, æмæ бынтондæр йæ зæрдæ асаст, йæ буар 
æмризæджы рызти, æфсæртæ кæрæдзи хостой. Косер 
О'-гЗг^Зй* 166 «^^ч^~ 

ахæм уавæры уыдис, æмæ сæры зонд тас æмæ фæллад 
нал æмбæрста, æрмæст æй уæнгтæ æнкъардтой. 
Хæрды цæуын дзы кæд стыр хъару домдта, уæддæр 
тыхамæлттæй, удхосмæ цæуæгау тындзыдта йæ 
адзалмæ, уымæн æмæ йæ фидарæй уырныдта - 
æрмæстдæр уый руаджы йæ уд ссыгъдæг уыдзæн, уый 
йын айсдзæн йæ тæригъæдты уаргъ... 
Хæрдмæ цас бæрзонддæр цыди, уыйас рæстæгæй- 
рæстæгмæ цæстытыл уайын байдыдтой цавæрдæр 
æнахъинон, урс дарæсы, рухсæй конд адæймæгтæ. 
Уæртæ йæм уыдонæй иу комкоммæ 'рбацæуы. Косер æй 
уайтагъд базыдта, уый йе 'мхæрæфырт Зæриндæ у. 
- Зæ-зæ-зæри, ма мыл фæхуд, ма мыл...! - ризгæ 
хъæлæсæй йæм сдзырдта Косер, фæлæ йæ хъазахъхъаг 
йæ цонгæй рариуыгъта, æмæ чызг фæхъус. 
Косер æмæ хъазахъхъаг хохы сæрмæ куы схæццæ 
сты æмæ къардиумæ се 'ргом куы сарæзтой, раст 
уыцы рæстæджы чызгæн йæ цæстытыл ауад, цыма 
сæрсæфæны 'рдыгæй сæ размæ рацæйцыд Цæрæцца - йæ 
гуырæй тыхджын рухс цыди æмæ Косерæн йæ цæстытæ 
тартæ кодтой. Усæн йæ уæлæ уыдис йæ райст-бавæрды 
æрвхуыз зæлдаг къаба, йæ сæр та æмбæрзт уыди 
урс сæрбæттæнæй. Мад чызгмæ дæрддзæфгомауæй 
мидбылты худгæ йæ къухтæ æрбадардта, рауай, зæгъгæ. 
Косер ма сывæллон куы уыди, уæддæр-иу æм Цæрæцца, 
дзуццæджы бадгæйæ, йæхимæ афтæ сидти. Чызджы 
фыццаг нæ бауырныдта, уый дæр та, кæд, мыййаг, Зæ- 
риндæйы фендау, цæстытыл уайы, зæгъгæ, фæлæ йæ 
мады узæлæг хъæлæсы уаг куы айхъуыста: «Рауай-ма, 
рауай, мæ уды гага», зæгъгæ, уæд йæ хъæлæсы дзаг 
ныхъхъæр кодта: 
- Æ-æ-цца, ных-ха-ха-тыр мын кæн! - æмæ йæ уæр- 
джытыл æрхауд. Хъазахъхъаг æй гæдыйы лæппынау 
зæххæй фелвæста æмæ йæ къæдзæхдурыл ныццавта. 

Чызг бауадзыг. Хъазахъхъаг æй сæрсæфыны былмæ 
сыфцæйласæгау баласта æмæ йæ тæккæ былгæрон 
зæххыл æруагъта, хъримаг иуварс æрæвæрдта æмæ, 
куыддæр чызгмæ æргуыбыр кодта, аппарон æй зæгъгæ, 
афтæ йын Арсæмæг йæхи сæрсæфæнмæ нысхуыста. 
6 
Косер æхсæвы иуафон æрчъицыдта. Йæ цæстытæ куы 
байгом кодта, уæд фыццаджыдæр федта дыууæ бæхы 
къутæртæм бастæй, фæлæ кæм ис, уый нæ бамбæрста. 
Йæ алыварс акæстытæ кодта æмæ йæ фарсмæ 
Арсæмæджы куы ауыдта, уæд бамбæрста, кæм ис, уый. 
Арсæмæг, йæ уæрджытыл хъазахъхъаджы сау хъримаг, 
афтæмæй, дурыл бадт æмæ Косермæ фæрсæджы каст 
кодта. Стæй бæхтæй иуы æрбаласта, æнæдзургæйæ 
Косеры саргъыл сбадын кодта, йæхæдæг иннæ бæхмæ 
схызт, чызгмæ, мæ фæстæ уай, зæгъгæ, бадзырдта, æмæ 
фæуырдыг кодтой. Комвæндагмæ куы рахæццæ сты, 
уæд фæддзуйæ цæгатырдæм сæ фæндаг адардтой. 
Хур сæуæхсиды сырх хъæццулы бынæй йæ чъил 
сдардта, афтæ Арсæмæг æмæ Косер комгæронмæ 
рахæццæ сты. Хъæдрæбынты ма дзæвгар ауадысты 
æмæ иу нарæг къахвæндагыл æхсæрбыны хæрдмæ 
сзылдысты. Чысыл ма куы суадысты, уæд сæм разынд 
сæ фæндаджы кæрон - хъæдæлхынцъæй арæзт къаннæг 
агъуыст. Цалынмæ сæ бæхты бастой, уæдмæ агъуысты 
чъылдымты æд хъримаг сæ размæ рацыд урсбоцъо 
зæронд лæг - йæ уæлæдарæс æмæ хъатарайæ бæрæг 
уыди, цуанон кæй у, уый. Арсæмæгимæ кæрæдзийыл 
бацин кодтой, стæй зæронд лæг Косермæ раздæхт, 
зынæмбарæн ирон ныхасыздæхтæй йын æгасцуай 
загъта æмæ сæ дыууæйы дæр хæдзармæ бахуыдта. 
Косерæн, пецы фарсмæ цы уырындыхъ уыди, уымæ 
ацамыдта, сбад, зæгъгæ, фæлæ уый лæууыди, цалынмæ 

йын Арсæмæг сбад загъта, уæдмæ. Хæдзар уыди зæхбын, 
ныллæг цар ын, сæгдзыд къултæ. Йæ бæстастæу - 
уирагдурæй къона. Уый йæ дих кодта дыууæ æмыйас 
хатæныл, рухс сæм цыди топпуадзæнты хуызæн нарæг 
рудзгуытæй. 
Арсæмæг æмæ зæронд лæг ныллæг фынджы уæлхъус 
ныхæй-ныхмæ бадтысты, æмæ, Косер куыд раиртæста, 
афтæмæй æрдæг кæсгонагау, æрдæг иронау, зæрдиаг 
æмæ дæргъвæтин ныхас кодтой. Ныхасгæнгæйæ арæх 
Косермæ кæй амыдтой, уымæй та бæрæг уыди, йæ 
дарддæры хъысмæтыл ын кæй дзурынц, уый, фæлæ йæ 
уырныдта, йæ уавæрæн хуыздæрырдæм аивæн кæй нæй, 
æмæ уæззау хъуыдытимæ æнхъæлмæ каст хъысмæты 
ног фыдæвзарæнтæм. 
Иуцасдæры фæстæ Арсæмæг сыстад, Косеры раз 
æрлæууыд: 
- Абонæй фæстæмæ уыдзынæ ам - мæнæ Мураддины 
хæдзары. Æнæнхъæлæджы дæ исчи куы фена, уæд зон: 
дæ Мураддины ногъайаг хæрæфырт, зоныс иронау дæр, 
фæлæ дын ам хионтæй ничи ис æмæ дзы никæй зоныс. 
Абонæй фæстæмæ де 'цæг мыггаг дæр ферох кæн, махæй 
нал дæ. 
Косер сæргуыбырæй лæууыд, йæ къæсхуыр уадултыл 
цæссыг æнæрæнцайгæ згъордта. 
Арсæмæг ма Мураддинæн кæсгонагау цыдæртæ 
загъта, йæ хъæбысы йæ акодта, стæй дыууæйæ дæр 
æддæмæ ахызтысты. 
Мураддин Арсæмæджы афæндараст кодта æмæ, 
фæстæмæ куы 'рбаздæхт, уæд фынгыл æрæвæрдта 
сæгуыты басы фых хъæдур æмæ хъæбæрхоры кæрдзын, 
стæй чызгмæ баздæхт: 
- Косер, мæ хур, цы 'рцыди, уый æрцыди, топпæй 
куы фехсынц, уæд нæмыгæн фæстæмæ раздæхæн нал 
вæййы, фæсмон йæ кæныны аргъ нæу Мах, зæххон 
•<^4у^* 169 гаДЁг1^0 

адæм, иууылдæр Хуыцауы хъæбултæ стæм, æмæ нын 
ныййарæгау нæ сонт рæдыдтæ бары. Ды та дæ рæдыд 
сусæг нæ бакодтай, басастæ йыл, дæ зæрдæйы рыстæй 
йæ сраст кæныныл архайдтай, фæсмон ыл кодтай, уый 
Дунескæнæг йæхæдæг уыны. Хуыцауæй тæрсын нæ 
хъæуы, Хуыцауæн табу кæнын хъæуы, тæрсын æмæ хи 
хъахъхъæнын хъæуы æнæхуыцау адæймагæй. Цалынмæ 
ам уай, уæдмæ дын æз уыдзынæн фыд дæр æмæ 
фыдыфыд дæр, æфхæрын дæ никæмæн бауадздзынæн. 
Æз цæмæй цæрын, ды дæр уымæй цæрдзынæ, цард та 
цæуы æмæ йемæ амонд хæссы. Ныр та, мæ хур, рауай 
æмæ бахæр, стонгæн мард дæр нæ фæразы, сæр та кусгæ 
нæ кæны. 
Косер йе 'намонды бонæй абонмæ ахæм зæрдæвæрæн 
фæлмæн ныхас нæ фехъуыста, æмæ йæм афтæ фæкаст, 
цыма уæдæй нырмæ уæззау хъуыдытæй йæ сæрымагъз 
фыцгæ кодта, æмæ йыл ныр, зæгъæн кæмæн нæй, ахæм 
æхцонад дæттæг, сатæг уддзæф æрбадымдта. Уыцы 
ныхæстæм чызджы зæрдæ бынтондæр æрбауынгæг 
æмæ хъæрæй кæуын райдыдта. Афтæ ма куыдта, йæ 
рæдыд Цæрæццайæн куы загъта, уæд. 
- Косер, кæугæ - нæ! Кæуынæй ницы пайда ис, æмæ 
дæхиуыл фæхæц! - чызджы сæрыл ныййарæгау йæ 
армытъæпæн æрæвæргæйæ, загъта Мураддин, стæй йæ 
фынгмæ йæ цонгæй бакодта. 
Косер цыбыр рæстæг кæд ацард Мураддины хæдзары, 
уæддæр йæ уавæрмæ æндæр цæстæй кæсын райдыдта: 
бауырныдта йæ, Хуыцауæй хатыр ракурæн кæй ис, 
мæлæт нæ райсгæйæ дæр йæ фыдæхæй фервæзæн кæй 
ис, уый. О, фæлæ æрæджы дæр ма кады бæрзондæй 
зæрдæрайгæ йæ уарзон хъæубæстæм мидбылты чи 
худти, уыцы Косер нал уыд. Ныры Косер у, тыгъд 
быдыры базырхаудæй цы зырнæг баззайы, уый хуызæн. 
Куыдфæстæмæ хæдзары куыстытæ йæхимæ райста 
Косер, хæринаг кодта, хуыссæнгæрзтæ æмæ уæлæ- 

дарæсмæ зылди. Мураддин хъæдæй цыдæриддæр 
хаста халсарæй, сырды фыдæй, дыргъæй, уыдон Косер 
бæлвырд кодта. 
Чызджы зæрдæ уæззау хъуыдытæй бынтон нæма 
сцух, уыдон æй тынгдæр тыхсын кодтой, хæдзары-иу 
иунæгæй куы баззад, уæд. Йæ сагъæсты сæйрагдæр 
сси, æнхъæлцау цы гуырдзæй уыди, уый фидæн. «Цытæ 
йын кæндзынæн, æвæгæсæгæй куы æруæззау уон, уæд? 
Базыг дæр куы никæцæй зыны, фыдæнхъæл мæ куы 
фæкодта...» 
Мураддин къаты бонты райсомæй сихормæ цуан 
кодта, сихорæй изæрмæ та хъæдæй къахта къоппатæ 
æмæ уидгуытæ, кæнæ та-иу быдта чысыл рæсугъд 
чыргъæдтæ. Сабаты æмæ хуыцаубоны цыди, Дзылаты 
базар кæй хуыдта, уырдæм сæудæджер кæнынмæ. 
Хæрæгуаргъыл уырдæм хаста цæрмттæ, чыргъæдтæ, 
къоппатæ, уидгуытæ, хатт та сырды фыд дæр, æмæ сæ 
уæй кодта, кæнæ сæ æндæр истæуылтыл ивта. Базары- 
иу йæ уæййæгтæ дзæбæх куы ацыдысты, уæд-иу изæры, 
агъуысты ныхмæ цы пæлæхсар бæласы кæлддзаг уыди, 
ууыл бадт æмæ мынæг хъæлæсæй цавæрдæр æнкъард 
зарæг зарыд, кæнæ Косерæн алыхуызон таурæгътæ 
кодта. 
Иу ахæм изæр, арты фарсмæ бадгæйæ, ахæм хабар 
радзырдта: 
- Кæддæр Пахсæныдоны æдде царди кæсгон æлдар 
Асланухъ. Æгъатыр æмæ цъаммар кæй уыди, уый 
тыххæй йæ адæм рахуыдтой «Сау æлдар». Ссæдз азы йыл 
куы сæххæст, уæд фыццаг усæн ракуырдта йæхи хуызæн 
хъæздыг æлдары чызджы. Уый йын ныййардта цыппар 
чызджы æмæ иу удхъуаг лæппу. Æлдарыл дыууиссæдз 
азы куы сæххæст, уæд йæ зæрдæ бахъазыд асыйаг 
мæгуыр лæджы цыппæрдæсаздзыд рæсугъд чызгмæ. 
Чызджы хæдзармæ минæвæрттæ барвыста, фæлæ йын 

æй нæ радтой, нырма, дам, сывæллон у зæгъгæ, уый 
æфсон. Æлдар уыцы хабар куы базыдта, уæд фырмæстæй 
цæхæртæ калдта, йæ минæвæрттæм загъд кодта: «Ау 
уыцы хъуымийаг куыйтæ мæ дæлбар сты, уый сæ ферох 
и! Уыдон уын хъуамæ куывд скодтаиккой, сæ кæвдæсы 
зад гадзайыл сын кæй барвæссыдтæн, уый тыххæй. 
Æниу сын æй тыхæй цæуылнæ рахастат?» Дыккаг бон 
æлдар йæхæдæг æмæ йæ гæрзифтонг хæрзгæнджытæ 
чызджы хæдзармæ балæбурдтой, йæ цæстыты раз ын 
йæ мад æмæ йæ фыды фыднад фæкодтой, чызджы йæ 
гæндзæхтæ тилгæ голладжы ныппæрстой æмæ йæ 
рахастой. 
Чызгæн æндæр гæнæн нал уыди, æмæ, мæстæй 
йæ былыцъæрттæ æууилгæ, æнæуынон æлдарæн сси 
хъазæнхъул, къæхтæхсæг æмæ фаджыс мæрзæг. Йæ 
цæрæнуат уыди талынг скъæт, дзаумайы хорзæн та - 
кæттаг раздарæн æмæ салбар, сынтæг æмæ гæрстæхсæн 
тæгæна, фаджысхафæн бел æмæ уисой. 
Чызгæн афæдзмæ æлдарæй райгуырд лæппу фæлæ 
йæ æлдар йæхицæн фыртыл банымайын йæ сæрмæ 
не 'рхаста, æмæ йæ мад тыхамæлттæй схъомыл кодта. 
Лæппу дæр йæ мадæй амондджындæр нæ фæци æмæ 
цагъайраджы бонтæ 'рвыста, сау æлдары уæтæрты 
æмæ уыгæрдæнты мамæлайы къæбæрыл уæхскуæзæй 
куыста, быхста æлдары цъаммар митæн. Ссæдз азы 
йыл куы сæххæст, уæд сфæнд кодта, гыццылæй нырмæ 
кæй уарзта, йæ хæрзæгъдау хъуыстгонд кæмæн 
уыди, йæ уынд, йæ кондмæ та хур дæр ма хæлæг 
кæмæн бакодтаид, уыцы мæгуыр, фæлæ куыстуарзон 
Афинæтимæ йæ цард баиу кæнын. Чызг æмæ лæппуйæн 
сæ фæнд, сæ хъуыды иу уыди. Лæппу чызджы фыдмæ 
минæвæрттæ барвитынмæ куы хъавыд, раст уыцы 
рæстæджы сау æлдар чызджы кæмдæр федта æмæ йе 
'ххуырстытæн бабар кодта, чи у, уый базонут, зæгъгæ. 

Дыккаг бон ын æххуырстытæ загътой, кæй чызг у уый, 
стæй йæ æлдарæн йæ номылусы фырт кæй куры, уый 
дæр. Æлдар айтæ-уыйтæ нал фæкодта, уыцы 'хсæв йæ 
хæрзгæнджытимæ чызджы хæдзармæ балæбурдта æмæ, 
кæддæр йæ дыккаг усы куыд рахаста, афтæ Афинæты 
дæр дыккаг номылусæн рахаста. 
Дыккаг æхсæв æлдар чызджы хуыссæнмæ бацыд 
æмæ йæм куыддæр бавнæлдта, афтæ йæ чызг хъамайæ 
срæхуыста, æмæ дæ фыдгул уый раны фæуæд. Чызг ма 
рудзынгæй бæргæ рагæпп кодта, фæлæ йæ хъалагъуры 
нæмыг алидзын нæ бауагъта. Топпы гæрахмæ адæм 
æрбамбырд сты, фæлæ байрæджы, сау æлдары мард 
ссардтой чызджы уаты, чызгæн йæхи та удисгæ - 
рудзгуыты бын... 
- Мураддин, æмæ лæппу та цы баци? - æрæджиау 
бафарста Косер. 
- Лæппу кæдæмдæр ацыд æмæ, цы фæцис, уый ничи 
зоны... 
Косеры дисы 'фтыдтой Мураддинæн канд йæ 
таурæгътæ нæ, фæлæ ма йæхæдæг дæр. «Диссаг у, ахæм 
хæдзонд, æрхъуыдыджын æмæ хиуылхæст адæймаг ам 
иунæгæй моладзаны цард цæмæн кæны, уый. Хъодыгонд 
уаид, æмæ æгæр æфсармджын у; æнæхуыцау уаид, æмæ 
уæд ламаз нæ кæнид; уæдæ искæй дæр нæ амардтаид - 
æгæр фæлмæнзæрдæ у. Уæвгæ, Базыг дæр тызмæг нæ 
уыди, фæлæ йæ, æвæццæгæн, йæ уавæр самидин кодта 
уыцы афицеры амарынмæ. Мураддины царды цыдæр 
сусæгдзинад ис, фæлæ цы у? Хъуамæ таурæгъты аивæй 
йæхи кой дæр фæкæны...» - афтæ хъуыдытæ кодта Косер. 
Мураддин дæр æмбæрста чызджы æмæ иудадзыгдæр 
архайдта, цæмæй йæ хъынцъымтæй иртæст уа, ууыл, 
зæрдæтæ йын æвæрдта, йе сконд хæринагæй йын 
æппæлыд, йемæ йæ дыргътæ æмбырд кæнынмæ кодта, 
уæлæдарæс ын æлхæдта, суанг ма хæдзары куыстæгтыл 
-^^&* 173 ^^=§4^- 

о<^^5^* ■ г-^Г^>о 
йемæ уынаффæ дæр кодта. Иуæй-иухатт æм-иу фæ- 
дзырдта. 
- Косер, мæ хур, рауай, æмæ та дын нæртон диссæгтæ 
радзурон! 
Косеры нал уырныдта, йæ бæл лæхты фæстæ ма искæй 
адæймагау бахъæудзæн, уый. Уымæ гæсгæ йын æхсызгон 
уыди, Мураддин-иу æй ныхасмæ куы агуырдта, уæд, 
æниу уыцы уавæры стырдæр циндзинадмæ æнхъæлмæ 
куыд кастаид, фæлæ йын уæддæр йæ зæрдæйы тарфы 
кæмдæр цыдæр дзырдта: «Де 'фсымæртæ дыл сæ къух 
нæ систаиккой, æгæр бирæ дæ уарзтой», - æмæ йын уый 
цавæрдæр ныфсы цъыртт лæвæрдта, чи зоны, æмæ ма 
сæ хъæуын, зæгъгæ. 
7 
Фæззæг йæ бартæ йæхимæ райста. Дзæвгар 
фæсатæгдæр. Æхсæвыгæтты ставд æртæх æрттиваг 
къоритæй кæрдæгыл бадт. Иуæй-иу бæлæстæн сæ 
сыфтæр азгъæлд, фылдæрæн та хъайлайау сбур сты. 
Мыртгæ æмæ къæбырттæджы сырх пуцæлттæ ранæй- 
рæтты адæймаджы цæстæнгас сæхимæ сайынц. 
Рæстæгæй-рæстæгмæ хърихъуппыты цæвæгæнгæс 
хал, æнкъард хъырругæнгæ, хуссармæ фæцæйхилы. 
Цæвиттон, зымæг хæстæгæй-хæстæгдæр кодта. 
Рæстæджы цыд Косеры ног сагъæсты 'фтыдта - йæ 
хъуыдытæ иугæндзонæй уыдысты, фæстаг бонты йæ 
ахает æвдисын чи байдыдта, уыцы райгуыринагыл. 
Тынгдæр мæт кодта, куы æруæззау уа, уæд иунæгæй 
цытæ кæндзæн, уæлдайдæр зымæгон, ууыл. Базыг ма 
искæцæй фæзындзæн, уый йæ нал уырныдта, æрмæст 
ма йын цыдæр удæнцой уыди, Мураддин йæ фарсмæ 
кæй ис, уый. 
Иу райсом та Косер æрхы доны гæрстæ 'хсадта. 
Суаргоммæ фæндаг та ардæм хæстæджыты цыди, уымæ 
^§=^» 174 *^е^>0 

гæсгæ чызг æдас нæ уыд, æрвылбон дæр тар къаба æмæ 
ногъайаг кæрдæгхуыз салбар дардта, тарсти, искæй 
цæст ыл куы 'рхæца, уымæй. Мæнæ ныр дæр лæмбынæг 
хъусы алы сыбыртмæ. Халоны хъуахъхъ кæнæ 
чъырттымы къæр-къæр куы фæцæуы,уæд фесхъиуы, йæ 
куыст фæуадзы æмæ йæ алфамбылаймæ акæсы. Мæнæ 
хæстæг кæцæйдæр райхъуыст бæхы мыр-мыр. Уæдмæ 
Косер гæрстæ 'хсад фæцис æмæ сæ рæвдз чыргъæдмæ 
авгæдта, фæлæ сæ фелвасон, зæгъгæ, дзуццæджы куыд 
æрбадт, афтæ йæ тæккæ размæ, зæххы бынæй стæхæгау 
февзæрд бæрзонд æмæ хæрзарæзт пыхсрихи лæппу- 
лæг. Чызг исдугмæ джихæй аззад, æнæзонгæ лæгæн 
йæ ирон дзабыртæй йæ цæсгоммæ цадæггай йæ цæст 
схаста, стæй сабыргай сыстад. Æвзæр уавæры бахаудта, 
уый куы рахатыдта,уæд алидзыны охыл йæхи иуварсмæ 
аппæрста, фæлæ йæ фæстæрдыгæй дыккаг æнæзонгæ 
лæг мидбылты худгæ ацахста. Чызг ма иу цасдæр йæхи 
атоныныл ацархайдта, фæлæ йын пыхсрихи лæппу-лæг 
йæ къухтæ æмæ йæ къæхтæ æрчъирæхсæнæй абаста. 
Чызг ныхъхъæр кодта, Мураддин, зæгъгæ, æмæ йын 
уæд йæ дзыхы пысулæй къæрмæг атъыстой. 
Тыхгæнджытæ йæ сывæллон хæссæгау сæ хъæбысы 
рахастой, се 'мбæлттæ сæм æнхъæлмæ кæм кастысты, 
уырдæм - фæндаджы былмæ - æмæ йæ бæхуæрдæттæй 
иуы гуыффæйы хъавгæ æрæвæрдтой, стæй сæхæдæг дæр 
рæвдз сæ бынæтты абадтысты æмæуайсурæй сæ фæндаг 
адардтой. Лæппутæ уыдысты цыппар æд уæрдæттæ, 
уæрдæттæй æртæ уыдысты уаргъæфтыд, иу та - афтид. 
Афтид уæрдоны хицау уыди, Косерæн йæ къухтæ чи 
бабаста, уый. Ласгæ дæр æй уыцы уæрдоны кодтой. 
Косер цæмæндæр нæ тарст, исчи йæм сæ фæхын- 
джылæг кæныны охыл бавналдзæн, уымæй. 
Иу нарæг комы дзæвгар бацыдысты, æрурæдтой æмæ, 
Косер цы уæрдоны бадти, уырдæм æрбацæйцыдысты. 
-^^^5^ 175 цдеГ§)^> 

Уæрдоны хицау Косерæн йæ къухты бает цæмæндæр 
чысыл фæуæгъддæр кодта æмæ йæм мидбылты худгæ 
иронау едзырдта: 
- Æз дæ хуызæн рæсугъды рагæй куы агуырдтон... 
Косер йæхи ницы фехъусæгау акодта. Уæдмæ иннæтæ 
дæр æрбахæццæ сты. 
- Бимболат, куыд у дæ кæсгон мæлхъ, нæ дын 
ныххуыдуг? - афарста, лæппутæй хистæрхуыз чи уыди, 
уый. - Кæсут æм йæ цъæх салбаримæ - раст уалдзыгон 
джыджынайау у. 
Ауыстæн, кæсгон чызджытæ дæр рæсугъд сты, 
дзæгъæлы сыл нæ хæлæф кæнынц уæлладжыраг 
æлдæрттæ... Сæ уæрдæтты та сбадтысты æмæ ано 
кодтой. Хуры зылд хæхты цъуппытæм æрхæстæг, 
афтæ комы арф бацыдысты æмæ фæсвæндаг иу æрдуз 
рæсæнæн равзæрстой. Бæхтæ суæгъд кодтой æмæ 
сæ хизынмæ рæтæнæгъдтæм дæргъбаст бакодтой, 
сæхæдæг, комдзаг скæнæм, зæгъгæ, æрбадтысты. Иу 
дзы Косерæн йæ разы дзул, цыхт æмæ къуымæлы къус 
æрæвæрдта æмæ йын йæ къухтæ райхæлдта. 
Чызг хæринагмæ кæстæ дæр не 'ркодта, æрмæст 
йæ сæрбæттæн цæстытыл ныллæг æруагъта æмæ йæ 
цонджыхъултæ æууæрста. 
- Уæ, дзылаты рæсугъд, хæргæ кæн, афтид голлаг 
хъил нæ лæууы, - хæринагмæ амонгæйæ, загъта лæппу 
фæлæ Косер йæхи æнæмбарæг скодта. 
- Бимболат, дæ дзыхъхъынног цардæмбалæн æнæ 
дæу къæбæр йæ хъуыры нæ цæуы, рацу-ма ардæм, - 
лæппуйы уыцы ныхæстæм иууылдæр бахудтысты, 
Бимболат та æцæгдæр чызджы размæ 'рбацыд. 
- Цæмæн дæм фæдзырдтон, кæд æй, мыййаг, 
йæхихъуыды фæнды, - мынæг хъæлæсæй загъта лæппу 
- Хъуамæ афтæ дæр уа, рæстæг бирæ рацыд, - загъта 
Бимболат æмæ чызгæн йæ къæхты бает дæр райхæлдта, 
-О'^Зь» 176 »^§^ 

7§?ло 
уæрдонæй йæ æрхизын кодта, дæлдæр цы уæлæнгай 
лæгæтгонд уыди, уырдæм ын бацамыдта, йæхæдæг 
иуварсмæ ацыд. Бимболат æй фæстæмæ уæрдонмæ 
куы ракодта, уæд та йын йæ къухтæ æмæ йæ къæхтæ 
сбастой. Æмæ та фæраст сты. 
Хур уæдмæ аныгуылд, æрмæст ма æрвгæрæтты йæ 
рухс гæзæмæ бæрæг дардта. Æхсæвы тар скæсæнæй 
хæхтæм лæсы. Фæндаг нал зыны, æмæ бæлццæттæ сæ 
зæрдæ дарынц бæхтыл; бæх фæндаг æнкъары æмæ 
æдæрсгæ уайы. Мæнæ сæ цавæрдæр хъæуы бынмæ 
æрбаластой. 
Бимболат йæ уацайрагмæ кæд арæх ракæс-ракæс 
кодта, уæддæр æй нæ базыдта, куыд алыгъд, уый. 
Ныхъхъæр ласта: «Хасанбег! Уром! Чызг цыдæр фæци!» 
Æркастысты уæрдонмæ, æмæ дзы, чызг бает цы 
æрчъирæхсæнтæй уыд, уыдон - дæндаг æхсыдæй... 
Косер бон адæмæй тарст æмæ йын бирæ цæуын не 
'нтысти, æхсæв та, сырдтæй тæрегæйæ, æгъуыесæг 
кодта. Йæ хæринæгтæ систы зайæгхал æмæ гагадыргъ. 
Бынтон слæмæгъ, бонæй йæ хуыесæг ахсын байдыдта, 
сывæллоны сонт змæлд ын хъуыдыйаг сси, афтæ йæм 
каст, цыма йын уый йæ катай, йæ хъуыдытæ æмбары... 
Иу райсомраджы Косер йæ хуыесæнуаты стыр 
къæдзæхдуры фарсмæ къуырфы куы бадт, афтæ йæ 
хъустыл ауад уасæджы уасты хуызæн. Байхъуыста. Ныр 
æм сыгъдæгдæрæй фехъуыст. Тыхтæ-амæлттæй сыстад 
æмæ цудтытæгæнгæ араст, уасæджы уаст кæцырдыгæй 
райхъуыст, уыцырдæм. Мæнæ йæ размæ бæрзонд иу 
къуылдым фæцыд. Зонгæ йæм фæкаст. Йæ фæд-йæ 
фæд фæстæмæ раздæхт. Иуцасдæр куы ауад, уæд æм 
уæлбылæй стыр уæрæх ком разынд, æд мæсгуытæ 
æмæ хуымы цæндтæ. Доны былтыл куы афæлгæсыд, 
уæд йæ цæстытыл нæ баууæндыд: Брытъиаты куырой! 
Æрæджиау лæмæгъ хъæлæсæй едзырдта: 
12 
■€»4у^» 177 г^3»>> 

- О, сау удхор, цы дын кодтон, цæуыннæ мае ныу- 
уадзыс?! Хуыцауы фыдæхæй цъæх арты фæсудзай! Тфу! 
Тфу! Бастъæл! - дур систа æмæ йæ «хæйрæгыл» фехста. 
«Цæмæй тарстæн, уый мыл æрцыд», - йæхинымæр 
загъта Косер, йæ райгуырæн Куырттаты коммæ 
лæмбынæг кæсгæйæ. 
Чи йæм дзы æнхъæлмæ кæсы? Ничи. Æрмæст - 
худинаг... 
Косер раздæхт, æхсæв сырдтæй кæм æмбæхст, бон 
та йын хуыссæнуат чи уыди, уыцы къуырфмæ. Йæ 
раздарæны дзыппæй систа, знон цъыхырыйы цы 
уæтæры зокъотæ æрæмбырд кодта, уыдонæй цалдæр, 
адджынæн сæ бахордта, стæй йæхи фынты æвджид 
бакодта. 
8 
Фæззыгон донгъуыз бæзджын мигъ Дзывгъисы йæ 
быны ныннорста. Æдзæм хъæуы цъиуызмæлæг нæй, 
æрмæст хъуысы комы доны иугæндзон хæл-хæл æмæ 
дардæй кæцæйдæр кæйдæр куыдзы æнæбары хæпп- 
хæпп. Сæрдыгон ацафæтты хъæубæстæ сæ изæры 
зилæнты фæстæ къордтæ-къордтæй фæбадынц дуæрт- 
тæм; фæлæ сæ ныр уæлдæфы сатæг Сафайы дæлбазыр 
бакодта. 
Косер сæ ныллæг дурæмбонды фæстæ йæуæрджытыл 
лæууы æмæ æдзынæг кæсы, кæддæр чындзхæсджыты 
'рбацыдмæ хæрзæфснайд кæй бакодта, уыцы уарзон 
кæртмæ, æмæ та йæ цæстысыг фемæхст. Мæнæ йæм сæ 
зæронд куыдз, йæ къæдзил æхсызгон тилгæ, æрбацыд, 
йæ рус ын æвзагæй асдæрдта. Æвиппайды хæдзары дуар 
байтом, чидæр иуырдæм чиугæ рахызт. 
Чи уыд, уый Косер, талынджы нæма раиртæста, 
фæлæ лæг æмбондмæ хæстæг куы 'рбацыд, куыдзмæ, 
с^^а&й» 178 ^дг^>е 

-^<±Г^З?-*- ■ г-^Г^^э- 
Мила, зæгъгæ йæ номæй куы фæсидти, уæд, Мысырби 
у, уый базыдта. Фæлæ йæм диссаг фæкаст йæ базмæлд - 
лæг тыххæй цыди, йæ рахиз къах зæххыл ласæгау кодта, 
рахиз къух та, тахынæгау, уæгъд дзедзырой кодта. 
«Хуыстризæг?!» - фыды фенгæйæ чызджы сæры магъзы 
фæмидæг уыцы хъуыды, зæрдæ йæхи риуы гуыдырыл 
ныххоста. Хуыстризæг мын ныццавта мæ мæгуыр фыды! 
О Хуыцау, уый та дын цы кодта, аххосджын æз куы дæн, 
уæд. Цæуыннæ мæ амардтай, цæмæн ма мæ фервæзын 
кодтай?!» - йæ хъарæг куы сирвæза, уымæй тæрсгæйæ 
дыууæ къухæй йæ дзыхыл ныххæцыд. 
Мысырби куыдзæн холлаг æрæвæрдта æмæ фæстæ- 
мæ хæдзармæ бацыд. Косер ма дзæвгар фæбадт, кæд, 
мыййаг, Цæрæццайы исты хуызы фенин, зæгъгæ, 
фæлæ хæдзарæй ничиуал рацыд. Уæдмæ тынг суазал, 
гæртт-гæртт кæнын райдыдта æмæ æмбондыл бахызт, 
бæхдонмæ бацыд. Уым ауыгъд уыди зæронд уæлæсин 
кæрц. Йæ уæяæ йæ скодта æмæ ацыд, кæддæр ын 
Арсау цы лæгæт бацамыдта, уырдæм. Косер куыддæр 
лæгæты фæмидæг, афтæ йæ сæрты тарст уыгтæ 
цалдæрæй фæд-фæдыл ралиуырдтой, сæ базыртæй 
дзæхст-дзæхстгæнгæ. Косер фыццаг, цы 'рцыди, уый 
нæ бамбæрста, æмæ йæ мидбынаты йæхи зæхмæ 
нылхъывта, стæй къуымы йæ кæрцы мидæг бафынæй. 
Дыккаг æхсæв та Косер ногæй æрцыд хъæумæ, 
мæ мадæй кæд исты бæрæг базонин, зæгъгæ. Кæрты 
кæразы сæрмæ схызт: уырдыгæй дзæбæх зынд къонайы 
артдзæст, фæлæ хæдзары Цæрæцца зынæг нæ уыди, 
къонайы дæр арт нæ сыгъди. Йæ рынчын мадыл исты 
'рцыди, уый зæгъын нæ, фæлæ ма афтæ хъуыды кæнын 
дæр нымд кодта, ома зынг зæгъынæй ком нæ судзы, 
фæлæ зæрдæ риссы. 
Косеры стонг бахаста æддаг гонмæ - Цæрæцца уым 
арæх æфснайдта хус дзидза æмæ дыргътæ, фæлæ дзы 

ныр дзидза нæ разынд, æрмæст иу тæсчъы кæрдотæ 
уыди, иннæйы та - мугæтæ. Чызг йæ раздарæн райхæлдта 
æмæ дзы кæрдотæй цалдæр батыхта. Фæстæмæ куы 
рацæйцыди, уæд фæсдуар стыр тъæпæнæг ауыдта, цы 
дзы и, зæгъгæ, йæ куы асгæрста, уæд - зады цъæл. Чызгæн 
йæ зæрдæ ныссæххæтт кодта: «Ацы бонты фæззæджы 
хистытæ фæкæнынц, махмæ та... цы уыдаид..? Тобæ! 
Тобæ! Уæууа, алцæмæй дæр тæрсын куы райдыдтон. 
Тагъд фистæлвынæн бæрæгбонтæ уыдзысты æмæ, 
æвæццæгæн, Æцца рагацау бæгæны бахсыста», - афтæ 
йæхинымæр ныхæстæ кодта. Косер уымæй размæ цъæл 
нæ, фæлæ æнтыды цымгæ дæр йæ дзыхмæ никуы схаста, 
нæ йыл æрвæссыд, ныр та зæронд сылыхъ рагъæнæй 
æриста æмæ йæ цъæлæй байдзаг кодта, стæй фæсвæдты 
йæ лæгæтмæ ацыд. Кувæндоны размæ куы схæццæ, 
уæд сылыхъ зæххыл æрæвæрдта, кувæндоны 'рдæм 
йæ уæрджытыл æрлæууыд æмæ мынæг хъæлæсæй 
бакуывта: «Табу дæхицæн, бæрзонд Лæгтыдзуар, дæ 
хорзæхæй, ныххатыр мын кæн!» - стæй сыстад æмæ 
Кафæн лæгъзыл йæ цæст ахаста. Йæ цæстытыл та 
ауад йæ фыццаг хъазуатон кафт Базыгимæ. Зæрдыл та 
æрлæууыдысты хъæлдзæг амондджын бонтæ, йæ кад 
æмæ йæ бæллицты тахт. Тынг зын у царды бæрзæндты 
тæхæгæн æвиппайды ныллæг архауын. Бæрзæндты 
тæхджытæй чи цæмæн æрхауы, уымæн йæ аххосæгтæ 
вæййынц дыууæ хуызы: иутыл базыртæ нæ вæййы, 
иннæтæ та, базырджын уæвгæйæ, нæ рахатынц дуджы 
дымгæты ахает æмæ сæ базыртæ асæттынц. 
Косер цалынмæ лæгæты цардис, уæдмæ цъæл, арты 
фых хыдырæг æмæ, сæ уæтæры цы хус цыхт ссардта, 
уыдон систы йæ минас, нымæты æмæ куырæты 
бызгъуыртæ, дзала æмæ уæлбæры гæппæлтæ та - 
хуыесæны фæлыст. 
-О^^Ьа» 180 *^$Ьч&- 

Иубон, фæззыгон цъæх мигъ комыл йæхи куы ай- 
тыгъта, уæд Косер æрцыд, Дзывгъисы сæрмæ цы 
хъарм суадон уыди, уым йæхи æрæхсынмæ. Мæнæ 
йæм уæлмæрдтæй райхъуыст сылгоймæгты ныхас. 
Чызг дураууонмæ йæхи байста. Уæдмæ сылгоймæгтæй 
кæцыдæр хъарæг кæнын райдыдта: 
- Дæ-дæ-дæй, ме 'дзард хо, радæй мæ рад куы уыд, 
уæд мæ куыд ныууагътай? 
Талынг - дæ уымæл уат, сау къæй - дæ фæлмæн баз, 
дзурæг æмбал дæр дын нæй... 
Уæртæ дæ цардæмбал, фу-фу дын чи кодта - сусæгæй 
марой кæны. 
Дæлæ дæ буц чызгæн йе 'взонг буар кæфхъуындар 
гæбазгай хæры. 
Нал-иу дæм бадзурдзæн буцæй дæ рæсугъд чызг, 
«бирæ дæ уарзын, Æцца», зæгъгæ!.. 
Косер фестъæлфыд, хъарæг Цæрæццайыл у, уыцы 
хъуыды зæрдæ нынкъуысын кодта, фæлæ фæдызæрдыг, 
кæд, мыййаг, хъарæггæнæг Æцца нæ, фæлæ æндæр ном 
загъта, ууыл, æмæ дарддæр хъуыста. 
- Уæртæ уæ къæсæрыл амондæнхъæлцауæй баззад 
йæ чындздзон чырын. 
'Взаргæ лæппутæй йæм ничиуал бахатдзæн: «Хонæм 
дæ хъазтмæ, Косер!» 
Рухсаг, мæ иунæг хо, рухсаг - дæ хъæбул дæр, ацы 
мæрдтыл ут фæдзæхст! 
Косер æрæджиау базыдта йæ мадыхо Зæлдайы. 
Сонтау фæхъæр ласта: «Æцца-а-а! Йæ-æ-хæ-хæ-хæ!», 
зæгъгæ. Сылгоймæгтæй кæцыдæр рахъæр кодта: 
«Уыссиу! Нæ фыддæр дын худинаг!». Бæрæг уыди, 
Косеры хъæр уыджы уаст кæй банхъæлдтой, уый. 
Уæдмæ устытæ ацыдысты. Чызг йæ мады уæлмæрд- 
мæ бацыд æмæ йе 'мбæрцæгæй ингæны уæзæгыл 
ныддæлгом. Афтæ йæм каст, цыма йæм уæзæджы 
-<1>^38^ 181 »88аЁГ^О 

фæлмæн зæлдæй хъардта йæ мады хъарм, ахста йын 
цыма йæ буары æхсызгон тæф... 
Аивгъуыдтой Цыппурс æмæ Ногбон, тъæнджы мæй 
йæ барты бацыд. Косер æнхъæлцау цы гуырдзæй уыди, 
уый арæхæй-арæхдæр сонт фезмæлдтытæй нысæнттæ 
æрвитын райдыдта, дунейы рухс феныны афон мын у, 
зæгъгæ. 
Доныскъæфæн æхсæв бонырдæм сывæллон бæл- 
вырдæй йæхи æддæмæ курын райдыдта. Косер йæ 
лыстæн бадзæбæхтæ кодта, цадæггай лæгæтæй рацыд, 
Мады-Майрæмы кувæндоны 'рдæм йæ зонгуытыл 
æрлæууыд æмæ скуывта: 
- О Сыгъдæг Мады-Майрæм! Табу дæхицæн, табу дæ 
сыгъдæгдзинадæн! Ныххатыр мын кæн... Табуафси, мæ 
саби - де уазæг... 
Уыйфæстæ æртхос райста, хус нæзы 'хсныф ссыгъта, 
ома лæгæт артдзæф фæкодта рæстмæйы хъуыддагæн. 
9 
Иубон Дæллагхъæуы сæрмæ Гуыриаты хъомгæс 
федта æнахуыр адæймаджы цыдæр цъæх дарæсы.Æцæг, 
сылгоймаг уыди æви нæлгоймаг, уый нæ раиртæста. 
Хæмæтаты Циндæ æмæ Цоколаты Дзерассæ та 
æнæзонгæ сылгоймаджы Дзывгъисы уæлмæрдты 
федтой - цъæх ногъайаг салбары, дам, нæ тæккæ рæзты 
азгъордта æмæ бæрæзеты фæаууон. Адæм хъуыдыйаг 
фесты, уымæн æмæ Куырттаты сылгоймæгтæ салбартæ 
нæ дардтой. 
Хуыдзиаты Саумæр ард хордта, Джеоргуыбайы 
хæдразмæ, дам, мæхи цæстæй федтон, Абациаты 
куыройы бынæй дæлимон уæлæсин кæрцы бæрз 
къохмæ куыд асенк ласта, уый. Йæ уæлæдарæс æмæ 
йæ даргъ дзыккутæм гæсгæ, дам, ус-бирæгъ цы вæййы, 
уый уыди. 
&<хф%&* 182 

Хохы хабар дугъон бæхыл бады. Цыбыр рæстæгмæ, 
комы ус-бирæгъ кæй фæзынд, уый бирæтæн дызæрдыг- 
гаг нал уыди. 
Иубон Барзыхъæуы лæгты 'хсæн ахæм ныхас цыди: 
- Фехъуыстат, айфыццаг ус-бирæгъ Дæргъæвсы 
комы цытæ бакодта, уый? - райдыдта Дзодзиаты 
Аксо. - Æндæрæбон мын Тохтиаты Салам ахæм диссаг 
радзырдта. Фæзыхъæуы лæппутæ, зæгъы, быдырæй 
хор сцæйластой æмæ ус-бирæгъ кæсгон чызджы 
фæлгонцы сæ размæ рацыди. Йæ рæсугъддзинадæй 
сын сæ сæртæ куы разилын кодта, уæд æй лæппутæ 
æрцахстой. Куыддæр сæ хъæугæронмæ схæццæ сты, 
афтæ сын бирæгъ фестад, уæрдонæй алиуырдта æмæ 
цæстыфæныкъуылдмæ хъæды смидæг. Уыцы æхсæв 
уæтæры фондз æмæ ссæдз фысæн сæ къубæлттæ 
адзæнгæл ласта, гъестæй бавдæлд, гамхуд йæ уæлæ 
æркодта æмæ иу дæргъæвсагæн йе 'ртæ дугъоны 
афардæг ласта, уыимæ, дам, ыл хъæуы куыйтæй иу дæр 
хæпп не сфæрæзта, йæ цæстæнгасæй, дам, сæ фæсутыр 
кодта. 
- Хуыцауыстæн уæ ныхæстæй иу дæр мæн нæ 
уырны, æз афтæ хъуыды кæнын, æмæ ус-бирæгъы адæм 
æрымысыдысты. Хæйрæг ис, ус-бирæгъ нæй, - загъта 
Елхъанаты Фидар. 
- Цытæ дзурыс, Фидар, ау, уæд уæлæ сæрвæтæй, 
Дзирийы дзуары бынæй, ус-бирæгъ йеддæмæ Гуыриаты 
нывонд гал чи адавтаид, йе 'фцæгыл нывонды къæбæл 
куы уыди, уæд æм хæйрæджджын йеддæмæ чи хъуамæ 
бауæндыдаид? Уæллæй, йæ ныхмæ йын исты мадзал 
куынæ саразæм, уæд нæ ныггаффутт кæндзæн, нæ 
сывæллæтты та нын рынты амæддаг бакæндзæн. 
- Уымæн цы кæнын хъуыди, уый нæ фыдæлтæ хорз 
зыдтой. Фыццаг-иу сбæлвырд кодтой, кæй бинойнаг у, 
уый, гъестæй-иу ын йæ хæдзары раз бадæн æркодтой 
о^^Зйй» 183 гд^а^о 

æмæ-иу куыддæр фæзынд, афтæ-иу æй ацъипп ластой, 
уыйфæстæ - маргæ, - загъта Хæдарцаты Дрис. 
Уæды заманы бирæты уырныдта, дæлимонтæ сæр- 
тæг сылгоймагæй ус-бирæгъ куыд скæнынц, уыцы 
аргъау Фыццаг, дам, æй сæ комытæфæй самидин кæнынц 
куыройы нучы ныллæсыныл, куы ныллæсы, уæд та 
бирæгъ фесты. Фæлæ бахъуаджы рæстæг сылгоймаджы 
фæлгонц дæр райсы, кæнæ гамхуд ныккæны æмæ 
афтæмæй адæмæн алыхуызон фыдбылызтæ февзарын 
кæны. 
Ус-бирæгъ, дам, цы куыройы нучы ныллæсы, уымæн 
йæ быны хæйрæджытæ æхсæвыгон фæбадынц æмæ 
сæхи фæнайынц. Уый хынцгæйæ, фыдæлтæ куырæйтты 
бынæй, стæй дæлдæр дон никуы истой, тал ынджы та дзы 
йæ къух дæр ничи тъыста, хæйрæджы комытæфдзыд у, 
зæгъгæ. 
Сæууон ныхас, дам, уадыл бады. Æртхъирæны 
мæйы иурайсом Гуыриаты кусæг гуырдзиаг Бичихъо 
Дæллагхъæуыл ног хабар атауыс кодта: абон, загъта, 
мæхи цæстæй федтон, ус-бирæгъ чызджы дарæсы 
бæрзонд лæгæтмæ куыд бацыд, уый. 
Уыцы хабар фехъусгæйæ, лæппуты стыр къорд æд 
хæцæнгæрзтæ ныхасы хистæрты раз æрлæууыдысты. 
- Фæсивæд, нæ уæ уромæм, - къордыл йæ цæст 
ахæсгæйæ, раидыдта хъæуы хистæр Уаслæг. - Хъуыддаг 
куыд ахсджиаг æмæ тæссаг у, уый уын амонын нæ 
хъæуы, æрмæст, уæ хорзæхæй, рох уæ ма уæд, Бæрзонд 
лæгæтмæ нæ фыдæлтæ нæ цыдысты, сыгъдæг ран 
кæй нæу, уый тыххæй, дыккаджы та, лæгæты чи ис, 
уый бæлвырд базонут, ус-бирæгъ æнхъæлæй æнаххос 
адæймаджы тæригъæды куыд нæ бацæуат, афтæ. 
Хур акъул, афтæ лæппутæ лæгæты ныхмæ хæстæв- 
вонгæй æрбадтысты. Хур фæсхохмæ ныттылд, йæ 
4»^а^» 184 ейёГФчэ 

фæстаг тынтæй ма бæрзонд æврæгътæ рухс кодта, 
раст гъеуæд лæгæтæй æд къæрта цъæх салбары рацыд 
сылгоймаг. Дыууæ къухæй йæ урс даргъ дзыккутæ 
фæсонтæм аппæрста. 
Сылгоймаг цъæх сал бары ус-бирæгъ у уый лæппутæн 
дызæрдыггаг нал уыд, æмæ сæ æмæхсты гыбар-гыбур 
хæхтыл араугæ азæлыд. Сылгоймаг лæгæты фæмидæг. 
Цалынмæ сæ хъримæгтæ ифтыгътой, уæдмæ лæгæтæй 
райхъуыст сылгоймаджы зæрдæхалæн цъæхахст. Уый 
хæдфæстæ азæлыд дыккаг æмæхст, æмæ та цалынмæ 
лæппутæ сæ бæрцытæ æмæ сампалтимæ архайдтой, 
уæдмæ, ус-бирæгъ кæй хуыдтой, уый, даргъ урс 
дзыккутимæ, тугæй амæст бæгънæг сывæллон йæ 
къухты, афтæмæй лæгæтæй къардиумæ рацыд. 
- Би-рæгъ-тæ-æ! - йæ хъæлæсыдзаг ныхъхъæр 
кодта, дыууæ цонгæй тугæйдзаг сывæллоны йæ 
риумæ æрбалвæста, афтæмæй фæндаджы хъæбæрмæ 
къардиуæй йæхи фехста æмæ нал базмæлыд. Уыцы 
ныв фенгæйæ, лæппутæ исдугмæ джихæй аззадысты, 
стæй, сæ амæддагмæ хæстæг нæ бацæугæйæ, згъорæгау 
иугæйттæй хъæумæ аивгъуыдтой. 
Зын зæгъæн у, лæппутæй иу дæр мард ус-бирæгъмæ 
цæуыннæ бацыд, уый. Чи зоны æмæ сæ иутæ тарстысты 
ус-бирæгъæн йæ мардæй, иннæтæ та, æвæццæгæн, 
тарстысты, мард сылгоймаг ус-бирæгъ куынæ разына, 
уымæй, æмæ сæ нæ фæндыд йæ фенын. 
Дæллагхъæу æмæ Дзывгъисы цæрджытæ дæр, кæд 
ус-бирæгъæй æмæ йæ мардæй дæр æдас нæ уыдысты, 
уæддæр дыккаг бон йæ фенынмæ ацыдысты. Мард кæм 
уыди, уырдæм нæма бахæццæ сты, афтæ уыцырдыгæй 
райхъуыст бæхы æнахуыр зæрдæхсайгæ уаст, цыма 
истæмæй тæрсы, уыйау. Адæм фæндаджы фæзилæнæй 
куы ахызтысты, уæд бæхæн йæхи дæр федтой: уый 
~^4§^й=* 185 гййЁЗ^О 

фæндаджы был лæууыд, йæ сæр бæрзонд систа æмæ 
адæммæ æдзынæг каст, цыма зæгъынмæ хъавыд: 
«Рауайут-ма, фенат, ам цы бæллæхтæ 'рцыд, уыдон!» 
Фæндаджы астæу уæлгоммæ хуыссыди æрыгон 
сылгоймаг, даргъ урс дзыккутимæ, йæ риуыл та 
бадæлгом тугæйдзаг дзидзидай сывæллон. Сæ фарсмæ, 
ливор йæ къухты, афтæмæй хуыссыди хæтæгон арæзт 
лæппу-лæг, йæ къæмисæнæй туг куыд хъардта, уымæй 
бæрæг уыди, йæ мард уыцы бон райсомæй кæй æрцыди, 
уый. Мæрдтæй чысыл фалдæр бæласмæ цы зыгъар бæх 
бает уыди, уый адæм уайтагъд базыдтой: Гутынаты 
Базыджы дугъон... 
Уыйфæстæ лæппуйы мардмæ лæмбынæг куы 
'ркастысты, уæд рабæрæг. Ничи базыдта, ус-бирæгъ 
кæмæй у кæцон у уый. Æмæ йæ уæд лæппутæ æд 
сывæллон хъилтæй дæлбылы иу къуырфмæ нып- 
пæрстой. Базыджы та йæ бæхыл семæ хъæумæ раластой. 
Уыцы бон изæрæй Арсау Арсæмæгæн афтæ зæгъы: 
- Арсæг, иу хъуыддагыл мæ зæрдæ гуырысхо кæны, 
æмæ дын æй зæгъын уæндгæ дæр нæ кæнын, фæлæ мæ 
хъуыдытæ æндæр кæмæн зæгъон. 
- Арсау цæмæй мæ тæрсыс, куы никуы дæ 
бафхæрдтон, уæд? Зæгъ æй, цы у? 
- Кæд, зæгъын, Годзейы дон нæ аласта, кæд, зæгъын, 
дæлæ... йæд... сайгæ йæ кæд акодтой, йæдтæ... дæлæ кæй 
амардтой, уый хуызæн? Стæй мæм афтæ кæсы, цыма 
Базыг йæхи йæхæдæг амардта... Æндæра йæ бæх бает 
цæмæн уыди? 
Арсæмæг йе 'фсымæрмæ цыдæр æнæууæнк каст 
бакодта, стæй йын æрæджиау загъта: 
- Косер ахæм æнæсæр æмæ æнæгъдау нæ уыди, 
æмæ дзы цавæрдæр хæйрæджытæ æмæ дауджытæ ус- 
бирæгъ ацаразой. Фæлæ, цæмæй дызæрдыг ма кæнæм, 
уый тыххæй райсом раджы цом æмæ, кæй амардтой 
с»^?!Зйй> 186 

сæрхъæнтæ, уый фенæм. Кæд сылгоймаг æцæг нæ хо у 
уæд Базыджы тыххæй дæ хъуыды раст у. 
Дыккаг бон сæумæцъæхæй æфсымæртæ ус-бирæгъы 
марды цур балæууыдысты. Арсæмæгчызджыуæлгоммæ 
куыддæр рафæлдæхта, афтæ æфсымæртæ дыууæйæ 
дæр джихæй аззадысты, стæй Арсау йæ уæрджытыл 
æрхауд æмæ йæ зæрдæйы тыппыртæ цæстысыгтимæ 
сиу сты. Арсæмæг Косеры дзыккутæ йæ армытъæпæны 
систа, мит ын йæ цæсгомæй асæрфта, стæй ма, Годзе, 
цы нын бакодтай, зæгъгæ, сфæрæзта, дыууæйыл дæр 
ныддæлгом æмæ сывæллонау фæкуыдта. 
Уыцы бон æфсымæртæ сæ хойы æд сывæллон 
баныгæдтой Хъæдæргъæвæны сæрмæ Стыр фæзы... 
10 
Куырттаты иннæ мыггæгтæй хъауджыдæр 
Хъайыраты чызджытæ, Косеры амарды фæстæ, 
суанг XX æнусы райдианмæ хордтой ард, цыппæрдæс 
азы-иу цы чызгыл сæххæст, уымæн кодтой æртæ 
æртæдзыхоны, уæрыччы фыдæй фæрскфизонæг æмæ 
тæнæг къуымæл. Уыдонимæ-иу æй йе стыр мад кæнæ 
мыггаджы хистæр сылгоймаг акодта Мады-Майрæмы 
кувæндонмæ. Кувæндоны-иу скуывтой Стыр Хуыцаумæ, 
Мады-Майрæммæ. Уыйфæстæ чызг, йæ уæрджытыл 
лæугæйæ, хордта ард, йæ ныййарджыты цæсгом æмæ 
йæ мыггаджы ном кæй никуы фæчъизи кæндзæн, ууыл. 
Стæй-иу ын йæ сæрыл æрхастой мысайнаг æмæ-иу 
чызг уыцы мысайнаг, йæ уæрджытыл цæугæйæ, бахаста 
кувæндонмæ æмæ-иу æй уым нывæрдта. 
Косеры цыбыр æмæ æнамонд царды фæндаг æмæ 
фыдæлты карз тæрхонмæ абоны цæстæй кæсгæйæ, зын 
бамбарæн у чи цас уыди аххосджын уыцы бæллæхы, 
уый. 
•^^Зйй» 187 

Хъæдгæс æмæ хъæддзаутæ 
Æцæг хабар 
Исахъ æмæ Дебола дыууæ æфсымæрæй дæр æрхъуы- 
дыджын, дзырдарæхст æмæ хъæлдзæг кæй уыдысты, 
уый руаджы цыфæнды зын уавæрæй дæр сæ бон 
рацæуын уыдис. 
Иу хатт та æнæ бардæттæн гæххæттæй суг ласынмæ 
ацыдысты. Сæ уæрдон сугæй байдзаг кодтой æмæ 
Хъæдгæронмæ рараст сты. Куыддæр хъæды кæронмæ 
рахæццæ сты, афтæ сыл хъæдгæс Чырттым хæрхæмбæлд 
фæци. Хъæдгæс дæр - хъæдгæройнаг, фæлæ тызмæг 
æмæ æгъатыр кæй уыди, уымæ гæсгæ дзы æфсымæртæ 
куыд нæ тарстаиккой. Исдугмæ джихæй аззадысты, стæй 
Исахъ уæрдонæй æрхызт, хъæдгæсы раз сæргуыбырæй 
æрлæууыд æмæ йын тæфæрфæс ракодта: 
- Де 'рвад Гæдо рухсагуæд, - уæрдоны 'рдæм разылд, 
æмæ ма йæ ныхасмæ бафтыдта: - Зианджыны кæрты иу 
къæцæл дæр нæй, æмæ ацы суг уырдæм ласæм. 
Хъæдгæс суджы уæрдонмæ бакаст, иуцасдæр джихæй 
алæууыд, стæй æнкъардæй бафарста: 
- Æмæ кæд æрцыд уыцы фыдбылыз? 
- Дысон фæсахсæвæртыл ахицæн. 
- Уæдæ уæ нæ уромын, ахæм хъуыддагæн æвгъау 
ницы у, - загъта хъæдгæс. 
Исахъ уæрдоны 'рдæм куы фæцæйцыди, уæд ма йæм 
хъæдгæс фæдзырдта: 
- Исахъ, дæ хорзæхæй, мæнæ-ма ацы капеччытæ 
сабæттагæн нывæр, ацы æнæхайыры куы стæй мын амал 
нæй мæ хорз æрвадæн фæстаг фæндараст зæгъынæн, - 
æмæ Исахъмæ радта дыууæ туманы. 
Исахъ æхца йæ дзыппы нывæрдта, йе 'фсымæры 
фарсмæ сугтыл сбадт æмæ галтыл ахъæр кодта. 

Æфсымæртæ куыддæр Хъæдгæронмæ 'рхæццæ сты, 
афтæ кæсынц, æмæ дæлæ Гæдо йæ къæдз лæдзæджы 
'нцæйтты ссæуы. Исахъ уæрдонæй æрхызт, Гæдойæн 
салам радта, уый дæр ын арфæ ракодта. Исахъ йæ 
дзыппæй дыууæ туманы систа, Гæдомæ сæ радта æмæ 
йын афтæ зæгъы: 
- Гæдо, ацы æхцатæ дæуæн де 'рвад Чырттым 
рарвыста, никуы, дам, ын ницы фæдæн æмæ, дам, мын 
ныр амал фæцис. 
- Мæнæ диссаг! Æндæраз мæ ивар куы фæкодта, уæд 
йæ сæры зонд бацыди ме 'рвадæн? - загъта Гæдо. 
- Æвæццæгæн, фæзондджын ис, уæртæ махæн дæр 
диссагæн æнæ билетæй суг ласын бауагъта, - загъта 
Исахъ, уæрдонмæ схызт æмæ та галтыл ахъæр кодта. 
Æнæвдæлон шофыр 
Кадджын æмæ æргомныхас уыди Браты Солтан. 
Иубон Беслæныхъæуы базары бацæуæны лæууыд 
дзаг голлагимæ. Йæ фарсмæ иу шофыр йæ машинæ 
æрурæдта, æмæ йæм Солтан сдзырдта: 
- Лæппу, дæ хорзæхæй, мæ голлаг мын уæртæ мæ 
хæдзармæ бадав! 
- Хорз лæг, уымæн мын рæстæг нæй, нæ мæ 'вдæлы. 
- Омæ машинæйæ ардыгæй уырдæм бауайын цас 
бирæ у? 
- Авæр уæдæ дæ голлаг тагъд, æнæвдæлон дæн, - 
загъта шофыр. 
Солтан йæ голлагимæ машинæйы абадт. Куы 
бахæццæ сты, уæд Солтан голлаг райста, йæ усмæ 
фæдзырдта, æмæ уый дурыны дзаг арахъ рахаста. 
Куыддæр агуывзæмæ бавнæлдта, афтæ йæм шофыр 
дзуры: 
189 »*ег^о 

-<&Щ 
^■о 
- Æз сыкъайæ нæ фæнуазын, стæй мæ 'вдæлгæ дæр 
нæ кæны, æри-ма йæ ардæм! 
Дурын йæ дзыхмæ схаста, æмæ уайтагъд литр æмæ 
'рдæг йæ ахсæнмæ ныссæххæтт кодтой. Ус æм уæливыхы 
карст куы сцæйлæвæрдта, уæд шофыр дзуры: 
- Нæ, нæ мæ хъæуы, уымæ мæ нал æвдæлы. 
Æмæ йын уæд Солтан афтæ зæгъы: 
- Æфсымæр, уагæр ма дæ æвдæлгæ куы кæнид, фæлæ 
дæ Хуыцау æвдæлон бон мæнмæ мауал æрбауадзæд. 
Шофыр бахудти, машинæ скусын кодта æмæ афардæг. 
Зонадон кусæг Дзæрæх 
Æцæг хабар 
Комбайныл кусæг Дзæрæх цавæрдæр газеты бакаст: 
мæлдзгуытæ райсомæй сæ губаккæй куынæ рахилынц, 
уæд боны ахает вæййы къæвдаджын. Дзæрæх айтт- 
уйтт нал фæкодта, туацъæйæ тæсчъы æнæхъæн губакк 
схаста æмæ йæ кæрты астæу æрæвæрдта. Дыккаг бон 
уыцы «барометр»-мæ æркаст, бацин кодта, кæй нæ 
рахылдысты, ууыл, æмæ куыстмæ нæ ацыд. 
Изæры йæм йæ хицау Дзабола æрбацыд æмæ йæ 
мæстыхуызæй бафарста: 
- Дыууæ боны куыстмæ цæуылнæ рацыдтæ? 
- Стæй ныр дæр нæ ацæудзынæн - загъта Дзæрæх, 
æмæ ма, мæлдзгуыты губакмæ ацамонгæйæ, йæ 
ныхасмæ бафтыдта: 
- Ви не знай наукæ, къæвда будет у малдзига, - æмæ 
сæрыстырæй бахудти. 
Дзабола мæлдзгуыты губакк къахæй сфæлдæхта, 
æмæ дзы куы ницы федта, уæд Дзæрæхмæ æнæууæнк 
каст бакодта æмæ йын афтæ зæгъы: 
■О'ТЗгаь» 190 &&&&& 

К?4 о 
- Æнæниз нæ дæ, уый бæрæг у, фæлæ дын совхозы 
хицау та тæрхон рахаста: махмæ нал кусыс! 
Дзæрæх джихæй аззад, стæй æрæджиау загъта: 
- Фæлитойтæ, алыгъдысты! - æмæ губакк йæ къахæй 
фехста. 
Карк æмæ зарæгамонæг 
Иубон Хъæдгæроны ныхасы бадджытыл ныхас ба- 
цайдагъ: 
- Агуыбейæн йæ хъæлæс зарынмæ у айв æмæ 
тыхджын, - загъта Джамботт. 
- Æмæ йын куыд нæ уа хорз хъæлæс - афтæ 
фæзæгъынц, концерты размæ карчы хом æйчытæ 
аныхъуыры, æмæ, дам, уæд йæ хъæлæс азæлы, - загъта 
Тега. 
- Куыннæ стæй! Карчы айкæй хъæлæс тыхджын æмæ 
айв куы кæнид, уæд дæлæ нæ хъулон карчы 'рбадæн 
гудок куы фестид, - загъта Дзæрæхмæт. 
Ивар 
- Гуыссæ, цæуыл у дæ сагъæс? 
- Мæ сагъæс? Автобусы æнæ билетæй цыдтæн, æмæ 
мæ туманæй фæивар кодтой. 
- Квитанцæ дæр дын радтой? 
- Радтой. 
- Æмæ йыл уæд цы сагъæс кæныс, квитанцæ дæм 
кæд и с, уæд?! 
Гæртам 
- Гæдзысо, æнхъæлдæн, ды дæр мæ хал ахордтай. 
Знон, дам, дæ хъæдгæс æд суджы уæрдон æрцахста? 

- О, фæлæ дæу ивар фæкодта, мæн та афтæ рауагъта. 
Мæнмæ, Гæдо, уыцы хъуыддæгтæм дзæгъæл æхцатæ 
нæй. 
- Диссаг! Мæн туманæй куы фæивар кодта, уæд дæу?.. 
Куыд дзы аирвæзтæ? 
- Сæрæй кусын хъæуы, Гæдо! Æз ын 25 сомы йæ 
армыдзыхъхъы куы фæсагътон, уæд, дам, «æз дæу 
нæ федтон, ды мæн нæ федтай», æмæ йæ цъæх бæхыл 
хъæды 'рдæм сиргæ афардæг. 
Гæдо исдугмæ джихæй алæууыд, стæй ныххудт: 
- Ха-ха-ха. 
Гæдзысо та йæм хæлиудзыхæй аззад. 
Дзырдарæхст Бимбол 
Бимбол уыди куыстуарзон æмæ æфсармджын 
адæймаг. Бирæ азты фæкуыста Дзæуджыхъæуы 
мардæвæрæны, æххæссыд хъæууон куыстытыл дæр. 
Иубон, ныхасы бадгæйæ, Бимболы иу бонджын лæг 
айуан кæнын байдыдта, æмæ йæ бафарста: 
- Бимбол, уал азы мардæвæрæны фæкуыстай, æмæ 
дзы цы хорздзинад ссардтай? 
- Уым хорзæй ницы вæййы, фæлæ дзы иу диссаг мæ 
зæрдыл бадардтон. 
- Уагæр цавæр диссаг у? - худгæйæ афраста хъæздыг 
лæг. 
- Мардæвæрæн у æппæтæй демократондæр бынат 
- мæгуыр дæр æмæ хъæздыг дæр уым хуыссынц 
фæрсæй-фæрстæм, сæ цæстытæ дæр æмхуызон дзагъыр 
вæййынц, - загъта Бимбол. 
о^Зь» 192 

Сау зокъо 
Таурæгъ 
Нарты Сырдон йæ адзалы къахыл ныллæууыд. 
Цалдæр боны нæ мæрдтæй уыд, нæ æгæстæй. Уыцы хабар 
дæлимонтæ куы фехъуыстой, уæд æм рынчынфæрсæг 
цæуын байдыдтой. Сырдон йæ уавæрыл сагъæс кодта 
æмæ сын иухатт афтæ зæгъы: 
- Уæхæдæг æй уынут, цы уавæры дæн, уый. Мæ 
уæлæуыл цард дæр мын зонут, æз сымахæй никуы ницы 
басусæг кодтон, æмæ мын уæдæ абон æргом зæгъут: цы 
мæм æнхъæлмæ кæсы? 
Дæлимонтæ кæрæдзимæ бакастысты, стæй йын 
загътой: 
- Цы дын æй сусæг кæнæм, дæ уæлæуыл царды кæрон 
æрхæццæ æмæ дын мæрдты Барастыр мыггагмæйы 
зындоны бынат æрцæттæ кодта. 
Сырдоны уыцы дзуапп сагъæсы бафтыдта æмæ 
загъта: 
- Зонын æй, сымах туг мæм хæццæ кæны, æмæ мын 
зындонæй аирвæзæн нæй, фæлæ уæ курын - исты 
мадзалæй мæ мыггагмæйы зындонæй фервæзын кæнут. 
- Нæ зæрдæ дыл бæргæ риссы, фæлæ дын баххуыс 
кæнын нæ бон ницæмæй у. Уæртæ къулыбадæг усы 
бафæрс, уый дæр нæ къабаз у æмæ дын кæд истæмæй 
баххуыс кæнид. 
Сырдон уыцы изæр къулыбадæг усы æрбахуыдта 
æмæ йын йæ уавæр бамбарын кодта. 
Къулыбадæг ус бирæ фæхъуыды кодта æмæ йæ 
уынаффæ Сырдонæн загъта: 
- Дæ мæлæт нартæн хъуыдыйаг скæн æмæ дæ куы 
сфæлмæцой, уæд сæ мæнмæ хъæуы, æз та сын, цы 
хъæуы, уый бацамондзынæн. 
о^^< 193 г^г^>о 

~^^г^^1—— г-^ег5>о ■ 
Сырдон бирæ фæхъуыды кодта къулыбадæг усы 
ныхæстыл, стæй æртхос райста æмæ йæ хæцъæфтæ 
басыгъта. Хæцъæфтæ цалдæр боны фæстæ Нарты 
хъæуыл мæрдзон смаг уагътой. Уыцы смагмæ 
фæсивæд сæлхæр æмæ æнæфсарм кодтой, устытæ - 
суртæ, нæлгоймæгтыл та омдзæг бахæцыд æмæ адæм 
кæрæдзимæ хæрам кæнын райдыдтой. 
Нарт уыцы æвирхъау смагæй куы сфæлмæцыдысты, 
уæд иубон Сырдонмæ цумайы лæппуйы барвыстой, 
базон, дам, цы хабар у уый. Цумайы лæппу Сырдонмæ 
бацыди æмæ йæ бафарста: 
- Сырдон, цы 'рцыди, цы хабар у? Уагæры дын цы 
кодтам, де смагæй хъæуы уынгты ацæуæн куы нал ис? 
- Мæнæн дæр цы кодтат, уый кодтат, фæлæ ацы 
хъуыддаг Хуыцауæй арæзт у уый уæм тынг хæрам у 
уæдæ æз дæр йæ разы æнæтæригъæд нæ дæн æмæ мæ 
ралгъыста, цæрæнбоны, дам, дæ буар Нартæн мæрдзон 
смаг фæкæнæд, - дзуапп радта Сырдон. 
Цумайы лæппу Нартмæ рацыд æмæ сын Сырдоны 
дзуапп бамбарын кодта. 
Нарт хабар куы базыдтой, уæд хъуыдыты ацыдысты. 
Бирæ фæтæрхон кодтой, фæлæ сæ ныхас кæрæдзиуыл 
нæ бадт. Иутæ дзырдтой, амарæм æй, иннæтæ та, дард 
æдзæрæг бæстæмæ йæ аласæм æмæ йæ уым ныууадзæм, 
зæгъгæ. Фæстагмæ хистæртæ загътой: 
- Не 'мзæххонмæ нæ къух куы сисæм, уæд нæ 
фæстагæттæн худинагæн баззайдзыстæм, уый бæсты 
уал уæртæ Сатанайы бафæрсæм, уый та, цымæ, цы 
зæгъид. 
Нарт Сатанайы бафарстой æмæ сын уый афтæ зæгъы: 
- Сырдоны амæлæтæй Нартæн пайда ницы ис, стæй 
куы амæла, уæддæр мæрдтæм йæ авд удæй æрмæстдæр 
иунæг ацæудзæн, иннæтæ уæлæуыл баззайдзысты æмæ 
уынрæстæгæй-рæстæгмæуæфыдылфыдæфтаудзысты. 
-4Ь4§^ь* 194 «яДЕ^О- 

Сырдон фыдбылызхæссæг кæй ысси, уый та уæхи 
аххос у - куы райгуырди, уæд æй уæхицæй ассыдтат. 
Сырдон цæра, Сырдонæн уа, никуы загътат. Нартыл æй 
нæ банымадтат æмæ йæ хæйрæджытæ сæхирдыгæй 
фæкодтой, авд тæригъæдджын уды дзы бауагътой. Ныр 
сæркъулæй Хуыцаумæ бакувут æмæ уын баххуыс кæна. 
Сырдоны мæрдзон смагæй уæ фервæзын кæндзæн 
æрмæст Хуыцау. 
Нарт Сатанамæ лæмбынæг фæхъуыстой, фæлæ 
Хуыцаумæ сæркъулæй бакувын сæ сæрмæ не 'рхастой. 
Уæдмæ Сырдон смаг тынгдæр цы кодта, æндæр 
къаддæр нæ фæци, æмæ уæд Нарт къулыбадæг усы 
бафарстой. Къулыбадæг ус сын афтæ зæгъы: 
- Сау хъæды зайы сау зокъо, ссарут æй æмæ йæ 
Сырдонæн бадарут, æмæ уæ Хуыцау ацы смагæй 
фервæзын кæндзæн, Сырдоны та мæрдтæм айсдзæн. 
Нарт сразы сты къулыбадæг усимæ. Цалдæр боны сау 
хъæды сау зокъо фæцагуырдтой, стæй йæ куы ссардтой, 
уæд æй сæ фыддæрмæ радтой æмæ йæ уый Сырдонæн 
бахæрын кодта. 
Уыйадыл Сырдон цалдæр боны хъизæмар фæкодта, 
уый руаджы йæ тæригъæдтæй уæлæуыл сцух, стæй йæ 
уд систа æмæ мыггагмæйы зындонæй фервæзт. 
Нарт Сырдоны мард баныгæдтой æмæ сæ цинæн 
кæрон нал уыд, уыцы æвирхъау смагæй фервæзтыстæм, 
зæгъгæ. Фæлæ дзæгъæлы уыд сæ цин. Иуахæмы Нартыл 
фыдаз, фыдзаман скодта, æмæ иуæхсæв Сырдоны 
уæлмæрдтыл сау зокъо равзæрд æмæ та уый дæр 
мæрдзон смаг уадзын байдыдта. Нарты хъæуы та йæ 
смагæй ацæуæн нал уыдис. 
Нарт цалдæр хатты бындзарæй стыдтой зокъо, 
фæлæ та-иу фæстæмæ йæ сæр сдардта. 
Рæстæгæй-рæстæгмæ иу зокъо фæцыдæр, фæлæ- 
та иу куыддæр æвзæр заман скодта, афтæ-иу ногæй 
-4*41^» 195 **еГ5>э 

Сырдоны уæлмæрдыл февзæрд æмæ та-иу йæ кæнон 
райдыдта. 
Нарт зокъоимæ тох кæнынæй куы сфæлмæцыдысты, 
уæд иухатт ныхасмæ æрбамбырд сты, исты уынаффæ 
рахæссæм, зæгъгæ. Бирæ фæтæрхæттæ кодтой, фæлæ 
ницы уынаффæ рахастой. Æппынфæстаг хистæртæ 
загътой: нæ фыдæлтæ æрхъуыдымæ махæй дæсныдæр 
уыдысты, фæлæ уыдонæй уæртæ Уæрхæг йеддæмæ æгас 
ничиуал у уый дæр хъусгæ нал кæны, фæлæ уæддæр 
цомут æмæ йæ исты хуызы бафæрсæм. 
Бафарстой Нарты хистæртæ зæронд Уæрхæджы, 
цы æмæ куыд бакæной, цæмæй сау зокъойы смагæй 
фервæзой, уымæн. 
Уæрхæг сын афтæ зæгъы: 
- Не Сфæлдисæг нæм схæрам - Табу йын нал кæнæм, 
йæ къух ныл систа, æмæ нæ ныр йæ фыдæх æййафы. 
Сау зокъо та у дæлимонты кæлæнгонд, уыдон мах 
равзæрстой фыдмиты аккагæн. Ныр ын уæ бон ницыуал 
бауыдзæн, фæлæ кæд искуы нæ фæстагæттæ Хуыцауы 
фыдæхæй сæхи сцух кæной, уæд сæ бон бауыдзæн ацы 
æвирхъау дæлимонты зокъойæ дзыллæйы бахизын. 
Уæдæй фæстæмæ фыдбон, фыдазы зокъо зади нарты 
зæххыл. 
Хъулон 
Радзырд 
Бон фæци, æрмæст ма зæрæхсиды рухс бæрзонд 
æврæгътыл тыбар-тыбур кæны. Арв скæсæнырдыгæй 
фæмиладзæф. Къахыр мæй джихæй лæууы Сæнайы 
бæрзонды сæрмæ. 
Фæззæджы комулæфт фæзынди изæры уддзæфыл, 
буарæн хъарм æхсызгондзинад дæттын байдыдта. 
■€.^{?^й> 196 

Уынгтæй æмæ кæртытæй хъуысынц æрыгон чыз- 
джыты хиуылхæцгæ худт, сывæллæтты зард æмæ 
æфсæст фосы уаст. Лæгмæ афтæ кæсы, цыма ивгъуыд 
бон хъæуæн цыдæр хорздзинад ныууагъта æмæ йыл 
алчидæр цин кæны. 
Хъæлдзæг нæу æрмæстдæр иу удгоймаг. Хъæуас- 
тæумæ хæстæг Уæууæйты кæрты рохстæй лæууы сæ 
куыдз Хъулон. Ацы кæрты, уæртæ уыцы сарайы бын, 
къæбылайæ зæрондмæ фæцард. Ома, дæ къух кæуыл 
ауигъай, ахæм зæронд нæма у, æрæджы дæр ма йæ 
бон уыди домбайдзинад равдисын, фæлæ æндæраз йæ 
дарæг æмæ йæ уарзон хæдзары хицау Иссæ куы амард, 
уæдæй нырмæ йæ уагыл нал у - смæллæг, сызнæт. 
Фарон Иссæйы фырттæ Хъази æмæ Тузи сахармæ 
куы алыгъдысты, уæдæй нырмæ бынтон йæхимæ 
æрыхъуыста. Цæстытæ фæныкхуыз цъæх систы, йæ 
кæддæры рæсугъд хъуын ивын нал бафæрæзта, йæ 
бырынкъ бахус æмæ йæ дымæг йæ сагæхты дары. 
Абон æппындæр йæ чемыл нæу Хъулон. Рæстæгæй- 
рæстæгмæ йæ мæрдонхуыз цæстытæ базилы, кулдуары 
фæстæ Иссæйы зæронд куырæт ауыгъд цы рагъæныл 
ис, уымæ, йæ бырынкъ æм ивазæгау бакæны æмæ йæ 
зæрдæйы бынæй цавæрдæр мыртæ, нæдæр хъыллист, 
нæдæр рæйд, схауынц. 
Куыдзæн цалдæр боны йæ цæстытæ иу уысмы бæрц 
не 'рæхгæдтой. Æниу куыд бафынæй уа, кæд æмæ бирæ 
бонты йæ хъуыры комдзаг нæ ацыди, йæ ком бахус, йæ 
цæстытæ тартæ кæнынц, йæ буар фæззыгон сыфтæрау 
ризы. 
Амæй размæ-иу ын сыхы сывæллæттæ быруйы 
сæрты куы къæбæр баппæрстой, куы стджытæ, фæлæ 
мæйы размæ кæйдæр фыддзых атауыс кодта, Хъулон, 
дам, сæрра, зæгъгæ. Æмæ кæд сыхæгтæн сæ фылдæр 
куыдзæн тæригъæдгæнæгуыдысты, уæддæр ыл, низæй 
тæрсгæйæ, сæхи атигъ кодтой. 
-^^^й^ 197 *й^§*е- 

Хъулон йæхæдæг сыхæгты кæртытыл куы азилид, 
уæд дзы, бæргæ, исты холлаг ссарид, фæлæ йæ 
къæбылайы бонтæй абонмæ дзæгъæлдзу никуы кодта. 
Стæй йын йæ разы кусарт куы æрæвæрай æмæ йын 
«ахæр» куынæ зæгъай,уæд æм ницы хуызы бавналдзæн. 
Мæнæ сындæг къахдзæфтæй хæдзары дуары 
къæсæрмæ бацыд, йæ сæр бынмæ 'руагъта, хъустæ 
гæзæмæ базмæлын кодта æмæ, цыма искæйы рацыдмæ 
æнхъæлмæ кæсы, уыйау ныхъхъус. Стæй мæйы 'рдæм 
аздæхт æмæ йын цыма, «нæ рацыд», зæгъгæ, хъаст кодта, 
уыйау æм æнкъардæй скаст. Афтæ цъусдуг алæууыд, 
стæй цудтытæгæнгæ рагъæнмæ бацыд, дзаг фындзы 
хунчъытæй басмыста Иссæйы зæронд куырæтмæ, уый- 
фæстæ йæ сæр бæрзонд систа æмæ, «Уу-ææ-уу-ææ-ий», 
зæгъгæ, æрдиаггæнæгау нынниудта. 
Фæсахсæвæр кæрты астæу Хъулон йæ рыст уæнгтæ 
æруагъта, æмæ та цæстыты раз фестадысты йæ ивгъуыд 
царды нывтæ. Кæд, кæйдæр куыйтау, æрвылбон 
фыдызгъæл нæ хордта, зымæджы хъызты дæр хъарм 
уаты гауызыл нæ хуыссыд, кæд хуымæтæг куыдзы 
цардæй цард, уæддæр бирæ бавзæрста фæрнæйдзаг 
æмæ амондджын бонтæ. Æппæтæй фылдæр уарзта 
сывæллæттимæ цъæх нæууыл хъазын, семæ кæсаг 
ахсын æмæ астымы гæккуыритыл рæйын. О... куыд 
амондджын-иу уыди хосгæрдæнты, бон-изæрмæ-иу 
æфсæстæй мусонджы хуыссыди, æхсæв та мæйрухсы 
булæмæргъты зард æмæ уæрццыты уастмæ хъуыста. 
Хъулоны куыдфæстæмæ йæ хъуыдытæ ахастой, 
афæдзы размæ чи 'рцыди, уыцы цаутæм. Уыцы бон 
фæссихор сæ дуармæ æрурæдта уæзласæн машинæ 
æмæ дзы рахызтысты Иссæйы фырттæ - Хъази 
æмæ Тузи. Хъулон сæ куы ауыдта, уæд йæ цæстытæ 
фырцинæй сæрттывтой, хъыллистытæгæнгæ сæ 
размæ разгъордта æмæ сæ алывæрсты цалдæр зылды 
-~<^4?^» 198 щдаг^о 

æркодта. Æвæццæгæн, йæхинымæр загъта, ныр мын 
тас ницæмæйуал у æмæ ахæм цинуаты дæр уымæн 
уыди. Фæлæ, цыма æфсымæртæ куыдзы уынгæ дæр 
нæ фæкодтой, уыйау ныхæстæгæнгæ хæдзармæ бараст 
сты. Куыдз та йæ къæдзил тилгæ къæсæрмæ лæууыд 
æмæ йæ былтæ асдæр-асдæр кодта. Цалдæр боны йын 
къæбæр баппарæг нæ фæци æмæ йæ ныр фидарæй 
уырныдта, æфсымæртæ йын холлаг рахæсдзысты, уый. 
Дзæгъæлы æнхъæлмæ каст Хъулон. Хæдзары дуар 
куы байгом, уæд æфсымæртæ холладжы бæсты хæссын 
райдыдтой фынгтæ, бандæттæ, хуыссæнгæрзтæ æмæ 
сæ машинæйы бæлвырд æвæрдтой. 
Дзаумæттæ хает куы фесты, уæд хæдзары рудзгуы- 
тыл цæхгæрмæ бахуыдтой уæлæ уыцы фæйнæджытæ, 
дуарыл та сæвæрдтой уæртæ уыцы æвирхъауы саузæрдæ 
гуыдыр. Сбадтысты машинæйы æмæ йæ скусын кодтой. 
Хъулон ма машинæмæ бæргæ базгъордта, йæ къæхтæ 
ма схизæныл бæргæ авæрдта, цыма æфсымæрты 
фæрегæ кодта: «Æз та цы фæуон?», зæгъгæ, фæлæ йыл 
Тузи, «ацу!», зæгъгæ, ехъæр кодта æмæ дуар æрбассыдта. 
Машинæ йæ бынатæй фенкъуыст, уынджы астæумæ 
батылд æмæ фæзилæнæй астæрдыл горæты 'рдæм 
афардæг. 
Куыдз исдугмæ дуармæ лæугæйæ аззад, стæй йæ 
цыма исчи фесхуыста, уыйау машинæйы фæстæ ный- 
йарц. 
Куыдз æмæ машинæ суанг хъæугæронмæ ерыс- 
гæнæгау фæрсæй-фæрстæм згъордтой, фæлæ, Стыр 
фæндаг кæй хонынц, уымæ куы бахæццæ сты, уæд се 
'хсæн уысмæй-уыеммæ дæрддзæг рæзын байдыдта. 
Хъулон кæд гæппуад кодта, уæддæр машинæйы нал 
æййæфта, дардæй-дарддæр дзы кодта. Уæд куыдз йæ 
фæстаг тыхтæ фæлхасгæнгæ йæхи размæ æппарын 
байдыдта, гæзæмæ ма цы машинæ зындис, уый фæстæ. 
~^4|^» 199 гзе^о 

Зæрдæ риуы кæхцыл йæхи хоста. Улæфæнтæ 'хгæнын 
байдыдтой. Кæд машинæ æппындæр нал зынди, 
уæддæр ма, йæ тæфмæ смудгæ, йæ быцъынæг размæ 
тыдта, цыма йын машинæ йæ фæстаг удхос ласта, уыйау 
Фæстагмæ машинæ йæхæдæг нæ, фæлæ ма йæ тæф 
дæр цыдæр фæци. 
Куыдз тынг бафæллад. Канд йæ тых нæ, фæлæ ма 
йæ ныфс дæр асаст. Чи зоны, цас ма фæуад, фæлæ иу 
æнæзонгæ хъæуы бынмæ куы бахæццæ, уæд фæндаджы 
астæу æрлæууыд, йæ сæр хæрдмæ бæрзонд систа, 
алырдæм асмыстытæ кодта, стæй æртæ хатты, «гъæуф- 
гъæуф-гъæуф», зæгъгæ, æлгъитæгау срæйдта æмæ 
астæрды кæрон фæлладæй æрбадт. 
Дард æнæзонгæ хъæуы бынмæ æнкъардæй бады 
Уæууæйты Иссæйы уарзон куыдз Хъулон. Йæ фæллад 
цæстытæ мæнг æрттывд кæнынц, йæ хид йæ цармæй 
зæхмæ лæсæнтæ кæны. 
Æнкъард та куыд нæ уа?! Цалдæр азы цæсты гагуыйау 
хызта Уæууæйты хæдзар, æцæгæлон адæймаджы 
кæртмæ бакæсын дæр нæ уагъта. Алы райсом сын сæ 
фос хизынмæ скъæрдта, изæры та сæ размæ цыди. 
Бинонтæнхъазæнхъулаууыди.Бирæсæуарзта йæхæдæг 
дæр. Уæлæ ныртæккæ машинæйы горæтмæ чи фæцæуы, 
уыдоныл та æрхъæцмæ дæр нæ хъæцыди, алыранмæ сæ 
фæстæ уад, семæ диссаджы хъæзтытæ кодта, стæй сæм 
бавналын никæйы уагъта. Ныр никæйуал хъæуы Хъулон 
æмæ дзæгъæл баззад. 
Суанг фыццаг кæркуасæнтæм фæбадт Хъулон 
æнæзонгæ хъæуы бынмæ, стæй сæргуыбырæй йæ фæд- 
фæд æрыздæхт сæ кæртмæ. Уæдæй фæстæмæ афæдзы 
дæргъы æрвылбон цыд Стыр фæндаджы былмæ æмæ- 
иу изæрдалынгтæм уыцы ран бадти, йе 'ргом горæты 
'рдæм саразгæйæ. 
■О'ТдГ^З&а* 200 

Цалынмæ Хъулонæн ацы æнкъард нывтæ йæ цæс- 
тытыл уадысты, уæдмæ рæстæг æмбисæхсæвæй 
фæивгъуыдта, æхсæвы сатæг кæртмæ йæхи 'рбайста, 
куыдзы рыст буарыл йæхи ахафта æмæ йын йæ 
хъуыдытæ фескъуыдта. Ахсæн æмæ сæр æмхæцæй 
риссын райдыдтой, цæстытæ тартæ кæнынц, буар 
æмризæджы ризы. Сыстыныл фæлвары, фæлæ йæм 
фæстаг къæхтæ нал хъусынц, йæ быны ныттæссармæ 
сты æмæ дыз-дыз кæнынц. Куыдз зынтæй рагъæны 
бынмæ бабырыд, йæхи Иссæйы куырæтмæ сивæзта, 
фæлæ уыцы цъусдуг сæры магъзы цыдæр ныдздзæхст 
ласта, йæ цæстытæ цæхæр акалдтой æмæ цавæрдæр 
æгæрон тыгъдады аныгъуылд. 
Хъулон куы 'рчъицыдта, уæд бон цъæхтæ кæнын 
байдыдта, фæлæ адæм, фос æмæ мæргътæ сæ хъарм 
хуыссæнтæй нæма рахызтысты, ничи сæ зоны, 
Уæууæйты куыдз Хъулон ныртæккæ цы зын уавæры ис, 
уый. 
Хъулонмæ афтæ каст, уыцы удгоймæгтæй йæ исчи 
куы фенид, куы йын батæригъæд кæнид, рæвдауæн 
хъæлæсæй йæм йæ номæй куы сдзурид, уæд цыма 
адзæбæх уаид, йæ хъару та йæхимæ раздæхид, ног та 
фестид, Уæууæйты чи хъуыдис, уыцы Хъулон. Фæлæ 
кæм ис уыцы «исчи», стæй чи у? Хъулоны æрра чи 
схуыдта, уыцы сыхаг? Æви Уæууæйты лæппутæ? - сæ 
хæдзаргæсæн лæгъз ныхас хæлæг чи бакодта æмæ 
йын «ацу» чи загъта, кæнæ йын фæстаг хатт йæ размæ 
кæрдзыны мур чи нæ баппæрста, уыдон? Нæ! Уыцы 
«исчи» уыд æрмæстдæр Иссæ. «Ехх, мардзæ, ныр ма 
уыцы удирвæзынгæнæджы фен, фæлæ куыд?» 
Дыууæ азы рацыд, Иссæйыл адæм уæлмæрдты 
сыджыт куы ныккалдтой, уæдæй нырмæ. 
Куыдзæн йæ хъуыдытæ кæронмæ нæма ахæццæ 
сты, афтæ йæхиуыл схæцыд, зынтæй кулдуары бынты 
... м?га*201 г^г$» 

уынгмæ рабырыд æмæ хъæугæронмæ йæ ных сарæзта. 
Цымæ, кæдæм араст Хъулон фазæбыргæнгæ æмæ кæм 
цы агуры ацафон? Йæхæдæг дæр æй не 'мбæрста, фæлæ 
йæ цыдæр тых ласта уæлмæрдтæм, æмæ куыдз, йæхиуыл 
нæ ауæрдгæйæ, фазæбыр кодта. Быры фæндаджы рыг 
æмæ кæрдæджы æртæхы, йæ фæстæ ауæдзы хуызæн 
фæд уадзгæ. 
Фæстаг кæркуасæнты уæлмæрдтæй хъæуыл 
азæлыд Хъулоны зæрдæхалæн ниуд. Уыцы ниудмæ 
хъырнæгау бакодтой хæстæг уынгты куыйтæ, стæй 
йæ æмхъæлæсæй айстой æгас хъæуы куыйтæ, цыма 
зæгъынмæ хъавыдысты: цалынмæ хур нæма скасти, ног 
бон йæ барты нæма бацыдис, уæдмæ аниуæм, стæй нæ 
ног боны ниуыны сæр кæд нал бахъæуид. 
Суанг хуры скастмæ уæлдæфы араугæ тахт уыцы 
æнахъинон æрдиаг, стæй æваст ныссабыр. 
Уыцы бон хъæуы сывæллæттæ Хъулоны мардæй 
ссардтой Иссæйы уæлмæрдыл. Куыдз марды уæзæгыл 
цæхгæрмæ хуыссыди, цыма йын хъæбыс кодта, уыйау 
йæ æрдæггом цæстытæй æрттывтой фæрдыгхуыз ставд 
цæссыгтæ. 
^Р^» 202 г^гЕ^о- 

Ирон нывæфтыд ныхæстæ 
Ныууадзут сæ, уæд Агко Аглойы агайдзæн! 
Бытъу-бытъу йын кæнынц, æмæ сæфы. 
Бирæгъ хос нæ хæры, фыс - дзидза. 
Гæбæт, дæумæ дзурын, лалым, ды мæ бамбар! 
Даргъ - дзыбанды, цыбыр - ми. 
Дур дуцы, мыст дасы. 
Йæ сæрæй хъазгæ цæуы. 
Йæ сæрæй арвы дуæрттæ гом кæны. 
Йæ къахы бын æхсæр нал сæтты. 
Йæ хъæр Хилакмæ хъуысы. 
Йæ æрчъитæ йæ сæрты тахтысты. 
Кæрæдзимæ Гули æмæ Ацонæгайы куыйты рæйд 
кæнынц. 
Кæд мын Къойы дур нæ фестадтæ! 
Кæд дын, мыййаг, Хуылхуылты мæрдæхсæвæрæн 
нæу! 
Сæрæй - Сем, Гуырæй - Бола. 

Сæры зæдты тæхыс. Дæхи зæхмæ 'руадз! 
Уæлæ хъæды - бирæгъ, мæ дзабыр аскъуыд. 
Тæвд къæйыл - хуылыдз фæрак. 
Родты дзывырау мæ сцырын кодта! 
Тъепсийау царды цæрынæй бафсæд! 
Хохы - Хуха, Быдыры - Бадила. 
Хæлын кæрц хъармæн цы 'ххуыс у уый дæр - афтæ. 
Хъуырыгънæджы хуызæн лæппу 
Кæлæхы галау йæхи ауагъта. 
Уый куыд фесæфти, афтæ Абæ дæр йæ цæххы пут 
куы ссарид. 
Цыма Хъарсы фидар басаста, уыйау уæлæуæзты 
кæсы. 
^*4§^* 204 егй^Ьо- 

Дзырдуат 
Æддæссон кæнын - искæйы æддагоныл, æцæгæлоныл 
нымайын, хи йыл атигъ кæнын. 
Æддæхъус - хæтаг адæймаг, ома йæ хъус æддæмæ 
дарæг. 
Æмбæрцæгæй - æппæт хъарутæй, æмзонд-æмдыхæй, 
ома бæрцытæ (гуыртæ) баиу кæнгæйæ. 
Æмгуыпп, æмгуыппæй - цалдæр хæцæнгарзæй æм- 
æхст фæкæнын. 
Æндарæн - фосдарæн бынат (уæтæр, скъæт, бон- 
хæрæн æмæ æндæртæ). Æндарæны дарын - фос мидæг 
дарын, хизынмæ йæ нæ тæрын. 
Æрмылдыхт - армытъæпæнæй рæмбыныкъæдзмæ 
цонгыл исты тыхт тын, бæттæн, тел кæнæ æндæр исты. 
Æрмылдыхтæй арæх пайда фæкæнынц, истæйы дæргъ 
æрмæринæй баргæйæ. 
Æрцыхъæд - арцы хъæд, арцæн йе згъæр бырынкъ 
[æрттигъ] цы хъæдыл бафидар кæнынц, уый. 
Æхстуат - искæдæм цыбыр рæстæгмæ бауайын 
æмæ æвæстиатæй фездæхын. 
Æххæл - кæрæдзийæн æнад суæвын, сфыдæх уын, 
сных уын. 
Бæдзикъо (гæдикъо) - сусхъæды хъæндил. 
Бодзола - салд тæдзынæг, хæдзæртты сæрты кæрæт- 
тæй цы ихтæ æрдаргъ вæййынц, уыдон. 
Бохъи - быруйыл (æмбондыл) кæнæ сисыл чи хæцы, 
ахæм цæджындз-фæрсхъил, ома, цæмæй быру кæнæ сие 
ма афæлдæха, уый тыххæй йæм кæй сбыцæу кæнынц, 
уыцы цæджындз. 
~^^*» 205 »зйеГ^О 

Гугын - йæ къуымбил лыстæг, даргъ æмæ къæбæл- 
дзыг кæмæн у, ахæс фысы мыггаг (меринос). 
Гуымырусæй хæрын - стыр комдзаггай (русты дзаг- 
гай) хæрын: фæзæгъынц, адæймаг хæлæфгæнгæ куы 
фæхæры, уæд. 
Дыгъуыццон - дывæнддзинад, дывыдон æнкъарæнтæ, 
дыууæ ныхмæвæрд талæны. Адæймаг ахæм хъуыдытæ 
æмæ æнкъарæнты ахæсты куы бахауы,уæд фæзæгъынц: 
«Йæ зæрдæ сдыгъуыццон ис». 
Дзода - миты уæллаг хъæбæр цъар. 
Золочъи - йæ иу кæрон ставддæр кæмæн у ахæм 
лæдзæг: къорийæ хъазгæйæ кæмæй пайда кодтой, ахæм 
лæдзæг. 
Кæвдæсау - йæ былтæ хæрд кæмæн сты, ахæм мæскъ, 
адаг кæнæ къада. 
Кæрдæгласæн - хос кæрдгæйæ цæвæгæн йæ цæгатæй 
йæ коммæ цы тает æфсæйнаг бафидар кæнынц кæрдæг 
ласынæн (хафынæн), уый. 
Лыстæн - адæймагæн кæнæ фосæн хуысгæйæ йæ 
быны тыд цы вæййы, уый, ома гобан нæ, фæлæ æндæр 
исты æрмæг (къуымбил, хъæмп, бумбули æмæ æнд.). 
Рæгъæвæрд - искæйты æмæ истытæ иу рæгъыл 
(хаххыл) арæнхъ кæнын. 
Тæлæссонд - фидар чи нæу æнцон сæттæн, æнцонæй 
æрбайсæфынæй тас кæмæн (цæмæн) у уый. 
Уадзырæттæ - дам-думгæнæн ран, дзæгъæл дзæн- 
гæда æмæ фыдгойтæ кæцæй цæуынц, ахæм ран, ахæм 
бынæттæ. 
Уырыхоны - æгæрон тыхет уавæры бацæуын, æнæ- 
пайда ракæ-бакæйæ сфæлмæцын, бафæллайын. 
^^а&а 206 

Фæрсхой - куырдæн æххуыс чи кæны, ахæм адæймаг 
стыр æмæ уæззау дзæбугимæ (куырдæн йæхимæ 
ис чысыл рог дзæбуг, уымæй фæрсхойæн амоны 
(æркъуыры), æфсæйнаг кæдæм цæвын хъæуы, уый, æмæ 
йæ фæрсхой стыр дзæбугæй тыхджын цæф ныккæны). 
Фыдæрмицау - фыдармы хицау, æгъатыр, фыдми 
бакæнын æхцон кæмæн у рис чи не 'мбары, ахæм 
адæймаг. 
Хела - хъæдласæн дзоныгъ, йæ рæтæнæгъдтæ уыцы 
иу рæстæг дзоныгъы æфсæртæ кæмæн сты, ахæм. 
Хъугдæй - фаджысы равзæрæг бур хъæндил, йæ 
гуыры кондмæ гæсгæ у мæлдзыджы æнгæсæн, фæлæ 
дзæвгар сабырдæр цæуы (хилы) йæ къæхтыл, фæлæ 
тæхгæ дæр кæны, зымæг абыры зæххы бынмæ æмæ 
уым тæфст мæры уалдзæгмæ фæфынæй кæны, хæры 
алыхуызон халсартæ, картофæн стыр знаггад хæссы, 
«тамакохор» дæр æй хонынц. 
Цæртхуынкъ - буары, дзаумайы кæнæ æндæр истæм 
иуæрдыгæй чи бацæуы æмæ цæхгæрмæ иннæрдæм чи 
рахизы, ахæм хуынкъ. 
Цæххæргом - æгæр цæхджын. 
Чъилмиз - донгарзæй дон кæнæ æндæр исты тæнгъæд 
уадзгæйæ, уый донгарзы фарсыл куы фæкæлы, уæд. 
Чъылбыз - уæлбары гæбаз, чъылбызæй хæхбæсты 
пайда кодтой къуыстил хæсгæйæ, къуыстилы фарсыл- 
иу æй бабастой синагæй (чъылбыздагæй), цæмæй, 
къуыстил синтыл кæм æнцайы, уым буар ма сæфхæла, 
уый тыххæй. 

ПУБЛИЦИСТИКÆ 
Арфæйаг ногдзинад 
Фæстаг цалдæр азы Ирыстоны бирæ уæззау цаутæ 
уыди. Адæймаг хорз хабар арæх нал хъусы, фыдра- 
кæндтæ, æрдзон фыдбылызтæ æмæ нæ политикты 
фæлитой хъæзтытæ койаг систы. Уæддæр, хаттæй-хатт 
зæрдæ чысыл цæмæй барухс вæййы, ахæм хабæрттæ 
дæр вæййы. 1993 азы зæрдæзæгъгæ цау, мæнмæ гæсгæ, 
у, не скъолаты ирон адæмы цардыуаг æмæ культурæ 
ахуыр кæнын кæй райдыдтой, уый. Цæрæнбонты не 
скъолаты ахуыр кодтам æндæр адæмты истори æмæ 
культурæ, нæхи истори, нæ диссаджы ирон æгъдæуттæ 
та рох фæкодтам. 
Цы ахуыргæнæн ног предметы кой кæнæм, уый 
æппæты фыццаг скъоламæ хъуамæ бахæсса, не 'гъдæут- 
тæ æмæ нæ ирон уæздандзинад кæуыл æнцади, уыцы 
динон уырнынад. 
Цæмæй ног предмет скъолаты аккаг бынат æрцахса, 
уый тыххæй, мæнмæ гæсгæ, æппæтæй сæйрагдæр 
уыдзæн ахуыргæнæн чиныг скæнын æмæ йæ мыхуыры 
рауадзын, уый агъоммæ та уал расидын æмбæлы 
республикой методикой æмбырд (конференции Уым 
хъуамæ архайой ахуыргæнджытæ, ахуыргæндтæ, фыс- 
джытæ æмæ аивады кусджытæ. 
Æмбырд сбæлвырд кæнид ног предметæн йæ нысан- 
тæ æмæ йæ мидис, ома скъоладзауты цæуыл, кæд æмæ 
цавæр мадзæлттæй ахуыр кæнын хъæуы, уый. 
Æрныхас кæнын хъæудзæн предметæн йæ програм- 
мæйыл дæр, цал сахаты йын хъæуы раттын, кæцы 
кълæсты йæ хъæуы ахуыр кæнын, цавæр темæтæ йæм 
-о<^5а^ 208 

хъæуы бахæссын æмæ æндæртæ. Сусæггаг нæу нæ 
ахуыргæнджытæй бирæтæ цæттæ кæй не сты, уый, 
стæй, чи зоны, раст дæр нæ уыдзæни алы скъолайы дæр 
æй æрмæст ирон литературæйы ахуыргæнæджы бæрны 
бакæнын. Уымæн æмæ уыдонæй ахæмтæ ис, ирон æвзаг 
æмæ литературæ хорз чи зоны, фæлæ нæ зонынц ирон 
æгъдæуттæ, уæлдайдæр та - æрыгæттæ. 
Æз дыккагаз ацы предметыл ахуыр кæнын фарæстæм 
профессион-техникон училищейы ахуырдзауты æмæ 
йын зонын йæ ахадындзинад æмæ йæ зындзинæдтæ 
дæр. 
Фарон сывæллæтты ахуыр кодтам 20-сахатон 
программæмæ гæсгæ факультативы хуызы нæхи 
хъæппæрисæй. Программæ сарæзтам, ахъаззагдæр 
цы темæтæ уыди, уыдонæй. Ацы аз æй фæуæрæхдæр 
кодтам, сси 30 сахаты. 
Фыццаг. Предметæн йæ ном æмæ йæ мидисы æвæрд 
ис, абон ирон адæмы уæлдæфы хъуырттау чи хъæуы 
æмæ æппæтæй сагъæссагдæр чи у, уыцы проблемæ - 
нæ ирон æфсарм, нæ ирон æгъдæуттæ бахъахъхъæнын 
æмæ сæ бархъомысджын скæнын, предметæн йæ мидис 
у тынг стыр æмæ вазыгджын. Уымæ гæсгæ йæ скъолаты 
æмæ æндæр ахуыргæнæндæтты сæвæрын хъæуы 
сæйрагдæр предметты æмрæнхъ. Уыцы стыр æрмæг 
сахуыр кæнынæн хъæуы 20-30 сахаты (урочы) нæ, 
фæлæ æппынкъаддæр 50-60 сахаты. Ацы фарстайыл 
арф чи ахъуыды кæна, уый мæ ныхасыл дыууæ нæ 
зæгъдзæн. 
Дыккаг. Фарон ахуыры азы райдайæны махæн нæ 
зæрды уыди уроктæ ирон æвзагыл дæттын, фæлæ нæ 
рауадис,уымæн æмæ ахуырдзаутæй иутæ ирæттæ не сты, 
ирæттæй та бирæтæ сæхи ирæттæ хонынц, афтæмæй 
мадæлон æвзагыл дыууæ ныхасы кæрæдзийыл бабæт- 
тын сæ бон нæу. Уымæ гæсгæ нæ уроктæ кæнын бахъуы- 
14 
4**&^*209*4ё&*ъ- 

ди æрдæг уырыссаг, æрдæг ирон æвзагыл. Ацы хъуыд- 
даг, æвæццæгæн, иннæ скъолаты дæр хуыздæр уавæры 
нæй, æмæ уый дæр хъуыдыйаг уыдзæн. 
Æртыккаг. Программæ хæрзхъæд куыст бакæнынæн 
нæй ницавæр фæрæзтæ - нæдæр сæрмагонд кабинет, 
нæдæр цæстуынгæ æрмæг, нæдæр видеофыстытæ æмæ 
ма бирæ цыдæртæ. Æнæ уыдонæй уроктæ уыдзысты 
фæлурс æмæ æнæ ахадгæ. 
Цыппæрæм. Ахуыргæнæн æрмæг у егъау æмæ 
йæ æрмæст хистæр кълæсты, зæгъæм, æстæм кæнæ 
фарæстæм кълæсты куы сдзыгуыр кæнæм, уæд 
бакъуылымпы уыдзыстæм. Уымæн æмæ уыцы кары 
скъоладзаутæн сæ зондахасты миниуджыты хорзæй, 
æвзæрæй ныффидар вæййынц. Ахæм скъоладзауты раст 
фæндагыл сæвæрын зындæр вæййы. Цæмæй афтæ ма 
рауайа, уый тыххæй программæйы иуæй-иу фарстатæ 
рахæссын хъæуы райдайæн кълæстæм. 
Хицæн ахуыргæнджытæ, ирон адæмы динон 
уырнындзинæдтыл дзургæйæ, аиуварс кæнынц, нæ 
фыдæлтæ цæрынæй хæрынмæ цы зæдтæ æмæ дау- 
джытæм куывтой, уыдон, æмæ фæзæгъынц, ирæттæ, 
дам, сты æрмæстдæр чырыстæттæ æмæ пысылмæттæ. 
Мæнмæ гæсгæ, адон рæдийынц. Сæ хъуыдыйыл куы 
сразы уæм, уæд тæссагу нæ адæмы 'хсæн абон цы хырыз 
иудзинад и с, уый бынтондæр куы аскъуына, уымæй. Мах, 
ирон адæм, æххæст чырыстæттæ, кæнæ пысылмæттæ 
никуы уыдыстæм, фæлæ нæ фыдæлтæ сæдæгай азты 
дæргъы цы диныл хæст уыдысты æмæ цы бардуæгтæм 
куывтой, уыдон та ма абон дæр æппæт ирон адæмæн 
сты иумæйаг æмæ рох не сты нæдæр, йæхи чырыстон 
чи хоны, уыдонæй, нæдæр пысылмæттæй. Бакæсæм- 
ма нæ куывдтæм, кæддæра дзы искæйы фениккам 
сойын цырагъимæ кувгæ кæнæ уæрджытыл лæугæйæ 
■^у^^йй, 210 ^^йёг^О 

дуагæнгæ. Фылдæр хатт куывды Йесо Чырысти кæнæ 
Мæхæмæт пехуымпары кой уæвгæ дæр нæ вæййы. 
Иуæй-иу ахуыргæнджытæ та се 'ргом æгæр зда- 
хынц ирон куывдты æмæ хæрнæджыты фæтк æмæ 
æгъдæуттæм, Цыма нæ ирон уæздандзинад æмæ 
æфсарм æрмæстдæр куывд æмæ хисты хъæуынц, цыма 
нæ ирондзинадæн æмæ нæ удварнæн йæ сæйраг бæрæг- 
гæнæн фынгæвæрд у. 
Ацы хъуыддæгты фыдæлтæ сæйрагдæрыл нымадтой 
цин, хъæлдзæгдзинад, уаг æмæ уæздандзинад, ныр 
та уыдон нымад сты уæлæмхасæн митыл, нозт сæ йæ 
быны скодта. Абон æнæ сыкъайæ Хуыцауы ном нал 
арæм. Цæвиттон, нæ уæздан æгъдæуттæ цæл æмæ 
нозты культæй ивд цæуынц. Тæссаг у, не скъоладзауты 
зондахасты дæр ацы культ куы сфидар уа, уымæй. Нæ 
ирондзинад йæ къахыл слæууын кæныны куысты стыр 
цæлхдур у фæстаг азты нæ фæсивæдыл сыг къæвдайау 
æрвылбон цы галиугæнæг эротикой æмæ æвирхъау 
порнографион информаци цæуы, уый. Ацы фæзынд 
цæрæнбоны ирон адæймаджы зондахастæн уыдис æмæ 
у æцæгæлон æмæ знаггадхæссæг, фæлæ йын цæмæндæр 
аккаг аргъ нæма чындæуы нæдæр скъолаты, нæдæр 
нæ ирон информацион фæрæзты 'рдыгæй. Хорз 
уаид, ахуыргæнджытæ ацы предметы урокты амынд 
знаггадхæссæг фæзындæн йæ хъомыс куы хынциккой, 
уæд. Уроктæ цæмæй мидисджындæр уой æмæ 
скъоладзауты зæрдæмæ арфдæр хъарой, уый тыххæй 
хорз сты хистæр фæлтæримæ фембæлдтæ, фæлæ ахæм 
фембæлдтæм тынг зæрдиагæй цæттæ кæнын хъæуы, 
науæд пайда 'нхъæл зиан дæр æрхæссынц. Æндæраз 
иу ахæм «куырыхон» хистæримæ фембæлд сарæзтой 
нæ ахуыргæнджытæ. Уыцы фембæлды нæ уазæг йæ 
ныхас райдыдта, фыдæлтæ куыд æдылы уыдысты, 
кæрæдзи куыд мардтой, уымæй, æмæ фæци, йæхæдæг 

æрыгонæй куыд «домбаи» уыди, дыууæ литры-иу арахъ 
куыд банызта, уымæй. Ахæм фембæлды фæстæ зын у 
сывæллæттæн уæздандзинадыл дзурын. 
Мæ хъуыдымæ гæсгæ, предметæн йæ сæйраг нысани- 
уæг хъуамæ суа динон уырнындзинады бындурыл 
сывæллæтты æфсарм æмæ уæздандзинадыл ахуыр 
кæнын, сæ зондахасты сын ирон этикон нормæтæ 
ныффидар кæнын, цы æмбæлы æмæ цы не 'мбæлы, цы 
фæтчы æмæ цы нæ фæтчы, уый сын бамбарын кæнын. 
Предметæн ис цалдæр къабазы: ирон адæмы царды 
фæндаг, динон уырнындзинæдтæ (сæ истори æмæ сæ 
ахадындзинад), адæмы цардыуаг æмæ æгъдæуттæ, 
нæ адæмы культурой хæзнатæ, ирон уæздандзинад 
æмæ æфсарм (этикон нормæтæ). Ацы сæйраг 
фарстатыл æнцайгæйæ арæзт у мах ахуыргæнæндоны 
ахуырдзаутæн (хистæр кълæстæн) цы программæ 
сарæзтам, уый вариант дæр. Мæнæ йæ темæтæ: 
1. Ирон адæмы рагон истори æмæ культурæ 
- Ирон адæмы равзæрд, скифтæ-сæрмæттæ-алантæ- 
ирæттæ; 
- аланты паддзахад Цæгат Кавказы, йæ арæнтæ, 
æхсæнадон цардарæзт, йæ ахастдзинæдтæ сыхаг 
адæмтæ æмæ паддзахæдтимæ; 
- алантæ æддагон тыхгæнджытимæ тохы, тæтæр- 
манголы ныббырстытæ аланты бæстæм: 
- алантæ Тимуры æфсæдты ныхмæ хæсты æмæ сæ 
паддзахады фехæлд; 
- ирон адæмы уавæр хæхбæсты æддагон дунейæ 
иппæрдæй; 
- Ирыстоны баиу Уæрæсеимæ æмæ йæ ахадындзинад; 
- Нырыккон Ирыстон - бирæнацион дыууæ респу- 
бликæйы æмæ сæ абоны проблемæтæ. 

2. Ирон æхсæнад æмæ æхсæнадон 
ахастдзинæдтæ 
- Мыггæгтæ æмæ сæ равзæрд, æрвадæлтæ, 
хæстæджытæ æмæ сæ æмахастдзинæдтæ; 
- æхсæнадон институттæ «ныхас», «тæрхоны лæгтæ», 
«фидауджытæ» (æхсæны бацæуджытæ), «дзуары 
лæгтæ»; 
- кæрæдзийæн æххуыс кæнын æмæ аудын, «зиу», 
«цæдисæмбалад», «æмцегад»; 
- æрыгон фæлтæры хъомылгæнынады фарстатæ 
ирон æхсæнады; 
- æхсæнадон институттæ абоны Ирыстоны, «Стыр 
Ныхас». 
3. Бинонты цардыуаг æмæ бинонты 
æмахастдзинæдтæ 
- Хистæртæ, хæдзары хистæр (бинонты сæр) æмæ 
æфсин, сæ хæстæг, сæ бæрнондзинад æмæ сæ хъомыс 
бинонтыл; 
- чындзытæ (файнустытæ], сæ уаг, сæ хæстæ æмæ се 
'махастдзинæдтæ иннæ бинонтимæ; 
- цот (кæстæртæ), сæ уаг, сæ хæстæ æмæ се  
'махастдзинæдтæ иннæ бинонтимæ; 
- æрыгон фæлтæры хъомыл кæнынады фарстатæ 
бинонты 'хсæн; 
- ирон хæдзары фæлгонц, артдзæст, хуыссæнуат, 
хæдзары дзауматæ, уæлæдарæс; 
- иуæй-иу хæдзары куыстытæ, хойраг, хуымилиаг 
æмæ кусарт кæнын, хор, халсартæ, фыдызгъæл æмæ 
урссагæй хæринаг кæнын; 
- аходæн, сихор æмæ æхсæвæр хæрыны фæтк, фынг- 
æвæрд, хæргæйæ хиуылхæцындзинад; 
213»^^>о 

- æфснайын, сыгъдæгдзинад æмæ къухми; 
- бинонты 'хсæн уæздандзинад æмæ æфсарм фидар 
кæныны мадзæлттæ. 
4. Ирон адæмы динон 
уырнындзинæдтæ 
- Фыдæлтыккон динон культтæ хур, арт, цæрæгойтæ 
æмæ хæцæнгарзæн табукæнынад; 
- бирæ хуыцæуттæм кувын (язычество], дунейы 
арæзт (модель] æмæ уæларвон тыхты пантеон ирон 
адæмы уырнындзинæдтæм гæсгæ; 
- чырыстон дины райст, йæ ахадындзинад æмæ йæ 
нырыккон уавæр; 
- пысылмон дин ирон адæмы 'хсæн æмæ йæ уавæр; 
- атеизмы рапарахат Советон рæстæджы æмæ йæ 
уæззау фæстиуджытæ; 
- уырнындзинад æмæ удварн - нæ абоны царды 
æппæтæй хъæугæдæр мадзæлттæ нæ ирондзинад 
бахъахъхъæнынæн. 
5. Ирон адæмы дины æгъдæуттæ 
- Дунесфæлдисæг æмæ дунедарæг Стыр Хуыцау æмæ 
йæ бархъомыс зæххыл цæрæг удгоймæгтыл; 
- тæккæ кадджындæр зæдтæ æмæ дауджытæ, цæуыл 
æмæ кæуыл у сæ бархъомыс, кувæндæттæ æмæ сæ 
уæздандзинад; 
- дины куывд (бæрæгбон] æмæ йæ хицæндзинæдтæ, 
нывонд кæнын (ритуал], физонæг кæнын, мысайнаг 
æвæрын, дзырдтæ кувинаг, кувæггаг, аходæггаг æмæ 
фынгисæггаджы мидис; 

- кувын (ритуал) æмæ сидын (гаджидæуттæуадзын), 
нуазæн æмæ нуазæнæн кад дæттын; 
- ирон куывды бадт - æгъдау æмæ уæздандзинады 
скъола; 
- куывды фынгæвæрды фæлгонц; 
- цы не 'мбæлы æмæ цы нæ фæтчы кувæндоны æмæ 
кувинаджы раз. 
6. Чындзхаст æмæ чызгæрвысты 
иуæй-иу æгъдæуттæ 
- Чындзхасты ахадындзинад дыууæ мыгтаджы 
'хсæн; 
- лæппу æмæ чызджы æмахастдзинæдтæ чындзхасты 
агъоммæ æмæ сæ интимонады æхсæнадон фæлгæт; 
- чындзхасты сæйраг архайджытæ: минæвæрттæ, 
къухылхæцæг, æмдзуарджын, чындзхон мад, хызисæг; 
сæ хæстæ æмæ сæ архайд; 
чындзхæссæг - чындзхæссæг мыггаджы 
уæздандзинад æвдисæг; 
- чызгæрвысты хъæлдзæгдзинад, хъазт æмæ йæ 
уагæвæрд, ирон кæфтытæ, зарджытæ æмæ хъæлдзæг 
хъæзтытæ; 
- чындзыл дзаума скæныны фæтк, чындздзон 
дзаумæттæ æмæ чындздзоны чырын; 
- чындзы рахонын йæ райгуырæн хæдзарæй; 
- чындз æмæ чындзхæсджыты æрбацыд лæппуйы 
хæдзармæ (ритуал); 
- чындзæхсæвы фынгæвæрд, куывдтæ æмæ сидтытæ; 
- æрыгон лæг æмæ интимон фембæлды фыццаг 
æхсæв; 
- чындзмæ цæуæг æмæ йæ фæтк; 
- ног чындз æмæ бинонты æмахастдзинæдтæ. 
о^Г^з 215 »*ды§чэ 

7. Мард æфснайыны иуæи-иу 
æгъдæуттæ 
- Мæрдты бæстæйы арæзт ирон уырнындзинæд- 
тæм гæсгæ, дзæнæт æмæ зындон, адæймаджы уды 
хъæсмæт, мæрдты бардуаг Барастыр æмæ Аминон; 
- мардæн æгъдау раттын -удыбæстæ, марды аудынад 
æмæ йæ фыдæх; 
- мард æмæ мæрдджынæн кæстæриуæг бакæнын 
кад æмæ хæс у; 
- бннонтæ, хæстæджытæ æмæ сыхæгты уаг æмæ 
хæстæ; 
- хъæргæнæг æмæ йæ хæстæ; 
- зианджынæн æмæ сыхбæстæн тæфæрфæс кæныны 
хицæндзинæдтæ; 
- цы не 'мбæлы æмæ цы нæ фæтчы зианджынæн 
æмæ æрцæуæг адæмæн; 
- мард ингæнмæ цæттæ кæнын (фæлдисинæгтæ 
сцæттæ кæнын, ингæн къахын); 
- марды ингæны арæзт, цырты æвæрд æмæ чырыны 
фæлгонц; 
- мард уæлмæрдтæм хæссын æмæ йæ  
хицæндзинæдтæ; 
- мард æфснайыны хицæндзинæдтæ пысылмон 
диныл хæст ирæттæм; 
- мардæн фæстаг фæндараст зæгъын, саударæн 
ныхас (æмбырд), мардыл, чырыныл, ингæныл къух 
авæрын; 
- хистытæ кæнын, хисты фынгæвæрд, фæлдисын цы 
'мбæлы æмæ цы не 'мбæлы хисты; 
- саударын - йæ нысаниуæг ирон адæмы уырнын- 
дзинæдтæм гæсгæ, йæ мидис, саударæджы миниу- 
джытæ. 

8. Ирон адæмы сæйраг национ традицитæ 
А Райгуырæн бæстæ, иубæстон адæмыуарзын 
æмæ сыл иузæрдионуæвын 
- Нæ адæмы патриотизмы историон уидæгтæ, 
алантæ æмæ ирæтты тугæй æлхæд Ирыстон; 
- патриотизм æмæ интернационализм - ирæтты 
национ удыхъæды миниуджытæ; 
- ирон адæмы хъæбатыр тох райгуырæн бæстæ æмæ 
иубæстон адæмы сæраппонд, Ирыстоны хъæбатыр 
хъæбултæ; 
- цы амоны нæ рæстæджы райгуырæн бæстæйы 
патриот уæвын; 
- нæ адæмы кад æмæ намыс бæрзондгæнæг 
хъуыстгонд лæгтæ; 
- нæ национ удыхъæды хуыздæр миниуджытæ æмæ 
удварны хæзнатæ бахъахъхъæнын - патриотизмы 
уæлдæр къæпхæн; 
- абоны æрыгон фæлтæр - райгуырæн бæстæйыл 
иузæрдион хъæбултæ. 
Æ. Фыдæлты намыс бæрзонд хæссын 
æмæ хистæртæн кад кæнын 
- Нарты кадджытæ, таурæгътæ æмæ хъуыстгонд 
ахуыргæндтæ нæ фыдæлты намыс æмæ хистæртæн кад 
кæныны тыххæй; 
- адæмон сфæлдыстад, аивад æмæ литературæ нæ 
фыдæлты куырыхондзинад æмæ намысы тыххæй; 
- фыдæлты æгъдæуттæ - ирон адæмы удварны 
кодекс, æрыгон фæлтæр - фыдæлты намысы 
тырысахæсджытæ; 
- хистæрæн кад кæнын æмæ йæ буц дарын - 
фыдæлты ныстуан. 

Б. Сылгоимаджыуæздандзинадæн æмæ фарнæн 
кад кæнын 
- Сылгоимаджы сурæт ирон мифологи æмæ 
адæмон эпосы, нарты Сатана - ирон сылгоимаджы 
идеал; 
- сылгоимаджы ахадындзинад æмæ хъомыс 
нæ рагфыдæлты æхсæнады, алайнаг æмæ сæрмæтаг 
хъуысттонд сылгоймæгтæ, хъæбатыр амазонкæтæ; 
- абоны ирон сылгоймæгтæ, сæ уаг æмæ се 
'гъдау, сылгоимаджы рæсугъддзинад - йæ удварны 
сыгъдæгдзинад æмæ хиуылхæцындзинады; 
- ныййарæг мад - фарнтауæг, ныййарæджы буц 
дарын - ирон лæджы кадджын хæс, ныййарæджы 
тæригъæды бацæуын - Хуыцауы æлгъыст хъуыддаг 
æмæ æгады ном хæссæн: 
- сылгоимаджы æрдзон хæс - сывæллæттæ арын 
æмæ сæ хъомыл кæнын; 
- цы не 'мбæлы æмæ цы нæ фæтчы ирон 
сылгоймагæн. 
В. Уазæгуарзынад 
- Нарты кадджытæ, таурæгътæ æмæ хъуыстгонд 
ахуыргæндтæ ирон уазæгуарзондзинады тыххæй; 
- ирон æмбисонд «Уазæг - Хуыцауы уазæг» æмæ 
йæ мидис; 
- уазæджы бабуц кæнын - нæ адæмы удыхъæды 
хуыздæр миниуджытæй иу; 
- фысым - уазæджы сæрхъызой; 
- уазæджы кад - йæ уæздандзинады; 
- уазæджы æрбацыд æмæ йын «æгасцуай» 
зæгъыны уагæвæрд; 
- уазæджы хынцын, уазæджы хардз æмæ уазæджы 
фынгæвæрд; 
- уазæджы афæндараст кæныны хицæндзинæдтæ. 

П Рæстдзинад æмæ æнæгæдыдзинад 
- Нарты кадджытæ, адæмон æмбисæндтæ рæст- 
дзинады тыххæй; 
- сайын, гæды ныхас, цæстмæхъус ми, нымудзын, 
мæнгарддзинад, искæуыл гадзрахатæй рацæуын, цъыф- 
калæн кæнын - цæрæнбоны ирон адæмæн æнæуынон 
миниуджытæ; 
- бннонтæ, æхсæнадон ннституттæ рæстдзинадыл 
тохы; 
- сомы бакæнын, ард бахæрын æмæ цъынды рат- 
тыны фæтк; 
- нырыккон ирон бинонтæ æмæ æхсæнад сыгъдæ- 
гуд æмæ рæстзæрдæ фæлтæр хъомылкæнынады. 
9. Ирон национ уæздандзинад æмæ 
удварны цæсгом 
- Адæмон эпос, таурæгътæ æмæ хъуыстгонд 
ахуыргæндтæ ирæтты уæздандзинады тыххæй; 
динон уырнындзинæдтæ æмæ хистæрты 
куырыхондзинад - ирон æфсармы бындур; 
- ирон адæймаджы удыхъæдæн æцæгæлон чи у 
уыцы æнæфсарм æмæ æнæфенд митæ æмæ сæм цы 
цæстæй кастысты нæ фыдæлтæ; 
- нырыккон ирон адæймаджы удварны цæсгом 
æвдисæг æууæлтæ; 
- адæймаджы уаг бинонтæ æмæ хæстæджыты 'хсæн, 
æхсæнады æмæ куысты, сыхæгтæ æмæ æцæгæлæтты 
'хсæн, циндзинады æмæ зианы хъуыддаджы; 
- хиуылхæцындзинад царды алыхуызон уавæрты; 
- ныхас - адæймаджы миддунейы айдæн; 
- адæмимæ зæрдæхæлар уæвын, æнæ хъæн, лæмæгъ 
-^»4у^^ 219 г^Г$ЧЭ 

æмæ рынчын адæймаджы фарсмæ æрбалæууын, кæрæ- 
дзийæн æххуысгæнынад, кæрдзындæттондзинад; 
- ирон национ уæздандзинад, йæ кæддæры уавæры 
сæвæрыны лыггæнинаг фарстатæ. 
10. Ирон æвзаг - индоевропæйаг тæккæ 
рагондæр æвзæгтæй иу 
- Ирон æвзаг - рагон скифты æвзаджы æууæлтæ 
хæссæг; 
- аланты æвзаджы дыууæ æмбар æмæ æмсæр 
къабазы; 
- æвзаг, куыд нацийы сæйрагдæр бæрæггæнæг 
æууæл æмæ йæ ахадындзинад; 
- Нарты кадджытæ, аргъæуттæ, æмбисæндтæ - 
ирон æвзаджы хъæздыгдзинад æмæ рæсугъддзинад 
æвдисджытæ; 
- хъуыстгонд ахуыргæндтæ А.М. Шегрен, В.Ф. Миллер, 
Абайты В. И. æмæ Ж. Дюмезиль - ирон æвзаджы рæзтыл 
удуæлдай куыстбакæнджытæ; 
- ирон æвзаджы абоны уавæр - нæ адæмы риссагдæр 
æмæ ахсджиагдæр фарста. 
11. Адæмон сфæлдыстад. 
Аивад æмæ литературæ 
- Нæ рагфыдæлты сфæлдыстад, скифаг обæуттæ 
æмæ «хъобайнаг культурæ» - фыдæлты сфæлдыстады 
ахсджиаг цыртдзæвæнтæ; 
- фыдæлты таурæгътæ, аргъæуттæ, æмбисæндтæ 
æмæ хъарджытæ æмæ сæ сæйраг мидис; 
- Нарты кадджытæ - аргъ кæмæн нæй, уыцы 
фыдæлты хæзна; 
_^4§^й^ 220 *й^§ч^ 

- ирон фыссынады фæзынд, фыццаг ирон чингуытæ, 
газеттæ æмæ журналтæ; 
- Хетæгкаты Къоста - ирон литературæйы бынду- 
рæвæрæг; 
- ирон литературæйы зындгонд архайджытæ; 
- нæ литературæйы абоны уавæр; 
- ирон театрален сфæлдыстады уидæгтæ; 
- Брытъиаты Елбыздыхъо - ирон драматургийы 
бындурæвæрæг, ирон театры равзæрд; 
- ирон драматурги æмæ театралон сфæлдыстады 
рæзт æмæ йæ абоны уавæр; 
- рагфыдæлты аивады цыртдзæвæнтæ; 
- ирон орнамент, нывæфтыд; 
- Тугъанты Махарбеджы сфæлдыстад, хъуыстгонд 
ирон нывгæнджытæ; 
- ирон адæмы музыкалон культурæйы фыдæлтыккон 
ратæдзæнтæ; 
- национ музыкалон инструменттæ; 
- зындгонд ирон композитортæ æмæ се сфæлдыстады 
ахадындзинад; 
- фыццаг музыкалон театр Ирыстоны; 
- ирон зарджытæ, хъуыстгонд ирон зарæггæнджытæ; 
- ирон кæфтытæ, хъуыстгонд ирон кафджытæ, 
кæфтыты ансамблтæ «Алан» æмæ «Арты» сфæлдыстад; 
- театр «Нартæ» - Ирыстоны стыр культурой фæзынд; 
- хъуыстгонд бæхылхъазджыты ирон къордтæ 
«Ирыстон» æмæ «Али-Бек». 
Мæ хъуыдымæ гæсгæ, ацы темæтæй иу дæр аппа- 
ринаг нæу Ахуыргæнæн фарстатæн фæцыбырдæр- 
гæнæн ис, баиугæнæн сын ис, ис сын баивæн дæр, фæлæ 
сæ мидис хъуамæ баззайа. Уæдæ куыд уынæм, афтæмæй 
программæйæн хъæуы, ныр ын цас рæстæг (сахæттæ) 
лæвæрд ис, уымæй бирæ фылдæр. 
«Рæстдзинад», 1994 азы 4 февраль 

Уæздандзинад æмæ æгъдау 
Абон йæ фыдæлты фарн зынаргъ кæмæн у йæ 
адæмы сомбоныл чи сагъæс кæны, уыдон æнкъарынц, 
ирон нацийы хъысмæт абон уыдонæй аразгæ кæй у, уый, 
æмæ удуæлдай куыст кæнынц фыдæлты æгъдæуттæ, 
ирон æвзаг æмæ ирон уæздандзинады хъомыс 
сæндидзын æмæ сфидар кæныныл. Уыцы хъуыддаджы 
зæрдиагæй архайынц нæ дзыллон информацийы 
фæрæзтæй бирæтæ. Стыр ахъаззаг куыст кæны нæ 
хуыздæр газет «Рæстдзинад». Уый канд хабархæссæг 
нал у, фæлæ басгуыхт, Ирыстоны æмбал кæмæн нæй, 
ахæм раздзог, рухстауæг æмæ хъомылгæнæг фæрæзæй. 
«Рæстдзинад» дзыллæмæ сæрыстырæй хæссы йæ 
номы мидис - раст æмæ сыгъдæгæй æвдисы нæ 
фыдæлты æрдхæрæны æгъдæуттæ, хидарыны уагæ- 
вæрдтæ æмæ динон уырнындзинæдтæ. Газеты хъæп- 
пæрисджынæй архайынц нæ разагъды лæгтæ æмæ 
хуымæтæг фæллойгæнæг адæм. «Рæстдзинад» нæ 
иннæ информацийы фæрæзтæй хъауджыдæр арæхст- 
джынæй пайда кæны ныхасы сæрибардзинадæй. Стыр 
хъуыддаг у нæ рæстæджы ныхасæн йæ бар йæхи кæй 
фæци, æргом æмæ æдæрсгæйæ кæй хъуысы, уый. Фæлæ, 
куыд фæзæгъынц: «Лæдзæгæн дыууæ кæроны ис». 
Ныхас арæх æппæрццæг архайд дæр фæкæны, уымæн 
æмæ уæгъдибары дуджы кæй цы фæнды хорзæй, 
æвзæрæй, уый дзуры, фыссы, æвдисы; мах та советон 
дуджы сахуыр стæм информацион фæрæзтæн сæ алы 
ныхас дæр закъон хонын æмæ растыл нымайын. Уыцы 
уавæры ныхас нæ монон культурæйы хæзнатыл куы 
фæцæуы, уæд уацхæссæгæй домы, цы 'рмæгыл кусы, уый 
бындуронæй зонын æмæ йæ дзыллæмæ сыгъдæгæй 
хæссын. Хъыгагæн, ахæм автортæ нæ рæстæджы стæм 
сты. 

Цæмæй мæ ныхас æнæбындур ма уа, уый тыххæй 
æрхæсдзынæн цалдæр дæнцæджы. 
«Раздæры Ногбон», зæгъгæ, ног азы размæ газет 
«Рæстдзинад»-ы æвдæм номыры Габеты Эллæ фыссы, 
фыдæлтæ, дам, Хæйрæджыты æхсæв - 28 декабры (?) 
къонайы артдзæсты сæрты гæппытæ кодтой, хъилтæй, 
дам, æй цавтой. Ногбоны, дам, скъæтмæ хастой æртæ 
мыдадзын цырагъы, цуаны цæуынмæ сыгъдæг кодтой 
сæ хæцæнгæрзтæ, мæймæ та топпытæй æхстой, 
лæппутæ та, дам, донмæ донычызджытæн царв æмæ 
цыхты къæрттытæ æппæрстой, стæй дон хастой æмæ 
йæ дуæрттыл пырх кодтой. 
Кæй ранымадта, уыдонæй иу дæр Ирæн иумæйаг нæ 
уыд, стæй, мæнмæ гæсгæ, Ногбонмæ æппындæр ницы 
бар дарынц. Уыцы «Кæддæры Ногбон» у, тъæнджы 
мæйы цыдæриддæр бæрæгбонæй ис, уыдонæй арæзт 
иумæйаг арвистон. Цымæ, кæцы ран æмæ кæй федта 
уыцы дзæбæх сылгоймаг, ирæттæм цæрæнбоны 
уæлфæдзæхстон цы къонайы артдзæст у, уый хъилтæй 
хойгæ æмæ йæ сæрты гæппытæгæнгæ?! Диссаг у, кæд 
æцæг ахæм хабар уыди, уæд хæдзары хистæртæ куыд 
нæ бафхæрдтой сæ кæстæрты, æви сæхæдæг дæр нæ 
зыдтой, къонайæн йæ фарн æмæ йæ ард цы сты, уый? 
Автор цы федта, æвæццæгæн, уый дзуры, уым азимаг 
нæу, æрмæст махæн, хистæр фæлтæрæн, хъуыдыйаг у, 
нæ кæстæртæ дæр искæдбон мах æнæрхъуыды митæй 
сæ фæдонтæн цы дзурдзысты, уый. 
Хъыгагæн, арæх нæ иуæй-иу газетты бакæсæн 
вæййы, зæгъгæ, дам, кæнды фынгыл хистæрты раз 
æрæвæрынц æртæ кæрдзыны. Уыцы уагæвæрдæн 
нæдæр динон бындур ис, нæдæр исты нысаниуæг. Нæ 
фыдæлтæ никæд æвæрдтой хæрнæджы фынгыл æртæ 
кæрдзыны, куывд, мыййаг, куынæ у. Рæстады охыл 
зæгъын хъæуы, фыдæлтæ, æцæгдæр, кодтой æртæ 
4*^^*223 

кæрдзыны хæрнæггаг хыссæйы сæрæй, фæлæ уыдон 
фынгмæ ницы бар дардтой. Æвæццæгæн, авторæн уыцы 
хабар йæ хъустыл ауад, фæлæ сæ кæдæм кодтой, уый 
нæ бамбæрста æмæ сæ бадты хистæры раз æрæвæрын 
кодта. Уæдæй фæстæмæ уыцы æнæгъдау ми фидарæй 
кæнынц, хистæртæ хæрнæджы æгъдæуттæ кæм нал 
зонынц, уыцы хъæуты. Марды кæнд та куывды миниуæг 
райста. 
Цæмæн æмæ кæдæм кодтой уыцы æртæ чъирийы 
мардæвæрæн бон, уый тыххæй та мæнæ цы зæгъынц 
Хъæдгæроны куырыхон хистæртæ Бокоты Солтан, 
Гусаты Ферузæт, Тебиаты Габег æмæ Чъерджиаты 
Хасанбег. Цæмæй амæлæгæн мæрдты удыбæстæ уа, уый 
тыххæй-иу ын йæ тæригъæдтæ сæхимæ истой хæстæг 
хионтæ, йæ бæсты алыхуызон фыдфæлварæнтæ 
æвзæрстой, марой æмæ ирон фæндаг кодтой, сау 
æмæ барысчъи дардтой. Цæвиттон, алыхуызон 
æхцондзинæдтæй сæхи цух кодтой. Уыцы фæлварæнтæй 
иу уыди къонайы хъармыл рæстæгмæ къух сисын. 
Цалынмæ мард уæлæуыл уыди, уæдмæ хæдзары арт 
нæ чындæуыд æмæ не 'мбæлди. Ацы уагæвæрдæй 
ма баззади сылгоймæгты удаист ныхас, «мае арт 
бауазал!», зæгъгæ. Мæрдджын хæдзары фыццаг арт 
кодтой æрмæстдæр мардæвæрæн бон æмæ йыл фыхтой 
æртæ æныгус чъирийы. Уыдонæн сæ нысаниуæг уыди 
мардæрцыды фæстæ бинонтæн цардхъомхæссæг арты 
фарн æмæ дарддæр цæрынæн ныфс Хуыцауæй ракурын. 
Æртæ кæрдзыны артдзæсты цур хистæртæй исчи кодта 
кувгæ. Абон дæр ма бирæ кæрдзынгæнæг сылгоймæгтæ 
ацы æгъдау зонынц æмæ йæ кæнынц. Хорз уаид, 
фыдохы бонты мæрдджын хæдзары арт нæ чындæуы, 
уый мæрдæхсæвæргæнджытæ дæр куы зониккой, 
уæд. Кæд æмæ исты хуызы ныууадзиккам нæ адæмы 
худинаггæнæг æнæфенддзинад. 
-€д^!3&8> 224 г^айг^'О 

Фæстаг цалдæр азы нæ телеуынынады ирон адæмы 
монон культурæйы фарстатыл цы равдыстытæ вæййы, 
уыдон хатгай вæййынц æдзæттæ - талф-тулфы сист 
нывтæ кæнæ, сæ мидисы æцæгдзинад дызæрдыггаг 
кæмæн вæййы, ахæмтæ. Æрæджы иу равдысты 
Цыппурсы бæрæгбон уырыссаг Рождествоимæ афтæ 
тыхбаст бакодтой, æмæ сæ чи кæцы у уый бæрæг дæр 
нал уыди. Кæйдæрты тынг фæнды ирон адæмæй цыбыр 
рæстæгмæ чырыстæттæ ацаразын. 
Нæ бæрæгбонты рæстæджы нæ цыппар 
телеæмбалады дæр арæх равдисынц чъирикувæджы 
митæ æмæ Хуыцаумæ кувыны фæткæвæрдтæ, фæлæ, 
диссагæн, фылдæр хатт кувæг йæхæдæг дæр нæ 
фæзоны, куыд æмбæлы, афтæ скувын æмæ æнæрхъуыды 
ныхæстыл схæцы. Хуыцауæн табу зæгъын, лæгъстæ 
йын бакæныны бæсты йын бардзырдтæ дæттын 
байдайы - фæдомы дзы хорздзинæдтæ, «афтæ бакæн, 
уфтæ бакæн», зæгъгæ. Хатгай дзы гуымиры ныхас дæр 
схауы, «кæд Хуыцау искуы ис», зæгъгæ, ома дызæрдыг 
фæкæны Хуыцауы æцæгдзинадыл. Ахæм кувджытæн 
сæ ныхас комкоммæ Хуыцаумæ нæ вæййы - «табу 
дæхицæн», «арфæ ракæн»-ы бæсты фæзæгъынц: «табу 
йын уæд», «арфæ ракæнæд». 
Кувæг адæм нæ зонынц, зæдтæ æмæ дзуæртты 'хсæн 
цы хъауджыдæрдзинад ис, уый, сæмхæццæ кодтой 
зæдтæ æмæ дауджыты кувæндæттимæ (дзуæрттимæ] 
æмæ арæх зæдмæ нæ, фæлæ йын йæ кувæндонмæ 
(кувæнбынатмæ) табу фæкæнынц, æгомыг кувæн 
бынатæй цыдæртæ фæкурынц. 
Арæх кувæджы бынат бацахсы, бирæ азты дæргъы 
Хуыцауимæ хъæбысæй чи хæцыди, ныр къæссавæлдæхт 
чи фæци, уыцы атеисттæй исчи. Уый Хуыцауы ном 
зæгъын, йæ кæддæры «изм»-тыл ахуырмæ гæсгæ, йæ 
сæрмæ нæ фæхæссы æмæ худæнбылæй дунейы фарнмæ 
15 
•о^ЗгаЕ* 225 аяаЕ^$чэ 

фæкувы, цыма дунейы фарн Хуыцау кæнæ зæд у уыйау. 
Ахæм æнæрхъуыды кувджытæ æмæ ницæуыл дзурæг 
куывдтæ Хуыцау зæдтæ æмæ дауджытæ исгæ дæр нæ 
кæнынц, æрмæст адæмы Хуыцауы комытæфæй æнæхай 
кæнынц. 
Хуыцаумæ агла-догла дзурæгау нæ куывдæуы, 
цыфæнды къæбæлдзыг æмдзæвгæтæй йæм куы кувай, 
уæддæр, цалынмæ дæ куывд уæлибон, хуымæтæг, 
зæрдиаг æмæ сыгъдæгудæй нæ уа, уæдмæ дзы фарн нæ 
уыдзæн. 
Нæ абоны уавæр махæй алкæмæн дæр йæ размæ 
æвæры тынг ахсджиаг хæс - Ирыстоны æмæ нæ ирон 
адæмы иудзинад æппæт мадзæлттæй сфидар кæнын. 
Уыцы хъуыддагæн йæ сæйрагдæр рахæцæнтæй иу у нæ 
монон культурæ æмæ нæ уæздандзинады уагæвæрдтæ 
сæмхуызон кæнын, фылдæр адæмæн иумæйаг чи у æмæ 
фидар бындурыл чи 'нцайы, æрмæст уыцы æгъдæуттæ 
æмæ фæткæвæрдтæ сæндидзын æмæ сфидар кæнын. 
Хъыгагæн, арæх газетты, радиойæ æмæ телеуынынадæй 
фехъусæн ис, «Алы хъæуæн дæр хицæн æгъдау ис» кæнæ 
та «Хъæуæн (сыхæн) æгъдау нæм ис». Уыцы æмбарынад 
у бирæ æнæгъдау митæн æмбæрзæн, æмткæй райсгæйæ 
та - зианхæссæг. Дæнцæгæн райсæм иуæй-иу хуссары 
хъæутæй рахæсгæ гаджидау - «æйтт сидт» кæй хонынц, 
уый. Гаджидау уадзджытæ æмдзыхæй дзурынц, уый, 
дам, нæ рагфыдæлтæй райсгæ ирон æгъдау у. Цалдæр 
хатты газеттæ куыд фыстой, афтæмæй йæ мидисы ис, 
нæ рæстæджы хъæддаг адæм дæр сæ сæрмæ кæй не 
'рхæссиккой, ахæм æдылыдзинад - æртæ, фондз кæнæ 
авд (!) нуазæны фæд-фæдыл бануазын. Ныртæккæ 
иуæй-иу хистæртæ уыцы рагфыдæлты 'гъдау адæмы 
'хсæн хæлиу кæнынц. Уый та у тынг æнæфенд хъуыддаг. 
Мæнмæ гæсгæ, ахæм «хъæуæн æгъдæуттæ» дзыллон 
информацийы фæрæзтæ адæмы рæгъмæ хъуамæ хæс- 
сын дæр ма уадзой. 
<*^^*226*^^ф- 

Нæ адæм, кæрæдзи фæзмгæйæ, хицæн хъæутæй цы 
æнæсæрфатæгъдæуттæрайстой,уыдонбирæсты,фæлæ 
се 'ппæтæй æлгъыстагдæр, хъæддагдæр у хæхбæсты 
кæцыдæр хъæуты кæй кодтой, уыцы мæрдæхсæвæр. 
ÆппæтИрыстоныуыцыхудинаггæнæгæнæгъдаудзинад 
никуы кодтой, уымæн æмæ мæрдджыны кæрты арт 
нæ чындæуыд, мард та цалынмæ æфснайд æрцыдаид, 
уæдмæ йын хæлар ницавæр хойраг чындæуыд, 
дзаумæттæй дарддæр. Мæ фыд бирæ фæцард, нудæсæм 
æнус дæр æрæййæфта, уый-иу афтæ загъта: Арвыкомæй 
Дыгургоммæ, мæрдæхсæвæр цы у уый зонгæ дæр 
ничи кодта, æрмæст-иу, зæгъы, сыхы сылгоймæгтæ 
маройгæнджытæн сæ хæдзæрттæй исты хæринæгтæ 
æрбахастой æмæ-иу сæм æрхатыдтой, бахæрут, зæгъгæ, 
цæмæй мардæвæрæн бонмæ сæ хъару ма асæтта, уый 
тыххæй. Уыцы хойраг хæлар ничи кодта. 
Мæнæ куыд амыдтой хъæдгæройнаг бирæ фенæг 
куырыхон зæрæдтæ Тотраты Максим, Цæбиты Аслæнбег, 
Хæуытаты Бабæхъыз æмæ Хуытъинаты Гæбæт. Нæ 
фыдæлтæ, дам, сывæллоны æмæ сылгоймаджы марды 
кæндмæ карз нозтытæ нæ хастой, хæлар дæр сын сæ нæ 
кодтой. Æртæ азы, дам-иу цы сывæлл оныл нæма сæххæст 
- цæуæггаг конд кæмæн нæма уыди, ахæмы мардæн та, 
дам, йе 'вæрæн бон фыс æмæ иу фынджыдзагæй (цыппар 
кæрдзынæй) хист кодтой, мыггаджы мæрдтыл-иу æй 
бафæдзæхстой, уыйфæстæ, дам, ын нæдæр кæндтæ 
кодтой, нæдæр фæлдисгæ исты кодтой. 
Мах та абон нал æгъдау зонæм, нал бæрц æнкъарæм, 
æрмæст адæмы цæстмæ мæхи равдисоны охыл 
цалдæргай стуртæ ныргæвдæм. Иры дзыллæйы нæхимæ 
æркæсын кæнæм, æмæ, цæвиттон, хæрнæгæй стыр 
хъæлдзæг куывд рауайы. Уæлæуыл арахъæй йе сæфт 
чи уыдта, уыцы сылгоймæгтæ æмæ æнахъом сабитæн 
дæр уырыссаг арахъ асыкгай хæлар кæнæм, мæрдты 
бæстæм сын æй хъарæм. 
-о^ЗГЭь* 227 ^^^49- 

^^^^ Г^ЁГ^О- 
Фæстаг азты дзыллон информацийы фæрæзтæ, 
æхсæнадон иугæндтæ, аивад æмæ литературæйы 
архайджытæ бирæ мадзæлттæ аразынц фыдæлты монон 
æмæ национ культурæ сæ кæддæры гаччы сæвæрынæн, 
фæлæ, хъыгагæн, хъуыддаг размæ не 'ккуырсы. Уый 
диссаг нæу, уымæн æмæ не 'гъдæуттæм кæсæм, сæ 
афон кæмæн аивгъуыдта, ахæм музейон экспонаттæм 
кæсæгау, нæ сæ нымайæм хъомыладæн мадзæлттæ 
æмæ фæрæзтыл. Ферох, нæ фыдæлтæ сын сæ мидисы 
цы диссаджы хъомыладон хъомыс бавæрдтой, уый. 
Фыдæлты 'гъдæутты руаджы равзæрдысты æмæ сфидар 
сты ирон национ удыхъæды хуыздæр миниуджытæ - 
уæздандзинад, æхсар, куыстуарзондзинад, зæрдæ- 
хæлардзинад æмæ фыды уæзæгыл æнувыд уæвын. 
Уыцы æвæджиау хъомылады мадзæлттæ æмæ фæрæз- 
тæн сæ бындуры цы динон уырнынад уыди, уый 
советон дуджы хæлд æрцыд æмæ уыйадыл фыдæлты 
æгъдæуттæ сæфты къахыл ныллæууыдысты - нæ ирон 
адæмыл фыдæлты карздæр æлгъыстытæй иу «Хуыцау 
дын ма уа!» - æрцыди. 
Абоны уæгъдибары дуг та ныппырх кодта, советон 
дуджы атеизм цы коммунистон хъомылады мадзæлттæ 
сарæзта, уыдон. Цæвиттон, абон нæ рæзгæ фæлтæр 
фæиппæрд ахъаззаг хъомылады æвæрццæг хъомысæй, 
уыйадыл бахаудта æбуалгъы мæнг культурæйы 
цъымарамæ. Рæзгæ фæсивæдæн абон налдæр хицау и, 
налдæр Хуыцау. Уыцы хъуыддаджы аххосджын стæм 
нæхæдæг дæр. 
Фæсивæды фарста сæрмагонд ныхас домы, æрмæст 
зæгъын хъæуы уый, æмæ практикой æгъдауæй уыдонæн 
нæй, æрвылбон сæ мадæлон æвзагыл сæ хъуыдытæ, сæ 
фæндтæ кæцæй дзурой, ахæм фæрæзтæ. Фæсивæдæн 
сæрмагондæй нæй ирон телеравдыстытæ дæр. 
Цæмæй нæ адæмы фидæн - нæ кæстæрты фарны 
-^»^^^ 228 &&3&& 

фæндагыл саразæм, уый тыххæй ирон национ теле- 
уынынад, радио, мыхуыр хъуамæ скæнæм, мæнг 
культурæйы ныхмæ лæууынхъом куыд уой, ахæм стыр 
хъомысджын. Мæ хъуыдымæ гæсгæ, æрмæстдæр уый 
раздахдзæн нæ нацийы йе сæфты фæндагæй. 
Не 'гъдæуттæ махмæ куыдæй æрхæццæ сты ссæдзæм 
æнусы райдианмæ, афтæмæй сæ мидисы æвæрд сты 
æвæджиауы уæздандзинады гуырæнтæ, хайджын 
сты Хуыцауы комытæфæй. Хъыгагæн, мах уыцы стыр 
хъомылады хъомысæй не спайда кодтам, сæ мидис сын 
æргом дæр нæ ракодтам. 
Æгъдæуттæй кæцыдæр аппаринаг у, ууыл абон 
дзурын дæр нæ хъæуы, уымæн æмæ ахæм ныхас 
æгъдæутты иугуырæй дæр кæны дызæрдыггаг æмæ 
æнæзæрдæмæдзæугæ, уыцы уавæр та дзыллæты разæ- 
нгард кæны æндæр адæмты динтæ æмæ æгъдæут- 
тыл ныххæцынмæ. Æрмæстдæр уый аххосæй абон 
ирон адæм мингæйттæй ивылынц адæймаджы уд 
цагъаргæнæг сектантты рæнхъытæм. 
Абон ныхас хъуамæ цæуа æгъдæуттæ сæ кæддæры 
аивадон фæлгæты сæвæрыныл, уый тыххæй та хъæуы, 
цыдæриддæр сыл бафтыдтам æнæгъдаудзинадæй, 
уыдон иууылдæр аиуварс кæнын. 
Кувинаг, хæларгæнинаг цалынмæ хистæр оммен- 
гæнджыты æмæ æвдисæнты раз Хуыцаумæ скува кæнæ 
нæ ныххæлар кæна, уæдмæ уымæй саходын у Хуыцауы 
æваст хъуыддаг, æвирхъау рæдыд, кæй кувинаг у, уымæ 
та ахæм ми бакæнæг Хуыцауы фыдæх æрхæссы. Нæ 
фыдæлтæ зыдтой, кувинаджы ард цы у, уый, æмæ йын 
цæххæй фенын дæр нымд кодтой. 
Абон йæ Хуыцауыхайыл чи нал æууæнды, уыдон 
нæ кувæндæтты уавæрæй бамбæрстой, дзуары номæй 
бизнес скæнæн дæр ис, уый. Уымæн рæзынц зокъотау 
Уастырджийы кувæндæттæ фæндæгтыл. 

Абон кувинæгтæ, кувæндæттæ æмæ мысайнæгтæ 
дзырддаг нæ уаиккой, дзыллон информацийы фæрæзтæ 
сын сæ мидис адæмæн куы 'вдисиккой, уæд. Зæгъæм, 
бирæ адæм зонгæ дæр нæ кæнынц, гæххæттын æхцайæ 
мысайнаг нæ чындæуы, æмбæлгæ дæр нæ кæны, уый. 
Бирæтæ нæ зонынц, мысайнаг æхцайæн йæ бæрц 
æппындæр ницы давы, уый дæр, ома фæнды æртæ 
капеччы сæвæр, фæнды æртæсæдæ сомы, уый ницы 
уæлдай у. 
Гъеныр куыд уынæм, афтæмæй, не 'гъдæуттæ хорз 
сты, æвзæр сты, ууыл нал хъæуы дзурын, абон хъуамæ 
ныхас цæуа нæ уæздандзинадыл. Абоны бæллæхтæ 
æгъдæутты нæбæззондзинадæй нæ цæуынц. Уыдон 
сты не 'нæфенддзинадæй æмæ, нæ удты Хуыцауы 
комытæф кæй нал и, æрмæстдæр уый аххосæй. 
Хуыцауы комытæфæй хайджын цы зæрдæ нæу уым 
бынат нæй зæрдæхæлардзинадæн, уæздандзинадæн 
æмæ лæгдзинадæн. Уый дзаг у фыдæхдзинад æмæ 
дæлимонты фыдаудæнтæй. 
Ирондзинады артдзæст 
макуы ахуыссæд 
Бирæ рæстæг рацыд, Ирыстоны дзыллон  
информацийы фæрæзтæ фыццаг хатт хъæрæй куы загътой 
нæ мадæлон æвзаджы уæззау уавæры тыххæй, уæдæй 
абонмæ. Уæд нæ радио, телеуынынад æмæ мыхуыр 
Иры дзыллæйæн фыццаг хатт æдæрсгæ æмæ бæстон 
бамбарын кодтой, не 'взаг йæ чемы кæй нал у æмæ 
цъысымы кæй бахаудта, уый. Ахуыргæндтæ, фысджытæ 
æмæ хуымæтæг фæллойгæнджытæ сагъæс кодтой не 
'взаджы фидæныл, хастой бирæ хорз æмæ бæлвырд 
фæндæттæ адæмы тæрхонмæ æмæ хицауады раз 

æвæрдтой лыггæнинаг фарстатæ. Уыйфæстæ мыхуыры 
фæзындысты цалдæр программæйы проекты, стаей 
хает æрцыд закъон ирон æмæ дыгурон æвзæгтæн 
паддзахадон æвзаджы статус раттыны тыххæй. 
Ацы закъоны рацыдмæ Иры интеллигенци тынг 
зæрдиагæй æнхъæлмæ каст. Адæмæй бирæтæ цин 
кодтой, хицауад кæдæй-уæдæй демократи æмæ 
суверенитетмæ уæндон санчъех кæй бакодта, ууыл. 
Иуæй-иутæ афтæ æнхъæл уыдысты, цыма не 'взагуыцы 
статус куы райса, уæд æмбойны адæм иууылдæр иронау 
дзурын райдайдзысты, кæнæ нæ дыууæ диалекты 
дæр æвзæгтæ куы рахонæм, уæд нæ адæмы иудзинад 
хъæддыхдæр фæуыдзæн. Фæлæ фысджытæ æмæ 
ахуыргæндтæй бирæтæ уыйразмæ дæр амыдтой, ома 
æвзаджы статус æнæ бæлвырд национ программæйæ 
суыдзæн хуымæтæг формалондзинад, куыд бирæ 
æндæр ахæм уынаффæтæ, афтæ уый дæр гæххæттыл 
фыстæй баззайдзæн. Хъуыддаг æцæгдæр афтæ рауад. 
Уыцы уынаффæты рахасты фæстæ цыма не 'взагæн 
йæ проблемæтæ иууылдæр лыггонд æрцыдысты, 
уыйау сыл дзурæг нал ис. Уыйхыгъд нæ дзыллон 
информацийы фæрæзтæ иууылдæр се 'ргом аздæхтой, 
абон не 'взаджы фарстатимæ абаргæйæ, фæрссаг 
рахонæн кæмæн ис, уыцы фарстатæм. Зæгъæм, дыууæ 
азæй фылдæр, куывды, хисты хæрын æмæ нуазын цы 
хъæуы æмæ цае хъæуы, ууыл ныхас кæнæм, цыма нæ 
фыдæлты æрдхæрæны уæздандзинады бæрзонддæр 
æмæ ахъаззагдæр удварны æмбарындзинæдтæ нæ 
уыдис, уыйау. Ахсджиаг куыннæ сты нæ фыдæлты 
æгъдæуттæ, фæлæ адæм цæмæй уыцы æгъдæуттæ 
зоной, уый тыххæй уал æппæты фыццаг базонын 
хъæуы, æнусты дæргъы цы æвзаджы фæрцы цæрынц, 
уый. Æппынфæстаг, алы ирон лæджы дæр бамбарын 
хъæуы, нæ нацийы цардхъомдзинадæн йæ рахæцæн не 
'взаг кæй у, уый. 
231>^Г^>0 

Фæстаг дыууæ азы не 'взаджы уавæр фыддæр йед- 
дæмæ хуыздæр нæ фæци, уымæн æмæ уынаффæ рахæс- 
сынæй йæ сæххæст кæнын кæддæриддæр зындæр 
вæййы. Фæхъæуы йын бæлвырд мадзæлттæ саразын 
æмæ сæрмагондæй бæрнон æххæстгæнджытæ снысан 
кæнын. 
Не 'взаг паддзахадон рахонын хорз уынаффæ у фæлæ 
хает æрцыдис тынг æрæджиау уæдæй нырмæ дæр 
бирæ рæстæг рацыдис, не 'взаджы уавæр та домы тагъд 
кæнын. Æвæстиатæй хъæуы архайын, мах та фаг нæ 
архайæм, уымæн æмæ нæм уыцы фарстайæн нæй 
иумæйаг национ программæ, кæцы сбæрæг кæнид 
нысантæ, лыггæнинаг фарстатæ, æхцайы фæрæзтæ 
кæцæй исгæ сты, чи цавæр фарстайæн у бæрнон 
æххæстгæнæг. 
Сæфы не 'взаг, нал дзы пайда кæнæм нæдæр 
бинонты царды, нæдæр паддзахадон хъуыддæгты. 
Ныййарджытæн сæ фылдæр сæ кæстæртæм дзурынц 
уырыссагау сæ фыдæлты 'взагыл сæ къух систой. Чи 
зоны æмæ йæ не 'мбарынц, уый канд æнæфенддзинад 
нæу фæлæ ма фыдæлты фарнæй худинаг дæр кæй у. 
Раздæр ма хъæуты фехъусæн уыдис сыгъдæг ирон, 
кæнæ дыгурон ныхас, ныр уым дæр зынтæй ссардзынæ 
ахæм адæймаг, æмхæццæ ирон-уырыесаг æвзагыл чи 
нæ дзуры. Æрыдоны, Беслæны, Елхоты, Дигорайы, 
Дзæуджыхъæуы ахæм хабæрттæ дæр вæййы: сыхбæсты 
иунæг уырыесаг кæнæ æндæр нацийы минæвар кæм 
цæры, уым æгас сыхæгтæ дзурынц уырыссагау уый, 
дам, нæ не 'мбары, æмæ, дам, худинаг у Ау æмæ уæд 
уымæн худинаг нæу дæсгай азты дæргъы ирæтты 'хсæн 
цæрын æмæ сын се 'взаг нæ зонын?! 
Ныронг ма куыстуæтты бацæуæнты фенæн уыдис 
сæ нæмттæ иронау фыстæй, ныр уыдон дæр ивын 
байдыдтой фæсарæйнаг нæмттæй æмæ сæ фысгæ 
дæр кæнынц алы æвзæгтыл, ирон æвзагæй фæстæмæ. 
232 «айЕг^о- 

Æвæццæгæн æнхъæл сты, уый цивилизацииы цъупп 
у. Афтæ, тути цъиутау, кæйдæр фæзмынц æмæ йæ 
сæхæдæг дæр не 'мбарынц, уый æнæхъоладзинад кæй у. 
Республикæйы хæснагæн иунæг хъуыддаджы гæх- 
хæтт не ссардзынæ нæ паддзахадон ирон æвзагыл 
фыстæй. Уый домгæ дæр ничи кæны. 
1964 азы æз æмæ мæ хъæуккаг Тедтойты Темболат 
Мæскуыйы фембæлдыстæм æмæ нын иронау 
ныхас бацайдагъ. Нæ алфамбылай уæвæг адæмæй 
иу сылгоймаг æмæ дыууæ ацæргæ лæджы хæстæг 
æрбацыдысты æмæ нæ хатыр ракуырдтой, стæй нæ 
бафарстой, цавæр æвзагыл дзурæм,уымæй. Мах сын куы 
загътам, ирон æвзагыл дзурæм, уый, уæд, цыма нæ хорз 
хæстæджытæ уыдысты, афтæ ныл бацин кодтой. Стæй 
уæд сæ хистæр загъта: «Мы, лингвисты из Британии, 
очень рады, что услышали живой язык легендарных 
алан с его удивительно звучащими словами, песенным 
произношением». Ацы хабар уымæн радзырдтон, 
æмæ мах нæхæдæг дæр не 'мбарæм не 'взаджы 
рæсугъддзинад, аккаг аргъ нæ кæнæм, нæ фыдæлтæ 
нын цы æрдхæрæны хæзна ныууагътой, уымæн. Нæ 
фыдæлтæ уыцы æвзагыл æрмæст «Нарты кадджытæ» 
куы сфæлдыстаиккой, уæддæр ын æгъгъæд уыдаид 
цытджын рахонынæн. Абон, мæгуырæг, уый Елхотæй 
дæлæмæ нæ, фæлæ Елхотæй уæлæмæ дæр никæйуал 
хъæуы. 
Иу сæрдыгон райсом газетты киоскмæ иу ирон 
лæг бацыд æмæ балхæдта уырыссаг газет. Уæд æй æз 
фæрсын: «Æфсымæр, ирон газет цæуылнæ балхæдтай?» 
Уый мын дзуапп радта: 
- Я, дорогой, Уæрæсе двинасыт лето пережил, æмæ 
иронау дзæбæх нал зонын. 
Цы зæгъæн ис ахæм «уæрæседзаутæн»... Æз дæр, 
æвддæс азы мыл куы сæххæст, уæдæй зæронды бонмæ 

Уæрæсейы фæцардтæн, фæлæ иу ирон дзырд дæр нæ 
ферох кодтон, уымæн æмæ мæнæн мæ мад авдæнхъæдыл 
ирон «Ало-лай» зарыд, стæй дæс æмæ дыууиссæдз азы 
æнæсцухæй исын «Мах дуг» æмæ «Рæстдзинад». Мæнæй 
ме 'взаг канд «рох» нæ фæци, фæлæ ма æрцыдтæн 
ахæм хатдзæгмæ: «Йæ райгуырæн бæстæ, йæ иубæстон 
адæм æмæ йæ фыдæлты фарн кадджын кæмæ не сты, 
æрмæстдæр ахæм адæймаг нæ зоны йæ мадæлон æвзаг. 
Ирон йæхи чи хоны, уый хъуамæ иронау дзура æмæ йæ 
кæстæрты ирондзинадыл ахуыр кæна». Ирондзинад та 
цæуы, фыццаджыдæр, ныййарджытæй. 
Хъыгагæн, ис ахæм ныййарджытæ, кæцытæ дзурынц, 
зæгъгæ, дам, нæ сывæллæттæ скъолаиы предметтæ 
иронау куы ахуыр кæной, уæд уырыссаг æвзаг нæ 
зондзысты. Уыдон сты æнæмбаргæ адæймаджы 
ныхæстæ. Мах, фынддæс лæппуйы æмæ фараст 
чызджы, иумæ каст фестæм Хъæдгæроны астæуккаг 
скъола, уыимæ предметтæ иууылдæр ахуыр кодтам 
ирон æвзагыл, фæлæ нæ уый аххосæй æнахуыргондæй 
иу дæр нæ баззад. Æхсæрдæсæй райстам уæлдæр 
ахуыргонддзинад, астæй та - сæрмагонд астæуккаг. 
Не 'хсæн ис æртæ наукон кусæджы, æртæ инженеры, 
цыппар дохтыры, фондз ахуыргæнæджы, иу журналист, 
иу инæлар, цыппар хистæр афицеры. Не 'ппæт дæр хорз 
зонæм ирон æмæ уырыссаг æвзаг дæр. 
Æниу, куыд хъуамæ уа нæ мадæлон æвзаг кадджын, 
кæд æмæ, нæ нацийы сæрхъызойтæ кæй хонæм, уыцы 
æвзæрст адæм иууылдæр се 'мбырдты нæ мадæлон 
æвзагыл нæ дзурынц? Уæртæ, дам, чидæртæ иронау 
не 'мбарынц. Ау, æмæ уыцы чидæртæ, кæд, уынаффæ 
цы адæмæн кæнынц, уый æвзаг нæ зонынц, уæд сæ 
ныфс куыд бахастой уыцы бæрнон бынатмæ? Стæй йæ 
цæуылнæ сахуыр кæнынц? 
Не 'взаг нæм кадджын куы уаид, уæд нæ ирон газеттæ 

æмæ журналтæ ахæм уæззау уавæры нæ бахаудаиккой. 
Республикæйы уырыссаг æвзагыл цы газеттæ цæуынц, 
уыдоны тираж у 150 мин зкземплярæй фылдæр, нæ 
мадæлон æвзагыл чи цæуы, уыдоны тираж та 30 минмæ 
дæр нæ хæццæ кæны. 
Дæсгай азты дæргъы Ирыл рухстауæн чи кодта, 
рухсад æмæ сæ аивады бæрзæндтæм сыфцæй чи ласта, 
ирон литературæйы разагъды куырдадз чи уыди, 
уыцы «Мах дуг» æмæ «Рæстдзинад» сæ ныййарæг 
адæмæн нæбæззон систы. Дæсгай мин ирон бинонтæ 
нæ исынц ирон газеттæ æмæ журналтæ. Уымæ гæсгæ 
ивы сæ зондахаст дæр æмæ сæ национ удыхъæд дæр, 
ирон уæздандзинад дæр уымæн скадавар. Газеттæ æмæ 
журналтæн нæй æхцайы фæрæзтæ, цæмæй афойнадыл 
уагъд цæуой, уымæн. Журнал «Мах дуг» ныр цалдæр 
мæйы нæ рацыди уый тыххæй. Хуыздæр уавæры нæй 
нæ сабиты журнал «Ногдзау» дæр. Уыцы журналтæ 
æмæ газеттæ ма хастой дзыллæмæ ирон ныхас. Ныр 
ахæм уавæры сты, æмæ сын æхцайæ æххуысгæнджытæ 
куынæ разына, уæд хъуамæ æппындæр мауал рацæуой, 
æмæ мыггагмæ ахуысдзæн ирондзинады артдзæст. 
Уыцы уавæры нæ телеуынынады æртæ компанийы ирон 
равдыстыты рæстæг æдæппæт сахатырдæг дæр нæу. 
Цавæрдæр хæйрæджы амæттаг фестæм. Скъолаты 
ирон æвзаг, литературæ æмæ ирон æгъдæуттæн цы 
'нæбары сахæттæ лæвæрд цыди, уыдон дæр цыбыртæ 
кæнын райдыдтой. Сывæллæтты рæвдауæндæтты 
æппындæр ирон ныхас нал хъуысы. Уыцы уавæртæм 
сывæллон куы бахауы, уæд афæдзмæ иу ирон ныхас 
дæр нал фæзоны - уырыссагæй агæпп кæны. Раздæры 
Советон Цæдисы æз кæцы адæмыхатты цардыуаг нæ 
федтон, ахæм, æвæццæгæн, бирæ нал баззад, фæлæ 
мах ирон æвзаг рæстæй цы æвирхъау уавæры бахаудта, 
ахæм никуы федтон. Ам, Ирыстоны, нæ фыдæлты 
-4*«§==^* 235 *й^?§^ 

бæстæйы, нæ нацийы фидæн цы сабиты хонæм, уыдон 
нæхæдæг (!), не скъолаты æмæ рæвдауæндæтты, ахуыр 
кæнæм, цæмæй сæ мадæлон æвзагыл дзурын ма зоной, 
цæмæй йыл хъуыды кæнын сæ бон ма уа, цæмæй се 'взаг 
ницæйагыл нымайой. Кæй зæгъын æй хъæуы, алыран 
афтæ нæу фæлæ фылдæр рæтты афтæ у. 
Махмæ разынд ахæм адæймæгтæ, нæ адæмы фидæн 
куыд уыдзæни, ууыл нæ хъуыды кæнгæйæ, нæ нацийы 
бын уыцы сабыргай архайæг минæ чи бавæрдта. Абон 
зын бауырнинаг у нæ сывæллæттæ ма искуы скъолаты 
нæ мадæлон æвзагыл ахуыр кæндзысты, уый, уымæн 
æмæ абон уыцы хъуыддаг ивынæн бахъæудзæн бирæ 
цæлхдурты сæрты ахизын. Мæн фидарæй уырны, 
цалынмæ скъолаты æмæ рæвдауæндæтты ахуыр æмæ 
хъомыладон куыст æрмæст уырыссаг æвзагыл цæуа, 
уæдмæ не 'взаджы хъомыс бонæй-бонмæ тайдзæн, 
цалынмæ бынтондæр нæ фесæфа, куыд национ 
æвзаг, уæдмæ. Чидæртæ, æвæццæгæн, зæгъдзысты: 
адæмты 'хсæн æххæлдзинад тауы. Æмæ уый уыдзæн 
æнæрхъуыды ныхас. Æз дæр æмæ алы æмбаргæ ирон 
адæймаг дæр зонæм, махæн, ирон адæмæн, æнæ Уæрæсе 
абон уæвæн нæй, Уæрæсе æмæ уырысимæ махæн 
мыггагмæ у хæларæй цæргæ. Стæй уырыссаг æвзаг 
цы аххосджын у кæд æмæ нæхæдæг не 'взагæн аргъ 
кæнын нæ зонæм, уæд? Иу цалдæр хатты æз мæхæдæг 
фехъуыстон мæ зонгæ уырыссæгтæй, уе 'взаг, дам, 
уæхæдæг куынæ уарзут, уæд, дам, мах цæмæн хъæуы. 
Кæй зæгъын æй хъæуы, мах уавæры уырыссаг æвзагæн 
æнæзонгæ нæй, фæлæ алцæмæн дæр хъуамæ уа фæтк. 
Райсом не 'взаг куы амæла, уæд не 'гъдæуттæ, нæ 
фыдæлты фарн, нæ адæмы истори, нæ адæмы иудзинад 
æмæ Иры хъайтарты намыс æппындæр никæйуал 
хъæудзысты. Ир, куыд этнос, атайдзæн, уæртæ кæддæр 
гуннтæ, убыхтæ æмæ царциатæ куыд атадысты, афтæ. 
^§^* 236 »8^ёЬо 

Ь/*о 
Абон цыдæр чысыл хъуыддæгтыл нæ удтæ суæлдай 
кæнæм, кæрæдзимæ сных вæййæм, цыма нæ хъысмæт 
уыдонæй аразгæ у фæлæ уыцы лыстæг хъуыддæгтæй 
алкæмæн зын фенæн у нæ мадæлон æвзаг наем, удыхос 
курæгау йæ къухтæ куыд ивазы, уый. 
Не 'взаджы уавæр фæхуыздæр кæнын стыр 
проблемæ у, æмæ йæ лыг кæнын дæр хъæуы æппæт Иры 
æхсæнадæн: ахуыргæндтæн, сфæлдыстадон цæдистæн, 
Стыр Ныхасæн, хъæппæрис та хъуамæ равдисой 
Ахуырады æмæ Культурæйы министрадты кусджытæ. 
Мæ уацы кæрон ма зæгъдзынæн: Иры сæрæн æмæ 
амалджын лæппутæ, нæ ирондзинад хæссæг мадæлон 
æвзаджы абон удыхосау хъæуы сымах аудындзинад, 
æмæ уæ йæ бон кæмæн цæмæй у уый ма бавгъау 
кæнæд нæ ирон газеттæ æмæ журналтæн. Ма бауадзæм 
ахуыссын ирондзинады артдзæст! 
«Рæстдзинад», 1996 азы 24 июль 
Чындз хæссынæн дæр фæтк хъæуы 
Арæх фехъусæн ис: абон, дам, Ирыстон уæззау уавæры 
ис, æмæ нæ æгъдæуттыл ныхас кæнынмæ хъуамæ ма 
'вдæла. Мæнмæ гæсгæ, уыцы хъуыды канд æнæбындур 
нæу, фæлæ ма, адæмы зондахаст галиу чи кæны, ахæм 
у. Абон мах нæ ирон æгъдау æмæ нæ ирон æфсарм 
удыхосау хъæуынц. Уыдон куынæуал уой, уæд нæдæр 
нæ экономикæйы рæзт, нæдæр нæ сыхаг адæмтимæ 
ахастдзинæдтæ нæ нацийы сæфт нæ бауромдзысты. Ау 
уæдæ сыл уæд куыд нæ сагъæс кæнæм æмæ куыд нæ 
дзурæм? 
Мæ ныхас уыдзæн ирон чындзхастыл, растдæр 
зæгъгæйæ та, ирон чындзхастæн йæ абоны уавæрыл. 
Алы адæймагæн дæр æмкъайады цæдис скæнын 
-<*<&3ь* 237 ^е~$>о 

йæ царды стыр æмæ ахсджиаг бынат ахсы. Цæмæй 
æмкъайады цæдис фидар уа, дыууæ æрыгоны йæм 
бæрнон цæстæй кæсой, уый тыххæй йæ фылдæр хатт 
сфидар кæнынц, цы диныл хæст сты, уыцы дины 
æгъдæуттæй æмæ закъонæй. Æмкъайады цæдисы 
бауадзынц Хуыцауы комулæфт æмæ закъоны тых. 
Ахæм фæткы бындурыл чындзытæ хастой нæ 
ирон адæмы фыдæлтæ дæр. Æрмæст махмæ, куыд 
иннæ нацитæм, афтæ чындзæхсæвы æгъдæутты æмæ 
мидисы уыдис æмæ ис национ хъауджыдзинæдтæ. 
Уыцы хъауджыдзинæдтæ махæн баззадысты нæ 
куырыхон фыдæлтæй. Уыдон ныхмæвæрд не сты 
нæдæр паддзахады закъонтæм, нæдæр дунейы 
дзыллæты удварнмæ, уымæн æмæ сæ бындуры æвæрд 
ис Хуыцауыл æууæндындзинад æмæ адæймагуарзынад. 
Æз федтон бирæ адæмыхæттыты чындзæхсæвтæ 
Уæрæсейы, Астæуккаг Азийы бæстæты æмæ дард 
фæсарæнты. Кæй зæгъын æй хъæуы, алкæцы дæр дзы 
йæхирдыгонау у диссаг, рæсугъд, хъæлдзæг. Фæлæ 
уæддæр ирон чындзæхсæвы æгъдау фыдæлтæ махмæ 
куыдæй æрхастой, афтæмæй у бирæ мидисджындæр, 
рæсугъддæр æмæ диссагдæр. Йæ уæздан митæ æмæ 
архайд сæ райдианæй сæ кæронмæ æнцайынц бæрзонд 
аивады бындурыл. 
Хъыгагæн, уыцы алæмæты æгъдау советон дуджы 
баййæфта бирæ ивддзинæдтæ, бирæ цæмæйдæрты йæ 
нывыл нал у, бамынæг йæ рæсугъддзинад. Æрæджы 
дæр ма нæ партион бодзты разамындæй кодтам 
«фæскомцæдисон чындзæхсæвтæ» - джиппæй уагъд 
хынджылæггаг митæ. Уыцы митæн сæ нысан уыдис не 
'гъдæуттæн сæ национ фæлгонц фесафын, Хуыцауæй, 
уырнындзинадæй сæ атонын. Уыцы идеологтæ абон 
дæр ма архайынц нæ ирондзинад стоныныл... Кæд- 
дæрау та сидынц: «Не 'гъдæуттæй чи нæ бæззы, уыдон 
^С^» 238 

аппарæм». Ацы сидтæн йæ мидисы æмбæхст ис не 'ппæт 
æгъдæутты ныхмæ цæуæг мылазон талæн, зондахаст. 
Уымæн æмæ уæд дæр æмæ ныр дæр нæбæззоныл нымад 
уыдысты дины бындурыл æнцайæг æгъдæуттæ. Не 
'гъдæуттæ та, стæмтæй фæстæмæ, иууылдæр æнцайынц 
диныл. Кæддæр уыцы пропагандæ æнæфæстиуæгæй 
нæ баззад. Иры дзыллæтæй бирæтæ сæ къух систой не 
'гъдæуттыл, æмæуый тыххæй абон, кæцы адæмыхаттæй 
стæм, уый бæрæг нал у. Нæ фылдæрыл, къæндзыгау 
ныххæцыдысты, нæ нацийы иудзинад нын чи халы, 
уыцы фыдбылызтауæг алыхуызон сектанттæ. 
Фæстаг рæстæджы та чидæртæ зæрдиагæй арха- 
йынц, цæмæй чындзæхсæвты, куывдты æмæ зианы 
кæндты фынгтæм кусартæн йæ сæр æмæ йæ бæрзæй 
мауал хæссæм, ууыл. Суанг ма афтæ дæр зæгъынц: уый, 
дам, хъæддагдзинад у Ау уæдæ чырыстон диныл хæст 
уырыссæгтæ, гуырдзиæгтæ, поляктæ æмæ æндæр- 
тæ хъыбылы æнæхъæнæй куы сфыцынц æмæ йæ 
чындзæхсæвы фынгыл куы æрæвæрынц, уæд уый 
дæр хъæддагдзинад у? Нæ, фæлæ ахæм хъуыдытæ 
адæмыл чи тауыс кæны, уыдон сæхæдæг æнæфенд 
æмæ цыбырзонд адæм сты. Мæ хъуыдымæ гæсгæ, сæр 
æмæ бæрзæй ирон фынгыл тынг рæсугъд фидауынц 
æмæ æвдисынц фынджы фарны ахадындзинад, ирон 
адæмы рæдаудзинад, нæ удыхъæды æргомдзинад æмæ 
парахатдзинад. 
Хъæддагдзинад уыди, кæддæр рухс кувæндæттæй 
хынджылæг чи кодта, аргъуантæ æмæ мæзджыттæ 
чи фæлдæхта, Хетæджы къохæй кувæг адæмы топ- 
падзагъдæй чи сырдта, абон та къæссавæлдæхт чи фæци, 
уыдоны идеологи. Абон чидæртæ ныхилынц сæр æмæ 
бæрзæймæ, райсом та бавналдзысты, нæ адæмы нын 
иу чи кæны, уыцы фыдæлты дины уæздандзинадмæ - 
æртæ чъиримæ, æмæ ма цы баззайдзæн уæд нæ ирон- 
дзинадæй? 
оС^; 239 гзДГ^о 

Нæ ирон æгъдæуттæй ссæдзæм æнусы райдианмæ 
чи æрхæццæ, уыдонæй аппаринаг никæцы у. Аппаринаг 
сты, адæм кæрæдзи фæзмгæйæ æгъдæуттæм цы 
зианхæссæг митæ фæуæлæфтуан кодтой, уыдон. Уыцы 
уæлæфтуантæ уæлдай фылдæр баисты чызгæрвыст 
æмæ чындзхасты. Уымæ гæсгæ дыууæ цины хъуыддагæй 
дæр арвистон рауади. Æцæг ирон чындзхаст чи нæ федта, 
уый ацы дзолгъо-молгъо куы фены, уæд, æвæццæгæн, 
фенхъæлы, уый ирон адæмы æгъдау у зæгъгæ. Ахæм 
хатдзæгмæ æрцыдысты, æрæджы Горæтгæрон районы 
ирон чындзхастмæ чи бафтыд, ахæм æртæ хъазайнаг 
лæппуйы. Уыйфæстæ мемæ ныхас кæнгæйæ, лæппуты 
хистæр загъта: «Это бестолковая оргия пьяниц и обжор, 
где нет ни торжества, ни веселья». 
Цымæ, цæмæн æрцыд, кæддæр сæрыстыр цы  
чындзхасты æгъдауæй уыдыстæм, йæ рæсугъддзинадæй 
адæмы цымыдис чи кодта, уый абон нацийы худинаг- 
гæнæджы бынатмæ? Ацы уавæрæн йæ аххостæ сты 
бирæ. Зæгъдзынæн дзы цалдæры тыххæй. 
Фыццаджыдæр уый, æмæ, нæ фыдæлтæ куыд 
куывтой, мах афтæ зæрдиагæй нал кувæм. Нæ бæстæйы 
бирæ азты дæргъы цы атеистон пропагандæ æлдариуæг 
кодта, уый мах адæмы зондахасты ныффидар, æмæ 
ныддæрæн кодтам нæ кувæндæттæ, нæ къæхты бын 
ныссæстам, нæ фарн, нæ уæздандзинад кæуыл æн- 
цадысты, нæ дзыллæйæн йæ æрдхæрæны скъола чи 
уыди, уыцы фыдæлты уырнындзинад. Дызæрдыг 
кæнын райдыдтам Хуыцауы æцæгдзинадыл. Мæнæ, дам, 
фылдæр адæмтæ цы дин кæнынц,ууыл ныххæцæм. Ахæм 
ныхæстæ адæмæн хорзæй ницы дæттынц, æрмæст сын 
сæ зондахаст дыгъуыццон кæнынц. Абон дунеон динтæ 
кæй хонынц, уыдонмæ адæм сæдæгай азты дæргъы 
цыдысты, стыр тугкалæн быцæуты сæрты хизгæйæ. 
Уæд мах цæмæн рох кæнæм историйы уроктæ? Æндæр 
•О^а&а 240 «а^г^о 

уырнындзинад сходы суагъæ рахæсгæйæ райсæн нæй. 
Де 'фцæгыл дæс дзуары кæнæ дæс æрдæгмæйы куы 
'рцауындзай, уæддæр æмбойны нæдæр чырыстон 
суыдзынæ, нæдæр пысылмон. Стæй нæ цæмæн хъæуы, 
цы нын ратдзæн хорзæй абон уыцы хъуыддаг? Мах 
ныронг дæр бирæ кæйдæрты фæзмыдтам, фæлæ дзы 
æмбулгæ ницы ракодтам, мæнæ кæрдихтæ, згъæлæнтæ 
баистæм. 
Мæ хъуыдымæ гæсгæ, нæ фыдæлтæ ссæдзæм 
æнусмæ цы дин æрхастой, уый канд айв нæу, фæлæ 
ма у арф демократон æмæ фарнхæссæг, уымæн æмæ 
йæ мидисы æвæрд сты æцæг адæймагуарзынады, 
хæлардзинады æмæ уæздандзинады принциптæ. 
Уый, бирæ иннæ уырнындзинæдтау ныхмæ никæцы 
динмæ лæууы, адæмты 'хсæн тауы удварны хæзнатæ 
æмæ цардбæллондзинад. Цы ис уым æвзæрæй? Уæдæ 
Хуыцаумæ хойраг, фыдызгъæл æмæ бæгæныйæ кæй 
кувæм, уым дæр æвзæрæй ницы ис, уый у Хуыцауыл 
æнувыддзинады нысан. 
Ныр та сæрмагондæй æркæсæм нæ уырнын- 
дзинæдтæм æмæ не 'гъдæуттæм. Сæрмагондæй æм- 
къайады цæдис аразыны æгъдаумæ. Чындзхасты дæр, 
чызгæрвысты æмæ æндæр цины хъуыддæгты дæр нæ 
фыдæлтæй баззади кувыны цалдæр хуызы: 
- хинымæр, æнæ ныхасæй æмæ æнæ кувинæгтæй; 
- ныхасæй, æнæ кувинæгтæй; 
- ныхас, æртæ кæрдзыны æмæ цæххæй; 
- ныхас, æртæ кæрдзыны, бæгæны æмæ цæххæй, 
- ныхас, æртæ кæрдзыны, бæгæны, кусæрттаг æмæ 
цæххæй. 
Æртæ кæрдзыны цы фынгыл нæ уа, уым ницавæр 
нозтæй ис Хуыцаумæ кувæн, фæлæ, нæ фыдæлты 
фарн чи ницæмæ дары, æгъдæуттæн чи ницы æмбары, 
ахæм адæймаг, куыддæр агуывзæ йæ къухмæ бафты, 
16 
О^Зй^241 *ае?^о ■ 

афтæ йæ цæстытæ арвыл ныццæвы æмæ кувыныл 
схæцы, цыма Хуыцау дæр йе 'мнуазæг у уыйау Ирон 
чындзæхсæвы фынгыл кувынмæ æрæвæрынц æртæ 
кæрдзыны Хуыцауы æмæ зæдты номыл, æртæ 
æртæдзыхоны сæрмагондæй Мадымайрæмы номыл, 
физонæг хуылфыдзаумæттæй кæнæ æхсырфæмбал, 
фæрскфизонæг, базыг, сæр, бæрзæй, уæн, бæгæны, цæхх 
æмæ кард. Кувинæгтæ хъуамæ уой сыгъдæг уды фæл- 
лойæ амалгонд, хæрзхъæд æмæ, цы фæтчы, ахæм 
хæринæгтæ. Арæх æнæрхъуыдыйæ æмæ куыдфæндыйы 
цæстæй кæсгæйæ фынгмæ рахæссынц нæфæтчиаг 
хæринæгтæ. Уыдон та сты: хуыснæггаг исбонæй 
амалгонд хæрд æмæ нозт; гæртамæй ист кæнæ искæмæй 
расайд хæринæгтæ æмæ нозт; хæдмæл, рынчын 
кæнæ топпæй цæф фосы фыд; æнæсыкъа фосы кæнæ 
сырдты фыд; раздæр фæлдыст кæнæ куывд чи 'рцыди, 
ахæм хæрд æмæ нозт; куывды размæ адæймаг кæнæ 
æндæр цæрæгой кæмæй фæхъæстæ, ахæм хойраг æмæ 
фыдызгъæл. 
Иуæй-иу хъæуты чындзæхсæвы лæггадгæнджытæ 
кувинаг кусартæй физонджытæ сыздухынц æмæ аджы 
фарсмæ гаджидæуттæ уадзгæ фæминас кæнынц. Кæй 
зæгъын æй хъæуы, ахæм кусæрттаг кувынæн нал 
фæбæззы, свæййы Хуыцауы æлгъыстаг. Нæ фыдæл- 
тæ ахæм æнæгъдаудзинад никæмæн барстой, йæ ба- 
кæнæджы та нымадтой Хуыцауы æлгъыст адæймагыл. 
Карз нозтæй (водкæ, коньяк, ром, ликер, арахъ) 
Хуыцаумæ нæ куывдæуы, кувгæйæ сæ фынгмæ нæ 
хастæуы. 
Чындзхаст æмæ чызгæрвысты фынгыл кувыны бар 
ис æрмæстдæр æртæ хистæрæн, иннæтæн канд кувыны 
бар нæ, фæлæ хистæртæм æнæ хатыр ракургæйæ 
дзырдæппарæн кæнын дæр не 'мбæлы. 
Алы кувинагæй дæр кувгæ фæкæнынц, æрмæстдæр 
иунæг хатт бадты райдиан, кæд ма фынгмæ хуын (æртæ 
-"^^—^ 242 ^еГ>>0 

чъирийы) æрбахастæуа, уæд ма уыдонæй дæр. Хистæртæ 
куывд куы фæвæййынц, уæд райдайынц гаджидæуттæ 
уадзын. Хистæртæ куы фæкувынц, уæд кæрты кæнæ 
хæдзары уæвæг адæм иууылдæр слæууынц æмæ ныс- 
абыр вæййынц. Фæсивæд æрлæууынц хистæрты 
алыварс æмæ сын сæ куывды ныхæстæн иумæ «оммен, 
Хуыцау» фæкæнынц. Фæлæ арæх, хистæры куывд 
ницæмæ даргæйæ, чидæртæ лæугæ нæ, фæлæ сæ 
хъæрæй ныхас дæр нæ ныууадзынц. Музыкæйы гыбар- 
гыбур хъустæ фæарауы, лæггадгæнджытæ сæ архайд гъе 
уæдмæ æрхæссынц, фæсивæдæй та чи ацахода, уый дæр 
нал вæййы. Бадты адæмæй дæр чидæртæ сæ бынатæй 
нæ базмæлынц, мах, дам, фынг хъахъхъæнæм (?). Фынг 
кæд хъахъхъæнинаг у, уæд æрмæст гуыбындзæлтæ æмæ 
æдзæсгæмттæй. Уыцы уавæры Хуыцаумæ кувын стыр 
аипп у. 
Бæркад кувæгæн адæм æппæт нæ бæззынц, уымæн 
æмæ чъирикувæг Хуыцауимæ цæсгомæй-цæсгоммæ 
ныхас кæны, куры дзы хорзæхтæ, ахæм лæг та хъуамæ уа 
Хуыцау æмæ адæмы раз æнæтæригъæд æмæ куырыхон. 
Уæлдайдæр чындзхасты рæстæджы, дыууæ æрыгоны 
фидæн Хуыцау зæдтæ æмæ дауджытыл бафæдзæхсын 
куы фæхъæуы, уæд. 
Æндæраз Ирыхъæуы чындзæхсæвы фынгыл кæимæ 
бадтæн, уыдонæй иуы фæрсæгау бакодтон, зæгъын, 
нæ хистæртæ цæй æнкъардæй бадынц. Уый мын 
афтæ зæгъы: раст, дам, æй бафиппайдтай, хистæр, 
дам, мæйы размæ ахæстонæй рацыд, расыгæй, дам, иу 
хъæдгæройнаджы Хетæджы бын дамбацайæ ныццавта 
æмæ, дам, æхсæз азы фæбадт. Дыккаг хистæр та, дам, 
дыууæ къуырийы размæ йæ фыды баныгæдта æмæ, дам, 
сау дары. Ахæм хистæртæ канд худинаггæнджытæ не 
сты, фæлæ ма сын «оммен» чи кæны, уыцы кæстæртæн 
сæ зондахастыл марг скъæрынц, кæй бæркæдтæ  
фæкувынц, уыдонæн та Хуыцауы фыдæхмæ фæсидынц. 
•<^^* 243 «айЕГ^о 

Хуыцаумæ кувын, уæлдайдæр та чындзхасты, у стыр 
æмæ фарнхæссæг аивад, уымæ куыдфæндыйы цæстæй 
кæсын Хуыцауы æлгъыст - стыр нæфæтчиаг хъуыддаг у. 
Чызгæрвыст, чындзхаст æмæ иннæ цины хъуыд- 
дæгтæ æмæ æгъдæуттæ иууылдæр исбон æмæ æхцайы 
фыдæххæссæг аууоны бын фесты, æхца сын сæ бынат 
бацахста, сæ айв фæлгонц сын аивта, сæ хъысмæт 
сын байста æмæ сæ æнæзæрдæмæдзæугæ скодта. 
Æвæццæгæн нæ Хуыцау ралгъыста, æндæр æй куыд нæ 
'мбарæм, уый аллайаг хъуыддаг кæй у? 
Кæддæр-иу уырысыл худгæ кодтам, уазæгуаты 
цæугæйæ сæ водкæйы авг семæ хæссынц, зæгъгæ. 
Абон нæхæдæг фыддæр фестæм, - хуынды ацу æмæ, цы 
бануазай, уый нæ, фæлæ ма дын комдзаджы аргъ дæр 
дæ дзыппæй сисын кæндзысты. Гормон, ирон лæг, кæд 
дæ хуынд адæмы суазæг кæнын дæ бон нæу, уæд сæ 
цæмæн æрхуыдтай? Худинаг дын нæу дæ бон цæуылнæ 
зоныс? 
Абон ахæм рæстæг скодта, йæ арм кæмæн амоны, уый 
йæхи равдисыны охыл чындз хæсгæйæ стыр гуыппытæ 
кæны, уымæн æмæ йæ бон у, иннæ та мæгуырæй ма 
разыноны охыл йæ уд гæркъайы хуынчъы аласы, стыр 
æфстæутты бацæуы, уæддæр стыр фæлхæстæ æмæ 
лæвæрттæ скæны. 
Айфыццаг мæ зонгæ сылгоймаг - октябрыхъæуккаг 
- чындз хаста æмæ йæ сыхаг сылгоймагæн дзырдта: 
«Нæ ног хæстæджытæ æнæхъæн рæгъау сты, уыдонæн 
мæ ссæдз лæварæй фылдæр бахъæудзæнис, æмæ фондз 
милуаны æфстау райстон. Нæ лæгæн афтæ зæгъын: дæ 
тъымы-тъымайы дæр æрхон, кæд нæм исты капекк 
æрцæуид». Сыхаг ус та йын афтæ зæгъы: «Афтæ куы 
дзурынц, чызджы фыд, дам, таможнæйы кусы, уæд дын 
уыдон къаддæр падаркæтæ æрхæсдзысты?» Уый та йын 
уæд ахæм дзуапп радта: «Уыдон, хъæздыг уæвгæйæ, 
О^^Зйад 244 ей!ЗЕ?§*о- 

сæ фаджысы дæр нæмгуытæ куы агурынц, æндæра нæ 
кусæрттаг нæ бацагуырдтаиккой. Мæ нымадмæ гæсгæ 
æрбахæсдзысты дæс падарæчы. Уыдон куы ауæй кæнон, 
уæд мын ме 'фстæутты фаг æхца нæ райсдзысты». 
Ацы ныхасæй бæрæг у, кæрæдзи цæстмæ цас æнæ- 
фенд æмæ гуырымыхъ митæ кæнæм, æхцайы азарæй 
нæ цæсгом цы æдылы митæ хъæцы, уый. 
Арæх афтæ рауайы хъуыддаг, æмæ дыууæ кæстæрæн 
сæ иумæйаг цард нæ ацæуы æмæ ахицæн вæййынц. 
Æмæ уæд уыцы фæлхæстæ ацæуынц - дон хиды 
бынты, бинонтæ та баззайынц сæ саст лæггуыфимæ. 
Цымæ уæд уыцы бинонтæ сæ мæгуыры бон цæуылнæ 
фæзонынц? Уыцы æнæбонхъал митæ чи кæны, уыдон, 
æвæццæгæн, нæ фембарынц, уыцы лæвæрттæ æмæ 
гуыппытæ дыууæ кæстæрæн пайда кæй ницы сты, 
фылдæр хатт та дам-думтæ æмæ тæргæйтты аххосаг 
кæй свæййынц, уый. Хорз уаид, ныййарджытæ-иу 
æхцатæ æмæ лæвæрттæ нымайыны бæсты, чындзæх- 
сæвæн æмæ чызгæрвыстæн сæ нысаниуæгыл куы 
ахъуыды кæниккой, уæд. 
Дыууæ азы размæ мæ хæлар йæ иунæг абадгæ 
лæппуйæн æхсай фондз милуан сомæй стыр чындзæхсæв 
скодта. Уымæй уæлдай ма чындзæн хæстæг, хионтæ 
иу-ссæдз милуанæй лæвæрттæ фæкодтой. Æрмæст 
чызджы хионтæн лæппуйы бинонтæ барвыстой дæс 
æмæ ссæдзы бæрц лæвæрттæ, афтæмæй дзы иуы дæр 
нæ зыдтой. Чындзæхсæвыл æртæ мæйы куы рацыд, 
уæд чызг æмæ лæппу ахицæн сты. Ныййарджытæ та 
абон дæр кæрæдзимæ туджджынты цæстæй кæсынц. 
Æвæццæгæн, раст уаид, чындзхæссæг бинонтæ-иу 
хуынд адæмы рард æхцайыл сæ зæрдæ куынæ дариккой, 
фæлæ, сæ арм цы амоны, уымæй куы архаиккой, уæд. 
Уый бæсты-иу чындзæхсæвæн йæ хъæлдзæгдзинæдтæм 
æмæ йе 'гъдауы фæткмæ се 'ргом аздахæнт. 
™^4?^^ 245 м^§^- 

Абон бирæтæн сæ бон нæу искæй циндзинады стыр 
æхцатæ æвæрын, чысыл раттын та адæмы цæстмæ 
цæсгом нæ хъæцы, уымæ гæсгæ иуæй-иутæ чындз- 
хастмæ цæугæ дæр нæ акæнынц. 
Ахæм бинонтæ дæр ис, хъуыддагмæ мæхи рав- 
дисоны цæстæй чи нæ кæсы æмæ уæлдай митæ чи 
нæ фæкæны. Цалдæр азы размæ Тотраты мыггагæй 
минæвар ацыдтæн Реуазтæм. Фысымтæ нæ хорз суазæг 
кодтой, байхъуыстой нæм, стæй нын снысан кодтой, 
дзуапп нын кæцы бон ратдзысты, уый. Нæ дыккаг 
бацыдмæ Реуазтæ, цы æмбæлди, уый сбæлвырд кодтой 
æмæ нын гъеуыцы бон æнæ уæлдай ракæ-бакæйæ 
разыйы дзуапп радтой. Цæвиттон, дыууæ мыггаджы 
хæстæгдзинад æртæ кæрдзынæй сфидар кодтам. 
Символикой æртæ сомы та дзы мысайнаг нывæрдтам. 
Ныхас фæлхæстæм куы 'рхæццæ, уæд чызджы фыд 
загъта: «Мæ чызг ахæм нæбæззон нæу, æмæ йын йæ 
чындзхæсджыты искæй хардзæй хынцон». Уыйфæстæ 
йæ ныхас балхынцъ кодта: «Нæдæр кусæрттаг, нæдæр 
нозт, нæдæр дарæс, нæдæр лæвæрттæ мæ хæдзармæ ма 
'рбахæссут. Кæд чызг æмæ лæппуйæн сæ цард рæстмæ 
ацæуа, уæд лæвæрттæн дæр рæстæг æрцæудзæн». Уæдæ 
чындзæхсæв дæр уыди хуымæтæг, уæздан, æнæ æдылы 
цæстмæмитæй. Æвæццæгæн, уыцы бинонты уынаффæ 
Хуыцауы зæрдæмæ дæр фæцыди - абон дæр уыцы чызг 
æмæ лæппу - Аллæ æмæ Сослан - сæ уарзондзинадæй 
дыууæ мыггаджы кæрæдзийыл бæттынц. Æвæццæгæн, 
ныййарæгæн уымæй зынаргъдæр лæвар ницы ис. 
Абоны царды уавæртæ чындзхасты хæрдзты аргъ 
стардтой æртын милуанæй фылдæрмæ. Ахæм æхцатæ 
бакусын та бирæ бинонтæн сæ бон нæ вæййы, æмæ 
уæд лæппутæй чи давын райдайы, чи нозтыл кæнæ 
хъылмайыл ныххæцы, чи та бацæры, йе 'фсарм чи 
бахæры, ахæм «аслам» сылгоймагимæ æмæ цæрæнбон- 
ты бинонты цин нæ базоны. 

Нæ лæппутæн сæ фылдæр устытæ курынц 30- 
40-аздзыдæй, растдæр зæгъгæйæ та - зæрондæй. Нæ 
чызджытæ та, мæгуыр сæ бон, амондмæ бæлгæйæ, сæ 
ныййарджыты уæларт урс дадалитæ рауадзынц, уымæн 
æмæ сæ курджытæ, бахатыр мын кæнæнт, фæлæ галтæй 
баззайынц. Иу-25 азы афтæ куы ахæсса, уæд наем, 
сывæллон кæмæй райгуыра, ахæмтæ стæм уыдзæн, 
æмæ уæд ралæудзæн нæ нацийы сæфт. 
Хорз уаид, ирон æхсæнад, хицауад æмæ дзыллон 
информацийы фæрæзтæ иумæ исты бындурон уынаффæ 
куы рахæссиккой. Раст фæзæгъынц: «Рацæуæн кæцæй 
нæй, ахæм уавæр зæххыл нæй». Ацы ныхæстæ зæрдыл 
даргæйæ, адæймаг дисы бацæуы, нæ лæппутæй, мæгуыр 
чындзæхсæв худинаг кæмæ кæсы, уый-иу куыд нæ 
ахъуыды кæны, мæгуыр чындзæхсæв иу боны худинаг у 
æнæ усæй цæрын та цæрæнбоны худинаг кæй у. Мæгуыр 
чындзæхсæв скæнын дæр лæгдзинад у. Мæ хъуыдымæ 
гæсгæ, нæ лæппутæй ус курыны зындзинæдтæй чи 
тæрсы, уый цыбырзонд æмæ тæппуд у Афтæ чи хъуыды 
кæны, ус мæ нæ хъæуы, зæгъгæ, уый Хуыцауы æлгъыст 
адæймаг у. 
Мæ зæрдыл арæх æрлæууы хæсты фæстæ мæ 
хъæуккæгтæ Джыккайты Хъазыбег æмæ Елхъанаты 
Зинæйы чындзæхсæв. Уæд адæмтынг мæгуыр цардысты, 
уымæ гæсгæ фынгæвæрд уыдис хуымæтæг, хойраг 
фылдæр конд уыдис нартхоры ссадæй, фыдызгъæл - 
кадаварæй. Уæд адæм чындзхасты æхца нæ лæвæрдтой - 
худинаг уыди, фæлæ хуынтæ хастой. Уый дæр афтæ: 
æртæ чъирийы, сæ уæлæ æйчытæ, дзыккайы къус, 
кæнæ стæм хатт - карк. Фынджы уæлхъус бадыны бар 
уыдис æрмæстдæр карджын адæмæн, фæсивæд æмæ 
ацæргæ нæлгоймæгтæй бинонтæ кæмæн нæма уыди, 
уыдон фынгмæ хæстæг дæр нæ цыдысты. Фæсивæд 
иууылдæр кодтой кафгæ, заргæ, хъазгæ. Хъазтмæ 
-<^^&* 247 га^Г^о 

нуазæн куы рахастой, уæд æй чи банызтаид, уый дæр 
нæ уыди. Чындзæхсæвмæ афтæ бирæ адæм æрцыди, 
æмæ Джыккайты стыр кæрты нал цыдысты. Уæд хъазт 
уынгмæ рахастой æмæ уым стыр симд ныззылдтой. 
Уæды рæстæджы хъазтмæ нæ цæуын, кæнæ кафын 
нæ зонын аипп уыдис. Фæссихор, хур куыддæр акъул, 
афтæ æрбайхъуыст чындзхонты зарæг - «Фарн уæм 
фæцæуы...» 
Раст гъеуæд хистæртæ фынгтыл сæ бынæттæ 
бацахстой, чегъретæ хъазт æрурæдтой, фæсивæд 
хистæрты алыварс æрбатымбыл сты, сылгоймæгтæ 
кæрты æрбацæуæны фæйнæфарсмæ сæхи айстой. 
Цыма чындзхæсджытæн алы минут дæр нымад 
уыди, уыйау, сæ хистæр сæ разæй, афтæмæй кæртмæ 
бацæуæны æрлæууыдысты. Уæдмæ сын уырдæм 
æртæ æртæдзыхоны æмæ бæгæныйы къус рахастой. 
Хистæр бæгæныйы къус райста æмæ скуывта Хуыцау 
æмæ Уастырджимæ чындзы фыццаг къахбавæрды 
тыххæй, уыйфæстæ къухылхæцæгæн бар радта чындзы 
кæртмæ æрбакæнынæн. Чындзы къухылхæцæг æмæ 
æмдзуарджын кæрты астæумæ æрбакодтой, чындз уым 
æртæ хатты йæ сæрæй æркуывта, стæй йæ хистæртæм 
бакодтой. Бадты адæм иууылдæр сыстадысты, æмæ 
уæд хистæр бæгæныйы къус æмæ физонæг систа æмæ 
скуывта Хуыцау зæдтæ æмæ дауджытæм, куыд æмбæлы, 
афтæ (хъыгагæн, абон уыцы куывд йæ рæстæджы нал 
кæнынц, стæй йæ куы фæкæнынц, уæд та арахъæф- 
сæстæй). 
Фæсивæд бирæ фæкафыдысты, фæзарыдысты. 
Суанг ма дыууæ лæппуйы бæхтыл дæр хъазыдысты. 
Цæвиттон, уыдис, ирон чындзхаст цы вæййы, уый, æнæ 
стыр гуыппытæ æмæ уæлдай митæй. Ныры чындзхасты 
ахæм уæздандзинад æмæ хъæлдзæг митæ стæм сты, 
æрмæст æнæхъуаджы æдылы митæ - фагæй фылдæр. 
^4,5^^^2481^^?^- 

Бакæсут-ма, чындзхæссæг шофыртæ машинæтыл 
хæйрæджджынтау цы дугъ саразынц, уымæ. Фæстаг 
фондз азы уыцы æдылыты дугъы фæмард и аст æмæ 
ссæдз адæймаджы, уæззау цæфтæ чи фæци, уыдон нæ 
хынцгæйæ. 
Нæ абоны чындзхасты ног бизнесы хуыз дæр фæ- 
зынд. Чындзхæсджытæ кæнæ хуындзаутæй искæй 
«амынæты» райсынц, стæй йæ уæд къухылхæцæг æмæ 
æмдзуарджынæн стыр æхцайыл ауæй кæнынц. Нæ 
фыдæлтæм ахæм ми æнаккагдзинадыл нымад уыди. 
Уæд, цымæ, абон уыцы митæ чи кæны, уыдон цавæр 
æнæфсарм хæдзарæй рацæуæг вæййынц? 
Фæстаг рæстæджы ахæм чындзæхсæвтæ дæр вæййы, 
æппындæр фæндыры хъæр кæцæй нæ райхъуысы. Иуæй- 
иухатт уый вæййы фысымты æнæрхъуыдыдзинадæй. 
Фылдæр хатт та, хъæубæсты уыцы рæстæджы мард 
кæуыл æрцæуы, уыдон аххосæй. Фыдæлты куырыхон 
фæткмæ гæсгæ-иу цыфæнды судзаггаг мард кæуыл 
æрцыд, уый дæр-иу чындзхæссæг бинонтæм æрбацыд 
æмæ-иу æрхатыдта: «Мард æмæ цины хъуыддаг 
æфсымæртæ сты, æмæ уæ хъæлдзæгдзинад кæнут». 
Уыдонæй-иу заргæ кæнæ кафгæ чи акодта, ахæмтæ дæр 
уыдис. Нæ рæстæджы иуæй-иу мæрдджынтæ уыцы 
фæтк ферох кæнынц. 
Чи не 'мбæлы, иу ахæм ми та ма фæндагмæ хæйттæ 
æвæрын сси. Абон канд цины хъуыддагæй нæ, фæлæ 
ма марды кæндæй дæр хæйттæ ахæссынц. Хæйттæ 
нæ фыдæлтæ дæр кодтой, чызгæрвыстмæ кæнæ 
чындзхастмæуæрдæттæй куы цыдысты,уæд. Фæндагмæ 
хай лæвæрдтой, йæ фæндаг бонцауæй фылдæр кæмæн 
уыд, ахæм дардкоймаг уазджытæн. Стæй ма чысыл хай 
æвæрдтой,хуын-иу чи 'рбахаста,уымæн йæхуынхæссæн 
тæбæгъ цæмæй афтид ма уа, уый тыххæй, ома, дам, уæд 
тæбæгъы бæркад нæ сæфы. Абон уазджытæй æмбойны 
•<=»4?9^» 249 гае^о 

йæ хæдзарыл чи нæ сæмбæлы, ахæм нæ вæййы, уæдæ 
адæм, кæддæрау хуынтæ дæр арæх нал хæссынц, уымæ 
гæсгæ сын хæйттæ дæттын дæр ницæмæн хъæуы. 
Цæвиттон, нæ чындзæхсæвтæ сæ кæддæры айв 
фæлгонц райсиккой, цы фыдконд æфтуантæ сыл 
фæкодтам, уыдонæй сæ куы суæгъд кæниккам, худинаг 
нæ чи кæны, уыцы цæстмæмиты бæсты, нæ бон цы 
у, уый-иу куы кæниккам, уæд. Уый тыххæй та хъæуы 
хæрз чысыл хъуыддаг: цы нысантæ æмæ хæстæ хъуамæ 
баххæст кæна чындзæхсæв, гъеуый сбæлвырд кæнын, 
æмæ сæ куыд сæххæст кæнын хъæуы, ууыл тынг 
лæмбынæг ахъуыды кæнын. 
«Рæстдзинад», 1998 азы 17 январь 
Мыггаджы бындурæвæрæг 
Телеуынынад, радио æмæ мыхуыр се 'ргом арæхдæр 
кæмæ здахынц, уыдон фылдæр вæййынц æхсæнады 
æмæ аивады архайджытæ, ахуыргæндтæ æмæ 
спортсментæ. Уымæ гæсгæ иуæй-иухаттуыдоны аууоны 
аззайынц, хуымæтæджы фæллойгæнæг уæвгæйæ, 
царды йæ ахадындзинад къаддæр кæмæн нæу, йæ 
цард æнæхъæнæй хъазуат кæмæн у, йæ удыхъæд та 
фæзминаг, ахæм адæймæгтæ. Газеткæсджытæн мæ 
радзурын фæнды иу ахæм хуымæтæг адæймаджы 
хъысмæты тыххæй. 
...Цыдис 1918 аз. Германы хæст, революци æмæ 
æвирхъау хус аз Уæрæсейы æркодтой æбуалгъы 
хæлцы уавæрмæ. Адæм мингæйттæй лыгъдысты 
Украинæ æмæ Волгæйы былгæрæттæй Хуссармæ - 
Цæгат Кавказмæ. Лидзæг адæмæй бирæтæ фæндæгтыл 
стонгæй мардысты. Ирыстоны дæр лыгъд адæмæй къух 
бакæнæн нал уыдис. Уыдон хæдзари-хæдзар зылдысты 
~^^^5а* 250 <йй&^»о- 

^^5^* г^ЁГ^о 
кæрдзынгур, æмæ кæд Ирыстоны цæрджытæ бирæ 
хуыздаер уавæрты нæ уыдысты, уæддæр, кæмæн куыд 
йæ бон уыди, афтæ мæгуыргуртæн æххуыс кодтой. 
Лыгъд адæмæн сæ фылдæр уыдысты сывæллæттæ. 
Уыдонæй бирæтæ зонгæ дæр нæ кодтой, сæ 
ныййарджытæ кæм сты, цы фесты, уый. Дыууæ ахæм 
æнахъом сывæллоны уазал зымæгон æхсæв йæ хосдоны 
ссардта хъæдгæройнаг Хæуытаты Саипп. Сывæллæтты 
цавæрдæр зæрдæхæлар адæймаг узæлæг къухтæй 
цыдæр бызгъуырты лæмбынæг батыхта æмæ сæ хосы 
банорста. Фæлæ бонырдæм ирдгæ йæ кæнон куы 
райдыдта, уæд сывæллæттæ кæуын æмæ сæ мадмæ 
хъæр кæнын байдыдтой. Уыцы хъæрмæ хæдзары хицау - 
Саипп æд цырагъ рацыд æмæ сывæллæтты хосы бынæй 
раласта. Хæдзармæ сæ бахаста, уæдæ куыд. Бинонтæ 
сывæллæттæм бæлвырд куы 'ркастысты, уæд сæ 
базыдтой - уыдон уыдысты, бонæй сæм кæрдзынгур цы 
æрыгон низæфхæрд сылгоймаг æрбацыд, уый æнахъом 
чызджытæ. Чызджытæ сæ мæллæг къухтæй удхосау 
сæ риутæм æлхъывтой фæйнæ хæцъилы тыхтоны. 
Куыд рабæрæг, афтæмæй хæцъилты тыхт уыдысты 
хæрзчысыл кæрдзыны къæбæртæ. 
Саипп сывæллæтты йæхиуыл куы æрæууæндын 
кодта æмæ сæ куы бафарста, кæй стут, уæ мад кæм 
и, зæгъгæ, уæд чызджыты хистæр Аннæ уырыссагау 
загъта: «Мама пошла к папе на тот свет и сказала, что 
скоро вернется». Уыцы æнахъинон дзуапп æмæ рæуыг 
сывæллæтты цæстæнгасмæ Саиппы фæлмæн зæрдæ 
суынгæг, æмæ, ницыуал сдзургæйæ, йæ цæссыгтæ 
æмбæхсгæ кæртмæ ацыд. 
Дзæгъæлы æнхъæлмæ кастысты мæгуыр сабитæ 
сæ мадмæ. Æцæг куыд рабæрæг ис, афтæмæй, дыккаг 
бон Хъæдгæронæй Æрыдонмæ фæндаджы был иу тута 
бæласы цонгыл ауыгъдæй ссардæуыд, сывæллæтты 

мады халдих кæй хуыдтой, ахæм æрыгон сылгоймаджы 
мард. Марды чи федта, уыдоны хъуыдымæ гæсгæ, уыцы 
сылгоймаг сывæллæтты мад уыди... 
Хъысмæтæй æфхæрд, ныфссаст æмæ фæллад 
æрыгон ныййарæг мад нæ бафæрæзта царды уæззау 
фæлварæнтæн, æмæ, æвæццæгæн, мæ сабитæ мæ 
разæй мæрдтæм куы бацæуой, уымæй тæрсгæйæ йæхи 
ингæны амæттаг бакодта. Химæ къух сисын Хуыцауы 
æваст хъуыддаг у фæлæ ахæм уавæры бахауæджы 
азымджын рахонæн куыд ис? Уыцы рæстæджы лидзæг 
адæмæй бирæтæ, сæ сывæллæтты æххормаг мæлæты 
дзæмбытæй ратоныны охыл, бынæттон цæрджытæй 
зæрдæхæлардæр æнхъæл кæмæн уыдысты, уыдонæн 
хъардтой, хатгай сын сæ сæ кæртыты дæр уагътой, ахæм 
хъуыддаг худинаг никæмæ каст. Уыцы азты хæларзæрдæ 
ирон адæмы фарны руаджы мæлæтæй чи аирвæзт, уыцы 
сидзæр сабиты байзæддагæй бирæтæ абон дæр цæрынц 
Иры зæххыл. Стонгæн йæ тас дæр домбай удхæссæг 
у уæлдайдæр æнæхъару фæллад адæймагæн. Уымæн 
загъта поэт: «Уазал æмæ стонгæй бирæгъ дæр тæрсы, 
удхæссæг æввонгæй ахæмты хæссы». 
Саипп æмæ йæ цардæмбал Земка (Тотырон) куы 
базыдтой, сывæллæттæн уыдонмæ йеддæмæ æндæр 
удыбæстæ нал ис, уый, уæд сын сæ уавæр арф сæ зæрдæ- 
тæм райстой æмæ сæ бинонтыл банымадтой. Æниу куыд 
хъуамæ атигъ кæна йæхи æцæг ирон адæймаг сидзæры 
хъысмæтыл? «Уыцы æнæтæригъæд сабиты хъуагæй 
куыд хъуамæ ацыдаид комдзаг та мæ хъуыры? Стæй мын 
уыйфæстæ мæ мад, мæ фыд мæрдты цы загътаиккой? 
Ахæм сабиты хъулон бакæнæг зæххыл цæрыны аккаг 
дæр куынæ у», - зæгъдзæни фæстæдæр, Хъæдгæрон 
«уæздан Тотырон» кæй хуыдтой, уыцы Земка. 
Цæвиттоны хъуыддагæй, Аннæ æмæ Катюшæ Хæуы- 
таты хæдзары æрхион, æрбынæттон сты. Чызджытæ 
-о<^^ 252 *з^§^ 

разындысты бонзонгæ, хиуылхæст æмæ хæларзæрдæ- 
дзинадыл кæй хъомыл чындæуыд, ахæмтæ. Афæдз 
рацыди, афтæ Саипп æмæ Земкайы фæндонмæ гæсгæ 
чызджытæ мыггагыл фыст æрцыдысты, фæлæ 
Аннæйæн йæ ном сæ зæрдæмæ нæ фæцыд æмæ йын æй 
Нюрæйæ баивтой, фæстæдæр та йæ хонын райдыдтой 
Нуркæ. Чызджытæ афæдзмæ бинонты фæткыл фæцалх 
сты, сæ уагахаст фæхъæлдзæгдæр, иронау сыгъдæг 
дзурын райдыдтой, сæ ног мад Земкайы буцдæрæн 
Детта рахуыдтой. 
Чызджытæ æмæ хæдзары бинонтæ кæрæдзийыл 
афтæ бает æрцыдысты, кæрæдзи афтæ бауарзтой, 
æмæ сæ йæ хъуыдыйы дæр никæмæнуал уыдис, Саипп 
æмæ сын Земка хи ныййарджытæ не сты, уый. Афтæ 
рæзыдысты æмæ хъомыл кодтой иу бинонтæ, иу 
артдзæсты фарнæй. Фæлæ-иу фыдæлтæ дзæгъæлы нæ 
загътой, мæгуырыл дур хæрдмæ тулы, зæгъгæ - æртæ 
азы фæстæ кæстæр чызг Катя тифæй æрбарынчын æмæ 
дыууæ къуыримæ амард. 
Нуркæйыл æстдæс азы куы сæххæст, уæдмæ, ирон 
хæдзары цыдæриддæр куыст, змæлд вæййы, уыдон 
базыдта, æмæ Земкайæн разуайæн кæнын райдыдта, 
дзæбæх рахъомыл, йе 'фсарм, йæ уынд, йæ конд цæсты 
ахадыдтой, дзурджытæ дæр ыл фæци. Цæвиттон, 
чындздзон чызг цы вæййы, уый сси, æмæ йæ мыггаг 
1929 азы моймæ радтой йæхи хуызæн уæздан, сидзæр 
æмæ бонзонгæ кæсгон лæппу Уырысбиты Алиханмæ. 
Алихан райгуырд 1889 азы тырнауызаг хъæздыг 
æмæ хъуыстгонд Урузбиевты мыггаджы. Йæ мад æмæ 
йæ фыдæн уыдис иунæг лæппу. Кæд Алихан хъæздыг 
мыггагæй рацæугæ уыди, уæддæр йæхæдæг цардæй 
ницы федта. Йæ фыд Японы хæстæй нал сыздæхти. 
Уымæй чысыл фæстæдæр та йæ мад амард, æмæ æвзонг 
лæппу сидзæрæй баззад. Йæ фыды æфсымæртæй 
^>4|^*253 

йыл иу, аудыны æфсонæй, хинæй рацыд, йæ ис, йæ 
бæстыхæйттæ йын ныууæй кодта, йæхицæй та йын 
лæвар кусæг скодта. Алихан йæ мæнгард фыды 
æфсымæрмæ æртæ азы хæрæджы куыст фæкодта, стæй 
бамбæрста, цагъайраджы уавæры кæй бахауди, уый, 
æмæ сфæнд кодта йæ мает райсын. 
Цæвиттон, цы бæхрæгъау хызта, уырдыгæй дыууæ 
араббаг дугъоны йемæ аиста æмæ Стъараполы 'рдæм 
афардæг. Прохладнæмæ ма йæ чысыл хъуыди, афтæ йæ 
размæ февзæрд, уæды рæстæджы æнæхъæн Кæсæджы 
хъуыстгонд чи уыди, паддзахы чапартæ йæ сæрыл фондз 
мины кæмæн лæвæрдтой, уыцы Шухофы абырджыты 
бал. Лæппуйæн йæ бæхтæ байстой, стæй йæ афтæ тынг 
фæнадтой, æмæ йын æгас æнхъæл дæр нал уыдысты, 
афтæмæй йæ хъамылты баппæрстой. Лæппу æртæ 
боны нал мæрдтæй уыд, нал æгæстæй. Ацы хабæрттæ 
бæлвырд зыдта дзæнæтыбадæг Хъуылаты Гаго. Уый 
лæгæй-лæгмæ зонгæ уыд бирæ кæсгон абырджытимæ. 
Гаго куыд рахабар кодта, афтæмæй Алихан уыцы 
фембæлды фæстæ æрчъицыдта æмæ йæ фæндаг 
дарддæр адардта фистæгæй. Куыддæр Прохладнæйы 
кæронмæ бахæццæ, афтæ æнæнхъæлæджы йæ «хæрз- 
гæнджыты» ауыдта. Уыдон ам райсом раджы иу 
кæройнаг хæдзарæй рацæйцыдысты æд бæхтæ, 
уыдонимæ Алиханы дыууæ бæхы дæр. Æвæццæгæн сæ 
уæймæ кодтой. Шухоф йæ дæлбаруæвджыты кæрты 
рацæуæнæй афæндараст кодта, йæхæдæг хæдзары 
баззад. Алихан абырджыты куы федта,уæд йæхи бааууон 
кодта. Уыйфæстæ кæртмæ бахъуызыд, уырдыгæй сагой 
йемæ аиста, хæдзармæ балæбурдта æмæ цыргъ сагой 
Шухофы артæнты ныесагъта. 
Уыцы хабæртты фæстæ Алихан сæфтыд Ирыстонмæ 
æмæ ам цæргæйæ баззад. Иу цалдæр азы фæкуыста 
Даргъ-Къохы æфсæйнаг фæндагмæ зилæгæй, уый- 
о^?^* 254 г^?^о 

фæстæ ссыд Хъæдгæронмæ æмæ уым цалдæр азы 
æххуырсты куыст фæкодта, фыццаг Баситы агуыридур- 
гæнæн æрмадзы æлыг ласæгæй, уыйфæстæ та - Бокоты 
хырхæйфадæны. 
Нуркæ æмæ Алихан сæ цард баиу кодтой, тыха- 
мæлттæй агъуыст сарæзтой. Уæдмæ хъæуы фæзынд 
колхоз æмæ уым дыууæйæ дæр уæхскуæзæй куыстой. 
Кæд зын уавæрты цардысты, уæддæр - фидæны 
хуыздæр цард æнхъæлцауæй. Зæнæг ныккодтой - 
рантыст сын дыууæ лæппуйы æмæ æртæ чызджы. 
Фæлæ, æвæццæгæн, адæймагæн хъысмæт цы снысан 
кæна, уымæй аирвæзæн нæ вæййы. Тыхкуыст æмæ 
фыдцардæй Алиханы æнæниздзинад фæцудыдта, йæ 
цæстытæй дæр нал уыдта æмæ бинонтæ иууылдæр 
Нуркæйы æккой баззадысты. Авд бинойнаджы 
фæдарынæн та чысыл фыдæбон нæ хъуыди, æмæ Нуркæ 
сæрдæй-зымæгæй, æхсæв-бон нæ хатгæйæ, хъазуатон 
куыст кодта. Колхозы иу ахæм куыст нæ уыди, уый йæ 
тых кæуыл нæ бавзæрста, йæ рыст уæхсчыты хид кæуыл 
нæ акалдта. 
Нуркæйæн йæ хорз куысты тыххæй паддзахад саккаг 
кодта æртæ майданы. Фæлæ уый цы хъазуатон фæллой 
фæкодта, æвирхъау уæззау уавæрты цæргæйæ, уый 
майдантæ нæ, фæлæ Фæллойы Хъæбатыры аккаг уыди. 
Хъыгагæн, уæд дæр æндæр кæйдæрты аууон аззади. 
Нæдæр хæдзары, нæдæр колхозы куысты йæхиуыл 
никуы бацауæрста. Цыфæнды 'нæфæразгæйæ дæр æй 
сæйынмæ никуы равдæлди, уымæн æмæ йæ бинонты 
цардхъомдзинад æрмæстдæр уымæй аразгæ уыди. 
Нуркæ хорз зыдта, стонг цы у, уый, æмæ йæ сабитæн 
хидвæллойæ къæбæрамал кодта. Йе 'фсарм æмæ йæ 
куыстуарзондзинадæй хионтæ æмæ хъæубæстæн йæхи 
бауарзын кодта, æмæ йын уыдон дæр, сæ амал цæмæй 
-с^З^ 255 г^Г&^О 

уыди, уымæй æххуыс кодтой. Йæхи загъдау сыхагæй 
йæ амонд куынæ уыдаид, уæд хæсты рæстæджы æмæ 
æххормаг азты йæ бинонтæ нæ аирвæзтаиккой. 
Нуркæ æппæтæй зындæр уавæры бахаудта хæсты 
фæстæйы азты. Уæд адæм колхозы удуæлдай куыст 
кодтой, фæлæ сын цалдæр азы мисхал дæр мызд нæ 
фыстой. Адæм кадавар къæбæрæй сфæлмæцыдысты. 
Уавæр ноджыдæр фæфыддæр 46-æм æвирхъау хус 
азы. Уыцы азты Нуркæ хъазуатон тох кодта йæ сабиты 
сыдæй амæлынæй бахизыныл. Раст уыцы рæстæджы 
æрсади йæ цардæмбал Алихан дæр, стæй цалдæр мæйы 
фæстæ амард. 
Утæппæт уæззау фæлварæнтæ Нуркæйæн йæ ныфс 
нæ асастой, фæлæ ма йын йæ тыхыл тых бафтыдтой. 
Йæ цард кæд иугæндзонæй зындонау уыди, уæддæр 
дзы иу уысм дæр рох нæ кодта йæ сæйраг нысан - цоты 
схъомыл кæнын, се уæнджы сын ирон уæздандзинад 
æмæ зæрдæхæлардзинад ныффидар кæнын. Уый уыдис, 
йæ зонд, йæ хъару æмæ удыконд кæмæн снывонд 
кодта, уыцы нысан. Дзæгъæлы нæ фесты йæ бирæ 
фыдæбæттæ - схъомыл кодта æмæ царды рæсугъдæй 
рауагъта дыууæ лæппуйы æмæ æртæ чызджы. Кæд йæ 
цот стыр ахуыргæндтæ нæ систы, уæддæр сæ удыхъæды 
ис æцæг ирон уæздандзинад, ирон æфсарм æмæ 
куыстуарзондзинад. Сæ алы хъуыддаг дæр у нывыл, 
зæрдæмæдзæугæ æмæ рæсугъд. Арфæйаг у, абон сæ 
куыствæллад ныййарæджы куыд буц дарынц æмæ йыл 
куыд узæлынц, уый. 
Адæймаг йæ хионтæм æмæ, цы адæмы 'хсæн 
цæры, уыдонмæ цы цæстæй кæсы, уыцы цæстæй йын 
фæкæсынц йæхимæ дæр. Уымæ гæсгæ диссаг нæу 
йæ чындзытæй ныййарæгау сæрыстыр кæй у, уый. 
Æфсин æмæ чындзытæ та кæрæдзи цы бинонты 'хсæн 
фембарынц, уыцы бинонтæ Хуыцауæн дæр уарзон 
256 Еаае^^о- 

вæййынц, æмæ Нуркæ дæр йæ царды фæззæджы 
уыцы хорздзинадæй фæхайджын. Хистæр куыдфæнды 
рынчын, æнахъом, æнарæхст æмæ фыдконд куы ныууа, 
уæддæр ыл аудын, буцæй дарын æмæ йын цыфæнды 
зынæй дæр кæстæриуæг кæнын æцæг ирон адæймагæн 
уæлæуыл фарны хъуыддаг у, мæрдты та - удыбæстæ. 
Уыцы фыдæлты ныстуаныл иузæрдион сты Нуркæйы 
чындзытæ Зоя (Къадзон) æмæ Тая (Хетæгкон). Чындз, 
цы хæдзары схъомыл вæййы, уый фарн фæхæссы йæ 
амæлæты бонмæ. 
Цыфæнды хъуыддагæн дæр хорз бындур æвæрд куы 
'рцæуы, уæд арфæйаг вæййы. Ахæм бындур сæвæрдтой 
Алихан æмæ Нуркæ Уырысбиты гыццыл мыггагæн 
сæ удты фарн æмæ сæ хидвæллойæ. Кæд нырма мыг- 
гаг бæрцæй стыр нæма у, уæддæр стыр у йæ ирон 
уæздандзинадæй. 
Тагъд рæстæджы Нуркæйыл сæххæст уыдзæн 
нæуæдз азы, æмæ йын нæ зæрдæ зæгъы, бирæ азты ма 
йæ кæстæрты цинæй зæрдæрухс куыд уа, уыцы хорз- 
дзинад. 
«Рæстдзинад», 1999 азы 25 ноябрь 
И с æртæ хæзнайы Ирæн... 
Ир фыдæй-фыртмæ бирæ уæззау уавæртæ æййæфта, 
фæлæ-иу фервæзти, канд хъазуатон тохы руаджы 
нæ, фæлæ, ирон адæймагмæ цы æртæ стыр Хуыцауы 
лæвары ис, уыдоны руаджы. Уыдон та сты: рухс талæн, 
стыр зæрдæргъæвддзинад æмæ фæразондзинад. 
Уыцы Хуыцауы лæвæрттæ гуырын кодта нæ æлвæст 
хъуыдытæй арæзт нæртон æвзаг. Цымæ, кæмæй 
аразгæ у, уыцы Хуыцауы лæвæрттæ цæмæй ахадгæ 
кусой нæ мадæлон æвзаджы йæ кæддæры кад æмæ 
17 
о1?35м 257 иа^>>0 

уавæрмæ æркæныныл? Кæи зæгъын æи хъæуы, иæ 
райгуырæн бæстæ æмæ йæ фыдæлты фарн зынаргъ 
кæмæн сты, уымæн йæ мадæлон æвзаг хъуамæ уа уаз, 
уæлфæдзæхстон.Афтæудунейыæппæтцивилизацигонд 
адæмыхæттытæм. 
Мадæлон æвзаджы фарста лыггонд æрцæудзæн, 
ныййарджытæн сæ сывæллæттæ цы бон райгуырынц, 
уыцы бонæй суанг скъоладзаутæ суæвыны бонмæ сæм 
æрмæст иронау куы дзурой, уæд. Алы ныййарæг дæр 
йæ сывæллæтты хъуамæ ахуыр кæна канд скъолайы 
предметтæ нæ, фæлæ ирон æфсарм æмæ хидарыны 
кæнонтыл. Нæ абоны рæзгæ фæлтæрæй фыдгæнджытæ, 
давджытæ, наркомантæ æмæ хъахбайтæн, æмткæй 
райсгæйæ, сæ 70 проценты сты, сæ ныййарджытæ 
кæй нæ сахуыр кодтой ирон æфсарм æмæ хидарыны 
уагæвæрдтыл, æрмæстдæр уый аххосæй. Афтæмæй та 
нæ мадæлон æвзаджы хъысмæт æмæ цардхъомдзинады 
сæйраг ирвæзынгæнджытæ суæвын сæ бон у æрмæст 
ныййарджытæн. Уыдон сæ цоты æвзонгæй иронау 
дзурын куы ахуыр кæниккой, уæд суаиккой Стыр 
Хуыцауы арфæйы аккаг. Æндæра не 'взаджы сæфт 
йемæ ахæсдзæн нæ фыдæлты дин, Иры фарн, æмбал 
кæмæн нæй, уыцы диссаджы зæрдæргъæвд æгæрон 
хъæбатыр ирон адæмы. Æцæгæлон адæмты 'взаг та 
нæ скæндзæн æнæбындур, æнæ 'рвад, æнæ фыдæлты 
бæстæ æмæ кæйдæр фæсдуæртты бадæг космополиттæ 
- уый та, И. Тургеневы загъдау, у «...нуль, хуже нуля, вне 
народности...» 
Арæх адæмæй фехъусæн вæййы, не 'взаджы уавæр 
ахуыргæнджыты аххос у, зæгъгæ, æмæ-ма æркæсæм, 
афтæу æви нæ? Мах, Ирыстойнаг зылды адæмон Ныхасы 
уæнгтæ, нæ сæрдар Езеты Фидары хъæппæрисæй, 
Джеоргуыбайы размæ æртæйæ иу мæй æмæ 'рдæг 
дыууадæс скъолайы лæмбынæг сбæлвырд кодтам, не 
'взаджы уавæрыл ахуыргæнджытæ куыд архайынц, 

ахуырдзаутæ æмæ сæ ныййарджытæ йæм цы цæстæй 
кæсынц, уыдон. 
Цæвиттон, горæты скъолаты хистæр кълæсты 
ахуырдзаутæ (уырыссаг кълæстæ нæ хынцгæйæ) сæдæ 
дзырдæн зонынц æрмæстдæр сæ иу фæндзæм хай. 
фæрсгæ та сæ кодтам, мыхуыры арæх цы дзырдтæ 
æмбæлынц, уыдонæй. Се 'хсæн ис, иронау дзæбæх чи 
дзуры, ахæмтæ, фæлæ сты хæрз чысыл, иннæты ирæттæ 
рахонæн нæй, уымæн æмæ иронау хъуыды кæнын сæ 
бон нæу талæнтæ сты уырыссаг. Бæргæ, ныййарджытæ 
æмæ рæвдауæндæтты кусджытæ-иу сæ иронау дзурын 
куы ахуыр кæниккой, уæд сæ ахуыргæнæг æнцонæй 
сахуыр кæнид иронау хъуыды кæнын, бамбарид, цы сты 
ирон æгъдау, ирон æфсарм, ирон дин, фæразондзинад, 
уды сыгъдæгдзинад, ирон хидарыны уаг (этикет), æмæ 
уæд никæд баивид йæ ирондзинад. Фæлæ, хъыгагæн, 
рæвдауæндæттæ æмæ ныййарджытæуыцыхъуыддагмæ 
кæсынц куыдфæндыйы цæстæй, сывæллоны хъомыл 
кæнын та айдагъ цинтæ, хæринаг, дарæс æмæ «баюшкæ- 
баю»-тæй нæу. Ахæм сагъæссаг уавæры ис нæ мадæлон 
æвзаг. Куыд раиртæстам, афтæмæй хистæр кълæсты 
ахуырдзаутæн сæ фылдæр ирон æвзагмæ кæсынц 
фæрссаг предметмæ кæсæгау, ома иннæ предметтæй 
хъауджыдæр. Ахæм цæстæй ма йæм кæсынц иуæй-иу 
скъолаты разамонджытæ æмæ ныййарджытæй бирæтæ. 
Цы зæгъæн ис ахуыргæнджытæй? Иу адæймаг дæр 
йæ куыст, йæ уынаффæйы æнæлаз нæ вæййы, æмæ 
ахуыргæнджыты не 'взаджы уавæры аххос кæнын 
та раст нæу. Уыдон, æмткæй райсгæйæ, зæрдиагæй 
бæргæ архайынц, фæлæ, уæлдæр цы уавæр равдыстам, 
уый тынг зын у сраст кæнын. Раст зæгъын хъæуы, 
иуæй-иу æрыгон ахуыргæнджытæ æмæ ахуырдзаутæ 
арæх кæрæдзи нæ фембарынц, фæлæ скъолаты ис 
хорз ахуыры хайады разамонджытæ æмæ сын æххуыс 
кæнынц. 
259 гд^Т®» 

Цы скъолатæ сбæрæг кодтам, уыдонæй ирон æвзагæн 
дæнцæгæн чи бæззы æмæ зæрдиагдæрæй кæм кусынц, 
уыдон сты 1-æм, 3-æм, 8-æм, 13-æм, 18-æм скъолатæ. 
Ахуыры хайады разамонджытæй арф зонындзинæдтæ 
кæмæ ис, ахуыргæнджытæ æмæ ахуырдзаутимæ 
кусынмæ хорз чи арæхсы, уыдон сты: Гуытъиаты Ритæ, 
Гуйты Ларисæ, Дзæгъойты Дианæ, Цæразонты Мæдинæ. 
Ахуыргæнджытæй кæй урокты уыдыстæм, уыдонæй 
иумæ дæр аипп не ссардтам, фæлæ йæ куыстыхъæды 
аивдæр, арфдæр æмæ зæрдæмæдзæугæдæр чи ар- 
хайдта, уыдон сты Баликъоты Зинæ, Калоты Тамарæ, 
Дзантиаты Еленæ, Алыккаты Идæ, фæлæ, тæхуды, æмæ 
ахуыргæнджытæ иууылдæр. Кцойты Риммæ, Гусаты 
Ленæ, Æлборты Мираб æмæ Хъулаты Беллæйы хуызæн 
разагъды педагогтæ куы уаиккой. 
Фæстаг рæстæджы республикæйы хицауад, 
Ахуырады æмæ наукæйы министрад æмæ нæ 
ахуыргæндтæ активондæрæй архайынц æвзаджы уавæр 
фæхуыздæр кæныныл. Нæ разагъды ахуыргæндты 
къорд, сæ сæргъы профессор Хъамболты Тамерлан, 
тынг зæрдиагæй архайынц æвзаджы уавæрыл исты 
мадзæлттæй сахадыныл. Не 'взаджы сагъæссаг уавæр 
нын ЮНЕСКО дæр ма банкъардта, цæмæй иннæ адæмты 
'хсæн ма атайæм, ууыл архайынц. Нæхицæй та бирæтæн 
сæ фæсонæрхæджы дæр нæй, фæлæ сæм кæд Къостайы 
ныхас «цы уыдзæн нæ фидæн, нæ фæстаг?» фехъуысид... 
Мах, Ирыстойнаг зылды адæмон Ныхасы уæнгтæ, 
æстдæсæй нæ æмбырды рахастам иумæйагуынаффæ нæ 
Иры мадæлон æвзаджы уавæр фæхуыздæр кæнынæн. 
Уый охыл сидæм ирон адæммæ - хицау у, нæу йæ бар, йæ 
хъомыс кæмæн у æмæ кæмæн æмбæлы, æрвитæм уæм 
нæ ахсджиагдæр курдиæттæ. 
1. Уæ хорзæхæй, исты ног мадзæлттæй сахадут ирон 
ныййарджыты фæлтæрыл, сæ цот цалынмæ сабитæ 
гМаГ35^ 260 

вæййынц, хъуамæ сæ уæдмæ иронау дзурын ахуыр 
кæной сæхæдæг дæр æмæ рæвдауæндæтты дæр. 
2. Ирыстоны алы рæвдауæндоны дæр хъуамæ уа 
ирон хъомылгæнæг, æрвылбон сывæллæтты иронау 
дзурын чи ахуыр кæна, ахæм программæмæ гæсгæ. 
3. Скъолаты райдайæн кълæсты æмæ æппæт 
рæвдауæндæтты бæлвырд рæстæджы арæзт цæуой 
канд уырыссаг нæ, фæлæ ма ирон спортивон хъæзтытæ, 
ерыстæ, къухмитæ, ирон зарджытæ æмæ кæфтытæ, 
программæмæ гæсгæ. 
4. Алы скъолайы дæр хъуамæ уа ирон скъоладзауты 
цæдис «Иры ныфс»-ы æмхал-æмхицæй, кæддæры 
фæскомцæдисау. 
5. Нæ мадæлон æвзагæн æрвылбон радиойы 
раныхасæй æмæ телеравдыстытæй рæстæг радих кæ- 
нын. 
6. Ирон традицион культурæйы предмет тынг 
стыр æвæрццæг ахъаз фæуаид нæ мадæлон æвзагæн, 
бирæ скъолатæ йæм куыдфæндыйы цæстæй куынæ 
кæсиккой, уæд. Мах куыд раиртæстам, афтæмæй уыцы 
предметы мидисы ис бирæ æрмæджытæ, нæ рæстæджы 
скъоладзауты чи нал хъæуынц. Мах хъуыдымæ гæсгæ, 
хъæуы саразын ног программæ æмæ ахуыргæнæн 
чиныг. 
7. Республикæйы горæттæ æмæ хъæуты уынгтæ, 
куыстуæтты нæмттæ хъуамæ фыст уой иронау æмæ 
уырыссагау. 
Нæ фыдæлтæ нын æнусты сæрты æрхастой дис- 
саджы заргæзæл мыртæй аивгонд, æнцонæмбарæн, 
хъæздыг, æмбисæндтæй арæзт, бирæ базырджын 
хъуыдытæй ифтонг æвзаг. Æрдзы æмæ æхсæнады, 
наукæ æмæ культурæйы ахæм къабаз нæй, ирон 
æвзаг бæлвырд равдисын цæмæ нæ сарæхса. Ирон 
(алайнаг) æвзагæн ис дыууæ æмбар, æмдых къабазы - 

■С^^з/т: 
^"^О 
ныгуылæйнаг (ныгуылæн аланты) æмæ скæсæйнаг 
(скæсæн аланты) диалекттæ. Дыууæ къабазы дæр сты 
æппæт ирон адæмы иумæйаг хæзна. Алы ирон адæймаг 
дæр хъуамæ сæрыстыр уа æмæ алы мадзæлттæй архайа 
уыцы хæзнайы цардхъомдзинад фидар кæныныл. 
Æндæра нын зæдтау - зондджын, нæртонау - хъæбатыр, 
фæразон, Хуыцауы раз сыгъдæгуд, дунейы дзыллæйæн 
фæзминаг чи уыди, уыцы цытджын фыдæлтæ каколайæ 
Хуыцауы фыдæх æрвитдзысты. 
«Стыр Ныхас», 2010 азы декабрь, № 39-40. 
Куыд куывдæуы зæдтæ æмæ дауджытæм, 
кæнæ 
Кувæндон хъуамæ цы уавæры уа? 
Уастырджийы кувæндонæй - Хетæджы къохæй 
адæмы мысайнæгтæ фæдавдæуыди, зæгъгæ, уый 
зæрдыл даргæйæ, мах фембæлдыстæм Хъæдгæроны 
хистæрты къордимæ. Не 'хсæн цы зæрдиаг ныхас 
æрцыдис, уый ахсджиаг у уымæн æмæ ныхас рауад 
нæ национ культурæйы егъаудæр къабæзтæй иуыл. 
Махмæ афтæ кæсы, нæ ныхасы мидис ахсджиаг уыдзæн 
газеткæсджытæн, æмæ сæм æй хæссæм. 
Фыдыбæстæйы Стыр хæсты размæ Уастырджийы 
кувæндæттæм, сæрмагондæй Хетæджы къохмæ, 
кувынмæ фылдæр цыдысты Дзуарыхъæу Ногхъæу 
Бирæгъзæнг, Суадаг, Хæтæлдон æмæ Хъæдгæронæй. 
Нæлгоймæгтæ кувæндонмæ цыдысты кæнæ мысай- 
нæгтимæ, кæнæ кувинæгтимæ, кæннод та хастой 
кувинæгтимæ мысайнæгтæ дæр, ома бæрæгбоны 
уырдæм æнæ истæмæй нæ цыдæуыди. Кувæндонмæ 
æнæ «Табу дæхицæн, бæрзонд, цытджын, сыгъдæг, 
-О^З&а* 262 г^&^-.^- 

зæринбазыр Уастырджи!», зæгъгæ, никуы ними бакъах- 
дзæф кодтаид, уыимæ бирæ хатт зонгуытыл лæугæйæ. 
Кувæндонмæ адæм цы мысайнæгтæ æмæ кувинæгтæ 
хастой, уыдон уыдысты сæхи кæнæ сæ бинонты 
сыгъдæг удвæллойæ, ома нæ уыдысты хуыснæггаг 
кæнæ гæртамæй райст, тыхтонайæ амалгонд кæнæ мæн- 
гардæй расайд. Мысайнæгтæ кувæндонмæ хастæуыд 
æрмæстдæр арты 'хсыст згъæр æхца æртыгæйттæй, ома 
æртæ капеччы хицæнтæй, æртæ суарийы (5+5+5 кап.), 
цыппор фондз капеччы (15+15+15 кап.), æртæ сомы 
(1+1+1 сомы), фынддæс сомы (5+5+5 сомы). Тумантæй 
мысайнаг ничи æвæрдта, уымæн æмæ згъæр тумантæ 
нæ уыди, гæххæттын æхца та мысайнагæн нæфæтчиаг у 
арты фарн дзы кæй нæй, уый тыххæй. Ахæм ми бакæнæг 
та цыди зæды фыдæхы. 
Мысайнаг æхца дзуары бынæй ист цыди æрмæстдæр 
кувинæгтæн æмæ куывддзаутæн хъæугæ мадзæлттæ 
саразынæн, æндæр хъуыддагыл сæ бахардз кæнын 
уыди æбуалгъы нæфæтчиаг. Мысайнæгтæ дзуары 
бынæй рахæссынæн дзуары лæгтæ æртæ кæрдзынæй 
бар куырдтой Хуыцау æмæ Уастырджийæ. Уыцы фæтк 
абон дæр хъæдгæройнæгтæ фидарæй æххæст кæнынц 
æмæ сæм лаз æрхæссæн нæй, уымæн æмæ сæм алы 
капекк дæр нымад æмæ фыст у. Ахæм фæтк уыди алы 
кувæндоны дæр. 
Кувæндоны кусарт чындæуыд, уым цы мысайнæгтæ 
уыди, уыдонæй æлхæд фосæй, уымæй дарддæр  
кувæндонмæ кусæрттаг ничи ласта. Алчи йæ нывондæй  
дзуары бынмæ æрвыста æрмæстдæр физонæг рахиз фæрс- 
чытæ кæнæ та раззагхуылфыдзаумæттæй, æхсæмбалæй 
нæ куывдæуыд. Нæфæтчиаг уыди кувын къуырддым, 
æнæ сыкъа, рынчын, топпæй цæф, хъасаппы - 
Хуыцауы æвастæй æргæвст фосы фыдæй. 
Куывддзаутæ кувинагæн дзуары бынмæхастой æртæ 
æртæдзыхоны æмæ бæгæныйы дурын æд къус, бæгæны 
^д^5** 263 **&=&& 

кæмæ нæ уыди, уый хаста къуымæл. Кусарт-иу чи акодта, 
уый ма-иу кувинагыл бафтыдта физонæг. Кувынмæ 
æндæр хæлц æмæ нозт ними хаста. Нæфæтчиаг уыди, 
раздæр адæймаг кæнæ фос кæмæй фæхъæстæ, куывд 
кæнæ фæлдыст чи 'рцыди, ахæм хойраг, фыдызгъæл, 
нозт æмæ цæххæй кувын. 
Куывды фынгыл æмæ кувæндоны сойын цырæгътæ 
ничи сыгъта. Цырæгътæ сыгътой кæнды фынгыл, уый 
дæр æрмæст бадæнты æмæ зазхæссæны. Фылдæр ирон 
адæммæ хуы нымад уыди æмæ у æнаккаг фосыл, уымæ 
гæсгæ йын йæ фыд куывды фынгмæ нæ хастæуыд, уый 
нæ, фæлæ ма йæ хуымæтæг ирон æртыкъахыг фынгыл 
дæр не 'вæрдæуыд, ахæм ми нымад уыди табуйагыл. 
Адæм кувæндонмæ цыдысты сыгъдæг дарæсы, 
сыгъдæг буаримæ, сыгъдæг къухтимæ, сыгъдæг хъуы- 
дытимæ æмæ Хуыцауы æцæгдзинад сæ зæрдæты 
хæсгæйæ. 
Дзуары бын хъæрæй ничи дзырдта, схуыст ныхас 
ничи никæмæ кодта, алчи 'вдыста хиуылхæцынад, 
æфсарм æмæ зæрдæрайдзинад. Нæ фæтчыди чъизи 
æмæ мæнг ныхас кæнын, искæй æлгъитын, расыг 
уæвын, тамако дымын, топпæй (хæцæнгарзæй) æхсын, 
исты рæмудзын æмæ æрдзы уаг халын. 
Хуыцауы 'лгъыстагыл нымад уыди, кувæндонæй, цы 
йæм нæ бахастай, ахæм исты рахæссын (мысайнæгтæ, 
кувæн дзаума, зайæгойтæ, дуртæ, мæр]. 
Сыгъдæгдзинады охыл кувæндоны нæ уагъдæуыд 
хæринаджы баззайæццæгтæ, къухсæрфæнтæ, гæх- 
хæтты гæбæзтæ, æвгтæ æмæ æндæр ахæмтæ. Кувæг- 
гæгтæй (куывд чи 'рцыди, уыцы хойрæгтæ, фыдызгъæл 
æмæ нозт} кувæндоны ницы уагъдæуыди, алчи йæ 
кувæггæгтæй, кæимæ йæ фæндыди, уыимæ ахуыста 
(аходыдта), фæлæ хойрагæй, æппынкъаддæр иу 
æртæдзыхон, хаста йæ бинонтæн фæдзæхсæнæн. Фæ- 

дзæхсæн хæдзармæ не 'рхæссын нымад уыди худинаг 
æмæ нæфæтчиаг хъуыддагыл. 
Хетæджы къохмæ сылгоймæгтæ цæуын райдыдтой 
Фыдыбæстæйы Стыр хæсты азты. Уæд хъæуты 
нæлгоймæгтæ скуынæг сты, бирæ бинонты 'хсæн нал 
баззади, куывддзау чи ацыдаид, ахæм нæлгоймæгтæ, 
æмæ уæд 1942 азы Хъæдгæроны хистæртæ чызг- 
фæсивæдæн бар радтой. Уыйфæстæ фæсивæд уым 
аразын райдыдтой хъазт, симд æмæ ма суанг ерысæй 
кæфтытæ. Уæды фæсивæд æмбæрстой Хуыцауы ард 
æмæ кувæндоны фарны хъомыс, уыйадыл уыдысты 
хиуылхæст, хæрзæгъдау, ронбæгъдæй æмæ цыбырдым, 
цыбырдыс, чъизи дарæсы, æнæ худ, æнæ цъындайæ 
кувæндонмæ ничи цыди. 
Куывды æмæ кувæндæтты фæсивæд фынгтыл 
нæ бадтысты, уымæн æмæ архайдтой алыхуызон 
аивадон æмæ спортивон ерысты æмæ хъæзтыты. 
Алы бæрæгбонæн дæр уыдис сæрмагонд ерыстæ æмæ 
хъæзтытæ. Уастырджийы бæрæгбонты фæсивæд 
ерыс кодтой бæхтыл хъазынæй, дугъ уадзынæй æмæ 
бæхтыл цæлхдурты сæрты гæпп кæнынæй. Ерысты 
уæлахиздзаутæн хистæртæ æрвыстой æгъдау - æртæ 
кæрдзыны, фыдызгъæл (сгуы] æмæ бæгæны. 
Кувæндонмæ бануазын æмæ бахæрынмæ, 
схъæлдзæг уæвынмæ æмæ фæллад уадзынмæ ничи 
цыди. Нæ фыдæлтæ куывдтæм æмæ кувæндæттæм 
цыдысты Хуыцау æмæ зæдтæм табу бакæнынмæ, 
сæхи сыл бафæдзæхсынмæ, сæ удты сыгъдæгад æмæ 
уæздандзинад сæм равдисынмæ, сæ азимæгтæн сæ 
хатыр ракурынмæ, цыбырдзырдæй та, сæ удтæ Хуыцау 
æмæ адæмы фарны раз ссыгъдæг кæнынмæ. 
Адæм Хуыцау æмæ зæдтыл иузæрдион кæй  
уыдысты, уый сæ стырæй, чысылæй дардта æфсæрмы 
фæлгæты, кодта сæ хиуылхæст æмæ зæрдæхæлар. Нæ 
■^^3&» 265 »8^га^о 

фыдæлты царды фæлтæрæн нын ирдæи æвдисы ирон 
бæрæгбонтæ æмæ кувæндæтты æгæрон æвæрццæг 
хъомыладон ахадындзинад. Уым фæсивæд ахуыр 
кодтой аивады дæсныйæдтыл, æрмарæхстыл, æхсар 
æмæ æвзыгъддзинадыл, æфсарм æмæ уæздандзинады 
миниуджытыл. 
Фыдæлтæм куывдты æмæ кувæндæтты цы фæт- 
кæвæрдтæ уыд ис, уыд он стыр ахъаз уыдысты дзылл æты 
монон хъомыладæн дæр, адæмы æввахсдæр кодтой 
Хуыцау зæдтæ æмæ дауджытæм. Уыцы фæткæвæрдты 
руаджы æнусты дæргъы хъахъхъæд цыди Хетæджы 
къохы тæмæссаг æрдз. 
Цы уавæры ис абон та Хетæджы къох? Къохы цы 
алæмæты æрдз уыди, уый къæхты бын ныссæсти, 
кæддæры тæрс къохæй ма цалдæр бæласы баззади, 
уыдон дæр машинæтæ æмæ дæсгай æртыты фæздæгæй, 
стæй сойын цырæгъты артæй сæфынц. Кæддæр фатхъæд 
талатæ æмæ дидинджытæ цъæх нæууыл кæм зади, уым 
ныр зайы пысырайы къудзитæ. Къохы алыварс æмæ 
йæхи мидæг дæр рæзынц бырондæттæ. Уыцы уавæры 
æппæтæй сагъæссагдæр та оси, кувæндæттæ æмæ 
бæрæгбонтæн сæ монон ахадындзинад кæй æрмынæг, 
уый. 
Уыимæ ма, фæстаг азты, мæлдзыгыл йæ мæлæты 
размæ базыртæ куыд разайы, афтæ не 'гъдæутты 
ныхмæ хъæддыхæй архайын райдыдтой, кæддæр 
Хуыцауимæ тох чи кодта, уыцы интеллигенцийы иуæй- 
иу минæвæрттæ. Уыдонæй иутæ архайынц фæлгонц 
аивыныл. Иннæтæ, кувæг адæмы æнкъарæнтæ 
нæ хынцгæйæ, цъыфкалæн кæнынц æгъдæуттыл 
æмæ æгады бынаты æвæрынц Хуыцау зæдтæ æмæ 
дауджыты. Иу ахæм æнæхуыцауы ныхæстæ аифыццаг 
мыхуыр кодта газет «Фыдыбæстæ». Уый не 'гъдæуттæ 
рахуыдта «фæстæзад, астæуæнусон» æмæ «лæгæтон», 

Уастырджийы та - «æнæчетар», «æнæфсарм быдыргъ» 
(идол). Ахæмтæй-иу загътой фыдæлтæ, бирæгъ йæ 
сæпп-сæпп нæ уадзы, зæгъгæ. Цымæ, хуыздæр нæ 
уыдаид, уыцы автор æмæ йæ хъузæттæ кæстæртæн 
куы бацамыдтаиккой, астæуæнусты нæ фыдæлтæ 
Европæмæ цы диссаджы культурæйы тæлм æрбахастой, 
уымæн йæ гуырæнтæ цы æгъдæуттæ уыдысты, уый? 
Диссаг у иннæ адæмтæй хъауджыдæр мах цавæр 
дæлимон ардауы нæ æвæджиау æгъдæуттæ фауынмæ, 
нæ фыдæлты фарныл цъыф калынмæ, цæуылнæ сæ 
ныууадзæм сæ æрдхæрæны рæсугъд уагыл, цæмæн сæ 
ивæм кæйдæр æцæгæлон æнæуд æгъдæуттæй? Абон нæ 
наци дихтæ кæй у уый дæр уыцы зондахастæй у 
Уыцы æнæрхъуыды митæ æмæ атеистты пропагандæ 
адæмы зондахаст ныддызгъуынтæ кодта, Хуыцауы 
æцæгдзинад сын дызæрдыггаг фæкодта, зæдтæ æмæ 
кувæндæтты фарн хынджылæггаг сси. Афтæ куынæ 
уаид, уæд фæлитойтæ алы фæндаггæрон, Уастырджийы 
фыдæхæй нæ тæрсгæйæ, йæ номыл утæппæт 
æхцасайæн мæнг кувæндæттæ нæ сарæзтаиккой, йæ 
æцæг кувæндоны та фæсивæд кæрæдзи дамбацатæй не 
'хсиккой, æлгъаг æхцамондаг фыдгæнджытæ, Хуыцауы 
ард æмæ зæды фыдæхæй нæ тæрсгæйæ, мысайнæгтæ 
нæ давиккой, æнæджелбетт бодзтæ къаты бонты 
Хетæджы къохы æнæгъдау сылгоймæгтимæ водкæ нæ 
нуазиккой æмæ къамæй нæ хъазиккой. Ахæм æбуалгъы 
фыдракæндтæ чи кæны, уый адæймаг нал у Фæлæ 
уыцы фыдгæнджытæй хъауджыдæр фæсивæды 'хсæн 
ис, йе уæнджы ма цавæрдæр удварн кæмæн ис, фæлæ 
ирон фарнæй чи адард ис, фæсарæйнаг мæнг (псевдо) 
культурæйы ахæсты чи бахаудта, æмæ нæ алæмæты 
ирон хидарыны фæткæвæрдтæм æцæгæлоны цæстæй 
чи кæсы, ахæмтæ. Фæсивæды уыцы минæвæрттæн сæ 
уагахаст арвау бæрæг фæдары Хетæджы бæрæгбоны. 
■&*&-&** 267 «заЬГ^о 

о<?!3>-1- г-*еГ^>о 
Уым фенæн вæййы нозтджын чызджытæ æмæ лæп- 
путы, тамако дымгæ, чъизи ныхас æмæ æнæфсарм 
хъæргæнгæ, тынг æнæуагæй сæхи февдисынц иуæй-иу 
чызджытæ - се 'дылы худт æмæ уæлæдарæсæй. 
Уыцы æнæгъдау митæ иууылдæр сты, нæ уырнын- 
дзинæдтæ, нæ кувæндæттæ æмæ нæ ирон æгъдæуттыл 
стырзæрдæ кæй систæм, æппынæдзух не 'гъдæутты 
'хсæн нæбæззонтæ æмæ аппаринæгтæ кæй агурæм, уый 
аххосæй. Уый аххосæй фæсивæдæй бирæтæ, Хуыцауы 
æцæгдзинад агургæ, бахаудтой сектантты хъоргъмæ, 
сæ фылдæр Армагедонæй тæрсынгæнæг мæнг динæн 
радтой сæ удтæ æмæ ныр, хæдзари-хæдзар зилгæ, нæ 
фæсивæды сайынц уыцы дæлимоны галиу фæндагмæ. 
Уæдæ цы бакæнын хъæуы, цæмæй нæ фарны 
æгъдæуттæ æмæ кувæндæттæн сæ хъомыладон 
ахадындзинад йæ кæддæры хъомыс райса, уымæн? Мах 
хъуыдымæ гæсгæ, уый тыххæй хъæуы: 
1. Æппæт иумæйаг тыхтæ æмæ мадзæлттæй 
куывдтæ, нæ кувæндæттæн сæндидзын сæ кæддæры 
фæткæвæрдтæ æмæ сæ фидарæй æххæст кæнын: 
- Уастырджимæ чи нæ кувы, кувинæгтæ кæнæ 
мысайнæгтæ йæм чи нæ хæссы, уыдон Хетæджы къохмæ 
æхцонад банкъарынмæ мауал цæуæнт; 
- мысайнæгтæй балхæд фосæй дарддæр Хетæджы 
къохмæ нæдæр бæрæгбоны, нæдæр къаты бон кусæрт- 
тæгтæ мачиуал ласæд; 
- гæххæттын æхца мысайнагæн æвæрын у Хуыцау 
æмæ зæдты фыдæхы бацæуын, æмæ йæ мауал кæнæм; 
- уæларвон тæмæссаг цау кæм не 'рцыд, уым нæ 
фыдæлтæ кувæндон никуы арæзтой æмæ мах дæр 
мауал аразæм. Фæндаггæрæтты, хъæутæй рацæуæнты 
цы мæнг кувæндæттæ арæзт æрцыд, уымыты та  
мысайнæгтæ мауал æвæрæм, уымæй зæдты сайæм; 
- мысайнæгтæ кувæндæттæй ист æмæ хардзгонд 

цæуаент фыдæлты фæткмæ гæсгæ, æрмæстдæр куви- 
нæгтæ æмæ кувыны мадзæлттæ аразынæн; 
- кусарт сæрмагондæй цы зæд, цы дуаджы номыл конд 
нæ уыди, уый фыдæй уыцы зæд, уыцы дуагæн кувинаг 
скæнынæн нæ бæззы - нæфæтчиаг у, фыдызгъæлæй 
кувынæн кæд амал æмæ гæнæн нæй, уæд айдагъ æртæ 
кæрдзынæй скувын аипп нæу; 
- бæрæгбоны фынгыл æмæ кувæндоны мыдадзын 
цырæгътæ судзын не 'мбæлы. Рухс, тавс хур æмæ артæй 
цæуынц, Хуыцауæй уыдон фарн ракурынæй дзырдгонд 
нысаны (символы) хуызы. Фыдæлтæ фынгыл æвæрдтой 
артыхсыст згъæрæй конд цыргъаг (фат, арц, кард); 
- Уастырджийы номмæ кæд алыхуызон эпитеттæ 
'фтауæм (къæсæры, фæндагсар, тæхгæ-нæргæ, Дзыв- 
гъисы, Хетæджы, Дыгургомы æмæ æнд.), уæддæр уый 
иу бардуаг у, æмæ йын кувинаг æмæ мысайнаг йæ 
кæцыфæнды кувæндонмæ куы бахæссай, уæддæр аипп 
нæ уыдзæн; 
- мауал кувæм æмæ кувæндæттæм мауал хæссæм 
дæлимонты æррагæнæн нозтытæ (водкæ, арахъхъ, 
коньяк æмæ æндæртæ) - уыдонæй чи кувы кæнæ сæ 
кувæндонмæ чи хæссы, уый цæуы Хуыцау æмæ зæдты 
фыдæхы æмæ сæ æгад кæны; 
- ныууадзæм сæ сæ уагыл, цалдæр азы æнæпайдайæ 
цы фынджы 'гъдæуттыл быцæу кæнæм, уыдон.  
Фынгыл кувинæгтæ куыд равæрынц, гаджидæуттæ цал 
вæййынц, хъус куыд ралыг кæнынц, уыцы фарстатæ 
куывды дæр æмæ кæнды дæр сæйраг не сты. Ирæн 
иумæйаг сты, зæгъгæ, мауал хъарæм кæрæдзийæн, 
алкæмæн нæ йæ комы, йæ хъæуы цы æгъдæуттæ æмæ 
уагæвæрдтæ кодтой, уыдон. Кæд æгъдау, нæ фыдæлтæм 
цæмæн афтæ уыди æмæ йæ цæмæн афтæ æххæст кодтой, 
уымæн дæм дзуапп нæй, уæд æй дзургæ дæр æмæ фысгæ 
дæр ма кæн, сразы у, фылдæр адæм цы зæгъынц, уыимæ. 

2. Иугæр Хетæджы къох æппæт Ирæн иумæйаг 
кувæндоныл банымадтам, уæд дзы кувæг адæмæн 
саразын хъæуы аккаг фадæттæ: 
- куывддзауты машинæтæн, бæрæгбонтыхъахъхъæд 
чи цæудзæн, ахæм айв лæууæнтæ саразын цæгаты æмæ 
хуссары 'рдыгæй; 
- аивадон, спортивон ерыстæ æмæ хъæзтытæн 
кувæндоны фарсмæ къаддæр-уæддæр астæрдгонд фæз 
саразын æмæ дугъуат сбæлвырд кæнын; 
- кувæндонмæ дæрддзæфгомаууазæгуæттæ скæнын; 
- «Стыр Ныхас», районты уынаффæдæттæ, куль- 
турæ æмæ ахуырады министрадтæ, республикой 
спорткомитет, фæсивæды разамонджытæ иумæ 
æрвылаз Хетæджы бонмæ аразæнт бæрæгбон кæныны 
иумæйаг пълан (мадзæлттæ, боны фæтк, репертуар 
æмæ спортивон ерысты уагæвæрдтæ). Уæд уый ирон 
адæмы культурæйыл хорз ахаддзæн. 
3. Рæзгæ фæлтæрты 'хсæн хъомыладон куыст 
хæдзары, уынджы, рæвдауæндоны, æппæт ахуыр- 
гæнæндæтты рацаразæм ирон уæздандзинады 
æмæ хидарыны уагæвæрдты бындурыл, æрмæст 
уæд бахъахъхъæндзыстæм нæ фыдæлты фарны 
æгъдæуттæ æмæ нæ национ культурæ æмткæй 
райсгæйæ. Æнусты дæргъы адæмты дисы чи 'фтыдта, 
дзыллæ хæлæг кæмæ кодтой æмæ кæй фæзмыдтой, 
уыцы алæмæты ирон æгъдæуттæн сæ рæсугъддзинад 
æнцади ирон уæздандзинады миниуджытыл: уаг, 
æфсарм, хиуылхæцынад æмæ сæр сæрмæ хæссыныл. 
Абон Иры дзыллæ кæд истæмæй фæмæгуырау уæд, 
фыццаджыдæр, ацы цыппар дзырды миниуджытæй. 
Ацы цыппар дзырды алы ирон лæгæн дæр хъуамæ 
суой йæ цардыуаджы фæлгонц, йæ ирон удыхъæды 
сæйраг æвдисæнтæ. Æрмæстдæр уæд уыдзæн нæ 
ирон æгъдæуттæ æмæ нæ царды фæткæвæрдтæн 
с^Г^^» 270 еййЕ^о 

сæндидзæн, уый нæ, фæлæ ма нæ национ культурæйы 
иннæ къабæзтæн дæр. 
Мах хъуыдымæ гæсгæ, уыцы стыр ахсджиаг фарста 
алыг кæнынæн хъæуы национ программæ саразын 
æмæ йæ сæххæст кæныныл хъазуатонæй бакусын. 
Программæйæн йæ бындуры хъуамæ æвæрд æрцæуа 
рæзгæ фæлтæры ирон уæздандзинады миниуджытыл 
практикой æгъдауæй фæцалх кæнын. 
Абон иуæй-иу скъолаты цы «традицион культурæ» 
ахуыр кæнынц, уымæн нæдæр нысан, нæдæр методикæ, 
нæдæр рæстæг ис. Ахуыр цы темæтæм гæсгæ кæнынц, 
уыдонæн сæ фылдæр та ахсджиаг не сты. Мах хъуыдымæ 
гæсгæ, ныхас цы ирон уæздандзинады миниуджытыл 
цæуы, уый хъуамæ суа, ирон сывæллæттæ кæмдæриддæр 
ахуыр кæнынц, уым æппæты сæйрагдæр предметтæй 
иу, кæддæр Уæрæсейы скъолаты «хицауады закъон» 
куыд уыди, афтæ. Мах уырны, «Стыр Ныхас», ахуырады 
æмæ культурæйы министрадтæ, спорты комитет æмæ 
фæсивæды иугæндтæ ацы лыггæнинаг фарстатæм 
сæ хъус кæй æрдардзысты æмæ аккаг мадзæлттæ 
кæй сараздзысты. Ныййарджытæ та се 'ппæт дæр 
бамбардзысты, кæстæрты фæрнджын æмæ кадджын 
ирон уæздандзинад кæй кæны, уый. 
Цавæр амондмæ бæллын мæ адæмæн, 
мæхицæн! 
Адæмы зондахасты амонды мидис ныффидар кодта 
æртæ бæрæггæнæны: 
а) адæймагæн æрдзæй æмæ хъысмæтæй цы лæвæрд 
ис, уый; 
б) адæмы фарнæй, адæмы хорзæхтæй йæм цы хауы, 
уый; 

в) адæймаг йæхи зонд æмæ хъаруйæ йæхицæн цы 
сарæзта, уый. 
Ацы æртæ хъуыдыйы кæрæдзиуыл сты æнгом 
бает, уымæн æмæ æрдзæй удхъуаг-низджын адæймаг 
амондджын нæ вæййы; адæмы фарнæй æнæхай чи у 
уымæн дæр амондджын рахонæн нæй; уæдæ адæймаг 
йæхи зонд æмæ йæ хъаруйы авналæнтæй пайда куынæ 
кæна, уæд æм амонд кæцæй æрцæудзæн? 
Иу лæджы, дам, дон фæцæйласта æмæ Уастырджимæ 
бакуывта:«0Уастырджи!Сæфынмæмабауадз».Уæд,дам, 
æм Уастырджи æрдзырдта: «Гормон, кæд дæ фервæзын 
фæнды, уæд дæхæдæг дæр де уæнгтæ базмæлын кæн!» 
Ацы æмбисондæй бæрæг у адæймаг йæ амонд цæттæйæ 
кæй не ссардзæн, уый. 
Мæ хъуыдымæ гæсгæ, адæймаджы амондæн абон 
хъæуыцалдæрхорздзинады.Уыдонсты:æнæниздзинад, 
уæззау зонд, фæллойхъом æмæ удварны хæзнатæй 
хайджын уæвын. Ацы хорздзинæдтæй ахæм нæй, 
адæймагæн йæхи зондахаст æмæ йæ удвæллойæ аразгæ 
чи нæу 
Ацы хорздзинæдтæй хайджын куы уаин, уæд сæх- 
хæст уаиккой мæ зæрдæйы бæллицтæ. Уыдон сты: 
ахуыры арф зонындзинæдтæ райсын æмæ уæлдæр 
ахуыргæнæндон каст фæуын, æфсæддон ахуырады 
уæлæмхасæн. Мæ иубæстон адæмæн сæ миддуне хорз 
базонын æмæ бамбарын, нæ фыдæлты æрдхæрæны 
куырыхондзинадæн йæ ратæдзæнтæ цы уыдысты, 
уыимæ иумæ. Дæ къух нæ амоны, уæд цæрын æнцон 
нæу, фæлæ, куыд фæзæгъынц, адæймаджы цард æрмæст 
къæбæрæй нæу Уæдæ куыд нæ у амондджын хъуыддаг, 
лæгæн йæ уды æхцондзинад уарзты, хъæлдзæгдзинады, 
бахæрды, бануæзты бавзарын, фæлæ æрмæст уыдон не 
сты амонды бæрæггæнæнтæ. Хъуамæ ма уай хионтæн 
æмæ къабæзтæн адджын, иубæстон адæмæн - уарзон, 

райгуырæн бæстæн ныфс æмæ сæрхъызой, Хуыцауы раз 
æнæтæригъæд. Амондджын адæймагæн йæ удыхъæды 
сæйраг миниуджытæ хъуамæ уой рæстдзинад, 
зæрдæхæлардзинад, уæздандзинад, æфсарм, сæры- 
стырдзинад, хиуыл хæцын æмæ патриотизм. Ацы 
миниуджытæ сты, лæджы адæмы 'хсæн кадджын æмæ 
дзырддзæугæ чи кæны, уыдон. Æмæ ацы миниуджытæ 
цы адæймаджы удыхъæды вæййынц, уый вæййы йæ 
адæмæн уарзон. Ахæмæн фæвæййы фадат йæ дзыллæйы 
раз патриотон хæс бафидынæн. Уый та у мæнмæ гæсгæ, 
æцæг амонд. Хуымæтæджы нæ загъта Къоста: «Æз 
дзыллæйæ къаддæр куы дарин, / Куы бафидин искуы 
мæ хæс...». 
Иу кæнæ дыууæ адæймаджы амондæй амонд нæй. 
Йæ райгуырæн бæстæ æмæ йæ иубæстон адæмы 
уавæр ницæмæ даргæйæ, йæхи зæрдæйы дзæбæхæн чи 
цæры, уый канд æнамонд нæу фæлæ у æлгъыст æмæ 
тæригъæдджын. Райгуырæн бæстæйы цин мæ цин у йæ 
сагъæс мæ сагъæс у Уымæн сты мæ зæрдæйæн адджын 
Къостайы ныхæстæ: «Нæ дзыллæйы зæрдæ - / Мæ 
хуымгæнды хай, / Нæ бæсты сагъæстæ - / Мæ фæззыгон 
най!» 
Ирон лæджы хъæбул йæхи амондджын ма схонæд, 
Алыккаты Хазбийы ныхæстæ йын хъуыдыйаг куы- 
нæ уой, уæд: «Нана! Де 'хсыры хъуыртт æмæ мын дæ 
фæллой хæрам уæнт, Хуыцау мæ мæрдты уе 'ппæты 
уындæй æнæхай фæкæнæд, мæ фыд мæ Хуыцаумæ чъизи 
цæсгомимæ ауадзæд, æз куы ныббарон нæ дзыллæйы 
æфхæрд!» 
Æз мæ Иры адæмæн цавæрдæр фантастикой 
амондмæ нæ бæллын, уымæн æмæ уый цæстмæ ми 
уыдзæн, фæлæ мæ зæрдиагæй фæнды: 
а) нæ фыдæлтæ сæ туг æмæ хидæй цы зæхх 
балхæдтой, уый дзырддаг мауал уæд; 

б) Иры зæххыл ирон ныхас æмæ ирон зарæг макуы 
бахъус уæнт; 
в) нæ фыдæлты царды Кодекс - ирон уæздандзинад 
- йæ тыхы бацæуæд; 
г) ирон лæджы хæцæнгарз сисын макуы бахъæуæд; 
д) Иры дзыллæйы царды нысæнттæ суæнт: зонады 
бæрзæндтæ, удварны хæзнатæ æмæ уарзондзинад. 
Мæнмæ гæсгæ, æппæт уыдæттæ сæххæст уыдзысты 
æрмæстдæр уæд, нæ дзыллæйы 'хсæн куы фесæфой 
æнæууæнк, хæлæг кæнын æмæ хиппæлой митæ. Гъе, 
ахæм амондмæ бæллын мæ адæмæн æмæ мæхицæн... 
«Стыр Ныхас», 2018 азы август, №14-15 
Фыдхъысмæты амæттаг 
Рагæй-æрæгмæ Ирыстоны адæмон курдиæттæ 
кадавар никуы уыдысты, сæ кад æмæ сæ ахадындзинад 
та уыдис стыр æмæ ахъаззаг. Уыдоны руаджы рæзти 
æмæ парахат кодта нæ национ культурæ, рæсугъд кодта 
æмæ кæны дзыллæйы цард, адæймаджы удыхъæды 
фидар кодтой цардбæллондзинад. Уыдон ног фæл- 
тæрты уæлмонц кæнынц аивад æмæ литературæйы 
бæрзæндтæм хизынмæ. Афтæ куынæ уаид, уæд, 
æвæццæгæн, Ирыстоны нæ уыдаиккой, абон нæ сæртæ 
бæрзæндты кæмæй хæссæм, уыцы разагъды лæгтæ. 
Кæй зæгъын æй хъæуы, адæмон курдиæттæ се 'ппæт 
Къостатæ, Елбыздыхъотæ, Махарбегтæ, Балотæ æмæ 
Валеритæ не свæййынц, фæлæ арф фæд ныууадзынц 
адæмы культурæйы, фæзминаг вæййынц ног фæл- 
тæрæн. Цæмæй уыцы курдиæттæ сæрттивой, уый 
тыххæй хъæуы лæгдзинад æмæ заман. 
Иу ахæм курдиатджын адæймаг фæзынд 'нудæсæм 
æнусы кæрон Хъæдгæроны. Уый уыди Хæуытаты 
~^^^^ 274 ед^$Ч> 

Тасолтаны чызг Бабæхъыз. Райгуырди 1879 азы 
амалджын зæхкусæджы хæдзары. Чызгыл авд азы куы 
рацыд, уæд раргом йæ алæмæты фæндырдзæгъдæг 
æмæ зарæггæнæджы курдиат. Хуымæтæджы-иу нæ 
загътой, чи йæ зыдта, уыцы хистæртæ, Бабæхъызæн 
фæндыр йемæ райгуырд, зæгъгæ. 
Дæс азы йыл куы сæххæст, уæд æй адæм хонын 
райдыдтой чындзхæссæг æмæ æндæр цины хъуыд- 
дæгтæм фæндырдзæгъдæгæй. Суанг ма-иу æм æндæр 
хъæутæй дæр хондЖытæ æрбацыдысты. Цæгъдгæ та 
афтæ кодта, æмæ дам-иу æм адæм, Ацæмæзмæ хъусæгау, 
æрыхъуыстой. Бабæхъыз канд фæндырдзæгъдæг нæ 
уыд, фæлæ ма ног цæгъдтыты æмæ зарджыты автор 
дæр: «Куырттатаг гогызы кафты цагъд», «Устыты кафты 
цагъд», «Цыппуйы зарæг» æмæ æндæртæ. 
Бабæхъыз, дам-иу хатгай зарæг куы систа, уæд- 
иу зæгъы, йæ зардмæ мард дæр рабадтаид. Йæ 
бæрзонд æмæ зæлланггæнаг хъæлæсы мыртæ, дам- 
иу адæймаджы зæрдæйы тæгтыл æхцонад хæсгæ 
кафыдысты. Иурæстæджы йе 'фсымæр Агуыбе ахæм 
хабар ракодта: Бабæхъызы, дам, фыццаг хатт авдæны 
куы бабастой, раст гъеуыцы уысм цавæрдæр рæсугъд, 
æрттиваг цъиу йæ авдæнхъæдыл абадт æмæ, зæгъы, 
диссаджы айв зарæджы зæлтæ систа, стæй æвиппайды 
цыдæр æрбаци. Фæстæдæр, дам, адæм дзырдтой, 
Мады-Майрæм, дам, уыди, йæ уæнджы йын уæлмонцад 
бауагъта. Уыцы таурæгъ æцæг уыди æви нæ, уый зын 
зæгъæн у, фæлæ йæ курдиаты ратæдзæнтæ æрдзон кæй 
уыдысты, уый гуырысхойаг нæу. 
Бабæхъызы стыр курдиатыл дзурæг у мæнæ ацы 
хабар. Цæвиттон, йæ фыды æрдхорд Аслæныхъуаты 
Мухид йæ фыртæн усæн ракуырдта, Кæсæджы хъуыст- 
гонд чи уыди, ахæм æлдары чызджы, æмæ  
фæндырдзæгъдæгæй ахуыдта Бабæхъызы. Æлдар чызджы 
^»^3^ 275 
$4^ 

уæлмонц фæндырдзагъд куы фехъуыста, йæ уæздан 
кафт ын куы федта, уæд афтæ зæрдæлхæд фæци, æмæ 
йын дыууæ бæхы æд тачанкæ балæвар кодта. Уыцы 
хабар канд Кæсæгыл нæ, фæлæ ма Ирыстоныл дæр 
айхъуыст. 
Чызджы курдиат цæмæй æххæстæй раргом уа, йæ 
зæрдæргъæвддзинад та фидар кæна, уый тыххæй 
хионтæ арæзтой æппæт мадзæлттæ. Йæ мады 'рвадæл- 
тæ Кцойтæ йын, æвзистæй нывæфтыд чи уыди, ахæм 
«хъазайнаг» фæндыр балæвар кодтой. Йæ фыд та йæ 
Æрыдоны аргъуаны «певчи»-тæм радта, стæй йын 
ахуыргæнджытæ баххуырста. Бабæхъыз йæ фынддæс 
азы бонмæ фæсаууонмæ каст фæцис дины скъола. 
Уæдмæ йын цыма Дунескæнæг Хуыцау йæ музыкалон 
курдиатыл дыккаг хæрзиуæг бафтыдта, уыйау афтæ 
рæсугъд æмæ хæрзконд сси, æмæ йын бинонтæ 
цæстдзыдæй тæрсын райдыдтой. Лæппугæ та йæм, амæй 
уый хуыздæрæй, минæвæрттæ æрвыстой. Куырдтой йæ 
бонджын лæппутæ, афицертæ, ахуыргæндтæ, фæлæ 
чызг иуæн дæр ком нæ лæвæрдта. Йæ уды бæрц кæй 
уарзта, йæ монцтæ йæ уæлæрвты базыртыл кæимæ 
хастой, уьщы уæздан æмæ æхсарджын Сахмырзæ та йæ 
мæгуырдзинадæй чызджы бонджын фыдмæ йæ ныфс 
нæ хаста. Афтæмæй дыууæ уарзæгой уды кæрæдзимæ 
бæлгæйæ уæлхъæдæй хус кодтой æфсарм æмæ уæздан- 
дзинады фæлгæты. 
Адæймаджы удыхъæд, æвæццæгæн, æрдзæй афтæ 
арæзт у æмæ, хъысмæт аивады фарнæй хай кæмæн 
бакæны, уыдоны цавæрдæр тых кæрæдзимæ фелвасы, 
кæрæдзийыл сæ фæбæтты. Раст афтæ рауадысты 
Бабæхъызы фыццаг къахдзæфтæ аивады. Æвзонг чызг 
ма уыдис, афтæмæй базонгæ æмæ арæх æмбæлди Иры 
гени Къостаимæ, Цæголты Георгиимæ, хорз зыдта 
Тогуызты Газаккæн йæхи æмæ йæ ныййарджыты дæр. 

Йæ удыхъæды уыди æгæрон зæрдæргъæвддзинад, 
уый руаджы йæ архайд, йæ митæ уыдысты фæткыл 
æмæ бæрцбарæнæй барст. Уыдис сæрыстыр, фæлæ 
зæрдæхæлар. Уыцы хорз миниуджытæ йæ бастой 
адæмимæ, разæнгард æй кодтой курдиаты бæрзæндтæм. 
Йæ чындздзон кары куы бацыд, раст гъеуыцы 
азты Ирыстоны культурæйы минæвæрттæ сæхи цæт- 
тæ кæнын райдыдтой, нæ адæмы историйы чи 
никуыма æрцыди, ахæм хъуыддагмæ - фыццаг хатт 
сфæлдыстадон къорд фæсарæнтæм (Парижмæ) 
арвитынмæ. Уыцы къордмæ Ирыстоны алы кæмттæ 
æмæ алы хъæутæй æрæмбырд кодтой, хуыздæрæй- 
хуыздæр чи уыди, уыцы адæмон курдиæтты сæрмагонд 
фæлварæнтæм, ерыстæм гæсгæ. Къорды сæйраг 
фæндырдзæгъдæджы бынатмæ нысангонд æрцыд, 
йæ курдиат, йæ уынд, йæ конд æмæ йæ уæздандзинад 
сæууон стъалыйау кæмæн æрттывтой, уыцы Бабæхъыз. 
Фæлæ, æвæццæгæн, быдырон дидинæгау, курдиаты 
стъалы дæр адæймаджы фыдхæссæг митæй хызт нæ 
вæййы. Париждзауты абалцмæ ма иу къуыри куы баззад, 
уæд чызгæн æвиппайды йæ цæстытæ срыстысты, стæй 
æртæ бонмæ саугуырм баци. 
Йæ бинонтæ ма йæ бирæ дохтыртæм ралас-балас 
фæкодтой, фæлæ - дзæгъæлы. Дохтыртæ цыма дзырд 
бакодтой, уыйау æмхъæлæсæй дзырдтой, цыдæр ын 
бадардæуыд, зæгъгæ. Фæлæ йын чи цы бадардта, 
уый мыггагмæ сусæггагæй баззад. Чи зоны, йæхæдæг 
искæуыл гуырысхо кодта, æндæра-иу нæ загътаид: «Нæ 
адæмы сæфт хæлæг æмæ «æз дæн» кæнынæй уыдзæн» - 
æмæ ма: «Уыцы æрыдойнагæн мæ тæригъæд Хуыцау ма 
ныббарæд!» 
Бабæхъызæн хъысмæты фыдæвзарæнтæууыл нæ фе- 
сты æмæ ма йын дыккаг цæф ныккодта. Йæ бакуырмыл 
277 гд^Г§>о 

афæдз куы сæххæст, уæд иурайсом хъæргæнджытæ 
хъæуыл айхъуысын кодтой, Куыдзиаты Сахмырзæ, дам, 
къардиуæй ахаудта æмæ фæмард. Ацы цауæн ма уыдис, 
адæм фæскъуымты кæй дзырдтой, ахаем æцæгдзинад 
дæр. Цæвиттон, Сахмырзæ куы базыдта, Бабæхъыз 
бакуырм ис, уый, уæд, дам, йæ уарзоны тæригъæдæй 
æрвдзæфау фæци. Афæдз, дам, саударæгау фæкодта, 
лæгау хæргæ дæр æмæ фынæй дæр нал кодта, йæхимæ 
хъусыныл фæцис. Афтæ афæдз бафæрæзта, фæлæ куы 
бамбæрста, Бабæхъыз дунейы рухс нал фендзæн, уый, 
уæд сæрсæфæнмæ йæхи фехста. 
Чызг ацы хабар куы базыдта, уæд бирæ фæмарой 
кодта, стæй æргом сау дарын байдыдта. Сахмырзæйы 
амардыл афæдз куы сæххæст, уæд фæстаг хатт йæ 
фæндыр райста, кæрты астæу сбадт æмæ бон-изæрмæ 
фæндыры цагъдмæ хъарджытæ кодта. Йæ зæрдæхалæн 
хъарæджы цагъдмæ æгас хъæубæстæ æрæмбырд сты 
æмæ сылгоймагæй, нæлгоймагæй сæ цæстыты сыгæй 
сæхи æхсадтой. Бабæхъызы хъарæджы кæд æргом 
Сахмырзæйы кой нæ уыди, уæддæр адæм æмбæрстой 
æмæ йæ сæ зæрдæтæй æнкъардтой, дыууæ æвзонг 
уарзоны æбуалгъы бæллæхыл цæссыг йæхигъдауæй 
кæй згъæлы, уый. Æмæ уыцы хабар кæд, Иры дзыхъхъы 
чи нæма æрцыд, ахæм уыди, уæддæр чызгæн уайдзæф 
бакæнын кæнæ йæм лаз æрхæссын ничи бауæндыд. 
Хъарæггæнæг æмæ кæуæг адæм уыдысты иузæрдион. 
Æрмæст хъæуы сауджын кæуынхъæлæсæй загъта: 
«Афтæ, афтæ, мæ хуртæ - Мæй стыр азымы даринаг 
цæмæй у, уымæй Хурмæ чысыл лаз æрхæссæн дæр нæй». 
Уыцы бонæй фæстæмæ Бабæхъыз йæ амæлæты 
бонмæ фæндыр йæ къухмæ нал райста, йæ зарæг ын 
ничиуал фехъуыста, йæ кæрты къæсæрæй æддæмæ нал 
рахызт - мыггагмæ саударæг сси. Йæ алæмæты курдиат 
йæ цæсты рухс æмæ йæ уарзондзинадимæ амард. 
^Г^* 278 

д>0 
Уыцы сау бонты фæстæ ма Бабæхъыз бирæ азты 
дæргъы йæ алыварс адæмæн куырыхон зондамонæг 
æмæ зæрдæхæлар хъомылгæнæгæй фæцард. Йæ 
диссаджы зæрдæргъæвддзинад æмæ адæймагуарзынæй 
йæхи адæмæн, къабæзтæн уарзын кодта. Йæ царды 
сæйраг нысан сси адæмы зондахасты ирон æфсарм æмæ 
ирон уæздандзинад фидар кæнын... 
Ацы аз Бабæхъызы райгуырдыл æххæст кæны 120 
азы. Хъæдгæроны уæлмæрдты йæ цыртдзæвæн хорз 
уавæры нæй, æмæ арфæйаг хъуыддаг уаид, мыггаг, 
хъæубæстæ йын æм куы базиликкой, уæд. 
«Рæстдзинад», 1999 азы 2 ноябрь 
Хуыцау æмæ уырнынад 
Незамантæй нырмæ ирон адæм куывтой дуне- 
сфæлдисæг æмæ дунедарæг иунæг Стыр Хуыцаумæ æмæ 
йын йæ уынаффæтæ зæххон адæммæ чи хæццæ кæны, 
уыцы зæдтæ æмæ дауджытæм. 
Ирон адæм цæрæнбоны цы уырнынады кæнонтæ 
кодтой, уый у нæ рагфыдæлтæ - скифтæ æмæ аланты 
уырнынад - дин. 
Дин у, ирæтты цæрæнбоны кæрæдзиуыл чи баста, 
уæззау заманты сын ныфс æмæ æхсар чи лæвæрдта, 
зæрдæрухс сæ чи кодта, ахæм хъомыс. 
Ирæттæн сæ царды ахсджиаг фарстатæ бастуыдысты 
Хуыцау æмæ зæдты бархъомысимæ, уæлдайдæр та сæ 
хъомыладон институттæ æмæ сæ культурæйы алы 
къабæзтимæ. 
Астæуккаг æнусты фыдæлты диныл дзæвгар са- 
хадыдта чырыстон дины тæваг æмæ абон Ирыстоны 
дзыллæ практикой æгъдауæй кæнынц дыууæ дины 
æгъдæуттæ. Уыйадыл адæмæй бирæтæ нæ зонынц, 

æгъдæуттæй чи кæцы динæй у уый аргъуаны ном. Нæ 
дин тынгдæр фæцудыдта Советон атеистон дуджы, 
коммунисттæй чидæртæ йемæ хъазуатон тох куы 
самадтой уæд. Уыцы уавæр абон дæр ма фæсивæдыл 
хорзырдæм нæ ахады, Хуыцауы агурæг адзæгъæл 
вæййынц æмæ бахауынц сектантты цъымарамæ. 
Акæсут-ма, сектанттæ уынгты æрвылбон сæ талынг- 
гæнæг уырнынады америкаг чингуытæ æргъæмт- 
тæй адæмы 'хсæн куыд парахат кæнынц, уымæ. Уыцы 
уавæры нæ хистæртæ æмæ иуæй-иу хабархæссæг 
фæрæзтæ æнæ аххос не сты. Чидæртæ та Хуыцауы номы 
этимологи сзыгъуыммæ кодтой æмæ сæ æбуалгъы 
«наукон куыст» мыхуыры рауагътой. Цымæ кæй æмæ 
цæмæн бахъуыди, æнусты дæргъы дзыллæ табу кæмæн 
кæнынц, уыцы Хуыцауы номыл цъыф калын? Кæй та 
бахъуыди нæ адæмы цыбырзонд рахонын?! «Мæсыг хи 
дурæй хæлы». Дунесфæлдисæджы фæнды Хуыцау рахон, 
фæнды Кришнæ, фæнды Аллах, уый у иу 
Ирон адæм никæд куывтой æрдзы æмæ адæй- 
маджы сконд истæмæты - нæдæр цæрæгойтæм, нæдæр 
зайæгойтæм,нæдæрхæхтæм,нæкуывтойкувæндæттæм, 
скульптурæтæм, нывтæм, быдыргътæм. Хуыцау æмæ 
зæдтæн сæ фæлгонц никуы ничи федта æмæ сæ æрмæст 
таурæгъты дзыхы ныхæстæй æвдыстой. Сæ нывтæ, сæ 
сурæттæ скæнын та тобæйаг уыди æмæ сæм кæд ныв 
кæныны аивад бæрзонд æвæрд уыди, уæддæр Хуыцау 
æмæ зæдты сурæттæ нæ фыстой. Фæлæ цæмæндæр 
фæстаг рæстæджы зæдтæ æмæ дауджыты нывтæ æмæ 
скульптурæтæ кувæндæтты сбирæ сты. Уастæрджи 
у зæгъгæ, абон базырджын барæджы ныв кæцы 
фæндаггæронæй æмæ пыхсбынæй нæ ракæсы, ахæм 
нал и. Уымæн йæ ном у иронау быдыргъ, уырыссагау 
та - идол. Уыцы нывтæ æмæ скульптурæтæн фыдæлты 
динимæ иумæйагæй ницы ис. 
о^!^й> 280 &^$?*&- 

Хъыгагæн, бирæтæ сæмхæццæ кодтой дзуар-зæд 
аемæ дзуар-кувæндон. Дзырд «дзуар» канд зæд нæу 
фæлæ ма афтæ хуыйны кувæндон дæр, кувын та хъæуы 
кувæндонмæ нæ, фæлæ, кувæндон цы зæды номыл у 
уымæ. 
Мæнæ иу чиныджы нæлгоймаг автор куыд кувы, 
уымæ-ма байхъусæм: «О тымбыл хъæды дзуар - 
Хетæджы къох, табу дæхицæн!» Ацы скуывды ис дыууæ 
стыр рæдыды: нæлгоймаг Уастæрджийы тымбыл хъæды 
дзуар никæд хуыдта; автор зæдмæ нæ кувы, фæлæ йын 
йæ кувæндонмæ кувы! 
Зæдтæ æмæ дауджытæй алкæмæн дæр йæ бар, йæ 
хъомыс иугуырæй кæуыл æмæ цæуыл цæуы, уыдон 
сты хицæнтæ. Уымæ гæсгæ, зæдтæ æмæ дауджытæм 
кувгæйæ, адæймаг хъуамæ зона, хæрзиуæг кæцы зæд, 
кæцы дуагæй ракурын хъæуы, уый. Æндæра куыд ис 
ракурæн, зæгъæм, Æфсатийæ хæстон уæлахиз, кæнæ 
Уастæрджийæ - сывæрджын сылгоймагæн рæстмæйы 
хъуыддаг?! Зæдæй ракурæн ис æрмæстдæр, Хуыцауы 
раз йæ бар, йæ хъомыс кæуыл æмæ цæуыл у, уый. 
Уæдæ чи сты, кувгæйæ арæхдæр кæй нæмттæ арæм, 
уыцы зæдтæ: 
1. Уастæрджи. Йæ бархъомыс кæуыл æмæ цæуыл 
цæуы, уыдон сты: фæндæгтæ æмæ фæндаггæттæ 
(бæлццæттæ), нæлгоймæгтæ æмæ хæстон уæлахиз- 
дзинад. 
Хонынц ма йæ «сыгъзæрин Уастæрджи», «Зæрин- 
базыр», «Бæрзондыл бадæг», «Фæндагсар», «Къæсæры 
Уастæрджи», «Уæлахизхæссæг», «Хетæджы Уастæрджи», 
«Хурхоры Уастæрджи», ома кувæн раны номæй. Кæд 
ын цалдæр номы ис, уæддæр у иунæг. Афтæ чи зæгъы, 
Уастæрджитæ цалдæр сты, уый рæдийгæ кæны. Арæх 
фехъусæн ис, «Святой Хетаг», зæгъгæ. Уый у гæды ныхас 
- ахæм уаз [святой] нæ уыди æмæ нæй. 

Чидæртæ Уастæрджийы хонынц «Святой Георгий», 
афтæмæй йын уыимæ иумæйагæй ницы ис æппындæр. 
Къуырийы бонтæй дыццæг у Уастæрджийы бон. 
Йæ бæрæгбонтæ сты, Джеуæргуыбайæ фæстæмæ, алы 
комæн дæр йæхи рæстæджы. 
2. Мадызæд, хонынц ма йæ Мадизæд æмæ Мады- 
майрæм. Йæ бæрны сты: сылгоймæгтæ, цоткæныны 
хъуыддæгтæ, æртæ азы кæуыл нæма рацыд, уыцы 
лæппутæ, адæймаджы уынд, конд æмæ уарзондзинад. 
Буцæн æй хонынц: «Сыгъдæг Мадымайрæм», 
«Фæлмæн мадызæд», «Рæстæйы дзуар». Йæ бæрæгбонтæ 
сты «Майрæмы куадзæн, касутæ æмæ рæстæйы куывд. 
Йæ къуырийы бон у майрæмбон. 
3. Уацилла, фыдæлтæ йæ хуыдтой Хорæлдар. Йæ 
бархъомыс кæуыл æмæ цæуыл цæуы, уыдон сты: арвы 
нæрд æмæ арвыцæф, æрдзон баддзæгтæ (их, къæвда, 
мит) æмæ хорæрзад. 
Кувгæйæ ма йæ буцæн рахонынц «Хоруацилла», 
«Арвуацилла», «Сыгъдæг Елиа», «Цоппайы зæд» æмæ 
«Тыбаууацилла». Йæ кувæндæттæ алы кæмтты,  
бæрæгбонтæ: «Уациллайы бон», «Хорысæры куывд» æмæ 
«Хорыбон». 
4. Фосы Фæлвæра, у хæдзарон фосы бардуаг. Хонынц 
ма йæ «Уæларвон фыййау». Йæ бæрæгбонтæ вæййынц 
рагуалдзæджы æмæ фæззæджы фысæлвынæнты. Йæ 
ном ма йын ссарынц кусартгæнгæйæ, уæд Хуыцау æмæ 
Фосы Фæлвæрайæ ракурынц нывонд - кусæрттаг. 
5. Тутыр - бирæгъты бардуаг, хонынц ма йæ 
«Бирæгъбалгæс». Тутырмæ нæ рæстæджы бирæтæ 
нал кувынц, уымæн æмæ фосдарджытæ скуынæг сты, 
бирæгътæ дæр бирæ нал сты, æрмæст ма йын йæ ном 
ссарынц куывды. 
6. Æфсати - сыкъаджын сырдты бардуаг æмæ 
цуанæттыл аудæг. Нымад у зæдты æппæты хистæрыл. 
■О^Зйа» 282 

Йæ номыл кувæндæттæ нæй, куывдтæ дæр ын нæ 
чындæуы. Кувынц æм æрмæст цуанæттæ. 
7. Сафа - арт æмæ артдзæст, бинонты иудзинад æмæ 
фарны бардуаг. Йæ ном ын арынц стыр куывдты, фæлæ 
йын сæрмагонд кувæндон æмæ бæрæгбон нæй. 
Кæй ранымадтам, уыдон иууылдæр нымад уыдысты, 
нæ рагфыдæлтæ кæмæ куывтой, уыцы авд дзуары 
номхыгъды. Хуыцауы раз сты æмбар, æмкад æмæ 
æмсæр. 
8. Донбеттыр - фурдтæ, цæугæдæттæ, дæттыл цæуæг 
бæлццæттæ æмæ кæсагахсджыты нæлгоймаг бардуаг. Ис 
ын бирæ Донычызджытæ. Куывдæуы йæм æрмæстдæр 
балцы цæугæйæ, йæ ном ын ссарынц Доныскъæфæны 
æмæ чындзыты бæрæгбоны, ома донисæны бон. 
Чидæртæ фæзæгъынц, чындзытæн иумæйаг бæрæгбон 
ис, фæлæ уый у æнæрхъуыды ныхас. 
9. Барастыр - мæрдты бардуаг, ис ын æххуысгæнæг 
сылгоймаг Аминон. Кувгæ сæм ничи кæны, фæлæ 
мæрдты бæсты тæригъæдджынты раст фæндагыл 
аразынц - куыстуарзонæй æмæ сыгъæгудæй сæ æр- 
витынц Хуыцауы рухс дунемæ. 
10. Мыкал габыртæ - бæркад æфтауджытæ. 
Таурæгътæм гæсгæ сæ алчидæр бар дары иу кæнæ 
цалдæр хæринагмæ (хойрагмæ, фыдызгъæлмæ, 
халсартæм, адджинæгтæм) æмæ афтæ дарддæр, сты 
авд-авды (49). Нымад сты фыдбылыз сафджытыл. Ис 
сын хъуыстгонд иумæйаг кувæндон. 
11. Реком - кусæг фос, зæххы куыст æмæ адæмты 
хæлардзинад хъахъхъæнæг бардуаг. Ис ын кадджын 
иунæг кувæндон Уæлладжыры комы. 
12. Таранджелос - хæхбæсты цæрæг адæмыл аудæг 
бардуаг. Ис ын иунæг хъуыстгонд кувæндон. 
13. Аларды - хæцгæ низты бардуаг. Ис ын æппæрццæг 
ахадынад, уымæ гæсгæ йын лæгъстæмæ йæ номмæ 
^«^Г^За&з 283 таа&^.р.... 

бафтауынц «сыгъдæг», «сыгъзæрин», «сырх», «урс 
Аларды». Фæсаууонмæ та йæ хонынц «Тибиты рын», 
«рыны бардуаг». Раджы заманы йæ кувæндæттæ алы 
комы дæр уыдысты. 
14. Дзири - кæрдæджы, дидинджытæ æмæ æрдзы 
рæсугъддзинады бардуаг. Ис ын иунæг кувæндон 
Куырттаты комы. Йæ кувæндон раджы заманы уыд 
Дзирийы бæрзондыл. 
15. Галæгон - дымгæтæ æмæ сатæгуддзæфы бардуаг. 
Уадæхсин - уад, тымыгъ æмæ сонт дымгæты бардуаг. 
Кувынц æм тæссаг уавæры. Кувæндæттæ йын нæй. 
16. Хъæдох - хъæдтæ, хъæддзаутæ æмæ хъæддаг 
зайæгойты бардуаг. Йæ цæрæнуат у тархъæд. 
17. Бынатыхицау - алы бынатæн дæр ис хицау дуаг. 
Куывдæуы йæм зæдтæм кувæгау алы аз дæр уалдзæджы 
æмæ фæззæджы. Кувгæйæ йын табуйы бæсты нæ 
фыдæлтæ дзырдтой: «Æхцон дын уæд!». Хæйрæджыты 
æхсæвимæ йын иумæйагæй ницы ис. 
18. Сæрызæд - алы адæймагæн дæр Хуыцауы фæндæй 
йæ удыл чи хæцы, йæ ми, йæ архайдмæ йын йæ цæст чи 
дары, фыдбылызтæй йæ чи хизы, ахæм сылгоймаг зæд. 
Кувæндæттæ йын нæй. 
^^^гаа 284 ейй^О 

АДÆМОН СФÆЛДЫСТАД 
Аст рæгъы 
Фыдæлтпыккон хабар 
Куырттаты комы Хидыхъусы рагæй-æрæгмæ хæ- 
ларæй цардысты дыууæ стыр мыггаджы - Гусатæ æмæ 
Къарджиатæ. Дыууæ мыггаджы 'хсæн зул ныхас дæр 
никуы рауади, сæ цин дæр æмæ сæ хъиамæт дæр уыдис 
иу Афтæ уыдис, цалынмæ иу рагуалдзæджы се 'хсæн 
цавæрдæр дæлимон нæ асенк ласта, уæдмæ. 
Цæвиттон, иу сабатбон Къарджиатæ сæ мыггаджы 
хистæртæй иуы мард æфснайдтой, йæ ном хуынди Тасо. 
Хъæубæстæ мард баныгæдтой æмæ хæрнæджы фынгыл 
рухсаг зæгъынмæ æрбадтысты. Æгъдау куыд амыдта, 
афтæ хистæрæн сбадын кодтой Гусаты Уасджейы. 
Уасдже, куыд æмбæлы, афтæ фыццаг Хуыцауы ном 
ссардта, уыйфæстæ мардæн рухсаг загъта, кæнды 
фынгыл цы бæрæчет уыдис, уый ныффæлдыста æмæ 
дарддæр рæгъытæ уагъта. Куывды дæр æмæ марды 
кæнды дæр иу æмæ дыууæ хатты нæ бадт хистæры 
бынаты, уымæ гæсгæ дызæрдыг ничи кодта, фынджы 
фæтк кæронмæ дæр нывыл кæй ацæудзæн, ууыл. Фæлæ 
хъуыддаг афтæ нæ рауад. 
Цæвиттон, комы цæрынæй-хæрынмæ кæнды цы 
рæгъыты бæрц ныффидар, уый Уасджейæ кæнæ рох 
фæци, кæнæ та йæ хъуыдытæ дзæгъæл аисты, æмæ, 
æхсæзæм рæгъæй бæркад зæгъыны бæсты дыккаг 
хатт æрцæуæг адæмы цæрæнбоны тыххæй загъта. 
Бадты адæм исдугмæ фæуыргъуыйау сты, сæ бадæнты 
æмызмæлд бакодтой æмæ се 'ргом хистæрты 'рдæм 
^4у^» 285 г^^>> 

аздæхтой. Дыккаг хистæр уайтагъд Уасджейæн йæ 
хъусы цыдæр бадзырдта, фæлæ... фат æхст куы æрцæуы, 
уæд ын фæстæмæ раздæхæн нал вæййы. Рæгъ кæронмæ 
ахæццæ, фæлæ йæ нуазæн нуазгæ ничиуал бакодта, 
æрмæст-иу дзы ацахуыстой æмæ-иу сыкъа фæстæмæ 
дзагдармæ алæвæрдтой. 
Уасдже йæ рæдыд бамбæрста, фæлæ ма йын цы 
гæнæн уыд, æвдæм рæгъæй бæркад куыд загътаид, 
æмæ йæ уый тыххæй æстæм сидт рауадзын бахъуыд. 
Адæм фынгтæй сыстадысты. Сыхбæстæ мæрд- 
джынтæн хæрзизæр загътой æмæ сæ алчи йæ хæдзармæ 
ацыд. 
Уыцы изæр Къарджиаты хистæр мыггаджы фæсивæд- 
мæ фæдзырдта æмæ сын загъта: «Уасджейæн æйХуыцау 
ма ныббарæд... фæлæ, цы 'рцыди, уый æрцыди. Мах 
мæрдджын стæм æмæ абон нæ маеты фæндагыл куы 
ацæуæм, уæд уый нæдæр адæмы зæрдæмæ фæцæудзæн, 
нæдæр Хуыцауы. Уый хынцгæйæ уæхиуыл хæцын 
бафæразут». 
Дыккаг бон æгас комбæстыл айхъуыст, Гусаты Уасдже, 
дам, Тасойы хисты аст рæгъы рауагъта. Канд мыггаг нæ, 
фæлæ, дам, æгас Хидыхъусы дæр цæсты бафтыдта. Иутæ 
дзырдтой, Уасдже, дам, Тасомæ цæмæндæр хæрам уыди 
æмæ, дам, ын йæ хистæй хынджылæг фæкодта. Иннæтæ 
атауыс кодтой, Уасдже, дам, хисты фынгыл нозтджынæй 
æрбадт. Уæддæр ацы дам-думтæ адæмæн сæ фылдæры 
нæ уырныдтой, уымæн æмæ Уасдже ахæм лæг нæ уыди, 
зонгæ-зонын æнæуаг митæ йæ сæрмæ чи æрхæсса. 
Хъуыддаг куыд æмæ цæмæн афтæ рауад, уый абон дæр 
ничн зоны. 
Бонтæ цыдысты, дам-думтæ сбирæ сты, дыууæ 
мыггаджы ахастдзинæдтæ фыддæрæй-фыддæр кодтой. 
Уавæр, сæрдыгон бæгæныйау, æнхъызти. Хъæубæсты 
цæрджытæ, цыма зæххæнкъуыстмæ æнхъæлмæ ка- 
стысты, уыйау тас æмæ цымыдис уыди сæ цæстæнгасы. 
^4у~^* 286 паегГ^О 

Уалдзæджы куыстытæ сæ тæккæ тæмæны куы 
уыдысты, уæд иубон дыууæ мыггаджы лæппутæй 
цалдæр фембæлдысты, Стыр фæзы сын цы иумæйаг 
зæххы хай уыдис, уым. Ам Къарджиаты лæппутæй 
чидæр фæсалыл арт бандзæрста. Арт зæххыл судзгæ 
бахылд, Гусатæн ам фаронæй нырмæ цы хосы хуы амад 
уыди, уымæ. Хуы басыгъд, уæдæ цы уыдаид, фæлæ 
уыйадыл лæппутæн хыл бацайдагъ. Хорз æмæ дзы 
хæстæг хъæубæстæй чидæртæ куыстой æмæ уайтагъд 
се 'хсæн бацыдысты, баиргъæвтой сæ. 
Дыккаг бон хъæуы дзырддзæугæ лæгтæ дыууæ 
мыггаджы хистæрты ныхасмæ æрбахуыдтой, цæмæй 
уавæр банывыл кæной æмæ хъæубæсты сабырдзинад 
йæ гаччы сбада, 
Адæмæн сæ фылдæр лæуд уыдысты иу хъуыдыйыл: 
Уасдже гуымиры рæдыд фæкодта æмæ хъуамæ  
Къарджиаты мыггагæй хатыр ракура. Дыууæ мыггаджы та 
хъуамæ бахъахъхъæной, ныронг се 'хсæн цы хæлар- 
дзинад уыди, уый. 
Æппынфæстаг хъæуы хистæр Дзоккаты Саламджери 
загъта: «Мæнæ хорз адæм! Мах иууылдæр ацы хъæуы 
райгуырдыстæм, ам схъомыл стаем, цæрæнбоны нæ 
бадт, нæ хæрд иумæ уыди. Цæвиттон, иу хæдзары 
бинонты хуызæн стæм, уымæ гæсгæ нæ абоны ныхас 
дæр иу бинонты хъысмæтыл дзурæг у - æргом æмæ 
зæрдиаг. Ацы хъуыддаджы цы цъысым равзæрди, уым 
канд Гусатæ æмæ Къарджиатæ нæ бахаудтой, фæлæ 
ма æгас хъæубæстæ дæр, уымæн æмæ нæ цард, нæ 
хъысмæт иу сты. Махæн кæрæдзийы рис рис куынæуал 
уа, кæрæдзийы циныл цин куынæуал кæнæм, уæд цæй 
адæм стæм? Уæд нæм нæ фыдæлтæ мæрдты бæстæй 
куы слæбурдзысты. Ныхасы фарн домбай у, ныхасмæ 
уæларвон тых лæвæрд ис æмæ уый хъуамæ абон дыууæ 
мыггаджы 'хсæн хæрамдзинад фесафа æмæ хæлардзинад 
ныффидар кæна. 

Дыууæ мыггаджы комбæсты кад æмæ радимæ 
цæрынц, уæздандзинад хъуаг не сты, сæ зонд æмæ 
сæ хъаруйыл дызæрдыг ничи кæны, фыдæлтæй сын 
баззад æрхъуыды æмæ хиуылхæцынад. Уæдæ уæд абон, 
Гусатæ æмæ Къарджиатæ, уæ куырыхондзинад æмæ уæ 
уæззау зонд равдисут, æмæ уæ фидæны уæ кæстæртæ 
хъæстагæй ма баззайой. 
Цы 'рцыди, уый æрцыди. Зæххы цъарыл чи нæ 
рæдийы, иу ахæм лæг нæ райгуырдис. Иу рæдыд та не 
скæнæг Хуыцау дæр бары. Табу йæхицæн уæд. Уасдже та 
хъæубæсты æнæуаг лæгыл нымад никуы уыди. Фæлæ 
ацы хъуыддаджы аххосджын у æмæ йæ рæдыдыл 
хъуамæ басæтта. Рæдыд ныббарын та куырыхондзинад 
у. Мæнæ Уасдже йæхæдæг не 'хсæн и, фарн æм бадзурæд, 
æмæ, æвæццæгæн, исты зæгъдзæн? 
Къарджиатæ, сымахæй та æз хъæубæсты номæй, 
Хуыцауæй курæгау курын уæздандзинад - уæхиуыл 
хæцын бафæразут. Маеты фæндагыл ацæуæг æнæ- 
фыдбылыз никуы вæййы. Хуыцауы æваст хъуыддагæй 
уæхи бахизут! 
Дунескæнæг Стыр Хуыцау фыдбылызæй нæ бахиз. 
Табудæхицæн!» 
Исдугмæ ныхас æдзæмæй аззад, стæй Уасдже йæ 
бынатæй уæззау йæхи систа, цалдæр санчъехы фæзмæ 
ракодта, йæ уæлдзарм худ йæ сæрæй æриста æмæ 
загъта: «Тасо, рухсаг у дзæнæты бад! Æфсымæртау 
уыдыстæм кæрæдзийæн, фæлæ иу цъусдуг дæлимоны 
æвджид фæдæн, æмæ кæд барæй уыдтæн, уæд мын æй 
Хуыцау ма ныббарæд. 
Æз мæ рæдыдыл сæттын, фæлæ уæ Хуыцауæй 
бауырнæд, мæ миты æмбæхст хъуыды нæ уыд». 
Уыцы бон ныхасы адæм бирæ радзур-бадзуры фæстæ 
дыууæ мыггаджы хистæртæн сæ къухтæ кæрæдзимæ 
раттын кодтой. 
^г9^=» 288 бааеГЙ1^ 

Кæд дыууæ мыггаджы бафидыдтой, уæддæр уыцы 
изæр Уасдже æмæ йæ æртæ фырты сæ исбон гал- 
уæрдоны бавгæдтой æмæ Цъæритдоны былтыл уæ- 
лæмæ афардæг сты. Мыггагмæ фæиппæрд сты сæ 
райгуырæн хъæуæй æмæ сæ фыдæлты уæзæгæй. Хуры 
скастмæ Залгъæд мæскъмæ бахæццæ сты. Уасдже цæд 
æруромын кодта æмæ загъта: «Амæй фæстæмæ ам 
уыдзæн нæ цæрæнуат». 
Афæдзмæ Уасджейы фырттæ Залгъæд мæсчъы был 
сарæзтой агъуыст, хъомдон æмæ куырой. Цæвиттон, 
Цъæритдоны был сырæзт æвæджиау дабагъ. 
Ацы ран суанг XIX æнусы кæронмæ цардысты Гусаты 
Уасджейы фæдонтæ, фæлæ сæ æгас Куырттаты комы 
хонын райдыдтой Цъæриттатæ. Афтæ равзæрд, абон 
Ирыстоны бирæ хъæуты адæмимæ уарзонæй чи цæры, 
уыцы Цъæриттаты мыггаг. 
Таурæгъ 1965 азы 96-аздзыд Гусаты-Æхболæтты Чабæйы 
ныхасæй ныффыста Хæуытаты Къоста 
Афон æмæ йæ байзæддаг 
Раджы заманы, персайнаг хæсты фæстæ, Куырттаты 
комы, Дзывгъисы бын царди Хуыцауы уарзон æмæ 
дзырддзæугæ лæг Хъайыр. Уыдис ын фондз фырты: 
Абац, Елхъан, Сокол, Хæуыт, Хуыцъист æмæ иунæг 
чызг - Тырызæд. Хъайырæн бирæ уыдысты йæ хæлæрт- 
тæ дæр, Дайраны комы зæгъай, Дыгуры зæгъай, æмæ 
ма суанг стыр Кæсæджы дæр. Хъайыратæ кæд мæнæ- 
мæнæ хъæздыг цæрæг нæ уыдысты, уæддæр сæм 
фос бирæ уыди. Сæ фосы рæгъæуттæ æрвылаз 
зымæгиуатмæ скъæрдтой быдырмæ. Хъайырæн бы- 
-^4^5^ 289 гааБГ^О ■ 

1^о 
дыры уыди стыр зымæгон дарæн, балæвар ын æй код- 
та йæ кæсгон æрдхорд Урусхан Хаутиов. Хъайыр æмæ 
Урусханæн йæхи уæтæр уыдысты фæрсæй-фæрстæм 
УæллагХъæдгæроны (Ногхъæуы) Ногъайы уæлмæрдты 
æдде хуыскъададжы былыл. Абон дæр ма уæтæрты 
хæлддзæгтæ фенæн ис хуыскъададжы былыл. 
Зымæг Хъайыры фырттæ сæ рæстæг фылдæр æрвы- 
стой сæ зымæгон дарæнты, зылдысты фосмæ, цыхт 
ахстой, царв цагътой. 
Иу зымæгон бон уæтæрмæ 'рбафтыд, уазал æмæ 
стонгæй тынг чи сфæлмæцыд, ахæм фæндаггон лæппу. 
Лæппуйæн йæ фæлгонц уыди хъазуаты фæдисонау, йæ 
фæллад бæхыл нæ саргъ уыди, нæ рифтаг. Бæлццон 
удхосау куырдта уæтæры иу-дыууæ боны бонасадæн 
бакæныныбар.Хъайырыфырттæ,æгъдаумæгæсгæ,куыд 
æмбæлы, афтæ бæлццоны суазæг кодтой, йемæ базонгæ 
сты. Бæлццон куы федта фысымты хæларзæрдæдзинад, 
уæд сын æргом йæ хабæрттæ фæкодта. Куыд рабæрæг, 
афтæмæй лæппуйы хуыдтой Афон, Кучиты мыггагæй, 
тибыхъæуккап Цалдæр боны размæ дзæгъæл гæрахæй 
амардта йæ хъæуккаг æхсæз æфсымæры иунæг хойы. 
Чызджы æфсымæртæ йын хъуыддаг нæ ныххатыр 
кодтой æмæ йæ марынмæ агурын райдыдтой. Лæппу 
йæ уавæр куы бамбæрста, уæд, бецау йæ уд йæ армы 
дзыхъхъы быдырмæ рахаста. Фысымтæ сæ уазæгыл 
баууæндыдысты æмæ йын зæрдæ бавæрдтой, Хуыцауы 
уазæгау æй кæй хъахъхъæндзысты, уымæй. 
Лæппу цалдæр боны уæтæры куы ацарди, уæд æй 
фысымтæ сразы кодтой уым афæдз лæскъдзæрæн 
кæныныл. Лæппу тынг зæрдæрайæ йæ фысымтæн 
раарфæ кодта æмæ семæ цæргæйæ баззади. 
Афон йæхи равдыста уæздан, хæларзæрдæ æмæ 
куыстуарзон адæймагæй. Бинонтæ йæ бауарзтой 
^@Й^* 290 *ййе^§ь*> 

æмæ йын æвгъау ницы кодтой, уый дæр сын зæрдиаг- 
дзинадæй дзуапп лæвæрдта. Афоны хицæн уарзтæй 
бауарзта æфсымæрты иунæг хо Тырызæд, æмæ йæ уарзт 
иувæрсыг нæ разынд. Æниу цавæр лæппуйы зæрдæйы 
не ссыгътаид уарзондзинады арт диссаджы рæсугъд 
Тырызæды уæздандзинад. 
Рæстæг цыди. Афоныл цалдæр азы азгъордтой 
лæскъдзæрæгæй. Туджджын кæмæй уыди, уыдон æй 
зæрдигæй нал агуырдтой, йæхæдæг та æмбæрста, 
Хуыцауы раз стыр тæригъæдджын нæу уый, æмæ йæ 
æдасдзинадыл баууæндыди. Уæдмæ йæ лæсчъы хай 
æнæхъæн рæгъау баци. Йæхицæн Мызуры бын зæххы 
хай балхæдта æмæ дзы Хъайыратæ æмæ йæ бирæ 
хæлæртты æххуысæй цæрæнуат сарæзта. Адæймаг 
царды фæзилæнтæм хъæддых куы фæлæууы, уæд ын 
Хуыцау дæр баххуыс кæны. Æрмæстдæр ын Тырызæды 
уарзондзинад æнцой нæ лæвæрдта, фæлæ цы кæна, 
мадызæнæджы хуызæн ын цы лæппутæ уыдысты, 
уыдоны хомæ минæвæрттæ куыд барвита? Адæймаг 
адæмыл йæхи куы бæтта, уæд сæ фарнæй хайджын 
кæны. 
Фæлæ Афоны йæ дзывгъисаг лымæнтæ сразæнгард 
кодтой Хъайыратæм минæвæрттæ барвитынмæ æмæ 
нæ фæрæдыдысты. Минæвæрттæ дыккаг цыд куы 
бакодтой, уæд сын мыггаг разыйы дзуапп радта. Ныхас 
ирæдмæ куы 'рцыди, уæд æфсымæртæ загътой, Афон, 
дам,фондзазыдæргъы,ирæдæнцыхъуыди,уыйбафыста 
йæ куыстуарзондзинад æмæ йæ уæздандзинадæй. 
Уыйадыл Афон æмæ Тырызæдæн сæ бæллиц сæххæст - 
сæ цард баиу кодтой. 
Афон æмæ Тырызæд кæд хъæздыг цæрæг нæ 
уыдысты, уæддæр, цæрынæн цы хъуыди, уый сæ уды 
фæллойæ амал кодтой, адæмимæ хæларæй цардысты 

æмæ сæ уарзондзинадæй зæрдæрухс уыдысты. Зæнæг 
сын нæма уыди, фæлæ уымæ дæр æнхъæлмæ кастысты. 
О, бæргæ, хъысмæт алкæд зæрдæхæлар куы уаид, 
фæлæ нын цин цас дæтты, уыйас ныл хъиамæт дæр 
бафтауы. Фыдæлтæ-иу хуымæтæджы нæ загътой, лæг 
амондджын у æви æнамонд, уый йæ фæстаг бон сбæрæг 
вæййы. 
Цæвиттон, иурайсом Хъайыраты дуармæ æнæзонгæ 
барæг йæ бæхæй рахизырдæм рахызт æмæ зæронд 
Хъайырæн сæргуыбырæй сау хабар фехъусын кодта, уæ 
сиахс Афоны уын туджы хæсмæ амардæуыд, зæгъгæ. 
Зæронд лæг йæ сæр сагъæссаг тылд бакодта æмæ йæ 
цæстытæ донæй айдзаг сты. 
Æвæдза, диссаг куыд нæ у, незамантæй нырмæ 
нæ адæм Хуыцауы рæстад æнхъæлæй кæрæдзи куыд 
марынц, уый. Иу мард йæ фæстæ ласы дыккаджы, 
дыккаг - æртыккаджы æмæ афтæ дарддæр. Уыцы 
хъæддагдзинады азар æрцахста Афоны дæр. 
Кучитæ æмæ Хъайыратæ сæ мард бафснайдтой 
æмæ дыууæ мыггаджы уынаффæмæ гæсгæ Хъайыры 
фырттæ се 'нхъæлцау хойы кæугæ, дзыназгæ йæ фыды 
хæдзармæ аластой. 
Цалдæр боны фæстæ Тырызæд йæ бинонты зæрдæтæ 
чысыл барухс кодта - райгуырд ын фырыхъулы хуызæн 
дыууæ лæппуйы. Фаззæтты рахуыдтой Сахъ æмæ Фидар. 
Уæды заманы хæрæфырттæ бинонтыл нымад 
уыдысты, æмæ Тырызæды лæппутæ дæр сæ мады- 
рвадæлтæн уыдысты уарзон, мыггагæн дæр адджын 
уыдысты. 
Рæстæг цыди, азтæ згъордтой, лæппутæ сæ фыды 
хуызæн уæздан æмæ куыстуарзонæй рахъомыл сты. Сæ 
мадырвадæлты 'ххуысæй цæрæнуæттæ æмæ бинонтæ 
скодтой. Рацыд сын суинаг цæуæт. 
~^4?^* 292 ^^§^е~ 

Абон Сахъ æмæ Фидары байзæддаг кæд сæрыстырæй, 
сæ туг-се стæг цы мыггагæй рацыди, уый ном - 
Кучитæ (Кучиатæ) хæссынц, уæддæр барджынæй сæхи 
нымайынц Абациатимæ, Елхъанатимæ, Цоколатимæ, 
Хæуытатимæ æмæ Хуыцъистатимæ æфсымæрон мыг- 
гагыл. 
Хъæдгæройнаг 80-аздзыд Хæуытаты Агуыбе æмæ 
70-аздзыд Цоколаты Хадзысмелы ныхæстæй 
йæ 1969 азы ныффыста Хæуытаты Къоста 
Рагон хабар 
Уалдзыгон æхсæв Уæллагкомы. Къахыр мæй цавддур 
къæдзæхы сæрæй цымыдис каст кодта комбæстæм. 
Дымты фыййæуттæ уæтæр куыйты æвджид бакодтой, 
сæхæдæг æвæлмонæй фынтæ уыдтой. 
Куыддæр рæстæг фыццаг кæркуасæнтæй фæив- 
гъуыдта, афтæ æртæ куыдзы дæр æмхæппæй рæйын 
райдыдтой. Куыйты рæйдмæ хистæр фыййау зæронд 
Азæмæт æд хъримаг уæтæркъæсæй рацыд, куыйтæ 
йыл амбырд сты, фæлæ сæ рæйд нæ ныууагътой, 
уыимæ ма сæ хъуын арц сбадти. Азæмæтмæ диссаг 
фæкаст куыйты уагахаст, фæлæ дарæны алыварс 
æндæр зæрдæхсаинагæй куы ницы æруыдта, уæд 
фæстæмæ мидæмæ бацыд æмæ уырындыхъыл йæхи 
æруагъта. Цасдæр рæстæджы фæстæ куыйтæ канд 
рæйгæ нал кодтой, фæлæ ма ниуын дæр байдыдтой. 
Афтæ зæрдæхалæн ниуд кодтой, æмæ фыййæуттæ се 
'ппæт дæр къæсæй рацыдысты. Диссаг!.. Канд куыйты 
ниуд нæ хъуыст, фæлæ ма дарæнæй æрвнæрæгау хъуыст 
фосы æмбу Фыййæуттæ дарæнмæ куы бакастысты, уæд 
^^^^ 293 гаеГ^О 

фæуыргъуыйау сты - фос афтæ сдзолгъо-молгъо сты, 
æмæ кæрæдзи сæрты гæппытæ кодтой. Мадæл фыстæ 
æрратау дарæнæй æддæмæ сæ быцъынæг тыдтой, 
æмбонд æмæ дуар сыкъатæй æмгуыпп кодтой. Фысвос 
æмæ куыйты уагахаст фыййæутты дисы 'фтыдта, æмæ 
куыд нæ - ныронг ахæм хъуыддаг никуы федтой. Уæдæ 
дарæны иставæр сырд уаид, æмæ уæд куыйтæ хибарæй 
лæууиккой æмæ афтæмæй ниуиккой! 
Исдугмæ уæтæр æнахуыр диссаджы рухсы разынд, 
фос æмæ куыйтæ уыцы рухсæй фегуыппæг сты. Стæй 
фосы 'хсæнæй каудуармæ, ныронг кæй никуыма 
фендæуыд,ахæмæнахъинонегъауфысæнгæсцæурацыд. 
Цъусдуг алæууыд, фыййæуттыл йæ цæст ахаста, стæй 
йæ сыкъатæй каудуар ахæм тыхджын цæф ныккодта, 
æмæ дуар дæр, цæу йæхæдæг дæр фыййæутты сæрты 
алиуырдтой. Фысты та цыма исчи уисойæ марзта, уыйау 
æддæмæ ивылдысты æмæ цæуы фæстæ ныййарц сты. 
Фыййæуттæ джихæй лæууыдысты, стæй райхъуыст 
зæронд Азæмæты кувын: «Табу дын, не сфæлдисæг 
Стыр Хуыцау!» Уыйадыл фыййæуттæ сæхимæ æрцы- 
дысты æмæ сын уæд Азæмæт загъта: «Рæвдз, сæ фæдыл 
уайæм!» 
Фæстаг кæркуасæнтæм фыййæуттæ фосы рæгъау 
баййæфтой Митрагъы бынмæ, фæлæ уыцы æнахуыр 
цæу семæ нал уыд. Хурыскастмæ рæгъау фæстæмæ 
уæтæрмæ æрбаскъæрдтой, æмæ царциаты диссæгтæ 
та ам æрæййæфтой - уæтæр цы уæрæх къуылдымыл 
лæууыд, уый æд уæтæр æгæрон арф хуыфийауы зæххы 
бынмæ аныгъуылд. Уыцы сæрсæфæны былыл ма 
уæтæрæй баззад æрмæст каудуар. 
Уыцы æмбисонды хабар уайтагъд æгас комбæстыл 
айхъуысти, æмæ дзыллæ стырæй-чысылæй агуылф 
кодтой уыцы сæрсæфæн къуырфы былмæ. Адæм хабар 
-О'^ГЭй» 294 аааег^о 

бæлвырд куы бамбæрстой, уæд иуæн дæр гуырысхойаг 
нал уыди, уыцы 'хсæв Дымты уæтæрмæ цæуы сурæты 
фарнхæссæг фосы Фæлвæра кæй фæзынди, фос дæр 
æмæ фыййæуттæ дæр уый руаджы сæрæгас, æнæ- 
фыдбылызæй кæй баззадысты, уый. 
Уæдæй фæстæмæ, зæгъы, уыцы бон комбæсты 
адæм æрвылаз стыр уæлибонæй кæнынц Фæлвæрайы 
- Фыры (Цæуы] бæрæгбон. Уыцы диссаджы цау кæм 
æрцыдис, уый та абон Уæллагкомы цæрджытæ хонынц 
Уæтæруаты къуырф. 
Уæллагкомы хъуыстгонд цуанон 
Байсонгъуырты Мысабийы ныхæстæй 
йæ 1999 азы ныффыста Хæуытаты Къоста 
Æхболæттæ 
Окрохъанайы хъæубæстæ æрхуымæй бадтысты сæ 
разагъды лæппутæй иуы хисты. Хистæриуæг дзы кодта 
Гуыдиаты хистæр Симон, уырдыг лæууыди Симоны 
фыртыфырт-æвзонгÆхбол.Хистæртæмардырухсаджы 
рæгъ куыд рауагътой, афтæ мæрдджынты кæртмæ 
бæхтыл сиргæ бацыдысты дыууæ гæрзифтонг чапары 
- гуырдзиаг æлдары хъалонисджытæ. Барджытæ бадты 
хистæрты раз æрлæууыдысты, æмæ хистæр чапар 
Симонмæ уæлбæхæй дзуры: 
- Æлдарæн хъалон куы нæма бафыстат, уæд уæ 
къæбылатæн хистытæ цæмæн кæнут? 
Чапары ныхæстæ хæрнæджы бадджыты æрв- 
дзæфау фæкодтой. Кæрты хибарæй цы кæстæртæ 
лæууыдысты, уыдон æмдзыхæй схор-хор кодтой æмæ 
хъазуатæввонгæй хистæрты раз балæууыдысты. 
Чапартæ лæппуты куы ауыдтой, уæд сæ берданкæтæм 
^»^С^* 295 

фæлæбурдтой æмæ сæ бадты адæммæ ныццарæзтой, 
ома, æнцад куынæ уат, уæд уæ маргæ дæр акæндзыстæм, 
зæгъгæ. 
Зæронд Симон хорз зыдта чапарты ахает, æмбæрста, 
туг ныккалыныл дæр кæй нæ бацауæрстаиккой, уый, 
æмæ тарст, кæстæртæ исты куы срæдийой кæнæ сæхи 
куынæ бауромой, уымæй. 
- Лæппутæ, уæхиуыл хæцын бафæразут, тыхы 
фæндагыл ацæуын уавæр нæ домы, - бардзырд дæттæгау 
загъта Симон. Стæй йе 'ргом хистæр чапармæ разылдта 
æмæ йын афтæ зæгъы: 
- Æлдарæн цы 'мбæлди, уый йын бафыстам, кæд 
ма нæ уæлæмхасæн исты домы, уæд æрбацæуæд æмæ 
баныхас кæндзыстæм. 
- Ома дæ хуызæн смаггæнаг хохаг сæгъмæ æлдар 
йæхæдæг æрбацæуа?! У-у, сауи хъори! - фæтъæлланг 
ласта чапар æмæ зæронд лæджы цæсгом ехсы хъæдæй 
ныххафт код та. 
Уыцы уысмы уырдыглæууæг Æхбол цæсты- 
фæныкъуылдмæ чапары саргъæй æрæппæрста, бер- 
данкæ йын йæ къухтæй стыдта æмæ йын æй дуртыл 
лыстæг згъæлæнтæ акодта. Уæдмæ чапар йæ туркаг 
къæдзгом сласта æмæ дзы а ныр лæппуйы барæхойон, 
зæгъгæ, йæхи размæ куыд баппæрста, афтæ Æхболы 
тымбылкъух, бæлдойы цæфау, йæ рахиз хъусыл 
сæмбæлд. Чапар ма йæ бур дæндæгты зыхъхъыртæй 
иунæг дзырд «дзагъли», зæгъгæ, сфæрæзта æмæ уыйа- 
дыл йæ бухъцардæй ахицæн. Дыккаг чапар цы фæци, 
уый уынгæ дæр ничиуал акодта, æрмæст ма уынгæй йæ 
тъыбар-тъыбур æрбайхъуыст. 
Уыцы изæр хъæубæсты лæппутæ Æхболы, фæндагмæ 
цы хъуыди, уымæй барæвдз кодтой, æмæ куыддæр 
æрталынг, афтæ йæ цæгатырдæм рафæндараст кодтой. 
Дыккаг бон æлдары чапартæ æмæ фæедзæуинтæ 
-^4^^* 296 ейЕГ^о 

æдæппæт дæс æмæ дыууиссæдзæй хъæу бацахстой 
æмæ цæрджытæм бартхъирæн кодтой, лæппуйы куынæ 
раттат, уæд, дам, уын уæ хæдзæрттæ æхсидæвтæ фестын 
кæндзыстæм. Хъæуы цæрджытæ сын загътой, лæппу 
абырæг алыгъд, зæгъгæ, фæлæ уыдон цæрджытыл нæ 
баууæндыдысты, хъæуыл æрджигул кодтой æмæ куы 
ницы ссардтой, уæд сæ бауырныдта, лæппу хъæуы нæй, 
уый. 
Бирæ ма фæтæрхæттæ кодтой чапартæ, фæсдзæуин- 
тæ æмæ, Æхбол кæй амардта, уыцы чапары хæстæджы- 
тæ, стæй мæйы æмгъуыдмæ зекъуцийы æрбадтысты. 
Мæймæ хъæуы исбон афтæ скуынæг кодтой, æмæ, 
адæм сæхæдæг цы бахордтаиккой, уый сæм нал уыдис. 
Зекъуци куы сметой, уæд Æхболы фыдæн йæ хæдзар 
басыгътой, хъæубæсты стурвос семæ атардтой æмæ 
ацыдысты. 
Æхбол æртæ бонмæ æфцæгыл Куырттаты коммæ 
æрхызт, стæй Цъæритдоны былтыл Хидыхъусмæ 
æрбацыд. Ам фембæлди Гусаты Цорыхъойы фырттыл 
æмæ сын æргом йæ хабæрттæ фæкодта. Лæппутæ йæ, 
куыд æмбæлы, афтæ сæхимæ бахуыдтой æмæ йæ суазæг 
кодтой. Æхболы уагахаст фысымты хистæрты зæрдæмæ 
фæцыд, æмæ йын загътой, ам баззай, мах цæмæй 
цæрæм, уымæй ды дæр цæрдзынæ, зæгъгæ. Æхбол 
фысымты фæндоныл зæрдæрайгæйæ сразы, уæдæ цы 
кодтаид. Афтæ лæппу бацард Цорыхъойы хæдзары. 
Цыди фыййау, хос карста, суг ласта. Алы хъуыддаг 
дæр кодта зæрдиагæй æмæ бæлвырд. Цæвиттон, 
Цорыхъойæн йæхи хъæбулы хуызæн сси, йæ фырттимæ 
та сын иу хæдон дæр уæрæх уыди. Цыбыр рæстæгмæ 
йæ хъæубæстæ дæр бауарзтой. Йæ зард æмæ йæ кафтыл 
та æгас комбæстæ сæ цæст æрæвæрдтой. Хидыхъусы 
лæппуйы æвзонг зæрдæйы ссыгъд фыццаг уарзты 
~-^4»г^» 297 г^?д)уэ 

цæхæр дæр. Æгæрон уарзтæй бауарзта хъæуы хуыздæр 
фæндырдзæгъдæг æмæ комбæсты фидауц Торчынты 
Дзыгыханы. Чызг йæхæдæг, кæд никуы ницы срæдыди 
йæ уарзты хъынцъымтæй, уæддæр йæ рæсугъд цæ- 
стыты Æхболы уарзты цæхæртæ ирдæй зындысты. 
Рæстæг цыди, бонтæ ивгъуыдтой. Æртæ азмæ Æхбол, 
Цорыхъойы фырттæ æмæ йæ бирæ хæлæртты руаджы, 
Гусаты фарсмæ сарæзта чысыл хæдзар, самал кодта 
зæххы гæбаз æмæ балхæдта байраг. Фæлæ уæддæр 
йæ хъуыдытæ иугæндзонæй уыдысты йæ райгуырæн 
уæзæг æмæ йæ уарзон бинонтыл. 
Уæдмæ Гуыдиатæм фæсхохмæ байхъуыстысты 
Æхболы хабæрттæ, æмæ мыггаджы хистæртæ Хиды- 
хъусмæ рарвыстой лæппуйæн йæ дыууæ æфсымæры, 
ацæут æмæ, дам, ын зæгъут, йæ туджы хæс ын бафыстам, 
æмæ нæхимæ рацæуæд. 
Лæппутæ иурайсом Хидыхъусмæ æрбахæццæ сты, 
се 'фсымæрыл æхсызгонæй сæмбæлдысты æмæ йын 
хистæрты фæдзæхст бамбарын кодтой. Уыйфæстæ ма 
цалдæр боны хъæубæсты уазæгуаты абадтысты, стæй 
æртæйæ дæр сæ фæндаг Окрохъанамæ адардтой. 
Æхболы ацыды фæстæ Дзыгыханы курджытæ 
бабирæ сты, фæлæ чызг йе 'ргом никæмæ аздæхта, Адæм 
дис кодтой, Дзыгыхан амæй-ай хуыздæр лæппутæй 
иуæн ком куыннæ радта, зæгъгæ. Чызджы кадмæ 
хæлæггæнджытæ та уадзырæтты хъус-хъус кодтой, йæ 
фыдмæ, дам, фергом, ме 'вæндонæй, дам, мæ искæмæн 
куы раттат, уæд Фыййаджыдоны мæхи баппардзынæн. 
Искæй кадмæ хæлæггæнджытæ Иры номджын 
адæймæгтæй кæд æмæ кæуыл нæ кодтой дам-думтæ. 
Æхболы ацыдыл бирæ рæстæг нæма рацыди, афтæ 
йæ дыууæ фыдыфсымæримæ фæстæмæ Хидыхъусмæ 
æрыздæхт. Адæм дис кодтой, цымæ, дам, уыцы уæздан 

æмæ æмбаргæ лæппуйы дыккаг хатт фыдæлты зæх- 
хæй дард фæсхохмæ рацæуыныл цавæр тых сразæнгард 
кодта;фæлæдыккагбонÆхболыминæвæрттæТорчынты 
дуар куы бахостой, уæд бамбæрстой, уырдыгæй ардæм 
йæ уарзондзинады базыртыл кæй æртахти, уый. 
Цалдæр боны фæстæ Гуыдиаты æмæ Торчынты 
фидауæг минæвæрттæ æртæ кæрдзынæй Хуыцауы 
раз бафидар кодтой сæ хæстæгдзинад. Торчынтæ уый 
размæ сæ чызгæн егъау ирæд бацагуырдтой, фæлæ 
сæ хъуыддаджы хæрзгæнджытæ - Гусатæ сразы  
кодтой араббаг дугъон æмæ ма уæлæмхасæн зынаргъ 
зæринфыст хъамайыл. Араббаг дæр æмæ хъама дæр 
семæ Окрохъанайæ æрбаластой Æхболæн йæ фыды- 
фсымæртæ ирæды хыгъдмæ. 
Рæстæг цыди, бонтæ ивгъуыдтой. Дзыгыхан куырд- 
уаты бирæ нæ абадти. Æхбол цæрынхъом куы фæци, 
уæд æй æрхаста. Йæ зæрдæйы хъарм æмæ йе 'взонг 
уды фæллойæ цы агъуыст сарæзта, уырдæм фарн æмæ 
уарзты хъарм бацыдис. 
Дзыгыхан æмæ Æхбол Куырттаты комбæсты 
уæзданæй бирæ азты фæцардысты. Рантыст сын хорз 
цот, æмæ сæ комбæстæ хонын райдыдтой Æхболатæ, 
фæстæдæр та Æхболæттæ. Афтæ равзæрди Æхболæтты 
уæздан мыггаг. Уæдæй нырмæ Æхбол æмæ Дзыгыханы 
фæдонтæ бæрзонд хæссынц сæ фыдæлты фарн 
Ирыстоны кадæн. 
Дзæуджыхъæуккаг 90-аздзыд 
Кокайты Батырбеджы ныхæстæй 
йæ 1999 азы ныффыста Хæуытаты Къоста 

Дзамболаты кадæг 
Мæ уацы бынмæ мыхуыргонд цы æмдзæвгæ цæуы, 
уымæн ацы сæргонд мæхæдæг радтон. Уæвгæ та бæрæг 
нæу кадæг, хъарæг æви таурæгъ у уый. Йæ мидисмæ 
гæсгæ дызæрдыггаг нæу нæ фыдæлты рагон хæстон- 
историон цаутæй иуыл кæй дзуры, уый. Бæлвырддæр 
зæгъгæйæ та æвдисы, нæ фыдæлтæ сæ райгуырæн 
бæстæйы сæрвæлтау мæлæтдзаг тохы сæхиуыл куыд 
нæ ауæрстой, сæ фæстаг тыхтæ йæ ныхмæ куыд æп- 
пæрстой, уый. Æвæццæгæн, сылгоймæгтæ æнæ цæугæ 
нæ уыдысты знаджы ныхмæ. 
Æмдзæвгæ фыццаг хатт фехъуыстон 1945 азы мæ 
89-аздзыд фыдыхо Хæуытаты Бабæхъызæй. Знон цыма 
уыди, афтæ мæ цæстытыл уайы, Бабæхъыз, артистау 
къухæй амонгæйæ, мæстыхуызæй æмдзæвгæ зарæгау 
куыд дзырдта, уый. 
Æмдзæвгæйæн йæ ацы вариант та фыст æрцыдис 
1958 азы хидыхъусаг 90-аздзыд Гусаты-Æхболæтты 
Чабæйы ныхæстæм гæсгæ. Чабæ куыд дзырдта, 
афтæмæй æмдзæвгæ сахуыр кодта йе 'взонджы 
бонты, уæд дам-иу æй фæсивæдæй бирæтæ ерысæй 
(æнæкъуыхцгæйæ)дзырдтой.Хъисынфæндыримæдæр, 
дам, æй зарыдысты. Æвæццæгæн, Чабæ æмдзæвгæйы 
ныхæстæ се 'ппæт йæ зæрдыл нал дардта, уымæ гæсгæ 
йын бæлвырд райдиан æмæ кæрон бæрæг нæй, иуæй-иу 
ныхæстæн сæ мидис бæлвырд бæрæг нæу («сау быдыр», 
«уæлдыгон», «къахты къохтæ», «Ардым æмæ Бурдым», 
«Дзамбатыр», «Дзамбицъолат», «Æрдзы нарæг», «Цъайы 
цъупп», «Ахъхъы-Сахъхъы», «Тъамы-тъыма», «Уæлла» 
æмæ æндæртæ). Дзамбицъолат-Дзамболат йæхæдæг 
чи уыд æмæ цы уыд, уый дæр бæлвырд нæу фæлæ, чи 
зоны, æмæ хæстон разамонæг уыди. 
~4^@^й^ 300 •йй^§ь^- 

Йæпæ-йæпæ, чызджытæ! 
Даргъ фæндæгтыл - дæлæмæ! 
Уæ саулохтыл бабадут, 
Сау быдырмæ адарут! 
Тугæй туг æхсадæуы - 
Мах хуыздæр хорз нал хъæуы. 
Уым уæлдыгон, дыгурон, 
Дон сæ тугæй - сырх хъулон. 
Дзамбицъолат - Дзамболат, 
Цъæлтæ-цъула - нæ болат. 
Йæпæ-йæпæ, чызджытæ! 
Сау фæндæгтыл - дæлæмæ! 
Фурды фæтæн фæнарæг, 
Фурды был у уæ марæп 
Къахты къохтæ - къуыбыртæ, 
Тыртæ-тыртæ - тыгуыртæ. 
Саппы сæрмæ - уæ фæндæгтæ, 
Сахъгуырд лæгтæ - æрдæгмæрдтæ. 
Уый сæ сæрты куы фæчиуы, 
Ардым æмæ Бурдым чи у. 
Йæпæ-йæпæ, чызджытæ! 
Сау фæндæгтыл - дæлæмæ! 
Ханы цæргæс хъуахъ кæны, 
Терчы былтыл сахъ кæны. 
Сахъ лæг дзы гуылмыз кæны, 
Дзамбатыр дзы уырдыг кæны. 
Ардым-Бурдым - цæгæр даст, 
Ардым-Бурдым - цæгæппæрст, 
Тохы æхсар уæнгæлвæст. 
Æрдзы нарæг кæлæхы, 
Уым нæ хуыздæр - бæллæхы. 
Хъулгъа-мулгъа - цæдисон, 
^4?^* зо1 >1дег?>о ■ 

Уæ, цы фæдæ, фæдисон?! 
Йæпæ-йæпæ, чызджытæ! 
Сау фæндæгтыл дæлæмæ! 
Тыгъды тыфыл - тырты бын, 
Уым уæ хуыздæр - бынты бын. 
Додой-додой - цæхæрцæстыл! 
Уæ чызджытæ лæгты бæсты. 
Саппы сæрмæ - сынты дзугтæ, 
Саппы хæрдыл - тырты тугтæ... 
Сынтытæ сыл уасдзысты, 
Бирæгътæ сыл кафдзысты. 
Додой-додой, мæ хуртæ! 
Йæпæ-йæпæ, чызджытæ! 
Сау фæндæгтыл - дæлæмæ! 
Немæ нал и фæдисон?! 
Хъулгъа-мулгъа - цæдисон! 
Цæдисæмбал - зынæвзарæн, 
Тохы тыфыл - лæгæвзарæн. 
Уæ, уæлдыгон, дыгурон, 
Уæ, кæмæ сæ фæдзурон! 
Чи уæ фæуа нæ цурон! 
Дзамбицъолат - бæстыл хает. 
Болатгуырдæй - уæнгтæ бает. 
Йæпæ-йæпæ, чызджытæ! 
Сау фæндæгтыл - дæлæмæ! 
Цъаппы цъуппыл - цъæх цатыртæ, 
Ахъхъы-сахъхъы - Дзамбатыртæ. - 
Дзамбатыртæ - хъæбатыртæ. 
Тъамы-тъыма - сæдæ мин, 
Ахъхъы-сахъхъы - уæлæсин. 
Хъаны цæргæс хъуахъ кæны, 
Терчы былтыл сахъ кæны, 
^^^ 302 *^?§*ч=. 

О, дæуæн та, Дзамболат - 
Цъæлтæ-цъула - дæ болат. 
Йæпæ-йæпæ, чызджытæ! 
Сау фæндæгтыл - дæлæмæ! 
Мæ цæстытæй куы уынин, 
Уæд уæ разæй фæцæуин. 
Ардым-Бурдым ныллæмæгътæ, 
Фесафут сын сæ бæлæгътæ! 
Саутар къозо сæ хæринаг, 
Сырх талæу у мæрдтæм сидаг. 
Æмбæхсæн уын - хъæддаг рæттæ, 
Уæ хъахъхъæнæг - æргъонæгтæ. 
Йæпæ-йæпæ, чызджытæ! 
Сау фæндæгтыл - дæлæмæ! 
Сахы сахар - цæхæры, 
Хурхор мæйы фæхæры! 
Амонд бирæ нæ цæры... 
Зæхх ныддард и дымгæмæ, 
Дзыллæ бацыд ингæнмæ. 
Уæлæ Уæлла - зæдæмбал! 
Цы дын кодта нæ хæдзар?! 
Кæм фесæфтæ, мæ хæлар?! 
Йæпæ-йæпæ, чызджытæ! 
Сау фæндæгтыл - дæлæмæ! 
Тохы тыфыл - нарæджы, 
Н' ардта цæвæг марæджы, 
Фистæджы 'мæ барæджы. 
Ирон æхсар уæндагæй, 
Карды цъыккæй, дæндагæй. 
Тохы зæд нæм нæ фергом - 
Арвы дуар нæм нæ фегом. 
Йæпæ-йæпæ, чызджытæ! 
303 г^йЕ^^о- 

Сау фæндæгтыл дæлæмæ! 
Нæ хъул уым сах нæ абадти, 
Мад йæ бæхыл бабадти, 
Сидзæр кæрты баззайдзæн, 
Йæ цæстысыг атайдзæн, 
Уæлæ цæргæс хъуахъ кæны, 
Терчы былыл сахъ кæны, 
Сахъ лæг дзы гуылмыз кæны, 
Дзамбатыр дзы уырдыг кæны. 
Йæпæ-йæпæ, чызджытæ! 
Сау фæндæгтыл - дæлæмæ! 
Сахары бын - тырынтæ, 
Сæ сæрмæ та - сынтытæ. 
Хурхор мæйы бахордта, 
Тугуадзæн ныл бакодта. 
Терчы былтыл - цъæх цатыртæ. 
Терчы доны хъæбатыртæ. 
Дзамбицъолат - Дзамболат, 
Цъæлтæ-цъула - дæ болат! 
Йæпæ-йæпæ, чызджытæ! 
Сау фæндæгтыл - дæлæмæ! 
Мæ цæстытæй куы уынин, 
Уæд уæ разæй фæцæуин. 
Ардым-Бурдын ныллæмæгътæ, 
Фесафут сын сæ бæлæгътæ! 
Саутар къозо - сæ хæринаг, 
Сырх талæу у мæрдтæм сидаг. 
Æмбæхсæн уын - хъæддаг рæттæ, 
Уæ хъахъхъæнæг - æргъонæгтæ. 
Йæпæ-йæпæ, чызджытæ! 
Сау фæндæгтыл - дæлæмæ! 

Муснæмджыты зарæг 
Надамонæг: 
Йæуæ-йæуæ, лæппутæ, кæрæдзийыл æрхæцут! 
Рахиз къæхтæй æрнæмут, галиу къæхтæй æрнæмут! 
Базард: 
Тъæпп-тъæпп, кæройнаг, 
Тъæпп-тъæпп, рæбинаг. 
Ифтындзæгыл - æфсæйнаг, 
Мусы над у куырисваг. 
Надамонæг: 
Йæуæ-йæуæ, чызджытæ, хиды уымæл тæрныхæй, 
Нæмгæ-заргæ æмдзыхæй, æмбæрцæгæй, æмдыхæй! 
Базард: 
Тъæпп-тъæпп, кæройнаг, 
Тъæпп-тъæпп, рæбинаг. 
Гуассæйы рон - чъылбыздаг, 
Мусы нал у тъыфылваг. 
Надамонæг: 
Йæуæ-йæуæ, лæппутæ, мусы кæрон - къулæгæй! 
Хоры æрзад - кусæгæй, хоры бæркад - кувæгæй! 
Базард: 
Тъæпп-тъæпп, кæройнаг, 
Тъæпп-тъæпп, рæбинаг. 
Мусы над у уыгæсваг, 
Муснæмæгæн - хæдойнаг. 
Надамонæг: 
Йæуæ-йæуæ, чызджытæ, дæли-уæли æрхæцут! 
Рахиз къæхтæй æрнæмут, галиу къæхтæй æрнæмут! 
-^4у9^* 305 гайЕГЭчэ - 

Базард: 
Тъæпп-тъæпп, кæройнаг, 
Тъæпп-тъæпп, рæбинаг. 
Гæдойы кæрц - æнæмпъызт, 
Мусы рæбын - æрдæггуыст. 
Надамонæг: 
Йæуæ-йæуæ, лæппутæ, мусы лæгъз у сирæгæй! 
Ифтындзæг у миххъæдæй, зиу нæ вæййы зивæгæй! 
Базард: 
Тъæпп-тъæпп, кæройнаг, 
Тъæпп-тъæпп, рæбинаг. 
Мусы къуыбыр - нæмынхъуаг, 
Мусы над у мæкъуылваг. 
Хæуытаты Бабæхъызы ныхæстæй йæ 1958 азы 
ныффыста Хæуытаты Къоста 
«Сой, фиу»-ы зарæг цыппурсы 
арты алыварс 
Сойамонæг: 
Чызджытæ 'мае лæппутæ, кæрæдзиуыл æрхæцут! 
Базард: 
Сой, фиу! Сой, фиу! Сой, фиу! 
Сойамонæг: 
Рахизырдæм фæсирæм, арты фæрсты æрзилæм! 
Базард: 
Сой, фиу! Сой, фиу! Сой, фиу! 
Сойамонæг: 
Арт къæр-къæрæй ыссудза, сау фыдгулты фæсура. 

-<&щ 
ё^> 
Базард: 
Сой, фиу! Сой, фиу! Сой, фиу! 
Сойамонæг: 
Хуыцауæй та цы курут, Уациллайæ цы курут? 
Базард: 
Сой, фиу! Сой, фиу! Сой, фиу! 
Сойамонæг: 
Фæлвæрайæ цы курут, Тутырæй та цы курут? 
Базард: 
Сой, фиу! Сой, фиу! Сой, фиу! 
Сойамонæг: 
Ацы арты къæр-къæрæй цы басудздзæн цæхæрæй? 
Базард: 
Сугтæ 'мæ къæцæлтæ, 
Хинтæ 'мæ кæлæнтæ! 
Сойамонæг: 
Зин фæтарсти фæздæгæй, асурæм æй æмдзæгъдæй! 
Æмдзæгъд 
Хæуытаты Бабæхъызы ныхæстæй йæ 1952 азы 
ныффыста Хæуытаты Къоста1952 азы 
Сойгæнджыты зарæг кæхцгæнæнты 
Сойамонæг: 
Уæлæсыхмæ дæлæсыхæй - сой, 
Алы аз дæр æнæсцухæй - сой! 
Базард: 
Сой цæуы, сой, сой уæм цæуы, сой! 
-&>4§^* 307 гй^Г$>0 

Сойамонæг: 
Уæлæ Къорайы æрвы сыфтæ, 
Уе 'хсæв хорз уа, нæ фысымтæ! 
Базард: 
Сой цæуы, сой, сой уæм цæуы, сой! 
Сойамонæг: 
Хæххон тырты - цæгъдинаг, 
Уæ ног тырын - цæринаг! 
Базард: 
Сой цæуы, сой, сой уæм цæуы, сой! 
Сойамонæг: 
Уæ фырытыл - джыджытæ, 
Немæ фæндыр, чызджытæ! 
Базард: 
Сой цæуы, сой, сой уæм цæуы, сой! 
Сойамонæг: 
Сопырыхъойы сабæлут, 
Уæ дуæрттæ нын бакæнут! 
Базард: 
Сой цæуы, сой, сой уæм цæуы, сой! 
Сойамонæг: 
Холысты сæрмæ - цъититæ, 
Гогыз æмæ нын чъиритæ! 
Базард: 
Сой цæуы, сой, сой уæм цæуы, сой! 
Сойамонæг: 
Дудахъ сиргæ нæ кæны, 
Арахъхъ æмæ нын бæгæны! 
-О^Зйа» 308 Еаде?®4> 

Базард: 
Сой цæуы, сой, сой уæм цæуы, сой! 
Сойамонæг: 
Неси байрæзт таджы был, 
Се 'фсин бамбæхст базы бын! 
Базард: 
Сой цæуы, сой, сой уæм цæуы, сой! 
Сойамонæг: 
Зилгæ дымгæ - чъылдым футт, 
Æнхъæлдæн æмæ чъынды стут! 
Базард: 
Сой цæуы, сой, сой уæм цæуы, сой! 
Сойамонæг: 
Карцайы хъæды - къæдз фæдæгъд, 
Райдайæм уæдæ къæрццæмдзæгъд! 
Алардыйы зарæг 
(вариант) 
Табу, табу дын, рухс Аларды! 
Хуссары мæнæу - дæ кæрдинаг. 
Табу, табу дын, рухс Аларды! 
Цæгатаг хортæ - дæ хуымилаг. 
Табу, табу дын, рухс Аларды! 
Бур хуымæллæг дын - фæрв талайæ. 
Табу, табу дын, рухс Аларды! 
Урс уæрыкк та дын - Фæлвæрайæ. 
Табу, табу дын, рухс Аларды! 
Мысыраг æвзист - дæ мысайнаг. 
^§9^*309 
§^ 

Табу, табу дын, рухс Аларды! 
Йæ сыгъдæг бæмбæг - бердзенаг. 
Табу табу дын, рухс Аларды! 
Сыгъзæрин систæ - дæ базыртæн. 
Табу табу дын, рухс Аларды! 
Нæ сабитæн нын ныххатыр кæн. 
Табу, табу дын, рухс Аларды! 
Табу, табу дын, рухс Аларды! 
Ой! - Ой! - Ой! 
Гусаты-Æхболæтты Чабæйы 
ныхæстæй йæ 1956 азы Дзæуджыхъæуы 
ныффыста Хæуытаты Къоста 
Хæдзаронтæ 
Ногбоны арфæйы зарæг 
Хæдзаронтæ-хæдзаронтæ, 
Æрхæццæ сты нæуæг бонтæ! 
Ног азы фарн - уæ кæрты, 
Зæд атæхæд уæ сæрты! 
Баранцовмæ - уæ фæндæгтæ, 
Уæ уæрдæтты - сырх мæнæутæ! 
Хæдзары 'фсин, дæумæ дзурæм, 
Маймулийæн æгъдау курæм! 
Нæ маймули у низджынтæ. 
Йæ низы хос - хæбизджынтæ. 
Нæ маймули фæмæлы - 
Рахæссут ын бæгæны! 
80-аздзыд Хæуытаты Бабæхъызы 
ныхæстæй йæ 1952 азы ныффыста 
Хæуытаты Къоста 
•^=§^^310»а^^о 

АРФÆИАГ ФÆД ЦАРДЫ 
Ахæм лæгтæн сæ ном арфæйаг у 
Ирыстоны зæххыл равзæрд æмæ схъомыл бирæ 
куырыхон лæгтæ, стыр кад чи кæны йæ райгуырæн 
бæстæйæн. Уыдонæй иу у хъæдгæройнаг лæппу 
Хæуытаты Агуыбейы фырт Къоста. Поэт æмæ æфсæддон 
лæгæн йæ хъысмæт афтæ рауад, æмæ бирæ азты 
Ирыстонæй дард цард. Дисы æфтауы, æртын æхсæз 
азы дæргъы йæ райгуырæн зæххæй иппæрд уæвгæйæ, 
æцæгæлон адæмы 'хсæн Къоста йæ ирон ныхасы фарн 
æмæ йæ ирон удыхъæд кæй бахъахъхъæдта. 
Хуымæтæджы нæ фæзæгъынц, фыды фарн мæрдтæм 
нæ цæуы, зæгъгæ. Къостайæн йæ фыд Агуыбе уыдис 
зындгонд зарæггæнæг. Хъæубæстæ йæ мæнгæн нæ 
рахуыдтой «Хъæдгæроны Хъуыбады». Æмхуызон рæ- 
сугъд зарыди куыд ирон, афтæ уырыссаг зарджытæ дæр. 
Æмбисонды куырыхон сылгоймаг уыдис Къостайæн 
йæ фыдыхо Бабæхъыз дæр. Уый уыдис уалдзыгон 
дидинæгау рæсугъд, фæлæ хæрзæрыгонæй цæстæй нал 
уыдта. Хуыцауæй лæвæрд ын уыд фæндырдзæгъдæджы 
стыр курдиат. Бирæ зыдта æмдзæвгæтæ æмæ зарджытæ 
æмæ-иу сæ фæндыримæ чысыл Къостайæн зарыди. 
Йæ æртыккаг фæндагамонæг та уыдис уæды ирон 
æвзаг æмæ литературæйы ахуыргæнæг Куындыхаты 
Саукуыдз. 
- Æмдзæвгæтæ-иу куы каст, уæд-иу ме уæнгтæ 
базыр-зыр кодтой, - арæх æрымысы Къоста. 
Афтæ æрыгон лæппуйы æвзонг тугдадзинты баиу 
сты йæ адæмы фарн, ирондзинад. Уыцы азты райхъал 
йæ курдиат, зæрдæйы бынæй схъардта поэзийы суадон. 

Къостайы хæсты рæстæг æрæййæфта авдаздзыд 
лæппуйæ, банкъардта йын йæ мæлæтхæссæг, тугдзых 
фæлгонц. 
Фæстæдæр, скъолайы ахуыргæнгæйæ, активонæй 
архайдта литературой къорды. Йæ арæхстдзинад рав- 
дыста къулы газеттæ кæнгæйæ. Хостыхъоты Зинæ, 
Хуытъинаты Солтан, Хъантемыраты Хъантемыр, 
Бокоты Хазби - ацы фæзминаг фæсивæд фыстой  
æмдзæвгæтæ, радзырдтæ. 
Азтæ донау згъордтой. Зноны скъоладзау сси 
ахуыргонд, нымад æфсæддон лæг. Уæрæсейы алы 
къуымты службæгæнгæйæ йын бирæ фадæттæ уыди 
йæхицæн искуы «хъарм» бынат скæнынæн, фæлæ йын 
Ирыстоны раз никæй зæхх садджын. Ууыл дзурынц йæ 
бирæ æмдзæвгæтæ дæр. 
Бæрзонд бынæттæ ахста Къоста службæ кæнгæйæ, 
схæццæ булкъоны стъалытæм. Æмæ кæмфæнды дæр 
ирон лæджы кад дæлæмæ никуы 'руагъта. Сæрбæр- 
зондæй-иу загъта: «Æз Ирыстонæй дæн,хъæдгæройнаг». 
Йæхи куы хъуыды кæны, уæдæй нырмæ фыссы 
æмдзæвгæтæ, фыссы сæ зæрдæйы арф æнкъарæнтæй. 
Иутæ дзы адæймаджы зæрдæ тынгдæр рæхойынц, 
иннæтæ - къаддæр, фæлæ дзы иу дæр «æнæуд» нæу 
Йæ чингуытæ «Сагъæссагуарзт» æмæ «Уæздандзинады 
гуырæнтæ» ссардтой бынат чиныгкæсджыты зæрдæты. 
- Æмдзæвгæ ныффыссын æнцон хъуыддаг нæу 
фæлæ куы райгуыры, уæд, цыма бæрзонд уæлæрвтæм 
стæхы адæймаг, уыйау вæййы, - зæгъы Къоста. 
Кæд ирон поэт у уæддæр йе сфæлдыстады стыр 
бынат ахсынц æндæр адæмты традицитæ дæр. Йæ 
катай у Ирыстоныл, йæ фидæныл. Йæ æмдзæвгæтæ 
адæймагæн ныфс æмæ тых дæттынц. 
Тынг бæрзонд æвæры поэт рæстæг, дуг æмæ 
адæймаджы цин. Ныртæккæ йæ кары бацыдис, æмæ йе 
^4§^&* 312 еййе^о 

стырдæр хæсыл нымайы ирон æгъдау æмæ æфсарм, нæ 
мадæлон æвзаг аккаг бынаты сæвæрын. 
Уыцы хъуыддаджы Къостаимæ иузæрдион сты 
Ирыстоны кадджын лæгтæ: Дзуццаты Анатоли, Баситы 
Гагуыдз, Хуытыгаты Хъазыбег, Гусаты Тельмæн æмæ 
бирæ æндæртæ. 
Тынг зæрдиагйей кусы Къоста рæзгæ фæсивæдимæ. 
Дзæуджыхъæуы, стæй йын республикæйы районты 
скъоладзаутимæ арæх вæййы фембæлдтытæ, уыдон 
сты тынг зæрдæмæдзæугæ, стæй ахадгæ. 
Æрæджы ахæм цымыдисаг фембæлдæн уыдтæн 
æвдисæн. Къоста йæхи хъæппæрисæй кодта уроктæ, 
йæхæдæг кæм ахуыр кодта, уыцы скъолайы. Уыцы 
бон Хъæдгæроны æстæм къласы ахуырдзаутимæ 
ныхас кодта хидарыны тыххæй, хиуылхæцындзинады 
æмæ бирæ æндæр, æнæмæнг зонын кæй хъæуы, ахæм 
хъуыддæгты тыххæй. 
Зæгъæм, чызг йæ уæздандзинадæй, йæ лæмæгъ- 
дзинадæй кæй фидауы, ирон сылгоймагæн не 'мбæлы 
хъæрæй худын æмæ дзурын. Æмæ кæд телеэкранæй алы 
чъизи митæ æвдисынц фæсарæйнаг цардæй, уæддæр 
мах культурæ уыдонæй бирæ бæрзонддæр у - дзырдта 
Къоста. 
Куыд дарын æмбæлы хи уынджы æмæ стъолы 
уæлхъус, мад æмæ фыд куыд бæрзонд æвæрд хъуамæ 
уой, цы у сылгоймаджы сæйраг нысан, уæлфæдзæхстон 
нымæц ирон адæммæ, - уыдоныл ныхас цыд ирон поэт 
æмæ скъоладзауты 'хсæн. 
Къоста сын радзырдта иу цалдæр ирон таурæгъы, 
æрхаста дæнцæгтæ йæхи цардæй. Стыр цымыдисæй 
сæм байхъуыстой сывæллæттæ. Дзæнгæрæг ныццагъта, 
уæддæр сæ къах нæ хаста ахуырдзауты къласæй. 
- Ахæм фембæлдтытæн кæд сæ пайда абон нæ 
разына, уæддæр искæд бон - æнæмæнг. Ныртæккæйы 
~<^9а5га»313 ^ябЁГ^О 

фæсивæдыл бирæ цъыфкалæн кæнынц; фæлæ 
кæстæртæ, цы дуджы цæрынц, уыимæ æмдзу кæнынц, 
- зæгъы Къоста. - Тынг сæ халынц, телеуынынадæй 
цы æнæпълан, æнæгъдау фыдмитæ æвдисынц, уыдон. 
Афтæ куы фæзæгъынц, мад æмæ фыд хорз куы сты, уæд 
сæ фырт кæмæй фæци, зæгъгæ., уæд уый гæды ныхас у 
мæнмæ гæсгæ. Бинонтæй аразгæ у алцыдæр, гыццылæй 
нырмæ саби уым цы æгъдау æмæ фæткæвæрд уына, 
уый ахæсдзæн дарддæр. 
Уыимæ, мадæлон æвзагыл ныййарджытæ кæрæдзи- 
мæ куынæ дзурой, уæд сæ хъæбул кæм хъуамæ сахуыр 
уа? Уый тынг вазыгджын фарста у, фæлæ, хъыгагæн, 
хицауадæй хъæддых ныхас ничима загъта. Зæгъын 
хъæуы уый, æмæ хъуыддаг бæлвырд кæй фæхуыздæр, 
арæзт цæуы бирæ мадзæлттæ, фæфылдæр сты ирон 
æвзаг æмæ литературæйы сахæттæ скъолайы æмæ 
афтæ дарддæр. 
Фæнды мæ, цæмæй нæ кæстæртæ зæрдæйæ уарзой 
сæ райгуырæн бæстæ, сæ мадæлон æвзагыл æнæ- 
къуылымпыйæ дзурой, ирон лæгæн цæрæнбонты кад 
цы миниуджытæ кодтой иннæ адæмыхæттыты 'хсæн, 
уыдонæй се 'ппæтæй дæр хайджын куыд уой. Уый та 
стыр нысан у, - загъта поэт Хæуытаты Къоста. 
ГУГКАТЫ Жаннæ, 
«Рухс», 2003 азы 5 июнь 
-^§^^1314^^^^. 

«Æз Ирæй райгуырдтæн - йæ фырт дæн...» 
Æз Ирыуазæгау нæуыдтæн, 
Нæ цардтæн а зæххыл æфстау. 
Æз Ирæй райгуырдтæн - йæ фырт дæн, 
Йæ хохагуидæгтæйдзаг тау. 
Рæстæг адзалау - æгъатыр, фæлæ дохтырау уæззау 
хъæдгæмттæ'гасгæнæг! Цымæ,уыйхуызæн цæстуарзон 
аргъ кæд чи кодта фыссæджы сфæлдыстадæн? Æниу 
рæстæг бирæ фысджыты сфæлдыстады зæппадзы дæр 
бавæры æмæ сæ æрæмбæрзы йæ сау куырæты лæзæрд 
фæдджитæй. Цымæ, цы зæгъдзæн рæстæг нæ ирон 
фыссæг Хæуытаты Къостайы сфæлдыстады тыххæй та? 
Цæй мидæг ис фыссæджы сфæлдыстады сусæгдзи- 
над? Цæмæй æркæсын кодта ирон чиныгкæсæджы 
йæхимæ, хуры тынау æй цæмæн скъæфы адæмы 
зæрдæмæ? Уымæн тынг бирæ уидæгтæ æмæ дæнцæгтæ 
ис. Хæуытаты Къостайы цардвæндагйæхæдæгæнæхъæн 
æрдхæрæны чиныг у. Йе 'мдзæвгæтæ, уацхъуыдтæ йын 
куы кæсай, уæд бафиппайдзынæ, сæйрагдæр фыст кæй 
сты адæймаджы удыхъæдыл, æфсарм æмæ намысыл. 
Литературæ та, кæй зæгъын æй хъæуы, у адæмы 
цæсгом, намыс, цард, хъæбатырдзинад. Æмæ йæ адæмы 
уыйбæрц æвæрццæг миниуджытæ равдисын йæ бон у 
æрмæстдæр, намысджын æмæ стыр удыхъæды хицау чи 
уа, ахæм адæймагæн. 
Ацы æууæлтæн ирд æвдисæн уыд, Дзæуджыхъæуы 
сæйраг библиотекæйы фыссæг, æхсæнадон архайæг 
Хæуытаты Къостайы 80 азы райгуырды бонмæ цы 
мадзал ацыд, уый дæр. Йæ уды хуыздæр миниуджытæ 
сты Ирыстон æмæ мадæлон æвзагыл дзурын, уды 
хъарутæй уыдонæн лæггад кæнын. 
Фембæлдмæхуындæрцыдысты Къостайы æфсымæр, 
мыггаджы хистæр - Хъазыбег æмæ йæ хо Светланæ, 
~^^4^5&* 315 ^^§^. 

Дзæуджыхъæуы сахары бынæттон хиуынаффæйады 
администрацийы æхсæнадон бастдзинæдты управле- 
нийы хицауы хæдивæг Хъайтыхъты Тамарæ; Стыр 
Ныхасы уæнг Томайты Шамил; Къостайы сабидуджы 
æмбал,уарзонсыхагТезиаты Эльбрус; нæреспубликæйы 
ветеранты Советы сæрдар Къаболаты Солтан; йемæ 
чи службæ кодта, уый - Хæдарцаты Чермен; журнал 
«Мах дуджы» сæйраг редактор Хъодзаты Æхсар; 
поэт, Æмбалты Цоцкойы премийы лауреат Къадзаты 
Станислав, Колыты Аксойы номыл премийы лауреат 
Таутиаты Минтæ; радио «Алани»-йы кусджытæ-Лалыты 
Хъазыбег, Налдыхъуаты Зæлинæ æмæ Хæуытаты Ритæ; 
Гергиты Валерийы номыл культурæйы колледжы 
минæвæрттæ, фæндырдзæгъдæг Къæбысты Игорь, 5-æм 
профессионалон лицейы ахуырдзаутæ, скъоладзаутæ, 
Дзуарыхъæуы минæвæрттæ, чиныгкæсджытæ, ахуыр- 
гæнджытæ, библиотекæйы кусджытæ. 
Изæрамонæг, библиотекæйы бæстæзонæн хайады 
сæргълæууæг Мурасты Риммæ бæстонæй æрдзырдта 
фыссæджы цард æмæ сфæлдыстадыл: 
- Хæуытаты Агуыбейы фырт Къоста райгуырд 
Хъæдгæроны хъæуы 1933 азы зæхкусæджы бинонты. 
Уæздан Агуыбе æмæ Аминæт - Гусон - фæрнæй, хæлар 
æмæ кæрæдзи уарзгæйæ æнгомæй цардысты сæ æхсæз 
лæппуйы æмæ æртæ чызгимæ. 
Сывæллæттæ сæ бинонты 'хсæн фыццаджыдæр 
райстой ирон царды скъолайы ахуырад. 
Къоста Хъæдгæроны астæуккаг скъола каст 
куы фæци, уæд бацыд Орджоникидзейы æфсæддон 
училищемæ æмæ йæ лейтенанты цинимæ 1955 азы каст 
фæци. 
Службæ кодта нæ бæстæйы алы къуымты: Астæуккаг 
Азийы, Сыбыры, Комийы АССР-йы, Горькийы, Яро- 
славлы, Рыбинскы горæтты. Фæстаг азты æрыздæхт 
_<^@^* 316 **й^§ь^ 

горæт Горькимæ, куыста дивизииы штабы, райста 
булкъоны цин, уыдис хицæн батальоны разамонæг. 
Йæ батальоны салдæттæ æдзухдæр уыдысты раз- 
загдæртимæ. Кæдфæнды дæр йæ дæлбар салдæттæн 
уыд фæзминаг афицер: 
Хурыскаст федтон Ираны, 
Федтон зæрæхсиды Франц, 
Оперæ хьуыстон Миланы, 
Венæйы кафыдтæн вальс. 
1963 азы йæ цард баиу кодта Болатты Галинæимæ. 
Рантыст сын æртæ гуыппырсар фырты Артур, Ирбег 
æмæ Батрадз. Радтой сын уæлдæр ахуырад, æмæ абон 
фæллой кæнынц нæ республикæйы алы къабæзты. 
Къоста æмæ Галинæйы ныфс, сæ цæстыты рухс сты сæ 
хъæбулты хъæбултæ, абон уал - авдæй. 
Къостайæн, Уæрæсейы алырæтты службæгæнгæйæ, 
бирæ фадæттæ уыдис йæхицæн аккаг «хъарм» бынат 
скæнынæн, фæлæ йæ йæ фыдызæхх йæхимæ æлвæста. 
Уарзон къæсмæ йæ фæндаг кæд 37 азы дæргъæн 
рауад, уæддæр йæ службæйы фæстæ сыздæхт уарзон 
Ирыстонмæ. Йе 'мдзæвгæйы дæр уымæн зæгъы: 
«Федтон ыскæсæн, ныгуылæн, / Бауарзтон хуссар, 
цæгат, / Гъеуæддæр зæрдæйы Ирæн / Скодтон æз 
буцдæр бынат». 
Къоста кæд пенсийы карæй ахызт, уæддæр иу бон 
дæр нæ баулæфыд. Абоны онг кæны æхсæнадон куыст, 
архайы фæсивæды раст хъомыладыл. Уыд Стыр Ныхасы 
уæнг, у активон архайæг хъомыладон фембæлдтыты 
скъолаты, уæлдæр ахуырады студенттимæ. Къостайы 
хъæппæрисæй кады мысæн фæйнæджытæ фæзындысты 
Гагкайты æмæ Абациаты æфсымæртæн, Хостыхъоты 
Зинæйæн Хъæдгæроны æмæ Дзæуджыхъæуы. 
Къоста йæ царды мæсыг амайы урс дуртæй, йæхицæн 
удæгас цыртдзæвæнтæ самадта йæ чингуытæй. Кæд 

бирæ азты фæцард æнæ Ирыстонæй дард бæстæты, 
уæддæр йæ мадæлон æвзагыл стырзæрдæ никуы кодта. 
Чысыл сабийæ раргом æмдзæвгæтæ фыссынмæ йæ 
курдиат. Арæх-иу йæ цыбыр радзырдтæ фæзындысты 
скъолайы къулы газеты фæрстыл. Уыдон æрыгон 
лæппуйы разæнгард кодтой, ныфсы хос ын уыдысты 
дарддæр йæ курдиатæн. 
Къостайæн йе сфæлдыстад у бирæвæрсыг. Хæдахуыр 
ирон поэтæн 1997 азы Дзæуджыхъæуы рацыд йе 
'мдзæвгæты æмбырдгонд «Сагъæссаг уарзт». Ацы 
æмбырдгондмæ бахаста, йæ уды арф къуымты цы 
сагъæссаг хъуыдытæ фембырд кодта бирæ азты, уыдоны 
кæцыдæр хай - æмдзæвгæты алдымбыды басты хуызы 
æмæ сæ рахаста поэзиуарзджыты тæрхонмæ. Рецензи 
йын ныффыста Абайты Арбилянæ. 
Æмдзæвгæтæн сæ тематикæ кæд алыхуызон у 
уæддæр æмбырдгондæн йæ фыццаг хъуыдыйадæй 
фæстаг стъæлфы онг æнкъарæм авторы уарзондзинады 
тæфаг Ирыстонмæ, райгуырæн къонамæ, йæ адæммæ, 
йæ разагъды лæгтæм, хъæбатыртæм... Алкæмæн 
дæр ссары аккаг ныхæстæ йæ поэтикой рæнхъыты. 
Хозиты Барис йæ разныхасы сарæзта цыбыр афæлгæст 
Къостайы чиныгыл æмæ ацы æрмæг стыр æххуыс 
уыдзæн ахуыргæнджытæн æмæ студенттæн сæ æрвыл- 
боны куыстæн. 
2004 азы ма Къоста рауагъта сывæллæтæн  
æмдзæвгæтæ, радзырдтæ, уыци-уыциты æмбырдгонд «Æрдз 
æмæ сабитæ». 
Алы фыссæгæн дæр æхсызгон вæййы, йæ уацмыстæ 
адæмы зæрдæтæм фæндаг куы ссарынц, уæд. Уæлдай 
æхсызгон та, кæстæр кары фæсивæд сæ куы фæкæ- 
сынц сæ мадæлон æвзагыл. Ацы ран байхъуыстам 5-æм 
профессионалон лицейы ахуырдзаутæм: Гæбæраты 
Артур бакаст æмдзæвгæ «Ир - мæ зæрдæйы», Гадза- 
онты Роман - «Рагæй нæ федтон мæ Иры», Дзантиаты 
~<^^* 318 *^&*э- 

Ацэемæз - «Фæстаг курдиат». 36-æм скъолайы ахуыр- 
дзаутæ - Бырнацты Аликæ, Харебаты Дианæ, Къалаты 
Аланæ æмæ Гулиты Илья дæр фæсте нæ баззадысты. 
Айв бакастысты Къостаиы æмдзæвгæтæ «Дидинæг», 
«Фыдзонд», «Цъындæг-мындæг». Уазджытæ иттæг рай- 
гондæй баззадысты Дзуарыхъæуæй чысыл уазджыты 
арæхстдзинадæй. Джелыты Роберт зæрдæмæхъаргæ 
бакаст æмдзæвгæ «9-æм Майы æхсæв Дзуарыхъæуы», 
Битарты Илонæ - «Дзытиаты Арыпханы зарæг».  
Æмдзæвгæ «Хъазæн фæз»-ы цы зæгъынмæ хъавыд фыссæг, 
уый та нын лæмбынæг равдыстой Абайты Зауыр æмæ 
Кцойты Алинæ. Уыдон ма Къостаиы зæрдæ балхæдтой 
айв ирон кафтæй дæр. 
Уæдæ йæ райгуырæн хъæуы истори, йæ куырыхон 
хистæртæ, йе 'мхъæуккаг хъæбатыр хæстонты фæл- 
гонцтæ иу ранмæ сæмбырд кæнын чиныджы хуызы, 
Ирыстоны адæмы размæ рахæссын йæ царды 
вазыгджындæр нысаныл рагæй нымадта Къоста æмæ 
йæ къухы фæрнæй бафтыд. «Хъæдгæроны истори» 
джиппы рацыд 2012 азы Дзæуджыхъæуы. Чиныгкæсæг 
æнæмæнгæй базонгæ уыдзæн Хъæдгæроны хъæуы 
равзæрдимæ, алы рæстæджыты куыд ахсджиаг бынат 
ахстой бæстæйы алы хæстыты æмæ рацарæзты, 
Фыдыбæстæйы сæраппонд тохы хъæбатырдзинæдтæ 
чи равдыста, ахуырады æмæ культурæйы бæрзонд 
къæпхæнтæм чи схызт. Ацы куыст у стыр кады аккаг, 
æмæ, зæгъæн ис, «Хъæдгæроны истори»-йы чиныгæй 
Къоста стыр лæвар кæй скодта алы хъæдгæройнагæн 
дæр æмæ йæ уаз бавæрдæй райгуырæн хъæуы кадæн 
сыгъзæрин дамгъæтæй кæй æрцæудзæн фыст 
Хъæдгæроны кад æмæ рады лæгты номхыгъды. 
Хъæдгæройнæгтæн сæ уæздандзинад æрдзæй ра- 
хæсгæ кæй у уымæн ирд дæнцæг - Къостаиы чиныг 
«Уарзондзинады гуырæнтæ»-йæн йæ дыккаг рауагъд. 
-<^47^» 319 пааеГ^О 

Кæронбæттæны изæрамонæг Мурасты Риммæ 
скодта ахæм хатдзæг: «Хæуытаты Къоста райгуырд 
Ирыстоны кад æмæ фарнæн æмæ йæ ном мыггагмæ 
баззайдзæн кæстæртæн фæзминагæй. Абон Къостайы 
чи бабуц кодта, нæ бæрæгбон кæй фæрцы срæсугъд 
- уе 'ппæтæн дæр стыр бузныг, нæ фыдæлты фарнæй 
хайджын ут!» 
О, алы адæймагæн дæр, алы фыссæгæн дæр йе 
сфæлдыстад бает вæййы йæ цардимæ, йæ уды æппæты 
зынаргъдæр æууæлтимæ æмæ миниуджытимæ. Уыцы 
мидæнкъарæнтæ ирдæй йе сфæлдыстады æвдисы 
Хæуытаты Къоста. Кæд ыл азтæ сæ уæз æруагътой, 
уæддæр нæ фесæфтысты йæ курдиаты уд агайæг 
хæзнатæ, æмæ йын ноджыдæр бантысæд! 
КЪУДУХТЫ Маринæ 
«Владикавказ», 2013 азы 22 мартъи 

Бæлас йæ уидæгтæй фидар у 
Фыдæлтæ-иу афтæ загътой, бæлас йæ уидæгтæй 
фидар у, зæгъгæ. Æмæуый расту, бæласæн йæуидæгтæ 
цас арфдæр ацæуой зæххы бынмæ, уыйас фидардæр 
вæййы æмæ хуыздæр дыргъ фæдæтты. 
Адæймаджы цард дæр бæласауу Æрмæстуымæн йæ 
фидар, царддæттæгуидæгтæ йæ цот вæййынц. 
Дыргъджын æмæ арфуидагджын рауад йæ хъысмæт 
Хъæдгæроны кадджындæр æмæ нымаддæр хистæртæй 
иу, дзæнæтыбадинаг Хæуытаты Агуыбейæн дæр. Уый 
райгуырд 1889 азы Хъæдгæроны. Дæс азы йыл куы 
сæххæст, уæд каст фæцис аргъуаны скъолайы дыууæ 
къласы. Уæд рабæрæг, аивадмæ йæм æрдзон курдиат кæй 
хæццæ кæны, æмæ 1902 азы ссис Æрыдоны хъазахъхъаг 
зарджыты къордыуæнг. Хорз арæхсти куыд ирон, афтæ 
уырыссаг æмæ украинаг адæмон зарджытæ кæнынмæ. 
Хæццæ ма йæм кодта артисты арæхстдзинад дæр. 
Дыууынæм азты Хъæдгæроны курдиатджын фæсивæд 
сæхи хъарутæй сæвæрдтой Брытъиаты Елбыздыхъойы 
пъесæ «Хазби». Сæйрагролы дзы ахъазыд Агуыбе. Йæхъазт 
тынг фæцыд хъæдгæройнæгты æмæ æрыдойнæгты 
зæрдæмæ. 
Уыимæ Агуыбейы хуызæн бæхыл бадынмæ бирæтæ нæ 
арæхстысты йе 'мхъæуккæгтæй. Хуытъинаты Гæбæт 
йæ мысинæгты Агуыбейы тыххæй ахæм хабар ракодта. 
Фыдыбæстæйы Стыр хæсты размæ, дам, Агуыбе сæ 
хъæуы чындзæхсæвы рæстæг бæхыл хъазыди æмæ 
равдыста диссаджы арæхстдзинад: ливорæй акъуырдта 
цыппар худы, дыууæ къухмæрзæны зæххæй фелвæста, йæ 
дугъон згъордта, афтæмæй уый саргъы гоппыл къах- 
къухтыл кафыди. Уый инæлар Хоранты Созырыхъо куы 
федта,уæд ын балæвар кодта хорз байраг. 
~<^4^^» 321 гй^Г^>0 

Агуыбе æрмæст аивады не 'вдыста сгуыхтдзинæдтæ, 
фæлæ ма уыд хæстон лæг дæр. 1914 азæй 1917 азмæ 
хæцыд империалистом хæсты. Йе сгуыхтдзинæдты 
тыххæй йын лæвæрд æрцыд Георгийы дзуары кадджын 
хæрзиуæг. Фæстæдæр та архайдта Фыдыбæстæйы 
Стыр хæсты. 
Æхсайæм азты Хъæдгæроны зæрæдты ансамбль 
арæзт куы 'рцыд, уæд Агуыбе уыд йæ активондæр 
архайджытæй иу Цыбыр рæстæгмæ ансамбль афтæ 
тынг райрæзт, æмæ йæ кой дæрдтыл айхъуыст. 
Хæдахуыр артисттæ сæ аивад æрмæст Ирыстоны, 
Уæрæсейы горæтты не 'вдыстой, фæлæ ма сæ дæсны 
кафт æмæ зардæн стыр аргъ скодтой Германы, 
Польшæйы, Чехословакийы æмæ иннæ фæсарæйнаг 
бæстæты аивадуарзджытæ дæр. 
Агуыбе æмæ йæ цардæмбал Аминæ (Гусон) иумæ 
фæцардысты 65 азы. Схъомыл кодтой хорз цот - æхсæз 
лæппуйы æмæ æртæ чызджы. Абоны онг сæ цоты цот 
сты 25, уыдоны цот та - 23. Рье, ахæм фарны фæд 
ныууагътой сæ фæстæ ацы кадджын хистæртæ. Агуыбе 
йæхæдæг фæцард 102 азы. 
Сæ фыды кад абон дæлæмæ нæ уадзынц йæ байзæд- 
дæгтæ дæр. Агуыбейы фырттæй иу, отставкæйы 
булкъон, поэт ХÆУЫТАТЫ Къостаимæ ныхас кæны газет 
«Рæстдзинад»-ыуацхæссæг ЧЕРЧЕСТЫ Хъасболат. 
- Къоста, афтæ фæзæгьынц, фыды фарн мæрдтæм нæ 
цæуы, зæгъгæ. Дæ фыд кадджын æмæ дзырддзæугæ лæг 
уыд. Ныртæккæ дæр ма адæм арæх ракæнынц йæ хорзы 
кой. Куыд дæм кæсы, ды абон уымæн йæ фарн æмæ æгъдау 
дарддæр хæссын фæразыс царды? 
- Ацы фарстайæн зын у комкоммæ дзуапп раттын. 
Æхсæнад тынг аивта. Ивы уыимæ ирон уагæвæрд дæр. 
Æз дæр абон мæхæдæг хистæры бынатмæ бацыдтæн, 
О^З&а» 322 

æмæ бирæ хъуыддæгтæ æххæст кæнын махæн зындæр 
у, нæ раздæры хистæртимæ абаргæйæ. Цæмæн? Нæ 
фыдæлты рæстæг сæ кой дæр нæ уыд наркомантæ 
æмæ анашисттæн. Нæ зыдтой, цы у терроризм, уый 
дæр. Абон та нæ фæсивæды иу хай бахауд нозты æмæ 
наркоманийы уацары. Цæуы алы фыдбæллæхтæ. 
Уымæ гæсгæ нæ абоны хистæртыл стырдæр хæстæ 
æвæрд ис. Фыццаджыдæр, махæй аразгæ у цæмæй 
нæ фæсивæд ма рæдийой, фæлæ сæ алчидæр царды 
æрлæууа раст фæндагыл. Уый тыххæй та хъуамæ 
хистæртæ сæхæдæг уой фæзминаг. 
- Дæ поэт æмæ æфсæддон лæг. Бæрзонд бынæттæ ахстай 
службæ кæнгæйæ. Сдæ булкъон. Æфсадæй куы рацыдтæ, 
уæ д та д е 'ргом тынгд æр аз дæхтай сфæлд ыстад он куыстмæ. 
Мыхуыры дын рацыд æртæ чиныджы: «Сагъæссаг уарзт», 
«Сабитæ æмæ æрдз» æмæ «Уæздандзинады гуырæнтæ». 
Утæппæт æнтыстдзинæдтæ дæ къухы цæй фæрцы бафтыд? 
- Царды кæд мæ къухы исты хорзæй бафтыд, уæд 
уымæй æз, фыццаджыдæр, бузныг дæн мæ мад æмæ 
фыдæй. Уыдон мын мæ туджы бауагътой æмæ мын 
цæрæнбонтæм бауарзын кодтой ирон æфсарм, ирон 
æгъдау æмæ ирон æвзаг. Уыдоны абон дæр æз хонын ме 
стырдæр хæзнатæ. 
Æфсæддон уæлæдарæс фыццаг хатт мæ уæлæ куы 
скодтон æмæ æфсæддон уставимæ куы базонгæ дæн, 
уæд мæм афтæ фæкаст, цыма уыцы устав нæ ирон 
адæмы рагфыдæлтæ ныффыстой. Уым дæр сæйрагдæр 
бынат ахсынц æгъдау, æфсарм æмæ хистæрæн лæггад 
кæнын. Хистæр афицер куы сдæн, уæд мæ дæлбар 
службæгæнджыты, фыццаджыдæр, ахуыр кодтон æгъдау 
æмæ æфсармыл. Уый фæрцы, цы æфсæддон хайæн 
къаманды кодтон, уый нымад уыд раззагдæртимæ. 
- Фырты хъомыладыл тынгдæр йæ фыд сахады. Цы 
зæгъис ды та дæ фыды тыххæй? 
~^4$=^* 323 **^=^о- 

- Нæ фыд уыд раст лæг. Æз нæ хъуыды кæнын, уый 
нæ искуы искæмæ йæ къух систа. Уарзын нын кодта 
ахуыр æмæ фæллой. Уæдæ нæм тызмæгæй дæр никуы 
сдзырдта. Нæ рæдыд дæр нын-иу бамбарын кодта 
уæздан дзыхы ныхасæй. 
Мæ зæрдыл дзы бадардтон иу ахæм цау. Æз мæ 
хистæр æфсымæримæ бадтæн дуармæ. Нæ дыууæ дæр 
скъоламæ нæма цыдыстæм. Рахастам уынгмæ сасиры 
дзаг æхсынæнтæ æмæ сæ къæрцц кодтам. Нæ цуры 
сæмбырд бирæ цъæрттæ. Афтæмæй та уый хæдразмæ 
уынг нæ мад ныммарзта. Нæ фыд æнæдзургæйæ бацыд 
нæ размæ. Райста сасир, æхсынæнтæ нын æркалдта 
зæхмæ æмæ нын загъта, цæмæй сæ иугай æрæмбырд 
кодтаиккам. 
Мах дыууæ сахатæй фылдæр иугай фембырд кодтам 
уыцы æхсынæнтæ. Уæдæй фæстæмæ сæ никуыуал 
бахсыдтон... 
- Сфæлдыстадон куыстмæ та куыд райдыдта дæ фæн- 
даг, цы дæ сразæнгард кодта? 
- Ирон ныхас, ирон зард, ирон кафт мын; фыц- 
цаджыдæр, мæ фыд бауарзын кодта. Уымæй, чысыл лæп- 
пу ма уыдтæн, афтæмæй фехъуыстон бирæ таурæгъ- 
тæ, аргъæуттæ æмæ æмбисæндтæ. Зæды хуызæн сыл- 
гоймаг уыд мæ фыдыхо Бабæхъыз. Фæлæ æрыгонæй 
бакуырм. Æрдз ын балæвар кодта фæндырдзæгъдæджы 
стыр курдиат æмæ уый фæрцы адæмыл уæрста; йæ 
зæрдæйы арфы цы диссаджы цагъды мелодитæ гуырд, 
уыдон. Бирæ зыдта æмдзæвгæтæ, зарджытæ æмæ-иу 
сæ фæндыримæ куы зарыд, уæд-иу æм хъусынæй не 
'фсæстæн. Хистæртæй куыд хъуыстон, афтæмæй мæ 
фыдыхо хорз зыдта Хетæгкаты Къостайы æмæ Илас 
Æрнигоны, бирæ йын уарзтой уыдон йæ фæндырдзагъд. 
Чи зоны, уымæ хъусгæйæ, уæд ме 'взонг зæрдæйы 
райгуырдысты мæ фыццаг поэтикой рæнхъытæ. Абон 
■о^Зйад 324 >йде?5*о- 

дæр мæ зæрдæйы цæрынц Бабæхъызы фæндыры айв 
зæлтæ... 
- Афтæ фæзæгъынц, хистæры фарн кæстæртæм цæуы, 
зæгъгæ. Дæ бинойнаг Болатты Галинæимæ схъомыл 
кодтат æртæ фырты. Райгонд сæ стут абон? 
- Æппæлыны хуызы ма фæуæд, фæлæ нæ кæстæртæй 
мах абон тынг разы стæм. Хистæр Артур у техникой 
наукæты кандидат. Цæры Мæскуыйы. Ис ын чызг 
æмæ лæппу. Арæх нæ абæрæг кæны. Астæуккаг Ирбег 
Лондоны каст фæцис финансон уæлдæр скъола. Ис 
ын лæппу æмæ дыууæ чызджы. Кæстæр Батрадз та 
ахуыр кæны Мæскуыйы академийы аспирантурæйы 
юридикон хайады. 
- Къоста, дæ абоны æмæ ма нæ дæ фидæны сфæлдыста- 
дон фæндтимæ дæр базонгæ кæн. 
- Фыст фæдæн мæ ног æмдзæвгæты æмбырдгонд 
æмæ йæ радтон чиныгуадзæн «Ир»-мæ. Ныртæккæ 
та фыссын мæ райгуырæн хъæу Хъæдгæроны истори. 
Кæуыл æмæ дзы цæй тыххæй ныффыссон, ахæм 
хабæрттæ ам бирæ ис. Æрхæсдзынæн дзы цалдæр 
нымæцы. Хъæдгæронæй æрмæст инæлæрттæ рацыд 7, 
булкъонтæ -22, наукæты кандидаттæ - 32 æмæ 5 та - 
наукæты доктортæ. 
■^§^^325^^§^ 

Уыдзæн ног фæлтæртæн фæзминаг... 
Адæймаг йæ царды йæхицæн цы ном скæны, уый йын 
вæййы цыртдзæвæнæн йæ амарды фæстæ. Мæнгæн нæ 
фæзæгъынц: «Хорз лæг йæ хорз хъуыддæгты цæры». 
Афтæ рауад йæ цард дзæнæтыбадинаг Хæуытаты 
Къостайæн дæр. Бирæ хорздзинæдты бацыд уый йæ 
райгуырæн хъæуæн, ирон адæмæн. 
Райгурд 1933 азы æмæ схъомыл Хъæдгæроны, 
бирæсывæллонджын бинонты 'хсæн. Уыдысты фараст 
сывæллоны - æхсæз лæппуйы æмæ æртæ чызджы, 
рæзыдысты куыстуарзаг æмæ сыгъдæгзæрдæйæ. Ирон- 
дзинад, ирон æфсарм бæрзонд къæпхæныл æвæрд 
уыдысты бинонты царды. Уыцы уагыл сæ хъомыл код- 
той сæ ныййарджытæ Гусон Аминæт æмæ Хæуытаты 
Агуыбе. 
Хъæууон скъолайы ахуыр кæнгæйæ, Къоста ба- 
уарзта ирон литературæ, æмæ-иу къулы газеты арæх 
фæзындысты йе 'мдзæвгæтæ. Районы газетмæ дæр 
фыста цыбыр уацхъуыдтæ скъола æмæ хъæуы хабæртты 
тыххæй. Уыди скъолайы царды активон архайæг, 
фæскомцæдисон организацийы разамонæг. 
Къоста скъола каст куы фæци, уæд ахуырмæ бацыд 
Орджоникидзейы æфсæддон училищемæ. Нымад уыд 
алцæмæй дæр раззагдæр курсантыл. Училище каст 
фæуыны фæстæ æрвыст æрцыд горæт Кировмæ. Ам 
райдыдта йе 'фсæддон фæндаг æмæ йыл фæцыдис 
25 азы, булкъоны цинмæ схизгæйæ. Йе 'фсæддон 
хæс сæххæст кодта кадимæ. Советон Цæдисы бирæ 
рæтты службæ кæнгæйæ, алыран дæр йæхи равдыста 
Райгуырæн бæстæйыл иузæрдион хъæбулæй, хорзæх- 
джынгонд æрцыд бирæ ордентæ æмæ майдантæй. 
Къоста, кæмфæнды уæвгæйæ дæр, фидар бает уыд 
Ирыстонимæ йæ зæрдæйы дадзинтæй. Ирыстон, йæ 
326 |яйё?8^0 

адæм, йæ мадæлон æвзаг уыдысты йæ цин, йæ катай. 
Кæдфæнды æмæ кæмфæнды дæр иста ирон газеттæ æмæ 
журналтæ. Арæх мыхуыры цыдысты йе 'мдзæвгæтæ 
журнал «Мах дуг» æмæ газет «Рæстдзинад»-ы. 
Фыды фарн мæрдтæм нæ цæуы, фæзæгъынц. Къоста 
хайджын фæци йæ дзырддзæугæ æмæ зындгонд зарæг- 
гæнæг фыд Агуыбейы фарнæй. Уый хъæубæстæ хуыд- 
той «Хъæдгæроны Хъуыбады». Агуыбейы хъуытаз- 
хъæлæс зæлыди фæсарæйнаг сценæтæй дæр. Йæ зар- 
джытæй бирæтæ фыст æрцыдысты нæхи радио æмæ 
телеуынынады. 
Къостайæн йæ зæрдæйы рæсугъд æнкъарæнтæ æв- 
зæрын кодтой йæ фыды куырм хо Бабæхъызы фæндыр- 
цагъды уæлтæмæны зæлтæ. Уыдæттæм хъусгæйæ йæ 
зæрдæйы цырендæр кодта сфæлдыстадмæ тырнын- 
дзинад. 
Йæ цардæмбал Болатон Галинæимæ схъомыл кодтой 
æртæ фырты. Сарæзтой сæ царды раст фæндагыл. 
Æртæйæ дæр райстой уæлдæр ахуыргонддзинад. Абон 
сæхæдæг сты цот хъомылгæнджытæ. 
Ирыстонмæ сыздæхгæйæ, Къоста зæрдиагæй бав- 
нæлдта сфæлдыстадон куыстмæ. Мыхуыры йын рацыд 
цалдæр чиныджы - «Уæздандзинады гуырæнтæ» (стыр 
ахъаз у скъолайы ирон урокты), æмдзæвгæты æмбырд- 
гонд «Сагъæссаг уарзт», «Æрдз æмæ сабитæ», цалдæр 
азы хъæуы цæрджытæ æмæ архивтæй уырзæй агурæ- 
гау æрмæг кæмæн фембырд кодта, уыцы чиныг  
«Хъæдгæроны истори». 
Къоста зæрдиагæй архайдта æхсæнадон царды. Уыд 
«Стыр Ныхас»-ы уæнг, архайдта республикæйы Вете- 
ранты советы, хъомыладон куыст кодта фæсивæдимæ, 
фембæлдтытæ йын-иу уыд, фыццаг къахдзæфтæ чи 
кодта, уыцы скъоладзаутимæ. 
Къостайы хъæппæрисæй Дзæуджыхъæу æмæ  
Хъæдгæроны фæзындысты номарæн къæйтæ: Гагкайты æмæ 
-О^Г^ьз 327 

Абациаты æфсымæртæн, Заойты Аслæнбегæн, поэт 
Хостыхъоты Зинæйæн. 
Бирæ фæрнæйдзаг хъуыддæгтæ ма уыд йæ зæрды 
бакæнын. Бирæ æмдзæвгæтæ æмæ радзырдтæ баззад 
Къостайæн къухфыстæй. Адæймагæн йæ царды бонтæ 
йæхицæй аразгæ не сты, у хъысмæты бар. Æгъатыр 
разынд Къостайæн йæ хъысмæт. Разылд ыл хинæй, 
æмæ йе сфæлдыстадон бирæ фæндты цæг аскъуыд. 
Йæ курдиаты бирæ уарзджыты фыдæнхъæл фæкодта. 
Уый уыд æмæ баззайдзæн Ирыстонæн æцæг хъæбулæй. 
Къоста уыд йæ алы миниуæгæй дæр, йæ алы хъуыды 
æмæ дзырдæй дæр ирондзинады æхсыст. 
Рацыд афæдз, Хæуытаты Къоста цардæй куы ахицæн, 
уæдæй. Фæлæ зонды нæ уырны, зæрдæ не 'ууæнды, 
Къоста не 'хсæн нал ис, ууыл. Цардæн æрлæууæн нæй, 
кæны йæ размæцыд. Хуыцау зæгъæд, æмæ Ирыстон 
Къостайы хуызæттæй цух макæд уа. Йæ фæстæ цы хорз 
фæд ныууагъта, уый уыдзæн фæлтæртæн фæзминаг... 
ХÆУЫТАТЫ Светланæ 
«Рæстдзинад», 2017 азы 10 июнь 
0'(?^е* 328 гЗВг^е- 

Кодекс чести осетина Коста Хаутова 
И радость, и скорбь - все минует, как сон, 
Жить вечно никто на земле не рожден. 
Когда ты прославился доблестью дел, 
Будь царь или раб - твой бессмертен удел. 
Фирдоуси 
Каждый человек, прожив жизнь, оставляет свой след 
на земле. Одни - небольшой, едва заметный, различимый 
только узким кругом родных и близких, но, тем не менее, 
очень важный. Другие- яркий, значительный, глубокий, 
со временем начинающий играть множеством красок и 
оттенков, овладевать массами, учить и просвещать. К 
таким личностям можно без сомнения отнести  
видного общественного деятеля, поэта, публициста,  
ветерана Вооруженных Сил СССР Коста (Константина) Агубе- 
евича Хаутова, которому в нынешнем году исполнилось 
бы 85 лет. К бесспорным достижениям истинной  
личности следует отнести то, что, находясь 36лет вдали от 
Осетии, он с супругой Галиной сумел воспитать троих 
сыновей в духе любви к родному краю, родному языку, 
обычаям и традициям. 
Возвратившись на родину в 1987 году Коста с  
головой окунулся в общественно-политическую жизнь 
республики. Он стоял у истоков создания  
общественно-политического объединения «Фæдис» («Тревога»), 
которое впоследствии по его же инициативе было  
переименовано в «Стыр Ныхас». Так сбылась его давняя  
мечта о возрождении этой почетной народной традиции 
Совета Старейшин. 
В своей деятельности, литературном творчестве  
Коста уделял большое внимание воспитанию молодежи. И 
здесь особняком стоит «Кодекс чести осетина», в разра- 

ботке которого он принял самое непосредственное  
участие. Весьма интересно напомнить и рассмотреть  
некоторые из его положений. Причем сделать это на русском 
языке, так как многие, считающие себя осетинами (увы 
и ах!), не владеют родным языком. Что ж, Кодекс им в 
помощь... 
Первое положение напоминает: «Никогда и ни в коем 
случае не забывай, что ты - наследник славного и  
достойного народа. Гордись тем, что несешь это богатство 
и честное имя своих отцов». Посягательство на имя и  
заветы предков недопустимо...» И далее. 
Знай, что ты будешь достоин нести имя своего  
народа лишь тогда, когда познаешь его историю, язык и  
традиции. Тогда ты поверишь, что твой народ удивительно 
радушный, сердечный, трудолюбивый и героический, а 
его основа - пример другим народам. 
Ты живешь в современную эпоху, и твои знания 
должны ей соответствовать. Чтобы не оказаться на 
обочине, закаляйся, работай над собой. Только тогда  
будешь достоин наследия предков, будешь победителем и 
любимым Богом. 
Будь плоть от плоти своей родины, своего народа. 
Охраняй его единство и мирную жизнь, его будущее. В 
час испытаний не пожалей за это своей жизни. Знай, эта 
земля - обитель предков, обретенная их кровью и  
преображенная их трудом. 
Не опускай рук в трудной ситуации, ищи выход,  
терпи, обнадеживай тех, кто рядом, до последнего вздоха не 
изменяй своей сущности осетина - «Лучше смерть, чем 
позор». Если отвага дает шанс на спасение, будь таким. 
Для осетина неприемлемы праздность, зазнайство, 
безделие, зависть, хвастовство, сквернословие,  
обжорство и пьянство. Сторониться таких людей - это завет 
предков. 
~с*^3&» 330 &^$*э 

Знай, враги твоего народа - коварство, продажность, 
предательство, эгоизм, двуличие. Добровольно сдается 
в рабство только ничтожный человек. 
Не убей, не подними руку на беспомощного, старого 
человека, женщину, пленника, даже если это твой враг. 
Так поступает только зверь. А тот, в чьих венах течет 
кровь наших предков, сеет в народе зерна дружбы. 
В нужный час встань рядом с близким, другом и  
товарищем, будь ему надеждой и опорой. 
Порадуй гостя. Предоставь путнику кров, не пожалей 
хлеб-соль. 
Встань рядом с бедным, беззащитным и  
беспомощным, помоги ему, независимо от его нации и веры.  
Помочь человеку - путь к благодати. 
Помни, что для каждого родителя воспитать и  
вывести в люди своих детей - важнейшая обязанность. 
Твои предки добивались победы и славы потому, что 
в нужный час умели быть сдержанными в своих мыслях, 
поступках и искушениях. Сдержанность - главный друг 
чести. Никогда не забывай об этом. 
Выбирая супруга, помни: в позорную и  
бесчестную семью девушку не отдают. «С черной горы катятся 
черные камни». Засватать у родственников девушку - 
неслыханное дело. Для супружества не годятся  
пьяницы, наркоманы, распущенные люди. 
Как бы ни были тебе дороги супруга и дети, помни о 
неоплатном долге перед матерью. Она дала тебе жизнь, 
она священна. Дарить ей радость, ничего не жалеть для 
нее - завет предков. 
С давних пор у аланов женщина почитаема и  
свободна, как ангел, мудра в своей скромности. От бед и  
трудностей ее оберегал мужчина, а от непристойности - сама 
себя, как зеницу ока. 

^5)^ о 
Слово - мощное оружие, оберегай себя и других. 
Сперва обдумывай свою речь, потом говори.  
Безосновательное слово - это ветер. Меньше говори, больше  
слушай. Отвечай за свои слова. 
Люби, береги и как только можешь, украшай свою 
улицу, свое село, свой город, Иристон и Россию. Гордись 
достижениями своей родины и славой своего народа. 
Как видим, многие положения Кодекса не нуждаются 
в комментариях. Но каждое из них интересно и  
поучительно. Красной нитью в них проходит  
противопоставление чести наживе и сопутствующим ей порокам... 
Казбек САБЕЕВ, Владимир ГАБАНОВ 
«Свободный взгляд», 12 мая 2018 г. 
4*41^* 332 |яйё?^о 

Хистæр кары адæмы зарæггæнджыты 
ансамбль «Хъæдгæрон» - Берлины. 
Къостайы фыд Хæуытаты Агуыбе - разæй урс куырæты 
Хæуытаты Къоста {лæууы астæуæй) йæ мад Гусаты Аминæт, 
йæ бинонтæ æмæ хуыздæр хæлар Цæгæраты Гигоимæ 
-^>4у^» 333 ►=айсГЗ>о 

-о<га>1 г^ег^^о 
Къостайы цардæмбал, 
йæ фидар æнцой Галинæ 
Къоста йæ мадыфсымæр Гусаты Давид 
æмæ йæ сиахс Алексей Соловьевимæ 
СИ?^* 334 Е^^^Ье- 

Къоста йæ мадыхо Гусаты Заретæ 
æмæ йæ сиахс Алексей Соловьевимæ 
Æфсады службæйы рæстæг 
-^59^1335 иаЕг^о 

В*Й>- 
Хæуытаты Къоста - батальоны хайады 
къамандыгæнæг йе 'фсæддон æмбалимæ 
Батальоны хайады хуыздæр минæвæрттимæ 
>ззб*дег^о 

-^^5= 
Джусойты Нафи, Денджызты Уырызмæг æмæ Гусалты Барисимæ 
Елгонаиы сæ фысымтæ Дзанаиты Алексей, Артур 
æмæ Отарты Казбегимæ. 1999 аз, 15 октябрь 
Къостайы 80 азы юбилей Дзæуджыхъæуы сæйраг библиотекæйы. 
2013 аз 
-4&$Г^* 337 1^^ 
*э- 

Фыссæджы чингуыты редактор 
Дзанайты Иринæ 
Къостаиы иузæрдион æххуысгæнджытæ æмæ 
йе сфæлдыстадæн аргъгæнджытæ Дзугаты-Мурасты Риммæ, 
Гæцойты Анетæ æмæ Хуытъиаты Зойæ 
О'-дг^йа* 338 ЕзаДЁШ*> 

СÆРГÆНДТÆ 
ÆМДЗÆВГÆТÆ 5 
ПРОЗÆ 148 
ПУБЛИЦИСТИКÆ 208 
АДÆМОН СФÆЛДЫСТАД 285 
АРФÆЙАГ ФÆД ЦАРДЫ 311 
^43=^339 

Литературно-художественное издание 
Хаутов Константин Агубеевич 
ПЕРИПЕТИИ ЖИЗНИ 
Составитель Тамерлан Техов 
Редактор И.Х. Джанаева 
Корректор А.К Каргаева 
Технический редактор Е.Н. Маслов 
Компьютерная верстка — С А. Булацева 
Дизайн обложки —ДА. Джиоева 
Подписано в печать 16.01.2023. 
Формат бумаги 60x84 1/16. Бум. офс. Печать цифровая. 
Гарнитура шрифта «СатЬпа». 
Усл. п.л. 19,5. Тираж 100 экз. Заказ №144. 
Отпечатано ИП Цопановой А.Ю. 
362000, Владикавказ, пер. Павловский, 3. 
о^^аа»» 340 

