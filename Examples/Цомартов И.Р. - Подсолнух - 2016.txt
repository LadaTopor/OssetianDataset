ЦОМПРШЫ 
ИЗЙТБЕГ 
ХЗРИКЗНШЕГ 
Радзырдтæ 
^Ь 
ДЗÆУДЖЫХЪÆУ 
2016 

ББК84(2Рос=Осе) 
Ц-73 
тт 71 Цомдрт^ты,И> 
Ц~/у„ Хурмæзилæг [Текст]: радзырдтæ/ Изæтбег Цомартаты — 
Дзæуджыхъа?у: Ир, 2016 — 319 ф. 
Црмартов Ц,Р. 
Подсолнух. 
15ВМ 978-5-7534-1503-5 
В книгу «Подсолнух» писатель внес лучшие рассказы, написанные нм в 
теченне 45 лет. В ннх автор подннмает нравственные проблемы своего вре- 
мени. Его жнзненное кредо — в любых ситуациях говорнть только правду, 
какой бы горькой она нн была. Этому правилу он следует н в лнтературе. 
Крнтнческое отношение к негатнвным явлениям действнтельностн — граж- 
данская познцня И.Р. Цомартова, которую он утверждает в своих произве- 
деннях. 
тт 4702500201-3 А ^ влор^-г* ч 
ЦМ131(03)-16 4Лв 84(2Рос=Осе) 
© ГУП «Издательство «Ир», оригинал-макет, 2016 
© Цомартов И.Р., 2016 
15ВМ 978-5-7534-1503-5 © Габуев А.Ю., оформленне, 2016 

ХÆХТЫЛ МÆЙЫ ТЫНТÆ УАРЫД... 
Оæронд лæг какæтгы ’хсæнты къæдзæхы фахсыл сабыргай хæрдмæ 
фæцæуы. Æгъатыр сындзытæ йын йæ дæрдджын хуыздзыд хæлафмæ 
хъæддаг гæдыйы дзæмбытау зыдæй лæбурынц, цыма дзы гæбæзтæ ра- 
рæдувынмæ хъавынц, йæ фæлмæст буар ын хуынчъытæ кæнынц. Бас- 
тади æмæ иу къахдзæф акæнын дæр нал фæразы, фæлæ уæддæр цъæх 
нæууыл йæхи ’руадзын æмæ иучысыл баулæфын йæ сæрмæ нæ хæссы. 
«Ма ’рлæуу. Дæ фæллад дыл куы ’ртæфса, уæд дæ ныфс асæт- 
дзæн æмæ... Æмæ цы? цы?! Афтидармæй дын хъæумæ здæхæн нæй, 
— дзуры йæхицæн. — Хуры ма хæхтæм бæндæнбæрц куы хъæуа, уæд 
хъуамæ цæргæсты бадæнмæ схæццæ уай æмæ дзы ’вдадзы хос æрхæссай. 
Уый де стырдæр бæллиц у, дæ сæйраг нысан, æмæ йын æнæ ’ххæст- 
гæнгæ нæй». 
Размæ йæ ничи тæры. Тыхбегара йыл нæй. Уайдзæф æм никæ- 
мæй æрхаудзæн. Уæртæ уым, лæнкауы, пæлæхсар бæласы бын са- 
тæджы дæ уды дзæбæхæн фæбад, стæй хъæумæ дæ ных сараз æмæ дæ 
хæдзармæ сындæггай ныццу. Фæлæ — нæ, хъуамæ цыфæнды хъизæ- 
мæрттæ ’взаргæйæ дæр къæдзæхы сæрмæ схиза. Æрмæстдæр уым 
æркæсы йæхимæ хохæмсæр лæг, æрмæстдæр уым барухс вæййы йæ 
зæрдæ ныфсхаст дзæбидырты ’ндон сыкъаты тыхджын къæрцмæ... 
Чи зоны, фæстаг балцы цæуы абон. Нæ, нырма йын раджы у ахæм 
зæрдæриссынгæнæн ныхæстæ кæнынæн, нырма бирæ хæттыты афæл- 
гæсдзæн уæлæ уыцы сæрсæфæн къардиуæй. Нырма йæ хъарутæ йæ- 
химæ сты, æмæ цыфæнды цæлхдурты сæрты дæр ахиздзæн. Кæд, йе 
уæнгты лæмæгъдзинад æнкъаргæйæ, йæхи зæрдæвæрæн ныхæстæй са- 
быр кæны, мыййаг? Афтæ йæм кæсы, цыма йæ æбæрæг тых æнæн- 
хъæлæджы бауромдзæн, æмæ йæ ныхас сæххæст кæнын йæ къухы нал 
бафтдзæн. Нæ, нæ! Уый бæсты цæуылфæнды дæр разы у, суанг мæнæ 
ардыгæй ахауыныл дæр. Æнæмæнг æй размæ цæуын хъæуы, æрмæст- 
дæр размæ! Афтæ йæ фæнды, æмæ, цалынмæ йæ къæхтæ йæ коммæ 
кæсой, цалынмæ йæ зæрдæ йæ риуы тæлфа, уæдмæ уæвгæ дæр афтæ 
уыдзæн. Болат æрдæгвæндагæй фæстæмæ здæхын нæ сахуыр и... 
Какон сындзытæй фервæзти, фæлæ та йын йæ размæ дурдзагъд 
зæххыл æппæрст рæхысы хуызæн нарæг зылын-мылын къахвæндаг 
бæзджын цъыхырытæ æрæхгæдтой. Æрыгон ма куы уаид, уæд ахæм 
гыццыл къуылымпытæ мисхалы бæрц дæр ницæмæ ’рдарид. Иу æмæ 
дыууæ хатты сыл куынæ ауади, мыййаг. Йæ бæгъæввад æфхæлд къæх- 
ты фæд кæм нæ ныууагъта, ахæм гæбаз ын дзы куы нал баззади. 
Хæхтæм цас фылдæр кæсы, уыйас æм рæсугъддæрæй зынынц, æмæ 
сыл æнувыдæй-æнувыддæр кæны. Рох дæр ма дзы фæци, сæ адджын 
3 

хъæбысы цал азы цæры, уый. Æниу, кæд райгуырди, уымæн цы 
зоны? Куы рахъомыл и, уæд йæ мадæй æрыхъуыста, дæ фыдимæ, 
дам, картоф куы сагътам, уæд, дам, фæзындтæ ацы дунемæ. Кæцы 
азы картофсадзæнтæ уыдысты, марадз æмæ сæ ды базон. 
Болат къæдзæхмæ бахызти æмæ сагъдауæй лæууы. Йæ сæрмæ 
егъау тæнæг къæйтæ, хырхæй фаст ламихуыз фæйнæджытау, кæрæ- 
дзийæ чысыл фæиртæстысты. Афтæ зыны, цыма ныртæккæ ’рхаудзы- 
сты æмæ йæ сæ хъæлæсы коммæ ахæсдзысты. Йæ акомкоммæ дыу- 
уæрдыгæй бæрзонд фæцыдысты фыдæлтыккон мæсгуыты хуызæн дыууæ 
къæдзæхы. Сæ астæу барджынæй æрæнцади цъæх-цъæхид хъæд. Ра- 
нæй-рæтты дзы иуæй-иу бæлæстæ сбур сты, æмæ сыл цыма хур арт 
бандзæрста, уыйау судзынц. Йæ фале сыгъдæг арвы риуыл æндзæвы 
цæхæркалгæ цъити. Комрæбынæй йæм хъуысы знæт доны фæсус 
уынæр, æмæ йæ буары ’нхъæвзы æнахуыр цины уылæн. Кæд ыл 
бирæ азтæ цæуы, уæддæр нырма йæ зæрдæ æрыгон у æмæ дзы алы- 
хуызон рæсугъд æнкъарæнтæ гуыры... 
«Дæ фæллад суагьтай æмæ цæугæ размæ. Нырма дæхицæн гьæйтт- 
мардзæ лæппу ’нхъæл куы дæ, уæд æфсонмæ-’фсонты цы фæстиæтгæ 
кæныс?» — нымæтын ехсæй цæвæгау рæвдауæн æлхыскъ кæны йæхи. 
Къæдзæхы цъупмæ йе ’ргом аздæхта æмæ йæм сабыргай араст и. Йæ 
зæнгты дадзинты цыма туджы бæсты тад зды змæлы, уыйау ныууæззау 
сты æмæ фæйнæрдæм рæдувынц. Йæ фæлмæн дзабыры тæнæг уафс лыс- 
тæг дурыл куы андзæвы, уæд фестьæлфы æмæ иуварсырдæм фæцуды. 
«Базæронд дæн, æмæ мæ кæддæры фидар уæнгтæн сæ хъару ба- 
састи. Фæстæмæ аздæхин, фæлæ уыцы зайæгойы уидаг куынæ ’рхæс- 
сон, уæд Афассæмæ цы цæсгом равдисдзынæн? Рынчын æууæндаг у 
æмæ алкæмæ дæр æххуысмæ ’нхъæлмæ кæсы», — æнкъард хъуыдытæ 
зилынц йæ сæры. 
— Ма тæрс, мæ хæдзар, адзæбæх дæ кæндзынæн, — ныфсæвæрæ- 
джы хъæлæсæй дзуры йæ сыхагмæ. — Ау, йæ тъæнгты ’лхынцъ чи 
райхæлдта, йæ ахсæны хъæдгом чи байгас кодта, уый дæу мæлын 
бауадздзæни? Нæ, мæ хур, нæ. Æз дын дæ ахсæнæн æвдадзы хос 
ссардзынæн, æмæ дæ не стырзæрдæ дохтыртæм цæуын нал бахъæу- 
дзæн. Мæ фыдгул уыдонмæ ’рхауæд. Сæ фæдыл зилгæйæ ма дæ мæ- 
гуыр нервытæ цы фехæлой, æндæр дын ницы ’ххуыс фæуыдзысты. 
Æз зонын замманай кæрдæг, хохы сæр зайы. Бирæ рынчынты дзы 
фервæзын кодтон. Баба мын æй бацамыдта. Дæсны хосгæнæг кæй 
уыди, уый куыд нæ æрыхъуыстаис. Суанг ма йæм Цæцæн æмæ Кæ- 
сæгæй дæр цыдысты æххуысгур. Æмæ сæ цы низæй нæ дзæбæх код- 
та! Тархъæнджын, хъихъхуыфæг, бохъхъырниз, уыдырны, халер... 
Уыргты æмæ мисындзæджы дуртæ та йæ хостæй уалдзыгон митау 
тадысты. О, о, мæ хур. Туджы ’лхъывдад æмæ буары тæвд æрæппа- 
рын ын æхсынæн акъæпп кæнынæй уæлдай нæ уыди. — Лæг æнæба- 
ры йæ мидбылты бахудти. — Адæм сæ къæхты бын æнæрвæссонхуы- 
зæй цы кæрдæджытæ ссæндынц, уыдон сæ низтæ сурынæн куыд пай- 
да сщ, уый куы зониккой, уæд сæ цæстыгагуыйау хъахъхъæниккой. 
Зæххыл ма ичъийæ æнаддæр цы уа? Афтæмæй йын халер, уыдырны 
æмæ гуыбынниз сафынмæ æмбал нæй. 
Дзедыртæ сæ дæрзæг цæнгтæй кæрæдзиуыл лыстæг кæлмытау стых- 
стысты æмæ йæ се ’хсæнты ацæуын нæ уадзынц. Болат сæм æргуы- 
4 

быр кодта, йæ уæзæгджын æнцъылдтæ къухæй сау гагадыргътæ æртыд- 
та, йæ дзыхы сæ бакалдта, æмæ йæ комарынг адджын-туаг донæй 
айдзаг и. Йе ’фсæрты нуæрттæ срыстысты. Йæ хурсыгъд мæстæг 
цæсгом фæдзагъул и, фæлæ уыцы иу рæстæг цыдæр æхсызгондзинад 
банкъардта, æмæ та йæ астæу фæкъæдз и. Куы сæ бассæнда, уымæй 
тæрсгæйæ сæ сæрты арæхстгай бахызти, згæхуыз-цъæх сыфтæртæ 
сгары æмæ дыууæ арты ’хсæн удхар кæны. Иуæй йæ йæ зонгæ бы- 
натмæ бакæсын фæнды, иннæмæй йæм йæ чъылдым здахы. Цæмæ 
йæм кæса? Хорзæй дзы цы фендзæн, йæ зæрдæ ма цы сриссын кæна, 
æндæр? Куы йæм фæкомкоммæ вæййы, уæд йæ буары дыз-дыз дзæв- 
гар рæстæг нал фенцайы. 
Йæ къух та дзедыртæй байдзаг и. Йæ дзыхмæ сæ куыд схаста, 
афтæ йæ цæсты зулæй ныллæг зылын тулдз бæлас ацахста, æмæ йæ 
фæллад уæнгты электрон тыхау уыраугæ цыдæр атахти. Дурыл æрбадти 
æмæ йæм æрхæндæгæй нымдзаст и. Цыма къардиуы кæрон йæ уд йæ 
къухты дары, æмæ цыфæнды фæлмæн уддзæфы змæлдæй дæр комы 
рæбынмæ асхъиудзæн, уыйау арвæй зæххы астæу джихæй лæууы 
æмæ Болатмæ удмарæн сагъæстæ хæссы... 
...Уæд дæр къардиуы былгæрон раст ахæм фыдцъылызарæзт тулдз 
зади, æмæ йын а дунейыл уымæй зынаргъдæр бæлас нæ уыди. Йæ 
сыфтæртæ-иу уадымсæй сæхимидæг куы базмæлыдысты, уæд-иу семæ 
былæйхауæны сæрмæ мæлæтыл кæл-кæлæй худти. Фæндыди йæ, уыцы 
тулдзау фидаруидаг куы уаид, йæ фæдонты хал хæхтæй куыд никуы 
сыскъуына æмæ æнустæм цардæфсæст куыд уа. Æдзынæг æм кæсы 
æмæ йæм ирдæй зыны йæ уарзоны сурæт. Ныр æм цал æмæ цал азы 
’рбацæуы. Йемæ зæрдæбынæй фæныхас кæны æмæ та æндæргау 
атагъамæ цадæггай йæхи айсы. Болат йæ бынаты дурын цыртау æнæ- 
змæлгæйæ баззайы, тулдзмæ йæ зæрдæсаст цæстæнгас саразы, æмæ 
ма йæм дзæвгар рæстæг йæ хæмпус сыфтæрты ’хсæнæй фæзыны, 
æппæтæй адджындæр ын чи уыди, уыцы чызджы рухс цæсгом. 
— Уынатæ, мæ гыццыл сæгуыт, ацы ’лгъыст дунейы мæ иунæгæй 
цæмæ ныууагътай? Фæлтау мæ дæ фæдыл тыххæй дæр куы аластаис, 
— дзуры йæм уынгæг хъæлæсæй æмæ йæ къухы чъылдымæй йæ уымæл 
цæстытæ сæрфы. 
— Мемæ цæуын дæхи нæ бафæндыди, æндæр мæн дæ фарсмæ 
уæвынæй стырдæр амонд нæ хъуыди уæлæуыл дæр æмæ мæрдты дæр, 
— рог уддзæф æм хæссы чызджы рæвдаугæ фæлмæн хъæлæс. Зæр- 
дæскъæфæн мыртæ дзы баиу сты æмæ Болатыл дзæм-дзæмы доны 
’ртæхтæй уарынц. Йæ цæстытыл уайы, дунемæ чи никуы ’рцыди, 
ахæм æнахуыр рæсугъд ныв æмæ йæ йæ уæлныхты исы. Хуры зæл- 
даг тынтыл сызгъорынц дыууæ æвзонг уарзоны. Тулдзы бынмæ бацы- 
дысты æмæ кæрæдзиуыл узæлынц. Лæппуйы зæрдæ нал фæлæууыд, 
чызджы йæ хъæбысы фелвæста æмæ йæ райдзастхуызæй цъилау зилы... 
— Фæндгæ мæ бæргæ кодта, фæлæ мæ бон нæ баци, Уынатæ. Ды 
мæнæй ныфсджындæр разындтæ, — йæ хъусы йын дзуры, фæсмон- 
гæнгæйæ, æмæ афтæ зыны, цыма ныртæккæ дæр разы у йæ рæдыд 
сраст кæныныл. 
— Уæдæ ма мын уæд цы уайдзæф кæныс? 
— Уайдзæфы тыххæй йæ нæ загьтон... Æз афтæ, æнæуи... Мæ 
фыртыхстæй... Æрыгонæй æнхъæл уыдтæн, мæ судзгæ ’нкъарæнтæ мæ 
5 

зæрдæйы уидæгтыл туджы пырхæнтау бахус уыдзысты, æмæ сæ дудгæ 
рыст бамынæг уыдзæн, фæлæ фæрæдыдтæн. Цас зæронддæр кæнын, 
уыйас мын зынаргъдæр дæ. Æдзухдæр мемæ куы уаис æмæ мын мæ 
царды кæрон мæ мард куы бабиноныг кæнис, уый мæ фæнды. 
— Уый уарзондзинад нæу. Иунæгæй стыхстæ æмæ дæм афтæ кæсы, 
цыма мæ уарзыс. 
— Хуыцауæй дæ бауырнæд... 
— Дæхи зæрондæй уæддæр мауал сай. Куы мæ уарзтаис, уæд 
мемæ рацыдаис. Æз дæм мæ бæттæнтæ тыдтон, ды та... 
— Раст нæ дæ, мæ хурыхай. Ныр ацал-ауал азы мæ хъуыдытæ 
дæуæй куы нæма фæхицæн сты. Æхсæв мæ хуыссæны куы ’рхуыс- 
сын, уæд ды дæр дæхи мæ фарсмæ ’руадзыс, æмæ дæ мæ хъарм 
хъæбысы ’рбатухын... Боныцъæхтыл дын «дæ райсом хорз» фæзæ- 
гъын. Фыркуыстæй куы бастайын, уæд мын мæ цæсгомыл дæ фæл- 
мæн къух æрхæссыс, æмæ мæ фæллад æрбайсæфы. Цæрыны хъару 
ма мын ды куы дæттыс, мæ зæрдæ ма ’рмæст дæуыл куы лæууы, 
Уынатæ, уæд мæ куыд æфхæрыс? Æдзухдæр мæм афтæ кæсы, цыма 
æрыгон лæппу дæн нырма, æмæ мæм тагъд фæстæмæ ’рбаздæхдзынæ. 
Хъуыды ма кæныс, уæртæ-иу уыцы къардиуы тулдзы бын кæрæдзи- 
йыл куыд узæлыдыстæм, уый? Мæнæй уыцы амондджын минуттæ 
никуы ферох уыдзысты. Ехх, фæлтау иумæ арвы кæронмæ дæр куы 
алыгъдаиккам. Цыфæнды хорз сылгоймагимæ дæр æнус æнæ уарз- 
гæйæ фæцæрыны бæсты дæ уарзоны хъæбысы цалдæр уысмы батай. 
Бæргæ, уыцы зонд мæм раздæр куы уыдаид, фæлæ ма ныр цы. Цар- 
ды сæрæндæр уæвын хъæуы, æз та ’ндзыгæй лæууыдтæн æмæ арвы 
дуар гомæй фенынмæ ’нхъæлмæ кастæн... 
Болат йе ’ргом хъæуы ’рдæм аздæхта. Комы цæгатварс къуыбы- 
ры дæлбазыр цалдæр ныллæг къæсы зæххыл тарст кæрчытау нытьтьæ- 
пæн сты. Иуæй-иуты ма дзы чидæртæ æнæбары змæлы, иннæты цæ- 
рæг дæр нал и æмæ арвмæ афтидæй дзыназынц, кæддæр та дзы цард 
йæ былтæй калди. Лæгæн йæ цæстытыл уайынц йæ сабибонтæ, æмæ 
йæ цæсгомыл æнахуыр рæсугъд мидбылхудт хъазы. Кæд йæ гуыбын 
кæрдзынæй никуы бафсæста, уæддæр амондджын уыди, уæлдайдæр, 
куы рахъомыл и æмæ йæ сыхаг чызджы зæрдæйы уаг куы бамбæрста, 
уæд. Йæ уарзоныл хъуыдыгæнгæйæ, йæ цæсгомæй мидбылхудт æрбай- 
сæфти, йæ буар сисбын абадти æмæ къахæй сæрмæ дыз-дыз кæны. 
Бæлвырд æм хъуысы фæндыры цагъд, къæрццæмдзæгъд, лæгты за- 
рын, топпы гæрæхтæ. Уынатæйы кæртæй ивылы хъазты уынæр æмæ 
йын йæ зæрдæйы уидæгтæ скъуыны. Уыйхыгъд æгæрон æхсызгон- 
дзинад зыны хæдзары хицауы цардæфсæст цæсгомыл. Æмæ цæуыннæ 
хъуамæ цин кæна! Йæ рагъы нуæрттыл, æфсæст бирæгъау, цæуыннæ 
хъуамæ ратул-батул кæна, ахæм хорздзинад кæуыл æрцыди! Фырци- 
нæй йæ рæбинаг æвæрæнтыл дæр нал бацауæрста. Хъуамæ хъæу- 
бæстæ феной, йæ хъæбулы куыд бирæ уарзы æмæ йын цы стыр аргъ 
кæны, уый. Гæвзыкк сæмпæрчъийы хъæбысæй йæ æвыдæй кæй ра- 
тыдт^ æмæ йæ йе ’мсæр лæджы фыртæн сыгъдæгæй кæй дæтты, уый 
та йæм уæлдай хуыздæр кæсы. Сывæллон-чызг нырма ницыма ’мба- 
ры æмæ йæ цæссыгтæй йæхи ’хсы, фæлæ фæстæдæр бамбардзæн, йæ 
фыд æй цы ’вирхъау рæдыдæй фервæзын кодта, уый, æмæ дзы æгæр 
бузныг дæр ма фæуыдзæн. 
6 

Болат йæ зæрдæйы рыстæй æгæлæнтæ кæны. Уынатæйæ кæй хи- 
цæн кæны æмæ æнæ уымæй йæ цард кæй сафтид уыдзæн, уый йæ, 
иуæй, уырны, иннæмæй — нæ. Кæд фæндыры цагъд тыхджынæй- 
тыхджындæр кæны, уæддæр йæ ныфс кæронмæ нæ сæтты. Цыфæн- 
дыйæ дæр æй хъуамæ фена æмæ йæ истыхуызы æддæмæ рахона. 
Куыд æй аскъæфдзæн, уый нæ зоны, фæлæ йæм уæддæр йæхи ’ппары. 
Судзгæ ’хсидав мæлдзыджыты губаккыл куы ’рхауа, уыйау адæм уæрæх 
кæрты дыууæрдæм рауай-бауай кæнынц. Хистæртæ кувынц, нуазынц, 
хæрынц, кæстæртæ кафынц, худынц, лæггадг&нджытæ фынгтæм алы- 
хуызон нозтытæ æмæ хæринæгтæ скъæфынц. Болат Уынатæйы уатмæ 
бацæуæнтæ агуры, фæлæ сæ нæ ары. Æмæ сæ аргæ дæр куыд хъуамæ 
скæна? Йæ фыд дынджыр аргъонахъау кæрты дуармæ лæууы æмæ йæ 
алыварс сырддзастæй фæлгæсы. Йæ фарсмæ — дыууæ гуыппырсары, 
иннæ дыууæ гуыппырсары та — цæхæрадоны. 
Дæрддзæфæй адæймагмæ йæ куырмæлхынцъытæ райхалын æнцон 
фæкæсы, хæстæгмæ та дзы иумæ дæр нал фæарæхсы. Йæ зæдыхайы 
йæ хъахъхъæнджыты дзæмбытæй кæй не скъахдзæни, уый æмбары 
æмæ катай кæны. Фæнды йæ ’ппæтхъомыс къæвда фестын æмæ ацы 
кæртыл æруарын, цы хæрам дзы æрæмбырд и, уый ныссыгъдæг кæ- 
нын æмæ йæ бындзарæй фесафын, фæлæ йе ’нæбондзинад зоны æмæ 
йæ дæндæгты къæс-къæс цæуы. Ам ма иучысыл куы бафæстиат уа, 
уæд йæ зæрдæ фæйнæрдæм атондзæн, æмæ лидзы, уарзондзинад æмæ 
æнæуынондзинад кæм баиу сты, уыцы бынатæй. Йæ ных къуыбыр- 
тæм сарæзта æмæ сæм йæ тых-йæ бонæй тындзы, цыма йæм Уынатæ 
уым æнхъæлмæ кæсы, æмæ йыл æвæстиатæй куынæ сæмбæла, уæд 
йæ цард ныххæлæттаг уыдзæн. 
Фæндыры цагъд куыд мынæгдæр кæны, афтæ йæм йæ тугдадзин- 
ты дзæхст-дзæхст тынгæй-тынгдæр хъуысы. Уæд та фæстæмæ аздæ- 
хид... Йæ рацыдмæ кæрты куы лæууа, уæд æй, чи зоны, баурома. 
Нæ, нал æй бауромдзæн. Хохы цъуппæй дур ратылди, æмæ йын йæ 
бон ницыуал бауыдзæн. 
Йæ сæр дзæгъæлтæ кæны, ноджы ма фæлурс мæй дæр раирд и 
тарбын-цъæх арвы риуыл æмæ йыл мæстæймарæгау худы. Йæ алы- 
варс æм къудзитæ тарæй зынынц, æмæ йæм афтæ кæсы, цыма дзы йæ 
марджытæ æрæмбæхстысты. Рæвдздæр æм куы рахизиккой æмæ йæ 
былæй куы арæцугъиккой, уæд йæ хъизæмæрттæй фервæзид, фæлæ 
бæстыл цъыуызмæлæг нæй, йæхи бон та йæ цард аскъуынын нæу... 
Мæнæ зылынзæнг тулдз бæлас. Йæ къухтæ йыл ныффидар сты 
æмæ дзы атонын нæ комынц. Тыхтæй-амæлттæй йæ суагъта æмæ 
зæххыл ныддæлгом и. Йæ зæрдæйы тыппыртæ йыл уадзы æмæ дзы 
куры, цæмæй йын йæ цард айса. Йæ хъустыл уайы кæйдæр хæсту- 
лæфт. Йæ сæрыл схæцыди, æмæ йæ буарыл цины уылæн анхъæвзта. 
Чындз йæ урс разгæмтты, хæкъуырццæй кæугæ, сызгъоры йæ цурмæ. 
Разгæмттæ йыл куынæ уаид, уæддæр æй Болат йæ аив уæнгты кон- 
дæй базонид. 
— Уынатæ! — цины хъæр сирвæзт йæ риуæй. 
— Болат! 
Чызг лæппумæ йæхи баппæрста, æмæ кæрæдзийыл атыхстысты. 
Сæ бон дзурын нал у, æмæ сæ иуы дзыхæй дæр хъыпп-сыпп нæ 
хауы. Сæ былтæ кæрæдзиуыл æндæгъдæй лæууынц. Судзгæ зæрдæтæ 
7 

сæ дойны уадзынц. Мæй сæм уæларвæй кæсы æмæ сæ йе ’взист тын- 
тæй нывæфтыд хызы тухы. 
— Мæнæ ауылты сызгьордта! — хъуысы сæм нæлгоймаджы тызмæг 
хъæлæс. Чызг къахæй-сæрмæ ныррызти, лæппуйы къухмæ фæлæбурд- 
та, былæйхауæны ’рдæм ыл ахæцыди æмæ тыхстхуызæй сдзырдта: 
— Болат, къардиуæй нæхи аппарæм! 
— Нæ, Уынатæ, æппаргæ нæ — лидзгæ! 
— Кæуылты?! Ардæм иу фæндаг йеддæмæ нæй, æмæ йыл мæ уд- 
хæсджытæ ссæуынц! 
— Къудзиты фæстæ æрæмбæхсæм, уым нæ ничи фендзæн! 
— Мæ дарæс бæрæг у, æмæ мын æй æнæ бафиппайгæ нæ фæуы- 
дзысты. Къардиуæй нæхи аппарæм. Æнæуынон лæгимæ цæрынæй 
мын демæ амæлын æхсызгондæр уыдзæни. 
— Уæртæ сты! 
— Хæцут сыл! — тæссаг фыдгæнджыты ссарæгау цинхуызæй дзу- 
рынц фæдисонтæ. Болат цæттæ у сæ амонд бахъахъхъæнынмæ. Уына- 
тæйы тыххæй йæ цард ратдзæни, фæлæ уый циу? Чызг ыл тарстхуы- 
зæй йæ цæнгтæ атыхта, стæй дзы йæхи атыдта, æмæ лæппу иунæгæй 
аззади. Комæй ма йæм сыхъуысти йæ удлæууæны зæрдæскъуынæн 
цæхахст, стæй бæстæ бамыр и, æмæ йыл йæ дуне баталынг. Лæгтæ 
йæ, сæ къæхтæй хойгæ, нарæг къахвæндагыл хъæумæ куыд рахæр- 
хæр кодтой, уый дæр нал бамбæрста. Хъаматæй йæ куы скæрдæнтæ 
кодтаиккой, уæд дæр дзы туджы ’ртах нæ рахъардтаид, уымæн æмæ 
дурæй уæлдай ницыуал æнкъардта. Йе ’муд æрцыди ахæстоны. Уына- 
тæйы мæлæт ыл кæй ныххуырстой, уый куы базыдта, уæд ма йæ 
бæллæхыл иу бæллæх бафтыди, æмæ йæ зæрдæ бынтондæр амарди... 
Лæджы царм фидар у, æвæдза, æндæр ма уыйбæрц фыдæбæтгы 
фæстæ йæ райгуырæн хъæумæ куыд сыздæхти? Ахæстоны цы хъизæ- 
мæрттæ бавзæрста, уыдонæй ма ныр дæр исты ныв йæ фыны куы фены, 
уæд йæ сурхид акæлы æмæ зырзыргæнгæйæ райхъал вæййы. Хуыссæг 
та йыл куы фæтых уа æмæ йæм йæ фын фæстæмæ куы ’рбаздæха, 
уымæй тæрсгæйæ кæртмæ рацæуы æмæ æхсæвгæсау дыууæрдæм æнæ- 
сæрфат цоппай кæнын райдайы. Йæ хуыфынмæ сыхæгты къæбыла цъæх- 
снаг хъæлæсæй рæйыныл схæцы æмæ йын банцайыны амал нал вæййы. 
Болат йæ судзгæ сагъæсты уæзæй ныггуыбыр и. Йæ къухтæ йæ 
сæрмæ сарæзта æмæ марой кæны. Йæ цæстыты раз та сыстади, йæ 
цард ын чи фехæлдта, уыцы лæджыфыдхоры æнæуынон сурæт, æмæ 
ныхъхъæрзыдта: 
— Дæхицæн цас фæцæрын æнхъæл уыдтæ, цымæ? Уыйбæрц мулк 
дæ цæмæ хъуыди? Дæ фæстæ уадзгæ дæр куы никæй ныккодтай, 
гормон. Иунæг чызг йеддæмæ дын куы ницы уыди, уæд æй зындоны 
артмæ цæмæ баппæрстай? Уынатæйы дæ чъизи ’хцатæ ницæмæн хъуы- 
дысты. Æрдз æй уарзынæн сфæлдыста, æмæ йæ зæрдæ мæныл лæу- 
уыди, ды та йын æй йæ риуæй стыдтай. Дæлдзæх фæуæд дæ кой дæр, 
æмæ хæрæджы тъæнгтæ хæргæ фæцу мæрдты дæ хъæбулы тæригъæ- 
дæй! Уæвгæ дзецы ’лгъитын? Йæ фæстæ ма дæхæдæг дæр цы хуртæ 
федтай? Цы байтыдтай, уый æркарстай. Дæ сырды митæ дыл фыдæй 
æрзылдысты, æвæгæсæгæй куыдзы мард ныккодтай, æмæ дын дæ бирæ 
фæллæиттæ дымгæ фæйнæрдæм фæхаста. Ныр дæлæ дæ кæддæры 
рæсугъд галуан æмæ дæ ингæны пырхæнтæ дæрæнæй лæууынц... 
8 

Йæ цæстытæ сæ атыдта æмæ сыстади. Хурмæ скасти æмæ йæхи- 
мидæг батыхсти. 
«Уæууа, куыд бирæ бафæстиат дæн. Афтæмæй ахсæв хъæумæ 
дæр нал ныфтдзынæн». 
«Æмæ дзы кæдæм тагъд кæныс? Исты дæм дæ бинонтæ ’нхъæлмæ 
кæсынц?» — мæстæй йæ мары йæ мидхъæлæс. 
«Раст мæ ’фхæрыс. Бинойнаг афоныл не ’рхастон. Уæвгæ ма уый 
дæр ме ’намонддзинадæй цæмæн фæхайджын кодтон? Мæрдты рухс 
дзæнæты фæбадæд, фæлæ... Адæм мæ гæркъайы хуынчъы аластой: 
ус ракур, науæд æнæ цотæй баззайдзынæ æмæ æнæ донбадæттæгæй 
амæлдзынæ. Æрæджиау ма мыл комкоммæ худын дæр райдыдтой, 
æвæццæгæн, дам, дæхиуыл дæ зæрдæ нæ дарыс. Сæ цæрæнбон бирæ. 
Æгайтма мæ сцырын кодтой. Уыдон мын куынæ уыдаиккой, уæд хъæ- 
булы ад нæ бавзæрстаин. Бецау, ме ’фсин... Æмбæрста йæ, мæ зæр- 
дæмæ йæ райсын кæй нæ фæразын, уый. Æмæ йæ куыд нæ ’мбæрста- 
ид. Мæ фарсмæ-иу куы ’рхуыссыди, уæд-иу Уынатæ не ’хсæн æрны- 
гъуылди, æмæ-иу мæ туг фæлыгъди. Ме ’фсин тæригъæдæй мардта, 
фæлæ йын цы мæ бон уыди, æмæ удхар кодтам дыууæйæ дæр. Кæд 
уый цард хуыйны, уæд мæ куыдз амæлæд ахæм цардыл». 
— Рухсаг у, мæ хæдзар, — хъæрæй дзурын та райдыдта Болат. — 
Дæ разы аххосджын дæн, æмæ мын ныббар. Дæ уæздандзинады тых- 
хæй дæ ракуырдтон æмæ фæрæдыдтæн. Уды сыгъдæгдзинад амондæн 
ницы ахъаз у, æмæ мæхи дæр зындонмæ баппæрстон, дæу дæр. Дæ 
цард саразыны фаг хъару мæм нæ разынди, фæлæ дын дæ ныстуан 
сæххæст кодтон. Нæ лæппу дæлдæр никæмæй лæууы. Мæскуыйы зам- 
манай институт каст фæци æмæ горæты кусы. Йе ’мбæлтты ’хсæн ын 
стыр кад и, æрмæст йæ мадæлон æвзагмæ куыдфæндыйы цæстæй 
акасти æмæ... — Лæг дæлиауæй ныуулæфыди. — Йæ гыццыл лæп- 
пуйы та æппындæр нæ ахуыр кæны иронау. Цы уæлдай, дам, у? 
Фæнды, дам, ирон у, фæнды таулинаг, фæнды дзуттаг. Йæхи йæ 
уидæгтæй кæй скъуыны, уый мын хъыг у, æнæуи та мæ зæрдæхудты 
ницæмæй цæуы. Æдзухдæр мæ йæхимæ хоны. Зæрондæй, дам, горæ- 
ты исты цард уæддæр фенай, дæхицæн, дам, знаг цæмæн дæ. Нырма 
æрыгон у æмæ бирæ хъуыддæгтæ нæма ’мбары. Куы фæасдæр уа, 
уæд сæ кæд бамбарид. Цалынмæ мæнæн мæ бон уа, уæдмæ нæ хæдза- 
ры цæджындзтæ сæттын нæ бауадздзынæн, æз куы нал уон, уæд та — 
йе ’фсарм æмæ йæхæдæг... 
Цыма йæ кæстæрты Хуыцауыл фæдзæхста, уыйау йæ къухтæ хæрдмæ 
систа. Дзырд куы фæци, уæд сæ ’руагъта æмæ йе ’ргом цæугæдонмæ 
аздæхта. Уый стыр донмæ кæлы, стыр дон та — денджызмæ. Болат 
цалдæр хатты денджызы был йæ фæллад уагъта. Раст зæгъгæйæ, тынг 
цардхъом æмæ рæсугъд у, фæлæ уæддæр йæ зæрдæйы уидæгтæ мæнæ 
ацы чысыл фынккалгæ дæттæ сты, цард ын уыдон дæтгынц. Хæрдгæбыд 
æвзист æндæхтау æм цъититæй куы нал згъорой, уæд басур уыдзæни. 
Тæхуды, йæ фырт уый рагацау куы бамбарид... 
Лæг йæ сагъæсхуыз цæстæнгас комæй къæдзæхы цъупмæ азылдта 
æмæ, йæ уæрджытыл æнцойгæнгæйæ, æвæд астымыл дарддæр араст 
и. Йæ нысанмæ йæ бирæ нал хъæуы, фæлæ цас уæлдæр хизы, уыйас 
йæ размæ фылдæр цæлхдуртæ ’взæры. Йæ къæхтæ айсын нал ко- 
мынц, фæлæ уæддæр йæхи размæ тæры. Цал æмæ цал хатты ласта 
9 

хъæдæй суг. Гал-иу уæрдон йæ бынатæй фенкъуысын кæныныл афæл- 
вæрдта, фæлæ-иу йæ бон нæ баци, æмæ-иу Болат сугтæ калынмæ бав- 
нæлдта. Гал-иу уыцы æгад ми йæ сæрмæ не ’рхаста, йæ уæрджытæ-иу 
зæххы фæсагъта æмæ-иу йæ тых-йæ бонæй ахæцыди. Йæ комы фынк- 
иу акалди, йæ тæнтæ-иу фыр лæф-лæфæй кæрæдзиуыл андзæвыдысты, 
уæддæр-иу уæрдон хъæды рагъмæ сласта. Ау, уæд ныр йæхæдæг уыцы 
хайуанæй лæмæгъдæр разындзæн? Адæймаг куы у, лæджы ном куы 
хæссы. Цыфæнды куы фæуа, уæддæр ын къæдзæхы сæрмæ æнæ схизгæ 
нæй. Хæхтæ фидар сты, фæлæ адæймаг уыдонæй фидардæр у. Афтæ 
куынæ уаид, уæд уал æнусы дæргъы йæ фыдæлтæн сæ хал аскъуыдаид, 
æмæ се ’взаг бамыр уыдаид. Уый та нырма хъуытазау зæлы æмæ 
зæлдзæни. Болаты афтæ фæнды æмæ æцæгдæр афтæ уыдзæн. 
Йæ хъуыдыты адзæгъæл и. Йæ развæндагмæ нал æркасти, йæ 
къах чысыл хус къуындзихыл скъуырдта æмæ размæ бахауди. Йæ 
къух цыргъ дуры тигъмæ ’рхаста, æмæ йæ царм фескъуыди, туг дзы 
рахъардта. Йæ армытъæпæн дуды, цыма йыл цæхх ныччындæуыди. 
Йæ алфамбылай дугъысыф ацагуырдта, фæлæ йæ цæст ницæуыл æрхæ- 
цыди, æмæ йæ хъæдгом къухмæрзæнæй бабаста. 
— Куыдз къуылыхæй нæ мæлы, Афассæ. Ма тыхс, æз дын абон 
хос ссардзынæн. 
Кæд йæ сыхагимæ ныхас кæны, уæддæр йæхицæн æвæры ныф- 
сытæ, ома ма фæтæрс, мæнæйуый, ницы та дын уыдзæни. Æгайтма 
дæ буары туг ис æмæ дын цæрыны тых дæтты. 
«Нал, мæ хæдзар, нал. Цæргæстимæ тæхын ма дæ бæргæ фæнды, 
фæлæ дæ бон ницыуал у». 
Йæ мидхъæлæс дæр дзы кæдмæ хынджылæг кæндзæн! Йæ къух ыл 
ауыгъта æмæ йæ армытъæпæнмæ ’ркасти. Туг дзы нал хъары, фæлæ 
йæ дудынæй не ’нцайы. Арæхæй-арæхдæр скæс-скæс кæны къæдзæхы 
сæрмæ. Уæвгæ йæ уырдæм хизын нæ хъæуы. Цы кæрдæджы уидаг 
агуры, уый чысыл дæлдæр зайы, æмæ йæм дæс сардзинæй фылдæр нал 
и, фæлæ йын егъау дур мæстæймарæгау йæ фæндаг æрæхгæдта. Йæ 
иувæрсты галиуырдæм куы азила, уæд дзæвгар рæстæг схардз кæн- 
дзæн, рахизырдæм куы азила, уæд та фыртæссæй йæ зæнгтæ фæды- 
дагъ уыдзысты, æмæ былæй асхъиудзæн. Дзæбидыртæ дзы кæрæдзи 
фæдыл, сæ сæртæй хъазгæ, уыцы æдыхстæй бауайынц. Болат сыл 
йæхи нæ бары. Сæрсæфæнæй атæхыны бæсты фæлтау æдас рæтты 
ацæудзæн. Æмæ афтæ куы бакæна, уæд цæй лæг уыдзæни? 
«Цы уа, уый уæд! Дзæбидыртæ кæцæй нæ хауынц, уырдыгæй æз 
цæмæн хъуамæ ахауон?», — налат хъуыды февзæрд йæ сæры æмæ 
йæхи Уастырджийыл бафæдзæхста. 
«Бынмæ ма ныккæс. Тас дын де уæнгтæ сбæтдзæн, æмæ лæ дæ 
уарзон дзуар дæр нал фервæзын кæндзæн», — дзуры йæхицæн. Йæ риу 
ын цыдæр æлхъивы. Йæ цæстытæ тартæ кæнынц. Уæззау къуыбылой 
йæ хъуырмæ стылди æмæ йын йæ улæфт æхгæны. Йæ сæр зилы, фæлæ 
уæддæр фæстæмæ не здæхы. Йæ фындзы бын хъуырхъуыргæнæгау, 
Тотр^дзы зарæг кæны æмæ йæхицæн зæрдæтæ ’вæры. Зын уавæры куы 
бахауы, уæд æй æрымысы, æмæ йын йæ уæнгты ныфс бауадзы. Ныр 
дæр ын йæ хъарутæ уый дывæр кæны. Йæ уæлахизыл райгæйæ, уæл- 
былмæ схызти æмæ йе ’ргом ныгуылæнырдæм аздæхта. 
Йæ акомкоммæ сырх-сырхид хур, пиллон арт уадзгæ, сабыргай 
10 

хæхты цъасмæ фæтулы. Йæ зæлдаг тынты урс æврæгътæ сæхи найынц 
æмæ йæм уæнгроггæнæн сыгъдæг уæлдæфы доныхъазтау æрбаленк 
кæнынц. Уахъæз æм æнцойдæттæг æнкъарæнтæ хæссы, тæмæссаг 
æрдзимæ йæ бæтты. 
Афтæ иу ран æнæзмæлгæйæ лæууид æмæ цымыдис сывæллонау йæ 
алыварс æхсызгонæй кæсид, фæлæ йæ йæхи цинæвдылд æнкъарæнтæй 
рæвдауынмæ не ’вдæлы. Хæхтæм талынггæрæттæ тагъд æрбахъуы- 
зынц, æмæ, куы ныффæстиат уа, уæд йæ къухы ницыуал бафтдзæн. 
Йæ хæлафы дзыппæй стыр хæрынкъа систа, райхæлдта йæ æмæ кæр- 
шеджыты ’хсæнты йæ хосгæнæн зайæгой агуры. Тынг хинæйдзаг у. 
Йæ был куы сдары, уæд зæххы хуыз райсы, цыма йе знæгтæй фем- 
бæхсы. Ноджы ма ацафонмæ йæ сыфтæ æрызгъæлынц, дымгæ сæ ахæс- 
сы, æмæ йын ссарыны амал нал вæййы, фæлæ уый — сырд, Болат та — 
цуанон. Гыццыл дзы куынæ скъахта, мыййаг. Мæнæ уал дзы дуры 
фарсмæ — иу, чысыл фалдæр та йæм иннæ дыууæ ’нхъæлмæ кæсынц. 
Болат сæ цуры йæ уæрджытыл æрлæууыд æмæ сæ арæхстгай къахы. 
— Мауал тæрс, Афассæ, ныр дæ хос мæ къухты ис æмæ дæ æнæ- 
мæнг фервæзын кæндзынæн,— зæрдæтæ æвæры йæ сыхагæн. Йæ 
цæстыты раз сыстадысты, æххуысагур æм чи ’рбацæуы, уыдон. Чи 
сæ гуыбыннизæй фæсæйы, чи тархъæнджын вæййы, кæмæн йæ буа- 
рыл уыдырны фæзыны, кæй та йæ ахсæны туагадыл бафтауын фæ- 
фæнды. Рынчынæй хи атигъ кæнынæй ма стырдæр тæригъæд цы уа, 
æмæ сын уалдзæджы райдайæнæй фæззæджы фæуынмæ алыхуызон 
кæрдæджытæ фембырд кæны. Бон-изæрмæ йын йæ дуар чи нæ ’рба- 
хойы, æмæ дзы иу адæймаджы дæр фæстæмæ никуы аздахы. Суанг 
ма йæм дохтыртæ дæр æрбафтынц. Чиныджы цынæ низы тыххæй 
бакасти, ахæм ын нал баззади, цæмæй сæ дзæбæх кæнын хъæуы, уый 
зоны æмæ сæ дзæбæх кæндзæн, цалынмæ йæ къæхтыл цæуа, уæдмæ... 
Хур аныгуылди, æмæ уæларвон нывгæнæг бæстæ милайæ ахо- 
рынмæ бавнæлдта. Цыма зæххæн æнæ ’хсæвгæсæй исты тас у, уыйау 
арвы риуыл урс тæнæг къуымбилы ’нгæс мæйы ’ндæрг сындæггай 
рабалц кодта. Болат йæ астæу сраст кодта æмæ йæ фæллад цæстæнгас 
хæхтыл ахаста. Афтæ йæм кæсы, цыма се ’мсæр у. Æнæ уыдон æй иу 
боны цард дæр нæ хъæуы. 
Кæрдæджы уидæгтæ ма агурид, фæлæ сæ нал ссардзæни. Хъæу- 
мæ рæвдздæр аздæхын та йæ йæ хивæнд зæрдæ нæ уадзы. Цыфæн- 
дыйæ дæр хъуамæ къæдзæхы сæрмæ схиза æмæ, æнæбасæттон кæй у, 
ууыл кæронмæ баууæнда. Ардыгæй куы аздæха, уæд йæ амæлæты 
бонмæ йæ лæмæгъдзинад йæхицæн нæ ныббардзæн. 
— Ехх, цы уа, уый уæд! Цæргæ, уæд — цæргæсы цардæй! — 
сдзырдта хъæрæй, йæ хъарутæ æрбамбырд кодта æмæ хохы цъупмæ 
араст и. Уæлбылмæ нæма схæццæ и, афтæ йæ хъустыл цавæрдæр 
мынæгуынæр ауади. Лæг фæгæмæл и, хæрынкъайы хъæдын фисто- 
ныл фидардæр æрхæцыд æмæ ’нхъæлмæ кæсы. Ныртæккæ йæм уæртæ 
уыцы дуры фæстæйæ арс кæнæ æндæр исты тугдзых сырд рахиздзæн, 
æмæ дыууæ богалау фæхъæбысхæст уыдзысты. Болат ын сæттын нæ 
бакомдзæн. Уал азы дæргъы царды æвирхъау цæфтæй чи нæ фæцу- 
дыдта, уымæн иу сырды бон цы бауыдзæн? Йæ иувæрсты лыстæг 
дуртæ, дзæгъдзæгъгæнгæ, æрызгъæлдысты, сатæг уддзæф æм зонгæ 
къæрцц æрхаста, æмæ ’рсабыр и, йæ мидбылты дæр ма бахудти æмæ 
11 

чысыл фæзы былмæ цуанонау гуыбырæй схъуызыди. Йæ акомкоммæ 
дыууæ стыр дзæбидыры сабыргай фæстæрдæм фæцыдысты, исдугмæ 
сагъдауæй аззадысты, стæй, цыфыддæр знæгтау, кæрæдзиуыл сæхи 
ныццавтой, æмæ се здыхт сыкъаты тыхджын къæрцц хæхтыл азæлы- 
ди. Сæ фарсмæ æнæмæтæй хызтысты иннæ дзæбидыртæ. 
Болат кæлæнгондау йæ мидбынаты лæугæйæ баззади. Афтæ йæм 
фæкасти, цыма аргъауы уæйгуыты ’хсæнмæ бахауди æмæ уый дæр 
уыдоны хуызæн домбай у. Тарсти, куы фезмæла, æмæ æгайнæг æрдзы 
тæмæссаг ныв куы ’рбайсæфа. 
Хæхтыл мæйы тынтæ уарыд... 
1975 
ÆНДÆРГ 
Уахъæз фæндыры зæрдæскъæфæн зæлтæ алæмæты ахорæнтæй 
нывæфтыд цæхæрадонмæ йæ уæлныхты ’рбахаста æмæ сæ къомсийы 
хъæдабæ сыфтæртыл æхсызгонæй апырх кодта, йæхæдæг, уарзон 
чызгау, чырчыргæнгæ се ’хсæн æрæмбæхсти. Хъæу цыма æбæрæг 
къухтæ æнæуынгæ авдæны узынц, уыйау къуыбырты ’хсæн адджын 
фынæй кæны. Æрдз йæ хъулон фæлыст раивыны агъоммæ федзæм и 
æмæ хъусæй лæууы, æрмæст ма æгъуыссæг цъырцъыраг къудзийы 
рæбын йæ къаймæ æнкъардæй сиды, цыма йæм куы нал фæзына, 
æмæ иунæгæй куы баззайа, уымæй тæрсы. Мæй цæхæркалгæ стъалы- 
ты астæумæ стылди æмæ бурбын-фæлурс æврæгътимæ æмбæхсынтæй 
хъазы. Рувасы хæмпус къæдзилау ыл сæхи куы асæрфынц, уæд йæ 
райдзаст тымбыл цæсгом тар хуыз равдисы, йæхи сæ куы атоны, уæд 
та, æнæмæт сывæллон йæ мады хъæбысы куы бахуда, уыйау ныррухс 
вæййы æмæ йе ’взист-зæрин тынтæ, дзирдзургæнгæ, æрызæры бæлæ- 
стыл, дидинджытыл, Динæйы хъуымбыл дзыккутыл... 
Стыр æрвхуыз цæстытæ. Зæрдæисгæ цæсгом. Гыццылгомау фындз. 
Хæрзконд гуыр. Нарæг астæу. Аив синты æвæрд. Алцæмæй æххæст 
чызг. Йе сфæлдисæг йæ зæрдæхудты куы ницæмæй бацыди, уæд ма 
дзы цы домы? Цæмæй дзы нæу разы? Цы сагъæстæ йын æвдæрзынц 
йæ риу? Сыгъдæг уæлдæфы атайын æй афтæ тынг цæмæ фæнды? 
Йæхæдæг дæр кæронмæ кæй не ’мбары, ахæм æнкъарæнтæ та йæ 
райстой уацары, æви, йæ акомкоммæ цы дыууæ адæймаджы уыны, 
уыдонмæ тырны йæ бæллицты. Сæ иу — ныллæгдæр, иннæ — бæрзонд- 
дæр. Кæрæдзи рæвдауынц æмæ цæуылдæр сусу-бусу кæнынц. Рог 
уддзæф сæм йæ хъус бадары æмæ сын сæ сусæг ныхæстæ, дамдумгæ- 
нæг усау, къомсийы сыфтæртæн адзуры. Уыдон фырцинæй сæ мид- 
бынаты скафынц, æмæ сæ хъæлдзæг кæл-кæл цæхæрадоны зæлгæ 
ацæуы. Динæйы зæрдæ æнахуыр рæсугъд æнкъарæнтæй байдзаг и, 
æмæ йæ тугдадзинтæ къахæй-сæрмæ судзынц... 
— Фæлæуу-ма, æз дын дидинджытæ ’ртонон, — хъуысы йæм лæп- 
пуйы /взонг хъæлæс. 
— Нæ хъæуы... Худинаг у... — уромы йæ чызг, фæлæ уый йæ 
коммæ нæ кæсы. Кауы сæрты уæндонæй æрбагæпп ласта, æмæ Ди- 
нæйы сау къæлæт æрфгуытæ фелхынцъ сты. Гыццыл ма бахъæуа, 
ныхъхъæр ыл кæна: «Ма сæм æвнал! Уыдонæй ма барухс вæййы мæ 
12 

фæлмæст зæрдæ...». Фæлæ йæхиуыл ныххæцыди. Йæ цуры йын йæ 
раздæры ахуырдзау йæ уардитæ æнæфсæрмæй тоны, æмæ йæ нæ 
хъыгдары. Афтæ йæм кæсы, цыма йын сæ, ацал-ауал азы йæ 6ы- 
лыцъæрттæ кæмæ хæры, уыцы сæрæнгуырд йæхицæн лæвар кæны... 
Æрыгон чызджы райдзаст цæсгомыл фæлмæн мидбылхудт хъазы. 
Лæппу йæм кауы сæрты дидинджытæ дæтты. Динæ сæм кæсы æмæ 
фырхæлæгæй йæ цæсты фиутæ тайынц. Амæй размæ никуы никæмæ 
бахæлæг кодта, фæлæ ныр... Ехх, куыд æгъатыр дæ, цард! Адæйма- 
гæн йæ чысыл рæдыд дæр куыд нæ барыс... 
Амондджын уарзæттæ, кæрæдзиуыл узæлгæйæ, сабыргай ацыдыс- 
ты, æмæ та Динæйы алыварс бæстæ сафтид и. Цъырцъыраг йæ удæй 
арт цæгъды, æрхæндæг хъуыдытыл æй æфтауы. Йæ цæстыты раз та 
сыстадысты йе ’рыгоны бонтæ æмæ йæм дард кæцæйдæр æмбисонды 
удылтайгæ зæлтæ ’рбахастой... 
Цыппар æфсымæры хо. Бинонты удæнцой. Сæ цины суадон. 
Рухс дунемæ куы фæзынди, уæдæй фæстæмæ йæ йæ хистæртæ сæ 
былтыл дардтой, авгау ын æрхауынæй тарстысты, фу-фу йын кодтой 
æмæ йын алыхуызон рæсугъд дзаумæттæ ’лхæдтой. 
— Мæ иунæг чызг иу минут цы ацæра, уый йын фестæнт уыцы 
мæлинæгтæ, — буцхуызæй-иу загъта йæ мад, устыты ’хсæн-иу æддæ- 
хъус чызджыты кой куы рауади, уæд. — Ме ’нæзивæг дондзау, мæ 
сæууон артгæнæг йæхиуыл къæм абадын кæй тыххæй бауадза, ахæм 
адæймаг нæма райгуырди. 
— Хæфсæн йæ лæппын — хуры тын. Алкæмæ дæр йæ цот хорз 
кæсынц, æмæ уын мæ фырттæй ницы зæгъын, фæлæ Динæйы никæ- 
уыл баивдзынæн. Ахæм хæрзæгъдау, фырнымд чызджытæ бирæ нæй, 
æмæ дзы æз мæ сæр бæрзæндты хæссын, — уынджы кæнæ-иу дзы, 
фынгыл бадгæйæ, лæгтæ куы раппæлыдысты, уæд-иу семæ æхсызго 
нæй сразы и йæ фыд. 
Уæздан. Хæдæфсарм. Кусаг. Зæрдæргъæвд. Уый æдде ма — хæрз- 
уынд. Ахуыргæнджытæ йын йæ фæзминаг миниуджытæ дæнцæн хас 
той, йе ’мбæлттæ та йæм хæлæгæй мардысты. Йæ мад дзы уæлдай 
буцдæр уыди, фæндырæй хорз кæй цагъта, стæй хуыйынмæ дæсны 
кæй уыди, уый тыххæй. Зынаргъ фæндыр ын балхæдта æмæ йæм 
хъусынæй не ’фсæсти. 
— Мæ гыцци дзæцц акæна, куыд рæсугъд дзыкк у, куыд. Дуду 
гыкъына у, дуду гыкъына, — адджын хъæлæсæй йæ рæвдыдтой чы- 
сыл сабийæ. 
— Аныгуылинаг, искуы дзы арвæй зæхмæ ахæм сæрæн чызг æр- 
уадзгæ уыди, алцæмæ дæр куыд хорз арæхсы, — цин ыл кодтой, куы 
рахъомыл и, уæд. 
— Ацы зæд кæй къæсæрæй бахиза, уый цы амондджын уыдзæни! 
— тæхуды йæм кодтой фæстæдæр, дæсæм къласы ахуыр кæнгæйæ. 
Куыд хъуамæ бауарзтаид ахæм сæрыстыр, хъал чызг, иннæтæй 
чи ницæмæй хицæн кодта æмæ хуызæнæн дарæс дæр кæмæн нæ уыди, 
уыцы хуымæтæг мæгуыр лæппуйы? Æппындæр ницы хъус дардта йе 
’мкъласон Дауимæ. Цыма афтид бынатмæ касти, уыйау-иу йæ цæс- 
13 

тæнгас йæ иувæрсты дарддæр ахаста, лæппу та йыл йæхи мардта. 
Цас æм чызг уазалдæр ахаст æвдыста, уыйас тынгдæр сыгьди йæ 
зæрдæ, æмæ æхсæв-бонмæ фынæй нæ кодта. Йе ’хсидгæ ’нкъарæнты 
’лхынцъ райхалын никуы бауæндыди æмæ сæ йе ’мдзæвгæтæм хаста. 
Талынг уаты-иу йæхицæн фидар дзырд радта, йемæ кæй аныхас кæн- 
дзæн, уый тыххæй, фæлæ та-иу рухсæй адæмы ’хсæн йæ ныфс асас- 
ти, æмæ та-иу йæ ныхас фæстæдæрмæ аргъæвта. Цасфæнды дæр æм 
æнхъæлмæ кастаид, фæлæ куы байрæджы кæна, æмæ йын æндæр 
искæй куы бауарза, уымæй тарсти æмæ йæхицæн бынат нæ ардта. 
Йæ уд æрдуйæ нарæгдæр куы сси, уæд йæ бæллицтыл хæцын нал 
бафæрæзта, йæ хуыздæр æмдзæвгæтæй иу чызджы палтойы дзыппы 
сусæгæй нывæрдта æмæ Хуыцауыл йæхи бафæдзæхста. Динæ йæ ба- 
касти æмæ йæ зæрдæмæ фæцыди. Изæры та йæ ногæй райста æмæ 
дисы бацыди, бирæ хæттыты кæй фехъуыста æмæ æппыидæр йе ’ргом 
кæмæ не здæхта, уыцы дзырдтæ тæмæссаг ахорæнтæй куыд сæрттыв- 
той æмæ кæрæдзиуыл куыд рæсугъд бадтысты, ууыл. 
«Хъуамæ дзы курдиатджын поэт рауайа», — ахъуыды кодта йæхи- 
нымæр. Йæ цæстытыл ауади, Дауиимæ хъæуы уынгты куыд фæцæй- 
цæудзæн, йæ сæрмæ йæ кæй æрхаста, уый тыххæй йыл адæм куыд 
дис кæндзысты, уыцы ныв, æмæ дзы фæтарсти. Йемæ йæ иу агъуыс- 
ты цæрын йæ хъуыдыты дæр не ’рфæндыди æмæ сæ йæхицæй фæ- 
сырдта. Фыдынд нæ уыди, мыййаг. Ахуыр дæр æвзæр нæ кодта. 
«Уæдæ мæ цæй тыххæй нæ хъæуы?» — фарста чызг йæхи, фæлæ 
йæ фарстæн дзуапп раттын нæ бафæрæзта. Уыцы ’хсæв фыццаг хатт 
бæстон ныхъхъуыды кодта, цардæмбалæн æй цавæр лæппу хъæуы, иу 
уаты цæрыныл кæимæ сразы уаид, сывæллæттæ æхсызгонæй кæмæн 
ныййарид, ууыл. Хъуамæ арвы Уациллайы хуызæн уа, хъуамæ йæ 
цæрайæ цæра æмæ йæ дидинæгау буц дара. Ахæм гуыппырсар æм кæй 
æрхаудзæн, уый йæ уырныдта, æмæ йын йæ хуыз бæлвырддæр фены- 
ны тыххæй цармæ иуцасдæр фæкасти, фæлæ дзы никæй сурæт федта. 
Дыккаг бон скъоламæ куы бацыди, уæд æмдзæвгæ йе ’мбæлттæм 
равдыста. Уадз æмæ зоной: лæппутæ йыл зæрдæхъæрмттæ кæнынц, 
фæлæ сæ уый æрдумæ дæр нæ дары. Чызджытæ йæ бакастысты, сæ 
къухтæ кæрæдзиуыл ныццавтой æмæ ’мхъæлæсæй сдзырдтой: 
— Мæнæ цы дзæбæх фыст у! 
Цыбыр рæстæгмæ хистæр кълæсты ахуырдзаутæ се ’ппæт дæр 
зыдтой: Дауи Динæйыл йæхи мары, фæлæ йын дзы ницы рауайдзæн. 
Цæуыннæ, зæгъгæ, сæ исчи куы бафарстаид, уæд ын дзы иу дæр 
бæстон дзуапп нæ раттаид, уæвгæ та хъуыды ’мхуызон кодтой. Ахæм 
рæсугъд чызг хъуамæ саджы фисынтыл амад лæппумæ смой кæна, 
хуымæтæг адæймагæн æгæр æвгъау у. 
Дауи йæ фыртыхстæй йæ зæрдæ æппындæр ахуырмæ нал лæвæрд- 
та. Къласы бадгæйæ æдзухдæр йæ сæнтты йæ уарзонимæ архайдта. 
Ард-иу бахордта, нал æм бакæсдзынæн, зæгъгæ, фæлæ йæхиуыл йæ 
бон нæ цыди, æмæ та-иу йæ цæстытæ уайтагъд чызджы цæсгомыл 
андæгъдысты. Кæрæдзимæ-иу куы фемдзаст сты, уæд-иу йæ буары 
цыма электрон тых ахъардта, æмæ-иу стыхсти. 
Бынтон æндæр уавæры уыди Динæ. Искуы иу хатт-иу Дауийы 
цæстытæм æнæнхъæлæджы куы фæкомкоммæ и, уæд-иу дымгæдзагъд 
æврæгъты ’нгæс рог хъуыдытæ йæ сæры цалдæр уысмы афæстиат 
14 

сты, фæлæ сæ йæ зæрдæмæ æввахс дæр нæ уагьта. Лæппу йæ кæй 
уарзы, уый йын æхсызгон у æви нæ? Йæхимæ йæ уыцы фарст рат- 
тын дæр нæ фæндыди. Иннæты хуызæн йемæ уæндонæй куы ныхас 
кæнид, уæд, чи зоны, схæлар уаиккой, фæлæ лæг æмæ ус? Нæ, нæ! 
Уый никуы уыдзæн! Чызджытæ йын-иу æмдзæвгæйы кой куы скод- 
той, йæ авторæн цы дзуапп раттынмæ хъавыс, зæгъгæ, уæд-иу æнæ- 
рвæссонхуызæй йæ был акъуырдта: 
— Æндæр ын ницы куыст и, цымæ?! 
* * * 
Æвзонг зæрдæ стъалытæм тырны, уæлдайдæр, буцхаст рæсугъд 
чызджы цардæфсæст риуы куы тæлфа, уæд! Йæ уарзон ныййарджы- 
ты хъæбысы хъомылгæнгæйæ, йæ рæвдыд сабидуг рæстæджы рæхс- 
нæг базыртыл куыд атахти, уый Динæ ’мбаргæ дæр нæ бакодта. Скъола 
каст фæци иттæг хорз бæрæггæнæнтимæ æмæ, булæмæргъау цины 
зарæг нывæндгæйæ, атындзыдта йæ бæллиццаг фидæнмæ. Йæ уæнг- 
рог цыдмæ кæсгæйæ, афтæ зынди, цыма йæ къæхтæ зæххыл æндзæвгæ 
дæр нæ кæнынц, цыма урс гæлæбуйау уæлдæфы тæхы. Дауи та цар- 
ды стыр фæндагыл, уæззау къахдзæфтæгæнгæ, тыхст æмæ уырыдæй 
араст и. Фæндыди йæ чызгæн хибарæй йæ рæсугъд æнкъарæнты 
къуыбылой райхалын, фæлæ йын Динæ ахæм фадат нæ радта, уымæн 
æмæ йæ фæсонæрхæджы дæр нæ уыди, йæ цард баиу кæнын кæимæ 
нæ хъавыди, уый схæц-æрхæц ныхæстæм хъусын. 
Дауи бацыди хъæууонхæдзарадон институтмæ, Динæ та — уни- 
верситетмæ, æмæ лæппу, æрвылбон йæ уарзоны уындмæ бæлгæйæ, 
бынтондæр батади, чызг та фæсивæды ’хсæн йæ хуыз скалдта. Йæ 
курджытæ цыма ныхас бакодтой, уыйау æм кæрæдзи фæдыл ныххал 
сты. Чи йын комкоммæ йæхимæ цыди, чи та — йæ ныййарджытæм. 
— Нырма гыццыл чызг у, æмæ уал æй ахуыр кæнын бауадзут, — 
дзырдта сын фыд. 
— Мах ын йæ ахуыр нæ бакъуылымпы кæндзыстæм. Институтмæ йæ 
машинæйы ласдзыстæм, раттут нын æй, — домдтой минæвæрттæ, фæлæ 
къæрттæй цъула не ’ппæрстой нæдæр Динæ, нæдæр йæ бинонтæ. Чындз- 
дзон чызджы мой кæнын куыд нæ фæндыди, фæлæ йæ усгуртæй иуæн 
дæр йæ зæрдæйы бынат нæ разынди. Афтæ йæм касти, цыма йæм рæх- 
джы аргъауы хъæбатыр ныфсджынæй æрбацæудзæн æмæ йæ ’мбисон- 
ды рæсугъд дунемæ йæ хъæбысы ахæсдзæн, фæлæ ахæм лæппу зынæг 
нæ уыди. Уый бæсты йæм къæмдзæстыгхуызæй фæзынди йæ зонгæ 
чызджы инженер æфсымæр Акка. Йæхицæй чысыл бæрзонддæр, сау- 
хил, урсцæсгом. Йе ’мбаргæ цæстæнгас æмæ йæ уæздан дзыхыныха- 
сæй бæрæг уыди, æнæмаст лæг кæй уыдзæни, уый. 
— Мæ хо алы бон дæр дæуæй æппæлы, — æфсæрмытæгæнгæ, 
дзурын райдыдта лæппу, агъуысты дыууæйæ куы баззадысты, уæд, — 
æмæ мæ фæнды, кæрæдзи куы бамбариккам... 
Фыдгæнæг рагацау йæ хъысмæт куы зона æмæ тæрхоны лæгты 
уынаффæмæ ныфссастæй куы ’нхъæлмæ кæса, уыйау ныггуыбыр и 
æмæ йæ цæстытæ пъолæй атонын нал фæрæзта. Динæ йын йе ’нгуылдз- 
ты лыстæг зыр-зыр цæсты тигъæй ацахста, йæ лæгуынæмхиц сæрмæ 
йын фæкомкоммæ и æмæ йæ, хынджылæггæнгæйæ, бафарста: 
15 

— Дæ хо мæ кæй æппæлы, уый тыххæй мæ курыс æви æнæ мæн 
цæрын кæй нæ фæразыс, уый тыххæй? 
— Фæразгæ та цæуыннæ, фæлæ... хорз уаид... уæвгæ... — ныс- 
суйтæ и лæппу, æмæ йыл чызг былысчъилæй бахудти. 
— Дæ амонд æндæр ран агур уæдæ. Нæ хъуыддагæй ницы рауай- 
дзæн, æмæ нæ рæстæг дзæгъæлы ма сафæм. 
Аккайы кæронмæ нæ бауырныдта, цавæрдæр хъæуккаг æнæфенд 
тыфтырыкъо йыл кæй нæ барвæссыди, уый, æмæ къæсæрæй, джих- 
тæгæнгæ, ахызти. Чызджытæ йын цыма йæ ацыдмæ ’нхъæлмæ кас- 
тысты, уыйау уатмæ кæрæдзи фæдыл кæлкæлгæнгæ ’рбакалдысты, 
паркмæ йæ аскъæфтой, æмæ дзы, йе ’мбæлттимæ тезгъогæнгæйæ, йæ 
усгур, æнæнхъæлæджы æрæхснырстау, æрбайрох и. 
Фыццаг бакастæй Хъайсын йæ зæрдæмæ тынгдæр фæцыди. Мы- 
зыхъхъарæзт, ракæнонхуыз. Къæйных цæстæнгас. Иу ран æнцад ба- 
дын нæ фæрæзта, цыма йæ нуæрттæ æдзухдæр сæхимидæг хъазгæ 
кодтой æмæ дзы искæй æрбырсын домдтой. Цæмæдæр гæсгæ йæ Дауи- 
имæ абарста æмæ дзы разыйæ баззади. Хъайсын уыди домбайдæр, 
хæрзконддæр, хъæлдзæгдæр æмæ цардбæллондæр. Исдугмæ йæ ’рфæн- 
дыди йæ хъæбысы февзæрын, æмæ йæ цæсгом артау ссыгъди. 
— Уæртæ мын уым, чысыл фалдæр, диссаджы хорз фатер и. Цом 
æмæ дзы нæ фæллад суадзæм, фæйнæ цайы дæр бацымæм, — дыууæ- 
изæрастæу кинотеатрæй рацæугæйæ, æваст йæ хæдзары кой кæнын 
райдыдта Хъайсын æмæ йын йæ цонгыл барджынæй æрхæцыди. — 
Куыд зæгъыс? Æртæ уаты нæ фаг нæ уыдзысты? 
Уыцы ныхæстæм Динæ фæуыргъуыйау и. Уый та куыд? Нырма 
кæрæдзи дæр куы нæма базыдтой, уарзондзинады тыххæй сæм иу ны- 
хас дæр куы нæма рауади. Чызгмæ афтæ фæкасти, цыма йæ разы 
усгур лæппу нæй, фæлæ, йæ рохтæ кæмæн суæгъд сты, ахæм уырс, 
цыма йæ уарзон бинойнаг нæ хъæуы, фæлæ рæсугъд хæзгул. Йæ цæс- 
тытыл ауадысты, йæ фатеры йæхи кæимæ фæирхæфсы, уыцы рæузонд 
чызджытæ, йæхи сæ бынаты авæрдта æмæ йæ ’рфæндыди йæ бафхæ- 
рæгæн дæрзæг ныхæстæ зæгъын. Йæхицæн счъизийæ тæрсгæйæ дзы 
йæ цонг ратыдта æмæ йæ уайдзæфгæнæджы хъæлæсæй бафарста: 
— Иунæг куы дæ, уæд дæм æртæ уаты кæцæй æрхаудта? 
— Мæ фыды фæрцы, мæ фыды! — сæрыстырæй йын дзуапп радта 
лæппу. — Хуыцауы куы бафæнда, уæд мын тагъд «Волгæ» дæр бал- 
хæндзæн! 
— Æмæ дын æртæ дзаумайы æгæр нæ уыдзысты? — йæхи йæм нал 
баурæдта Динæ. 
— Цавæр æртæ дзаумайы? — нæ йæ бамбæрста Хъайсын. 
— Дæ хæдзар, «Волгæ» æмæ æз! — мæстыйæ срæцыгъта чызг æмæ 
йæ уынджы астæу лæугæйæ ныууагъта. 
* * * 
Æрхъæлцауы бæх нæ фæллайы. Динæ фондз азы дæргъы кæй ни- 
кæмæ смой кодта æмæ ахуыры фæстæ йæ фыды уæзæгмæ кæй æрыз- 
дæхти, уый Дауийы зæрдæйы стыр ныфс бауагъта. Иугæр горæты 
рæсугъд лæппутæй цардæмбалæн никæй равзæрста, уæд æм, чи зоны, 
йе ’ргом раздаха. Маргъ дæр ма зæххыл куы ’рбады, уæд уый уæлæрвты 
16 

кæдмæ тæхдзæни? Йæхи цы хохы цъупмæ систа, уырдыгæй кæд ис- 
куы ’рхизид æмæ йын разыйы дзуапп раттид. Уымæ ’нхъæлмæ кас- 
тысты, чи сæ зыдта æмæ сæ амондмæ чи бæллыди, уыдон дæр. 
— Сæйраг агроном æмæ ахуыргæнæг иумæ диссаджы дзæбæх сфи- 
дауиккой. 
— Æмæ, дам, ын чызг куы ницы ком дæтты, мæгуыр. 
— Йæ алыварс лæмбынæг куы акæса æмæ дзы йæ цæст куы никæ- 
уыл æрхæца, уæд йæ сасир афтæ лыстæг нал луардзæни, — дзырдтой, 
кæрæдзи дзыхæй исгæйæ, æмæ сæ амидин кодтой сæ цард баиу кæ- 
нынмæ, фæлæ чызг къæрттæй цъула не ’ппæрста. 
Дауи йе ’мдзæвгæтæ фыссын ныууагъта, фæлæ Динæ йæ зæр- 
дæйæ стонын нæ бакуымдта, æмæ удхарæй марди. Бон-изæрмæ-иу, 
быдыртыл зилгæйæ, тæргæ бæхау ныффæллади æмæ-иу чызгыл йæ 
фæндаг акодта, хуыснæгау-иу цæхæрадонмæ бахызти æмæ-иу ныл- 
лæг къомсийы бын æрæмбæхсти. Йæ аскъæфыны зонд æм-иу æрцы- 
ди, æмæ-иу йæ цæстытыл иуæй иннæ рæсугъддæр нывтæ ауади, фæлæ 
ахæм æвирхъау ми бакæнынмæ йæ ныфс нæ хаста. Йæ судзгæ ’нкъа- 
рæнты хурхыл-иу куы ныххæцыди, уæд та йыл-иу йе ’мбæлттæ баф- 
тыдысты, фæлæ сæ фæндыл никуы сразы и. Чызг аскъæфын æм, 
иуæй, æгад касти, иннæмæй, давæггаг амондыл не ’ууæндыди æмæ 
тарсти, йæ уды быцъынæг кæмæ тыдта, уый йæ иумæ цæргæйæ дæр 
куынæ бауарза, æмæ, цы æнамонд у, уымæй æнамонддæр куы фæуа. 
Иуафон Динæ куысты фæстæ цырагъ ахуыссын кодта æмæ сын- 
тæгыл йæхи ’руагъта, фæлæ йæм хуыссæг æмгæрон нæ цыди. Йæ 
фæлмæн гобан хъæбæр фæйнæгæй фæдæрзæгдæр и. Тыхст рынчы- 
нау ыл рафт-бафт кæнынæй куы сфæлмæцыди, уæд æм æрæджиау 
талынг царæй æнæзонгæ хъæддыхарæзт лæппуйы ’ндæрг æрзынди, 
æмæ фæсабыр и. Цы уыди, уымæй цæстытæ фестад, æмæ йæ былтæ 
зына-нæзына базмæлыдысты: 
— Æз дæм рагæй æнхъæлмæ кæсын, мæ хур. Æрхиз æмæ мын мæ 
зæрдæ батав. 
Йæ монцты тых æй дисы бафтыдта, æмæ уысмы бæрц йæхицæй 
фефсæрмы и, фæлæ йын уый лæппумæ йæ тырнындзинад нæ фæкъад- 
дæр кодта, æмæ йæм йæ къухтæ сивæзта. 
— Уым цы лæууыс? Рацу мæхимæ. Рацу, мæ цæстырухс. Æнæ 
дæу мын зын цæрæн у... 
Уæды хуызæн тынг æй никуы ’рфæндыди йæ фарсмæ ’рхуыссын. 
Йæ сæр ын йæ риуыл сæвæрид æмæ йыл æхсæв-бонмæ фæузæлид. 
Йæ буар къахæй-сæрмæ æхсызгон хъыдзы кæны, йæ туг фыцы æмæ 
йын иу минут дæр æнцой нæ дæтты. Фæстаг рæстæг ыл цыдæр хæй- 
рæг сагъуыди æмæ йыл пиллон арт æндзары. Скъолайы йе ’хсидгæ 
æнкъарæнтыл бæргæ фæуæлахиз вæййы, фæлæ хъæццулы бын йæхи 
куы ’рнорды, уæд та сæ рохтæ феуæгъд вæййынц, æмæ сæ уромын 
нал фæфæразы. Иу хаттæй иннæ хатмæ йæм лæппу ноджы ныфс- 
джындæрæй æрбацæуы æмæ йыл йæ фидар цæнгтæй ныттыхсы. Динæ 
зондцухгæнæн монцты гуырæн фесты æмæ йын батæ кæнынæй нал 
фефсæды. Зæрдæ йæ дойны нæма суадзы, афтæмæй йе ’муд æрцæуы 
æмæ йæ къухы фыдтыл дæндагæй ныххæцы. Мæнæ та ныр дæр уæл- 
гоммæ хуыссы æмæ йæм мынæг ^^ дтг°°" [Тур"' 
2 Цомартаты Изæтбсг 
17 

— Цы уавæры дæн, уый куы уыныс, уæд мæ цæуыннæ барæвда- 
уыс? Рацу, мæ къона, науæд мæ буар басудздзæни... 
Чызг фырмондагæй цы фæуа, уый нæ зоны. Йæ хуыссæны ма 
иучысыл куы афæстиат уа, уæд кæуындзæгæй ныттыппыр уыдзæн. 
Нæ, фæлтау гом арвы бын лæудзæн æмæ зæдтыл йæхи фæдзæхсдзæн. 
Кæд ын батæригъæд кæниккой æмæ йæм, йæ цæстытыл чи уайы, уый 
уæларвæй æруадзиккой. Цыма искæмæн райхъалæй тарсти, уыйау 
йæ къæхтæ æнæсыбырттæй пъолмæ æриста, йæ тæнæг халат йе уæхс- 
чытыл уæгъд æппæрст æркодта æмæ кулдуарæй цæхæрадонмæ ахыз- 
ти. Къомсийы бын нæлгоймаджы куы ауыдта, уæд афтæ фенхъæлдта, 
йæ фæлгæнæны алæмæты ахорæнтæй кæй сурæт сарæзта, уый у, 
æмæ цыдæр хъарм уылæн йæ туджы зырзыргæнгæ ацыди, фæлæ 
Дауи йæ размæ куы рахызти, уæд фырдисæй фæкуыддæр и æмæ дзы 
йæ халаты ’гънæджытæ сæвæрын дæр ферох и. Цыдæр тых ын йе 
уæнгтæ сбаста æмæ йæ кæлæнгондау йæ бынатæй фезмæлын нæ уа- 
дзы. Æрæджиау æм лæппуйы зæлдаг хъæлæс æрбайхъуысти, æмæ йæ 
талас зæлтæй æрчъицыдта. 
— Динæ, хатыр бакæ. Къæрныхау ардæм æрбахъуызыдтæн æмæ 
арвæй мæ амонды стъалы ’рхауынмæ ’нхъæлмæ кæсын. Цалдæр хатты 
дæ ацы къомсийы бын федтон, æмæ мын дæхи хуызæн садджын и... 
Йæ цæстæнгас зæххæй фæхицæн и, чызджы цыбæлгæнæн æмраст 
зæнгтыл сабыргай хæрдмæ ссыди æмæ йæ тыппыр риуты аив дзыхъ- 
хъыл бандзыг и. Афтæ гомæй йæ никуы федта, æмæ йын улæфт нал 
фаг кæны. Йе ’мбæлттæм кæй нæ байхъуыста, уый тыххæй фæсмоны 
арты судзы. Йе ’ вронг зонд йе ’нкъарæнтыл куынæ уæлахиз кæнид, 
уæд æй аскъæфид æмæ амондджынæй цалдæр уысмы уæддæр ацæ- 
рид. Цалдæр уысмы цæмæн? Цыфæндыйæ дæр ын йæхи бауарзын 
кæнид. Сыгъдæг зæрдæ æмæ æгæрон уарзтæн аргъ чи нæ скæна, уый 
цавæр адæймаг хъуамæ уа? Динæйы хуызæн фырнымд чызджы зæрдæ 
æнæмæнг фæтасид. Уæдæ ма йæм цæмæ кæсы? Цæуыннæ йæ ахæс- 
сы? Нæ, йæ амæттаджы скъæфгæ æрмæстдæр сырд кæны. Хъуамæ 
йын разыйы дзуапп йæхæдæг ратта. 
Чызг ын йæ артуадзгæ цæстæнгас ацахста, йæ цæсгом асырх и, 
æмæ йæ халаты ’гънæджытæ æвæрынмæ фæци. Раздæрау та йæм 
хъуамæ йæ чъылдым фездахид æмæ лидзынмæ фæуаид, фæлæ йæ 
ацы хатт йæ цурæй цæуын дæр нæ фæнды, йемæ разы кæнын дæр. 
Йе ’мбаргæ ныхæстæм ын хъусид æмæ хъусид, æцæг дзы мацы до- 
мæд... 
— Динæ, мæ зæрдæйы уаг мын зоныс. Мæ хъуыдытæ æдзухдæр 
демæ сты. Ардæм дæр алы ’хсæв дæу тыххæй цæуын. Цы бон дæ нæ 
фенын, уыцы бон сæфтыл банымайын. Рудзынджы цур сывæллæтты 
куыстытæ куы фæраст кæныс, уæд мæ ’рфæнды дæ ахуырдзау фес- 
тын, дæ акомкоммæ сбадын æмæ дын дæ зæдæнгæс цæсгоммæ кæсын. 
Мæ цардæн æнæ дæу ницы нысан и, æмæ дыл мæхи фæдзæхсын. Цы 
тæрхон мын рахæссай, ууыл дыккаг нал зæгъдзынæн, æрмæст æй 
зон, мæныйас дæ кæй ничи бауарздзæн, — ныфссастæй дзуры лæппу 
æмæ иын йæ цæстыты разыйы дзуапп агуры. Ау, ацал-ауал азы йæ 
цæрайæ кæмæн цæры, æхсæвæй-бонæй Хуыцаумæ кувæгау кæмæ кувы, 
уый йыл йæхи куыд атигъ кæндзæн? Иæ фæстаг ныфсы хал ын йæ 
зæрдæйæ куыд сыскъуындзæн? 
’’ » \ ’ • ; . >*• 

Чызгæн мидæгæй арф кæмдæр, йæ уды рæбинаг æвæрæны, æхсыз- 
гон у, лæппу йæ цæрайæ кæй цæры æмæ йæм алы ’хсæв дæр кæй 
цæуы, уый. Йæ сæрыстырдзинад ын уæларвмæ исы æмæ йын йе 
’ууæнк сафын нæ уадзы. Дауийæ йæ хуыздæр лæппу кæй нæ ракур- 
дзæн, уый йæ кæцыдæр æнкъарæнæй æмбары, фæлæ ма уæддæр йæ 
хивæнд зæрдæ цыдæр агуры, цæмæдæр æнхъæлмæ кæсы. Æвæццæ- 
гæн, хи сызгьæринæй искæй æрхуы зынаргъдæр у. Æви адæймагæн 
йæ къухы ’нцонæй цы ’фты, уый йæ цæсты нæ ахады? Бакастæй йын 
ницы у. Дæргъæлвæс тæнтъихæг цæсгом — хæрздаст. Бæзджын сау 
сæрыхъуынтæ. Сау æрфгуытæ. Хъуыдыдзаст цæстытæ. Йæ уæлæ — 
урс хæдон, биноныг итувæрд сау хæлаф æмæ лак туфлитæ. Чыз- 
джытæ йæм се ’ргом здахын райдыдтой. Динæйæн дæр рæстæгæй- 
рæстæгмæ йæ хъуыдыйы февзæры, фæлæ йæ йæ мæллæг уæхсчытыл 
æрæнцайын нæма фæнды. Афтæ йæм кæсы, цыма æдзухдæр йæ 
фарсмæ уыдзысты, æмæ сыл бахъуаджы сахат æрæнцой кæндзæни... 
Йæ уазал цæстæнгасæй лæппуйы уæнгтæ æрызгъæлдысты. Йæхи- 
цæн сæлæф митæй цы мæсгуытæ фæцамадта, уыдон æваст атадысты, 
æмæ афтидæй аззади. Чызджы былдауæн ныхæстæ карды цæфтау йæ 
зæрдæйы иннæрдæм хизынц æмæ йын йæ хурхуадындзтæ бындзарæй 
рæмудзынц: 
— Ма мæм мæсты кæ, Дауи. Æз чындзы куы цæуин, уæд æрмæст- 
дæр дæу равзарин, фæлæ мой нæма кæнын. Чи зоны, фæстæдæр... 
искуы... Нырма дын ницы зæрдæ бавæрын у мæ бон... Ды хорз 
адæймаг дæ, тынг хорз адæймаг, фæлæ... 
— Кæд истæмæй фæрæдыдтæн, уæд мын æй ныббар. Амæй фæс- 
тæмæ дæ нал батыхсын кæндзынæн. Æз дæ цас уарзын, уыйас кæй 
бауарзай, уыимæ бирæ азты амондджынæй фæцæр. 
Æндæр ницыуал зæгъын сфæрæзта Дауи. Кæсынæй кæмæ нæ баф- 
сæсти, уыцы рæсугъд цæсгомæй йæ цæстытæ тыххæйты атыдта æмæ 
æдзæрæг-æмæлæгæй йæ фæсонтыл мæйы ’взист тынтæ ахаста... 
«Кæдæм æй уадзыс, гормон?! Раздах æй! Ахæм хорз лæппу дæм 
нал æрхаудзæн! Арвæй стъалытæ мауал скъæф! Доны кæфæй æрми- 
кæсаг хуыздæр у, æмæ йыл фидар хæц!» — Динæмæ фæдисхъæргæ- 
нæгау дзырдта йæ зæрдæ, риуы къултыл йæхи хоста, æддæмæ йæхи 
тыдта, фæлæ чызг дурдзавдæй бакъуырма и æмæ йæ мидхъæлæсмæ 
хъусынæн нал уыди. 
* * * 
Згъоры рæстæг, аргъауы базырджын уадсурау йæ тых-йæ бонæй 
тæхы размæ. Уысмы бæрц дæр ын фæлæууыны амал нæй. Æнæрын- 
цойæ тындзы йæ иувæрсты æмæ йын йæ зæрдæмæ хæссы змæст æнкъа- 
рæнтæ, мары йын йæ бæллицтæ, æфтауы йыл æгæрон тас. Раздæр 
цады фæлхъæзæнау йæ мидбынаты змæлыди æмæ йæ фæлмæн уддзæ- 
фы ’ндзæвдау рæвдыдта, ныр та, знæт донау, гуылфгæнгæ бырсы 
æмæ йыл удмарæн сагъæстæ нывæнды. Йæ рæсугъд хъуымбыл дзык- 
куты ’хсæн иугай урс хилтæ фæзынди, æмæ сæ арæхстгай ралыг 
кодта, фæлæ иннæтæ карчы цъиутау сæ фæдыл ракалдысты. Биноныг 
сæ сахоры, фæлæ та уыдон мæстæймарæгау уайтагъд фæстæмæ разы- 
19 

нынц æмæ йæ мæты баппарынц. Сæрзилынгæнæн мидбылхудт йæ 
райдзаст цæсгомæй фæлыгъди. Стыр цъæх цæстытыл æхсæвы фæл- 
мау æрхæндæг ныв æрбадти, æмæ се ’взонг æрттывд ахуыссыди. Сæ 
алывæрсты, йæ ных æмæ йæ дæллагхъуыртыл фыццаг æнцъылдтæ 
зынын байдыдтой... Йæ фыд амарди, йе ’фсымæртæ устытæ ’рхастой 
æмæ фæйнæрдæм фæлыгъдысты. Искуы иу хатт сæ мадмæ куы фæ- 
зынынц, уæд хæдзар сывæллæтты хъæрæй байдзаг вæййы, æмæ Ди- 
нæйы зæрдæмæ хæлæг бахъуызы, уæлдайдæр, йæ кæстæры дыууæ 
фаззон чызджы куы фены, уæд. Цæрмыстыгъд æй бакодтой, цыма сæ 
уый ныййардта. 
— Хъæбул куыд адджын у, уый куы зонис, уæд дæ усгурты уыр- 
зæй сгарæгау нал æвзарис. Изæры, мæ къæхтæ мæ фæдыл ласгæ, 
куы ’рбацæуын, æмæ ацы дыууæ хæйрæджы лæппыны мæ размæ 
цингæнгæ куы разгъорынц, уæд мæ фæллад æрбайсæфы, — æхсызго- 
нæй йын дзуры сæ фыд. Знон дæр ма йын Динæ авдæны йæхи узта, 
ныр æм кæсыс, слæг и æмæ йын зонд амоны. 
— Нæ лæппутæ зæронды бонмæ устытæ нæ курынц, нæ чызджытæ 
мой нæ кæнынц, чи баиу вæййы, уыдон та иу байзæддагыл ныллæу- 
уынц, æмæ заууаты бынатмæ ’рцыдыстæм, — уайдзæфгæнæджы хъæ- 
лæсæй йæ ныхас дарддæр кæны æфсымæр. Кæд цæфæй нæ мæлыс, 
уæд дын уый та — рæхуыст. Динæ йæм нæ мæсты кæны. Æфсæст 
æххормаджы рис нæ зоны. Йæ уарзоны ракуырдта, амондджын у 
æмæ йе ’намонд хойыл йæ хъал калы. Уазджытæ куы ацæуынц, уæд 
хæдзар хасты хуызæн свæййы, æмæ йæм дзы цæрын нал фæцæуы. 
Иунæг кæй у, уый дзы скъолайы цыбыр рæстæгмæ ’рбайрох вæййы, 
фæлæ ’хсæвыгон йæ уаты дуар йæхиуыл куы ’рбахгæны, уæд æм 
талынг къуымтæй удисæн катай бырсын райдайы æмæ йын йæ зæрдæ 
зыгъуыммæ рафæлдахы... 
Дауи колхозы сæрдар сси, ног хæдзар ^арæзта, ус ракуырдта, 
æмæ хъæуы ’ндæр кой нал и: 
— Йæ’ сины саст фæрæстмæ и. Йе ’нæфæнык хъал уарзонæй рæ- 
сугъддæр æмæ æрыгондæр чызг æрхаста. 
— Æмæ горæты цы фатер балхæдта, уый та. Цæсты тигътæ йæм 
нæ лæууынц. 
— Цард тæбæгъы донæй уæлдай нæу, кæцырдæм фæкъул уыдзæн, 
уый ничи зоны. 
— Хицауад æм хорз зæрдæ дарынц æмæ, дам, æй тагъд мини- 
стрæй сæвæрынмæ хъавынц. 
Динæ йыл кæд йæхицæн дæр нæ сæтты, уæддæр ын фæсмон йæ 
зæрдæйы уидæгтæ ’хсыны. Суанг ма йæхинымæр Дауиимæ дæр схыл 
вæййы: 
«Сылгоймаджы сæры куы ницы и, уæд мæм цæмæ байхъуыстай? 
Кæд мæ æцæгдæр уарзтай, уæд мæ аскъæфтаис æмæ мын мæ цард 
сарæзтаис. Цæмæй мæ тарстæ? Ахæстонмæ дæ куынæ батардтаин, 
мыййаг. Мæхи дын иучысыл абуц кодтаин, стæй æрсабыр уыдаин. 
Нæ мæ уарзтай, æндæр ма мæм иучысыл банхъæлмæ кастаис, æмæ 
мæ зонд йæ бынаты ’рбадтаид...». 
Йæ фырыхъулы хуызæн лæппуйы йын скъолайы кæрты куы фены, 
уæд æм йæ мидбылты бахуды æмæ йын йæ сæр рæвдауæгау æрсæр- 
фы. 
20 

«Ныр ацы зæды къалиу дæу нæ уаид, æдылы къоппа?» — фефхæ- 
ры йæхи æмæ йæ хъуыдыты кæдæмдæр адзæгъæл вæййы. Айдæнмæ 
кæсгæйæ, йæ цæстыты раз февзæры йе ’мыджыры райгæ цæсгом, 
йæхи цæсгомыл æй абары, æмæ зæрдæбынæй ныккæрзы. Дауи дзыхъ- 
хъынног урс «Волгæ»-йы йæ иувæрсты куы ’рбацæйтæхы, уæд æм 
хорз хæларау йæ къух фæтилы. Йемæ йæхи афтæ дары, цыма йын 
стыр хорзы бацыди, æмæ дзы æгæрон бузныг у. Фыдæрхъис ыл æрхæ- 
цыди, æмæ йæ хуыз скалдта. Адæмимæ дæр дзæвгар фæныфсджын- 
дæр и, æмæ йæм Динæ бынтон æндæр цæстæй кæсын райдыдта. Кæй 
йæм нæ фæхæрам и, уый тыххæй та дзы уæлдай бузныг у. Æрмæст- 
дæр сыгъдæг зæрдæйы тайы маст... 
Курджытæ йæм арæх нал цæуынц. Кæддæр-никæд сæм горæтæй 
цалдæр фыссæджы æрæфтыди æмæ скъоладзаутæн литературон изæр 
сарæзтой. Изæр куы ахицæн, уæд ын фысджытæй иу лæгуынсæр йæ 
хъусы аивæй бацагъта, йемæ ма йæ хибарæй иу хатт фембæлын кæй 
фæнды. Кæд æм æгæр дæрдджын æмæ нозтæмхиц фæкасти, уæддæр, 
гуырысхотæгæнгæ, йæ фæндыл сразы и. Хуыцаубоны хъуамæ йæ 
мадæи кæлмæрзæн æлхæнынмæ ацыдаид æмæ йыл универмаджы цур 
фембæлдаид, фæлæ дывыдон арты бахаудта. Фыртыхстæй ма йæ хуыс- 
сæг дæр фæлыгъди. Ацæуид æм æмæ куы фæрæдийа, ма йæм ацæуид 
æмæ йæ фыды уæларт бадгæйæ куы баззайа. Адæмæй дæр йæ зæрдæ 
фæцъæх и. Бон-изæрмæ йæм чи нæ бауырдыг вæййы. 
— Цæй-ма, Динæ, ницыма æви? 
— Афтæ кæдмæ баддзынæ? 
— Сывæллæттæ та ма кæд хъомыл кæндзынæ? 
Æмæ йæм цынæхуызон къæйных ныхæстæ зæгъын бауæндынц. 
Йæ хорздзинад фенын кæй нæ фæнды, уый дæр æй хионау бауромы 
æмæ йын былалгъæй зонд амоныныл схæцы: 
— Рæвдздæр бацагур дæ амонд. Иунæг мæгуыр у. Мæ фыдгулмæ 
ма зæрондæй дон бадæттæг ма уа... 
Ацы уæнгмарæн ныхæстæ дзы иннæрдæм ахизынц. Динæ сæ æрæ- 
гæй нырмæ йæ удхæссæг уыны. Æвæгæсæгæй баззайынæй тынгдæр 
ницæмæй тæрсы. Хъæуæй горæтмæ æнæзонгæ адæймагмæ ацæуыныл 
дæр уымæн сразы и, æндæр ма исчи йæ сæрмæ ахæм æгад митæ 
хæссы. Чызг фидарæй сфæнд кодта: цыфæндыйæ дæр хъуамæ йæхи- 
цæн исты сæрфат скæна. Цы уа, уый уæд. Æппынфæстаг, йæ мойæ 
никуы ничи ахицæн и? Сæ цард куынæ ацæуа, уæд ыл йæ къух 
ауигъдзæн æмæ фæстæмæ æрыздæхдзæни. Нæ, нæ, ахæм рæдыд æруа- 
дзæн ын нæй. Фæлтау ма йæм иучысыл банхъæлмæ кæсдзæн. 
«Гъы, гадздза сылтæй куы бафсæсти, уæд æй хæдзары ’фсинæн 
æнæхæлд чызг бахъуыди! Æндæр мацы фенæд! Уый йæхицæн æнæ- 
мæтæй уацмыстæ фысса, æз та йын номылусау лæггад кæнон!» — 
йæхинымæр схыл и фыссæгимæ, йæ фæнд аивта æмæ йæм нал ацы- 
ди. Усгур æм дыккаг бон йæхæдæг æрхæццæ и, фæлæ йын Динæ 
зæрдæ ницæмæй бавæрдта. Йæ гом цонгмæ йын куынæ бавнæлдтаид, 
уæд ма йын, чи зоны, йæ былсæрфт ныхæстæм æрыхъуыстаид, фæлæ 
йæ уыцы бавнæлд йæ астæуыл дыууæ дихы акодта. Афтæ йæм фæка- 
сти, цыма йæ бæгънæг буарыл уазал калм абырыди, къахæй-сæрмæ 
ныррызти æмæ цæхгæр алыг кодта: 
— Мæ мады иунæгæй ныууадзыны бæсты мæ ницы хъæуы! 
21 

Лæг, йæ къæбут аных-аныхгæнгæ, аздæхти, Динæ та йе ’рхæн- 
дæг хъуыдытимæ баззади. Историйы ахуыргæнæг ын искуы йæхи 
хъардзæн, уый йæ фæсонæрхæджы дæр нæ уыд, æмæ йæм иубон куы 
’рхатыди, уæд йæ зæрдæ бамæгуыр и. Афтæ йæм фæкасти, цыма йыл 
æхсæнтæ дон ракалди, æмæ йæ буар цыфæнды сапонæй дæр нал 
ссыгъдæг уыдзæн. 
— Чызг йæ фыды хæдзары æгæр куы афæстиат вæййы, уæд æгад 
кæны, æмæ йæм алчидæр уæнды, — тæригъæдгæнæджы хъæлæсæй 
дзырдтой йе ’мкусджытæ. Хæлæг дæр æм куыд бакодтаиккой уæдæ, 
ахæм усгурмæ чи ’рхаудта. Рынчын фысæй сымсымгæнагдæр у. Уый 
æдде ма — æдзæхх, æдзæлгъæд. Йæ фындз ын хылгæнгæйæ уæззау 
æфсæйнагæй ныццавтой, æмæ йæ фæтæн цæсгомыл цъæхбын тæл- 
мæй нытътъæпæн и. Йæ тыхст уавæрæй лидзæгау иу сигарет зыдæй 
фæцъиры, æнæдымдæй ма дзы цы гыццыл мур аззайы, уый йæ бур 
дæндæгты ’хсæнæй тыххæй тонæгау райсы, иннæ дзы йæ хæдуæлвæд 
атъыссы æмæ йæ ноджы зæрдиагдæрæй цъирын райдайы. Дзæвгар 
рæстæг æнæкалдæй чи фæлæууы, ахæм æртхутæгдоны хъæхъхъаг 
тæф кæны æмæ хъуырысæртæ хæссы. Йæ сау пыррыкк рихитæ тама- 
койы фæздæгæй згæхæрд щеткæйы хуызæн систы æмæ алырдæм хъен- 
тæй лæууынц. Æмæ ма уæддæр йæ бакастæн ницы у, фæлæ скъолайы 
кæрты йæ ахуырдзаутæн хъæрæй зонд амоныныл куы схæцы, уæд 
Динæ ныфсæрмы вæййы æмæ йæ цурæй алидзы. 
— Æнæлæджы зарджытæ мыл куы скæниккой, уæддæр æй мæхи- 
уыл андзæвын нæ бауадзин. Уымæй цот рауадзыны бæсты æнæзæнæ- 
гæй амæл, — æнæдызæрдыгæй загъта ахуыргæнджыты кусæнуаты. 
Йе ’дзæстуарзон хæлæртты фыддæрагæн æй æрфæндыди се ’ппæтæй 
хуыздæр мой скæнын, фæлæ та йæ ацы хатт дæр йæ фын фæсайдта. 
Иæ ус кæмæн амарди, ахæм ацæргæ шофырæн æй банымыгътой, 
æмæ йæм иуафон къуылых нозтджынæй фæзынди. Динæ йæ æгады 
тардæй атардта æмæ туг донæн ауагъта: 
— Зæронд хæрæг! Ссардта йæхицæн къайаг! Цыма мæ сыгъдæг- 
дзинад цæстыгагуыйау уымæн бахъахъхъæдтон! 
А фæстаг рæстæджы йæм иу курæг дæр нал цæуы. Кæстæр фæси- 
вæд рахъомыл сты æмæ абадгæ чызг рохуаты аззад. Ничиуал ын кæсы 
йæ кæддæры ’рттиваг цæстытæм, йæ урс дæллагхъуыртæм, йæ дисса- 
джы хæрзкоид гуырмæ, йæ нарæг астæумæ, йæ аив синысæртæм... 
Сойын цырагъау батади, æмæ айдæнмæ кæсын дæр йæ зæрдæ нал 
комы. Сæумæрайсом зивæггæнгæ сысты æмæ скъоламæ æвæндонæй 
ацæуы, изæры фæлладæй фæстæмæ ’рбаздæхы æмæ стъолы уæлхъус 
æрбады. Йæ зæронд мад ын цы хæринаг æрæвæры, уый æнæдзур- 
гæйæ бахæры, иучысыл йæ тетрæдтимæ ацархайы æмæ йæ мидсагъæс- 
ты кæдæмдæр адзæгъæл вæййы. Хъуыдытæ, хъуыдытæ, хъуыдытæ... 
Иуæй иннæ æгъатырдæр, иуæй иннæ æнауæрдондæр. Сау мигътау æм 
кæрæдзи фæдыл æрбаивылынц æмæ йæ удхарæй фæмарынц. 
Нæлгоймаджы хъæбысмæ æрыгонæй куыд тырныдта, ныр æм афтæ 
нал тыриы. Йæ зæрдæ зынгæ фæуазалдæр и, йæ туг цæджджинагау нал 
фыцы, фæлæ ма зæронд цæргæсæн хатгай йæ цæстытæ куыд фертти- 
вынц æмæ йæ базыртæ стæхынæввонгæй куыд фелвасы, афтæ уый дæр 
æрфæнды, æмбисонды ахорæнтæй йæ фæлгæнæны кæй цæрæццаг су- 
рæт сныв кодта, æгьуыссæг æхсæвты йæм йæ рæсугъд сæнтты чи ’рба- 
22 

цæуы æмæ йæ фарсмæ чи ’рхуыссы, уыцы æрыгон æвзыгъд лæппуйы 
барæвдауын. Йæхимидæг стыхсы, иуцасдæр йæ хуыссæны фæудхар 
кæны, стæй сысты æмæ бæлæсты бынмæ ацæуы, ныллæг къомсийыл йæ 
цæнгтæ ’рбатухы æмæ йын йæ зæрдæйы хъæстытæ фæкæны... 
* * * 
Æхсæвы рог уддзæф æм цæгатæй уазал æрбахаста. Бур сыфтæр 
къалиуæй феуæгъд и æмæ, цæф маргъы саст базырау, фæлдæхтытæ- 
гæнгæ йе уæхскыл æрæнцад. Динæ йæ стыр хæзнайау арæхстгай 
райста, æдзынæг æм кæсы æмæ æрхæндæгæй дзуры: 
— Ды зайæгой дæ, æз та адæймаг, фæлæ нæ цард æмхуызон у. Не 
сфæлдисæг æрдзыл пæрпæргæнгæ цалдæр уысмы ацин кодтам æмæ 
æваст æрбампылдыстæм. Рæхджы мæн дæр дымгæ мæ къалиуæй атон- 
дзæн æмæ мæ æбæрæг дунемæ ахæсдзæн. Ды дæр ницы ныууадздзынæ 
дæ фæдыл, æз дæр. Ахæм хъысмæт бавзарыны тыххæй райгуырдыс- 
тæм, цымæ? Уæвгæ дæ цы фæрсын? Ды хъуыды кæнын нæ фæразыс 
æмæ дын æнцондæр у, æз та мæ зонды азарæй мæ зындон уæлæуыл 
фидын. Чысыл æнæмбаргæдæр куы уыдаин, уæд мæ усгуртæй кæмæ- 
фæнды дæр смой кодтаин æмæ ныр афтæ ныхкъуырд нæ уаин... 
Мигъы бындзыг мæйыл иæхи асæрфта, æмæ цæхæрадон фæтар 
и. Динæйыл ихæнриз бахæцыд, æмæ йæ уатмæ сабыргай бацыди, 
сынтæджы цур дзæвгар рæстæг джихæй фæлæууыди, стæй йыл йæхи 
уæззау уагъд æркодта. Уæлгоммæ хуыссы æмæ йæ царды фæндагыл 
йæ цæст дыууæрдæм рахæсс-бахæсс кæны. Кæд дзы уыди амонд- 
джындæр? Никæд. Йæ рæсугъддзинад ын цы ахъаз фæци? Ницы. 
Кæй зæрдæмæ бауагъта рухсы цъыртт? Никæй. Уæдæ цæй тыххæй 
рантысти ацы дунемæ? Уыцы афтид дзуаппытæ раттынмæ? Гъе, 
уæууæй, гъе! Сывæллон ма ныййар, дæ риумæ йæ ма ’рбалхъив æмæ 
йын дзидзи ма бадар. Уымæй ма фыддæр цы бавзара сылгоймаг! 
— Дæ фæстаг курæджы уæддæр куынæ ауагътаис, — иннæ сынтæ- 
гæй йæм хъуысы йæ мады хъысхъысгæнаг хъæлæс. — Стыр уарзон- 
дзинадмæ мауал æнхъæлмæ кæс. Дæ карæнæй тынг бауарзæн нал и. 
Уый бæсты дæ цард саразыныл бацархай, æмæ ма дæ иу цъæх чызг 
уæддæр фæуа, дæ зæронд заууаты бынатмæ куыд нæ ’рхауа... Хойы 
зæрдæ — æфсымæрмæ, æфсымæры зæрдæ — хъæдмæ. Цалынмæ æз 
æгас уон, уæдмæ дæм цæудзысты, стæй дæ ныхъхъуытты уадздзысты. 
Адæймаг æгъатыр у, мæ хæдзар, тынг æгъатыр... 
Мады хъæлæс талынджы куыд æнæнхъæлæджы фæзынди, афтæ 
æнæнхъæлæджы дзы атади, цыма уæвгæ дæр нæ уыди. Динæйы цæс- 
тытыл уайы, уыцы ацæргæ æнад лæджы куыд рæвдауы, уый, æмæ йæ 
зæрдæ уынгæг кæны. 
Цармæ та сабыргай æрбахъуызыди бæрзонд, хæрзконд, хъæдды- 
харæзт лæппуйы ’ндæрг, фæлæ йæ чызг нæ уыны — йæ цæстытæ 
донæй байдзаг сты. Цæхæрадонæй йæм хъуысы цъырцъыраджы 
’нкъард зарæг... 
1999 
23 

НАМЫС 
Асæхмæт йæ галуæрдон уæлхъæдæй хус бæлæсты лыггæгтæй 
цъупдзаг бакодта æмæ сæ фæтæн гæрзæй фидар бабаста. Цæмæй сын 
уырдгуыты æмæ цæхгæр фæзилæнты акæлынæй тас ма уа, уый тых- 
хæй ма сæ гæрчъыздухæнæй дæр сыздыхта. Йæ зæрды уыди æвæсти- 
атæй йæ дыууæ сырх галы сифтындзын æмæ рухсæй йæ хæдзарыл 
сæмбæлын, фæлæ йæ нырма хуры тынтæ сыфтæрты ’хсæнты уæлиа- 
уæй æндæвтой, æмæ йæ фæнд аивта. 
«Кæдæм дзы тагъд кæнын? Мæ изæр хъæумæ куы ныххæссон, 
уæд — хорз. Бæлæсты бын уал аууоны иучысыл аулæфон, стæй, рæс- 
тæг цæуы æмæ фарн йемæ хæссы», — загъта йæхицæн æмæ цъæх 
нæууыл æрхуыссыди. Йе стыр уæзæгджын къухтæ йæ сæры бын ба- 
кодта æмæ йæ цæстытæ æрæхгæдта. Зæххы сатæг йæ тæвд буары 
’вдадзы хосау куыд ахъардта æмæ йын йæ уæз куыд айста, уый бан- 
къардта æмæ мæргъты зæрдæскъæфæн цъыбар-цъыбурмæ гыццыл 
сывæллонау тарф фынæй аци. 
— Цы æвæлмасхуыз у... Цыма йæ уарзон усы фарсмæ хуыссы... 
— Цы йæм æнхъæлмæ кæсы, уый нæ зоны... 
Хъæддзаумæ йе ’нæуынон æвзагыл æрбайхъуысти цалдæр ныха- 
сы, æмæ зæрдæбынæй ныккæрзыдта. Йæ удхæсджытæ та йæм кæцæй 
фæзындысты, цымæ? Сæ талынг уымæл ныккæнды йæ кæй фæтухæ- 
нæй мардтой, уый йын æгъгъæд нæу, фыны та ма йыл цы сагъуыды- 
сты? Иæ цæнгтыл ын хъæддых куы ’рхæцынц æмæ йæ зындоны 
артмæ куы сдарынц, уæд сæ йæхи атонын нал фæфæразы æмæ уд- 
харгæнгæ райхъал вæййы. Æдзухдæр сын сæ хъæлæстæ рæбыноз 
кæмдæр йæ мидæнкъарæнæй фæахсы, фæлæ йæм ацы хатт мæлæты 
’ргомæй хъуысынц. Кæд фынæй нал у, мыййаг... 
Уыцы тасæфтауæг хъуыды йын йæ хуыссæг фæлидзын кодта. Но- 
джы ма кæйдæр къахы цæфæй йæ фарс срысти, æмæ йæ бафхæрæджы 
хурхмæ фæлæбурынæввонгæй фестади, фæлæ йæ цуры гæрзифтонг 
барджыты ’рдонг куы ауыдта, уæд йе уæнгтæ æрызгьæлдысты. 
— Гъей, тутсæр ирон, фынæй кæныс, нæ?! — уæлбæхæй йæм 
мæстæймарæн мидбылхудтимæ уырыссагау æрдзырдта йæхи карæн 
саузачъе хъæддыхарæзт лæг. 
— Абонсарæй къуыппыты æмæ дзыхъхъыты фæзылдтæн, ме ’ккойы 
уæззау сугтæ фæхастон æмæ уал, зæгъын, иучысыл мæ фæллад суа- 
дзон, стæй хъæуы ’рдæм ахæцдзынæн, — цыма йын йе ’лхыскъ ныхас 
нæ бамбæрста, уыйау ын æрдхорды уагæй дзуапп радта Асæхмæт. 
«Хъæуы ’рдæм ахæцдзынæн» та ма дзы йе ’нæхуынд уазæджы зонда- 
хаст бамбарыны тыххæй фæкодта. 
— Хъæуы ’рдæм, зæгъыс? — былысчъилæй йыл бахудти барджы- 
ты раздзæуæг. 
-О. 
— Æмæ дæм куыд кæсы, дæ фæнд дæ къухы бафтдзæни? — йæ 
дæлгбммæ ныхас фергомдæр кодта лæг, æмæ хъæддзау йæхимидæг 
батыхсти. Йæ уавæр хорз кæй нæу, уый бамбæрста, фæлæ йæ мидка- 
тай йæ ныфсхаст мæстæг цæсгомыл нæ равдыста. 
— Хуыцауæн зынгæнæн ницы ис, табу — йæхицæн. 
24 

Йе ’мдзурæджы сабыр хиуылхæст ныхасмæ хъусгæйæ, барæг æрба- 
мæсты и æмæ йæ рæхуыстæмхиц хъæлæсæй бафарста: 
— Дæ фидиссаг Хуыцауы номимæ куы ныммæлай, уымæй нæ тæр- 
сыс?! 
— Куы ницы уæ хъыгдарын, уæд цæмæн хъуамæ ныммæлон? — 
фæлмæн уайдзæфимæ йыл йæхи бафæдзæхста Асæхмæт. 
— Æрмæстдæр ирон кæй дæ, уый тыххæй! Цас къаддæр уат, уы- 
йас — хуыздæр! Иу дæр уæ куы нал уа, уæд та — бынтон хорз! 
— Зæхх стыр куы у, гормон, адæймагæн дзы дыууæ метры æгæр 
дæр ма куы сты, уæд ыл æнæхъуаджы кæрæдзи цы хæрæм? 
— Мах бирæ хъæуы, стæй нæ нæ цыфыддæр знæгты фарсмæ цæ- 
рын нæ фæнды! 
— Сыхаг æмæ ныййарæг æвзаргæйæ не сты. Хуыцау дын кæй 
саккаг кодта, уыимæ цæрын фæраз. 
— Адон иууылдæр нæ фыдæлты зæххытæ сты, æмæ ахъуытты ут 
ардыгæй, науæд уæ иугай-дыгай мардзыстæм, кæм уыл хæст кæнæм, 
уым! 
«Дæуæн уыцы æдылы зонд дæ сæры чи бауагъта, уый дæлæмæ 
ныххауæд! — йæхинымæр ралгъыста Асæхмæт æмæ йæ сæр уайдзæф- 
гæнæджы тылд бакодта. — Цы мæрдтаг сты, Хуыцауы хатырæй? Топ- 
пы хъæр йеддæмæ ницавæр æвзаг æмбарынц...» 
Хъæддзау цæсты зулæй йæ уæрдонмæ бакасти, æмæ йæ дыууæх- 
стон уым — нал. Йæ ронбастмæ аивæй æрæвнæлдта æмæ дзы карды 
фистоны бæсты афтид хуымпъырыл фæхæст и. 
«Уый дын къæрцхъус цуанон, гъе. Цуанон нæ, фæлæ къуырма- 
гарк. Иудадзыг дæм йæ дæндæгтæ цыргъæй чи дары, уыцы сырдты 
дæхимæ афтæ ’ввахс æрбауадз. Уæвгæ, чи ’нхъæл уыди?..» 
Лæг ын йæ сагъæсхуыз цæстæнгас ацахста æмæ ныххудти, стæй 
та йæм хынджылæггæнæгау уæлбæхæй æрдзырдта: 
— Гъы, куыд у, фæлхæрст ирон?! Дæ гæвзыкк цард цæмæй ба- 
хъахъхъæнай, уый дын нал и?! 
— Хуыцау дæ куынæ хъахъхъæна, уæд дæм хъæуваг хотыхтæ дæр 
уæнт, — йæ мидкатай æмбæхсгæйæ, загъта Асæхмæт. Йæ хъысмæт 
ыл гадзрахатæй кæй рацыди æмæ йе знæгты амæттаг кæй баци, уый 
бамбæрста æмæ æнæбары худт бакодта. Йæхицæн «хæрзбон» зæгъæ- 
гау йæ къух ауыгъта æмæ бæлæстыл зыдæй афæлгæсыди. Нырма ныр 
бамбæрста, цард куыд адджын у, æмæ йын кæй ницы аргъ кодта, 
уый. Æрдз æм æвæджиауы рæсугъдæй разынди, æмæ йæм кæсынæй 
нал æфсæды. 
— Умархан, топпы гæрах нæ куыд нæ райхъуыса, афтæ йын кард 
йæ зæрдæйы ныссадз! Хъуамæ нын нæ дзæдæл сыхæгтæ иудадзыг 
дæр нæ тых æнкъарой æмæ нæ ’мризæджы ризой! — йæ мадæлон 
æвзагмæ рахызти барджыты раздзæуæг. Сырдвыд дымгæдзагъд лæп- 
пу йын цыма йæ бардзырд сæххæст кæнынмæ цæттæйæ лæууыди, 
уыйау бæхы рагъæй асæррæтт ласта æмæ Асæхмæтмæ кардæлвæстæй 
бауади, фæлæ йæ лæг баурæдта. 
— Фæлæуу, мæ цæхæрцæст æфсымæр. Йæ уд æгæр æнцонæй куы 
сиса, уæд мæ маст не ссæудзæни. Фæхъазæм уал дзы, стæй йын йæ 
тентекк сæр ралыг кæндзынæ. 
— Уый дын — мæ быгъдуан! Æз уарзын ирон сæртæ лыг кæнын! — 
25 

разæнгардæй сдзырдта Умархан, æмæ йæ цæстытæ, стыр хорздзинад 
æрцæуæгау, цинæй айдзаг сты. 
— Кæд ма дæ цæрын фæнды, уæд дæ дзаумæттæ ралас, дæ галты 
ам ныууадз æмæ дæ хæдзармæ афардæг у! 
Уыцы ныхæстæ хаудтой хъæддзаумæ, фæлæ сæ цыма нæ фехъуыс- 
та, уыйау йæхи æнæмæтхуызæй равдыста æмæ, бæласы къалиуыл цы 
цардбæллон тыртына рагæпп-багæпп кодта, уымæ цымыдисæй касти. 
— Дæумæ нæ дзурын?! Дæ дзаумæттæ ралас, науæд дын де ’мбыд 
царм растигъдзынæн! — ноджы тызмæгдæрæй загъта лæг æмæ йыл 
цъæхснаг уисæй æрцыди. 
— Æз мæ дзаумæттæ нæлгоймæгтæм нæ фæласын... — дæлгоммæ 
ныхасæй йæ фелхыскъ кодта Асæхмæт. 
— Афтæ-ма дзы фæлæуу уæдæ! Мах дын ныртæккæ лæджы ми 
куынæ бакæнæм! Умархан, Иссæ, сбæгънæг æй кæнут! 
Цалынмæ сырхбецыкджын мæллæг даргъ лæппу йæ бæхæй хыз- 
ти, уæдмæ та йыл Умархан йæхи ныццавта. 
«Лæг дыууæ марды нæ кæны, иуæй та йын фервæзæн нæй», — 
февзæрд Асæхмæты сæры. Йæ кард ын йæ къухæй акъахта, сывæл- 
лонау æй йæ хъæбысы ’рбатыхта, карды ком ын йæ хурхыл авæрдта 
æмæ барджытæм сабыр, фæлæ хъæддыхæй дзуры: 
— Исчи уæ йæ бынатæй куы фезмæла, уæд æй фысы ’ргæвст скæндзы- 
нæн. Ницы уæ хъыгдарын, æмæ мæ мæ фæндагыл дзæбæхæй ауадзут. 
Цы ’рцыди, уый абырджытæ сæ фырдисæй æмбаргæ дæр нæ ба- 
кодтой æмæ джихæй аззадысты, стæй йæм сæ кæрæбинтæ фæцарæз- 
той æмæ сæ хицаумæ цæсты зулæй фæрсæгау кæсынц, фæлæ уымæн 
йæ хæрзуынд аив цæсгомыл иу нуар дæр не змæлы, æрмæст йæ рæ- 
сугъд цъæх цæстытæ мæсты ’рттывд кæнынц. Цавæрдæр галгуыр 
фæллад хъæддзау фынддæс æгъатыр сæркъуырмæ йæ ныфс бахæс- 
дзæн, уый йæ фæсонæрхæджы дæр нæ уыди. Цæй ныфс æмæ цæй 
цыдæр! Аирвæзæн ын нал ис, æмæ ма йæ фыртыхстæй фæстаг фæл- 
варæнтæ кæны. Хъæддаг хуы дæр бирæгътæм афтæ фæлæбуры, фæлæ 
сæ дзæмбытæм бахауы... 
Умарханæн йæ цæстытæ фыртæссæй ныхъхъоппæг сты. Йæ сæнт- 
дзæф æфсымæры сæрмæ цы зонд æрцæудзæн, уый нæ зоны æмæ 
адæргæй арвмæ асинтæ æвæры. 
— Мæхæмæт, ай цыдæр Хуыцауы ’лгъыст у. Зæгъ ын, æмæ мæ 
суадза: фыррыстæй мæ уд схауы. Къæппæджы куы ис, кæдæм ма 
алидздзæн? — тыххæйты сфæрæзта зæгъын. 
— Мæ сырды туг мын райхъал кодта, джауыр, æмæ йын хъуамæ 
йæ удæй схъазон! 
— Мæн уал ын йæ дзæмбытæй суадзын кæ: мæ цæнгтæ бандзыг сты. 
Мæхæмæтæн йæ цæсгомыл фæлмæн мидбылхудт фæзынди, æмæ 
Асæхмæтмæ кæнгæ хъæлæсæй дзуры: 
— Раст мæ нæ бамбæрстай, ме ’фсымæр. Æз дæ хынджылæг код- 
тон, цымæ, зæгъын, дæхи куыд дарис. Æхсызгон мын у, æгайтма 
лæгдзинадæй хызт нæ дæ. Лæппуйы суадз æмæ дæ хæдзармæ ацу. Ма 
тæрс,' ничи дæм бавналдзæн. 
— Æз тæрсын æрмæстдæр худинаджы цард æмæ æгады мæлæтæй, 
æндæр никæмæй æмæ ницæмæй. Кæд уæ уе ’мбал сæрæгасæй хъæуы, 
уæд мын мæ дыууæхстон рахæссут æмæ хъæды тарфмæ уæхи айсут. 
26 

Уыцы ныхæстæ Асæхмæт ахæм фидар хъæлæсæй загъта, цыма йе 
сфæлдисæджы цур ард хордта, æмæ Мæхæмæт йе ’фсымæрæн æцæг- 
дæр æргæвдынæй старсти. 
— Хорз, хорз. Æрсабыр у. Цæуæм, цæуæм, — сдзырдта талф- 
тулфæй, стæй æваст фæгæмæл и. — Æмæ йæ куы амарай, уæд та? 
— Æз ирон лæг дæн, æмæ мæ ныхас æдзухдæр йæ бынаты вæййы. 
Кæд уæхи дарын базонат, уæд уæ иу æрду дæр никæмæй æрхаудзæн, 
кæд нæ базонат, уæд та мæ-иу хъаст ма ракæнут... 
— Базондзыстæм, базондзыстæм. Мах дæр нæ ныхасы сæрты хи- 
зын нæ сахуыр стæм, — уырыссагау загъта Мæхæмæт æмæ та йæ 
мадæлон æвзагмæ рахызт: — Ислам, йæ хæцæнгарз ын ратт, æмæ 
мæм Стыр æрдузы банхъæлмæ кæсут. 
— Ацы хæрзхаст галтæ гæлхæрд иронæн æгæр æвгъау сты. Æнхъæл 
уыдтæн, æнæхъæн мæй дзы физонджытæ фæкæндзыстæм, — фæсмон- 
гæнæгау загъта Ислам æмæ топп æд хъатара хъæддзауы раз æвæндо- 
нæй æрæвæрдта. 
— Æз дын æгас куы уон, уæд æнæ физонæгæй нæ баззайдзынæ, 
мæ хæрæфырты гæбаз, — зæрдæ йын бавæрдта Мæхæмæт æмæ йæ 
бæх нарæг фæндагыл уырдыгмæ аздæхта. Иннæтæ дæр йæ фæдыл 
ацыдысты, æмæ сæ къæхты хъæр сабыргай бамынæг и. Асæхмæт 
æдзæмæй алæууыди, стæй лæппуйы феуæгъд кодта, йæ дыууæхстон 
зæххæй фелвæста, цæстыфæныкъуылдмæ йæ аифтыгъта æмæ йын æй 
йæ риумæ фæцарæзта. 
— Де ’фсымæрæн зæгь, æмæ хыл маракъаха. Ницы дзы рамбулдзæн... 
— Цæмæй йæ зоныс, ме ’фсымæр у, уый? — дисфарст æй акодта 
Умархан. 
— Дыууæйæ дæр æмхуызон тугмондаг стут. 
— Уыцы миниуæг нын нæ фыдæй баззади... Ирæттыл æппындæр 
нæ ауæрста... 
— Æмæ ныр кæм и? 
— Сæ къухæй фæмард и, æмæ йын хъуамæ йæ туг райсæм! — 
бартхъирæн кодта лæппу æмæ бæлæсты ’хсæн æрбайсæфти. 
«Цалынмæ дæ не ’рбаййæфтой, уæдмæ дæ сæр бафснай. Æмæ 
галтæ та? Ацы бирæгътæн сæ ныууадзон? Лæджы уд фосæй зынаргъ- 
дæр у, гормон — лидзгæ! Ме знæгтæ дæр мæм уыцы тæппуддзинадмæ 
’нхъæлмæ кæсынц, æмæ сæ хъуамæ фæсайон», — ахъуыды кодта 
Асæхмæт æмæ егъау тæрс бæласы фæстæ æрæмбæхсти. Æртæ абы- 
рæджы уæрдоны цурмæ ’рбахызтысты, æмæ Мæхæмæты барджын 
хъæлæс хъæды азæлыди: 
— Цы фæци уыцы куыдзæйгуырд?! 
— Афонмæ рагъæй агæпп ласта æмæ тæрхъусау йæ уд йæ къухты 
фæхæссы, — зæрдæбынæй ныххудт Ислам. 
— Цъаммар ирон! Де ’фсымæр, дам, хыл ма ракъахæд! Ницы, 
дам, дзы рамбулдзæн! — йæ мæстытæ скалдта Умархан. 
— Ацæут æмæ йын йæ сæр ралыг кæнут, уый дын «ницы рамбул- 
дзæни»! Хъæды мын цы гæнгæ у, уымæй дæр ма йæ нæ фарстон! — 
йæхи йыл сцагъта Мæхæмæт. Лæппутæ фæндагмæ рагæппытæ ластой 
æмæ рагъы ’рдæм атындзыдтой. Æваст дыууæ гæрахы хъæд ныцца- 
рыдтой, æмæ дыууæйæ дæр зæххыл ныффæлдæхтысты. Мæхæмæт сæ 
мардæй куы ауыдта, уæд адæргæй йæхи бамбæхсын нал бафæрæзта. 
27 

Фæцыд æртыккаг гæрах. Хуымарæн нæмыг йæ рахиз мæкъуыстæджы 
иннæрдæм ахызт, æмæ йæ цонг ауыгъдæй аззад. Уæдмæ йе ’мбæлттæ 
фæдисы ’рбахæццæ сты æмæ хъæрæй бæстæ сæ сæрыл систой. 
— Уыцы куыдзæйгуырды мæм йæ хъустæй æрбаласут, æмæ йын 
æз йæ тугæй мæ дойны суадзон! Ныртæккæ! Æвæстиатæй! — йæ мас- 
ты хуыдуг кæны сæ раздзæуæг. Абырджытæ топпæлвæстæй фæйнæр- 
дæм фæпырх сты, фæлæ Асæхмæтæн йæ фæд дæр нал ссардтой. Ис- 
сæйæн йæ зæрдæ фехсайдта мæсчъыдоны нарæг къанаумæ æмæ дзы 
йæ цæстытæ нал иста. 
«Адæймаг куы фæтæрса, уæд фæдзæлау судзины хуынчъы дæр 
алæсдзæн. Ныр æцæгдæр уым куы разынид, æмæ йæ Мæхæмæтмæ 
йæ хъустæй куы баласин. Хъæбатыры ном мыл сбадид, æмæ мæ хъæу- 
бæсты кадджынæй фæцæрин», — уыцы хъуыды йæ ’хсызгонæй фæ- 
рæхуыста, æмæ къанаумæ, ныгъуылдтытæгæнгæ, бахъуызыди. Æры- 
гон сусхъæды бын йæ къах цæуылдæр скъуырдта. Кæсы, æмæ — 
хъæддзауы дыууæхстон. 
«Тынг карзæй йæ куы ’рдомдта, уæд æй ам цæмæ ныууагъта? 
Фыртæссæй йæ сыдзæг ныххуылыдз кодта, æмæ йæ лидзгæ-лидзын 
хæцæнгарз дæр нал бахъуыди», — бахудт ыл йæхинымæр æмæ къуыл- 
дыммæ йе ’ргом аздæхта, цыма, кæуылты алыгъд, уый агуырдта. 
«Кæд уæлейы бады, мыййаг!» — æваст йæ сæры февзæрд æвир- 
хъау хъуыды, æмæ фыртæссæй йæ буар сисбын абадти. Хæрдмæ 
скасти æмæ йæ тых-йæ бонæй ныхъхъæр кодта: 
— Ахмæт, Солæман, ам и! А-а-а!.. 
Цыдæр зæгъынмæ ма хъавыди, фæлæ йæ къухы нал бафтыди. 
Асæхмæт ын йæ сырх бецыкк ацахста æмæ йын кард йæ лыстæг 
даргъ къубалыл æрбауагъта. 
— Мæ фыдæй мын лæджы ’ргæвдын нæ баззади, фæлæ хуыздæр- 
гæнæн нæй. Дæхи аххос уыди, — загъта хатыркурæгау, цилты ’хсæ- 
нæй йын йæ кæрæбин систа, æмæ йæм чи ’рбацæйзгъордта, уыдоныл 
дыууæ нæмыджы ауагъта. 
— Гъей, амардтат æй?! Ахмæт, Солæман, амардтат æй?! — кæрæ- 
бины нæрын фехъусгæйæ сæ æнæрхъæцæй афарста се ’мбал, фæлæ 
йын дзуапп ничи радта, æмæ йæ зæрдæмæ катай бахъуызыди. 
— Чи кæй амардта, уый ныртæккæ фендзынæ! — бартхъирæн æм 
кодта Асæхмæт æмæ кæрæбин йæ цæстытæм схаста. 
«Хæстæгдæр æй æрбауадз, науæд æй фæивгъуыйдзынæ». «Тæхгæ- 
тæхын маргъы цæст чи нæ ивгъуыйы, уымæй стыр хуы аирвæздзæ- 
ни?» — бахудти йæхинымæр æмæ мæнгвæдæгыл æрбахæцыд. 
— А-а-мард-та мæ-æ! — дæрддзæфæй йæм æрбайхъуыст йæ амæт- 
таджы ’рдиаг. 
«Æ-æ, уæхи ныххырхат. Адон бынтон æгуыдзæг куы сты. Дæ цар- 
ды фылдæр бонтæ хъæды ’рвит æмæ дзы дæхи хъахъхъæнын ма фæ- 
раз. Куырм уырытæ! Цы сæ ралидз-балидз кæнын, цымæ? Цас сæм 
æргомдæрæй цæуай, уыйас дæ тынгдæр тæрсдзысты», — загъта йæхи- 
цæн æмæ æртæ абырæгмæ стайау фæстæты æнæсыбырттæй бахъуызы- 
ди. Уыдонæн сæ хъуыдыйы кæрон дæр нæ уыди, марынмæ кæй агуырд- 
той, уыцы саг фæрæтмæ йæхи къахæй æрцæудзæн, уый, æмæ, фæл- 
дæхт бæласы аууон бадгæйæ,уæгъд ныхас кæныныл схæцыдысты: 
— Ацы уæгъуыр хъæдгæсæй нæ нæхи бафæсвæд кæнын хъæуы. 
28 

Цыбыр рæстæгмæ нæ цал амардта. Мах сын куыд æнхъæл стæм, 
бынтон афтæ тæппуд не сты. 
— Æгæр сæ ма ’ппæл. Æз сæ дæуæй хуыздæр зонын. Амынæты дзы 
бирæты райстон, æмæ се ’ппæт дæр сты, хæппæй уадзыг чи кæны, 
ахæм цъиусæртæ. 
— Æцæг сты цъиусæртæ, æцæг. Æнусæй-æнусмæ сæ марæм, цæгъ- 
дæм, сæ фос сын давæм, гадзрахатæй сыл цæуæм, былдауæн ныхæс- 
тæй сæ сайæм, худгæйæ сын се счъилтæ кæрдæм, уæддæр сæм ницы 
хъары — æнæмбаргæ сывæллæттау ныл æууæндынц... 
— Уымæн æмæ тæппуд сты. Ирон куы фæтæрса, уæд йæ ныййа- 
рæг мадыл дæр нæ бацауæрддзæн. Ацы гæвзыккыл лæгæй-лæгмæ куы 
сæмбæлин, уæд æй фенис... 
— Уæ хотыхтæ иуварс æрæвæрут æмæ уæ къухтæ хæрдмæ сдарут! 
— тызмæгæй сæм бадзырдта Асæхмæт, æмæ йын йæ бардзырд æххæст 
кæнынмæ фесты. 
— Уæ дзаумæттæ раласут! 
Абырджытæ кæрæдзимæ фæрсæгау бакастысты, цы гæнгæ нын у, 
зæгъгæ. 
— Рæвдздæр, мæн не ’вдæлы! 
— Мæхæмæтмæ нæ уæндыс æмæ дæ маст махыл калыс, нæ? 
— Уый дæр мæ нæ аирвæздзæн! 
Лæппутæ фæныхкъуырд сты æмæ æвæндонæй сæ дзаумæттæ ла- 
сынмæ бавнæлдтой. 
— Цырддæр змæлут! Уе ’мбæлттыл уæ зæрдæ ма дарут! Уыдон мæ 
къуылдымы фале агурынц, æз та ам дæн, уæ цуры, æмæ уæ удтæ мæ 
къухы сты! 
— Ма нæ амар, дæ хорзæхæй. Мах дæ агургæ дæр куынæ кæнæм. 
Не ’рра балхонæй тæрсæм, æндæр нæ ды цæмæ хъæуыс? Æз ирон 
хæрæфырт дæн æмæ уæ бирæ уарзын. 
— Амынæты дæр нæ уымæн исыс? 
Лæппуйы уæхсчытæ фестъæлфыдысты, стæй йæ бæгънæг буар 
къахæй-сæрмæ бандзыг и, æмæ æрæджиау йæ дзыхæй æрдæгцъæр- 
рæмыхст ныхæстæ зырзыргæнгæ сирвæзтысты: 
— Не ’в-в-заг нын æм-ба-рыс? 
— Уæхицæй хуыздæр. Уымæл ныккæнды уæм бирæ фæбадтæн 
æмæ уæ стыр бузныг дæн... 
— Бабын стæм, — хъарæггæнæгау ныфссастæй загъта лæппу, цыма 
йæ зæрдæ бахъарм и, уыйау уæнгмардæй зæххыл æрфæлдæхти, топп 
дзы фелвæста æмæ йæ Асæхмæтмæ фæцарæзта. Æртæ гæрахы фæд- 
фæдыл ныннæрыдысты, æмæ дыууæ абырæджы цъæх кæрдæгыл хуыс- 
гæйæ баззадысты, æртыккаг тарст сычъийау бæлæсты ’хсæнты хæрдмæ 
ныййарц и. 
«Афтæ хорз дæ сæр, кæд мæнæй аирвæзæн нæй, — былысчъилæй 
йыл бахудти Асæхмæт æмæ йæ йæхи кæрæбинæй фехста. — Амæй мæ 
хъуамæ ды ’рфæлдæхтаис, æдылы. Мæ дыууæхстоны дыууæ гилдзы 
йеддæмæ куынæ ис, уæд мæ цæмæй фæтарстæ? Цалынмæ йæ ногæй 
ифтыгътаин, уæдмæ мæ дыууæ марды акæнæн уыди, фæлæ æгæрон 
тас æвронг хъуыдыйæ тыхджындæр у, æвæццæгæн. Æгæр-мæгуыр 
мæлын дæр нæ зонут, афтæмæй уæхицæй æвзæрдæрты агурут. Æлгъаг 
гуырдтæ! — Асæхмæт зæхмæ нытту кодта æмæ йæхи иуварс айста. — 
29 

Цæуон, Стыр æрдузы сæ размæ бабадон. Иугæр Мæхæмæт йæ сæр- 
къуырты уырдæм æрвыста, уæд се ’мбырдгæнæн бынат уым ис». 
Фæздæгхуыз æврæгътыл фæстаг хуры тынтæ ахуыссыдысты. 
Мæргътæ сæ тъæлланг зардæй банцадысты, æрмæст ма гакк-гукк йæ 
фæсусбын хъæлæсæй кæмæдæр сиды, — Асæхмæты ’нкъард хъуыды- 
тыл æфтауы: 
«Диссаг у цард. Зæххæн кæрон нæй, алкæй фаг дæр у, афтæмæй 
йыл — сырдæй, цæрæгойæ, хилæгæй, маргъæй, кæсагæй, адæймагæй 
— бафидауын нæ фæразынц. Чи куыд тыхджындæр у, афтæ йæхицæй 
лæмæгъдæрты хæры. Æмæ, дам, Хуыцау ис. Табу — йæхицæн, фæлæ 
кæд йæ цотæн иу æгъдау скæнын йæ бон нæу, уæд сæ дунемæ цæмæ 
уадзы? Удхар кæнынмæ? Ныр ацы æнамонд лæппуты æз цы бахъыг- 
дардтон? Куы мæ фæхъазыдаиккой æмæ мын мæ сæр куы ралыг кодта- 
иккой, уæд сыл хорзæй цы ’рцыдаид? Сæ хæтæгхуаг цард цас фæбæл- 
лиццагдæр уыдаид? Æз сæ цæгъдын, æмæ мыл цы ’фты? Мæ уд мæгуы- 
рæй-мæгуырдæр цы кæны, æндæр ницы. Уæдæ нæ хъаугъа цæуыл у? 
Ницæуыл. Цы уаринаг нын и? Ницы. Уæд та сæ ныхъхъуытгы уадзин 
æмæ мæ хæдзармæ афардæг уаин? Афтидармæй? Æмæ мæ хъæубæстæм 
цы цæсгом равдисдзынæн? Цæргæбонты мæ тæппудæй фæтондзысты, 
стæй адон дæр зæгьдзысты: фæтарсти æмæ алыгъди. Нæ, фæлтау — 
мæлæт. Йæ намыс бахъахъхъæныны ныфс кæмæ нæй, уый лæджы ном 
хæссыны аккаг нæу, æмæ цас нæ цæра, уыйас — хуыздæр». 
Уыцы хъуыды йын йæ тугыл арт бандзæрста. Æрдузы кæрон къу- 
дзиты ’хсæн æрæмбæхсти æмæ абырджытæм æнхъæлмæ кæсы. Кæй 
фæзындзысты, ууыл мисхалы бæрц дæр нæ дызæрдыг кæны. Адæй- 
маг уавæртæм гæсгæ йæхи куыд дары, æдзухдæр уый бамбарыныл 
архайдта æмæ никуы фæрæдыди. Ацы хатт дæр æй йæ зæрдæ нæ 
фæсайдта. Куыддæр изæрмилтæ хъæдыл æрæнцадысты, афтæ цъæх 
фæзмæ æвæндонæй æрбахызтысты йæ дыууæ сырх галы, цыма сæ 
мæстæлгъæд барджытæ сæ разæй цæмæ тардтой, уый æмбæрстой. 
— Ардæм нæ дзæгъæлы ’рбакодтай. Уыцы уæгъуырсыдз нæ æвы- 
дæй нал ныууадздзæн, — Мæхæмæтмæ сабырæй бадзырдта лыстæ- 
джытæ хæрзконд лæппулæг. 
— Кæд дзы тæрсыс, уæд дæ зачъетæ ныддас æмæ дæ уæлæ сылы 
дарæс скæ! — нытътъæлланг ыл ласта Мæхæмæт. 
— Ме ’фсымæр дæу аххосæй кæй фæмард и, уый дын фаг нæу?! 
Ноджы ма мæ ’фхæргæ дæр кæныс?! 
— Кæй аххосæй фæмард и?! 
— Дæу! Хъæддзау йæхицæн æнæмæтæй хуыссыди, æмæ йæ æнцад 
уагътаис! Нагъ! Хъуамæ йын æвæстиатæй йæ туг банызтаис! Хъуамæ 
йын йæ галтæй физонджытæ фæкодтаис! Хæц ын ныр уæртæ йæ 
галтыл! Æгомыг фосыл дæ бон цæуы, æмæ сæ аргæвд, кæд дын сæ 
хицау бар дæтты, уæд! 
— Мæ мастыл мын цæхх мауал кæ, Зауырбег! Нæ дыл бацауæрд- 
дзынæн! 
— Уый мæ уырны! Ды дæ мадыл дæр нæ бацауæрддзынæ, фæлæ 
дæ æз уæддæр нæ тæрсын! — фидарæй загъта Зауырбег æмæ йе ’мбæлт- 
тæм азылди. — Цомут, лæппутæ. Цалынмæ нæ уыцы дæлимон мæрд- 
тæм нæ батардта, уæдмæ нæ хæдзæрттæ ссарæм. Ирæттæ мыдыбын- 
дзытæй уæлдай не сты. Аивæй сæм æвнал æмæ сын сæ хъаймагъ хæр, 
30 

куы сæ фæрæхойай, уæд та дæхи хъахъхъæ. Мæнæ нæ ахæм фæлду- 
рæджджынтæ кæрæдзиуыл куынæ ардауиккой, уæд иумæ тынг хорз 
цæриккам... 
— Æ, тæппуд чи у, уый! — цæхгæр æм фæзылди Мæхæмæт, галиу 
къухæй йæ кæрæбинмæ фæлæбурдта æмæ йæ комкоммæ бахста. За- 
уырбег йæ бæхы рагъыл ныддæлгом и, стæй сабыргай зæхмæ ’ртылди. 
«Афон у ныр», — йæхицæн загъта Асæхмæт æмæ сæм йæ дыууæх- 
стон фæдардта. Фæцыд дыууæ гæрахы, æмæ дыууæ барæджы сæ 
бæхтæй асхъиудтой. Иннæтæ дидинджыты ’хсæн ныххуыссыдысты 
æмæ йæ ’хсын райдыдтой. Тарст бæхтæ æмæ галтæ ’рдузы æнæсæр- 
фат ратæх-батæх кæнын систой. Бæхты мыр-мыр хъæд ныццарыдта. 
Æрæджиау бæстæ басабыр, ныхъхъус. Асæхмæты цур иу цъырцъы- 
раг базмæлыди, æмæ йæ мынæг цъыр-цъыр райхъуысти. Цыма йе 
’мбæлттæ уымæ ’нхъæлмæ кастысты, уыйау сæ хъисфæндыртæ рай- 
стой, æмæ ’рдуз алыхуызон мыртæй байдзаг и. 
Мæхæмæт сыстади æмæ Асæхмæтмæ йæ кæрæбин батылдта: 
— Гъей, бынмиз ирон, кæд мæм дæ ныфс хæссыс, уæд-ма ардæм 
рацу, æмæ лæгæй-лæгмæ нæ хъарутæ бавзарæм! Тæрсыс, нæ, фа- 
джысы рагъ?! Мæлдзыг куы фестай æмæ зæххы скъуыды куы ныллæ- 
сай, уæддæр дæ æз сласдзынæн æмæ дын де ’лгъаг зæрдæ стондзы- 
нæн! — Лæг фæхъус и, йе ’ртхъирæнтæ хъæддзауыл куыд сахадыд- 
той, уый бæрæггæнæгау, стæй йæ дыууæ ’мбалыл йæ цæст ахаста 
æмæ барджынæй загъта: — Алыгъди, фæлæ дард нæ ахæццæ и! Ацæ- 
ут æмæ мæм æй йæ фаздзармæй æрбаласут! Æз æй хъуамæ мæхи 
къухæй сæргæвдон! 
— Æгæр рæстдзæвин у, æмæ йыл нæ фæтых уыдзыстæм, фæлтау æй 
ныууадзæм, — лæгъстæхуызæй йæм йæхи бакъул кодта бурхил лæгуын- 
сæр тыппыр лæг æмæ цъæх кæрдæджы арфдæр нынныгъуылди. 
— Сыстут уæлæмæ! Сыстут æмæ йæ ссарут, науæд уæ мæхæдæг ным- 
мардзынæн! — йæ масты дзæкъул та атыдта Мæхæмæтæн, галиу къухæй 
йæ кæрæбин сифтыгъта æмæ сæм æй комкоммæ ныддардта. — Цалынмæ 
уыцы ирон куыдзы мардæй фенон, уæдмæ не ’рсабыр уыдзынæн! 
— Ам нал и, æвæццæгæн, æндæр æй афонмæ не ’рбахстаид? — 
саулагъз лæппу саст хъæлæсæй бадзырдта бурхил лæгмæ, æмæ кæ- 
рæдзи фæдыл æвæндонæй сыстадысты. 
«Гъе, уæууæй, гъе. Де рагъыл уæртæ уыцы хиваст суццайы сæ- 
вæр æмæ йын æвæрæз цагъайрагау лæггад кæ. Цы ма уа уымæй 
æгаддæр хъуыддаг? Цымæ, адæм хъуыды кæнын кæд райдайдзысты 
æмæ, ницы уæвгæйæ сæ сæрмæ чи быры, уыцы æдзæсгом æдылытæн 
сæхи фосы бынатмæ тæрын кæд нал уадздзысты?» — дæлиауæй ныу- 
улæфыди Асæхмæт æмæ сыл дыууæ нæмыджы ауагъта, йæ дыууæх- 
стон фæстæмæ аифтыгъта, галиу къухмæ йæ райста æмæ бæласы 
аууонæй рахызти. 
— Чысыл раздæр мæм тохы быдырмæ фæсидтæ æмæ — табуафси. 
Æз цæттæ дæн. Æмсæртæ систæм æмæ нæ тыхтæ бавзарæм. 
Мæхæмæт ын йæ ныфсæй фæтарсти. Исдугмæ зæгъын ницы сфæ- 
рæзта, стæй йе ’муд æрцыди æмæ былысчъилæй бахудти. 
— Дæхицæй ма ныхъхъал у, гæвзыкк ирон! Адон цы сты?! Ницы! 
Мæ иузæрдион хотых сымахæй бирæ фылдæр ныццагъта, уымæн 
æмæ дæуæй хъæбатырдæр лæппуйы къухты уыди! 
31 

Мæхæмæт цыма кæрæбины фындзæй йæ мард æмбæлттæм амыд- 
та, уыйау æй дзургæ-дзурын йæ алыварс æрзылдта, стæй йæ Асæх- 
мæтмæ фæцарæзта æмæ йын йæ мæнгвæдæгыл æрбахæцыди. Нæмыг 
хъæддзауы хъусрæбынты æхситгæнгæ атахти æмæ бæласы цонджы 
ныссагъди. 
— Сæртæг митæ хъæбатырдзинадмæ ницы бар дарынц. Хъæбатыр 
у, йæ фыдызæхх чи хъахъхъæны, уый. Искæмæ тугдзых сырдау чи 
лæбуры, уый та у лæгмар æмæ фыдгæнæг, — йæ цæсгомыл иу нуар 
дæр нæ фезмæлыд, афтæмæй йын дзуапп радта Асæхмæт. 
— Раст уыди Зауырбег. Дзæгъæлы дæ ракъахтон. Ды адæймаг нæ 
дæ, фæлæ дæлимон. Нервытæ дын нæй. 
— Æз дæн, йæхи ’фхæрын чи нæ уадзы, ахæм æнæрцæф ирон 
лæг. Ма мæ хъыгдар æмæ дæ нæ бахъыгдардзынæн. 
— Диссаг мæм кæсы, ме ’мбæлттæй иуы дæр куынæ фæивгъуыд- 
тай, уæд мæн куыд нæ амардтай? 
— Йæ хæрзгæнæгмæ йæ къух исы ’рмæстдæр зондцух адæймаг. 
— Нæ дæ ’мбарын. 
— Æнæмбаргæ кæй дæ, дæ адæмы дæр уымæн ныццæгъдын код- 
тай. Фыццаг нæмыгæй дæ куы ’рфæлдæхтаин, уæд дæ сæркъуыртæ 
хъæды къуымты ныххæлиу уыдаиккой æмæ, дæуæн исты ’нхъæлæй, 
дæ маст исгæйæ, ирон адæмыл тугуарæн кодтаиккой. Ды мæ хъуыдтæ 
æдылыты ардауынмæ...уæззау цæфтæй, знæт æмæ мæстæлгъæдæй... 
Мæхæмæтæн фыртыхст æмæ фырмæстæй йæ цæстытæ доны ра- 
зылдысты. Фæндыд æй йæ цыфыддæр знаджы хурхмæ дæндагæй 
фæлæбурын, фæлæ йын йæ бон кæй ницы бауыдзæн, уый бамбæрста 
æмæ Асæхмæты раз йæ уæрджытыл æрхаудта. 
— Хуыцауæй дæ бауырнæд, ацы дунейы ’ртын фондз азы фæцард- 
тæн æмæ дзы дæу хуызæн домбай лæгыл никуыма сæмбæлдтæн, дом- 
бай лæг та барон вæййы. Мæ сывæллæттæм мæ ауадз, æмæ мæ къах 
дæр ам никуыуал уыдзæн, — ардбахæрæгау загъта уынгæг хъæлæсæй 
æмæ йæ ных зæххыл баныхæста. 
«Æвзаг алырдæм дæр куыд æнцонæй тасы. Абондæргъы мыл алы- 
хуызон æгад нæмттæ февæрдта, ныр ты йын домбайæ агæпп ластон. 
Дæлдæр фæуай, уастæн, кæд мæм домбайы зæрдæ нæ дарыс. Кæрæ- 
дзи цæстмæ уæйгуытæ сты, хицæнтæй та — тæрхъустæ», — æлгъгæнгæ 
йыл йæ къух ауыгъта Асæхмæт æмæ йæм йæ чъылдым раздæхта. 
— Цæугæ, дæ бæхыл сбад æмæ дæхи айс ардыгæй, æцæг... мадард 
бæгънæгæй. Хъусыс? Ма-дард бæгъ-нæ-гæй, æмæ дæ адæмæн зæгъ, 
сæ хылкъахæн митæ ныууадзæнт: ницы дзы рамбулдзысты... 
— Хорз, хорз, ме ’фсымæр... Æз — ныртæккæ... — йæ фæнд куы 
аива, уымæй тæрсгæйæ талф-тулфæй сдзырдта Мæхæмæт æмæ йæ 
дзаумæттæ ласынмæ фæци. 
— Де ’фсымæр мæ ма хон. Уæ мæнгард зондахастимæ махæн 
æфсымæртæ уæвæн нæй. Нæ фыд иумæ куы сфыца, уæддæр нæ бас 
нæ сæмхæццæ уыдзæн, æмæ залиаг кæлмытау нæ роны ма бырут. 
Ахæм диссаг дзы никуыма федтон. Дæ сыхагмæ знаджы цæстæй кæс, 
марынмæ йæ агур æмæ йыл мадызæнæгау дæхи ныхас. 
Куыддæр уыцы ныхæстæ йæ дзыхæй схаудтой, афтæ кæрæбины 
гæрах бæстæ ныццарыдта. Кæд та мыл гадзрахатæй рацыди, зæгъгæ 
йæм цæхгæр фæзылди æмæ фырдисæй дурдзавды хуызæн аци. Мæ- 
32 

хæмæт, йæ туджы мæцгæйæ, зæххыл ныддæлгом и, Зауырбег та дзы 
йæхи атоныныл архайдта. 
— Мæ дæндæгты къæс-къæс æм рагæй цыди, фæлæ йæм йæ куый- 
ты цур мæ ныфс нæ хастон. Ныр дзы дæ фæрцы мæ маст райстон, — 
иттæг разыйæ загъта цæф абырæг æмæ цъæх кæрдæгыл фæстæмæ, 
хъæрзгæйæ, æрхуыссыди. Асæхмæт æм бацыди æмæ йæ зæрдиагæй 
бафарста: 
— Ме ’ххуыс дæ хъæуы? 
— О. Мæ бæхыл мæ ды куынæ сæвæрай, уæд ахсæв ам баззайдзы- 
нæн æмæ бирæгътæн æвгъау дæн. 
— Уымæй раст зæгъыс. Тугдзых сырдтæ хорз æмæ ’взæр не ’вза- 
рынц, — йæ цонгыл ын схæцыд Асæхмæт æмæ ма, æрвгæрон ног мæйы 
’взист æхсырфмæ кæсгæйæ, йæ ныхасмæ хъуыдыдзастæй бафтыдта: — 
Ацы тæмæссаг æрдзы хъæбысы хъуамæ ’фсымæртау дзæнæтон цард 
аразиккам, мах та дзы фыдызнæгтау кæрæдзи цæгьдæм. Æнæуынондзи- 
над зæрдæ ихсийын цы кæны, æндæр ын хорзæй ницы дæтты... 
ЙÆ «ЗÆДЫХАЙ» 
«Гхæ, мæ хур, нæ! Дыууæ къуырийы дзы тыхст æмæ уырыдæй 
æрхафтон, æмæ мын уый æгъгъæд хъизæмар у! Мæ фаздзармæй мæ 
куы ласай, уæддæр дын фæстæмæ нал акомдзынæн. Ай мæ уд у, æмæ 
мæ иу минут дæр æнæ дæу цæрын нæ фæнды. Дæ балцæг дæр мæ 
ницæмæн хъуыди. Искуы ма ахæм диссаг æрцыди? Фараст æмæ ссæдз 
азы дæ къах-къух дæр ма сриссæд, афтæмæй дæ санаторимæ хъила- 
дзагъдæй сурæд, цыма тыхбегара у. Куыстæй, дам, дæ дæ сæр схъил 
кæныны бон дæр нæй, æмæ, дам, дæ фæллад суадз. Уæд æй æз нæ 
зонын, хуыздæр мын кæм у, уый? Мæнæн мæ фæллад æрмæстдæр дæ 
разы ссæуы, ды та ма мæм æгъдæнцæйттæ дæр аразыс. Зæрдæхудтæй 
тæрсгæйæ дын сразы дæн, æндæр къæрттæй цъула нæ аппæрстаин. 
Куынæ дæм байхъуыстаин, уæд та мæ гæркъайы хуынчъы аластаис, 
æмæ та мыл мæ хур аныгуылдаид», — йе ’фсинимæ хыл кæны Алæг. 
Цæй хыл æмæ цæй цыдæр. Йæхинымæр æй нымæтын ехсæй иæмы. 
Дæлдонгæнæг адæймаг уæлдæфы хъæстæ фæуынмæ йæ былыцъæрттæ 
куы хæра, уыйау ын бæллы йæ уындмæ. 
«Сар мын дæ сæр кæны. Мæ хъæбысæй дæ зæхмæ нал æруадз- 
дзынæн», — дзуры йæм рæвдаугæ хъæлæсæй. Йæ саулагъз тымбыл 
цæсгом фæлмæн мидбылхудтæй зынгæ фæрæсугъддæр и, æмæ йе стыр 
сау цæстытыл зæрдæнцойгæнæн ныв уайы. Къæбæлдзыгсæр лæппу 
уынгмæ кæлкæлгæнгæ разгъордта, æрыгон гуырвидауц сылгоймаг æй 
йæ цонгæй рацахста, хæрдмæ йæ фелвæста æмæ йын батæ кæны. 
Сывæллон йæ къæхтæ тилы, йæ мады хъæбысæй йæхи рæдувы, цины 
хъыллистытæ кæны æмæ йæ тыппыр цæнгтæ йæ фыдмæ ивазы... 
Алæгæн йæ риу цины ’нкъарæнтæй адымсти, æмæ цырынгондæй 
йæ цыдыл бафтыдта. Афтæ йæм кæсы, цыма, чысыл куы афæстиат 
уа, уæд йæ уарзон бинонты сæхимæ нал баййафдзæн, æмæ горæты 
’рдæм йæ тых-йæ бонæй тындзы. 
— Æнæбайрайгæ фæуæд уый дæр, кæд фæндагыл мæ фыддæра- 
3 Цомартаты Изæтбсг 
33 

гæн нæ асасти! — мæстæлгьæдæй загъд кæны, санаторийæ йæ цы 
автобус раласта, уыимæ, æмæ æрдæгсалд асфальтыл размæ тындзы. 
Иннæ бæлццæттæ дæр йæ фæдыл ныххал сты, фæстæмæ акæс-акæс 
кæнынц. Рæстæгæй-рæстæгмæ сæ иувæрсты рог машинæ æрбасыф- 
фытт ласы. Алæг æм йæ къух фæхъил кæны, фæлæ йæ шофыр ни- 
цæмæ ’рдары. Æгæр-мæгуыр æм йæ цæсты тигъæй дæр нæ ракæсы, 
æмæ лæппулæг æртхъирæнгæнæгау йæ фæдыл адзуры: 
— Фæлæуут! Æз дæр рæхджы «Волгæ» балхæндзынæн, æмæ-иу 
уæд мæ дæлеты рауайут! 
Скæсæнырдыгæй уазал дымгæ ’рбадымдта, æмæ йæ сау сæры- 
хъуынтæ йæ урс фæтæн ныхмæ ’рхаудтой. Рахиз къухы ’нгуылдзтæй 
сæ хæрдмæ сфаста, фæлæ та йын сæ дымгæ фæстæмæ æриста, æмæ 
сæ сæхи бар ныууагъта. Йæ фæныкхуыз тæнæг палто фæйнæрдæм 
ныппака и, йæ фæдджитæ сæхи мæсты тылд кæнынц. Æрвхуыз пин- 
джаччы тæрттыл бинаг цæппæр куынæ хæцид, уæд уыдон дæр æхсыз- 
гонæй фегом уаиккой. Алæг йæ райгуырæн хъæумæ куыд хæстæгдæр 
кæны, афтæ йæм дзы æнахуыр уæнгроггæнæн уддзæф ивылы æмæ 
йæ йæ уæлныхты исы. Дыууæ къуырийы йын йæ зæрдæ цы ’нтъыс- 
нæг æхсыдта, уымæн йæ фæд дæр нал баззади. 
— Тимурик, мæ гыццыл уæрыкк, дæ уындмæ куыд тынг бæллыд- 
тæн, уый зоныс? — тавицгæнгæйæ, дзуры йæ фыртмæ. 
— Папæ, уæ папæ, æз демæ хуыссын, — хъуысы йæм Тимуры 
цъæхснаг хъæлæс. 
— Рауай, рауай, мæ дзæцц. 
Ногнад сывæллон йæ мады къухтæй йæхи атыдта æмæ æрдæгсæрф- 
тытæй йæ фыды хуыссæнмæ ныййарц и. 
— Фæлæуу, æгæнон, дæ сæр уымæл у, æмæ баз ныххуылыдз кæн- 
дзынæ, — йæ фæдыл худæнбылæй кæсы амондджын сылгоймаг. Алæг 
æхсызгонæй æнкъары йæ сабийы чысыл буары хъарм. Йæ фарсмæ 
куы ’рхуыссы, уæд ыл дывæр хур ракæсы. Тыртынайæ змæлагдæр у. 
Æхсæв-бонмæ йæ уæлæ ’мбæрзт нæ уадзы. Уайтагъд йæ къæхтæ сти- 
лы, æмæ та хъæццул иуварс ахауы. Иудадзыг æм цæст дарын хъæуы, 
фæлæ дзы уæддæр Алæг нæ фæлмæцы. Фæлмæцгæ нæ, фæлæ ма йæ 
уарзондзинадмæ сæрыстырдзинад дæр бафты, йæ фын дæр ын кæй 
хъахъхъæны, уый тыххæй. 
«Зæххыл хъæбулæй адджындæр ницы ис. Мæ зæдыхай ма мын 
иу ахæм лæппу куы ныййарид. Кæд Хуыцауы фæнда, уæд...» — Йæ 
хъуыды кæронмæ нал ахæццæ и. Æрдæгыл æй фескъуыдта, æмæ йæ 
цæсгомыл мигъ абадти. 
— Мæ зæрдæ та туаг агуры... — дард кæцæйдæр æм хъуысынц йæ 
усы ныхæстæ. Ахæм хъæлæсы уагæй сæ загъта, цыма сын сæ аууон 
æппындæр ницы ’мбæхста. 
— Цæмæн, цымæ? — цымыдисæй йæ афарста Алæг, æмæ йæ зæрдæ 
фырцинæй скафыди. 
— Дæу аххосæй... 
— Æцæг зæгъыс æви?! 
— Æрсабыр у. Нырма нæ дыккаг сывæллон нæма хъæуы. Тимурик 
уал байрæза, науæд æнæ рæвдыдæй баззайдзæн æмæ тæригъæд у. 
Алæджы нæ фæнды, йæ усы раз, йæ уæрджытыл лæугæйæ, йæ 
хъуыры цъар куыд ивæзта, фæлæ йæм уый дойнагдурæй уæлдай куыд 
34 

нæ хъуыста, йæ мидкатайæ ма йæ цæсгом дæр куыд ныггæлиртæ и, 
уыцы æвирхъау хабармæ здæхын. 
— Ма тæрс, нырма нын бирæ сывæллæттæ уыдзæн. Дæ хуызæн 
æнæфсис домбай... 
Уыцы ’ргом гæдыныхас дæр йæ зæрдæмæ нæ фæцыди, фæлæ уый- 
хыгъд йе ’фхæрд сæрыстырдзинад æгъатыр æлхъивæнæй феуæгъд и. 
— Цыфæндыйæ дæр ма мын хъуамæ иу фырт ныййара. Ацы хатт 
æй дохтырмæ нал ауадздзынæн. Йæ фæнд куы атæра, уæд та — хи- 
цæн! — Йæ цæхгæр ныхасæй фæтарсти, æмæ йæ буар æрбампылди. 
— Куы фæтæргай уа, уæд та? Нæ, нæ! Азæйæ фæхицæны бæсты 
ингæнмæ мæхи къахæй ныххиздзынæн. Уæвгæ, кæдæм цæуы? Мæ 
зæрдæ ’рмæстдæр дæуыл лæууы, зæгъгæ, куы фæзæгъы æмæ мæ йæ 
хъæбысæй куы нал фæуадзы. Иу къахдзæф дæр мæ иуварс куынæ 
цæуы. Нæхицæй фабрикмæ дæр — мемæ, уырдыгæй нæхимæ дæр — 
мемæ. Сменæйы мастер дæр уый руаджы сдæн, æндæр ма афонмæ 
хуыйæн машинæтæ цалцæг кæнин... 
Алæг ресторанмæ бахæццæ и æмæ бæстастæу æнцад лæууы. Йæ 
зæрдæ дыууæ дихы фæци, æмæ дзы иу горæтмæ тырны, иннæ — 
хъæумæ. 
«Дæ хæдзармæ бакæс æмæ, цы уавæры ис, уый фен. Кæд ын исчи 
йæ дуæрттæ басаста, уæд та? Æхсгæ уад æм бакæ æмæ фæстæмæ 
фездæх, артмæ дæ куы ничи дары». 
Ныгуылæнырдæм акасти æмæ, йæ цæст автобусыл куынæ ’рхæ- 
цыди, уæд хъæумæ базылди. Ам дæр ын хæдзар кæй ис, уый йын 
хуымæтæджы ’хсызгон у. Сæрды дзы йæ фæллад суадзы æмæ йæм 
ног хъарутæ фæзыны. Азæимæ цæхæрадоны куы фæкусынц, уæд Ти- 
мур та цъæх нæууыл фæхъазы. Алæг йæ рæсугъд ус æмæ йæ уды- 
къæртты хуызæн лæппумæ кæсыныл фæвæййы. Хуыцау афтæ рæдау 
цæмæ разынди æмæ йын уыйбæрц амонд цæй тыххæй радта, ууыл 
дис кæнынæй нал фефсæды. 
«Кауы рæбынæй пысыратæ сæ сæртæ куы сдарой, уæд та ардæм 
нæхи райсдзыстæм. Хус хæмпæлгæрдæг халамæрзæнæй фæсвæд ранмæ 
ахаф, арт ыл бандзар æмæ дæхицæн æнæмæтæй æууæрцъытæ кæ — 
уымæй ма хуыздæр цы уа!» — Æваст йæ хъуыдытæ аздæхтысты йæ 
гыццыл хуры тынмæ. Йæ цæстытыл уайы, иумæ æууæрцъытæ куыд 
хордтой æмæ сæ рæстæг куыд хъæлдзæгæй æрвыстой, уый. Уынгæй 
сæм æрбайхъуысти зонгæ машинæйы уасын. 
— Уый Астемыр у! — цины хъæр сирвæзт Азæйы риуæй, æмæ 
йæм атындзыдта. Алæгæн дæр æхсызгон уыд йæ хæрзгæнæджы ’рба- 
цыд. Тимуры йæ хъæбысмæ фелвæста æмæ йæм, мидбылхудгæйæ, 
рауади. Астемыр — бæрзонд галгуыр лæгуынсæр лæг — йæ урс 
«Волгæ»-йæ райдзастхуызæй рахызти, сывæллоны къухы шоколад 
къафетт фæсагъта, фæстаг бандонæй фæлмæн дзидзайы къуылдых 
целлофан дзæкъулы ’вæрдæй райста æмæ, йæхи хæдзармæ цæуæгау, 
кæртмæ барджын хызт бакодта. 
— Сæр дæ бахъуыди, мæ хо! Пæмидортæ, джитъритæ-йедтæ дæр 
рахæсс машинæйæ æмæ нæм истæмæйты фæкæс! — бардзырд дæттæ- 
гау дзуры Азæмæ. 
«Хорз цæрын, æвæдза. Астемыры хуызæн кайысимæ нæ фесæф- 
дзынæн. Фабричы директорæн йæ бон бирæ у. Мæ дзыхæй цы схауы, 
35 

уый йын Азæ йæ хъусы бацæгьды, æмæ нымæтын ехсæй æрцæвæгау 
уайтагъд мæ цуры февзæры», — æнцойдæттæг хъуыдытæм æнахуыр 
рæсугъд æнкъарæнтæ гуыры Алæджы зæрдæйы. 
— Æз Азæйæн мæ уд дæр нæ бавгъау кæндзынæн, уымæн æмæ мах 
тынг хæстæг æрвадæлтæ стæм, — хъуысы йæм Астемыры бæзджын хъæ- 
лæс. — Уæдæмæ-ма бавдæлут æмæ хъæуы уæхицæн хæдзар саразут. 
— Мах авналæнтимæ... — сцæйдзырдта Алæг, фæлæ йын фабричы 
директор йæ ныхас æрдæгыл фескъуыдта: 
— Ууыл ма тыхс. Дæхи дарын куы зонай, уæд дæ ницы хъуаг 
ныууадздзынæн... 
Изæрдалынгтæ хъæуыл æртыхстысты. Цъиуызмæлæг никуыцæй 
зыны, æрмæст искуы иу ранæй куыйты рæйын хъуысы. Чидæр суг 
сæтты. Йе ’мбæлттæй чи фæдзæгъæл и, ахæм сынт хъæды ’рдæм 
уасгæ фæтæхы. 
Зæххыл райгуырæн уæзæгæй адджындæр куыд ницы ис, уый дис- 
саг у. Алæгæн дзы алы уынг дæр зонгæ у, æмæ йæм дзы алкæцæй дæр 
циндзинад ивылы. Уæртæ уыцы фисыныл галиуырдæм куы базилид, 
уæд йæ фыды хæдзарыл йæхи скъуырид, фæлæ йæ нæ фæнды уырдæм 
цæуын. Мад æмæ фыд амардысты, хотæ смой кодтой æмæ алырæттæм 
апырх сты. Æфсымæр нозтыл фæцалх и, хæдзар йæхи хуызæн къупы- 
рийæн ныууæй кодта æмæ Астæуккаг Азимæ афардæг и... 
Алæг йæ сагъæсты уацары бирæ нæ фæци. Йæ сæр рухс хъуыды- 
тæй йедзаг у, уымæн æмæ арвы дуар гомæй федта. Уастырджи йæм 
урс бæхыл Астемыры хуызы ’рхызти æмæ йын хъæуы ’взаргæ цъæх- 
сæртæ балæвар кодта, горæты та —уæрæх æртæуатон фатер. 
«Зæды зæрдæ йын и, æвæдза! Йæ хорздзинæдтæ йын Терчы до- 
нæй дæр нал бафиддзынæн, — дзуры, йæ цардæй разыйæ, цыма йæ 
хицауæн стыр хæрзты йæхæдæг бацыди. Йæ кæрты дуармæ бахæццæ 
и æмæ йæм сæрыстырæй кæсы. — Хи, хи, йæ мард макуы фесæфа! 
Хионæн дзы ’мбал нæй! Æрмæст йæ бакаст дæр бирæйы аргъ у!» 
Цыма йын йе ’рттиваг æфсæйнагæн фæтасынæй тарсти, уыйау ыл 
арæхстгай бахæцыд, æмæ ’хгæд разынди. Иугæр гом нæу, уæд ми- 
дæмæ ничи бацыди, æмæ фæстæмæ æнæмæтæй аздæхæн и. Хи дуа- 
рæй — фæстæмæ? Æмæ уый куыд уыдзæни? Уæд та йæм исчи цæхæ- 
радонæй бахызти æмæ йын йæ бынæй рухс суагъта. Ардæм кæм 
æрбахæццæ и, уым хъуамæ йæ къуымты ’рзила æмæ, цы уавæры 
сты, уый йæхи цæстæй фена. Дуарæн йæ рахиз фарс даргъ æхгæнæн 
хъилыл цæхæрадоны ’рдæм куынæ ахæца, уæд ын гом кæнын нæ 
бакомдзæн. Цалдæр къахдзæфы акодта, цæджындзæй къулы ’хсæн 
чысыл хуынчъы йæ къух батъыста æмæ йæ агуры, фæлæ йыл нæ 
хæст кæны æмæ, хионыл бустæгæнæгау, йæ фындзы бын уæздан- 
хуызæй хъуыр-хъуыр кæны: 
— Уым куынæ и, уæд афтæ фидар æхгæд цæмæй у? Кæд æм Азæ 
исты сбыцæу кодта. Æмæ йæм ацафон быцæутæ æвæрын цæмæ хъæуы? 
Исчи йæ скъæфгæ кæны? 
Йæ ных дуарыл баныхæста, нарæг зыхъхъырæй мидæмæ бакасти 
æмæ йæ цæст урс «Волгæ»-йыл æрхæцыди. 
— Диссæгтæ æмæ ’мбисæндтæ. Куысты рæстæг директоры машинæ 
ам цы ми кæны? Кæд дзы Азæ горæтмæ истытæ ласы? Цы хорз у! Æз 
дæр йемæ ацæудзынæн! — цины хъæр сирвæзт йæ риуæй. Фæзынд 
36 

æм дуар ныххойыны æмæ йæ усмæ хæрзæггурæггаг фæуыны хъуыды, 
фæлæ йæ цуры æнæнхъæлæджы февзæрыны охыл йæхи фæурæдта 
æмæ сисы сæрты кæртмæ æнæуынæрæй бахызти. Цымæ, агъуысты 
цырагъ цæуыннæ судзы? Æвæццæгæн, Азæ ныккæндæй картæфтæ æмæ 
цæхджынтæ исы. Йæ хъус уыцырдæм дары, фæлæ дзы иу сыбыртт 
дæр нæ цæуы. Хæдзары сæрмæ скасти. Дурæвзалыйы сау фæздæг 
залиаг калмау арвы тыгъдадмæ хилы æмæ йын йæ зæрдæмæ æбæрæг 
катай хæссы. Арт æндзарын та дзы цæмæ хъуыди?.Зымæгон ам кæ- 
мæн цы куыст и? Астемырæн? Æмæ иннæ хæттыты кæртмæ йæ хъæ- 
рæй æрбацæуæн куы нал вæййы, уæд ацы хатт къутуйы мыстау кæм 
æрныгъуылди? Йе ’нæрайы хъуыдытæй йæ буар уазал хид фестади. 
— Мæ буц сиахс, дæ хæдзармæ дын дурæвзалы баластон, æмæ йæ 
куы фенай, уæд-иу тынг ма смæсты у, — йæ удхарæй йæ ирвæзын 
кæны йæ директоры худæнбыл хъазæн ныхас. 
— Æмæ нæ цæмæ хъæуы? Хъæугæ та цæуыннæ, фæлæ... 
Æнæмбаргæ сывæллонау æм йæхи æгæр хуымæтæгæй кæй равды- 
ста, уый тыххæй йыл йæ хицау хин худт бакодта æмæ ма йæм сусæг- 
вæндгæнæгау йæ цæст дæр фæныкъуылдта. 
— Сымах нæ хъæуы, фæлæ мæн... Дзæбæх сылгоймаджы барæв- 
дауын зымæгон дæр гуыбынниз нæу... 
«А-а-а, хæйрæджыты фæддзæгъдæн, уæдæ ды дæ, ды?» — æрса- 
быр и Алæг, йе уæхсчытæй уæззау уаргъ ахаудта, æмæ йæ мидбылты 
бахудти. 
«Дæхи хæдзар у, æмæ дзы де уæнгтæ дæ зæрдæйы фæндиаг ай- 
ваз. Суазæг кæнынæй стырдæр хорздзинад саразын дын мæ бон куы 
уаид, бæргæ...» — аргъуыцгæнгæ йæм дзуры йæхинымæр æмæ хæр- 
зæфснайд уæрæх кæртыл йæ цæстытæ ’хсызгонæй рахæсс-бахæсс 
кæны. Рæстæг ыл адаргъ и, æмæ цæхæрадонмæ ахызт, иуцаодæр дзы 
джихæндзыгæй фæлæууыди, стæй фæстæмæ ’рбаздæхти. Йæхи цы 
фæкæна, уый нæ зоны, ноджы ма дзы уазал дæр бацыди. Йæ хæрз- 
гæнæгмæ хъарм уаты банхъæлмæ кæсид, фæлæ йæм нæ уæнды. Кæд 
дзы æцæгдæр искæй рæвдауы, уæд йæ бахъыгдарын æнæлаз сывæл- 
лоны тæригъæды бацæуынæй уæлдай нæ уыдзæн, æнæуи та йæ йæ 
фенын тынг фæнды. Ахæм дзидзайы къуылдыхмæ чи бабæллыди? 
Алæг тæрсынгæнæн сылгоймаг куы фестид, уæддæр æй йæхимæ хæс- 
тæг нæ бауадзид. Фыдындтæй дæр зæрдæмæдзæугæтæ вæййы, фæлæ 
ай омдзæджы хъæдурæй æнаддæр у, цыма йæ Хуыцау зæрдæхæццæ 
кæнынæн йæ фæстаг фæлхæрттæй ацарæзта. 
«Кæимæ родтæм цæуы, цымæ? Ахæм æхцатимæ бынтон æвзæры нæ 
равзæрстаид. Исбонуарзаг сылтæ бирæ ис. Æниу æз куы уаин директор. 
Уæд цы? Ницы. Азæйыл гадзрахатæй рацæуын мæ бон нæ бауид. Цы 
цæсгом ма йæм равдисин? Йæхæдæг мæ цæрайæ куы цæры...» 
Цас ыл фылдæр хъуыды кæны, уыйас йе ’ууæнк тынгæй-тынгдæр 
сæфы, æмæ йæ дызæрдыг æгъатырæй æхсыны. Йæхицæй йæ тæры, 
фæлæ уый йæ риумæ бырсы, тухæнæй йæ мары. Цыфæнды куы фæуа, 
уæддæр æй хъуамæ базона æмæ ’рсабыр уа, науæд æм йæ зæрдæ ’хсай- 
дзæн, æмæ цæргæбонты йæхи хæрдзæни. Кæрты æнæсæрфат цоппай 
кæны, рæстæгæй-рæстæгмæ йæ цæстытæ джигулгæнæгау рудзгуытæм 
хъуызгæ сисы, стæй та сæ къæмдзæстыгхуызæй фæстæмæ ’руадзы. 
«Куы мæ бафиппайа, уæд мæ цы фенхъæлдзæни?» Уыцы фарст 
37 

ын йе уæнгтæ бæтты, цымыдисдзинад та йæ мидæмæ тæры, æмæ 
дыууæ арты ’хсæн удхар кæны. 
«Уæд та йæм дуарæй бакæсин? Нæ, йæ гадздзаимæ йæ хуыссæны 
куы баййафон, уæдын фæхъыг уыдзæн. Стæй мæ ’рмæст хъыгыл дæр 
нал ныууадздзæн. Иæ зæрдæ мыл фæхуддзæн, æмæ мæм дзы зымæгон 
миты тъыфыл дæр нал рантысдзæни. Фæлтау цæуон æмæ мæ гуыры- 
конд горæтмæ саразон», — дзуры йæхицæн, фæлæ йæ йæ къах кæртæй 
æддæмæ нæ хæссы. Астемыр æм фыдызнаджы цæстæй куы ракæса 
æмæ йæ цæхæрмæ куы сдара, уæддæр ын хъуамæ йæ хæзгулы фена 
æмæ æрæнцайа. Хи сайынæй æцæгдзинад базонын хуыздæр у. 
Цæмæй уаты дуарæн йæ уынæр ма ссæуа, уый тыххæй йыл хъавгæ 
бахæцыд æмæ къæсæрыл дурдзавдæй баззади. Йæ буар æваст æрлæ- 
мæгъ и, истæуыл æй фæхæцын кæй хъæуы, уый æмбары, фæлæ йæ 
къухты зыр-зырæй ницæмæуал арæхсы. Йæ сæр зилы, æмæ пъол йæ 
къæхты бынæй иуварс фæлидзы. Йæ зæнгтæ куы фæтасой æмæ йæ 
куынæ бауромой, уымæй тæрсы æмæ йæ фæсонтæ къулмæ ’лхъивы. 
Фыццаг хатт æй йæ зæды уынын нæ фæнды, фæлæ йæхиуыл йæ бон 
нæ цæуы æмæ дзы йæ цæстытæ атонын нæ фæразы. Азæ цыма йæ 
хæзгулæй æфсæрмы кæны, уыйау йæ цæсгом зына-нæзына рудзын- 
джы ’рдæм аздæхта æмæ хуыссы уæлгоммæ. Йæ мыдхуыз къæбæл- 
дзыг дзыккутæ базыл апырх сты. Йæ нарæг астæуыл — Астемыры 
хъуынджын цонг. Лæгæн йæ фæтæн нард фæсонтæ изæры фæлм 
æмбæрзы, фæлæ уæддæр урсбæрæг дарынц. Йæ тыхджын хуыр-хуыр 
тасмачъи лыггæнæгау буары иннæрдæм хизы,— Алæджы зæрдæйы 
æнæуынондзинад гуырын кæны. 
«Туг!» — арвæрттывдау февзæрд йæ сæры. Стъолыл æрдæгхæрд 
хæринæгты цур æргæвдæн кардмæ фæлæбурдта, стайау дыууæ гæп- 
пæн йе ’фхæрджыты уæлхъус алæууыди æмæ йæ Азæйы риуы йæ 
фистонмæ ныссагъта. Сылгоймаджы удаист хъæрмæ лæг фехъал и, 
йæ къух ма йын ацахсынмæ хъавыди, фæлæ байрæджы и — уымæн 
дæр кард йæ риуы афардæг и... 
Алæг æрчъицыдта. Иæ цæстытыл æваст цы æвирхъау ныв ауади, 
уый дзы æгæрон тас бауагъта, æмæ адæргæй йæ буар æрбампылди. 
«Сæ туг сын куы ныккалон, уæд ахæстонмæ бахаудзынæн, æмæ 
мæ лæппу сидзæрæй баззайдзæн. Мæ лæппу...Мæ лæппу... Кæд мæн 
нæу, мыййаг?» 
— Кæс-ма йæм, кæс, цæрмыстыгъд дæ куыд бакодта, — дард кæ- 
цæйдæр æм хъуысы Азæйы хъæлæс. 
«Ацы ныхæстæ мын бонцухæй дзæгъæлы нæ фæзмыдта. Цæмæй 
йын йæ гадзрахатыл ма фæгуырысхо уон, уый тыххæй мын мæ цæс- 
тытæ æхгæдта. Тимурмæ ме ’нгæсæй мисхал дæр ницы ис. Уый мæ 
хъæбул нæу! — хъæр кæны йæхинымæр Алæг. — Цъаммар! Ды сыл- 
гоймаг нæ дæ, фæлæ — усбирæгъ! Цæмæй мæ фервæзай, уый тыххæй 
мын балцæг самал кодтай æмæ мын æй мæ къухты ныссагътай, æз та, 
сæлхæр, афтæ ’нхъæлдтон, мæныл аудыс! Куыд куырм уыдтæн, куыд!». 
Длæгæн фырмæстæй йæ дæндæгты къæс-къæс цæуы. 
«Ацы ’лгъаг нæл хуыйæн йæ рæсугъд буар куыд радта, цымæ? 
Цы йæм ссардта хорзæй? Хъæздыгдзинад æви...æви рæвдауынмæ 
мæнæй лæгдæр у?.. Сæхи ’рвадæлтæ куы рахуыдтой, уæд сын сæ 
хиндзинад куыд нæ рахатыдтон? Ирон адæммæ цалдæргай мыггæгтæ 
38 

’рвадиуæг кæнынц, æмæ цæмæй хæйрæг уыдтæн. Хиндзинад, хин- 
дзинад... Сæхи хуызæн сыл хинæй рацæуын хъæуы, фæлæ куыд?» 
Алæг агъуысты къуымты сгарæгау йæ цæст ахаста. 
«Куыд ничи дæ базона, афтæ сæ амар. Хорз æмæ дыл, ардæм 
цæугæйæ, иу зонгæ дæр нæ сæмбæлди», — ныхас кæны йæхиимæ. 
Астемыры ныртæккæ дæр ныххурх кæнид, фæлæ Азæ бæстæ йæ сæ- 
рыл сисдзæни æмæ йын йæ хъуыддæгтæ фехалдзæн. Адæргæй йæ 
ныхыл уазал хиды цæппузыртæ фæзынди. Йæ цæстытыл уайы Ти- 
мур. Йæ къухтæ йæм ивазы. Хъæбысмæ йæ фæнды, фæлæ... 
«Мæхи дæ дзæгъæлы рæвдыдтон. Дæ мад мыл гадзрахатæй рацы- 
ди, æмæ мæ ничиуал хъæуы ’ппындæр. Мæ зæрдæ сау æвзалы феста- 
ди, — йæ хъыджы хуыдуггæнгæйæ, дзуры йæ фыртмæ. — Сау æвза- 
лы...Сау æвзалы... — Уыцы дыууæ дзырды йæ сæрымагъзы ныффи- 
дар сты æмæ йæ йæ цыфыддæр знæгтыл ардауынц: — Пецы цы ду- 
рæвзалы судзы, уый мæ хæдзармæ кæрæдзи рæвдауыны тыххæй æрба- 
ластой æмæ дзы сæ мæлæт ссарæнт. Хуыцау, зæхх — æвдисæн, мæнмæ 
дзы ницы тæригъæд æрхаудзæн». 
Алæг йæ туфлитæ раласта, йæ галиу къухæй сæ йæ риумæ ныл- 
хъывта æмæ йæ къахы ’лгътыл æнæсыбырттæй пецы цурмæ бацыди. 
Астемыр цыма йæ удæн старсти, уыйау йæ хуыр-хуыр фæурæдта 
æмæ йæ мидбынаты, хъысхъысгæнгæ, базмæлыди. Йæ дæндæгтæ 
æртхъирæнгæнæджы хъыррыст ныккодтой, стæй цæф арсау уынæр- 
гъын райдыдта. 
«Ацы мæнг дунейы стыр бынат æрцахстай æмæ, сыгъдæгзæрдæ 
адæмы ссæндгæйæ, дæ риуы ’мбæрц лæгæрдыс размæ, фæлæ дæ æз 
де ’цæг дунемæ гæмхæрдæй барвитдзынæн! Фырбухъцардæй дæ цар- 
мы нал цæуыс, райсоммæ та хæрæгнасау ныннæрсдзынæ! Æнхъæл 
уыдтæ, иугæр дæ дæлбар кусæг дæн, уæд мæ хынджылæггæнæн ис! 
Нæй, мæ лымæнлæггаг, нæй! Æз мæхицæй хынджылæг кæнын ни- 
кæй бауадздзынæн! Ныммæл куыдзау!» — хæцы Астемыримæ æмæ йæ 
къух тохынайы ’хгæнæнмæ ивазы, бахæцынмæ йыл хъавы, фæлæ йæ 
ныфс нæ хæссы. 
«Хъæуы цæрджытæй дæ цæсты зулæй уæддæр ничи федтаид?.. 
Дæхи фæуром, науæд доны къусы сæфт фæкæндзынæ. Æгонгæй, ни- 
кæй бон дын у тæрхон рахæссын: дæ намыс хъахъхъæныс. Бахæц 
ыл, æмæ дæ фыдызнæгтæ æлгъаг мард акæной! Тæппуд, бахæц ыл! 
Бахæц ыл, хæлиудзых! Цæмæ ма кæсыс?! Уæдæмæ, гæвзыкк дæ, 
гæвзыкк! Фаджысы хъæндил! Азæ йæ зоны, дæ бон æй бафхæрын 
кæй нæ бауыдзæн, уый, æмæ дæ хъазæнхъул дæр уымæн аразы!» — 
уайдзæф кæны йæхицæн. 
— Иучысыл-ма бахъæц, ме ’фсымæр, а дыууæ боны цехы хицауы 
пенсийы арвитдзынæн, æмæ йæ бæсты кусын райдайдзынæ. Институт 
каст куы фæуай, уæд та дын сæйраг инженеры бынат ратдзынæн, — 
йæ хъусты зæлынц директоры ныхæстæ. 
«Иæ уд дæ къухты ис, æмæ йæ стон: дæ зæрдæ дын æлхæны. Ау, 
ахæм аслам дæ? Дæ усæй дын хынджылæг кæны, адæмы цæсты дæ 
’фтауы, йæ фырты дын хæссын кæны...Нæ, нæ, Тимур мæхи лæппу у! 
Мæ тугæй кæй равзæрди, уый йе уæнгты æвæрдыл бæрæг у. Азæ йæхи 
кæмæй асыгъдæг кодта, уый уыди, æвæццæгæн, Астемыры, æмæ йæ 
уый тыххæй нæ ныууагъта, йæ фыды халдих куы рауайа æмæ йæ 
39 

худинаг куы раргом уа, уымæй тæрсгæйæ. Куы йын æй уадзын код- 
тон, уæд йæ цæсгом цикъæйау дзæгъæлы нæ ныффæлурс и». 
Алæг йæ мидхъуырдухæнæй сфæлмæцыди. Афтæ йæм кæсы, цыма 
бирæ тухæнты фæстæ йе сæфт хъæбулы ссардта, æмæ йын чысыл 
раздæр йæ риу цы маст æхсыдта, уымæн йæ тых фæсасти, судзгæ хур 
мигъты аууон куы фæуа, уыйау. Кæд ын йæ мæнгард ус йæ астæуыс- 
тæг асаста, уæддæр æм йæ зæрдæ хъæбæр кæнын нæ комы, æмæ йæм 
йæ къух нæ тасы. 
«Ме ’ууæнк мын цæмæ бахордтай? Хуыцаумæ кувæгау дæм куы 
куывтон, уæд цæй æгъатыр разындтæ? Мæ зæрдæ мын лыстæг кæр- 
дихтæ куы ныккодтай, уæд ма куыд цæрон дарддæр?» — фæрсы йæ 
йæхинымæр. 
«Фырдиссагæй ма дæхи дæр сайын райдыдтай. Æнæ уый æххуы- 
сæй размæ кæй нæ рацæудзынæ, уый зоныс æмæ йыл ауæрдыс. Уæдæ- 
ма йæ бахъыгдар, цымæ цы бынатмæ ’рхауис», — мæстæй йæ мары 
йæ мидхъæлæс. 
«Адоны цур мæ бон раст хъуыдымæ ’рцæуын нæ бауыдзæн. Фæл- 
тау кæртмæ ахизон æмæ...» 
«А-а, фæлидзыс, тæппуд?! Ды йæ фыццаг уысм дæр зыдтай, сæ 
амарынмæ дæ ныфс кæй нæ бахæсдзынæ, уый, фæлæ ма дæхицæй 
тыхлæг арæзтай. Сæ дыууæ дæр дæ хъæугæ кæнынц, нæ?» 
Йæ маст та йæ риуы цæджджинагау рафыхти. Афтæмæй куы 
ацæуа, уæд йæхицæй йе сæфт фендзæн. Йæ цард ын ад иал скæн- 
дзæн, æмæ йæ бонтæ удхаргæнгæйæ æрвитдзæн. Зæххыл, æвæрæз 
уаллонау, тæрсгæ-ризгæйæ хилдзæн, Астемыр та йæм уæле дæлæмæ 
кæсдзæн æмæ йыл былысчъилæй худдзæн. 
— Дæхи дарын куы зонай, уæд дæ ницы хъуаг ныууадздзынæн... 
— йæ хурхуадындзтæ йын æлхъивынц йæ дæлгоммæ ныхæстæ æмæ 
йын йæ улæфт æхгæнынц. Йæхи йын куыд дарын кæны, уый нырма 
ныр бамбæрста æмæ цæттæ у цыфæнды фыдракæнд саразынмæ дæр. 
Æрдæбон æм цы сагой уыди, уымæй йæ куы ныххуынчъытæ кæна 
æмæ йæ артмæ куы сдара, уæддæр йæ рыст зæрдæ фыдæх æмæ æнæ- 
уынондзинадæй нал ссыгъдæг уыдзæн. Адæймаг дунемæ иу хатт рав- 
зæры, æмæ йын æрдзæй цы цæрæнбон лæвæрд и, уый хъуамæ сæры- 
стырæй фæцæра. Хетæджы дзуарыстæн, Алæг аххосджын нæу. Уæртæ 
йæ сынтæджы цы дыууæ æнаккаджы хуыссы, уыдон ыл сайдæй ра- 
цыдысты, æмæ йæ къухæй хъуамæ сæ мæлæт ссарой. Цæмæй та, йæ 
усмæ кæсгæйæ, йæ зæрдæ ма ’рфæлмæн уа, уый тыххæй йæм йæ 
чъылдым раздæхта æмæ тохынайы ’хгæнæнмæ сабыргай сæвнæлдта. 
«Ды дæ хъуыддæгтæ тагъд-тагъд акæныс æмæ дæхицæн æнæмæ- 
тæй тарф фынæй бавæййыс, мæнæн та ’хсæв-бонмæ мæ буар фыр- 
мондагæй цъæх арт фæуадзы. Афтæмæй мæ домбай хæзгул агурын 
бахъæудзæни», — мысы Азæйы хъазгæмхасæн æлхысчъытæ. Алæг ын 
уæд хынджылæг кæнын æнхъæл уыди, фæлæ фæрæдыди. Бинонты 
’хсæн цас куырмæлхынцъытæ ис, æвæдза. Ехх!.. 
Алæг та дывыдон арты удхар кæнын райдыдта. 
«Аххосджын дæхæдæг дæ æмæ ахъуытты у ардыгæй. Дæ цард 
æвзæр нæ цæуы, æмæ йæ йæхи бар уадз. Куы сæ амарай, уæд дзы цы 
сойтæ смæрздзынæ? Дæ лæппуйы ма цы фенамонд кæнай, æндæр 
ницы. Зæххæй сисынмæ чи нæ бæззы, уыдон дæр дын де ’гаддзинад 
40 

базондзысты æмæ дыл худдзысты. Иу адæймаг дæр дæ нæ бамбар- 
дзæн æмæ дыл зæрдæйæ нæ батыхсдзæн», — арф кæцæйдæр æм дзу- 
ры йæ мидхъæлæс. Йæхиимæ тохгæнгæйæ ма пецы цур иучысыл 
алæууыди, стæй йæ къух æвæндонæй æруагъта æмæ йæ къахфындз- 
тыл кæртмæ ахызти. Иæ зæрдæйы гуыпп-гуыпп æй тухæнæй мары, 
йæ хид йæ буарыл лæсæнтæ кæны, афтæмæй митæмбæрзт цæхæра- 
дæтты йæ «зæдыхайæ» лидзы... 
1996 
ХУРМÆЗИЛÆГ 
1 ыццылæй рæсугъд лæппу уыд Алмасхан. Фыццаг хатт-иу æй чи 
федта, уæлдайдæр, сылгоймæгтæй, уый-иу йæ иувæрсты ацæуын нал 
бафæрæзта. Йæ бурбын къæбæлдзыг сæрыхъуынтæм-иу ын рæвдауæ- 
гау æнæ бавналгæ нæ фæци. Фырбуцæй-иу ын йæ урс фæлмæн цæс- 
гом йæ армытъæпæнты ’хсæн акодта æмæ-иу цинхуызæй сдзырдта: 
— Искуы дзы ахæм зæрдæисгæ сывæллон уыдзæни. Уды къæртт 
у, уды къæртт. 
Йæ ныййарджытæ йыл æрхъæцмæ дæр нæ хъæцыдысты. Сæ комы 
комдзæгтæй йæ хастой, æмæ Алмасхан сæ хъæбысы æнæмæтæй рæ- 
зыди, хурмæзилæг райдзаст бон дардмæ куыд ферттивы, афтæ ’рттыв- 
та. Уæлдай фидауцджындæр æй кодтой йе стыр цъæх цæстытæ æмæ 
йæ тарбын даргъ цæстыхаутæ, йæ аив æмраст фындз æмæ йæ уарди- 
хуыз былтæ. Бынтон диссаг та уыди йæ зæрдæскъæфæн мидбылхудт. 
— Ай лæппу у æви чызг? Стæ-ма, фенæм æй, — арæх хъуыста 
Алмасхан йæ мады хæлæрттæй хъазæн ныхæстæ æмæ-иу фырæфсæр- 
мæй йæхицæн бынат нал ардта. Адæм æй бирæ кæй уарзтой, уый 
йын æхсызгон уыди, фæлæ йæ зæрдæ тынгдæр ради, рæсугъд æй кæй 
хуыдтой, уый тыххæй. Уыцы дзырд ын сæрыстырдзинад æвзæрын 
кодта йæ туджы, йе уæнгты йын уагъта ног хъарутæ, æмæ лæппу 
амондджынæй згъордта хъæуы уынгты, хъазыди, худти, цин кодта 
цардыл. Исты ныхас-иу дзы куы схаудта, уæд-иу хистæртæй исчи 
афтæ бакодта: 
— Æмæ цы ’мбаргæ сывæллон у, уый та. 
Йæ ныййарджытæ йын æппæтæй тынгдæр тарстысты цæстдзы- 
дæй. Искуы иу хатт-иу йæхимæ хъусыныл куы фæци, уæд-иу æй 
дæсныфæрсæгмæ аскъæфтой, æмæ-иу бирæ туты фæстæ ногæй 6а- 
хъæлдзæг и. Афтæмæй йыл рæстæг ивгъуыдта. Йæ афон куы ’рцыди, 
уæд æй радтой скъоламæ. Ахуырмæ тынг зæрдæргъæвд нæ рауади, 
фæлæ уыйхыгъд иттæг хорз арæхсти дзурынмæ. Чиныджы-иу цы 
бакасти, стæй-иу ахуыргæнджытæй цы фехъуыста, уыдон-иу æмдзæв- 
гæйау йæ зæрдыл бадардта æмæ-иу сæ ахæм хуызы радзырдта, цыма 
йæхи хъуыдытæ уыдысты, уымæ гæсгæ йыл зондджыны ном сбадти. 
Алмасхан рахъомыл и хиуарзонæй. Бирæтыл не ’рвæссыди æмæ 
сæ йæ зæрдæйы уаг æмбæхсгæ дæр нæ кодта. Цы чысыл рæстæг 
рацарди, уым иттæг хорз бамбæрста иу хъуыддаг: цард тыхджынты 
фарс у, æмæ лæмæгътæм хæстæг цæуын нæ хъæуы. 
— Мæгуыртæй дæхи хъахъхъæ. Цас сæ дарддæр лидзай, уыйас — 
хуыздæр, — сусæгвæндгæнæгау ын иудадзыг дзырдта йæ фыд, æмæ 
41 

йæм лæппу бæстон æрыхъуыста. Фыды цæстæнгас сси йæ царды фæтк, 
æмæ йæ фæндагыл ныфсджынæй араст и. 
— Кæм цы гæбæррагъ и, уыдоны къæбылатæй дæ разæй макæй 
ауадз. Хъуамæ дын се ’ппæт дæр дæ къæбутмæ кæсой æмæ сæ куыдзы 
бынат зоной. Дæуæн дæ фыдæлтæ хъæздыг æмæ уæздан уыдысты, 
фæлæ змæстыты рæстæг сæ фыдгулты фæндиаг фесты, æмæ сæ исбон 
ныххæлæттаг и. Кæд Хуыцауы фæнда, уæд та нæ цард йæ гаччы 
сбаддзæн, æмæ, чи цы бынаты аккаг у, уый æрцахсдзæн. Ды хъуамæ 
уæлоз схизай æмæ нын нæ кад ноджы бæрзонддæр сисай. 
Уыцы ныстуан дæр йæ фыдæй райста æмæ йæхицæн фидарæй 
загъта: «Æз кæддæриддæр уыдзынæн разæй!» Фæлæ зæгъын куыд 
æнцон у, хъуыддаг саразын афтæ ’нцон нæу. Скъолайы йæхицæй 
хуыздæр ахуырдзаутæ уыди, æмæ сæм Алмасхан мæстæй марди. Бон- 
изæрмæ йæ хынцинæгтыл бадти, фæлæ дзы йæ сæрмæ ницы цыди. 
Йæ фыд æй уыдта æмæ йын зæрдæтæ æвæрдта: 
— Æнæ математикæ æмæ физикæйæ дæр фæцæрæн и, мæ хъæбул. Дæ 
сæрæй сæ аппар æмæ дæ ных историмæ сараз. Уым арф зонд æмæ стыр 
курдиат ницæмæн хъæуы. Ды алцыдæр дæ зæрдыл хорз дарыс æмæ 
сæйраг цаутæ бахъуыды кæндзынæ. Хатдзæгтæ та рæстæгмæ гæсгæ ивынц. 
Царды уаг куыд ива, уымæ æдзынæг кæс æмæ ды дæр дæ цæстæнгас 
афтæ ив, дæ зондахаст та дæхицæн уадз. Æдзухдæр дæ уæлæ кæнгæ 
цæсгом дар æмæ иу къæпхæнæй иннæ къæпхæнмæ æдæрсгæйæ хиз. 
Уæдæй фæстæмæ Алмасханæн йæ уарзондæр предмет ссис исто- 
ри. Уроктæм йæхи цæттæ кæнын райдыдта уæлдай разæнгарддæрæй, 
æмæ йыл ахуыргæнджытæ сæ цæст æрæвæрдтой. Цас дзы фылдæр 
æппæлыдысты, уыйас тынгдæр архайдта йæхи равдисыныл, æмæ хъæ- 
уыл йæ хорзы кой айхъуысти. Йæ курдиат ноджы ирддæрæй разын- 
ди фæскомцæдисы рæнхъыты. 
— Мах, нæ цытджын фæтæджы номхæссæг фæскомцæдисы уæнгтæ, 
кæддæриддæр уыдзыстæм нæ уарзон коммунистон партийы æххуыс- 
гæнджытæ, æмæ хъуамæ нæхи афтæ дарæм, цæмæй нæм хæлæг кæ- 
ной æппæт бæстæты фæсивæд дæр, цæмæй нæ фæзмой æмæ æгъаты- 
рæй тох кæной мæгуыр адæмы бартæ хъахъхъæныныл! Мах, намысы 
тырыса хæсджытæ, кæддæриддæр цæттæ стæм партийы ныстуантæ 
сæххæст кæнынмæ, куы бахъæуа, уæд та — нæ цард раттынмæ! 
Ахæм æхсидгæ раныхæсты фæстæ ахуыргæнджытæ æмæ хистæр 
кълæсты ахуырдзаутæй дызæрдыг ничиуал кодта: скъолайы фæскомцæ- 
дисон организацийы сæргьы лæууыны аккаг у ’рмæстдæр Алмасхан. 
— Уый дæ фыццаг къахдзæф у, мæ хъæбул, дæ царды стыр фæн- 
дагыл, æмæ дзы иуварс ма азил, æцæг, иу хъуыддаг дæ зæрдыл бадар 
— адæммæ дæхи æгæр æргомæй ма ’вдис. Сæхи хуызæн афтид кæй 
дæ, уый куы базоной, уæд дын капеччы аргъ дæр нал кæндзысты. 
Æмбæхст зæрдæйы сусæгдзинад æдылы бардзы йæхимæ ’нцонæй æлва- 
сы. Дæ ныхас дын цас къаддæр æмбара, уыйас дын зондджындæр 
æнхъæл уыдзæн æмæ дæ йæхицæй уæлдæр æвæрдзæн, — амыдта фыд 
йæ фыртæн, æмæ фырт йæ уæлæнгай хъуыдытæ арф æмбæхсын рай- 
дыдта алыхуызон терминты, фæсарæйнаг зынæмбарæн дзырдты ’хсæн, 
æмæ йæ хъул сах абадти. Æмбырды-иу куы раныхас кодта, уæд-иу 
æм адæм цымыдисæй æрыхъуыстой, кæрæдзимæ-иу фæрсæгау бакас- 
тысты æмæ-иу сæ сæртæ хъуыдыдзастæй банкъуыстой. 
42 

— Ацы лæппу тынг мæлгъæвзаг куы уа, уымæй тæрсын. 
— Кæд Хуыцауы фæнда, уæд дард ацæудзæни. 
Ахæм ныхæстæ арæхæй-арæхдæр фехъусæн уыди. 
— Ирон адæммæ иу æнахуыр миниуæг и, мæ хъæбул, æмæ йæ дæ 
зæрдыл бадар. Сæхи нæ уарзынц, кæрæдзийæн аргъ нæ кæнынц. Се 
’хсæнæй дзырддзæугæ лæг равзарыны бæсты фæлтау æцæгæлоны дар- 
дæй æрбаласдзысты, хорз фадæттæ йын сараздзысты, сæ сæрыл æй 
сæвæрдзысты æмæ йæм Хуыцаумæ кувæгау кувдзысты. Сæ мадæлон 
æвзагыл сыгъдæг дзурыны бæсты искæй æвзагыл æрдæгцъæррæмых- 
стытæй гуым-гуым кæндзысты. Иронау цыфæнды хорз куы дзурай, 
уæддæр дæ ничи фехъусдзæн æмæ дыл хæрдмæ ничи схæцдзæн. 
Уырыссагау искæй ныхæстæ фæзм, æмæ дæ куырыхон æнхъæлæй 
иуæй иннæ стырдæр бынæтты æвæрдзысты. Мах Хуыцауы ’лгъыст 
наци стæм, æмæ нæ фыдæлтæ дæр алырдæм уымæн ныххæлиу сты. 
Фидæн нын нæй, æмæ уырысыл дæхи сбæтт. Се ’взаг сын сæхицæй 
хуыздæр сахуыр кæ, дунейы мидæг дзурынмæ æппæтæй дæсныдæр 
чи уыди, уыдоны чингуытæ лæмбынæг бакæс, сæ аивады сусæгдзи- 
нæдтæ сын бæстон раиртас, æмæ дын тыхгæнæг тых не ссардзæни. 
Дзырдæн ацы мæнгард дунейы зондæй фылдæр аргъ и. 
Йæ фыды ныхæстæ йæ зæрдыл бадардта æмæ йæ мадæлон æвза- 
гыл йæ къух ауыгъта. Иронау дзургæ дæр нал кодта, фысгæ дæр. 
Цыма йын исчи йæ сæрымагъз баивта, уыйау къæссавæлдæхт фæци. 
Ирон фысджытæ ницытæ æмæ мацытæ кæй фыссынц, ирон æвзаг 
æмæ литературæйы ахуыргæнджытæ иннæ ахуыргæнджытæй æды- 
лыдæр кæй сты, ирон культурæ иннæ адæмты культурæтæй ныллæг- 
дæр кæй у, ирон адæм иннæ адæмтæй æгуыдзæгдæр кæй сты, ууыл 
йæхи баууæндын кодта æмæ йæ ныййарджытæм дæр бынтон æндæр 
цæстæй акасти. Дунемæ йæ уыдон кæй рауагътой, уымæй æфсæрмы 
кæнын райдыдта. Æргомæй никуы ницы загъта, фæлæ йын мад йæ 
зæрдæйы уаг куы бамбæрста, уæд йæ мойæн афтæ бакодта: 
— Нæ лæг, мæнмæ гæсгæ нын нæ лæппу нæхиуыл дæр нал æрвæссы. 
— Нæлгоймагыл сылгоймаджы рог митæ нæ фидауы! Нæлгойма- 
гæн йæ риуы цас уазалдæр зæрдæ уа, уыйас дарддæр ацæудзæни! 
Уадз æй, ма йæ хъыгдар! — фидарæй загъта лæг, æмæ ус йæ дзыхыл 
ныххæцыди. 
Алмасхан æцæгдæр йæ размæ сæвæрдта дард ацæуыны хæс æмæ 
йæ нысанмæ цыди уæндонæй. Хистæрты æдзухдæр дисы ’фтыдта йæ 
биноныг дзуаппытæй, йе стыр ныфсæй, йæ хъару æмæ йæ зондыл 
тынг кæй æууæндыди, стæй адæмы ’хсæн йæхи дарынмæ иттæг хорз 
кæй арæхсти, уымæй. Асæй уыйас бæрзонд нæ уыди, фæлæ — хъæдды- 
харæзт, хæрзуынд лæппу. Йæ фадыварц — аив, йе сныхас — сæрæн, 
йæ февнæлд — цæрдæг. Дзургæ-дзурын йæ рæсугъд хъæлæс ахæм зæл- 
ланг кодта, æмæ йæм чифæнды дæр æрыхъуыстаид. Æрдз йæ зæрдæ- 
худты ницæмæй бацыди, фæлæ йæ уæддæр йе ’мбæлттæ нæ уарзтой. 
Чи йæм хæлæг кодта, чи йын йæ дзæнгæдайæ тыхсти, кæмæн та йæ 
козбау митæ нæ цыдысты йæ зæрдæмæ. Хицауадæй исчи æмбырды 
ахуыры тыххæй исты загъта, зæгъгæ, уæд хъуамæ Алмасхан йæ бына- 
тæй фестадаид, размæ рацыдаид æмæ барджынæй дзурын райдыдтаид: 
— Мах, скъолайы фæскомцæдисон организацийы уæнгтæ, разы 
стæм нæ куырыхон хъомылгæнджытимæ. Уыдон нæ фидæны амонд- 
43 

джын цардмæ цы рæсугъд фæндагыл хонынц, ууыл нæ бон ацæуын 
бауыдзæн æрмæстдæр арф зонындзинæдтимæ. Арф зонындзинæдтæ 
райсыны тыххæй та нæ иудадзыг дæр хъæуы ахуыр кæнын. «Ахуыр, 
ахуыр æмæ ахуыр», — афтæ нын фæдзæхста нæ генион фæтæг, æмæ 
йын хъуамæ мах сæххæст кæнæм йæ рухс бæллиц! Уый нæ домы 
цард, уый нæ домы рæстæг! 
Куысты кой æрцыди, зæгъгæ, уæд дæр æй бирæ хъуыды кæнын 
нæ хъуыди. Ам дæр цæттæ уыдысты йæ джиппыуагъд ныхæстæ: 
— Адæймаг фæллойы фæрцы сси адæймаг. «Куыст — цардæн фæ- 
рæз!» — зæгъы ирон æмбисонд. Нæ фыдæлтæ незамантæй фæстæмæ 
стыр аргъ кодтой æнæзæрдæхудт фæллойæн. Уымæ гæсгæ мах, æры- 
гон фæскомцæдисонтæ, фидар дзырд дæттæм нæ уарзон ахуыргæн- 
джытæн. Цалынмæ не ’хсидгæ зæрдæтæ нæ риуты тæлфой, цалынмæ 
нæ къухтæм кусæнгæрзтæ исынхъом уæм, уæдмæ нæ хъарутыл нæ 
бацауæрддзыстæм. Коммунизмы цæхæркалгæ бæрзæндтæм схизæн и 
’рмæстдæр хъазуат фæллойы фæрцы, æмæ мах, коммунистон партийы 
’ххуысгæнджытæ, ард хæрæм, нæ цард кæй снывонд кæндзыстæм нæ 
бæллиццаг фидæнæн. 
Ахæм уагыл дзырдта Алмасхан æмæ раззаг ахуырдзауты баййæф- 
та. Ахуыргæнджытæм аив нал касти фæсивæды раздзæуæгæн иуда- 
дзыг йæ ных къуырын æмæ йын кæрæдзимæ гæсгæ æвæрын райдыд- 
той хорз æмæ иттæг хорз бæрæггæнæнтæ. Уыйадыл скъола каст фæци 
’нтыстджынæй. 
* * * 
Пединститутмæ бахауыны тыххæй йæ зæрдæ йæхиуыл дардта, 
фæлæ уæддæр йæ фыд, дзæгъæл гæрахæй тæрсгæйæ, хъуыддаг йæ- 
химæ райста. Æхсæз азы ’взаргæ нартхорæй кæй фæхаста, уыцы 
мæкъуылы йас гал ауæй кодта, йæ фырты хъысмæт аразгæ кæмæй 
уыди, уыдоны былтæ сойæ айсæрста, æмæ Алмасхан историон фа- 
культеты студенттимæ фыст æрцыди. 
— Уый дæ дыккаг къахдзæф у, мæ хъæбул, дæ царды стыр фæн- 
дагыл, æмæ иу минут дæр дзæгъæлы ма саф. Ахуыргæнджытæ се 
’ппæт, ды куыд æнхъæл дæ, ахæм зондджын не сты. Арф зонындзи- 
нæдтæ сæм нæй æмæ дæуæн дæр ницы ратдзысты, фæлæ уæддæр сæ 
цæсты дæхи æвæрын базон, уымæн æмæ, сæ уæле чи бады, уыдо- 
нимæ кæрæдзи хорз æмбарынц, æмæ дæм институты фæстæ уæлдæр 
схизынмæ фæкæсдзысты. Иугæр се ’хсæн куы ’рфидар уай, уæд та 
дæхицæн мауал тæрс. Халон халоны цæст нæ къахы... 
— Баба, нырма никуы бæхы хуыррытт, никуы ехсы къæрцц... 
— Ацы мæнгард дунейы дардмæ кæсын хъæуы. Политикон кусæ- 
джы бынатмæ йæхи чи цæттæ кæна, уый хъуамæ курдиатджын шах- 
матистæй дæлдæр ма лæууа. Фондз азы тагъд атæхдзысты, æмæ ды 
дæр хъуамæ дæ мæгуыр фыды хуызæн цæргæбонты хъæууон скъо- 
лайц удхар кæнай? Мæ удæгасæй æз уыцы хъуыддаг нæ бауадздзы- 
нæн! Ды хъуамæ стыр лæг суай! Æмæ суыдзынæ, куы дæ бафæнда, 
уæд. Цы гæныстон бæстæйы цæрыс, уым адæмæн сæ сагъæстæ сæ 
сæрæй уæлдæр сты. Се стырдæр мæт — мамæлайы къæбæр амал кæ- 
нын. Хуыцауæй дæ бауырнæд, мæ хъæбул, сæ размæ бæлвырд-бæрæг 
44 

нысан кæмæн нæй æмæ, тар хъæды цæуæгау, æбæрæг ранмæ куыр- 
мæджы чи хилы, уыцы гæвзыкк адæмы сæргъы ’рлæууынæн бирæ 
зонд нæ хъæуы. Дæумæ ахæм зонд разындзæн, æцæг дæ райдайын 
хъæуы институты фæскомцæдисон организацийæ. Йæ рохтыл ын 
æрхæц, партимæ бацу, стæй хъуыддæгтæ дарддæр сæхи амондзысты. 
Уырыссагау дзурынмæ тынг дæсны кæй уыди, стæй партийы ис- 
тори хорз кæй зыдта, уый тыххæй йыл йæ ахуыргæнджытæ сæ цæст 
æрæвæрдтой. Лæппу бон-изæрмæ бадти институты библиотекæйы æмæ 
чингуытæй йæ блокнотмæ фыста номдзыд политикты зондджын ны- 
хæстæ, фæсарæйнаг зынæмбарæн дзырдтæ æмæ сæ арæхстджынæй 
пайда кодта. Пединституты студент куы сси, уæдæй фæстæмæ дзы 
хуымæтæг ныхас ничиуал фехъуыста. Ахуыргæнджытимæ дзургæйæ 
та-иу æнæнхъæлæджы йæ дзыхæй схаудта, æппындæр æм æнхъæлмæ 
кæмæ нæ кастысты, ахæм ныхæстæ: «Ленины уацмысты ’ртыккæгæм 
æмбырдгонды æртын дыккæгæм томы дыууæсæдæ фæндзайæм фарсы 
нудæсæм рæнхъы загъд ис...», «Плеханов «Социализм æмæ полити- 
кон тох»-ы фыста...», «Робеспьер, францусаг революцийæн разамынд 
дæтгæйæ, галиу æхсæнадон тыхтæ дæрæн кæныныл куынæ схæцыда- 
ид, уæд якобинæгты диктатурæ не слæмæгъ уыдаид...». 
Фылдæр хатт-иу ын йæ хъуыды ’мбаргæ дæр нæ бакодтой, афтæ- 
мæй-иу йемæ сразы сты. Цавæр ахуыргæнæджы бафæнддзæн, йæ 
ахуырдзау уымæй фылдæр кæй зоны, ууыл басæттын? Алмасхан йæхи 
сбаста республикæйы хицауады цотимæ æмæ сын йæ тых-йæ бонæй 
æппæлыди партийы разамонджытæй: 
— Не стыр амонд у, æмæ обкомы фыццаг секретарæй Инусы хуы- 
зæн куырыхон лæг æвæрд æрцыди. Æрмæст йæ бакаст дæр бирæйы 
аргъ у. Мæнæй аразгæ куы уаид, уæд æй æз нæ бæстæйы сæргълæу- 
уæджы бынатмæ сисин, æмæ дзы тынг дзæбæх сфидауид. 
Хицæуттæн сæ даргъ æнæуд раныхæстæ мисхалы бæрц дæр кæй 
ницы ахадынц, æппындæр кæй никæмæ хъарынц, адæм сыл худгæ 
кæй кæнынц, уый зыдта, фæлæ йæхи афтæ дардта, цыма сыл æууæн- 
ды æмæ семæ разы у. Политикон кусæгыл-иу исчи анекдот куы дзырд- 
та, уæд-иу дзы йæхи иуварс айста. Алы лыстæг хъуыддаджы дæр 
тарсти цæсты бафтынæй æмæ фырнымд чызгау йæ сыгъдæг ном дам- 
думтæй хъахъхъæдта. 
«Мæ цæсгомыл къæм абадыны бæсты «ницы федтон, ницы фехъуыс- 
тон» — хуыздæр», — дзырдта йæхицæн æмæ сæтæлæгау йæ хъузджы 
бабырыди. Фæсивæдимæ доны былмæ ацæуын никуы бауæндыди. 
Йæ уæлæ хуымæтæг дарæс скæнынмæ йæ ныфс никуы бахаста, хица- 
уад мæм хуымæтæг адæймаджы цæстæй куы ракæсой, зæгъгæ. Хур- 
иу зæххыл куы атылди, уæддæр-иу ыл уыди сау костюм, урс хæдон, 
сау галстук æмæ сау туфлитæ. Сау дзаумæттæ фылдæр нæ уарзта, 
фæлæ афтæ ’нхъæлдта, уыцы дарæсы сæхи хуызæн уыдзæни æмæ сæ 
цæсты тынгдæр сахаддзæни. 
Алмасханы сæрыхъуынтæ къæбæлдзыг нал уыдысты, сæ хуыз дæр 
чысыл аивта, фæлæ уæддæр бакастæй хурмæзилæджы халдих уыди. 
Стæй æрмæст бакастæй — нæ. Йæ миниуджытæ дæр уыцы цардхъом 
зайæгойы ’рдзон æууæлтæй райста. Уый æдзухдæр йе ’ргом хурмæ 
куыд здахы æмæ йын йæ тынтæй йæхи куыд æфсады, Алмасхан дæр 
афтæ зылди тыхджын хицæутты фæдыл æмæ йæ уды быцъынæг тыд- 
45 

та сæ зæрдæмæ Аæцæуыныл. Ахуыр æвзæр нæ кодта, фæлæ йын уый 
фаг нæ уыди. Иæ зæрдæ цардæй æндæр цыдæр домдта. Скъолайы 
фæскомцæдисон организацийæн разамынд дæттын сахуыр и æмæ, 
расыггæнаг æнæ нозтæй куыд фæтыхсы, афтæ тыхсти. Куыст æй 
уыйас нæ хъуыди, кадылмард цас уыди. Кад та йæм хæстæг нæ цыди. 
Æмæ йæм кæцæй хъуамæ ’рбацыдаид? Хистæр студенттæ фæскомцæ- 
дисы комитеты сæхи афтæ дардтой, цыма Хъарсы фидар басастой. 
Рæстæгæй-рæстæгмæ йын-иу, куыдзæн стæг аппарæгау, исты лыстæг 
хъуыддаг бабар кодтой, стæй та сыл-иу мæрдырох бахæцыди. Сæхи- 
цæй тыхлæгтæ кæй арæзтой æмæ, партионты хынцмæ дзæнгæда цæгъд- 
гæйæ, сæ бæттæнтæ хæрдмæ кæй тыдтой, уый Алмасхан уыдта æмæ 
сæм мæстæй марди, фæлæ цы йæ бон уыди? Йæ хъул сах кæд абад- 
дзæн, уымæ æнцад-æнцойæ ’нхъæлмæ касти. Æндæр исчи сыл йæ 
къух ауыгътаид, фæлæ уый ахæм нæ уыди. Иугæр йæ размæ стыр 
хæс сæвæрдта, уæд æй хъуамæ æнæмæнг сæххæст кæна, науæд йæ 
цард айчы хъузгау афтид рауайдзæн æмæ никæй бахъæудзæн. Нæ, 
уый бæсты Алмасхан йæхи амардзæн. Хъуамæ йæ цард адæмæн исты 
пайда ’рхæсса, хъуамæ йæ дзыллæтæ йæ амæлæты фæстæ дæр æхсыз- 
гонæй мысой æмæ йæ фæлтæрæй-фæлтæрмæ дæнцæн хæссой. Адæ- 
мæн исты хорздзинад æрхæссыны тыххæй Алмасхан йæхи сайдта. 
Ахæм хъуыды йæм-иу æнæнхъæлæджы куы фæзынди, уæд-иу æй 
æваст йæхицæй фæсырдта. Йæ мæлæты фæстæ цы уыдзæни, ууыл 
дæр нæ сагъæс кодта. Фыццаджыдæр, нырма æгæр æрыгон уыди, 
дыккагæй та йæм афтæ касти, цыма æнæмæлгæ номдзыд лæг суыдзæн 
æмæ ичъынайы калмау уæлæуыл баззайдзæн. 
Æрыгон адæймаг цымыдис у, алцæуыл дæр дис кæны. Алмасхан 
ахæм цымыдис нæ уыди, фæлæ йæ уæддæр, телевизоры экраныл цы 
цардæгас нывтæ уыдта, уыдон дисы ’фтыдтой. Йæ бæстæйы æнахуыр- 
гонд хицауыл фæсарæнты куыд цин кодтой, уый та йæм бынтон дис- 
саг касти. Дыууæсæдæ æвдай милуан адæймаджы æнæ къæбæрæй 
ныууадз, егъау хъæздыг паддзахадæй хъазæнхъул сараз. Æнусæй- 
æнусмæ фæллойгæнæг адæм цы цардмæ бæллыдысты, уый æппæт 
дунейы цæсты бафтау... Куыд æнаккаг хъуамæ уай, цæмæй, дæ разы 
мисхалы бæрц дæр аххосджын чи нæ у, уыцы мæгуыр зæрæдты æмæ 
æнахъом сабиты, дæхицæй зондджындæр ахуыргæнджыты æмæ дох- 
тырты фосы бынатмæ ’ртæрай. Иугæр æфхæрд дзыллæтæ йæ ныхмæ 
не стынц, уæд ничитæ сты, ничиты сæргъы слæууынæн та бирæ зонд 
нæ хъæуы. Кæд, йе ’нæсæрфат хицауы æдылы ныхæстæм хъусгæйæ, 
йæ цæсгом сырх кодта, уæддæр йæ зæрдæйы æнæуынондзинад нæ 
гуырыди. Уый нæ, фæлæ ма дзы стыр ныфс дæр уагъта. Кæм рав- 
зæрди, уым уæлиау схизæн, тæмæссаг бæстæтыл зилæн æмæ рæсугъд 
сылгоймæгты рæвдауæн кæй ис, ууыл æй æууæндын кодта, æмæ йæ 
цæстытыл æхсызгон нывтæ уади. 
Чызджытимæ йæ хъуыддаг æвзæр нæ цыди. Сæхи йыл ныхæстой, 
уарзон ныхæстæ йæм фыстой, фæлæ къæрттæй цъула не ’ппæрста. 
Иæ ,зæрдæмæ кæй нæ цыдысты, уый тыххæй сæ нæ лыгъди дæрдты. 
Кæмæ тырныдта, уыцы бæрзондылбадджытæ йын рæузонд æмæ сыл- 
ваз æнхъæл куы фæуой æмæ йæ се ’хсæнмæ куынæ бауадзой, уымæй 
тарсти, стæй йæ фыды ныхæстæ дæр нæ рох кодта: 
— Сылгоймæгтæ залиаг кæлмытæй уæлдай не сты, сæ роны сæ чи 
46 

дары, уыдоныл дæр нæ ауæрдынц, æмæ сæ дæхи хъахъхъæ. Хъару 
сæм цас нæй, уыйас хинæй архайынц, æмæ сын сæ мæнгард ныхæс- 
тыл ма ’ууæнд. Кæд дæ сæ буарæй æхсызгондзинад исын фæнды, уæд 
дæ зæрдæйæ тæригъæд аппар. Тынгдæр дзы кæмæн батæригъæд кæ- 
най, уый дæ йæхицæй тæригъæддагдæр бынаты сæвæрдзæн æмæ дын 
дæ риуыл цъыф къахæй ныллæудзæн. Æрдз сæ нæлгоймæгтæн сфæл- 
дыста, æмæ сыл дæхи ирхæфс, цалынмæ дæ бон уа, уæдмæ. Кæй дзы 
бауарзай, уый дæр дæ фадхъултæй уæлдæр схизын ма бауадз, æмæ 
дын аргъ кæндзæн. Æхца, кад æмæ хицауы къæлæтджын кæй не 
’ртасын кæной, ахæм сылгоймаг зæххыл нæма равзæрд. Уыцы ’ртæ 
хорзæхы дæ къухы куы бафтой, уæд иунæгæй нæ баззайдзынæ... 
Алмасхан æнæ сылгоймагæй æртæ азы бафæрæзта, стæй фыццæ- 
гæм курсы студенткæимæ фæлымæн и. Ритæ сæрæн æмæ хæрзконд 
чызг уыди, фæлæ хуымæтæг зæхкусæджы хæдзарæй рацыди, æмæ 
йæ Алмасхан йæ зæрдæмæ хæстæг нæ уагъта. Абон куынæ уа, уæд- 
дæр райсом стыр хицауы чызгыл кæй сæмбæлдзæн æмæ йæ фæрцы 
хъарм бынат кæй æрцахсдзæн, ууыл дызæрдыг нæ кодта æмæ уал 
Ритæимæ йæ рæстæг æрвыста. Йæ цард ын кæй хæлдта, уый тыххæй 
йæхимæ æппындæр азым нæ хаста. Фыццаджыдæр, дзыллæты хъыс- 
мæт лыг кæнынмæ чи райгуырди, йæ ныхыл стыр хъуыддæгтæ фыст 
кæмæн и, уый хъуамæ хицæн адæймæгтыл сагъæс кæнынмæ ма ’вдæ- 
ла, дыккагæй та, чызгæн тых нæ кодта, йæхиуыл æй хин митæй нæ 
баста, йæ сæрибардзинад ын нæ иста. Кæд æй æндæр искæмæ ацæ- 
уын фæнды, уæд — табуафси. Кæрæдзийæ хæс нæ дарынц. Дзуары 
бын ард нæ бахордтой. Лæппу йæм касти куыдфæндыйы цæстæй, 
чызг та йæ зæрдæбынæй уарзта. 
Хорзæй йæм цы ссардтай, зæгъгæ, йæ исчи куы бафарстаид, уæд 
ын Ритæ бон-изæрмæ йæ фæзминаг миниуджытæ нымайынæй нæ 
бафæлладаид. Къæрцхъус зæрдæ йын куы уыдаид, уæд ын йе ’взæр 
миниуджытæ дæр федтаид æмæ дзы йæхи бахъахъхъæдтаид, фæлæ 
уыдон арфдæр æмбæхст уыдысты, стæй йæ, чи зоны, сæ фенын фæндгæ 
дæр нæ кодта. Уацары йæ райста йæ рæсугъддзинад. Ритæ æдзухдæр 
адæймаджы фыццаг бакастмæ йе ’ргом тынг здæхта, æмæ йын йæ 
мад арæх дзырдта: «Рæсугъд мит дæр у, фæлæ дзы къæхтæ сийынц». 
Уыцы ’мбисонд дзы ферох и æмæ йын йæ мæнг рухсы алыварс гæлæ- 
буйау пæр-пæр кæнын райдыдта. Алмасхан хæрзаив интеллигент- 
хуыз уыди. Йæ сыгъдæгдзинад, йæ уæздан дзыхыныхас, йæ хæрз- 
конд уæнгты змæлд — алцæмæй дæр хицæн кодта, Ритæ хъæуы кæ- 
уыл сахуыр и æмæ институты йæ фарсмæ кæй уыдта, уыцы сæртæг 
лæппутæй. Æнæууылд ныхас дзы æнæнхъæлæджы дæр никуы схауд- 
та. Искæй фыдгой ракæнын йæ сæрмæ никуы. ’рхаста. Зул цæстæй 
никуы никæмæ ракасти. Цыфæнды ’хсæнады дæр йæхи дардта, куыд 
æмбæлы, афтæ: «Дæ хорзæхæй, дæхи ма батыхсын кæ...», «Тынг 
æхсызгон мын у...» «Дæ хорздзинад дын никуы ферох кæндзы- 
нæн....... Уыцы ныхæстæ афтæ фæлмæнæй дзырдта, æмæ дзы цы- 
фæнды карз адæймаджы зæрдæ дæр балхæдтаид. 
Ритæйæн Алмасханимæ фембæлд уыди цыдæр æнахуыр ногдзи- 
над æмæ йын йæ цард срæсугъд кодта, фæлæ йыл уæддæр æппæтæй 
тынгдæр сахадыдта йе ’мбæхст зæрдæйы сусæгдзинад. Йæ миддуне 
бамбарын ын нæ бафæрæзта, йæ мæнгард хъуыдыты ’лхынцъ райха- 
47 

лынæн ын ницы амал ссардта æмæ йæ, сæххæссæн кæмæ нæй, ахæм 
алæмæты дыргъыл банымадта. Алмасхан æй зæрдæйæ кæй нæ уарз- 
та, йе ’мсæр адæймагыл æй кæй нæ нымадта, уæле дæлæмæ йæм 
уымæн касти, Ритæ та афтæ ’нхъæлдта, йе ’рдзы скондæй у ахæм, 
æмæ уый хуызæн зондджын лæджы аккаг никуы суыдзæн. Йæхиуыл 
сæнæууæнк и, æмæ йæ уыцы дæлдзиныггæнæг æнкъарæн цырын код- 
та лæппуйы хъæбысы атайынмæ. Уымæй уæлдай ма Алмасханы рæ- 
сугъд цæстытæй ивылди зына-нæзына уазал уддзæф, йæ хиуарзон- 
дзинад ын хъыдзы кодта, æмæ йын йæ тæвд тугыл арт æндзæрста. 
Уыйадыл йæ рохтæ иууылдæр залымы къухтæм радта. 
Дыууæизæрастæу фæткъуы бæласы урс дидинджыты адджын тæфмæ 
лæппуйы сæр разылди, æмæ æнæхин чызджы йæ монцы фæдыл асайдта. 
Йæ лæмæгьдзинадыл ма бæргæ фæфæсмон кодта, фæлæ байрæджы и. 
Цы ’рцыди, уый æрцыди. Хъуыддагæн фæстæмæ раздахæн нал уыди, 
æмæ Алмасханæн йæ сагьæсты дуг ралæууыди. Хуыцаумæ куывта, дзу- 
æрттыл йæхи фæдзæхста, цæмæй сывæллоны кой ма фехъуса. Цæуыл- 
фæнды дæр разы уыди, æрмæст ууыл — нæ. Æхсæв-бонмæ йæ фырмæтæй 
хуыссæг нал ахста, бон-изæрмæ та йæ уарзонæй ралидз-балидз кодта. 
Кæд нæ басывæрджын уаид, кæд бæллæх йæ иувæрсты аивгьуыид. 
Адæймагæн, дам, йæ ныхыфыстæй аирвæзæн нæй. Иубон Ритæ 
йæ цуры тыхстхуызæй æрлæууыди, æмæ Алмасханæн йæ зæнгты хъару 
асасти. Йæ царды фыццаг хатт бамбæрста, æгæрон тас циу, уый. 
Къахæй-сæрмæ йæ æгъатыр къæппæгау æрцахста æмæ йæ тынгæй- 
тынгдæр æлхъывта. Фæндыди йæ, дарддæр цы ран у, уырдæм али- 
дзын, Ритæйы амарын. О, о, Ритæйы амарын! Уымæн æмæ йыл уый 
аххосæй æрцыд ахæм æдылы рæдыд! 
— Алик, мæ сæр ма цы фæкæнон, уый нал зонын. Ныр цалдæр 
боны мæ уд мæ къухты хæссын, — кæуынхъæлæсæй загъта чызг æмæ 
йæм мæгуырхуызæй бакасти. 
— Цæй тыххæй? — йæ мидкатай æмбæхсгæйæ йæ бафарста лæппу 
æмæ дзы иуварс азылди. 
— Цъысымы мæ баппæрстай, æмæ мæ зæрдæ йæхи къултыл хойы. 
Хуыцауы раз цы аххосджын фæдæн? Хæлд чызг куы уыдаин, уæд ма 
— гъа, фæлæ лæппутæм кæсгæ дæр никуы бакодтон... 
«Ай хæлд чызг цы хоны, цымæ?» — йæхинымæр ыл бахудти Ал- 
масхан, æмæ йын кæд йæ дзуапп рагацау зыдта, уæддæр та йæ ногæй 
бафарста: 
— Цы дыл æрцыди? 
— Цыма сывæрджын дæн, афтæ мæм кæсы. 
— Искæмæн æй загътай?! 
— Цытæ дзурыс? Мæ фыды хъустыл куы ’рцæуа, уæд мæ амардзæн. 
— Цæмæн хъуамæ ’рцæуа дæ фыды хъустыл? Дæ дзыхыл хæц, 
æмæ йæ ма базона. 
— Ахæм хъуыддагæн бамбæхсæн куыд и? 
— Адæм уымæй стырдæр хъуыддæгтæ ’мбæхсынц... 
— Нæ дæ ’мбарын. Курынмæ мæ нæ хъавыс? 
— Цæуыннæ, фæлæ нырма æгæр раджы у. Кæдæм тагъд кæнæм? 
— Мæ худинаг куы раргом уа, уæд ма цы цæсгомæй... 
— Ныббар мын, дæ хорзæхæй, Ритæ, — фæлмæн хъæлæсы уагæй 
йын йæ ныхас æрдæгыл фескъуыдта Алмасхан. — Дæуæн зындзинад 
48 

саразыны бæсты æз мæ цард раттыныл сразы уыдзынæн, фæлæ дын 
иу хъуыддаг æнæ бамбарынгæнгæ нæй. Хицæн индивидуумæй адæй- 
маг аразынц стыр бæллиц æмæ æвæллайгæ фæллой. Иудадзыг размæ 
чи тырны æмæ иу рындзæй иннæмæ чи хизы, æрмæстдæр уый у 
адæймаджы ном хæссыны аккаг, иннæ та у фос. Æмбарыс мæ? Хуы- 
мæтæджы фос, дыкъахыг хайуан. Йæхи адæймаг чи хоны, уый хъуамæ 
лыстæг хъуыддæгтæм йе ’ргом ма здаха, хъуамæ ахæм домбай уа, æмæ 
цыфæнды цæлхдурты сæрты дæр хизын фæраза, хъуамæ йæ нысанмæ 
цæуа ныфсджынæй, науæд ын фосы бынатмæ æнæ ’рхаугæ нæй. 
— Нæ дæ ’мбарын. Дæ хъуыды-ма ’ргомæй зæгъ. 
— Адæймаджы дуне тынг вазыгджын у, æмæ фылдæр хатт йæхæ- 
дæг дæр йæхи нæ фембары. Абон йæхицæй цы хъуыды суры, уый 
йын, чи зоны, райсом æппæтæй сæйрагдæр суа. Абон æй æппындæр 
чи нæ хъæуы, уый та йæ, чи зоны, райсом æппæтæй тынгдæр 
бахъæуа... 
— Нæ сывæллонæй зæгъыс? 
— Æз æрмæст уый кой нæ кæнын, æз иумæйаг хъуыды дзурын. 
— Мæн иумæйаг ныхæстæм не ’вдæлы: мæ игæр артыл судзы. 
— Хуыцау, зæхх — æвдисæн, æз нæ сывæллоны ныхмæ нæ дæн. 
Табуафси, райгуырæд. Иу фыд дæр йæ хъæбулы уыйас нæ уарзы, æз 
мæ сабийы цас бауарздзынæн. Æцæгæлæтгы цотæй æдзух мæ мондæгтæ 
куы исын, уæд мæ туг, ме стæгыл баузæлын нæ бафæраздзынæн? Кæд 
мын ахæм æгъатыр æнхъæл дæ, уæд дæ цард мемæ куыд бæттыс? 
— Æз куы ницы зæгъын, — хатыркурæгау йе уæхсчытыл схæцыд 
Ритæ, æмæ та Алмасхан дзурын райдыдта: 
— Ног адæймагæн цард раттынæй диссагдæр ма цы уа. Мæнмæ 
гæсгæ, зæххыл уымæй зæрдæрайгæдæр хъуыддаг нæй. Дуне ноггуырд 
сывæллонæй рæсугъд кæны, фæлæ æрдз адæймагæн зонд уый тых- 
хæй радта, цæмæй йæ цард, куыд хуыздæр у, афтæ сараза, цæмæй, 
сывæллон кæд ныййарын хъæуы, уый зона. Уыцы хъуыддагыл фо- 
сæн хъуыды кæнын сæ бон нæу æмæ сæ лæппынты кæрæдзи фæдыл 
хæлофæй згъалынц. Махæн æндæр у нæ уавæр. Мах стыр зондыл- 
хæст удгоймæгтæй сфæлдыста æрдз, æмæ нын фосы митæ кæнын не 
’мбæлы. Уыцы сывæллоны нæ мæнгард дунемæ афонæй раздæр куы 
рауадзæм, уæд ын йæ цард фехалдзыстæм. 
— Цæмæн? 
— Уымæн æмæ гæвзыкк студенттæ стæм æмæ йын нæ мæгуыр 
капеччытæй æхсыр балхæнынхъом дæр не суыдзыстæм. 
— Ау, нæ ныййарджытæ нæм нæ фæкæсдзысты? 
— Нæхи нын кæй схастой, уый æгъгъæд нæу? Ныр та нын хъуа- 
мæ нæ сывæллоны схæссой? Никуы уыдзæн уый! Æз хъуамæ мæ цоты 
курæггаг къæбæртæй ма хæссон, фæлæ мæхи фæллойæ! Æз хъуамæ 
ацы цардæн йæ рохтыл æрхæцон, мæ бон æрмæст мæхи сывæллæтты 
схъомыл кæнын куыд нæ уа, афтæ, æцæг мæ ды ма хъыгдар. 
-Ома? 
— Дæхи ссыгъдæг кæ, æмæ уал нæ цард саразæм, райсом фæсмон- 
гонд куыд нæ фæуæм. 
— Мæнæн мæ сывæллонмæ мæ къух нæ батасдзæн, — йæ цæс- 
сыгтæ ныхъуыргæйæ, загъта Ритæ, æмæ Алмасханы цæсгом фæтар 
и. Йæ зæрдæйы схæлбурцъ кодтой алыхуызон æнкъарæнтæ. Æппæ- 
4 Цомартаты Изæтбсг 
49 

тæй тынгдæр æй фæндыди йе ’нæсæр уарзоны ныххурх кæнын, фæлæ, 
цы уавæры бахаудзæн, уый æмбæрста æмæ йæ цуры ахæм хуыз æвды- 
ста, цыма сæ дыууæйыл дæр тыхсы. 
— Куы райгуыра, уæд нæ цъымарамæ батæрдзæн, сахсæнтæ ныл 
сæвæрдзæн, æмæ нæ рæсугъд бæллицтæ нæ хъуыры фæбаддзысты. 
— Мæнæн мæ царды дæуæй сывæллон ныййарынæй рæсугъддæр 
бæллиц нæй. 
— Кæрæдзи кæй не ’мбарæм, уый хорз нæу. Афтæмæй куыд хъуа- 
мæ баиу уæм? — æлхынцъæрфыгæй йæ фелхыскъ кодта Алмасхан. 
Цæмæй йын чызг йæ дæлгоммæ ныхасы ’лхынцъ райхала æмæ дзы 
йæхицæн хатдзæгтæ скæна, уый тыххæй иучысыл æнæдзургæйæ алæу- 
уыди, стæй та Ритæмæ йæ хъæлæс райхъуысти, ацы хатт дæрзæгдæр 
æмæ карздæрæй: — Мæ алыварс цы гуымыдза лæппутæ ис, уыдонæй 
иу дæр капеччы аргъ нæу! Сæ къуындæг хъуыдытæ бахæрын æмæ 
баназынæй уæлдæр нæ хизынц, æмæ уыдон стыр бынæттæ ’рцахсдзы- 
сты, æз та сын лæггадгæнæгæй баззайдзынæн! Цæмæй цæргæбонты сæ 
къæхты бын удхар кæнон æмæ сын лæгъстиаг уон, уый дæ фæнды?! 
— Мах дæ ницы бахъыгдардзыстæм... 
— Æгæр дæр ма мæ бахъыгдардзыстут! Æз стыр хъуыддæгты тых- 
хæй райгуырдтæн æмæ куырм уырыйы цард кæнын мæ сæрмæ никуы 
’рхæсдзынæн! Фæлтау мæ хурхыл кард æрбавæрдзынæн! 
— Цытæ дзурыс?! Хуыцау дæ уыцы бæллæхæй бахизæд! — фæтарсти 
Ритæ æмæ лæппуйы хъæбысмæ йæхи баппæрста. Алмасхан ын йæ сау 
æртгиваг сæрыхъуынтæ рæвдауæгау æрсæрфта æмæ ныфсæвæрæгау загьта: 
— Ма тæрс, мæ дунейы рухс, ма тæрс, нырма нын иу æмæ дыууæ 
сывæллоны нæ райгуырдзæн. Институт уал каст фæуæм, стæй чын- 
дзæхсæв скæндзыстæм, æмæ мын фырыхъулы хуызæн лæппутæ ный- 
йардзынæ. Ды дæ фыны дæр кæй никуы федтай, æз ахæм бынатмæ 
хъавын æмæ йæ ’рцахсдзынæн, æнæмæнг æй æрцахсдзынæн, æмæ 
аргъауы дунейы ’рцæрдзыстæм. 
Æвæлтæрд чызг ыл кæй баууæнддзæн æмæ бирæ ракъуыр-бакъуыры 
фæстæ йæ коммæ кæй бакæсдзæн, ууыл йæ зæрдæ дардта, фæлæ йæхи 
ссыгъдæг кæныныл афтæ ’нцонæй сразы уыдзæн, уый йæ фæсонæрхæ- 
джы дæр нæ уыди æмæ æнæнхъæлæджы тæссаг низæй фервæзæг рын- 
чынау рогæй сулæфыди. Иуцасдæр ма йемæ ’фсоны уæдтытæ акодта, 
стæй институты ректоры чызгимæ балымæн и, уый та кæугæйæ ныу- 
уагъта. Ритæ ’нхъæл уыди, йæ коммæ куы бакæса, уæд æм хуыздæр 
зæрдæ бадардзæн, æмæ фæрæдыди. Къухты-къухты кæй ацыди æмæ йæ 
ахуырæй кæй фæхаудта, расыггæнаг хиваст лæгимæ кæй бацарди æмæ 
хæрз æрыгонæй йæ ингæн кæй ссардта, Алмасхан уый дæр нал базыдта. 
Исчи йын æй куы загьтаид, уæддæр æм йæ хъус не ’рдардтаид, уымæн 
æмæ дзы фароны митау ферох и. Уадæмдзу ’взыгьд лæппуйæн йæ цард 
разæй уыди, æмæ йæ фæстæмæ кæсынмæ не ’вдæлди. 
* * * 
Алкæуыл дæр æнцонæй чи ’ууæнды, ахæм нæ разынди Алмасха- 
ны ног уарзон. Тамилæ цы дунейы царди, уый æвзæр нæ зыдта. Кæд 
ыл нæлгоймæгты фæлмæн узæлд раздæрау нал ахадыдта, уæддæр 
сæм йæ зæрдæйы уаг нæ аивта, уымæн æмæ царды ’ндæр хорздзинад 
50 

нæ уыдта. Йæ фыд ын институты хардзæй горæты астæу ахъаззаджы 
фатер райста, рæстæджы домæнтæм гæсгæ йæ сцалцæг кодта, фæса- 
рæйнаг хæдзарыдзауматæй йæ сфæлындыдта, æмæ дзы Тамилæ амæй- 
ай хæрзконддæр студенттимæ йæ рæстæг хъазгæ-худгæйæ ’рвыста. 
Институты немыцаг æвзаг лæвæрдта, æмæ-иу лæппутæй йæ зæрдæмæ 
чи фæцыди, уый-иу йæ фатермæ бахуыдта: 
— Æрмæг, куыд æмбæлы, афтæ нæ зоныс. Ацу, сахуыр æй кæ 
æмæ мæм сабаты изæрæй нæхимæ ’рбацу. 
Комкоммæ йæм бакæсын дæр ничи уæндыди, фæлæ йæ æрыгæттæ 
фæсномыгæй хуыдтой «Сабаты изæрæй» æмæ йыл сæхимидæг худты- 
сты. Йæ хабæрттæ Алмасханы хъустыл дæр æрцыдысты, фæлæ сыл 
нæ баууæндыди. Тамилæ йын уыцы ныхæстæ йæхицæн куы загъта 
æмæ йæ хуыцаубоны дæр йæ уатæй куынæуал рауагъта, уæд æй бам- 
бæрста, студенттæн-иу фембæлд сабатмæ цæмæ снысан кодта, уый. 
Дисы йæ бафтыдта нæлгоймагыл узæлынмæ йæ арæхстдзинадæй. Та- 
милæ-иу ын къахæй-сæрмæ адджын батæ кæнын куы райдыдта, уæд- 
иу фырæхсызгонæй йæ зæрдæ гæлæбу фестади. Иуафон æй рæвдауы- 
нæй бафæллади, цæхæркалгæ люстрæмæ йе ’ргом аздæхта æмæ йæ- 
хиимæ дзурæгау афтæ бакодта: 
— Æрыгонæй цы рæдыдтытæ ’руадзæм, уыдонæн ма-иу срастгæ- 
нæн куы уаид... 
— Цæй тыххæй зæгъыс?—зæрдаивæй йæ бафарста Алмасхан. 
— Куыддæр институты ахуыр кæнын райдыдтон, афтæ иу дын- 
джыр богалмæ чындзы ацыдтæн æмæ йыл фæсмонæй мæлын. 
— Цæмæн? 
— Дæумæ куы фæбадтаин, уæд мын ныр замманай лæг нæ уаид? 
Уæвгæ ды зæронд усæй цы кæныс?.. 
— Фыццаджыдæр, ды зæронд ус нæ дæ, дыккаджы та, æз сылгой- 
магæн йæ кармæ нæ кæсын. 
— Уæдæ? 
— Йæ зонд æмæ йе ’гъдаумæ. 
— Мæ сыгъдæг удæй дын ард хæрын, уыцы æдылы спортсменæй 
куы ралыгъдтæн, уæдæй абонмæ мыл иу нæлгоймаг дæр нал андзæ- 
выд. Мæ царды мын ды дыккаг дæ, зæрдæйæ кæй бауарзтон, уыдоны 
’хсæн та — фыццаг. 
— Дæ лæджы нæ уарзтай? 
— Æппындæр нæ. Æнæмбаргæ сывæллон-чызг уыдтæн æмæ йын 
йæ кады фæдыл адзæгъæл дæн. 
«Рæсугъд студенттæм дæр дæ сæ кад æлвасы?» — дæрзæг хъуыды 
февзæрд йæ сæры, фæлæ йæ зæгъын нæ бауæндыд æмæ йæ фæлмæн- 
дæр фарстæй баивта: 
— Мæн та? 
— Нæ зонын, мæ хур, нæ зонын. Алы ’хсæв дæр мæ фыны демæ 
вæййын. Аудиторимæ бахизгæйæ дæр фыццаг дæ цæсгом ауынын. 
Иу хаттæй иннæ хатмæ мæхицæн фидар дзырд раттын, нал дæм 
бакæсдзынæн, зæгъгæ, фæлæ та дæ мæ цæстытæ сæхæдæг ацахсынц. 
Дæ хæрзконд уæнгтæм кæсгæйæ, мæ буарыл æнахуыр хъарм уылæн, 
хъыдзыгæнгæ, анхъæвзы. Фыццаг хатт дæ куы федтон, уæдæй фæс- 
тæмæ мыл цыдæр æрцыди, цыма мын кæлæнтæ счындæуыди. Æвзонг 
чызг мæ рауади æмæ мæ судзгæ монцтимæ уæлæрвты тæхын. Ныр 
51 

иумæ цал сахаты стæм, уæддæр дæ нæма бафсæстæн. Адджын дыр- 
гъау дæ бахæрин раст, мæнæй куыд никæмæуал ацæуай, афтæ. 
Алмасхан ын йе ’хсидгæ ’нкъарæнтыл нæ баууæндыди, фæлæ йын 
уæддæр æхсызгон уыди йæ уарзондзинады ныхæстæм хъусын. Йæ 
размæ сæ цалæн загъта, цымæ? Уæвгæ, цы уæлдай у? Чъизи ’мдзæрæ- 
ны тугцъир хъæдысыстытимæ ’ххормагæй удхар кæныны бæсты хæр- 
зæфснайд уаты йæ бонтæ ’фсæстæй кæимæфæнды дæр æрвитдзæн, 
фæлæ ма дзы уымæй уæлдай цы рамбулдзæн? Йæхицæй дæс азы хис- 
тæр ус? Æмæ ахæм рæсугъд лæппуйæн уый æгæр чысыл лæвар нæу? 
Бæгуыдæр, у. Ректор ын истæмæй зæрдæ куы бавæрид, уæд ын, чи 
зоны, бирæ лæгъстæты фæстæ йæ чызджы фæндыл сразы уаид. 
Тамилæ арвы хин æмæ зæххы кæлæн уыди. Кадылмард, хиуар- 
зон лæппуйы лæмæгъдзинæдтæ бæстон сахуыр кодта, йæ сонт зæр- 
дæйы судзаг хъæдгæмттæ йын судзины фындзæй фæцагайдта æмæ сæ 
уыцы иу рæстæг дзæм-дзæмы донæй æрæхсадта: 
— Куы мæ ракурис, уæд дын диссаджы цард саразин. Лæппутæ 
дæм фырхæлæгæй сæ былыцъæрттæ хæриккой. 
— Уыйбæрц хъару дæм кæцæй разындзæн? Нымæтын ехс дæм и? 
— цыма йын йæ ныхæстæ ницæмæ ’рдардта, уыйау æй æлхыскъæм- 
хиц хъæлæсæй бафарста Алмасхан. Сылгоймаг зæххы цы хоры мыг- 
гæгтæ ныппæрста, уыдон сау мæрыл кæй сæмбæлдысты æмæ уай- 
тагъд билцъ уадзынмæ кæй фесты, уый бамбæрста æмæ йæхимæ йæ 
цæст æрныкъуылдта. Цыма йæ хæзгулыл æрхъæцмæ дæр нæ хъæцы- 
ди æмæ йын алидзынæй тарсти, уыйау æй йæ тæнæг риумæ ныл- 
хъывта æмæ йын йæ хъусы бадзырдта: 
— Æз дæу тыххæй мæ уд дæр нæ бавгъау кæндзынæн. Цы дæ 
хъæуы, уый мын зæгъ, æмæ дын æй æвæстиатæй сараздзынæн. 
— Куыд æгъдауæй? 
— Мæ фыды фæрцы. 
— Кæд дын Хуыцауы ’мдых нæу. 
— Цы бынат ахсы, уымæ йын ма кæс. Йæ фадæттæ фылдæр сты, 
фæстæдæр та ноджы фылдæр уыдзысты... 
Алмасхан йæ фыццаг уарзоны цы фæдфæливæн ныхæстæй сайдта, 
уыдон йæ зæрдыл æрбалæууыдысты, æмæ йыл былысчъилæй бахудти. 
— Нæ дæ уырны? — фæтæргай и Тамилæ æмæ йæм йæ чъылдым 
фездæхта. — Зыбыты дзæгъæлы. 
— Уырны, уырны, æрсабыр у, — фæлмæн хъæлæсæй йын загъта 
Алмасхан, æмæ та йæм Тамилæ йе ’ргом раздæхта. 
— Инус æй обкомæй рæстæгмæ рарвыста, институт, дам, йæ къа- 
хыл слæууын кæ. Æмæ йæ ныр фæстæмæ хоны... 
Лæппу йæ цин бауромын нал бафæрæзта æмæ хуыссæны рабадти. 
— Обкоммæ?! 
-О. 
— Уый æвзæр нæу. 
— Æвзæр цы хоныс? Уый хорз у, тынг хорз! Кæд Хуыцауы фæн- 
да, (уæд та ногæй цæрын райдайдзыстæм... 
Сылгоймаджы йæ адджын сæнттæ кæдæмдæр ахастой, фæлæ, кæй 
фарсмæ хуыссы, уый фембæрста æмæ афтæ бакодта: 
— Папæйæн йæ размæ цыфæнды стыр хæс куы сæвæрын, уæддæр 
мын «нагъ» нæ фæзæгъы. 
52 

— Мæ курдиат ын йæ хъусы куы бацæгъдай, уæд дæр дæ коммæ 
бакæсдзæн? 
— Йæ бындары йын зæрдæйæ куы бауарзай, уæд — о! — фидарæй 
йын дзуапп радта Тамилæ. 
— Куынæ йæ бауарзон, уæд та? 
— Уæд дæ тæрхондоны ’рфæрсдзæни, мæ чызджы хуыссæны æнæ- 
закъон митæ цæмæ кæныс, зæгъгæ, — хъæрæй ныххудти Тамилæ 
æмæ йæ цæнгтæ лæппуйы бæрзæйыл атыхта. — Обкомы цас гæнæнтæ 
и, уый зоныс? О-о-о! Ахъуыды кæ, мæ хæдзар, æмæ иу цалдæр 
адæймагимæ рестораны абадæм. Нæ чындзæхсæв нын Иры дзыллæтæ 
куынæ базоной, уæддæр сыл ницы ’рцæудзæн. 
Сылгоймаг йæ ныхас ахæм хуызы балхынцъ кодта, цыма сæйраг 
хъуыддаг лыггонд æрцыди, æмæ нырæй фæстæмæ лыстæг хабæрттыл 
дзурдзысты. Сæ зæрдæтæ уарзондзинады арты нæ басыгъдысты. Сæ 
иуы хъуыди хицауы бынат, иннæйы — æрыгон лæг, æмæ сæ тын сæ 
къух ссардта. Тамилæйæн йæ бæллиц сæххæст и, æнхъæл куыд нæ 
уыди, афтæ тагъд, æмæ сног и. Алмасханы нырма йæ бæллицмæ 
бирæ цæуын хъуыди, фæлæ, цы фидар мæсыг самайынмæ хъавыди, 
уымæн бындур сæвæрдта æмæ йыл цинæй марди. Йæ минæвæртты 
ректормæ барвитыны агъоммæ куырыхон лæгау уæзбын бадт æркодта 
институты фæскомцæдисон комитеты секретары бандоныл. Кæд уыцы 
бандон хуымæтæг уыди, стæй ныллæг ран лæууыди, уæддæр ын фа- 
дат лæвæрдта бæрзонд къæлæтджынмæ схизынæн, æмæ йын уый стыр 
ныфс уагъта йæ зæрдæйы. 
Алмасхан йæхи цæстытæй уыдта, парти æмæ бæстæйы сæргълæу- 
джытæн се ’ндон базыртæ ацы ныллæг бандоныл кæй райрæзтысты, 
уый, йæ алфамбылай бæстон акасти æмæ ’рцыди ахæм хатдзæгмæ: 
дæ къух уазал доны дæр ма тул, афтæмæй ахæм хуыз æвдис, цыма 
дуне дæ уæхсчытыл лæууы, цыма дзы æнæ дæу иу хъуыддаг дæр йæ 
бынатæй нæ фезмæлдзæн. Иудадзыг дæхи куыстхуызæй æвдис, æмæ 
дын хицауад исты ’нхъæл уой. Сæ ныхмæ мацы дзур. Сæ цæстытæм 
сын æдзынæг кæс, цы сæ хъæуы, уый сын сæ былты змæлдæй ахс 
æмæ йæ рæвдз æххæст кæ. Раст куынæ уой, уæддæр сын сæ митæй 
æппæл, адæмы туг куы нуазой, уæддæр сæ фарс хæц æмæ æдæрс- 
гæйæ размæ цу. 
Дингæнджытæ æмæ партийы кусджытæ кæрæдзийæ арвы талынг- 
ты лидзынц, фæлæ сæ удыхъæд иу у. Адæмæн зæрдæтæ æвæрынц 
бæллиццаг фидæнæй — дзæнæт æмæ коммунизмæй. Сæ дыууæ дæр 
сты цæстылуайгæ нывтæ, сæрымагъз донгæнæнтæ, сайæн фæрæзтæ. 
Цалынмæ зæххыл æдылытæ уа, уæдмæ сыл æууæнддзысты. Æдылытæ 
та æдзухдæр уыдзæн. Иугæр æдылы саинæгтæ ис, уæд зондджын 
сайæгтæн дæр æнæ уæвгæ нæй, уымæн æмæ иу цæргæ уд иннæ цæргæ 
уды хардзæй цæрынмæ тырны. Æрдз афтæ арæзт у, æмæ йæ аивын 
никæй бон у. Фысты разæй хъуамæ бодз цæуа, æмæ амæй фæстæмæ 
уыцы бодзтæй иу уыдзæн Алмасхан. 
Йæхицæй хистæр ус кæй æрхаста, уый ма — гъа, фæлæ хæлд 
сылгоймагыл кæй барвæссыди, уый йын æрыгон чызджытæ нæ 6а- 
рынц æмæ йыл æргомæй худынц. Йæ мады зæрдæ риссы, æмæ кæуы. 
Фыд æй æмбары, кæмдæрты йемæ разы дæр у, фæлæ уыцы мадзу- 
райæ лæууы, йе ’рфгуыты ’лхынцъ нæ халы. Алмасхан алцыдæр 
53 

уыны, сылгоймагимæ æнæ уарзгæйæ куыд зын цæрæн у, уый алы бон 
дæр йæхиуыл æнкъары, фæлæ йын ацы фыдæвзарæн рæстæгмæ кæй 
у, ууыл йæ зæрдæ дары æмæ йе стыр фидæны сæраппонд быхсы. 
Куыддæр æй Тамилæйы сæр нал хъæуа, афтæ йæ фæуадздзæн æмæ 
цæхæркалгæ рæсугъд чызгимæ йæ цард æндæр уагыл сараздзæн. Худгæ 
йыл чи кæны, уыдон дæр æрсабыр уыдзысты. Къорд азы фæстæ сæ 
сæргъы кадджынæй куы ’рлæууа, уæд йæ рагон лыстæг хабæрттæ 
хурмæ рахæссыны аккаг никæмæуал фæкæсдзысты. 
Ахæм зондахастимæ кусын райдыдта Алмасхан институты фæси- 
вæды раздзæуæгæй æмæ стауыныл схæцыди партийы разамонджы- 
тæй, сæ хæдивджытæй, се ’ххуысгæнджытæй, мæрдтæй, æгæстæй, 
æдзæстхиз фæскомцæдисонтæй. Се ’ппæт дæр ын уыдысты номдзыд, 
кадджын, намысджын, дзырддзæугæ, æнæмæлгæ. Ног ныхæстæ агу- 
рын æй нæ хъуыди. Æппæлæн уацтæй бæз-бæз кодтой бæстæйы æппæт 
газеттæ дæр, хъуыста сæ радиойæ, телевизорæй, касти сæ журналты, 
чингуыты æмæ сæ цæттæйæ иста. Йæ пъартфелы æмæ йæ дзыппыты 
æдзухдæр дардта мард æмæ æгас фæтæгты куырыхон ныхæстæ, поэт- 
ты цæстмæхъус æмдзæвгæтæ, разагъды ахуыргæндты иртасæн куыс- 
тытæ. Иу рæнхъ дæр дзы йæ зæрдæмæ ’мгæрон никуы бауагъта, 
фæлæ сæ ’нтыстджынæй пайда кодта йæ раныхæсты рæзгæ фæсивæ- 
дæн зонд бацамоныны охыл, цæмæй, гуыргъахъхъ фæндæгтыл цæу- 
гæйæ, ма фæкæлой, æмæ сын фæсарæйнаг тугцъир капиталисттæ сæ 
сæрызонд ма сдзæгъæл кæной, цæмæй сыгъдæгзæрдæйæ аразой ног 
цард. Суанг ма йæ усимæ дæр дзырдта уыцы уагыл. Иутæ йæ хуыд- 
той зондджын æмæ мæлгъæвзаг, иннæтæ — æдылы æмæ бæрбæра. 
Фыццæгты фидарæй уырныдта, стыр лæг дзы кæй рауайдзæн, уый, 
дыккæгтæ та дзырдтой: «Иæ дзæгъæл дзæнгæдайы фæхуыдуг уыдзæн. 
Абон куынæ уа, уæддæр æй райсом бамбардзысты æмæ йæ хъила- 
дзагъдæй фæсурдзысты». 
Алмасхан зондджынтæм дæр нæ хаудта, æдылытæм дæр. Уыди 
рæстæмбис зондылхæст адæймаг. Ахуыргонд дзы кæй нæ рауайдзæн, 
уый зыдта, сфæлдыстадон куыстæй та йе сæфт уыдта æмæ политикæ- 
йыл ныххæцыди. Бынат, кад æмæ æхца систы йæ хуыцæуттæ. Уыдо- 
нæн аргъуыц кодта ’хсæвæй-бонæй. Бынат æмæ кад йæ къухы нæма 
бафтыдысты, фæлæ йæм æхца ’фтын райдыдта. Фæлварæнты рæстæг 
иу рæсугъд абитуриенткæимæ фæлымæн и, йæ цæст æм фæдардта, 
æмæ йын йæ фыд сырх гæххæттытæ йæ дзыппы атьыста. Лæппу дзы 
фефсæрмы и, фæстæмæ йын сæ раттынмæ хъавыди, фæлæ йын йæ 
чызгимæ сæ ахастдзинæдтæ куы бамбара, уымæй фæтарсти æмæ ныхъ- 
хъус и. Цалдæр боны йæ мидхъуырдухæнæй фервæзынæн ницы амал 
ардта. Афтæ йæм касти, цыма йæ институты хицау фæлваргæ кæны 
æмæ йæм ныртæккæ милиционерты ’рбарвитдзæн, фæлæ йæм ничи 
никæй æрбарвыста, æмæ йæ зæрдæ фæфидар и. Йæ тæппуддзинады 
тыххæй ма йæхиуыл дæр фæхудти. Чи йæм хъуамæ бауæнда, йæ 
кайыс обкомы стыр бынат куы ахсы, уæд? 
Дхуыргæнджытæй алчидæр йæ хæсыл нымадта Алмасханæн исты 
хорздзинад ракæнын. Кæмæ-иу баулæфыди, уый йын-иу уайтагъд йæ 
хъуыддаг ацарæзта, æмæ дзы гæртамхор рауади. Æхца йæм куыд 
фылдæр хаудта, афтæ хъалæй-хъалдæр кодта æмæ йæ машинæтæ 
хуыздæрæй-хуыздæрмæ ивта. Фыццаг æм фæзынди «Москвич», йæ 
54 

хæдфæстæ — «Победæ», стæй та — «Волгæ». Уыцы машинæты æрдзы 
хъæбысмæ уыйбæрц суинаг студенткæты фæласта, æмæ ма дзы сæ 
нæмттæ рох дæр фесты. Банымудзынæй сæ нæ тарсти. Искæй чъизи 
митæ раргом кæнынæй сæ институтмæ бахауын тынгдæр кæй фæнды- 
ди, уый сæ уагыл бæрæг уыди, стæй сæ хъуыддаг тыхмимæ никуы 
’рцыди. Уæдæ, йæ усæй дæр тынг не стъæлфыди, уымæн æмæ уый 
дæр, студенттæ хъус-хъус куыд дзырдтой, афтæмæй ком нæ дардта. 
Алчидæр сæ хицæнæй архайдта цардæй фылдæр æхсызгондзинад рай- 
сыныл. Уымæ гæсгæ, се ’хсæн ныффидар кодтой сæрибар ахастдзи- 
нæдтæ æмæ кæрæдзи нæ хъыгдæрдтой. Иу уайдзæф дæр сæ никуы 
никæмæй схаудта. Сæ фæлмæн ныхасмæ хъусгæйæ, исчи, хæлæггæн- 
гæйæ, загътаид: «Тæхудиаг æрбауой, цы дзæбæх цæрынц». 
Алмасхан институт каст куы фæци, уæд йæ кайысы нымæтын ехсы 
фæрцы цыбыр рæстæгмæ фæскомцæдисы обкомы фыццаг секретары 
бынатмæ схæццæ и, фæлæ ахæм лыстæг куыстытыл нал æрвæссыди 
æмæ йæхи уæлдæр партион скъоламæ арвитын кодта. Цалдæр мæйы 
фæстæ йæ мад амарди, фæлæ йæм ссæуыны хъуыды æввахс дæр не 
’рцыди, йæ фыдмæ телефонæй дæр не сдзырдта, æгæр-мæгуыр æм 
тæфæрфæсы тел дæр нæ ныццавта. Тамилæ йын лæппу куы ныййард- 
та, уæд дæр æй Ирыстонмæ йæ къах не схаста. 
«Алчидæр йæ бынат зонæд æмæ йæ кæрддзæмы ’нцад бадæд. Тæ- 
хынæн чи райгуырди, уый хъуамæ тæхгæ кæна, хилынæн чи рай- 
гуырди, уый та — хилгæ», — хъуыды кодта йæхинымæр. Йæ кайыс 
æй районы хицауæй куы сæвæрын кодта, уæд та йæхиуыл бынтон 
фервæссыди. Нал ын фыдыбæстæ уыди, нал æцæгæлон бæстæ. Се 
’ппæтмæ дæр иу цæстæй акасти æмæ саумæр зæххытæ уарын рай- 
дыдта æндæр адæмыхæттытæн. Ног æрбалидзджытæ дзы афтæ буз- 
ныг уыдысты, йæ зæрдæ йын афтæ ’хсызгонæй æлхæдтой, æмæ цы- 
быр рæстæгмæ диссаджы хъæздыг сси. Цас æм фылдæр æхца хауди, 
уыйас стырдæр лæвæрттæ кодта йæ хицæуттæн, æмæ семæ арæхдæр 
æмбæлын райдыдта. Уыцы фембæлдтыты-иу йæ хъустыл ауадысты 
йæ фыды ныхæстæ: «Иугæр се ’хсæн куы ’рфидар уай, уæд та дæхи- 
цæн мауал тæрс. Халон халоны цæст нæ къахы...». «Зондджын лæг 
у, æвæдза. Иу хатт æй бабæрæг кæнын хъæуы», — загъта-иу йæхи- 
цæн, фæлæ та-иу æй уымæй ахсджиагдæр хъуыддæгтæ сæ фæдыл 
асайдтой... 
Хорз зæрдæ йæм æрмæст йæ кайыс нæ дардта. Йæхи хъæбулы 
хуызæн æй бауарзта партийы обкомы фыццаг секретар Инус. Уый 
дæр Алмасханау уыди мæлгъæвзаг. Уый дæр студенттæ Алмасханау 
йæ рæстæджы хуыдтой «Демагог». Уымæн дæр Алмасханау уыди 
рæсугъд зæлланггæнаг хъæлæс. Сæ дыууæ дæр уыдысты фæскомцæ- 
дисы уарзон хъæбултæ æмæ систы партийы ’хсидгæ зæрдæйы уидæгтæ. 
Сæ дыууæ дæр сæхи ’нкъардтой царды хицæуттæй æмæ сæм афтæ 
касти, цыма Ирыстон уыдонæй куы бавдæлон уаид, уæд сæфты къа- 
хыл ныллæууид. Иухуызон миниуджытæ сæм уыйбæрц уыди, æмæ 
цыбыр рæстæгмæ кæрæдзи иттæг хорз бамбæрстой. Фембæлды рæс- 
тæг-иу Инус Алмасханы цонгмæ аивæй бавнæлдта æм-иу æй иуварс 
акодта. Йæ дæлбар кусджытæ уыдтой, йæ бынатмæ йæ кæй цæттæ 
кæны, уый, æмæ архайдтой се суинаг хицауы зæрдæмæ фæцæуыныл. 
— Алмасхан, нæ сывæллæттæ скъолаты æппæт предметтæ дæр иро- 
55 

нау кæй ахуыр кæнынц, уый дæм куыд кæсы? — иухатт æй хъавгæ 
бафарста Инус. — Уыцы хъуыддаг сыл фæстæмæ нæ хæцы? Сæ иумæ- 
йаг рæзт сын нæ къуылымпы кæны? 
— Бæгуыдæр, хæцы, бæгуыдæр, къуылымпы кæны, — фæцырд 
æм Алмасхан. — Æз дын æй раджы зæгъынмæ хъавыдтæн, фæлæ 
дæм нæ бауæндыдтæн. Махæн нæ рухс фидæн баст у уырысимæ æмæ 
нæ æвæстиатæй рахизын хъæуы сæ диссаджы хъæздыг æвзагмæ. 
Йе ’рыгон хæлары æнæдызæрдыг дзуапмæ хъусгæйæ, Инус йæ 
сæр разыйы тылд бакодта, йæ сылæнгæс тымбыл цæсгом зына-нæзы- 
на бахудызмæл и, æмæ йын йе уæхск æрхоста, ахæм зондылхæст куы 
уай, уæд дард ацæудзынæ, зæгъгæ. Дыууæ къуырийы фæстæ йæм йæ 
кусæнуатмæ фæсидти æмæ йæ рухсады министры бынаты сæвæрдта. 
Иæ цуры чи бадти, уыдонæй йæм комкоммæ бакæсын дæр ничи ба- 
уæндыди. Цас хъару йæм и, уый Алмасхан куы федта, уæд йæ бæл- 
лиц йæ риуы ноджы тынгдæр ссыгъди. 
— Бузныг, Инус Битарович, бузныг. Дæ хорздзинад дын никуы 
ферох кæндзынæн, — загъта цинхуызæй æмæ йын йæ сæрæй ныллæг 
акуывта. 
— Уым уал акус, стæй дарддæр фендзыстæм... 
Уыцы ныфсæвæрæн ныхæстæ дзæвгар рæстæг зæлыдысты йæ 
хъусты æмæ йын йæ зæрдæмæ ’хсызгон æнкъарæнтæ хастой. Алмас- 
хан бамбæрста: йæ ног куысты Инусы зæрдæ балхæнынмæ куы са- 
рæхса, уæд ын йæ къæлæтджын æрцахсдзæн, æнхъæл куыд нæ у, 
афтæ тагъд, æмæ æнауæрдонæй бавнæлдта йæ мадæлон æвзаг сафы- 
ны куыстмæ. Фидарæй йæ уырныдта, йæ нацийы зондахаст стыр 
нациты зондахасты ’мвæзадмæ йæ мæгуыр æвзаджы аххосæй кæй не 
схæццæ, уый, æмæ йæ размæ сæвæрдта ирон адæмы сæ цæлхдурæй 
фервæзын кæныны хæс. Нæдæр æй мадæлон æвзаг хъуыди, нæдæр 
фыдыбæстæ. Хъуыди йæ ’рмæстдæр бæрзонд къæлæтджын, уымæн 
æмæ йын уый фадат лæвæрдта иттæг хорз цæрынæн, Хуыцауы ’мсæр 
лæг уæвынæн æмæ адæмы рохтыл хæцынæн. Уыцы къæлæтджын сси 
йæ Бонвæрнон æмæ йæ, ’рттиваг стъалыйау, йæхимæ æнахуыр ты- 
хæй æлвæста, уысмы бæрц дæр æй æнцад бадын нæ уагъта. Уыцы 
къæлæтджыны тыххæй кæйфæнды хурхыл дæр бахæцыдаид. Суанг 
ма йæхи цард фæцыбыр кæныныл дæр сразы уыдаид, æрмæст æм 
исты амæлттæй сирвæзæд. Раздæрау ын рухс бæллиц нал уыди, фæлæ 
йын сси тæссаг низ æмæ къуыдилыйау йе ’ппæт буарыл дæр ахæлиу 
и, йæ сæрымагъзы йын арф уидæгтæ ауагъта æмæ йæ æгъатырæй 
цъирын райдыдта. Ахæм уавæры куыд хъуамæ бацауæрстаид цавæр- 
дæр дыкъахыг æнæбон хилджыты къуымых æвзагыл? Сæ фыдæлты 
хæзна йæ кæй хонынц, уый тыххæй æви, рæдыдæй се ’хсæн кæй 
равзæрди, уый тыххæй? Кæд сæ туг, се стæг уыди, уæддæр семæ нæ 
баиу и, стæй баиу уæвынмæ дæр нæ хъавыди, се ’взаг райсын та йæ 
фæсонæрхæджы дæр никуы ’рцыди. 
Алмасхан уыди партийы стъæлфæн, партийы туджы ’ртах, 
парт^йы фæдзæхстытæ йын систы йæ ныййарæг мады рæвдауæн ны- 
хæстæй адджындæр, йæ фыды ныстуантæй зынаргъдæр. уымæ гæсгæ 
се ’ххæст кæнын нымадта йæ царды стырдæр хæсыл. Йæ ныхмæ чи 
сдзырдтаид, ууыл мæгуыры бон акодтаид, фæлæ йæм зул цæстæй 
бакæсын дæр ничи уæндыди, æмæ бындзарæй рæдывта, парти хæм- 
56 

пæлгæрдæджы бынаты кæй æвæрдта, уыдон: йæ адæмы литературæ, 
йæ адæмы культурæ, йæ адæмы фарн, йæ адæмы зæрдæ. Цæрыны 
хъомыс сын лæвæрдта мадæлон æвзаг æмæ уый сафгæйæ уыциуæй 
сæфта се ’ппæты дæр. Алмасхан иттæг хорз зыдта, йæ адæмы цы- 
фыддæр знаг кæй у, уый, фæлæ æнæнхъæлæджы йæ къæхты бын цы 
мæлдзыджыты ссæста, уыдонæй уæлдай сæ ницæуыл нымадта. «Зæх- 
хыл бирæ ’взæгтæ æмæ адæмтæ фесæфти, æмæ йыл ницы ’рцыди. Иу 
ма сыл куы бафта, уæд дæр ыл ницы ’рцæудзæн, хуры алыварс йæ 
зилынæй нæ банцайдзæн», — хъуыды кодта йæхинымæр, йæ кусæн- 
уатмæ хуыдта, ирон æвзаг бахъахъхъæныныл чи архайдта, уыцы 
фæстæзад ахуыргæндты æмæ сын сæ сæрты уагъта йæ прогрессивон 
хъуыдытæ: 
— Ирон æвзаг у, лæгæтты чи цæры, ахæм хъæддаг адæмы мæгуыр 
æвзаг æмæ йын фидæн нæй. Мах ыл фидар куы ныххæцæм, уæд 
дунейы бæрзонд цивилизацимæ никуы схæццæ уыдзыстæм, йæ ад ын 
никуы бамбардзыстæм, гæвзыкк æмæ æвæрæзæй фæсте баззайдзыс- 
тæм, æмæ нын нæ фæдонтæ не ’дылы рæдыд нæ ныббардзысты. Нæ 
талынг фыдæлты хæхбæсты дзурын хъуыди ’рмæстдæр ирон æвза- 
гыл, уымæн æмæ иннæ адæмтимæ баст нæ уыдысты, цивилизаци кæм 
райрæзти, уыцы бæстæты стыр адæмты хъæздыг æвзæгтæ ахуыр кæ- 
нынмæ сæ фадæттæ нæ амыдтой, телевизормæ нæ кастысты, радиомæ 
нæ хъуыстой, газеттæ æмæ журналтæ сæ цæсты кæронæй дæр нæ 
уыдтой, чиныг цы у, уый нæ зыдтой. Ахæм уавæрты сæ æппæтæй 
тынгдæр хъуыди сæ мадæлон æвзаг æмæ йæ цæстыгагуыйау хъахъ- 
хъæдтой, фæлæ ныр æхсæнад аивта æмæ йын йæ ног авналæнтæ 
хынцын хъæуы. Цæмæй нæ фæсивæдæн сæ бон алкæм дæр ахуыр 
кæнын уа, уый тыххæй хъуамæ не скъолатæ рахизой уырыссаг 
æвзагмæ. Зæххыл цы адæмтæ цæры, уыдон рæхджы сæ национ тутт 
сæрыстырдзинадыл сæ къух сисдзысты æмæ се ’ппæт дæр суыдзысты 
иу æвзагыл дзурæг коммунисттæ. Фæнда сæ, нæ, уæддæр сын мах 
фæндагыл æнæ цæугæ нæй, уымæн æмæ сæ афтæ домы цард! 
* * * 
Мæсыг хи дурæй хæлы. Ирон адæмы фыдæлтæ цæрынæй хæ- 
рынмæ цы фидар гæнах фæцарæзтой, уый пырх кæнынмæ бавнæлд- 
той Инус æмæ Алмасханы хуызæн козбау уæйгæнджытæ, æцæгæлон 
хицæутты сау фæнд æххæст кæнгæйæ, сæ рæстæгмæйы бынæттæ 
хъахъхъæнгæйæ, æмæ ’мбисонды ’ргъæу галуан змисæй амад къæсау 
уайтагъд лæзæрынмæ фæци, Алмасхан та йæ къæлæтджыны арфдæр 
æрбадти. Дæ адæмæн стыр фыдбылыз сарæзтай, зæгъгæ, йын исчи 
куы бауайдзæф кодтаид, уæд æм йе ’ргом дæр нæ раздæхтаид, уымæн 
æмæ йæхицæн Хуыцау æнхъæл уыди. Афтæ йæм касти, цыма хохы 
цъупмæ йæ зонд æмæ йæ хъаруйы фæрцы схызти, æмæ æппындæр 
никæуылуал æрвæссыди. Министры бынаты та бынтон баууæндыди, 
уæлæрвты тæхынмæ кæй райгуырди, ууыл, æмæ лæджы лæгыл нал 
нымадта. Суанг ма йæ бинонтæм дæр рæстмæ нал дзырдта. Йæ ус æм 
уый размæ дæр бæрзонд æвæрд нæ уыди, йæ фыды йын пенсийы куы 
арвыстой, уæд та йæ хъуыды дæр нал кодта. Йæ лæппу цы кусæг у, 
уымæй йæ никуы бафарста. Чызг ын куы райгуырди, уæд ыл нæ 
57 

баузæлыди, æгæр-мæгуыр æй йæ хъæбысмæ дæр нæ систа, æмæ йæ 
цот цардысты æнæ фыды рæвдыдæй. Партийæ куынæ тарстаид, 
уæд сæ ныууагътаид æмæ йæ хæзгултæй искæимæ бацардаид, фæлæ 
йæ йæ бынатæй фæхауын кæм фæндыди, æмæ сæ тыхамæлттæй 
быхста. 
Министрад ссыгъдæг кодта ирон адæмæй. Куыстмæ иста ’рмæст- 
дæр иннæ адæмыхæттыты. Ирæттæй сæ фылдæр кæй уарзта, уый 
тыххæй — нæ. Уæдæмæ сæ нымадта уазджытыл, уазæг та хъуамæ 
искæй хæдзары йæ куыдзы бон зона æмæ йæ фысымæн лæгъстиаг уа, 
цы бынат ахсы, уымæй хъуамæ разы уа æмæ йæ хицауы къæлæт- 
джынмæ гæппæввонгæй ма лæууа. Уымæй ахсджиагдæр та йын уыдис, 
парти национ фарстамæ цы цæстæй касти, уый. Ирæттæй цасфæнды 
куы атардтаид, уæддæр æм ныхас не ’рхаудаид, иннæ адæмыхæтты- 
ты тыххæй та карз æфхæрд баййæфтаид. Уымæ гæсгæ, хиуæттыл нæ 
ауæрста, зондджынтæй та дæрдты лыгъди, æмæ йæ куыстуат дымыс- 
дæртæй байдзаг и. Иу уайдзæф дæр никуы никæмæй фехъуыста, 
уымæн æмæ, йæ уæле чи бадти, уыдон йæхи халдих уыдысты. Цыма 
иу курсытæ каст фесты, уыйау иу уасæнæй уасыдысты, кæй фæллойæ 
цардысты, уыдонмæ иу зæрдæ дардтой, сæ хæзгултимæ сæ фæллад иу 
ран уагътой æмæ æнцад-æнцойæ сабыргай хæрдмæ цыдысты. 
Иурæстæг ныхас стынг и, æппæт адæмты фæтæджы алыварс иу 
ахуыргонд дæр нæ уыди, зæгъгæ. Уыйадыл хицауад сæхицæн фæ- 
тарстысты æмæ диссертацитæ хъахъхъæнынмæ фесты. Алмасхан дæр 
февнæлдта, фæлæ йæ сæр ницы ’рцахста, æмæ йыл катай бахæцы- 
ди. Йæ къух уазал доны дæр никуы атылдта, афтæмæй йын йæ 
кусæнуатмæ цалдæр хатты республикæйы Сæйраг Советы депутаты 
чиныг æрбахастой. Ныр Хуыцау куы ныддæлæ-уæлæ кæнид, æмæ 
кандидаты чиныг дæр йæ къухы æвæлмонæй куы бафтид. Куыддæр 
уыцы хъуыды йæ сæры фæзынди, афтæ дуар æрбахостæуыд æмæ 
мидæмæ ’рбахызти йæ кæддæры ахуыргæнæг, профессор Мысырби. 
Алмасхан йæ бынатæй фестад æмæ йæ размæ рауади. Кæрæдзиуыл 
куы бацин кодтой, уæд ын Мысырби барджын хъæлæсæй дзурын 
райдыдта: 
— Æз бирæ уайæнты ауадтæн, бирæ хъуыддæгтæ федтон ацы æна- 
хуыр дунейы æмæ сыл дис дæр нал кæнын. Лæг-иу бæрзонд схызти, 
æмæ-иу адæм йæ разы сæ уæрджытыл лæууыдысты, стæй-иу æнæн- 
хъæлæджы зæххыл йæ тьæпп фæцыди, æмæ-иу цæстыфæныкъуылдмæ 
йæ цуры ничиуал аззади. Суанг ма дзы-иу йæ хæстæджытæ дæр фæ- 
лыгъдысты. Цæмæй дæуыл ахæм рæдыд ма ’рцæуа, уый тыххæй дæ 
ахуыргонд суæвын хъæуы, ардыгæй куы фæхауай, уæд институты 
куыд фæфидар уай. Цард тæбæгъы донæй уæлдай нæу, ме ’рыгон 
хæлар, — дæлиауæй ныуулæфыди профессор æмæ дарддæр кодта йæ 
ныхас: — Ды мæ уарзон студент уыдтæ, мæ зæрдæ дыл дарын æмæ 
демæ афтæ ’ргомæй уымæн дзурын. Диссаг мæм кæсы, нырмæ дæр 
куыд нæ бахъахъхъæдтай кандидаты диссертаци? Дæ бынаты ’ндæр 
исчи афонмæ дохтыр суыдаид... 
— Рæстæг мын нæй, рæстæг. Куыстæй мæ хъуырмæ дæн. 
— Æмæ дæхи цы марыс, гормон? — цыма йын йæ гæдыныхæстыл 
баууæндыди, уыйау ын зæрдиагæй бауайдзæф кодта Мысырби. — 
Цæмæй нæ гæвзыкк адæм сæхиуыл схæцой, уый тыххæй йæ цард чи 
58 

радта, уыдоны мæрдтæ цъыфимæ куы сызмæстой, уæд дæуæн удæга- 
сæй сызгъæрин цырт сæвæрдзысты? Уæллæй, куыддæр дæ къах скъуы- 
рай, афтæ дыл иу куыдз срæйæг дæр нал фæуыдзæн. Куыстыл дæ 
рæстæг ма саф, ме ’рдхорд, фæлтау дæхи кой бакæ æмæ ма фæрæ- 
дийай. Абон дæ хъуыддæгтæ ’взæр нæ цæуынц, фæлæ райсом нæ 
хицæутты сæры цы фæкуыси уыдзæн, уый сæхæдæг дæр нæ зонынц. 
Ай æлгъыст бæстæ у æмæ дзы алцæмæ дæр цæттæ хъуамæ уай... 
— Раст бæргæ дæ, фæлæ... 
— «Фæлæ»-тæ ныууадз æмæ дæ диссертацийыл кусын райдай. 
Уæвгæ дæ кусын дæр уыйбæрц нæ бахъæудзæн. Мæнмæ ис цæттæ 
диссертаци. 
Алмасхан йе ’нкъарæнтæ ’мбæхсын зыдта, стæй йæхиуыл хæцын 
дæр фæрæзта, фæлæ ацы хатт йæ зæрдæйы уаг бамбæхсын йæ бон 
нал баци, æмæ фырдисæй йæ дзых бахæлиу и. 
— Æмбарын дæ, ме ’рыгон хæлар, æмбарын дæ æмæ дын дæ мид- 
фарстæн æргом дзуапп дæттын. Мæн фæнды, цæмæй мын мæ лæппумæ 
дæ цæст фæдарай. Дæ хæдивæг тагъд пенсийы цæуы, фехъуыстон... 
-О. 
— Гъемæ дæ хъуыддаг — раст. Мæ фырт — дæ бар, ды та — мæ 
бар. Ха-ха-ха! — хъæрæй ныххудти Мысырби. Алмасхан дæр йæ 
мидбылты бахудти, æмæ кæрæдзимæ сæ къухтæ радтой. Уыйадыл 
Мысырбийы фырт сси Алмасханы хæдивæг, Алмасхан та — историон 
наукæты кандидат. Фæлæ кадылмард лæг ууыл нæ ныллæууыди, уымæн 
æмæ йæ хъуыддæгтæ ’рдæгыл уадзын нæ сахуыр и. Иугæр кандида- 
ты диссертаци хæрзæнцонæй бахъахъхъæдта, уæд дохтыры диссерта- 
ци чысыл зындæрæй цæуыннæ хъуамæ бахъахъхъæна? Бæгуыдæр 
æй бахъахъхъæндзæн. Йемæ цы æгуыдзæг адæм кусы, уыдоны астæу 
йæ къухы алцыдæр бафтдзæн. Ныр сæ куыд зоны, раздæр сæ афтæ 
куы зыдтаид, уæд сæ æппындæр нæ тарстаид, фæлæ сын арвæй æр- 
уадзгæ зæдтæ ’нхъæл уыди. Æрыгонæй цас æгъуыссæг æхсæвтæ ар- 
выста, æвæдза! Се ’хсæнмæ бахауыны тыххæй ма иу гадздза сылимæ 
дæр сæмдзæхдон и æмæ дзы æлгъгæнгæйæ сывæллæттæ рауагъта. 
Уæвгæ, цы ’рцыди, уый æрцыди, рæстæгæн фæстæмæ раздахæн нал 
и. Нырма зæронд нæма у æмæ хъуамæ йæ дарддæры цардыл бæстон 
ахъуыды кæна. «Иугæр хицауады ахуыргæндтæ хъæуы, уæд сын уы- 
дзæн ахуыргæндтæ!» — фидарæй загъта йæхицæн æмæ йæ цæсгом 
бынтондæр суагъта, ног зонгæты фæрцы дохтыры диссертаци ба- 
хъахъхъæдта, фæлæ йæм уый дæр фаг нæ фæкасти. Цыфæнды куы 
фæуа, уæддæр хъуамæ «министр»-ы фарсмæ «профессор»-ы ном æрæ- 
вæра. Чи дзы цы хъуыды кæна, уый та йæхи бар у. Хæлæггæнджытæ 
уый размæ дæр уыдысты, йæ фæстæ дæр уыдзысты. Йæ бон кæмæн 
ницы у, хахуыртæ уыдон мысынц. Хъуыддаджы лæгты фыдгæйттæм 
не ’вдæлы. 
Алмасхан институты ректормæ телефонæй бадзырдта, историйы 
кафедрæйы цалдæр сахаты райста, æрæджытæ-цухтæгæнгæйæ, сту- 
денттæн ам-цъæпп, уым-цъæппæй лекцитæ фæкасти æмæ доцентæй 
агæпп ласта, стæй та — профессорæй. Уæдмæ республикæйы Сæйраг 
Советы президиумы сæрдары бынат суæгъд и, æмæ дзы Инусы фæн- 
донмæ гæсгæ æвæрд æрцыди историон наукæты дохтыр, профессор 
Алмасхан. 
59 

* * * 
— Мæ хицауæн йæ амонд хæрæгыл нæ бады, фæлæ къæдзæхы йас 
пылыл. Бон-изæрмæ йæ иу къах иннæуыл дары, афтæмæй йæ сау 
дипломаты дзаг мызд исы. Кассир ын дзыхъхъынног æхцатæ йе ’ртти- 
ваг стъолмæ куы фæнымайы, уæд сæ къæр-къæр суанг мæнмæ фæ- 
хъуысы. Йæ иу бакаст дæр бирæйы аргъ кæмæн у, ахæм зæды хуы- 
зæн æвзонг секретар, замманай коммæгæс шофыр, цæхæркалгæ сау 
«Волгæ» йæ бæрны сты æмæ йе ’рбацæуынæй йæ ацæуынмæ газеттæ 
фæкæсы. Куы бафæллайы, уæд ваннæйы йæхи цынайы, мидæггаг 
уаты фæлмæн диваныл йæ секретары барæвдауы æмæ æнæмæтæй 
бафынæй вæййы. Иуафон рабады æмæ йæ уды дзæбæхæн паркмæ 
ацæуы, Терчы был иудзæвгар фæразил-базил кæны, рестораны дзадж- 
джын хæринæгтæй йæхи бафсады, стæй хъуыддагхуызæй фæстæмæ 
’рбаздæхыæмæтагазеттæфæлдахынылбалæууы. Хуыцаумæралгъи- 
тæд, кæд нæ республикæйы Сæйраг Совет истæмæн хъæуы. Йæ пай- 
да судзины быны йас дæр нæу. Йе стырдæр куыст цы у, уый уын куы 
зæгъин, уæд уæ нæ бауырнид. Партийы обкомы бюро искуы иу хатт 
искæмæн исты хорзæх раттыны уынаффæ куы рахæссы, уæд нæм æй 
æрбарвиты, мах æй нæхи гæххæтмæ рафыссæм, æмæ йыл Алмасхан 
йæ къух æрæвæры. Инусы æвастæй йæ бон хуымæтæджы Кады гра- 
мотæ раттын дæр нæу, афтæмæй йæ ныхас æнæхъæн комы нæ цæуы, 
— дзырдта йæ дæлбар кусджытæй иу æмæ йæ бынатæй фæхаудта. 
Алмасхан иннæ рæтты дæр йæхиуыл уæз нæ уагъта, фæлæ-иу æй 
искуы иу хатт къуыртты каркау йæ рæвдуаны базмæлын уæддæр хъуы- 
ди, йæ ног куыст та дзы уыцы змæлд дæр нæ домдта, æмæ йе уæнгтæ 
’ндзыг кæнын райдыдтой. Конституцимæ гæсгæ республикæйы уыди 
фыццаг лæг, фæлæ йæм гоби сывæллонæй уæлдай ныхасы бар нæ 
хаудта æмæ йæхимидæг тыхсти. Машинæ йын цæй тыххæй радтой, 
уый нæ зыдта, нæ йæ хъуыди, æмæ уынджы дзæгъæл лæуд кодта. 
Алыхуызон хæринæгтæ йын йæ фатермæ цæттæйæ ластой, æмæ ницы 
хъуаг æййæфта, æндæр æй хæдзары куыстытыл бафтыдтаид. Цæмæй 
шофыримæ Инусы цæстыты раз ма уой, æмæ йæм уайдзæф ма ’рхауа, 
уый тыххæй-иу рæстæгæй-рæстæгмæ искæдæм куыстхуызæй ацыди. 
Иу хъæуыхицаумæ дæр никуы базылди, афтæмæй-иу фæстæмæ раз- 
дæхти. Шофыр ыл дисæй марди, фæлæ йæм дзурын нæ уæндыд. 
Æрмæстдæр æй иу хатт бафарста, дзæвгар куы фæфынæй кодта æмæ 
æрæджиау куы райхъал и, уæд: 
— Дарддæр та кæдæм? 
— Æмæ кæцы ран стæм? 
— Налцыччы. 
— Нæхимæ, — куыдфæндыйæ загъта Алмасхан æмæ та йæ цæс- 
тытæ æрæхгæдта. Афтæ æнæрынцойæ «фыдæбон кодта» йæ уарзон 
адæмы сæраппонд æмæ ’нхъæлмæ касти, йæ хæрзгæнæг кæд амæл- 
дзæн, æмæ республикæйы æцæг хицау кæд суыдзæни, уымæ. Бæхæн- 
хъæл фистæг нæ фæллайы. Азтæ йæ иувæрсты, Терчы гуылфæнтау, 
абухгæйæ аивылдысты, фæлæ йыл сæ уæз не ’руагътой, куыд æры- 
гонхуыз уыди, афтæ æрыгонхуызæй баззади, йæ сæры иу урс æрду 
дæр нæ фæзынди. Йæ цот куыд адынджыр сты, уый æмбаргæ дæр нæ 
бакодта. Тамилæ йын цалдæр хатты йæ хъусы бацагъта: 
60 

— Уыцы сывæллæттæм дæ цæст фæдар, науæд фесæфдзысты. Уын- 
джы æгæр фæстиат кæнын райдыдтой... 
Йæ ныхæстæ йын бындзы рог дыв-дывæй уæлдай ницæмæ ’рдардта, 
институттæм куы цыдысты, уæд дæр сæ фæдыл нæ акасти. Иæ номы 
тыххæй сæ кæй айсдзысты, уый зыдта, стæй йæ хъæугæ дæр нæ 
кодтой. Алмасхан царди ’рмæстдæр йæхицæн. 
Иубон та газетгæ кæсынæй куы сфæлмæцыди, уæд йæ зæрды æрæф- 
тыди йæхи аирхæфсын æмæ «Волгæ»-йæ араст и æбæрæг балцы. Ма- 
шинæ тардта йæхæдæг. Иу хъæумæ фæзилæны цур сæ размæ æнæн- 
хъæлæджы февзæрди хæрæгуæрдон. Асфальтмæ куыд рахызти, уый Ал- 
масхан нæ федта æмæ йæ скъуырдга. Лæг уæрдоны сæрæй атахти æмæ 
дзыхъмард фæци, хæрæг ма иудзæвгар йæ гæндзæхтæ фæцагьта, стæй 
уый дæр йæ уд систа. Шофыр ныффæлурс и æмæ адæргæй йæ дзыхы 
ныхас нал бадти. Алмасхан æм бацыди æмæ йын сабырæй загъта: 
— Ацы лæгæн нæ бон ницыуал бауыдзæн æмæ нæхи кой бакæ- 
нæм. Дæхæдæг æй федтай: мæн аххос нæ уыди, фæлæ нæ уæддæр 
рагацау баныхас кæнын хъæуы. 
— Цæуыл? 
— Нæхи бахъахъхъæныныл. 
-Ома? 
— Æз республикæйы хицау дæн, æмæ аив нæ уыдзæн, хæрæгуæр- 
дон скъуырдта, зæгъгæ, мæ куы айхъуыса, уæд. Ды хъуыддаг дæ- 
химæ райс, æмæ дын æз дæ цард сараздзынæн... 
— Ахæм хъуыддаг райсын æнцон нæу. 
— Раст зæгъыс, фæлæ... цыфæнды стыр бæллæхæй дæр спайдагæ- 
нæн и... Мæ коммæ куы бакæсай, уæд дæ хъул сах абаддзæн... 
— Ахæстоны? 
— Уырдæм дæ кæй нæ бауадздзынæн, уый тыххæй дын фидар 
дзырд дæттын. Аххосджын куы уаиккам, уæддæр нæм йæ къух сисын 
ничи бауæндид, ныр та ахæстонæн йæ кой кæнын дæр нæ хъæуы. 
— Ныббар мын, дæ хорзæхæй, мæ къæйных ныхас, фæлæ ацы 
фыдбылыз дæу аххосæй æрцыд, æмæ дæ фæндыл куынæ сразы уон, 
уымæй тæрсын. 
— Автоинспекцийы кусджытæ мæн куы феной, уæд хъуыддаг ахæм 
хуызы равдисдзысты, цыма ацы хæлиудзых йæхи æдылыдзинады аза- 
рæй фæмард и. Бæстæйы дзырддзæугæ удæгас хицæуттæ куы никæй- 
уал хъæуынц, уæд ма цавæрдæр ницæйаг хæрæджы марды хицауы 
фарс чи рахæцдзæн? 
— Хатыр...хатыр... мæ бон нæу... 
Алмасхан æм æрбамæсты и æмæ йыл саргъауынмæ хъавыди, фæлæ 
хъæртæй кæй ницы рамбулдзæн, уый æмбæрста æмæ сусæг æртхъи- 
рæнтæм рахызти: 
— Машинæ æз кæй тардтон, уый ничи федта... Цъысымы куы 
бахауæм, уæд дæуыл баууæнддзысты æви мæныл?.. 
Уыцы ныхæстæм шофыр æрвдзæфау фæци æмæ йæм тарстхуы- 
зæй касти. Цæргæбонты стыр хицæутты фæласта æмæ сын се ’мбыд 
удыхъæд æвзæр нæ базыдта, фæлæ ахæм диссаг никуыма федта. Адæй- 
маджы бынтон дзæгъæлы амар æмæ дæ номы сыгъдæгдзинадæй уæл- 
дай мацæуыл тыхс, дæхимæ мисхалы бæрц азым дæр ма хæсс, æппын- 
фæстаг, зына-нæзына къæмдзæстыгхуыз дæр ма фæу, дæ фыдракæнд 
61 

искæуыл æххуырс æмæ дзы æппындæр ма ’фсæрмы кæ. Уый цы 
рахуыидæуа? 
— Рæвдздæр хъуыды кæ. Ныртæккæ сæ ардæм хъæуы, æмæ дын 
байрæджы уыдзæн. Мæн багæды кæнын дæ къухы куы бафта, уæддæр 
мæ ничи бафхæрдзæн, ды та цалдæр хорздзинадæй фæцух уыдзынæ... 
— Даринаг сывæллæттæ мын и æмæ æнæ фыдæй куы баззайой... 
— Уымæй ма тæрс. Къæм абадын дæр дыл нæ бауадздзынæн, 
стæй дæм дæ цоты схæссынмæ фæкæсдзынæн. Кæдæм мын зæгъай, 
уырдæм сæ ахуырмæ бакæндзынæн. 
Шофыр ма йæ сагъæстимæ иучысыл афæстиат и, стæй йæ сæр 
æвæндонæй разыйы тылд бакодта. Хуыцау æмæ хицау æмдых кæй 
сты, ууыл ма ноджыдæр иу хатт баууæндыди, йæ ном иу ранæй дæр 
куынæ райхъуысти, уæд. Гъе, ’рмæст ын Алмасхан ныфсытæ цæмæй 
бавæрдта, уыдон дзы ферох сты. Æниу сæ йæ зæрдыл дæр куыд 
хъуамæ бадардтаид, кæй риуыл схъомыл и æмæ йæ ныййарæг мадæй 
фылдæр кæй уарзта, уыцы парти сæртæг авгау куы базгъæлæнтæ и, 
уæд? Æмризæджы кæмæй рызтысты, уыцы ’ндонфидар Инус хуымæ- 
тæджы пенсиисæг суыдзæн æмæ мисхалы бæрц дæр никæйуал бахъæу- 
дзæн, уый йæ фыны фенын дæр ничи бауæндыдаид. Шофыр æй йæ 
хæдзармæ дæр нал аласта, æмæ, хохы сæрæй тызмæг бардзырдтæ 
дæттын чи сахуыр и, уыцы карз лæг, ногуагъд хъазы лæппыны бум- 
булийау, æрфæлмæн и æмæ, йæ цæссыгтæ ныхъуыргæйæ, сæхимæ 
уæззаузæрдæйæ араст и. 
Царды бырынцъаг фæндæгтæ æмæ цæхгæр фæзилæнтæ Алмасхан 
хорз сахуыр кодта, фæлæ милуангай дзыллæты зонд æмæ хъаруйæ 
арæзт мæсыг ахæм мæнгæфсон разындзæн, уый йæ хъуыдыйы кæрон 
дæр нæ уыди. Цыма йæ пец æрцахста, уыйау æндзыгæй бадти æмæ 
стыр бæллæхмæ ’нхъæлмæ касти. Йæ катайæн æфсон уыди. Æгæр 
бирæ фыдбылызтæ сарæзта, æгæр бирæ адæмы бафхæрдта. Йæ фæл- 
хæрттæ йын хурмæ куы ракалой, уæд бацарæфтыд уыдзæн. Йæ фыд- 
ракæндтæ ма истыхуызы ’мбæхстæй куы баззайой, уæддæр ын йæ ног 
хицæуттæ йæ цурон митæ йæ цæстмæ æнæ бадаргæ нæ фæуыдзысты. 
Æгæр тынг æппæлыди партийæ, æгæр тыиг сдæрдта, капеччы аргъ 
дæр чи нæ уыди, уыдоны зæвæттæ. Æгæр, æгæр... Эмоционалон у 
æмæ, æнæсæрбæрæгæй куы стырындз вæййы, уæд, галы йæ уæрдон 
къуыбырæй куы рахæсса, уыйау йæхи уромын нал бафæразы. Дæл- 
дзæх фæуæнт се ’ппæт дæр — партийæ, хицауадæй, фæскомцæдисæй! 
Йæ тых-йæ бонæй коммунизмы цæхæркалгæ бæрзæндтæм чи тындзыд- 
та, уыцы тæмæссаг бæстæ уал азы фæстæ астæуккаг æнустæм раздæхдзæн, 
уый базонынæн пехуымпар хъуамæ уай, æмæ кæм и ахæм сæр?! 
Алмасханæн йæ сагъæстæ йæ зæрдæйы бирæ нæ бафæстиат сты. 
Пырхытæ гæнахы цъуппыл раздæры дзæнгæдацæгъдджыты, хинæй- 
дзаг дымысдæрты æмæ мæнгард уæйгæнджыты куы федта, уæд æрса- 
быр и. Сабыр нæ, фæлæ ма цинæй дæр амарди, уымæн æмæ йæ сины 
саст фæрæстмæ и. Партийы сæфтимæ æгуыстæй баззайынæй тæрс- 
гæ^æ æнæнхъæлæджы республикæйы хицау сси, ацы хатт формалон 
хуызы нæ, фæлæ æцæгæй. Йæ фæлмæн къæлæтджыны арфдæр æрбад- 
гæйæ, иттæг хорз бамбæрста царды æнæивгæ закъон. Кæцырдæм- 
фæнды куы æккуырса, уæддæр дзы уæлахиз кæнынц тугдзых сырдтæ. 
Сæхи ’фсадынæн та сын рауæлдай кæны æгомыг лæмæгъ амæттæгты. 
62 

Уымæй уæлдай ма бамбæрста иу хъуыддаг: бæстæйы хицауад уыцы 
фæфæлдæхт мæгуыр адæмы цард фæхуыздæр кæныны тыххæй нæ 
сарæзта, фæлæ æнæбон лæджы тæнæг царм растигъыны тыххæй, 
давын æмæ марыны тыххæй, паддзахады бынтæ ссивыны тыххæй. 
Сæхимæ ’фсæн рохтæ райстой, йæ фыд кæй æрбаздæхынмæ бæллы- 
ди, уыцы урсытæ, æмæ цыбыр рæстæгмæ кæддæры сырх бæстæ ми- 
тæй æмбæрзт æдзæрæг быдырау урс-урсид адардта. Хъуамæ йæм хæр- 
зæггурæггаг фæуа, хъуамæ йын йæ фæлмæст зæрдæ барухс кæна. 
Алмасханы зæрдыл ма хорз лæууыди, йæ фыд-иу сырхытæн сæ коймæ 
дæр фырмæстæй куыд ныффæлурс и, уый, æмæ йæхицæн фидар дзырд 
радта: «Ацы хатт æм æнæмæнг ацæудзынæн!», фæлæ та йæ паддзаха- 
ды ахсджиаг хъуыддæгтæй йæ зæронд фыдмæ нæ равдæлди, æмæ 
йын æвæгæсæгæй амарди. 
Зæххыл ахæм лæг и, уый чи нæ зыдта, йæ удæгасæй æппындæр 
кæй нæ хъуыди, салам дæр ын чи нæ лæвæрдта, уыдон иууылдæр сæ 
къæхтыл слæууыдысты æмæ дынджыр чумæданмæ армыдзаг æхцатæ 
калдтой. Хъæуы машинæтæй азмæлæн дæр нал уыди. Цалдæр уын- 
джы мæрддзыгой дзыллæтæ кæрæдзи фæдыл цыдысты æмæ сæ цæс- 
сыгтæй сæхи ’хсадтой. Алчидæр сæ архайдта мæрдджыны къух рай- 
сыныл æмæ йæ хъыг æххæстæй равдисыныл. Алмасхан сæм йæ тар 
æрфгуыты бынæй касти æмæ хъуыды кодта йæ дарддæры цардыл. 
Президентæй йæ равзардзысты æви нæ? Æвзæрстыты размæ алчидæр 
гæдыныхæстæ кæй фæкæны, мæгуыр адæмæн сызгъæрин кæритæй 
зæрдæтæ кæй февæры, уый йын амонын нæ хъуыди æмæ йе ’взар- 
джыты сайынмæ цæттæ уыди, фæлæ тарсти, ног уавæрты чи фæзын- 
ди, уыцы бæллæхæй: æндæр искæмæ фылдæр æхца куы разына, æндæр 
искæмæн йе ’взаг цыргъдæр æмæ тасагдæр куы рауайа. Уый æдде ма 
йæ зæрдæ ’хсайдта, ирон æвзаджы уидæгтæ тонгæйæ кæй бафхæрдта, 
уыцы ахуыргæндтæм. Хицæнтæй ницы сты, фæлæ ’мзондæй йæ ныхмæ 
куы сыстой, уæд ыл сæ къæхтæ ныссæрфдзысты. Ацы æнæбайрайгæйы 
’взæрстытæ кæй зæрды æрæфтыдысты, уымæн æй Хуыцау ма ныбба- 
рæд! Дуне ’хцатæ ма цы акалой, æндæр сæ пайда ницы у. Адæм сæхи 
куы акъæртт кæной, уæддæр сæ хицау суыдзæн давæг æмæ æдзæсгом 
цæстфæлдахæг. Раст адæймагæн уырдæм схизæн нæй, æмæ сын цы 
уæлдай у, фæнды сæ Сосо хынджылæг кæнæд, фæнды Мосо? Фæлтау 
ын дзы йæхи уадзæнт. Йæ кæрддзæмы ’нцад баддзæн æмæ никæй 
хъыгдардзæн, науæд æй йæ ныхмæлæуджытимæ карз тох кæнын 6а- 
хъæудзæн. Уæвгæ сæ цæмæй тæрсы? Уæле — сæ фистæджытæ, дæле — 
сæ бæхджынтæ. Алмасхан йæ зæрдæ йæхиуыл дардта. Кæд ыл азтæ 
рацыди, уæддæр ма дзурынмæ рæвдз уыди, фæлæ йæ æнæнхъæлæджы 
йæ фыды ингæнкъахджытæ дызæрдыг хъуыдытыл бафтыдтой: 
— Мах ацы лæгæн ингæн не скъахдзыстæм! — цæхгæр алыг кодта 
сæ иу. 
— Цæуыннæ? — цымыдисæй йæ бафарста иннæ. 
— Ницæйаг уыди! Йæ сæрмæ нæ нæ хаста! Йæ фырт дæр ныл не 
’рвæссы! Адæмыл нæ нæ нымайы! Нæ хæлддзаг хъæумæ ныи йæ 
хъус нæ дары! Лæггад ын цæй тыххæй хъуамæ кæнæм?! Йæ цæст- 
фæливæн миты тыххæй?! 
— Раст зæгъыс, фæлæ адæмæй худинаг у. «Ды — куыдз, æз — 
куыдз»-æй цард нæй. 
63 

Алмасхан фырмæстæй йæ мидбынаты ныррызти. Сæ зæрдæйы 
уаг дзы ’мбæхсгæ дæр нæ бакодтой! Æмбæхсгæ нæ, фæлæ ма йын æй 
йæ зæрдæ аскъуынынæн хъæрæй дæр загътой, стæй ма йæ куыдз дæр 
рахуыдтой. Алывыдтæ сын акалид, фæлæ йæ хъæугæ кæнынц нырма. 
Уастæн, дæлдæр фæуой царды хицæуттæ, кæд сæ сæрты зонды бæсты 
зыгуымы муртæ нæй! Адæмы рохтæ дæ къухты уæнт, æмæ барвæн- 
дæй дæхи сæ ницæйаг хъæлæсмæ æрæппар! Дзæнæты мæргътау цы 
къалиуыл бадтысты, уый ралыг кодтой æмæ ныр мæнæ ацы зулчъы- 
тæн хъуырыцъарæй лæгъстæ кæнынц. Уыдонæн къах — сæ роны. 
Алмасханы тæссаг хуыдымæй раирвæзын хъæуы, фæлæ куыд æгъда- 
уæй? Йæхионтæ дзы се сæфт кæм уынынц, уым ма йæм æцæгæлæттæ 
та цы цæстæй кæсынц? 
Адæргæй йæ буары дыз-дыз ссыди. Йæ хъарм бынатæй куы фæ- 
хауа, уæд зæххæй сисынмæ дæр нал сбæздзæни, æмæ йæ куыдзы 
хъуыды дæр ничиуал æркæндзæн. Ацы змæст рæстæджы алчидæр 
йæхи мæт кæны, æмæ уымæ никæй равдæлдзæни. Æгæрон кадыл чи 
сахуыр и, уый йæ бонтæ, уынджы бадгæйæ, æгадæй æрвитдзæн æмæ 
’нкъардæй йæ мæлæтмæ ’нхъæлмæ кæсдзæн. Нæ, нæ! Уыцы æбуалгъ 
хъуыддагæн æруадзæн нæй! Фæлтау сайдзæн, мардзæн, стигъдзæн, 
мæнæ ахæм куырм уырыты ’лхæндзæн. Уыдон æнæбон хилджытæй 
райгуырдысты æмæ хуыздæр хъысмæты аккаг не сты. Хæлæг сын сæ 
зæрдæтæ бахсыдта, æмæ сын хæрам ныхас æвдадзы хос сси. Æрдз æй 
йæхæдæг хорз зоны, кæмæн цы дæттын хъæуы, уый. Алмасхан йæ 
фыды баныгæдта, горæтмæ ацыди æмæ йæхи цæттæ кæнын райдыдта 
’взæрстытæм. 
— Махæн нæ рагфыдæлтæ уыдысты ’мбисонды хъæбатыр æмæ 
кадджын адæм. Хæсты быдыры сæ ныхмæ лæууын ничи фæрæзта. 
Уыди сæм, æгас дунейыл йæ кой кæмæн айхъуыст, ахæм хъæздыг 
культурæ. Сызгъæрины къæрттытæ хуры тынтæм цæхæр куыд ка- 
лынц, афтæ ’рттивынц æмæ тæмæнтæ калынц, сæ цард сын ирдæй чи 
’вдисы, уыцы алæмæттаг Нарты кадджытæ. Уыдон ахæм аив, æлхъывд 
æмæ нуарджын æвзагæй фыст сты, æмæ æппæт дунейы дзыллæты 
дæр дисы ’фтауынц. Нæ разагъды фыдæлтæ нын цæстыгагуыйау ба- 
хъахъхъæдтой, аргъ кæмæн нæй, ахæм ахъаззаджы хæзна. Уый сæ- 
рыстырæй лæууы, зæххыл цы стырдæр адæмтæ ис, уыдоны тæмæссаг 
æвзæгты фарсмæ. Нациты зондджындæртæ йæ ахуыр кæнынц иттæг 
разæнгардæй, наукон æгъдауæй йæ иртасынц æппæты куырыхондæр 
ахуыргæндтæ, æмæ махæн, нæ дардмæуынаг фыдæлты арфæйаг фæдон- 
тæн, нæ сæйрагдæр хæс у уыцы æвæджиауы хæзна бахъахъхъæнын 
æмæ йæ нæ цæрæццаг кæстæртæм цардæгасæй адæттын. Рæсугъд фи- 
дæн аразджытæ йыл сæ цъыф къæхтæ ныссæрфтой, æмæ рæстæгмæ 
йæ авналæнтæ фæкъуындæг сты, фæлæ йæ мах сног кæндзыстæм, пад- 
дзахадон æвзаджы статус ын ратдзыстæм, æмæ та раздæрау цæхæр 
скалдзæн, — йæ зæлланггæнаг хъæлæс нæрыди радиойы æмæ телевизо- 
ры, йе ’хсидгæ ныхæстæ фыста газетты æмæ журналты. 
р1æ цард æнæ партийæ ’хсæнтæ доны ад кæмæн кодта, социализ- 
мы сæраппонд алы бон дæр йæ уд раттынмæ чи тырныдта, уый хæй- 
рæджыты ’хсæв бафынæй и, æнафонтæм йæ хуыссæны фæрафт-бафт 
кодта æмæ райсомы хуры зæлдаг тынтимæ хъæддаг капитализмы фар- 
схæцæгæй райхъал и. Йæ ног хъуыдытæ йе ’мкусджытæн иумæйаг 
64 

æмбырды куы дзырдта, уæд се ’ппæтæн дæр фырдисæй сæ цæстытæ 
рабырыдысты. 
— Мæ зынаргъ хотæ æмæ ’фсымæртæ, ферох кæнут социализм! 
Уæ зæрдæтæй йæ аппарут! Уый æдзухдæр нæ цыфыддæр знаг уыди 
æмæ йæ раздæр фесафын хъуыди! Социализм хъæппæрис сафæг у 
æмæ йын фидæн нæй! Зондджынæй, æдылыйæ нæ иу нучы ауагъта, 
æмæ не ’ппæтæй дæр гугын фыстæ сарæзта! Парти кæй базгъæлæнтæ 
и, уый не стыр амонд у, мæ зынаргъ хотæ æмæ ’фсымæртæ! Нæ 
фидиссаг хицæутты дзæнгæдайы хуыдуггæнæн фæздæгмæ бирæ азты 
фæхъизæмар кодтам æмæ ныр кæдæй-уæдæй нæ риуыдзаг сулæфы- 
дыстæм сæрибары сыгъдæг уæлдæф! Кæд адæм æцæг демократийы 
’ндæвдад сæхиуыл æнкъарынц, кæд ын йæ хорздзинæдтæ сæхи цæс- 
тæй уынынц, уæддæр, цы æвирхъау бæллæхæй фервæзтысты, уый 
фаг нæма ’мбарынц. Рæхджы йæ бамбардзысты æмæ иттæг разæн- 
гардæй аразын райдайдзысты сæ фидæны амондджын цард! Парти 
кæфхъуындарау йе ’ндон ссыртæй фидар хæцыди курдиатджын адæ- 
мы хурхыл, йæ уды быцъынæг тыдта, цæмæй сымах кæддæриддæр 
уат гæвзыкк æмæ уæ сæртыл схæцын ма фæразат! Фæлæ фыдбон 
æмæ фыдлæг бирæ нæ хæссынц! Кæрон æрцыди ’ндзыг рæстæгæн, 
ралæууыди ахъаззаджы дуг, нæ ирвæзынгæнæг базарадон экономи- 
кæйы дуг! Æрмæстдæр уый æгæрон авналæнты фæрцы баййафдзыс- 
тæм, цивилизаци кæм ныффидар и, уыцы демократон хъæздыг бæс- 
тæты! Уый нæ домы цард, уый нæ домы рæстæг! 
Уый размæ æлгъ кæуыл кодта, уыцы куырм уырытæ сæ цæстæй 
ракастысты, йæ нымæтын ехсы къæрццæй æдзæстхиз хъайтартæ феста- 
дысты, æмæ сæ республикæйы фыццаг лæг æппæлынæй нал æфсæсти: 
— Чифæнды мын цыфæнды дзурæд мæ уарзон, мæ иузæрдион 
адæмы тыххæй, чифæнды сæ цыфæнды хонæд, æз никæмæ байхъус- 
дзынæн, никæуыл баууæнддзынæн, уымæн æмæ фидарæй зонын иу 
хъуыддаг: мæ бирæнацион сæрыстыр адæмæн балхæнæн нæй! 
Йæ риуы йын зæды зæрдæ ничи сæвæрдта, йæ зонд ын ничи 
аивта. Йæ адæммæ цы цæстæнгас дардта, уый æндæрхуызон нæ фæци. 
Куыд æнæуынон ын уыдысты, афтæмæй баззадысты, фæлæ йæ ацы 
хатг æгæр тынг хъуыдысты — цыфæндыйæ дæр æй бацархайын хъуыди, 
цæмæй йе ’мбæстæгты йæхиуыл баууæндын кæна. Уый тыххæй сын 
æрымысыди алæмæты диссæгтæ. Суанг ма семæ аргъуантæ æмæ мæз- 
джыттæм цæуын дæр райдыдта. Зылди хистытыл, куывдтыл, чын- 
дзæхсæвтыл, авдæнбæттæнтыл... Разы уыди, æппындæр кæуыл не 
’рвæссыди, уыдоны хъомдæттæ мæрзыныл дæр, æцæг ыл æмвæндæй 
схъæлæс кæнæнт. Куыддæр æй президентæй равзарой, афтæ курæг- 
гаг капеччытæй хæлддзаг бæстæйы фæстæзад къуым дзæнæты цæхæ- 
радон фестын кæндзæн æмæ йæ мæгуыр адæмы цардæй бафсаддзæн. 
Митæй мæсгуытæ сын æрмæст уый нæ амадта. Хицауы бынатмæ 
йæ бæттæнтæ чи тыдта, уыдон иууылдæр иу зондыл хæст уыдысты 
æмæ иу уасæнæй уасыдысты. Сæ тутт ныхæстæ афтид гуымсæджы 
гуыппытæй уæлдай никæмæ хъардтой, фæлæ уæддæр Алмасхан се 
’ппæтæй мæнгарддæр æмæ мæлгъæвзагдæр разынди — æнæсæрфат 
бардзы гом зæрдæмæ та фæндаг ссардта æмæ æгъатыр дугъы йæ 
ныхмæлæуджыты разæй фæци. Карз тохы йын æххуыс кодтой йæхи 
хуызæн гæдывад карьеристтæ. Сæ уарзондзинад сæ не сбаста Алмас- 
5 Цомартаты Изæтбсг 
65 

ханыл. Сæ мæгуыр бæстæйæ сын дзæнæты цæхæрадон кæй арæзта, 
уымæй дæр сæ не сцыбæл кодта. Уæдæмæ сæ алчидæр тыхсти йæхи- 
уыл, алчидæр сæ архайдта йæ цард саразыныл. Хицæнтæй сæ зæрдæ 
сæхиуыл нæ дардтой æмæ уæлдайхор гиенæтау исты комдзаг ратоны- 
иæввонгæй цыдысты домбайы фæдыл. Алмасхан сын се ’вæрæздзи- 
над уыдта æмæ сын æлгъаг уаллæттæй фылдæр аргъ нæ кодта, фæлæ 
сæ алкæмæн дæр уыди йæхи ’взарджытæ. Уыдон та йæ æнæмæнг 
хъуыдысты, æмæ йе ’ххуысгæнджытимæ йæхи афтæ дардта, цыма сæ 
йæ цæдисон æмбæлттыл нымайы, цыма сыл æрхъæцмæ дæр нæ хъæ- 
цы. Иудадзыг йæхи сайын чи уадзы, ахæм хæлиудзыхтæ чысыл нæ 
федта йæ царды. Уыцы æвæрæз дзыллæтæ йæ æдзухдæр дисы ’фтыд- 
той сæ мæгуыр миддуне æмæ къуымых зондахастæй. Сæ дунембары- 
над сæ фындзæй дарддæр кæй нæ хæццæ кодта, уый тыххæй сæм 
касти фосы цæстæй. Уымæ гæсгæ, зын бамбарæн нæу, уал сайды 
фæстæ йыл ногæй чи баууæндыди æмæ йæм хорздзинæдтæ саразынмæ 
чи ’нхъæлмæ касти, уыцы æнæсæрымагъз цагъайрæгтæм цы зæрдæ 
дардта, уый. 
«Цæргæбонты уыл гадзрахатæй куы цæуын, уæ бынæй уын рухс 
суадзынмæ куы тырнын, уæ уидаг уын бындзарæй куы рæдувын, 
æппынфæстаг уæ адæмыл куынæ нымайын, уæд мæ уæ сæрыл куыд 
æвæрут, гормойнæгтæ?» — худти сыл йæхинымæр æмæ сын зæрдæтæ 
æвæрдта, дунейыл чи никуы уыд, ахæм хæзнатæй. Цас æм тынгдæр 
хъуыстой, уыйас хъæрдæрæй зæлыди йæ рæсугъд хъæлæс. Иу хат- 
тæй иннæ хатмæ агуырдта ноджы ахадгæдæр ахорæнтæ, ноджы ирд- 
дæр фæлгонцтæ. Уый æдде ма паддзахадон машинæ куыста йæ пай- 
дайæн, æмæ йæ фæдыл асайдта бирæ дзыллæты. Йæ ныхмæлæуджы- 
тæй иу фæтарсти. Цæмæй уынджы къæйыл афтидармæй ма баззайа, 
уый тыххæй йын йе ’взарджыты хъæлæстæ авæрдта æмæ йæ фарсмæ 
’рбадти. Æнхъæл уыди, æгæрон бузныг дзы фæуыдзæн æмæ йыл хи 
фыдау баузæлдзæн, фæлæ фæрæдыди. Алмасхан æй, былысчъилтæ- 
гæнгæ, йæ цуры иучысыл фæдардта, стæй йыл къахæй ахæцыди æмæ 
республикæйы рохтæ йæхимæ райста. Йæ къæбицмæ цы ’хцатæ цыди, 
уыдон йæ цæсты кæронæй дæр ничиуал уыдта. Фæлмæн къæвдайы 
’ртæхтæ тæвд змисы куы сысой, уыйау сæфтысты йе ’нæбын дзыппы, 
æмæ йæ фæрсын дæр ничи уæндыди. Чи сæ ’рвыста, уыдон та йæ 
бæрæг нæ кодтой, уымæн æмæ дзы сæхимæ дæр чысыл нæ хауди. 
Капитализм тар хъæд кæй у æмæ дзы хицауиуæг æгъатыр сырдтæ 
кæй кæнынц, уый зыдта, фæлæ йæ мæгуыр æфхæрд бæстæйы ног 
хицæутты хуызæн æргом фыдгæнджытыл аргъæутты дæр никуы сæм- 
бæлди. Цуангæнæг бирæгъты ’рдонгау куыд баиу сты æмæ йын йæ 
исбон фæсарæнтæм хæлофæй куыд скъæфтой, ууыл дисæй марди. 
Уымæй диссагдæр та йæм касти, пиллон арт ыл куыд бандзæрстой 
æмæ йæм æвæлтæрд æрыгон лæппуты куыд æппæрстой, ууыл. Фæси- 
вæдæн дзы сæ цардбæллон удтæ сыгъдысты, уыдон та йын йæ цæхæ- 
рæр сызгъæрин кæритæ ссывтой. Мæнгардæй уæлæмæ чи схызти, 
уыцы тыхтонагæнджыты ’мбæрста, уымæн æмæ йæхæдæг дæр ахæм 
уыди, фæлæ сæ къæхты бын чи удхар кодта, уыдоны миддуне бамба- 
рынæн ницы амал ардта. Сыдæй куы мæлынц, уæд сæ тугцъиртæм 
куыд сабырæй кæсынц? 
66 

— Æ-æ-æ, дæлдæр фæуат, кæд сымах хуыздæр царды аккаг не 
стут! — ралгъыста сæ зæрдæбынæй, æппындæр сæ ницæмæуал дардта 
æмæ йæ дыстæ рæбындæр бафæлдæхта. Гыццылæй йæ мады арахъуа- 
дзæн аджы фарсмæ бадгæйæ арæх уыдта. Цыллæйы къуыбæрттæ-иу 
фыцгæ доны ныккалдта, се ’ндæхты кæрæттæ сын-иу ссардта æмæ-иу 
дзы къуыбылой тухын райдыдта. Къуыбæрттæ доны куыд зилдух код- 
той, уымæ кæсынæй не ’фсæсти. Куыстуарзаг æнæмаст удгоймæгтæ 
мидæгæй цы уавæры уыдысты, уый йæ не ’ндæвта. Æндæхтæ-иу хæлд 
куы фесты, уæд-иу кæддæры урс-урсид фæлмæн кæлмытæ сау къуы- 
дырæй доны баззадысты, фæлæ сæ тæригъæд лæппумæ нæ хъардта. 
Уый сын уыдта ’рмæстдæр сæ фидар æндæхтæ. Ныр мады куыст 
райста йæхимæ. Æрмæст æндæхты бæсты тыхта ’хцатæ, кæлмыты 
бæсты та удхар кодтой, æфтиаг кæмæ хаудта, уыдон. Алмасхан сын 
сæ фæдфæливæн митæ зыдта æмæ сыл нæ ауæрста. Йæ фарчыхай 
тыдта алыранæй дæр æмæ цыбыр рæстæгмæ диссаджы хъæздыг сси. 
Йæхицæн фæсарæнты байгом кодта сæрмагонд банк, дунейы алы 
къуымты сарæзта æддæгуæлæ хæдзæрттæ, уæддæр ын бафсæдыны 
амал нæ уыди. Иухатт æй æрыгонæй йæ сыхаг зæронд ус акодта йæ 
фыстæ агурынмæ. Хохрæбынмæ куы схæццæ сты, уæд кæсынц, æмæ 
мард фыстæ алырæтты фæлдæхтытæй хуыссынц. 
— Дæ фæрстæ атоной, цы зыд бирæгъ дæ! Иу фыс дæр дын æгæр 
куы у, уæд æнæхъæн уæтæр цæмæ ныццагътай?! — маройгæнгæ, йæ 
сæр ныттылдта сылгоймаг, фæлæ лæппумæ йæ хъыг нæ бахъардта. 
Уый дис кодта тугдзых сырды хъаруйыл. Ныр уыцы ныв йæ цæсты- 
тыл ауади, æмæ йæ мидбылты бахудти. Бирæгъты бирæ уарзта æмæ 
сын тырныдта сæ миниуджытæ райсынмæ. Йæхи ’ргæвдын чи уагъ- 
та, уыцы фыстæ та йæм зынгæ дæр нæ кодтой. Йæ цот дæр æм 
уыдонæй уæлдæр æвæрд нæ уыдысты, уымæн æмæ сæм йæ тугæй 
ницы фæхæццæ и. Йæ фыртæй наркоман рауади æмæ нæ мæрдтæй 
у, нæ æгæстæй. Йе ’цæг дунемæ куы ацæуид æмæ йæ куы нал худи- 
наг кæнид, уымæ бæллы, фæлæ уый уæлхъæдæй хус бæласау ныд- 
дæвдæг и æмæ ингæнмæ нæ комы, фыдæн та йæм йæ къух нæ тасы. 
Кæд цыфæнды ’взæр у, уæддæр хи туг, хи стæг... Уыимæ дын искæй 
туг. Иу рæдæнг юрист æй æрæджы газеты «ирон адæмы уазæг» рахуыд- 
та, æмæ йæ хæдзар æд бинонтæ фæйнæрдæм фæтахти. Алмасхан йæ 
цæст дæр нæ фæныкъуылдта, йæ хæрд дæр нæ ныууагъта, йæ хæзгу- 
лы барæвдауын дæр дзы нæ ферох и. Æмæ дзы куыд хъуамæ ферох 
уыдаид. Кæдæй-уæдæй йе ’нæуынон усæй фервæзти. Æппындæр ни- 
кæмæйуал тарсти æмæ йæ ныхъхъуытты уагъта. Йæ цардæй разы 
уаид, фæлæ йæ йæ рæузонд чызг сагъæстыл æфтауы. Кæйдæр фæдыл 
алыгъди, æмæ ныр цалдæр азы кæм и, уый бæрæг нæй. Алмасхан æй 
зæххы бынæй дæр скъахид, фæлæ йæ зæрдæйы цы хæрам æрæмбырд 
и, уый йыл фидар хæцы. Кæд ын йæ кæддæры æнамонд уарзоны хал 
ахордта, уæддæр æй нæ зоны. Йæ бацагурыны фæнд æм февзæры, 
фæлæ та йæхи ныууромы. Уæдæ кæмæн æмбырд кæны утæппæт фæл- 
лæйттæ, кæмæн сæ ныууадзынмæ хъавы? 
Йæ сæр, йæ фад нæ зоны, афтæмæй тæхы рæстæг, згъоры, лидзы 
кæдæмдæр æмæ лæгæн царды бырынцъаг фæндæгтыл бæстон ахъуы- 
ды кæныны фадат нæ дæтты. Алмасхан æмбаргæ дæр нæ бакодта, 
67 

дыккаг æвзæрстытæ йæ уæлхъус куыд алæууыдысты, уый. Есо-Чыры- 
сти куы феста, уæддæр æй адæм йæ къæлæтджынмæ хæстæг нал ба- 
уадздзысты. Рæсугъд ныхæстæгæнгæ сæ æгæр фæхынджылæг кодта, 
æмæ дзы сæ маст æнæ райсгæ нæ фæуыдзысты. Йæ уæлдæйттæй кæй 
æфсæста, уыцы гиенæтæ дзы хъотырджынау лидзынц æмæ ’ргомæй 
йæ ныхмæлæууæджы бын бырынц. Сæ бинонтæ дарын сæ хъæуы, 
æмæ, куы фæхæрд уой, уымæй тæрсынц, фæлæ уæддæр... Адæй- 
магмæ æппындæр хъуамæ сæрыстырдзинад ма уа? 
Дæлиауæй ныуулæфы æмæ кæдæмдæр аджих вæййы. Йæ мæгуыр 
сайд адæмыл нæ сагъæс кæны. Йæхи мæт æй хæры. Йæ фидиссаг 
бæстæйы иу цардыуаг дæр нæ рæстмæ кæны, æмæ цы минут кæцыр- 
дæм фæзилдзæн, Хуыцау — йæ зонæг. Алмасхан æй хъуамæ рагацау 
бамбара æмæ йæхи æвирхъау фыдбылызæй бахиза. Дзæгъындзæг 
коммунисттæ, адæмы рæсугъд фидæнмæ хонгæйæ, цъымарайы ныс- 
сагъдысты æмæ дзы нал фервæздзысты. Фæлдурæджджын демократтæ 
давынæй уæлдай ницæмæ арæхсынц æмæ сыл, абон куынæ уа, уæд- 
дæр райсом се ’буалгъ фыдракæндтæ ’ртæфсдзысты. Рæузонд бардз, 
цыбæл сылау, домбай лæджы къухтæм бахауынмæ тырны, æмæ тæс- 
саг у, фашистты куы ’рбакæна, уымæй. Кæд хъуыддаг æцæгдæр уыр- 
дæм цæуы, уæд сæм уый хъуамæ ныхкъуырдæй ма ’нхъæлмæ кæса, 
фæлæ — гæрзифтонгæй. Уыдон æбæрæг уавæр æмæ хæлиудзыхты нæ 
уарзынц, фæлæ — фидар æгъдау æмæ æндонæхсыст лæгты. 
«Сæрибар архайдæн мын цыппар азы раттут, æмæ уын æз фенын 
кæндзынæн, номдзыд Германи цы у, уый!» — мысы Алмасхан немы- 
цы æнæсæрфат фæтæджы хистауæн ныхæстæ. Радтой йын сæ æмæ 
фæсмоны арты басыгъдысты. Уый хæйрæджыты сайд уыди æмæ йæ- 
хæдæг дæр сыгъд æрцыди. Алмасханæн æнæхъæн бæстæ йæ къухы 
куы бафтид, уæд уый хуызæн æдылы нæ разынид, зæхх иннæрдæм 
сфæлдахид, æлгъаг уаллæтты бындзарæй фесафид æмæ дзы йæхи 
хуызæн гуыппырсартæй æфсæн уарт саразид, фæлæ ахæм амонд кæмæ 
кæсы. Йе ’взонг азтæ аивгъуыдтой, æмæ йæм царды ног хицæуттæй 
фыццаг бынат нал æрхаудзæн, фæлæ се ’хсæн кæй æрфидар уыдзæн 
æмæ сæ йæ фарчыхай кæй ратондзæн, ууыл дызæрдыг нæ кæны. 
Галиу къухæй йæ кæддæры царддæттæг сырх билетыл хæцы, рахиз 
къух фашисттæн салам раттынмæ цæттæйæ дары æмæ стыр ивддзи- 
нæдтæм æнхъæлмæ кæсы... 
1995 
ÆНУСОНФÆНДАГ 
— /|,аппи, сæрдар дæм йæхимæ сиды! Æвæстиатæй, дам-ма рауа- 
йæд! — кæртæй æрбайхъуысти рæдæнг сылгоймаджы рæхуыстæмхиц 
хъæлæс, æмæ лæг йæ бынаты фестъæлфыди, цыма йæ исчи судзинæй 
фæрæхуыста. Зæронд хицауы рæстæджы цал æмæ цал хатгы фехъуыста 
ацы, иугæндзон хус ныхæстæ, фæлæ сæ хъазыл дон бакалæгау æппын- 
дæр ницæмæ дардта. Сиды æмæ сидæд, кæд ын æндæр ницы куыст и, 
уæд. Фылдæр хатт-иу æм цæугæ дæр нæ акодта, фæлæ ныр... Йæ 
зæрдæмæ сусæг æртхъирæны мыртæ бахъуызыдысты æмæ дзы фæди- 
сы дзæнгæрджытæ ныццагътой. Ноджы сæ уыцы Хуыцауы налат ахæм 
68 

хуызы загъта, цыма йын йæ фыддзинадыл ради, гъæгь-гъи, уый дын 
кæй федтон, зæгьгæ, æмæ йыл катай бафтыди: 
«Цы мæ кæны, цымæ? Мацы фыдбылыз мын саразæд. Йæ гæв- 
зыкк фыды маст исыны зонд æм куы ’рцæуа, уæд мæ гæркъайы хуын- 
чъы аласдзæн. Мæ фыдгулы уæлбæхæй цъыччытæгæнæджы фыдæх 
басудзæд. Уæвгæ, æз дæр йæ бынаты сойывдылд ныхæстæ уырзæй 
сгарæгау не ’взæрстон, цæф кæм сæмбæлдзæни, ууыл мæ сæр нæ 
риссын кодтон. Кæмæ-иу фæкомкоммæ дæн, уый-иу уæхстыл цæхæрмæ 
сдардтон. Æмæ йыл фæсмонгонд ницæмæй дæн. Кæуыл саргъуыдтон, 
уыдон дыууæ хуынкъ капеччы аргъ дæр нæ уыдысты, фæлæ ацы 
хæлиудзыхы фыдмæ дзæгъæлы бавнæлдтон. Замманай æмбисонд мæ 
’рбайрох и: куыдз рæйы, — чырæ йæ цыды кой кæны. Уæвгæ, цæ- 
мæй хæйрæг уыдтæн? Мæ хивæнд бухгалтеры гуымыдза фырт цы- 
быр рæстæгмæ афтæ бæрзонд стæхдзæн, уый чи зыдта? Кæд халонау 
ме уæны нæ кастæн. Уымæн дæр цы зæгъон? Куыддæр ын йæ курди- 
атыл мæ къух авæрдтон, афтæ йæ уд исынмæ фæци, цыма йæ каст 
уымæ уыди. Уæд дæ цы гуыбынниз тилы? Мæлдзыг лебæдамæ хъен 
куы слæууа, уыйау мæм дæхи цы ивазыс? Кæм цы сыстрагъ и, уыдо- 
ны сæрыл цы гæппытæ кæныс? Ничи дæ хъыгдары, æмæ цинæй мæл, 
дæ кæрддзæмы æнцад лæуу, æмæ дæ бинонтæн къæбæрамал кæ. Нагъ, 
хъуамæ смудаг куыдзау мæ фæдыл зылдаид æмæ мын мæ размæ цæлх- 
дуртæ æвæрдтаид. Йæ хæйрæджытæ йæ мæныл сардыдтой, æмæ йын 
йæ фæстаг скъуырдтон. Уæдæ йæ мæ риуыл хъуырыгънæгæн дæр 
куыд дардтаин? » 
— Уæртæ лæг, цырддæр змæл: Бечмырзæ дæумæ ’нхъæлмæ кæсы! 
— бардзырддæттæгау æм ноджы тызмæгдæрæй æрбадзырдта сæрдары 
секретар, æмæ Даппи зæрдæбынæй ныккæрзыдта: 
«У-у, куыдзы мыггаг! Ссардта йæхицæй кæстæр! Хæдзарад мæ 
къухты куы уыди, уæд мæм гутоны сæрæй кæсын дæр нæ уæндыди, 
ныр уæлæмæ схызти æмæ мыл уырдыгæй йæ сæт калы! Къæлæт- 
джын, къæлæтджын, цас тых дæм и, цас! Уырыйæ дæр арс ацара- 
зыс, æмæ цыбыр рæстæгмæ йæ цуры смагæй фæлæууæн нал вæййы. 
Цард доны къусæй уæлдай нæу. Знон дæр ма рæсугъд сылгоймæгтæ 
мæ хъæбысы сойын цырæгътау тадысты, ныр мæ дæлæ уыцы лæппу- 
тус дæр йæ сæрмæ нал хæссы. Æгæр-мæгуыр мæм мидæмæ дæр не 
’рбакасти, цыма йæ фыдызнаг дæн. Мæ разы йæ зонгуытыл кæй 
лæууыди æмæ мын хъуырыцъарæй кæй лæгъстæ кодта, уый дзы фе- 
рох и, æмæ мыл ныр йæ ног хицауы чъылдымæй рæйы. Уæдæ-æ, 
иуæй-иутæн цыфæнды уавæрты дæр æнцон цæрæн у: сæ гыццыл 
бынæттæ бахъахъхъæныны тыххæй маймулийы бын дæр абырынц...». 
Скълады хицауæн йе ’нæрай хъуыдытæм йæ аив хæрзхуыз цæс- 
гом дзагъулгæнæгау æнкъардæй бахудызмæл и, стъолæй йæ дæгъæл- 
тæ райста, дуар сæхгæдта æмæ хæрзæфснайд уæрæх кæрты йæ урс 
«Жигули»-мæ æвæндонæй араст и. Сæрдары сау «Волгæ»-йы къæ- 
дзил ма дуаргæрон цæсты тигъæй ауыдта æмæ фæлмæн бандоныл 
йæхи уæззау уагъд æркодта. 
«Иугæр мæм ацы гадздзайы йæхи машинæйы æрæрвыста, уæд 
мæ хъуыддаг хорз нал у. Дзæгъæлы йын атардтон йæ фыды, бынтон 
дзæгъæлы. Ирон лæг дын йæ уæлæ ахæм карз æфхæрд уадзы. Исгæ 
мæ кæндзæн мæ куыстæй. Ацы диссаджы тыллæг бафснайын ма мæ 
69 

уæддæр куы бауагьтаид. Йæ хъаймагь иу ницæйаджы къухтæм куы 
бахауа, уæд æвгъау у», — машинæйы гом рудзынгæй йæ фæйнæфарс 
цардæфсæст нартхор æмæ æхсынæны хуымтæм кæсгæйæ, йæхицæн 
тæригъæдгæнæджы хъæлæсæй дзуры Даппи. Дзаджджын фынгæй 
фæхауынмæ кæй тындзы, уый æмбары, фæлæ йæ зæрдæйы къуымы 
цыдæр лыстæг ныфсы хал йæхиуыл тыххæст кæны æмæ скъуынын 
нæ комы. Æрæджы дæр ма йын йæ цæстыты ’рттывдæй чи тарсти, 
уыцы тæппуд гутондар йæ ныхмæ æдæрсгæйæ куыд сдзурдзæн? Кæд 
ыл йæ Хуыцау нæ рахатти, уæд æм хъуамæ ма бауæнда. Йæ ныфсæ- 
вæрæн хъуыдытæ йын йе уæнджы мæнгæфсон тых уадзынц, æмæ йæ 
«Жигули» ’рмахуыр бæхау зонгæ фæндагыл размæ скъæры. 
«Дзибыдтойы фидиссаг æй бырæттæй куынæ сластаид, уæд сæрда- 
ры бынат йæ цæсты кæронæй дæр нæ федтаид. Уымæн дæр цы зæ- 
гъон. Хæрæджы зæронд баци, афтæмæй йæ тентекк сæры зонд нæ 
бацыди. Уæд ма исчи уыцы кары ахæм æдылы митæ кæны? Дæхи 
’ргæвдынæн кард сцыргъ кæ. Сæрхъæн! Лæппу бригадиры куыстыл 
дæр йæ зæрдæ нæ дардта, ай йæ ’мбойны сæйраг агрономæй авæрд- 
та. Институт, дам, иттæг хорз бæрæггæнæнтимæ каст фæци æмæ, 
дам, сарæхсдзæни. Æмæ æгæр дæр ма сарæхсти. Адæмы зæрдæ ’лхæ- 
нынмæ йæ фыдæй фæсæрæндæр и, гауыримассыдз! Уайтагъд сæ йæ- 
хиуыл къуыбылойы тыхт акодта æмæ се ’ххуысæй йæ хæрзгæнæгыл 
къахæй ахæцыди. Ныр та хъуамæ мæныл ахæца. Уæдмæ уал-иу йæ 
тъæнгтыл фæхæцæд! Хуыцауы ’мдых куы феста, уæддæр мын йæ бон 
ницы бауыдзæн! Æз ын хæлиудзых Дзибыдто нæ дæн!». — сæрда- 
римæ хылгæнгæйæ, Даппи нарæг тыргъмæ хъавгæ бахызти æмæ хи- 
цауы кусæнуатмæ йæ ных сарæзта. 
— А-а, фæзындтæ? Табуафси, мидæмæ, — æппындæр æнхъæл кæ- 
цæй нæ уыди, уырдыгæй йæм æрбайхъуысти ракæнонарæзт æрыгон 
лæппуйы цинæмбæхст хъæлæс. Йæ цæсгомыл бæлвырд зыны, æнæр- 
хъæцæй йæм кæй æнхъæлмæ касти, уый. Даппи йын тымбылкъухæй 
йæ тыл куы ныццæвид, уæд æргæвст каркау йæ гæндзæхтæ бацæгъ- 
дид, афтæмæй дзы йæ уды гæртт-гæртт цæуы, æмæ йæхи ’фхæры: 
«Гъе, уæууæй, гъе, Темболы фырт, мæнæ ацы дæлгьурæй тæрс! Нæ 
дзы конд и, нæ — уынд, нæ йæм зонд и, нæ — курдиат, афтæмæй 
йæхицæй тыхлæг аразы. Æдзæрæг хъæуы рувас — æлдар». 
Бечмырзæ йæ къæлæтджыны хъуыдыдзастæй æрбадти, йе ’нгуыл- 
дзты кæрæттæй йæ нарæг ных æууæрды æмæ йе ’рттиваг стъолмæ 
æдзынæг кæсы, цыма йæ зæгъинæгтæ уым фыст сты, æмæ сæ равза- 
рын нæ фæразы. 
«Фидаугæ дæр дзы нæ кæны, фидаугæ. Уыры йæ хуынкъæй куы 
сгæпп ласа æмæ, дарддæр цы фæуа, уый куынæ зона. Ныртæккæ 
къахæй пъол æрцæв, фæстæмæ йæ хуынчъы куыд фæмидæг уа. Гъæ- 
æ, уæууæй-гъе, Дзибыдто! Мæ бынат дын куы лæвæрдтон, уæд æнхъæл 
уыдтæн, истæмæн бæззыс...» — цыма йын æй барвæндæй радта æмæ 
йыл фæсмонæй мæлы, уыйау арф ныуулæфыд Даппи. Лæппу йемæ 
’ргомæй дзурын кæй нæ уæнды, уый комкоммæ уыны æмæ йæ сæры- 
стырдзинадæй йæхи рæвдауы. Бечмырзæ æрæджиау йæ цæстытæ стъо- 
лæй атыдта, хъуырдухæнгæнгæ йæм сæ раздæхта æмæ йæ сабыр, 
фæлæ домгæ хъæлæсæй бафарста: 
— Уыцы мæнæуы ’хца цы фæкодтай? 
70 

Лæг сагъдауæй аззади, йæ иувæрсты рудзынгмæ рохстæй кæсы 
æмæ, цы зæгъа, уый нæ зоны. 
— Кæцы? — йæ рæстæг адаргь кæныны охыл дзуры дæ зæрдæ-мæ 
зæрдæйæ. Кæд исты ’рбаймысид æмæ йæхиуыл цæф не ’руадзид, кæд 
æй æндæр ныхæстыл адарид æмæ дзы истыхуызы фервæзид. Дзæгъæ- 
лы. Йæ сæрымагъз æваст адурдзавд и æмæ æппындæр ницы ахсы. 
Æрмæстдæр дзы иу хъуыды ныффидар и æмæ йæ тухæнæй мары: 
«Чи мæ банымыгъта, цымæ? Чи мæ банымыгъта?» 
— Нæ дæ ’мбарын. Цавæр мæнæуы кой кæныс? 
Кæддæр мæнæ ацы стыр уаты æрвнæрæгау чи нæрыди æмæ адæ- 
мыл тас чи ’фтыдта, уыцы барджын хъæлæсæн æваст йæ хъару ’рбай- 
сæфти. Ноджы ма йæ зæрдæ дæр срысти, æмæ йæ лæмæгъдзинады 
тыххæй йæхимæ мæстæй мæлы. 
— Æдылы мæ ма араз. Цал тоннæйы арвыстай, уый дæр зонын, 
чи сæ аласта, уый дæр зонын, цас дзы райстай, уый дæр зонын. 
Æвдисæнтæ дæр мын иу æмæ дыууæ нæй...— йæ амонæн æнгуылдз 
æм æртхъирæнгæнæгау тилы Бечмырзæ. 
— Цæй, цы сæ сдиссаг кодтай? Уагæр ма исты ’хцатæ куы уаик- 
кой. Цыдæр капеччытæ. Цалдæр боны ме стъолы лагъзы рахау-бахау 
кæнынц æмæ сæ дæхицæн райс. Æз сæ æнæуи дæр дæуæн лæвæрд- 
тон, фæлæ дæм нæ уæндыдтæн. Раст мæ, зæгъын, куынæ бамбарай, 
— йæ зæрдæ йын былдауæн ныхæстæй æлхæны Даппи. 
— Уыдон бухгалтермæ ратт, дæгъæлтæ та мæнæ ам æрæвæр,— йæ 
ныхмæ фæлæууæн кæмæн нæй, ахæм хъæлæсы уагæй дзуры лæппу 
æмæ йын къухæй стъолмæ амоны. 
— Цæмæн? — тарæрфыгæй йæм кæсы скълады хицау æмæ йыл йе 
знæт цæстæнгасæй пиллон арт æндзары, цыма йæ фæнык фестын 
кæнынмæ хъавы. 
— Уымæн æмæ нын дарддæр иумæ кусгæ нал у. 
— Цæуыннæ? 
— Æз хъуамæ адæмы хидвæллой æхсæв-бонмæ къæрныхтæй ма 
хъахъхъæнон, фæлæ ме ’мкусджытæй алкæуыл дæр мæхи хуызæн 
æууæндон æмæ фæскуыст æнцад-æнцойæ мæ фæллад уадзон. 
Хорз ран æй æрцахста, ницы зæгъæн дзы и. Куыд хуымæтæг 
хуыз ын и, ахæм нæу. Чи зоны, æлхæнæджы дæр æм йæхæдæг бар- 
выста. Даппи ’нхъæл уыди, кæд æй тæра, уæд тьæпп, рæхуыст, хъæртæ 
æмæ уайдзæфтæгæнгæйæ, æмæ рагацау йæхи тохмæ ’рцæттæ кодта, 
фæлæ фæрæдыди æмæ джихнизæй сæйæгау йæ мидбынаты ’ндзыгæй 
лæууы. Бандоныл йæхи бæргæ æруадзид, фæлæ йын Бечмырзæ æфсоны 
«сбад» дæр нæ зæгъы. Йæ зæнгты хъару сæтты, уый æдде ма пъол йæ 
къæхты бынæй иуварсырдæм фæлидзы æмæ, куы ’рхауа, уымæй тæр- 
сы. Хъысмæт куыд æгъатыр у, æвæдза. Ардыгæй йæ дæлбар адæмæн 
бардзырдтæ куы лæвæрдта, æмæ йын сæ æнæбон цагъайрæгтау æвæ- 
стиатæй куы ’ххæст кодтой, уæд йæхимæ хуымæтæджы домбай касти. 
Æдзухдæр сын сæ рохтыл кæй хæцдзæн æмæ йæ амæлæты бонмæ 
царв æмæ мыды кæй ленк кæндзæн, ууыл гуырысхо нæ кодта, фæлæ 
йæ фæндтæ йæ хъуыры фæбадтысты, æмæ йын ныр йæ уарзон уаты 
цалдæр уысмы ’рбадыны фадат дæр нал и. Йæ намыс бахъахъхъæ- 
нын æй кæй хъæуы, уый æмбары, фæлæ йæхиуыл йæ бон нæ цæуы 
æмæ йæ хицауы зæрдæйæ тæригъæды ’ртах ратæдзынмæ ’нхъæлмæ 
71 

кæсы. Кæд йæ маст райсын йæ сæрмæ не ’рхæссид, кæд ын йæ хиваст 
митæ ныббарид æмæ йæ фыдгæнæгау æгадхуызæй нæ атæрид. Нæ, 
атæрдзæн æй. Йæхиуыл æй куынæ æрæууæндын кæна, уæд æй атæр- 
дзæн, фæлæ уыцы бæллæхæн æруадзæн нæй. Цыфæнды æгадæй дæр 
æй бацархайын хъæуы, цæмæй йæ дзаджджын къæбицы бафæстиат уа. 
— Мæ бар æй бакæ, æмæ йæм дæ зæрдæ æппындæр ма ’хсайæд. Ард 
дын хæрын, æхсæв-бонмæ йæ уæлхъус цырагьдарæй лæудзынæн æмæ 
дзы иу гага дæр давын никæмæн бауадздзынæн, — дзуры æууæнкджы- 
нæй, æмæ сæрдары мæллæг цæсгомыл былысчъил мидбылхудт хъазы. 
— Бирæгъ — фысгæс... 
— Æз — дæ мад, дæ фыды уазæг, мæ бынаты ма мæ иучысыл 
бауадз, æмæ дын дæ хорздзинад нæ ферох кæндзынæн. 
— Адæмы исбонæй дæ рæбын хорз байдзаг кодтай, æмæ дын 
æгъгъæд у, — æнæдызæрдыгæй загъта лæппу, йæ бынаты ’рбадти 
æмæ йæ гæххæттытæ хъуыддагхуызæй рафæлдах-бафæлдах кæны. 
Хицæуттæ се ’дылы митæй куыд æмхуызон сты, уый диссаг у. 
Даппи дæр-иу искæмæй куы ’рбатыхсти, уæд-иу æй йæ уатæй, мæнæ 
ацы гæххæттытимæ архайгæйæ, тардта. Лæгъстæ-иу ын кодтой, фæлæ 
сæ йæ зæвæтмæ дæр нæ дардта. Уæдæ ныр йæхимæ ’ндæр цæстæнгас 
цæмæ домы? Кæй æфхæрдта, уыцы æгуыдзæг гуырдтæй уæлдай кæм 
арæмыгъта? Йæхицæй хъæуы йаргъ лæг куы арæзта, уæд кæм и йæ 
лæгдзинад? Æрттиваг лæгъз фæндагыл дæ къах скъуыр æмæ цъыф- 
дзасты ныссæдз — уымæй ма æдылыдæр ми цы уа? Бечмырзæ йæ 
æвыдæй кæй нæ ныууадздзæн, уый хорз куы зыдта, уæд йæ къæп- 
пæджы афтæ ’нцонæй куыд бахаудта? Уæдæмæ, бирæгъау æнæфсис 
уыди æмæ æнæфсисæй амæлдзæн! 
Тæфсæгæй сæйæг рынчынау йæ зыр-зыр цæуы, йæ нервытæ змæ- 
лынц, зæрдæ йæхи къултыл хойы. Куы райгуырди, уæдæй нырмæ 
ахæм æгуыдзæг уавæры никуыма уыди æмæ арвмæ асинтæ æвæры. 
Æдзухдæр æм афтæ касти, цыма царды хицæуттæн сæ тæккæ сæрæн- 
дæртæй у, æмæ куыстуаты разамынд æнæ уымæй не сфидаудзæн, 
цыма, йæ куырыхон ныхас кæдæм нæ бахæццæ уа, уым хъуыддагæй 
ницы рауайдзæн. Цæргæбонты йæ дæлбар кусджытæн бардзырдтæ 
дæттын сахуыр и æмæ йæ фæсонæрхæджы дæр нæ уыди, искуы сæ 
бынатмæ ’рхаудзæни, уый. Сæрдар дзы æвæстиатæй фервæзыныл 
куыд архайы, уый уыны, уæддæр, кæй фæхæрд и, ууыл кæронмæ не 
’ууæнды. О, не ’ууæнды. Уæдæ йæ зæрдæ афтæ тынг цæмæ катай 
кæны? Хур бон дæр йæ сæвджын буарæй хиды ’ртах куынæ рахъа- 
ры, уæд йæ дæлæрмттæй дон уырдыгмæ цæмæ згъоры? Ау, йæ ни- 
цæйаг куыстæй кæй фæхаудта, уый тыххæй? Нæ-æ, мæнæ йыл ацы 
хæрæджы къæлæу зæронд хæррæгъау йæ кæхтæ кæй сæрфы, уый йæ 
мары. Куыд бæрзæндты тахти æмæ куыд ныллæг æрбадти! Бечмыр- 
зæйы хуызæн хæффындзхор дæ хъазæнхъул саразæд. Æ-æ, дæлдæр 
фæуай, Темболы фырт, кæд ды хуыздæр хъысмæты аккаг нæ дæ! 
Даппийæн йæ дæндæгты къæс-къæс ссыди. Дæгъæлтæ йæ дзып- 
пæ# зивæггæнгæ систа æмæ мæгуыргурау фæкъæдз и. Кæд ын фæтæ- 
ригъæд кæнид æмæ ма йæ зымæгмæ йæ куысты ныууадзид. Нæ, дуне 
иннæрдæм куы рафæлдæха, уæддæр æй нал ныууадздзæн. Уæдæ ма 
йæ цæсты та йæхи цы ’фтауы? Дæгъæлтæ йæм æнæрвæссонхуызæй 
цæуыннæ баппары æмæ сæрыстырæй цæуыннæ ацæуы? Нæ, нæ, ныр- 
72 

ма нæма. Стъолыл сæ æрæвæрдта, фæлæ сæ йæ зæрдæ суæгъд кæнын 
нæ комы æмæ аив нывæфтыд къултыл йæ цæст хæссы. Æрæджы дæр 
ма се ’хсæн цы тынг амондджын уыди!.. Æмæ дын ныр дæ адджын 
бынаты ахæм æлгъаг уыры сбадæд. Йæ бакаст дæр уыцы зæрдæхæц- 
цæгæнæн цæрæгойы хуызæн у, æмæ дзы Даппи йе сæфт уыны. Зæх- 
хыл ын уырытæй æнаддæр ницы ис. Уалдзæг куы ралæууы, уæд сын 
сæ хуынчъыты дон ауадзы, хæрдмæ сæ стæры æмæ сæ сагойы фын- 
дзæй рæхойын райдайы. Ныр дæр йæ уарзон къæлæтджыны æрыгон 
мæллæг лæппуйы нæ уыны, фæлæ хъомыл уырыйы, æмæ йæ рахиз 
къух кæрдæгхуыз галифе хæлафы дзыпмæ сабыргай фæхъуызы. Цæ- 
стыфæныкъуылдмæ дзы кард фелвасид æмæ йын æй йæ артæнты ауа- 
дзид, фæлæ уымæй йæ уавæр кæй нæ фæхуыздæр уыдзæн, уый æмба- 
ры æмæ йæхиуыл хæцы. 
«Дуне рафæлдæхти! Бæстæ бабын и! Цард фехæлди!», — марой 
кæны йæхинымæр æмæ, йæ хуылфы цы зæгъинæгтæ æрæмбырд и, 
уыдон тыхамæлттæй ныхъуыры. Йæ уды быцъынæг куы схауа, уæд- 
дæр ын ницы зæгъдзæн, иу уайдзæф дæр ын нæ бакæндзæн. Уадз 
æмæ йын йæ зæрдæйы уаг ма бамбара, уадз æмæ йын йæ хъыгыл ма 
бацин кæна. Кæд дзы стыр маст бауагъта, уæддæр æм йæ ныфс асæт- 
тыны фаг хъару нæ разындзæн, уымæн æмæ йын уый арф æвæрд у. 
О, о, арф æвæрд! Йæ гыццыл цæхæрадоны къомсийы цур, дойнаг- 
дуртæй амад сисы рæбын — уæрмы. Цæргæбонты цы ’хцатæ фембырд 
кодта, уыдон дзы æртæлитруат балæтты бафснайдта, йæхицæй дард- 
дæр сæ ничи зоны, æмæ сæм Хуыцауы къух дæр нæ бахæццæ уы- 
дзæн. Ацы бынмиз æнхъæл у, йæ астæуыл æй дыууæ дихы акодта. 
Хæрæджы дымæг! Даппи ’ндонвидар лæг у æмæ ахæм æдых уыры- 
тæн сæттын нæ бакомдзæн! 
«Æз мæ фыдæн фыртæн нæ райгуырдтæн, дæу фæстæмæ дæ куы- 
дзы бæлæгъмæ куынæ батæрон!» — йæхинымæр бартхъирæн кодта 
Бечмырзæмæ, мæстæйдзагæй кæртмæ ахызти, «Жигули»-йы сбадти 
æмæ сæхимæ атындзыдта. Изæры хъуынджынриу лæппуты йæ хæ- 
дзармæ ’рбахондзæн, арахъхъæй сæ бафсаддзæн æмæ сæ йæ цыфыд- 
дæр знагыл сардаудзæн. Ахæм сæркъуыртæ анашайы тыххæй сæ ный- 
йарджытыл дæр нæ бацауæрддзысты. Йæ цæлхдур ын айсдзысты, æмæ 
йæ бынаты кусгæйæ баззайдзæн. Ногæй та хъуамæ сæрдары къæлæт- 
джынмæ дæр схиза. Уæд Даппи базондзæни, адæмимæ куыд цæрын 
хъæуы, уый. Йæ раздæры рæдыдтытæй иу дæр нал æруадздзæн, семæ 
гуымирыйæ нал архайдзæн. Алкæй зæрдæмæ дæр дзы фæндаг ссар- 
дзæн — мæлгъæвзагæй, лæгъзæй, рæвдаугæйæ. Рæстæгæй-рæстæгмæ 
сын-иу сæхи сойæ сæ былтæ айсæрддзæн æмæ сын сæ хъаймагъ йæ 
рæбыны ’фснайдзæн. Кæд цыфæнды æнæмбаргæ сты, уæддæр иумæ 
сæ хъару бирæ у, æмæ сæм арæхстгай æвналын хъæуы. Æ-æ, уыдонæн 
къах — сæ роны! Ныртæккæ йын сæйрагдæр у Бечмырзæйы йæ раз- 
вæндагæй айсын, æмæ йæм хъуамæ хъæддых фæлæууа. 
«Афтæ-гъе, мæ лымæнлæггаг! Тæрхъусæн æрсытимæ кæрдо цæгъ- 
дæн нæй», — йæхицæй разыйæ баззад Даппи æмæ машинæ йæ кæрты 
дуармæ баурæдта. Рахизынмæ дзы хъавы, фæлæ йæ йæ зæрдæ фæзи- 
лын нæ уадзы. Йæхиуыл куы схæцы, уæд та йæ срæхойы æмæ йын 
йæ улæфт ахгæны. Фæндзай æртæ азы дæргъы ахæм æвирхъау рыст 
никуыма бавзæрста æмæ йæхицæн мæлынæй старсти. Ау, уыцы дзæ- 
73 

дæл уасæг ыл фæтых уыдзæн? Нæ, нæ! Уый бæсты цæуылфæнды дæр 
разы у. Йæ маст уал дзы райса, стæй...Цы? Мæлгæ? Нæ, нырма йын 
æгæр раджы у. Иæхи фæстæмæ ауагъта, сабыргай арф улæфыныл 
архайы æмæ йæ риу сæрфы. Чысыл ын фенцондæр и, æмæ йæ буа- 
рыл цины уылæн æнхъæвзы. Йæ къæхтæ зынаргъ æвгтау зæхмæ 
хъавгæ æриста æмæ, йæ хъарутыл ауæрдгæйæ, кæртмæ бахызти. 
Цæстызулæй йæ кæстæр фырты агуры, фæлæ йæ нæ ары. Къулбадæг. 
Йæхи халдих рауади æмæ йын чызджытæй бафсис нæй. Кæй фæдыл 
та адзæгъæл и, цымæ? Æниу дзы æвæстиатæй цы кæны? Куы фæзы- 
на, уæд æй арвитдзæн хъуынджынриу лæппутæм. Уæрмæй сын æхца 
сисын хъæуы, науæд æй куыдзы хъуыды дæр не ’ркæндзысты, ныхас 
ма дзы цы ахæссой, æндæр. Йæ сусæг æвæрæнмæ йæ ’вналын нæ 
фæнды, фæлæ йын цы гæнæн и? Шифанеры цы капеччытæ дары, 
уыдон ын дæндаг асхъауыны фаг дæр не сты. 
Цæхæрадонмæ бацыди, йæ алыварс аивæй афæлгæсыди æмæ зы- 
лынзæнг къомсимæ йæхи байста. Æхсæвæй-бонæй цал æмæ цал хат- 
ты ’рбацæуы ардæм. Цалынмæ ныккæнды сæрыл йæ цæст не ’рхæцы, 
уæдмæ не ’рсабыр вæййы. Æцæгæлон адæймаг ыл лæугæ куы ’ркæна, 
уæддæр æй нæ бафиппайдзæн, фæлæ йын Даппи йæ сусæгдзинад 
хорз зоны. Дзуццæджы ’рбадти, каердæджы йын йæ къæпсыр сæф- 
тыдта æмæ йыл иуварс ахæцыди. Йæ цæстытæ та джигулгæнæгау 
дыргъдоны къуымты азылдысты. Цы нæ вæййы, уæд та йæ исчи дар- 
дæй хъахъхъæны. Цъиуызмæлæг дæр никæцæй зыны. Бæстæ баса- 
быр, ныхъхъус. Суанг ма мæргътæ дæр æвирхъау бæллæхмæ ’нхъæл- 
мæгæсæгау тарстхуызæй фегуыппæг сты. Лæг æфсæйнаг асиныл 
бынмæ ныххызти, дыдзы рухсмæ ’хцайы гæбæзтæ ауыдта æмæ джи- 
хæй аззади. 
«Адон та ардæм кæцæй æркалдысты?» — фæрсы йæхи, æмæ йæ 
зæрдæмæ æбæрæг катай фæхъуызы. Талынг къуымæй йæм балæттæ 
нæ зынынц, æмæ, йæ хъус сыфтæрты мынæг сыбар-сыбур кæцæй 
ахсы, уый нæ хаты. Хæйрæджытыл не ’ууæнды, фæлæ цы нæ вæййы... 
Даппийæн адæргæй йæ сæрыхъуынтæ арц абадтысты. Йæхиуыл 
хæцын нæ бафæрæзта æмæ хъæрæй схуыфыди. Стыр хъулон уыры 
дзы фæтарсти, кæройнаг балонæй ралиуырдта æмæ къулы хуынчъы 
фæмидæг и. Лæг къуыммæ йæхи баппæрста, æмæ йæ зæрдæ бауазал 
и. Балæттæн сæ сæртæ — хæрд, æхцатæ — лыстæг пырхытæ. 
— Хуыцау уын æй ма ныббарæд мæ уды тæригъæдæй! — ралгъыс- 
та йе ’нæуынон цæрæгойты. Фыртыхст æмæ фырмæстæй йæ цæс- 
тытæ доны разылдысты. Афтæ йæм кæсы, цыма æппæт дуне дæр йæ 
ныхмæ у, цыма иу удгоймаджы дæр нæ хъæуы, цыма йын иууылдæр 
йæ мæлæтмæ бæллынц. Æмæ ма уæддæр уыдæттæн истыхуызы ба- 
быхсид, фæлæ, кæм цы фидиссаг и, уыдоны фæндиаг кæй фæци, уый 
йæ бынтон мары. Фыдгæнджытæ йæ ныккæндмæ уырыты хуызы ныб- 
бырыдысты æмæ йын йæ рæбинаг æвæрæнтæ дымгæмæ сдардтой. Йæ 
бинонтæн дæттын дæр сæ йæ цæст нæ уарзта. Æнхъæл уыди, йæ 
зæронды бонтæ æнæмæтæй арвитдзæн, æмæ æваст йæ ныфсы мæсыг 
ныккалди. Цæуыл æрæнцой кæна, уый йын нал и, æмæ æдзæрæг- 
æмæлæгæй дзедзырой кæны. Ныр кæд æрра нæу, уæд балæттæ фæл- 
мæн пластмассæй куыд сæхгæдта? Уæдæмæ, Хуыцау адæймаджы ма- 
рынмæ куы фæхъавы, уæд ын фыццаг йæ зонд айсы. 
74 

Даппи йæ сæр хойы æмæ сывæллонау æнæфсæрмæй кæуы. Ца- 
лынмæ цæра, уæдмæ йе ’дылы ми йæхицæн нæ ныббардзæн. Зæфцы 
фыдæй уырыты амæттаг бау — цы ма уа уымæй æбуалгъдæр хъуыд- 
даг? Асины бинаг къæпхæныл æрбадти æмæ йæ балæттæм мæгуырхуы- 
зæй кæсы. Кæд йе ’хцатæ æиæхъæн сты, мыййаг, æмæ йæ йæ хæй- 
рæджытæ сайынц? Кæд йæ зонд дзæгъæлтæ кæны, æмæ сæ пыр- 
хæнтæ йæ цæстытыл уайынц? Уырытæ утæппæт мулк куыд бахордта- 
иккой? Хъуамæ сæ йæхи цæстытæй фена, хъуамæ сæ йæхи къухтæй 
басгара. Æвæццæгæн æм талынг къуымæй хорз нæ зынынц. Иу къах- 
дзæф сæм бакодта æмæ йæ бынаты сæццæйæ аззади. Йæ зæрдæ йæ 
æвиппайды срæхуыста, æмæ йæ астæуыстæг фæкъæдз и. Йæ риуыл 
ын цыма исчи арт бандзæрста, уыйау судзы. Йæ тых-йæ бонæй йæ 
æууæрды, фæлæ йын уый дæр ницы ’ххуыс кæны. Æхца дæр æй нал 
хъæуы, куыст дæр. Ницыуал æй хъæуы æппындæр, æрмæстдæр ма 
йæ фæнды йæ судзгæ рыстæй фервæзын, йæ къуындæг зæппадзæй 
алидзын æмæ йæ зынаргъ уд бахъахъхъæнын. Йæ зæрдæ йын æна- 
уæрдон дæрзæг къухтæ сæ тых-сæ бонæй лæмарынц, йæ хурхыл ын 
фидар хæцынц, æмæ фыртыхстæй æгæлæнтæ кæны. Адæргæй йæ 
цæстытæ ныхъхъоппæг сты, æмæ йæ бинонтæм хъæр кæны, фæлæ 
йæ хъæлæс йæхицæй дарддæр никæмæ хъуысы. Йæхиуыл йæ бон 
нал цæуы, æмæ æнæбын хъоргъмæ сабыргай фæхауы. Йе ’нусон 
фæндагыл æбæрæг дунемæ кæй араст и, уый йæ зондæй æмбары, 
фæлæ уæддæр йæ хивæнд зæрдæйы нæ уырны æмæ царддæттæг хуры 
рухсмæ йæ лæмæгъ цæнгтæ тыхивæзт кæны... 
ДУРЫ ГУЫБЫНÆЙ ГУЫРД 
«Æ*ххæст ма уæртæ уыцы обаумæ куы бахæццæ уаин, уæд æрлæу- 
уин. Нæ, уый æгæр æввахс у. Цалынмæ лæппутæ сихор хæрынц, 
уæдмæ ацы гæбаз фæуын хъæуы. Уый номыл ма ардæм цæудзынæн? 
Чидæр иу айкæй йæ уæлдай куыд ныууагъта...» — йæхиимæ ныхас 
кæны Батрадз. Иуæй, мæнæуы хай æркæрдынмæ тырны, иннæмæй 
йæ стан йæхимæ ’лвасы. Райсомæй нырмæ доны хъæстæ дæр нæ 
фæци. Куыддæр æхсæв æмæ бон кæрæдзийæ фæхицæн сты, афтæ 
чысыл сабийау хуыссæнæй расæррæтт ласта, йæ дзаумæттæ тагъд- 
тагъд йæ уæлæ акодта æмæ дуары æдде фæци. Ныр ын йæ ахсæн 
цыдæр фæхæры. Æмæ ма стонгæн истыхуызы бабыхсид, быдыры 
’хсæвæддæ иу æмæ дыууæ хатты нæ баззади, фæлæ... Йæхицæн фи- 
дар дзырд ратты, станмæ нал акæсдзынæн, зæгъгæ, æмæ та йæм 
æнæбары йе ’ргом аздахы. Цæсты тигъæй Иринæйы куы ацахсы, 
уæд æй цыдæр æнахуыр уæнгроггæнæн уддзæф йæ фæлмæн хъæбы- 
сы ’рбатухы. Æрфæнды йæ комбайн бауромын æмæ йæ уарзонмæ 
атындзын. 
«Ныр цы сдиссаг дæ? Æрсабыр у, уæддæр дын дзы ницы пайда и. 
Уый агроном у, ды та дæс къласы дæр каст нæ фæдæ», — уыцы 
хъуыды йын, цæхæрыл дон бакалæгау, йæ судзгæ ’нкъарæнтæ ’рмы- 
нæг кæны æмæ, æнæ ахуырæй кæй баззади, уый тыххæй йæхимæ 
смæсты вæййы. «Кæй аххос мын у? Никæй. Гыцци мæ скъоламæ 
тыххæй куы тардта. Иунæгæй хъизæмар кæныныл разы уыди, фæлæ 
75 

мæгуыр сахъат сылгоймаджы хидвæллой цы зæрдæйæ хордтаин? Ехх, 
гыцци, гыцци, цыфæнды рынчынæй дæр мæ фарсмæ куы уаис, уæд 
афтæ тынг нæ тыхсин». Диссаг у йæ зæрдæ. Æнæ сагъæстæй æппын- 
дæр нæ фæразы. Хъуамæ æдзухдæр йæхимидæг хъуырдухæн кæна. 
Гыццылæй нырмæ цы сахуыр и, уый нæ халы... 
Хур арвы астæуæй йæ сырхзынг тынтæ судзгæ ’хсидæвтау зæхмæ 
калы, цыма комбайныл арт бандзарынмæ хъавы. Батрадзæн йæ хид 
йæ буарыл лæсæнтæ кæны. «Уæртæ хуымы кæронмæ куы бахæццæ 
уон, уæд уал æгъгъæд фæуæд. Доны был цъæх нæууыл иучысыл мæ 
фæллад суадздзынæн, стæй фæстæмæ фездæхдзынæн. Цæй, æххæст 
æй карст фæуон. Уæддæр æй мæхицæн кусын хъæуы». Дзаг æфсир- 
тыл зæрдæрухсæй йæ цæст ахаста æмæ иуварсырдыгæй лыстæджытæ 
саухил гуырвидауц чызджы ауыдта. 
— Иринæ, — зына-нæзына базмæлыдысты йæ былтæ. Чызг æм йæ 
къух тилы, фæлæуу-ма, зæгъгæ. Лæппу комбайн баурæдта æмæ зæхмæ 
’ргæпп кодта. Цыдæр зæгъынмæ хъавы, фæлæ йæ дзыхæй сым дæр 
иæ хауы. Иу ныхас скæныны бæсты фæсахсæвæртæм мæнæу фæкæрд- 
дзæни. 
— Дæхи марыс æви? Цом, исты уал бахæр, сатæджы иучысыл 
абад, стæй та рацæудзынæ, — рæвдаугæ хъæлæсæй йæм дзуры Иринæ. 
— Æххæст ма йæ, зæгъын, карст куы фæуин... 
Батрадз цæмæдæр гæсгæ йе уæхсчы сæрты йæ комбайнмæ акасти, 
æмæ йын Иринæ хионау йæ цонгыл ахæцыди. 
— Цом, цом. Уымæн ма тæрс, ам ын иунæгæй ницы уыдзæн. Уый 
бæсты дæхи мæт бакæ, науæд æххормагæй амæлдзынæ, æмæ кæйдæр 
чызг замманай лæппуйæ æнæхай фæуыдзæн. 
Уысмы бæрц кæрæдзимæ фемдзаст сты, æмæ Батрадзæн йæ зæр- 
дæйы гуыпп-гуыпп ссыди. Йæ фындзыл духийы адджын тæф уайы 
æмæ йын йæ улæфæнтæ ’хсызгон хъыдзы кæны. Хæрзаив ахуыргонд 
чызг ыл кæд фидар хæцы, уæддæр æм куыд дард у, уый æмбары æмæ 
’нкъардæй дзуры: 
— Ничи фæуыдзæн æнæхай. Æз та кæй хъæуын? 
— Уый та дын цы ныхас у? Дæ алфамбылай дзæбæхдæр акæс... — 
Йæхи йæм æгæр æргомæй кæй равдыста, уымæй фæтарсти æмæ ма 
тагъд-тагъд сдзырдта: — Ау, уæ хъæуы чызджытæй иу дæр дæ зæр- 
дæмæ нæ цæуы? 
— Нæ хъæуы чызджытæй — ничи. Æз кæй уарзын, уый нæ уазæг 
у. Булæмæргъау нæм горæтæй æртахти, мæ зæрдæ мын уацары рай- 
ста æмæ нæ куы схъыг уа, уæд фæстæмæ атæхдзæн. 
— Æмæ цæй лæппу дæ, кæд уый æрцахсын нæ фæразыс, уæд? Æз 
дæу хуызæн æвзыгъд лæпиу куы уаин... 
— Мæ ныфс æм нæ хæссын. 
— Цæуыннæ? 
— Мæнæй ахуыргонддæр у... Былысчъилтæ мыл куы кæна... 
— Бинонты царды ахуыр ницы амоны... Адæймаг бæззæд, æндæр... 
Батрадз фæныфсджындæр и æмæ йæ комкоммæ бафарста: 
— Ды бакомис трактористæн? 
— Бæгуыдæр ын бакомин...куы йæ бауарзин, уæд... 
— Гъе, уый дзы и, уый! Сау кусæг зын уарзæн у... 
— Дæ цæстытæ уæрæхдæр байгом кæ æмæ йæ фендзынæ, чи дæм 
76 

цы зæрдæ дары, уый... — Иринæйæн йæ хъæлæс бынтон æрфæлмæн 
и, лæппуйы цæсгоммæ уарзæгой цæстæй бакасти, стæй цæхгæр фæ- 
зылди æмæ станы ’рдæм араст и. — Цом рæвдздæр æмæ исты бахæр. 
Æххормаг лæгæн йæ хъуыдытæ дæр æххормаг сты. 
* * * 
Батрадз къанауы был йæ хæдон феппæрста, сатæг дон йæ тæвд 
буарыл скæлдтытæ кодта, æмæ йын бæлвырд фенцондæр и. Йæ зæрдæ 
нал фæлæууыди æмæ ма дзы йæ сæр дæр фæтъыста. Ставд æртæхтæ 
йыл цыхцырджытæй уырдыгмæ згъорынц æмæ йæм цинæвдылд æнкъа- 
рæнтæ хæссынц. Афтæ тынг цæуыл райы, уый кæронмæ не ’мбары, 
фæлæ стыр хорздзинадмæ ’нхъæлмæ кæсы æмæ йæ мидбылхудт бау- 
ромын нæ фæразы. 
— Кæсут-ма, кæсут, нæ усгур цы тынг амондджынхуыз у. 
— Æвæццæгæн ын нæ агроном разыйы дзуапп радта. Мæ зæрдæ 
мæм афтæ дзуры, цыма рæхджы сæ чындзæхсæвы мæ къахфындзтыл 
кафдзынæн. 
— Уый, æнæмæнг чи ’рцæудзæн, ахæм хъуыддаг у. 
— Уæллæй, Иринæйы цæсгом куы ауыдтон, уæд мæнæн дæр уай- 
тагъд мæ зæрдæ фæкъæпп кодта, ацы ’хсинæг, зæгъын, дзæгъæлы нæ 
ныкъкъæмдзæстыг и. 
— Къухылхæцæг ын мæхæдæг уыдзынæн! — хъæлдзæг ныхас кæнынц 
механизатортæ. Кæд абондæргъы хуры къæймæ сæ удæй арт фæцагътой, 
уæддæр фæлладхуыз не сты. Цыма ныхас бакодтой, уыйау сæ кампоты 
кружкæтæ систой æмæ сыстадысты. «Хистæр» йæ зачъетæ дауæгау йæ 
къух йæ рощюйыл æрхаста, арвмæ скасти æмæ кувын райдыдта: 
— Йа, иунæг кадджын домбай Хуыцау, ацы дыууæ сабийы кæрæ- 
дзийæн сфæлдыстай, æмæ амондджынæй æмзай-æмзæронд бауæнт! 
— Оммен, Хуыцау! — быдырыл анæрыд «кæстæрты» хъæр. 
— Дунейы фарнæй хайджын уæнт! 
— Оммен, Хуыцау! 
— Кæрæдзи зæрдæхудты макуы бацæуæнт! 
— Оммен, Хуыцау! 
— Бирæ цот сын рацæуæд! 
— Оммен, Хуыцау! 
«Хистæр» йæ кампот анызта æмæ ма йæ ныхасмæ бафтыдта: 
— Цомут, мæ хæлæрттæ, цомут æмæ та акусæм, кæстæрты сæхи 
бар ныууадзæм. Кæд сæ кæрæдзийæн исты зæгъын фæнды, мыййаг... 
Иууылдæр зæрдиагæй ныххудтысты, стæй фæйнæрдæм фæпырх 
сты, æмæ та хурæфсæст быдырыл тракторты къæр-къæр анæрыди. 
Хæринаггæнæг дзидзаджын хъæрмхуыпп æрæвæрдта, лæппуйы раз 
йæ акомкоммæ ’рбадти æмæ йæм мадау рæвдаугæйæ дзуры: 
— Ма сæм мæсты кæ, сæ фырзæрдæхæларæй кодтой ахæм ныхæстæ. 
Дæ фæсаууонмæ дæууæй æппæлынæй фылдæр не сты. Иууылдæр дæ 
амондмæ бæллынц. Тæхуды æмæ, дам, Иринæйы куы ’рхæссид. 
Батрадз ныфсæрмы и, йæ хæрд ныууагъта, æмæ йæ рохст цæс- 
тæнгас кæдæмдæр адзæгъæл и. 
— Мæн дæр тынг фæнды, Иринæйы куы ракурис, уый. Афтæ 
мæм кæсы, цыма дæм куыдфæндыйы цæстæй нæ кæсы... 
77 

— Бузныг, Зæликæт, æгайтма мыл тыхсыс. 
— Дæ цард сараз, мæ хæдзар, иунæг æлгъыст у. 
— Æмбарын æй мæхæдæг дæр, фæлæ... 
— «Фæлæ»-тæ мауал кæ, ус курын афон дын у. Сывæллон мын 
нал дæ, мыййаг. Дæ зæрдæ мацæмæ ’хсайæд, æмхуызонæй дæм фæ- 
кæсдзыстæм. Адæм домбай сты. 
Лæппу хъуыдыты аныгъуылди. Йæхимæ дæр чысыл раздæр афтæ 
фæкасти, цыма Иринæйы зæрдæмæ цæуы. Цы фæци, цымæ? Агъуы- 
сты бамбæхсти? Ардæм æй тыххæй ласæгау куы ’рбакодта, уæд æм 
ныр цæуыннæ рацæуы? Ехх, куы йын бакомид! Фæлæ, ахæм амонд 
кæмæ ’рхаудзæни. Цæй тыххæй йæ хъуамæ бауарза? Цы хорздзинад 
æм ссардта? Батрадз æнхъæлмæ кæсы чызджы фæзындмæ. Цыма 
йын Иринæ йæ бæллиц бамбæрста, уыйау хæдзары къæсæрæй ра- 
хызти, иучысыл стъолы уæлхъус алæууыди, стæй бандоныл йæхи ’руа- 
гъта æмæ хæринаггæнæгмæ худгæйæ бадзырдта: 
— Зæликæт, мæнæн сихор нæ дæттыс æви? 
— Дæттын, дæттын, мæ чызджыты хуыздæр, — сылгоймаг ын йæ 
разы хъæрмхуыппы къус æрæвæрдта æмæ цæйдæр æфсон мидæмæ 
бацыди. Батрадз йæ кампот сабыргай хуыппытæ кæны. Нызт æй куы 
фæуа æмæ йæ Иринæйы цурæй цæуын куы бахъæуа, уымæй тæрс- 
гæйæ, кружкæ стъолыл æрæвæры, кæдæмдæр аджих вæййы, стæй та 
йæ, фæстиæттæгæнгæ, йæ дзыхмæ схæссы. Искæй куы уарзай æмæ 
йæм дæ ныфс куынæ хæссай, уæд йемæ куыд зын дзурæн у, æвæдза! 
Фæлтау ма чысыл раздæр иумæ куы афæстиат уыдаиккой. Сæ ныхас 
кæрæдзиуыл мæлæты хорз фæцæйбадти. 
— Лæгты ныхæстæ дын хъыг ма уæнт, хъазгæ кодтой, — цыма 
йыл сæ уый сардыдта æмæ йæхи раст кæны, уыйау æм дзуры къæм- 
дзæстыгху ызæй. 
— Се ’ргом ныхасыл сын раздæр тынг дис кодтон, фæлæ сыл ныр 
сахуыр дæн. 
Дарддæр цæуыл дзурой, уый нæ зонынц æмæ хъусæй лæууынц. 
Æрæджиау Батрадз йæхиуыл æвæндонæй схæцыди æмæ йæ уарзоны 
’рттиваг цæстытæм бакасти. 
— Цæй, æз цæуон. 
— Æмæ дæ фæллад нæ уадзыс? 
— Æххæст ма уæртæ уыцы гæбаз æркæрдон. Райсом най кæнынмæ 
куыд бæзза. Къæвда йæ куы ’рцахса, уæд фесæфдзæни æмæ тæригъæд 
у, — загъта, хи бинойнагыл аудæгау, æмæ араст и йæ комбайнмæ. Иринæ 
йæм куы уæндид, уæд æй бауромид æмæ йын йæ бæзджын сæрыхъуынтæ 
ныффасид, йæ рыгæйдзаг хæдон ын ныхсид æмæ йыл иту сæвæрид. 
Цал æмæ цал æгъуыссæг æхсæвы арвыста йæ сагъæстимæ... 
Цы ’нкъарæн æм æвзæры, уый уарзондзинад у, цымæ? Цы у, 
уæвгæ, уарзондзинад? Уыцы фарстæн йæ бон дзуапп раттын нæу. 
Фидарæй зоны ’рмæстдæр иу хъуыддаг. Æдзухдæр йæ фарсмæ куы 
уаид. уый йæ фæнды. 
Й,æ цæстытæ дзы атонын нæ фæразы. Уæртæ йæ комбайнмæ 6а- 
хæццæ и æмæ кабинæмæ схызти. Моторы къæр-къæр æм æрбайхъуыс- 
ти, æмæ комбайн йæ бынатæй фенкъуысыди. Иу зылд æркодта, дык- 
каг, æртыккаг, стæй æрлæууыди. Лæппу зæхмæ ’рхызти æмæ мæнæу- 
гæрдæнимæ цыдæртæ архайы. «Кусгæ йæ куы ныууагъта, уæд æм 
78 

афтæмæй куыд æвналы?!» — тæссаг хъуыды февзæрд йæ сæры. Йæ- 
химидæг тыхсы, фæлæ хæрдмæ ницы дзуры. Йæ тых-йæ бонæй йæм 
ныхъхъæр кæнид, фæлæ нæ уæнды. Зæликæт ын цы фенхъæлдзæни? 
Сылгоймаг стъолыл афтид къустæ ’мбырд кæны æмæ йæхиимæ ны- 
хасгæнæгау сабырæй дзуры: 
— Диссаджы дзæбæх лæппу у. Нæ хъæуы йæхицæй зæрдæхæлар- 
дæр адæймаг нæй. Бахъуаджы сахат дын йæ уд дæр нæ бавгъау 
кæндзæн, æмгары сæрыл та мæлæты дзыхмæ бацæудзæн. 
— Зæликæт, исты хæстæг дын у, æвæццæгæн, дзæгъæлы дзы не 
’ппæлыс, — фæрсæгау æм кæсы Иринæ. 
— Мæ фыдыстæн, æппындæр мын ницы бавæййы. Адæймаг цы у, 
уый дзы зæгъын хъæуы. Кæд мæныл не ’ууæндыс, уæд иннæты дæр 
бафæрс. 
Иринæйæн æхсызгон у, йæ уарзонæн хъæубæсты ахæм кад кæй 
ис, уый. Йе ’ргом та йæм аздæхта. Лæппу нырма йæ мæнæугæрдæ- 
нимæ архайы. Йæ астæу сраст и, ногæй та ’ргуыбыр и, стæй æваст 
йæ бынатæй фесхъиудта æмæ иуварс атахти. Иринæ йæ удаист хъæр 
нал баурæдта æмæ йæм атындзыдта. 
Батрадз йæ тæвдæй нæ бамбæрста, цы йыл æрцыди, уый. Æфсæй- 
наджы лыггаг мæнæугæрдæны фæфидар и, æмæ йæ сæфтауынмæ 
хъавыди. Кусгæ йæ кæй ныууагъта, уый дзы ’рбайрох и, æмæ йын 
цæвæг йæ къах æрбалыг кодта. Фыррыстæй йæ уд схауы, æмæ зæх- 
хыл ратул-батул кæны.Йе ’мбæлттæ фæфæдис сты. 
— Рæвдздæр — машинæ! Рынчындонмæ йæ аласын хъæуы! — кæу- 
гæйæ, дзуры Иринæ. 
Лæгтæй чидæр йæ хæдон феппæрста æмæ йын дзы йæ зæнг абас- 
таммашинæйы йæ авæрдтой æмæ йæ рынчындонмæ аскъæфтой... 
* * * 
Чызг æрхуымæй бады сынтæджы уæлхъус. Иуæй иннæ уæззаудæр 
хъуыдытæ йæ сæры зилдух кæнынц, æмæ тухæнæй мæлы. Цалдæр 
суткæйы хуыссæджы хъæстæ кæй нæ фæци, ахæм уавæры уый тых- 
хæй ис, æвæццæгæн. Сфæлмæцыди, æндæр æй рынчындонæй али- 
дзын цæмæ фæнды? Йæ зæрдæ йæ коммæ куы кæсид, уæд афонмæ ам 
йæ кой дæр нал уаид, фæлæ йæ йе ’нкъарæнтæ фезмæлын нæ уадзынц. 
Лæппуйæн йæ къах алыг кодтой, æмæ фыртыхстæй арвмæ асинтæ 
æвæрдта, йæ хуыссæны рафт-бафт кодта, сæнттæ цагъта, æваст-иу 
ын йæ ном сдзырдта, æмæ йæм-иу чызг йæхи баппæрста. 
— Мæнæ дæн, мæнæ, дæ цуры. Ма тæрс, æрсабыр у, æз никуы- 
дæм ацæудзынæн, — барæвдыдта-иу æй зæлдаг ныхасæй, æмæ-иу 
Батрадз йæ хъæрзынæй фенцади. Ныр кæдæй-уæдæй йе ’муд æрцы- 
ди, æмæ Иринæйæн фенцондæр и, фæлæ уæддæр йæ сагъæстæй фер- 
вæзын нæ фæразы. Цæмæ бады кæйдæр лæппуйы раз? Йæ мой куынæ 
у, уæд ыл йæхи цы хæры? Адæмы цæсты йæхи цæмæ ’фтауы? «Сыст 
æмæ ацу, дæхицæн æнæниз лæппу ссар. Æнæкъах лæгæй цы кæныс? 
Æдзухдæр æм зилын хъæудзæн. Сыст уæлæмæ дын зæгъын, цæмæ ма 
бадыс?!» — уайдзæфтæ йын кæны йæ мидхъæлæс, фæлæ йæм нæ 
хъусы. «Куы сдзæбæх уа, уæд хъуыддæгтæ сæхæдæг сæхи амондзыс- 
ты. Ныр та фæкæсынхъуаг у æмæ йын иунæгæй уадзæн нæй. Сæнæ- 
79 

низ уал уа, стæй...Стæй цы? Мæ-гъа. Уæддæр дæ зæрды цы ис?» — 
хъуырдухæн кæны йæхимидæг æмæ æдзынæг кæсы рынчыны фæлурс 
цæсгоммæ. Æрæджы дæр ма сырхуадул уыди, ныр дзы хуызыртау 
нал и. «Тæригъæд ын кæныс, æви дæ ам дæ уарзондзинад уромы? 
Кæд сæ дыууæ дæр...» 
Батрадз йæ цæстытæ байгом кодта æмæ сæ Иринæйы ’рдæм ра- 
зылдта. Цыма дзы рисгæ дæр ницы кæны, фынæй дæр нæ уыди, 
уыйау æм дзуры хи бинойнаджы хъæлæсæй: 
— Дæхи мауал удхарæй мар. Ацу, мæнæн тас нал у. 
— Ницы мын уыдзæн. Ахсæв ма дæм бакæсон, стæй ацæудзынæн. 
— Дзæгъæлы бадыс, ацу. Æз дæ тынг бузныг дæн. Дæу хуызæн 
мыл никуыма ничи баузæлыди. Куыд дын раарфæ кæнон, уый зонгæ 
дæр нæ кæнын. 
— Цæмæн мæ ’фхæрыс? Æз уал боны ам арфæты тыххæй нæ 
бадын... — фæтæргай Иринæ æмæ йæ цæстытæ доны разылдысты. 
Йæ мидхъуырдухæнтæ йыл æртæфстысты, æндæр кæуын йæ фæсо- 
нæрхæджы дæр нæ уыди. 
— Хатыр бакæ, æфхæрыны охыл æй нæ загътон. 
— Уæдæ мæ цæмæ ’рвитыс? Стыхстæ мæ? 
— Нæ, Иринæ, æз дæуæй никуы стыхсин, фæлæ мæ нæ фæнды, 
ды мæнæй стыхсай, уый. Афтæ мæм кæсы, цыма мын тæригъæд 
кæныс. 
— Цытæ дзурыс, Батрадз? Раст нæ дæ. — Лæппуйы цæстытæй йæ 
сагъæстæ кæй нæ басусæг сты, уый тыххæй йæ цæсгом фæсырх и, 
æмæ ма йæ былтæ зына-нæзына базмæлыдысты. — Æз... æз... 
— Ма мæм мæсты кæ, Иринæ. Азымы дæ не ’вæрын, фæлæ мæ нæ 
фæнды, тæригъæд мын кæнай, уый. Æз тæригъæддаг нæ дæн. Гыццы- 
лæй дæр-иу мæхицæй ме сæфт федтон, исчи мын-иу «мæгуыр дæ бон» 
куы загъта, уæд. Дæуæн та уыцы ныхæстæ дæ цæсгомыл фыст сты. 
— Мæ мард фен, дæ цуры мæ ’рмæст тæригъæд нæ уромы... — 
Чызг дарддæр зæгъын ницыуал сфæрæзта, сыстади æмæ сабыргай 
рудзынгмæ бацыди, иуцасдæр æнæдзургæйæ фæлæууыди, стæй йæм 
йе ’ргом раздæхта. — Де ’рхæндæг хъуыдытæ дæхицæй фæсур, уый 
бæсты байхъус, æмæ дын æз чиныг бакæсон. 
— Цавæр чиныг? 
— Островскийы роман «Куыд æхсыстис æндон». 
— Бакастæн æй. Маресьевы тыххæй дæр бакастæн. Ныр тракто- 
рист йеддæмæ ницы дæн, зæгъгæ, уæд... 
— Куы ницы зæгъын... 
— Уæдæ, йæ ныхбын кæмæн сриссы, уымæн дæр уыцы чингуытæ 
кæсын кæнынц. Лæджы цæрын куынæ фæнда, уæд та йын цы кæсгæ 
у? Æз цардæй мæ хъуырмæ дæн, æмæ мæ нал хъæуы. Æмбарыс, нал! 
Сидзæрæй, тыхтухæнтæгæнгæ, схъомыл у, дæ къæхтыл куы слæууай, 
уæд та дын дзы иу лыг кæнын бахъæуæд! Æмæ, дам, хъысмæт нæй! 
Уæдæ уый циу?! Мæ фыды мын хæсты цæхæры басыгъта, мæ мады 
мьщ сахъатджынæй мæрдтæм батардта, мæхи мын æнæ къахæй ныу- 
уагъта! Дарддæр та мын цы йæ зæрды и, цымæ?! Мæ хуры рухс 
айсын?! Нæ, цыфæнды куы фæуа, уæддæр æй мæхиуыл гадзрахатæй 
цæуын нал бауадздзынæн! Ацы хатт та йæ хъуамæ мæхæдæг фæсайон! 
— Афтæ ма дзур, Батрадз. Ма мæ тæрсын кæ. Дæуæй стырдæр 
80 

бæллæх кæуыл æрцыд, уыдон дæр сæхимæ фаг хъарутæ ссардтой... 
— Уыдон, æвæццæгæн, дуры гуыбынæй гуырд уыдысты æмæ йын 
йæ домбайдзинад райстой, æз та лæмæгъ дæн. 
— Ды дæр фæуæлахиз уыдзынæ дæ низыл, æцæг дæ размæ исты 
нысан сæвæр. Æнæнысан адæймаг былæйхауæны сæрмæ дзедзырой- 
гæнæг къалиуæй уæлдай нæу. 
— Цавæр нысан мын æвæрын кæныс мæ размæ, мæ риу куы саф- 
тид и, уæд? Мæ цард ма мын мæ уарзондзинад рæсугъд кодта, æмæ 
уый дæр амарди... 
Уыцы ныхæстæм Иринæ фæуыргъуыйау и. Æнхъæл уыди, лæппу 
йæ бирæ уарзы, æмæ ныр... 
— Уæдæ мæ мæ зæрдæ сайгæ фæкодта? — фæрсы йæ саст хъæлæ- 
сæй. 
— О. Æз дын æндæр булæмæргъы кой кодтон, ды та мæ дæхимæ 
бамбæрстай. Ды хорз чызг дæ, фæлæ... Ацу æмæ дæхицæн дзæбæх 
лæппу ссар. 
— Æз уæ хъæумæ лæппутæ агурынмæ не ’рцыдтæн! — цæхгæр 
алыг кодта Иринæ æмæ феддæдуар и. 
Батрадз йæ базыл ныддæлгом и æмæ йыл йæ тыппыртæ уадзы. 
«Хорз у, æгайтма мæм смæсты и. Мæ марды хабар мын куы фехъуса, 
уæд ын афтæ зын нæ уыдзæн, — хъуыды кæны йæхинымæр. — Æнæ- 
сахъат лæппумæ куы смой кæна, уæд ма йæхиуыл худгæ дæр фæкæн- 
дзæн, æнæкъах лæгимæ йæ цард сбæттынмæ кæй хъавыди, уый тых- 
хæй». 
♦ * * 
Рог машинæ згъоры сосæ фæндагыл æмæ йæ скъæфы йæ райгуы- 
’ рæн хъæумæ. Йæ рахиз фарс — æхсынæнтæ. Сæ тымбыл бур цæс- 
гæмттæ хурмæ сарæзтой æмæ йæм сæ мидбылты худынц. Галиуырды- 
гæй та — цъæх-цъæхид нартхæрттæ. Алы зæнгыл дæр дзы дыууæ- 
æртæ ’фсиры æрзади, фæлæ сæ Батрадзы зæрдæ нæ рухс кæны. Йæ 
комбайнæй сæ нал æркæрддзæн æмæ сын йæхинымæр хæрзбон зæгъы. 
Хъæды рагъы ’рдæм йе ’ргом аздæхта, æмæ йæ цæстытыл уайынц йæ 
сабибонтæ. Гыццылæй уæлæ уыцы сæрвæтты хызта фос. Уæд куыд 
цæрдæг уыди, æвæдза! Афтæ рæвдз нал сызгъордзæн ныр бæрзонд 
къуыбырмæ. Дæлбылæй йæм-иу тракторы хъæр куы сыхъуысти, уæд- 
иу йæ фос уæзæгыл хизгæ фæуагъта æмæ йæм-иу атындзыдта. Иубон 
йæ зæрдæ нал фæлæууыди, æмæ бригадмæ бацыди. Æнхъæл уыди, 
æвиппайды йæм трактор авæрдзысты, æмæ йæ уæртæ уыцы уæрæх 
быдырты аскъæрдзæни. Куыннæ стæй! Хæстæг дæр æм æй нæ 6а- 
уагътой. Нырма, дам, æгæр гыццыл дæ æмæ, дам, уал гутондарæй 
акус. Цы гæнæн ма йын уыди? Гуырысхотæгæнгæ сын разыйы дзу- 
апп радта. Райсомæй йæм йæ куыст æвзæр нæ фæкасти, фæлæ сихо- 
рæй... 
Хур йæ тынтæ иууылдæр уымæ сарæзта, æмæ йæ хид фемæхсти. 
Бæзджын рыг гутæтты бынæй хъæхъхъаг фæздæгау бырыди æмæ 
йын йæ цæстытæ къахта, йæ улæфæнтæ йын æхгæдта. Йæ цыфыд- 
дæр знаг сси тракторист. Йе ’фсæн бæх иучысыл куы фæуромид, 
уымæ бæллыди, фæлæ уымæй уромæныл æрхæцын ферох и æмæ 
6 Цомартаты Изæтбсг 
81 

размæ лæгæрста. Лæппуйæн тракторы къæр-къæрæй йæ хъустæ фæ- 
рыстысты, æмæ йæм афтæ кæсын райдыдта, цыма зындоны арты 
судзы. 
Фыццаг хатт æм трактор куы радтой, уæд йæхицæй хуымæтæджы 
хъал ныцци! Уыцы рæстæгæн ма раздахæн куы уаид! Нæ, нал раз- 
дæхдзæни. Йæ цардбæллон æнкъарæнтæ йæ зæрдæйы уидæгтыл 6а- 
хус сты æмæ сын райгасгæнæн нал и. 
Сахъат... Уæнгцух... Ныфссæттæн дзырдтæ. Тасы йæ ’фтауынц. 
Уæвгæ ма тæрсгæ дæр цæмæй кæны? Йæ зынтæ куы фесты, уæд ма 
цæуыл тыхсы? Изæры адæм куы бафынæй уой, уæд йæ ницæйаг 
цардæн кæрон скæндзæн, æмæ йæ хъизæмæрттæй фервæздзæн. 
Мæнæ йæ уарзон хъæу. Кæцæйфæнды-иу куы ’рцыди, уæддæр 
ын-иу йæ уынд цин хаста, ныр та йыл æнтъыснæг æфтауы. Батрадз 
дæлиауæй ныуулæфыди. Йе ’рхæндæг цæстæнгас хæдзæрттыл сабыр- 
гай хæссы. Сывæллæттæм кæсы, æмæ йæ зæрдæ риссы. Уыдон уын- 
джы сæхицæн æнæмæтæй хъазынц, уый та... Ехх!.. Цæмæй сæм ма 
хæлæг кæна, уый тыххæй сæ йæхи иуварс аздæхта. 
Машинæ уæрæх фæндагыл иуцасдæр, йæ рыг калгæ, фæтахти, 
стæй рахизырдæм базылди æмæ ныллæг хæдзары раз æрлæууыди. 
Батрадз йæ дыууæ ’нцойгæнæн лæдзæгмæ бавнæлдта. 
— Феххуыс дын кæнон? — бафарста йæ шофыр. Лæппу йын йæ 
хъæлæсы тæригъæды мыртæ ацахста, фæхъыг ын и, æмæ йæ сæр 
«нагъ», зæгъгæ, батылдта, зæхмæ тыххызт æркодта æмæ йæ кæрты 
дуары акомкоммæ сагъдауæй лæууы. Диссаг та куыд нæ у. Цы къæсы 
схъомыл и, уырдæм цæуын æй æппындæр нæ фæнды. Кæмæ дзы 
цæуа? Чи йæм дзы ’нхъæлмæ кæсы? Йæ уымæлы тæфгæнаг уазал 
агъуыст? Йæ мад ма æгас куы уыди, уæд æм цины базыртыл тахти, 
фæлæ йæ уыйфæстæ йæ къах мидæмæ нал хаста. Йæ къах... йæ 
къах... Ахсæв йе ’нусон хæдзармæ ацæудзæн æмæ йæ йе ’нæниз къах 
дæр нал бахъæудзæн... 
Сыхæгтæ йæм сæ хæс æххæстгæнæгау иугай-дыгай сæргуыбырæй 
цæуынц æмæ йын тæфæрфæсгæнæджы хъæлæсæй дзурынц: 
— Æнæфыдбылыз у... 
— Æнæфыдбылыз у... 
Уыцы ныхæстæ дæр ын хъыг сты. Цыма дзы хынджылæг кæ- 
нынц. Цавæр фыдбылыз ма? Хорз æмæ сæ хæдзæрттæм ахæлиу сты. 
Кæртмæ зивæггæнгæ бахызти, тарвазæй дæгъæл æриста, агъуысты 
дуар байгом кодта æмæ фырдисæй йæ цæстытæ ныхъхъоппæг сты. 
Рудзынгæмбæрзæнтæ цæхæр калынц, пъол — биноныг сæрфт, стъо- 
лыл — ногтынд дидинджытæ, хуыссæн — æфснайд. Гобаны цъарæй, 
хъæццулæй — иууылдæр хæрзæхсад. 
«Æз æй æфхæргæ бакодтон, уый та... Сызгъæрин адæймаг у, 
фæлæ...» Батрадз бандоныл йæхи уæззау уагъд æркодта, æмæ йыл 
рæстæг адаргъ и. Æрæджиау изæрдалынгтæ ’рбахъуызыдысты æмæ 
хъæуыл сæ тар хыз æрытыдтой. Рудзынгæй йæм цыдæр сусæгдзинад 
ивыл,ы æмæ йæ æбæрæг дунемæ йæ фæдыл сайы. «Афон у», — скар- 
ста йæхинымæр æмæ лæдзджыты ’нцæйтты кæртмæ рацыди. Уын- 
джы кæйдæр бричкæ, гыбар-гыбургæнгæ, кæдæмдæр атындзыдта. Дард 
кæмдæр хъуг йæ родмæ ныууасыди, кæуылдæр куыдз срæйдта, стæй 
бæстæ басабыр и. Батрадз йæ хъысмæтыл йæхи ныффæдзæхста æмæ, 
82 

æрлæуу-æрлæугæнгæ, талынг скъæтмæ бацыди, кæвдæсы ставд хъæ- 
дæй бæндæн райхæлдта, йæ кæрон ын хъайванмæ сæппæрста æмæ 
дзы ауындзæн цæг аразы. Æваст æм уаты дуары хъинц æрбайхъуыс- 
ти, æмæ фæгæмæл и. «Чи у, цымæ? Чифæнды уæд», — йæ къух ыл 
ауыгъта æмæ та цæг кæныныл балæууыди. «Гъе, уæууæй, гъе, куыд 
лæмæгъ дæ, куыд! Дæхи ауындзыны бæсты дæ цард куы саразис, — 
уайдзæф ын кæны йæ мидхъæлæс. — Хæстæй æнæ къах, æнæ къухæй 
чи сыздæхти, уыдон дæр хъуамæ сæхи ’рцауыгътаиккой? Уæдæмæ, 
гæвзыкк уыдтæ æмæ гæвзыккæй амæлдзынæ!» 
— Батрадз! Батрадз! — хъуысы йæм Иринæйы тарст хъæр. 
Йæ мидбынаты æдзæмæй лæууы, дывыдон арты судзы. Иуæй йæ 
бæндæн йæ хъуырыл бафтауын фæнды, иннæмæй — кæртмæ ахизын. 
Иринæ та æддейы катай кæны. Куы иу ран фæмидæг вæййы, куы — 
иннæ ран. Скъæты дуар гомæй куы ауыдта, уæд æм йæ зæрдæ фех- 
сайдта, æмæ удаист хъæр ныккодта: 
— Батрадз! 
«Дæхи ’рцауындзын дæ къухы кæддæриддæр бафтдзæн. Иринæ 
дæ цы кæны, уый уал базон». «Дæхи амарынмæ дæ ныфс нæ хæссыс, 
æмæ ’фсæнттæ агурыс. Тæппуд дæ, тæппуд! Хи ’рцауындзынæн дæр 
ныфс хъæуы!» — йæхиимæ хъуырдухæн кæны лæппу. Нырма ныр 
бамбæрста, цард куыд адджын у, уый, æмæ йæ лæдзджытæ йæ къух- 
тæм райста. Иринæ дуарæй æрбакасти æмæ йæм йæхи ’рбаппæрста. 
— Ам цы кусыс, ам?! 
— Мæнæ кæвдæсимæ архайын, — æвиппайды ’рбаймысыди Бат- 
радз. 
— Мæ уд ауади. Кæд зæгъын, йæхицæн исты бакуыста, — лæф- 
лæфгæнгæ, дзуры чызг æмæ йæм йæхи ’лхъивы. 
— Ныр мын мауал тæрс, мæ сæрмæ ахæм хъуыды хæстæг дæр нал 
бауадздзынæн. Ныббар мын, рынчындоны дæ æнæхъуаджы бафхæрд- 
тон. Мæ зæрды цæрын нал уыди, æмæ дæ сайгæ кодтон... цæмæй 
мæм смæсты уай æмæ дæхи тынг ма фæриссын кæнай... 
— Афтæ мын хъуыди. Уæд дæр ма мæхиуыл дызæрдыг кодтон. 
Ам дæ куы нал уыдтон, æрмæстдæр æй уæд бамбæрстон, æнæ дæу 
цæрын кæй нæ бафæраздзынæн, уый. 
— Демæ æз цыфæнды зындзинæдтыл дæр фæуæлахиз уыдзынæн, 
æрмæст æдзухдæр мæ фарсмæ у. 
— Уыдзынæн! Уыдзынæн! Ныр мын дæуæй фæхицæнгæнæн нал 
и! Тæргæ мæ куы кæнай, уæддæр дæ иунæгæй нал ныууадздзынæн! 
— Мæ дунейы рухс, дæ хорздзинæдтæ дын цæмæй бафиддзынæн? 
Мæ амонд уыди, æмæ дæ институтæй нæ хъæумæ æрæрвыстой... 
* * * 
Йæ лæдзджытæ къулы ’нцой æрæвæрдта. Цыма агъуысты къуым- 
тæй æххуыс агуырдта, уыйау сыл йæ цæст ахаста æмæ йæ рахиз къах 
размæ хъавгæ байста. Резинæ протезы хъыррыст æмæ йæ зæнджы 
судзгæ рыст баиу сты, фæлæ йыл уæддæр йæ уæз æруагъта. Иувар- 
сырдæм фæцудыдта æмæ сынтæджы никель хæцæнмæ фæлæбурдта. 
Йæ астæу ныкъкъæдз и. Тыхамæлттæй йæ сраст кодта, къамоды сæ- 
рыл йæ усы къаммæ хъуыдыдзастæй кæсы æмæ йæм фидарæй дзуры: 
83 

— Тагъд уæндондæрæй цæуын райдайдзынæн! Нæ дæ уырны?! 
Уæдæ ма-иу кæс! 
Иннæ къах дæр размæ байста æмæ та къаммæ йе ’ргом аздæхта. 
— Цы мыл худыс? Кæй удхар кæнын, уый дæм худæг кæсы? Худ, 
худ. Цалынмæ ды куыстæй цæуай, уæдмæ æз мæ къахыл ауайдзы- 
нæн. 
Фæлæуу-фæлæугæнгæ сабыргай пецмæ бахæццæ æмæ бафæлла- 
ди. Йæ зæнгыл цыма тоннæтæ баст и, уыйау ныууæззау и, æмæ 
бандоныл йæхи ’руагъта. 
— Ацы цыппар къулмæ кæсын нал фæразын. Æз хъуамæ кусгæ 
кæнон, уымæн æмæ ме уæнгты бирæ хъару и. Мæ бон хох афæлда- 
хын у, афтæмæй æвæрæз сывæллонау дæ фæллой хæрын. — Батра- 
дзæн адæргæй йæ къухтæ ’рбатымбыл сты, æмæ йæ дæндæгты къæс- 
къæс ссыди. — Мæ къодах ам и, мæ хъуыдытæ та быдыры сты. Хъуа- 
мæ цыфæндыйæ дæр фæстæмæ мæ комбайныл сбадон! Мæнæн æнæ 
зæхх цæрæн нæй! — йæ усимæ ахæм ныхас кæны, цыма йæ кусынмæ 
уый нæ уадзы. Сыстади æмæ та хъуызгæ араст и. 
— Кæс-ма, кæс, Иринæ, чысыл мын фенцондæр и! — цин кæны 
зæрдæбынæй. Миты ставд гьыфылтæ авджы ’мбуар зæхмæ куыд згъо- 
рынц, уымæ кæсы æмæ йæ зæрдæ райы. 
— Фылдæр æрызгъал, фылдæр! Мит фæззыгæндтæн æвдадзы хос 
у. Тагъд та сæ хур йæ хъарм тынтæй батавдзæн, æмæ хæрдмæ ныг- 
гуыпп ласдзысты. Цалынмæ сæхи рухс дунемæ ’вдисой, уæдмæ æз 
хъуамæ æнæ лæдзджытæй цæуын райдайон. 
Фыррыстæй йæ цæсгом ныггæлиртæ, йæ буарыл хид лæсæнтæ 
кæны, йæ къах ницыуал æмбары, фæлæ уæддæр ауæдзы галау йæхи- 
уыл размæ хæцы. Йæ лæдзджытыл æнæнхъæлæджы андзæвыди, æмæ 
сыл иуварс ахæцыди. 
— Æз мæ фыдæн фыртæн нæ райгуырдтæн, сымах ма мæ къухмæ 
куы райсон! — дзуры сæм æртхъирæнгæнæгау æмæ йæ уырны, йæ 
ныхас кæй сæххæст кæндзæн, уый. 
* * * 
Хур æм æхсырхуыз æврæгъты ’хсæнæй йæ мидбылты худы. Кауы 
рæбын кæрæй-кæронмæ цъæх кæрдæг йæхиуыл схæцыди æмæ йын 
йæ зæрдæмæ удæнцойдзинад хæссы. Лæппу кæрты куы иуырдæм 
ауайы, куы иннæрдæм, ноджы сабыр уад дæр нæ, фæлæ цырынæй. 
Сывæллон цæуын куы базона, уыйау йæхиуыл нал ауæрды. Иринæ 
дуар æрбайгом кодта, исдугмæ сагъдауæй аззади, стæй йæ риуæй 
цины хъæр сирвæзти: 
— Батрадз, уый ды дæ?! 
— Куыд уыныс, афтæ. 
— Никуы мæ бауырныдтаид, дæ протезыл афтæ тагъд сахуыр уы- 
дзынæ, уый! 
г- Лæг ма йе ’взæр усыл дæр куы сахуыр вæййы, — хъазгæмхасæн 
загъта Батрадз, æмæ дыууæйæ дæр ныххудтысты. 
— Уæд та дæ фæнд аивис?.. Дæ бон тракторыл бадын куынæ 
бауа...Æз сæрдаримæ баныхас кæндзынæн, æмæ дын исты рог куыст 
ратдзæн... 
84 

— Мæн рог куыст нæ хъæуы. Æрбакæс-ма мæм, хæрзхаст къамбе- 
цæй домбайдæр куы дæн, уæд дын дæ рог куыстæй цы кæнын? — 
дыууæ къухæй йын йæ астæуыл фæхæцыди æмæ йæ гыццыл гыкъы- 
найау хæрдмæ фелвæста. Иринæ йын йæ бæрзæйыл атыхсти æмæ 
йын хæрз ныллæг хъæлæсæй йæ хъусы бадзырдта: 
— Суадз мæ, науæд æнæ фыртæй баззайдзынæ... 
— Цы?! 
— Цы фехъуыстай, уый, — хинхудт бакодта Иринæ, æмæ Батра- 
дзы цæсгом ныррухс и. 
— Æцæг зæгъыс, æви?! 
— О. Барæй дын æй нæ дзырдтон. Дохтырæн уал, зæгъын, мæхи 
фенын кæнон æмæ йæ бæлвырддæр базонон. 
— Иринæ...— лæппумæ цыдæриддæр рæсугъд æнкъарæнæй уыди, 
уыдон ын йæ номы нывæрдта æмæ йæ йæ хъæбысы ’рбатыхта. — Ды 
мæнæн чи дæ, уый зоны? 
— Зонын. Дæ къæбæргæнæг, дæ гæрстæхсæг. 
— Мæ Хуыцау, мæ ирвæзынгæнæг, — аргъуыцгæнгæйæ, загъта 
Батрадз, иуцасдæр æм уарзæгой цæстæй фæкасти, стæй йæ æвæндо- 
нæй суагъта æмæ зына-нæзына йæ мидбылты бахудти. — Ныр мæ мæ 
дыстæ рæбындæр бафæлдахын хъæуы уæдæ. 
— Бирæ-иу ма бафæстиат у. Фыццаг бонты дæхиуыл уæддæр фæ- 
цауæрд. 
— Хорз, хорз, — зæрдæ йын бавæрдта Батрадз æмæ станмæ араст и. 
Хъызт зымæджы фæстæ æрдз райхъал и. Хъæуы кæрон сывæл- 
лæттæ цъæх фæзы футболæй хъазынц æмæ сæ цъæхснаг хъæлæстæ 
сыгъдæг уæлдæфы хъуытаз дзæнгæрджытау зæлынц. Сæ цуры цы 
гыццыл хъулон куыдз и, уый дæр цымыдисæй сæ фæдыл разгъор- 
базгъор кæны æмæ сыл рæстæгæй-рæстæгмæ срæйы. Цæмæй йæм се 
’ргом аздахой, уый тыххæй, æвæццæгæн. «Цалынмæ уæ бон у, уæдмæ 
хъазут, згъорут, цин кæнут цардыл, хуры тынтыл, кæрæдзиуыл...» — 
дзуры сæм йæхинымæр Батрадз. Кæройнаг цæхæрадонæй йæм хъуы- 
сы кæрчыты хъуыдатт. Иу стыр уасæг каумæ стахти, йæ тыхджын 
базыртæ йæ фæрстыл ныххоста æмæ адæмæн цины хабар хъусынгæ- 
нæгау йæ хъæлæсы дзаг ныууасыди. Сырддонцъиутæ курага бæласыл 
абадтысты, æмæ сæ цъыбар-цъыбурæй бæстæ сæ сæрыл систой. Бат- 
радз йæ цæсгоммæ хæстæг мыдыбындз ауыдта æмæ йæм йæ къух 
бадардта. 
— Кусынмæ та рацыдтæ, нæ? Кус, кус, царды цин куысты и. 
Станмæ ныххæццæ и, æмæ йыл йе ’мбæлттæ амбырд сты. Хъæл- 
дзæг ныхæстæ кæныныл архайынц, фæлæ сæ хуызыл бæрæг у, тынг 
ыл кæй тыхсынц, уый. Йæхæдæг дæр тыхсæгау кæны, фæлæ йæ не 
’вдисы. Трактормæ бацыди æмæ йæ скусын кодта. Моторы къæр- 
къæр куы айхъуыста, уæд æрсабыр и. Дуары хæцæныл фидар æрхæ- 
цыди, галиу къах рæхыс-цалхыл авæрдта, кабинæмæ рогæй сгæпп 
кодта æмæ йе ’мкусджытыл йæ цæст ахаста. Се ’ппæт дæр æхсызго- 
нæй сулæфыдысты æмæ йæм сæ мидбылты бахудтысты. Трактор йæ 
бынатæй фенкъуысыди, æмæ гутæтты бынæй саумæр зæхх йæ фæл- 
мæн цæсгом хуры зæлдаг тынтæм равдыста... 
1974 
85 

ЦЫКУРАЙЫ ФÆРДЫГ 
— 1æхуды æмæ чи амæлы. Уымæй уæлдай дæ бон цæрын ма 
уæд. Ныр ацы сывæллонæн цы ’рхъуыдычындæуа, Хуыцауы хаты- 
рæй? Æхцайы капекк мæм куынæ и, уæд ын ахæм зынаргь хостæ 
цæмæй æлхæнон? — йæ цæссыгтæ ныхъуыргæйæ, йæхи хъарæггæ- 
нæгау фæрсы Альбинæ æмæ йæ хъуынавæрд уатыл йæ цæст тыхстхуы- 
зæй хæссы. Нæ дзы шифанер и, нæ скъапп, нæ диван, æрмæстдæр 
нарæг стъол, æртæ хуызивд табуреткæйы æмæ дыууæ зæронд сын- 
тæджы. Сæ иуы йæ рынчын чызг æнæзмæлгæйæ хуыссы. 
— Мамæ, мауал фæстиат кæ, байрæджы дын уыдзæни, — цæмæй 
йæ сагъæстæй фервæза æмæ йæ куыстмæ афоныл ацæуа, уый тыххæй 
йæм лæгъстæхуызæй дзуры йе стдæсаздзыд чызг Рухсанæ. Мад æм 
æнæбары йе ’ргом аздæхта. Цыма йæ фыццаг хатт уыны, уыйау æм 
цымыдисæй кæсы. Зæдæнгæс чызг ын ис, æвæдза. Йæ фыдæй йæм 
цыдæр фæци... Йæ фыд, йæ фыд... 
Сылгоймаг дæлиауæй ныуулæфыди. Йе суинаг цардæмбалимæ куыд 
базонгæ и, уыцы ныв йæ разы февзæрди, æмæ йæ тар цæсгом зымæ- 
гон æргъæвст хурау чысыл рангæс и. Æмдзæрæнæй уынгмæ куыд 
рахызти, афтæ уæзласæн машинæ йæ цурмæ ’рбатылди. Зæрдæмæ- 
дзæугæ, цæрæццаг лæппу кабинæйы гом рудзынгæй йæ сæр радардта 
æмæ йæм фæлмæн хъæлæсæй хъазгæмхасæн сдзырдта: 
— Чызг, цыдæр æнкъард дæ. 
— Цин дæр цæуыл кæнон? 
— Сбад æмæ дæ дзæнæты цæхæрадонмæ аласон. Йæ диссаджы 
мæргъты цъыбар-цъыбурмæ хъусгæйæ дæ зæрдæйы уаг бæлвырд 
фæхуыздæр уыдзæн. 
— Дæхи ма тухæнæй мар: уырдæм мæ ничи бауадздзæн. 
— Цæуыннæ? 
— Æнæтæригъæдтæ кæм сты, уыцы бынаты аккаг нæ дæн. 
— Уагæр дæм цавæр тæригъæдтæ и? 
— Мæхæдæг дæр сæ нæ зонын. 
— Цом уæдæ мемæ, кæд дæ мæ фæрцы бауадзиккой. Æз авгæй 
сыгъдæгдæр дæн. Мæ фарсмæ сбад, нæ дæ аскъæфдзынæн. 
— Уымæй мын тас нæу. Скъæфгæ рæсугъдты фæкæнынц. 
— Рæсугъддзинад алкæмæ дæр ис, æцæг æм зæрдæйы цæстытæй 
кæсын хъæуы... 
Цыма иумæйаг æвзаг ссардтой, уыйау ын лæппу дуар байтыгъта. 
Чызг исдугмæ сагъдауæй алæууыди, стæй кабинæмæ, дызæрдыггæнгæ, 
схызти. 
— Мæ ном Артур хуыйны, — йæ къух æм рагон зонгæйау балæ- 
вæрдта шофыр, — дæуæн та? 
— Альбинæ. 
— Дæ мыггаг дæр мын зæгъ. Уæд та ’рвадæлтæ стæм. 
— Кæд дæ хо дæн, уæддæр æй нæ зонын. 
— Уый та куыд? 
— Мæ мад мæ ноггуырдæй уынджы ныууагъта, æмæ сидзæрты 
хæдзары схъомыл дæн. 
Лæппуйæн фырдисæй йæ цæстытæ ахъоппæг сты. Ахæм æргом 
ныхас фехъусын æнхъæл дзы нæ уыди æмæ æвиппайды фæкуыддæр и. 
86 

— Йæ ныййарджыты чи нæ бахъуыди æмæ ацы рæсугъд дунейы 
бырæттæй хуыздæр бынат кæмæн нæ разынди, уый ма дæ дзæнæты 
цæхæрадонмæ ласын фæнды? — йæхиуыл былысчъилæй бахудти чызг. 
«Амæн æвзæрæй тас нæу», — ахъуыды кодта лæппу æмæ йæ сæр 
банкъуыста. 
— Ныр мæ ноджы тыигдæр фæнды. Дæ риуы цы их ныссалди, 
уый дын хъуамæ ’ртайын кæнон... 
— Мæ зæрдæ хъармгæнгæйæ, ме ’намонддзинадæй куы фæхъæс- 
тæ уай, уымæй нæ тæрсыс? 
— Нагъ. 
Альбинæ йæ ’мбаргæ дæр нæ бакодта, куыд тагъд ыл сахуыр и, 
уый. Цыма йæ сывæллон уыди æмæ йæ стыр бæллæхæй бахизынмæ 
хъавыди, уыйау æй йæ риуæй атонын нал бафæрæзта æмæ цалдæр 
мæйы фæстæ йемæ бацарди. Рухсанæ йæ гуыбыны куы базмæлыди, 
уæд Артур фæндаггон фыдбылызы фæмард и. Сылгоймаг æм куы мой 
кодта, уæд дæр йæ хъысмæтмæ хорзæй ницæмæ ’нхъæлмæ касти, 
фæлæ афтæ тагъд бабын уыдзæн, уый йæ фæсонæрхæджы дæр нæ 
уыди, æмæ йæ ныфс асасти. Иуцасдæр ыл фæкуыдта, стæй йæ цæс- 
сыгтæ йæ мæллæг уадултыл бахус сты, фæлæ йæ зæрдæйы рыст нæ 
банцади. Сывæрджын кæй у, уый сыхы устытæ куы базыдтой, уæд 
ын уынаффæтæ кæныныл схæцыдысты: 
— Сидзæры уынгæг бонтæ кæй бавзæрстай, уый дын æгъгъæд 
нæу? Уыцы уæззау уаргъ та ма де ’ккой цæмæ æвæрыс? 
— Рæзгæ адæймаджы йæ къæхтыл слæууын кæнынæн бирæ хъа- 
рутæ хъæуы. Нæ бæстæ куы бацарæфтыд и, æмæ нын бахæринаг куы 
ницыуал и, уæд æм æнæ лæгæй дæ ныфс куыд хæссыс? 
— Чызджыты курæг куы нал и, уæд ма ды сывæллонимæ кæй 
бахъæудзынæ? Дæхи дзы ссыгъдæг кæ æмæ дæ цард сараз. 
Сæ зонгæтæ æмæ йын сæ хæстæджытæй æбуалгъ хабæртгæ фæдзырд- 
той, ал>1хуызон зындзинæдтæй йæ тæрсын кодтой, фæлæ сæм нæ бай- 
хъуыста. «Цыфæнды хъизæмæрттæ куы ’взарон, уæддæр мæ хъæбулы 
цард нæ аскъуындзынæн!» — скарста йæхинымæр æмæ йæ рухс дунемæ 
рауагъта. Йæ хъæбысмæ йæ куы систа, уæд æппæтæй тынгдæр фæдис 
кодта йæ мадыл. Йе ’гьатырдзинад æм уыцы тæмæссаг уысмæй тынгдæр 
никуы бахъардта. Артмæ дæ куы дарой, цæрдудæй дæ куы ныгæной, 
уæддæр, дæ тугæй чи равзæрди, уымæн бырæтгæм аппарæн куыд и? 
Афтæ йæм касти, цыма йын æй исчи адавдзæн, æмæ йæ нал фендзæни. 
Цальшмæ йæ дохтыртæ не ’рсабыр кодтой, уæдмæ йæ никæмæуал лæвæрдта. 
Куы йын бахъомыл и, уæд дæр йæ уд йæ мидæг не ’рцыди. Тыхтухæнтæ- 
гæнгæ йæ хаста æмæ, йæ амондмæ бæлгæйæ, йæ бонтæ ’рвыста. Йе 
стырдæр бæллиц уыди йæ цард уымæн снывонд кæнын æмæ йæ æгъатыр 
адæмы фыдæхæй бахизын, фæлæ йæм иуафон Артуры фыд кæцæйдæр 
фæзынди æмæ йын йæ хъысмæты цалх иннæрдæм æрзылдта... 
— Мæ фырт куы фæзиан и, уæд мын ссæуыны фадат нæ фæци, 
фæлæ амæй фæстæмæ ам уыдзынæн æмæ йын йæ чызджы схъомыл 
кæндзынæн, — зæрдæ йын бавæрдта æмæ къуындæг агъуысты йемæ 
’рцарди. Иуцасдæр йæ рохтыл фæхæцыди, стæй йæм иуæхсæв фы- 
нæйæ бахъуызыди æмæ йæ сызмæлын дæр нал суагъта. Альбинæ дзы 
алидзынвæнд скодта, фæлæ йæ ныфс нæ ахаста. Йæхи амарынмæ 
хъавыди, фæлæ йæ сывæллоны æвæгæсæгæй ныууадзын йæ зæрдæ 
87 

нæ бакуымдта æмæ бирæ хъуырдухæнты фæстæ йæхиуыл йæ къух 
ауыгъта. Цы уа, уый уæд. Иугæр дын Хуыцау амонд нæ дæтты, уæд 
зæхх дæндагæй дæр бахсын — цъыфдзасты ма арфдæр цы ныссæ- 
дзай, æндæр ницы сæнтаудзынæ. Цæмæй йæ худинаг ма раргом уа, 
уый тыххæй йæхи хъахъхъæдта, фæлæ йæ лæг йемæ нæ разы кодта: 
— Нырма мæ хъарутæ мæхимæ сты, æмæ мæ цоты схæссын бафæ- 
раздзынæн. Иу лæппу мын уæддæр ныййар. 
— Цы цæсгомæй? Адæм нæ куы бамбарой, уæд нæ цы фенхъæлдзы- 
сты? 
— Æндæр ранмæ цом æмæ Артуры кой мауал скæнæм, — загъта 
лæг, хæдзар ауæй кодта æмæ горæты кæрон иу хæлддзаг къæсы аслам 
фатер баххуырста. 
— Уыцы ’хцатæй иу агъуыст балхæ, науæд сæ лыстæг хъуыддæг- 
тыл бахардз кæндзынæ, æмæ уынджы къæйыл баззайдзыстæм, — ныл- 
лæгьстæ йын кодта Альбинæ, фæлæ лæг къæрттæй цъула нæ аппæрста. 
Цалынмæ йын уый дыууæ чызджы ныййардта, уæдмæ сæ, æфсæнттæ- 
гæнгæ, йæхи хуызæн расыггæнаг сылгоймагимæ банызта, мидæгмоймæ 
йæм бацыди æмæ æгуыст, æдзæллагæй царды бынмæ ’рхаудта. Аль- 
бинæ дзы йæ бон базыдта æмæ дæллаг галау йæхи баифтыгъта. 
— Цæргæбонты судзины быны йас зындзинад дæр куы никæмæн 
ракодтон, уæд мæ Хуыцау афтæ тынг цæмæ ’фхæры? — ныдздзынæз- 
та зæрдæбынæй æмæ, йæ цæссыгтæ сæрфгæ, къæсæрæй ахызт. 
♦ * * 
Ног цалцæггонд хæрзаив агъуыст кæрæй-кæронмæ тæмæнтæ калы, 
уæддæр ма дæргъæй-дæргъмæ ’рттиваг стьол, стыр телевизор, фæтæн 
рудзгуыты тæрхæджытæ, къæлæтджын бандæттæ, морæбын ламинат 
пъол æмæ плинтустæ амæй-ай сыгъдæгдæр хæцъилтæй биноныг сæрф- 
тытæ кæны. 
— Йæ кабинет афтæ рæсугъд кæм у, уым ма уагæр йæ цæрæнуат 
та цавæр у? Æртæуæладзыгон хæдзар, дам, ын и. Йæ фыдмæ иу 
капекк дæр нæ уыди, куы зæгъынц, уæд æм цыбыр рæстæгмæ уый- 
бæрц æхца кæцæй æрæмбырд и? — йæхиимæ ныхæстæ кæны мынæг 
хъæлæсæй, цыма йæ исчи куы фехъуса æмæ йыл йæ хицауы куы 
сардауа, уымæй тæрсы. 
Дуар æрбайгом и æмæ мидæмæ ’рбахызти иу-цыппорфондзаздзыд 
фидæрттæарæзт хæрзуынд нæлгоймаг. Йæ бæзджын сæрыхъуынтæ 
фæхалас сты, фæлæ йын йæ цардæфсæст тымбыл цæсгом асдæрхуыз 
нæ кæнынц. Асдæрхуыз нæ, фæлæ ма йæ, цъæх костюм æмæ урс 
хæдонимæ æмæрттывдгæнгæйæ, æрыгондæрæй æвдисынц. Стыр бы- 
нат ахсгæйæ, хуымæтæг æфснайæгыл кæй æрвæссы, уый йæ барон 
мидбылхудтæй æвдисы, афтæмæй йын салам дæтты: 
— Дæ райсом хорз, Альбинæ. 
— Кæй райсом у, уый хорзæх дæ уæд, Махарбег. 
— |Ныртæккæ мæ дæ хорзæхæй тынгдæр ницы хъæуы... 
«Дæ хъал мыл куынæ калис, — йæ был ыл акъуырдта сылгоймаг. 
— Уæвгæ...хъæздыг цы нæ кæны, мæгуыр цы нæ бары». 
— Цы дын фæхъыг уа, ахæмæй куы ницы загътон, уæд цæмæ 
фенкъард дæ? 
88 

— Зæрдæмæ рухсы цъыртт никæцæй кæлы... 
— Исты ’взæр хабар? 
— Мæ чызг церебриалон параличæй сæйы... 
— Рухсанæ?! — фестьæлфыд лæг æмæ йæм тарстхуызæй æрбакаст. 
— Нагъ. Ме ’ппæты кæстæр. 
Махарбег æрсабыр и æмæ йæ къæлæтджынмæ бацыди, стъолы 
уæлхъус хъуыдыдзастæй иучысыл афæстиат и, стæй йæм йе ’ргом 
раздæхта æмæ йæ хионы хъæлæсæй бафарста: 
— Ме ’ххуыс дæ хъæуы, мыййаг? 
— Бузныг дæ уæздандзинадæй. Кæд гæнæн ис, уæд мын мæ мыз- 
ды мбис ратт, æмæ дзы хостæ балхæнон. 
— Æгайтма дæ хъæуы, — разæнгардæй сдзырдта Махарбег æмæ 
йæ риуы дзыппæй бæзджын чыссæ фелвæста. Цæмæй Альбинæйы 
зæрдæ йе ’хцатæй балхæна, уый тыххæй чыссæ иуцасдæр гомæй фæ- 
дардта, стæй мингай сомтæй æртæ къæркъæраг гæххæтты фæхицæн 
кодта æмæ сæ стъолыл æрæвæрдта. Сылгоймаг æм лæгъстæхуызæй 
кæсы, æмæ фырхæлæгæй йæ цæсты фиутæ тайынц. Рухсанæйы ахæм 
бонджын лæг куы ракурид, уæд æнæхъæн бинонтæй дæр цы амонд- 
джын уаиккой, æвæдза. Сæ зындзинæдтæ сын нымæтын ехсæй æрцæ- 
вæгау айсид. Йæ хæрзæгъдау рæсугъд чызг аргъауы хъайтары аккаг 
бæргæ у, фæлæ хъысмæтæн цы загъдæуа? Уæвгæ, Хуыцауæн зынгæ- 
нæн ницы и. Сидзæрыл дæр иу хатт хур ракæсы. Æхца йæ халаты 
дзыппы нывæрдта æмæ дуары ’рдæм араст и. 
— Ныртæккæ мæ дæ хорзæхæй тынгдæр ницы хъæуы, зæгъгæ, 
дын æфхæрыны тыххæй нæ загътон — йæ сойæсæрст хъæлæсы рæв- 
дауæн мыртæй йæ баурæдта Махарбег. 
— Мæгуыр адæймагмæ та цæй хорзæх и? 
— Ма зæгъ... Дæхи куыдæй æвдисыс, афтæ мæгуыр нæ дæ... 
Альбинæ йæм фæрсæгау бакасти æмæ ницы сдзырдта. 
— Иу хæзна дæм ис, — йæ ныхас дарддæр ахæццæ кодта лæг. 
— Уагæр циу? 
— Дæ чызг. 
«Æвæццæгæн æй йæ хæстæджытæй искæмæн банымудзынмæ хъа- 
вы! Цы хорз уаид!» — арвæрттывдау февзæрди сылгоймаджы сæры, 
æмæ йæ риу цинæй айдзаг и. 
— Æрбад-ма, дæ хорзæхæй. Нæ дыууæйæн дæр чи фæпайда уа, 
ахæм хъуыддаг саразынмæ хъавын, фæлæ мæ ныхас цæмæй райда- 
йон, уый нæ зонын. Мæ бæллиц мæ зæрдæйы куы бамбæхсон æмæ 
фæсмонгонд куы фæуон, уымæй дæр тæрсын, куы дын æй раргом 
кæнон, æмæ йын фаг аргъ куынæ скæнай, уымæй дæр тæрсын. 
Альбинæ фæгæмæл и, кæройнаг бандоныл йæхи ’руагъта, æмæ 
йын йæ хицау дарддæр цы зæгъдзæн, уымæ ’нхъæлмæ кæсы, фæлæ 
уый ницы дзуры, йæ цæстытæ хæрдмæ дæр нæ исы, афтæмæй дыу- 
уæрдæм хъуыдыдзастæй рацу-бацу кæны. Æрæджиау йæхиуыл схæ- 
цыди, æмæ сылгоймагмæ йæ мæтæйдзаг хъæлæс райхъуысти: 
— Рухсанæйы куы федтон, уæдæй фæстæмæ мæхицæн бынат нал 
арын. Æмбарын æй, раст нæ дæн, æмæ æнæрынцойæ мæхи ’фхæ- 
рын, мæ тых-мæ бонæй дзы фервæзыныл архайын, фæлæ йæ мæ 
зæрдæйæ стонын нæ фæразын. 
«Нымудзыны кой йæм нæй. Йæ сæры ’ндæр хъуыды сфыхти. 
89 

Ау, мæ мæгуыр чызгмæ йæ зæрдæ бахъазыди? Ус ын куы и, стæй 
дзы бирæ хистæр куы у, уæд ыл куыд сдзурдзæн?» 
— Хатыр бакæ, дæ хорзæхæй, фæлæ мæ къæбæргæнæджы фарсмæ 
хуысгæйæ дæр, мæхи ’хсгæйæ дæр, хæргæйæ дæр, машинæйы цæу- 
гæйæ дæр, кусгæйæ дæр, мæ фæллад уадзгæйæ дæр иудадзыг ууыл 
хъуыды кæнын. Иу минут дæр мæ зæрдæйæ нæ хицæн кæны. Хуыца- 
уæй курæгау дæ курын, йемæ аныхас кæ, æмæ мæм йе ’ргом разда- 
ха... Мæ фæндыл куы сразы уа, уæд æй ницы хъуаг ныууадздзынæн... 
Альбинæ ныггуыбыр и æмæ сагъæс кæны. Æвæрæз кæй у æмæ йыл 
алкæй бон дæр кæй цæуы, уый йе ’ппæт буарæй дæр æнкъары, æмæ 
йын йæ риу цыдæр тых æнауæрдонæй æлхъивы. Адæргæй йæ кæуын 
йæ былалгъмæ схæццæ и, æмæ йæ тыххæй уромы. Фæнды йæ Махар- 
бегæн алывыдтæ акалын, йæ цæсгомыл ын бату кæнын æмæ ацæуын, 
фæлæ йæм нæ уæнды. Йæ ницæйаг куыстæй дæр ма куы фæхауа, уæд 
йæ цот цы фæуыдзысты? Уæлдайдæр йæ рынчын чызг... Нæ, нæ! Уый 
тæригъæдмæ кæсыны бæсты цæуылфæнды дæр сразы уыдзæн. 
— Бинойнаг дын куы и, уæд ма ус курынмæ куыд хъавыс? — дæл- 
донгæнæг хъæмпыхалмæ куы лæбура, уыйау æй фæрсы хатыркурæ- 
джы хъæлæсæй, æмæ йæ тæппуддзинады тыххæй йæхимæ мæстæй мæлы. 
— Раст зæгъыс. Мæ хæдзары чи ис, уый мын æрмæстдæр биной- 
наг у, мæн та, мæхицæй фылдæр кæй уарзон, йæ хъæндзинæдтæ 
кæмæн нæ уынон, йæ рæдыдтытæ кæмæн барон, сывæллæттæ мын чи 
ара, æмæ йæ алы фæндон дæр æхсызгонæй кæмæн æххæст кæнон, 
ахæм ус хъæуы. Рухсанæ мæ къухы куы бафтид, уæд æй мæ уæлных- 
ты хæссин æмæ йæм зул дзыхыныхас скæнын дæр никæй бауадзин. 
— Дæ Хуыцаумæ скæс æмæ нын батæригъæд кæ. Цы æнамонд 
стæм, уымæй ма нæ æнамонддæр цæмæ кæныс? — тæргайхуызæй 
йын бауайдзæф кодта Альбинæ æмæ сыстади, ома хъуыддагæй ницы 
рауайдзæн æмæ дæ рæстæг дзæгъæлы ма саф. 
— Æз дæр сымахæй хуыздæр уавæры нæ дæн, — бынтондæр ным- 
мæгуырхуыз и Махарбег æмæ скæуынæввонгæй иуварс азылди. — 
Цы бынат ахсын, уый цæстылуайгæ ныв у, æмæ кæд æрбайсæфдзæн, 
уый бæрæг нæй, мæ зæрдæ цы сагъæстæй дымсы, уыдон та æцæг сты 
æмæ мæ тухæнæй марынц. 
— Кæд ды дæр æнамонд дæ, уæд ма амондджын та чи у? 
— Ацы зæххыл æнæуынон сылгоймагимæ цæрынæй зындæр ницы 
ис. Йæ алы ныхас дæр мын карды цæфау у, йæ бавнæлд та — калмы 
’ндзæвдæй æнаддæр. 
— Кæд æй нæ уарзыс, уæд æй цæуыннæ ныууадзыс? 
— Нырма нæма... Фæстæдæр... Ды мæ цы фæндагыл саразай, 
ууыл ацæудзынæн... — сусæгвæндгæнæгау загъта Махарбег æмæ йæм 
йæхи ’рбайста. — Цы уавæры дæ, уый зонын æмæ дын баххуыс 
кæнынмæ хъавын, фæлæ мæм ды дæр дæ цæст фæдар. Æз Хуыцау 
нæ дæн, хуымæтæг зæххон адæймаг дæн æмæ айдагъ бузныджы тых- 
хæй паддзахы лæвæрттæ нæ кæнын. Кæд дæ чъизи цъымарайæ сыгъ- 
дæг уатмæ схизын фæнды, уæд уал дзы дæ чызджы мемæ ’рцæрын 
кæ, кæд дæ нæ фæнды, уæд æндæр куыст агур. Куы нал дæ уынон, 
уæд мын йæ ферох кæнын æнцондæр уыдзæн... 
Дæгъæл æмæ йын адрис йæ цуры æрæвæрдта æмæ ацыди. Аль- 
бинæ сæм æнкъардæй кæсы æмæ дывыдон арты судзы. 
90 

* * * 
Æрхъæцмæ дæр кæуыл нæ хъæцыди æмæ авгау æрхауынæй кæ- 
мæн тарсти, йæ комы комдзæгтæй кæй хаста æмæ ’хсæв-бонмæ йæ 
улæфтмæ кæмæн хъуыста, уый куы схъомыл и, уæд æй хъуамæ кæй- 
дæр æфсæст лæджы хъæбысмæ рæвдауынæн баппара. Нæ, фæлтау 
йæхимæ йæ къух сисдзæн. Ныртæккæ дæр йæ цоты тыххæй йæ цард 
раттыныл разы у, фæлæ сæ кæмæн ныууадза? Чи сыл батыхсдзæн? 
Æнæуи дæр мæгуыр куы сты, уæд æнæ мадæй цы хуртæ уындзысты? 
Ацы ’лгъыст дунемæ сæ куынæ рауагътаид, бæргæ, фæлæ цы ’рцыди, 
уымæн аивæн нал и. Иумæ куы амæликкой, уæд сæ хъизæмæрттæй 
фервæзиккой. Газ байгом кæ æмæ бафынæй у, æндæр дзы ницы хъæуы. 
Уыцы хъуыды йæ сæрмæ куыд никуы ’рцыди, уый диссаг у. 
Хъæрзы, йæ хуыссæны рафт-бафт кæны. Йæ зæрдæ риссы, æмæ 
йæ арæхстгай сæрфы, хъавгæ сысты, пецмæ сындæггай бацæуы, дзæв- 
гар рæстæг, йæхиимæ тохгæнгæйæ, йæ разы фæлæууы æмæ та фæс- 
тæмæ раздæхы. Мæлынæн дæр ныфс хъæуы, уый та æгæр тæппуд у. 
Йæ хъару дæр ын уый сæтты, дызæрдыг хъуыдытыл дæр æй уый 
æфтауы. Йæ лæмæгъдзинад ыл куынæ фæуæлахиз уаид æмæ йæ сы- 
вæллæтты куынæ байсафид, уый ныфсæй йæхицæн зæрдæтæ ’вæры. 
Йæ чызджы Махарбегмæ куы арвита, уæд ын, гæнæн ис, æмæ йæ 
цард сараза. Бирæ йæ куы уарзы, уæд ын йæ бынтæй ницы бахай 
кæндзæн? Зæрдæ сын цы уатæй æвæры, уый дæр ын нæ ратдзæн? 
Хъуамæ йын æй ратта. Чи зоны, йæ усæй дæр ахицæн уа æмæ йæ 
ракура. Йе сæфт кæмæй уыны, уый ма цас быхсдзæни? 
— Цы кæныс, мамæ? Цæмæ хъæрзыс? — цыма ’хсæв-бонмæ иу 
минут дæр йæ цæстытæ кæрæдзиуыл не ’рæвæрдта, ахæм хъæлæсы 
уагæй йæ фæрсы Рухсанæ. 
— Ницы, мæ хæдзар, ницы... Бафынæй у... 
— Ма мæ сай, мамæ. Цы дæ риссы, уый мын зæгъ. 
— Мæ зæрдæ мæ хъыгдары, фæлæ адзæбæх уыдзæни... Фыццаг 
хатт мын нæу, мыййаг... 
— Цæмæ дæ хъыгдары? Махарбег дæ бафхæрдта? 
— О, фæлæ йæ цæмæй базыдтай? 
— Æрдæгмардæй дзы ’рбацыдтæ. 
— Мард бафæразæд, уастæн. 
— Цы дын загъта? 
— Демæ цæрын æй фæнды. 
— Æмæ йын ус куы и. 
— Нæ йæ уарзы æмæ дзы ацæуынмæ хъавы... 
— Уый ныр афтæ дзуры, фæлæ фæстæдæр та цы зæгъдзæни? 
— Хъæздгуытæн сæ бон бирæ у. Æлдар йæ мид-зæрдæйы зарыди 
æмæ йæ адæмы ныццагъта, цæуыннæ мын хъырнут, зæгъгæ. Хуыцау 
дæр сæ фарс у, мах хуызæн мæгуырты та сын сæ къæхты бын ссæн- 
ды. Мæ зонгæтæй дæ чи фены, уый мын, цингæнгæйæ, фæзæгъы: 
«Чызг нæ ныййардтай, фæлæ цыкурайы фæрдыг». Æнхъæл уыдтæн, 
исты хорз хæдзармæ дæ ратдзынæн æмæ ме ’цæг дунемæ æнæмæтæй 
ацæудзынæн, фæлæ, хъысмæт адæймагæн йæ ныхыл цы ныффысса, 
уымæй йын алидзæн нæй... 
— Ма тыхс, мамæ. Исты ’рхъуыды кæндзыстæм. 
91 

— Нæхи куы акъæртт кæнæм, уæддæр йæ фæндыл сразыйæ хуыз- 
дæр хъуыдымæ кæй не ’рцæудзыстæм, ууыл Махарбег гуырысхо нæ 
кæны æмæ мын мæ хурхыл дæр уымæн хæцы. «Кæд дæ чъизи цъы- 
марайæ сыгъдæг уатмæ схизын фæнды, уæд уал дзы дæ чызджы мемæ 
’рцæрын кæ, кæд дæ нæ фæнды, уæд æндæр куыст агур», — ацы 
ныхæстæ мын хуымæтæджы нæ загъта. Коммæгæс фосæй уæлдай 
кæй ницы стæм æмæ нæхи уæй кæнынмæ кæй райгуырдыстæм, уый 
равдисыны тыххæй ма мæм йæ дæгъæл дæр ныууагъта. 
— Ахæсс ын æй фæстæмæ, мамæ. 
— Дæуæй афтæ, ныр æнæхъæн къуыри цæуыл нæтын? Йæ ахæс- 
сын æнцон у, фæлæ дарддæр та? Ды куыст нæ арыс, дæ хотæй иу 
цардæй мæлæты ’хсæн дзедзырой кæны, иннæ та нырма ’вдæм къласмæ 
цæуы. Кæйдæр æмбыд фатеры цæргæйæ, хæсты бын фестæм. Нæ 
уæлæ цы скæнæм, уый нæй. Ахæм уавæры ма æз дæр мæ бынатæй 
куы фæхауон, уæд цы фæуыдзыстæм? 
— Тæрсгæ дзы кæнын, мамæ... Ахæм æдзæсгом кæстытæ мæм 
фæкæны, æмæ дзы кæм бамбæхсон, уый нал фæзонын... 
— Æз дæр дæ йемæ нæ цæрын кæнын... Афтæ æнæуи дзурын... 
Дзæвгар рæстæг сæ дыууæ дæр хъусæй фæлæууыдысты, стæй та 
мады хъæрзын ссыди, æмæ йæм чызг йæхи балхъывта. 
— Куы ничиуал мæ ракура, æмæ куы фенамонд уон, мамæ... 
— Ныртæккæ ма уыдæттæм чи кæсы? Æз бирæ уайæнты ауадтæн 
æмæ бирæ диссæгтæ федтон. Мæ хистæртæй, мæ карæнтæй æмæ мæ 
кæстæртæй лæппутимæ чи хатти, уыдонæй иу дæр æнæмойгондæй нæ 
баззади. Амæй-ай хуыздæр лæгтæ сæ ракуырдтой, сæхицæн сæ ’нхъæл 
дæр не сты æмæ сæ сæ былтыл радав-бадав кæнынц, йæхи сыгъдæгæй 
чи бахъахъхъæдта, уыцы фырнымд чызджытæн та сæ фылдæр сæ 
хæдзæртты урс дадалитæ рауагътой æмæ фæсмонгæнгæйæ сæ къухы 
фыдтæм дæндагæй лæбурынц. Æнæгъдау æхсæнады ’гъдау ницæмæн 
хъæуы... 
— Æмбарын дæ, мамæ, фæлæ мæ ныфс нæ хæссын... Æрыгон 
дзæбæх лæппумæ смой кæнынмæ бæллын... 
— Дæ рæсугъд бæллиц æмæ нæ тызмæг цард кæрæдзимæ тынг 
дард сты, мæ къона. Йæ къæхтыл фидар чи нæ лæууы, ахæм дæ куы 
ракура, уæд æм, чи зоны, тухæнæй амæлай, Махарбегимæ та æппæ- 
тæй амондджындæр уай. Йæ усæй чи фæфыдæнхъæл и æмæ æнамонд- 
дзинад йæхиуыл чи бавзæрста, уый дын дæ уæздандзинад æмæ де 
’взонгдзинадæн æвæлтæрд лæппуйæ фылдæр аргъ скæндзæн. Ацу æмæ 
йæ фарсмæ ’рхуысс, зæгъгæ, дын нæ зæгъын. Сывæллон нал дæ æмæ 
бæстон ахъуыды кæ. Æз мæгуырдзинадæй мæ хъуырмæ дæн, æмæ дæ 
дæ лæджы хæдзары тыхтухæнтæгæнгæ куы фенон, уæд мæ зæрдæ 
аскъуындзæн. 
— Ахæм ныхас кæныс, цыма мæ Махарбег курынмæ хъавы. Мæнмæ 
гæсгæ мæ йæхицæн хæзгул аразы. 
— Цард тох у, мæ хæдзар. Лæмæгътæ дзы æдзухдæр састы бына- 
ты вæййынц, тыхджынтæ та уæлахиз кæнынц. Дæуæн дæ хъару дæ 
рæсугъддзинады ис æмæ дзы спайда кæ. Иры дзыллæтæ дæ ныхмæ 
куы сыстой, уæддæр, цæуыл фæхæст уай, уый ма суадз, дæ къухтæ 
дын куы алыг кæной, уæд та йыл дæндагæй ныххæц... 
92 

* * * 
Доны ’ртах дур хуынкъ кæны. Мады ныфсæвæрæн ныхæстæ чыз- 
джы фæлмæн зæрдæмæ бахъардтой, æмæ бирæ сагьæсты фæстæ стьолы 
лагъзæй дæгъæл йæ лыстæг æнгуылдзтæй зырзыргæнгæ систа, ацу 
æмæ ма ’рцуйы фæндагыл цæуæгау кæйдæр лæгмæ тæрсгæ-ризгæйæ 
араст и æмæ дзы йæ фыццаг «мызд» йæ буары рисимæ, æфсæрмытæ- 
гæнгæ, ’рбахаста. Альбинæ йын йе ’хцатыл æхсæв-бонмæ сусæгæй 
йæ цæссыгтæ фæкалдта æмæ дзы йæхинымæр хатыртæ фæкуырдта... 
Хъуыддагæн йæ зын — йæ райдайæн. Къахвæндаг куы фæхъæ- 
бæр уа, уæд ыл æнцондæр цæуæн у. Рухсанæ йæ карджын ирхæфсæ- 
гыл фæцахуыр и æмæ дзы нал тæрсы. Йæ зæрдæйы уаг æм куыд 
ивы, афтæ мадæн дæр йæ мидсагъæс йæ риуы сысы, æмæ йæм йæ 
аххос уыйбæрц нал хъары. Раздæр йе уæхсчытыл цы уæз æнцади, 
уымæн йе ’мбис ахауди, æмæ йын фенцондæр. Махарбег ын йæ ад- 
джын хъæбулы куы ракурид, уæд иннæ ’мбис дæр ахауид, æмæ йæ 
æнд йæ къухы бафтид. Уæвгæ дзы афтæмæй дæр ницы хъаст кæны. 
æ чызджы зæрдæ йын алыхуызон дзаумæттæй æлхæны. Йемæ ма 
йæ бæстæйы сæйраг горæтмæ дæр аласы. Æрæджы та йæ Сау ден- 
джызы был йæ дæсуатон хæдзары балæууын кодта, æмæ дзы зæххон 
дзæнæты ад банкъардта. Йæхимæ дæр ын йæ цæстæнгас аивта. Фыр- 
буцæй ма йын йæ мыздыл дæр бафтыдта. Салам дæр ын ныфсæвæры- 
ны хуызы фæдæтты, ома ’рсабыр у æмæ мыл баууæнд. Абон куынæ 
уа, уæддæр райсом дæ чызгимæ баиу уыдзыстæм, æмæ дæ зындзи- 
нæдтæн кæрон æрцæудзæн. Йæ цæсгомыл фæлмæн мидбылхудт хуры 
тынау хъазы æмæ, Рухсанæимæ тынг амондджын кæй у, уый йæ 
хуызыл ирдæй зыны. Уæдæ йæ усæй цæуыннæ хицæн кæны æмæ йæ 
цæуыннæ куры? 
Альбинæмæ æнæнхъæлæджы кæцæйдæр кæуындзæг æрбахъуызы 
æмæ йын йæ хъуырысæртæ ахгæны. Мæнæ та ныр дæр йæ былалгъмæ 
схæццæ и æмæ йын йе уæнгты хъару сæтты. Сылгоймаг йæ уавæр не 
’мбары, йе суинаг сиахсы кусæнуат æфснайы æмæ цæмæйдæр тæрсы. 
«Сæ ахастдзинæдтæ хорз куы сты, уæд мæм цы ’нхъæлмæ кæсы? Æвæц- 
цæгæн, мæ мæгуыр рынчын... Нæ, нæ! Хуыцау мæ уыцы бæллæхæй 
бахизæд. Цæмæй йæ баныгæндзынæн?» — сагъæс кæны йæхинымæр. 
Дуары хъинц фæцыди, æмæ йæм цыма къæсæрæй йæ чызджы уди- 
сæг æрбахызти, уыйау фæсæццæ и. Йæ хицау ын райгондæй салам 
дæтты, фæлæ уæддæр йæ мидкатай нæ къаддæр кæны. Ахæм уавæры 
ма Артуры мæлæты размæ уыди. Уæд дæр ыл уыцы æнæбайрайгæйы 
катай йæ дзæмбытæй хæцыди æмæ йæ фезмæлын нæ уагъта. 
— Цы кæныс, Альбинæ? Цы дæ риссы? 
— Мæ зæрдæ та цыдæр фыдбылыз æнкъары æмæ мын мæ риуы 
гуыдыр хойы... Уый хуымæтæджы нæу... 
— Зæрдæ фыды мур йеддæмæ ницы у, æмæ йыл ма ’ууæнд. Ца- 
лынмæ дын мæ цæстытæ ’рттивой, уæдмæ дæ ’фхæрын никæмæн 
бауадздзынæн, — ныфсытæ йын æвæры Махарбег. Ахæм хуыз ын и, 
цыма æцæгдæр, йæ сæрыл хæцгæйæ, къæдзæхтæ афæлдахдзæн. Фæ- 
уæлахизуæвæгау йæ къæлæтджынмæ фидар къахдзæфтæй бацыди, 
сæрыстырхуызæй дзы ’рбадти æмæ худгæйæ дуары ’рдæм йе ’ргом 
раздæхта. Альбинæ йæм æдзынæг кæсы æмæ дис кæны, ныртæккæ 
* 
93 

дæр ма туг æмæ ’хсыр кæм хъазыди, уыцы ’рттивгæ цæсгом куыд 
хъулæттæ кæны, ууыл. Сырх-сырхид афæлдæхти, æваст афæлурс и, 
стæй йыл сывæрджын сылгоймагау морæбын тæлмытæ фæзынди. Къам- 
бецы йас лæг фыртæссæй баруади, йæ бандоны нынныгъуылди æмæ 
дзы зынгæ дæр нал кæны. Цыдæр зæгъынмæ хъавы, фæлæ йе ’взаг 
йæ коммæ нал кæсы æмæ, стыр кæф донæй сурмæ куы рахауа, уыйау 
йæ дзых фæхæлиу-фæхæлиу кæны. 
— Кæцæй фæдæ, дæ хорзæхæй? — аххосджын сывæллонау козбау- 
гæнæджы хъæлæсæй фæрсы, къæсæргæрон хылмондагæй цъæх арт 
чи уадзы æмæ йæм йæхи тыххæй чи уромы, уыцы рæдæнгарæзт 
бæзæрхыг сылгоймаджы. 
— Мæ фæсаууон уæртæ уыцы лæппутусы гадздза чызгимæ кæм 
родтæм цæуыс, уырдыгæй! 
— Æз куы ницы... Мæнæн ахæм æнæуаг митæ мæ... 
— Ныхъхъус у, æдзæсгом джир! Сайгæ дæр ма мæ кæныс?! Зæр- 
дæрухсæй дзы куыд рацæуыс, уый мæхи дыууæ цæстæй фенын! Цъыф- 
дзастæй дæ сластон, де ’мбыд буар дын сапонæй ныхсадтон, зынаргъ 
дзаумæттæ дыл скодтон, мæ фыды куыстуат дын дæ къухтæм радтон, 
дæ фыны дæр кæй никуы федтаис, ахæм хæдзары дæ ’рцæрын код- 
тон, æмæ мыл гадзрахатæй рацыдтæ! — Дæгъæл ыл фехста æмæ ма 
йæ ныхасмæ ноджы карздæрæй бафтыдта: — Дæ хъахбайы кæм рæв- 
дауыс, уыцы уат дæр ме ’хцатæй æлхæд у, æмæ йын йæ гуыдыр 
баивтон! Дæ уарзоны та дын дзы йæ дзыккутæй разыввытт ластон! 
Ацу æмæ ныр йемæ уынджы цæр! Дыууæйæ дæр уым схъомыл стут 
æмæ дзы иумæ хорз сфидаудзыстут! 
Махарбег йæ бынатæй фестади, цыма йæ ’ндыснæг ацахста, уыйау 
фæгуыбыр и æмæ йын уынгæг хъæлæсæй лæгъстæ кæнынмæ фæци: 
— Ныббар мын, дæ хорзæхæй, Бæдинæ... Мæнæ мæ ацы куырыс- 
мæдзæуæг фæрæдийын кодта... Йæ чызджы мыл кæлæнты фæрцы 
сбаста, æмæ мæ сæр сдзæгъæлтæ и... Ныууадзынмæ йæ хъавыдтæн, 
фæлæ мæ йæ тæригъæд баурæдта... 
Уыцы æвирхъау ныхæстæ Альбинæ йæхи хъустæй куынæ хъусид, 
уæд æй нæ бауырнид, йæ хицауы дзыхæй кæй хауынц, уый. Стай 
æнхъæл кæмæн уыд, уый тæрхъус разынди, йе ’ууæнк ын бахордта, 
æмæ зæхх йæ къæхты бынæй иуварс фæлидзы. Йæ сæр зилы, æмæ 
ахауыны тæссæй стъолыл хæцы. 
— Ай дæр цы у, уый у! — былысчъилæй йæм кæсы Бæдинæ. — Йæ 
родтæмдзог мад бырæттæм кæй аппæрста, уымæй цы бадомæн и?! 
Йæ диссаджы фарн ын бахъахъхъæдта, фырт æмæ фыдæй æртæ чыз- 
джы ныййардта æмæ Хъарсы фидар басæттæгау йæхицæй ныхъхъал 
и! Куыд сылгоймаг, афтæ йæ ’мбарын! Æлгъагæй фæцарди æмæ йæ- 
хиуыл схæцыны тыххæй йæ чызджы хъæздыг лæджы бын батъыста, 
фæлæ дзы иу хъуыддаг ферох и! Чъизи кæвдæсы чи райгуыра, уый 
дариты куы стухай, уæддæр фæлхæртты смаг кæндзæн æмæ ’ргъæу 
галуаны не сфидаудзæн! 
Йæ бон сыл цæуы æмæ хъæр кæны, æфхæры, æлгъиты, йæ марг 
калЖ, фæлæ Альбинæмæ йæ ныхæстæ нæдæр æнæуынондзинад æвзæ- 
рын кæнынц, нæдæр хæрамдзинад, уымæн æмæ раст сты, рæстдзи- 
над та цыфæнды зынæй дæр быхсын хъæуы. Æмæ быхсид. Æнауæр- 
дон цæфтæ йыл иу æмæ дыууæ хатты не ’рцыди, фæлæ йын сылгой- 
94 

маг йæ риссаг хъæдгæмттæ скъахта, йæ хъизæмæрттæ йыл дывæрæй 
æртæфстысты, æмæ йыл йæ дуне баталынг и. Цыма йын йæ зæрдæйы 
арт бандзæрстæуыди, уыйау судзы, цæуыл фæхæца, уый йын нал и 
æмæ йæ риуы дзедзырой кæны. Исчи йæ кардæй куы барæхоид, уæд 
дзы иу туджы ’ртах дæр нæ рахъарид. Фæнды йæ алидзын æмæ йæ 
удхортæй фервæзын, фæлæ йæ къæхтæ бандзыг сты æмæ йæ коммæ 
нæ кæсынц. 
— Амæй фæстæмæ дæ мæ цæсты кæронæй дæр куыд нал фенон, 
афтæ! — йæ лæгæн марыны тæрхон рахæссæгау тызмæгæй загъта 
Бæдинæ æмæ феддæдуар и. Махарбег æй баййафынмæ хъавыди, фæлæ 
йæ Альбинæйæ фервæзын кæй хъæуы, уый фембæрста æмæ йæм цæх- 
гæр фæзылди. 
— Ацы æрра мæ хабæрттæ йæ фыдæн куы радзура, уæд мæ хъи- 
ладзагъдæй фæсурдзæн, æмæ уынджы астæу бæгънæгæй баззайдзы- 
нæн. Бамбар мæ, дæ хорзæхæй, æмæ куыстмæ мауал рацу, — сдзырд- 
та талф-тулфæй, йæ халаты дзыппы йын дæс мины атъыста æмæ 
пыхс йæ сæрыл ахаста. Альбинæ иудзæвгар æдзæрæг-æмæлæгæй 
фæлæууыди, стæй цудтытæгæнгæ сæхимæ араст и, йæ хуыссæны ба- 
фынæй æмæ нал райхъал и. Йæ рынчын чызг дæр йæ фæстæ бирæ 
нал ахаста. Рухсанæ сæ тыхамæлттæй баныгæдта, иуцасдæр сыл сау 
фæдардта, стæй йæхимæ базылди æмæ уынджы хай баци... 
Нывæрзæн здахаг у. Лæгъстæты æмæ зæрдæлхæнæнты фæрцы 
Махарбег йæ ацæргæ фыдынд усы йæхиуыл æрæууæндын кодта, æмæ 
та æгæрон ныфс йе уæнгты ахъардта. Йе ’рттиваг «Мерседес»-ы хъæдмæ 
йæ ног амæттаджы куы фæцæйскъæфы æмæ Рухсанæйы фæндаджы 
был мæгуырхуызæй куы ауыны, уæд йæ зæрдæйы фæсмоны ’рдæм иу 
хал дæр нæ базмæлы. Алæмæты дидинæг кæй æртыдта æмæ дзы йæ 
мондæгтæ кæй суагъта, уый тыххæй йæ æнахуыр сæрыстырдзинад йæ 
уæлныхты сисы, æмæ йæ иувæрсты асыффытт ласы. Рухсанæ дзæвгар 
рæстæг йæ фæдыл æнкъардæй фæкæсы, æмæ йæ цæстытæ доны рази- 
лынц. Йæ цард ын кæй фехæлдта, æрмæст ууыл нæ кæуы. Æндæр 
сагъæс дæр ма йын æхсыны йæ зæрдæ. Цы ’фсондзы бын удхар кæны, 
уый йæ кæстæр хойыл куынæ æрæнцаид æмæ йæ фæндагыл куынæ 
ацæуид, уымæ бæллы, фæлæ, цы чъизи ’хсæнады цæры, уым сыгъдæг 
удæн бахъхъахъхъæнæн и, уый йæ нæ уырны... 
ÆРТХЪИРÆН 
Г1ыр æм тæргæбæхæй кæдæм тындзы? Ныхкъуырд ма цы баййа- 
фа, æндæр йæ къухы куы ницы бафтдзæн, уæд æм цæмæ ’нхъæлмæ 
кæсы? Уæдæ цы фæуа? Йæ хуры тыны кæуыл бафæдзæхса? Иу 
ныфсы мæсыг ма йын и ’рмæст, æмæ йæ æвæстиатæй куынæ бабæрæг 
кæна, уæд цæргæбонты йæхи ’фхæрдзæни. Цыфæнды куы фæуа, уæд- 
дæр ыл хъуамæ абон сæмбæла æмæ йемæ баныхас кæна. Иумæ куы 
схъомыл сты, уæд æй нæ бамбардзæн? Уый гæнæн куыд и? Ау, ирон 
лæджы миниуджытæй йæм æппындæр ницыуал баззади? Фæлмæн 
къæлæтджыны бадгæйæ, рæсугъд æнкъарæнтæй бынтон ссыгъдæг и? 
— Дада, мæнæн мæ сæр риссы, — хъуысы йæм йæ фырты фырты 
уынгæг хъæлæс, æмæ йе уæнгтæ адæргæй сæхимидæг æмпылынц. 
95 

Куыд æдых дæ, куыд, мæгуыр лæг! Дæ хъæбулы хъæбул дæ цуры 
сойын цырагъау тайæд, æмæ йын дæ бон баххуыс кæнын ма уæд. 
Габо йын йæ гыццыл буары йæ низæй мисхал дæр нал ныууадзид. 
Иууылдæр æй райсид æмæ ингæнмæ йæхи къахæй ныххизид. Хуы- 
цауæн дæр цы загъдæуа? Йæ зæнг кæмæн бахуыскъ и, уыцы бæлас 
нæ калы, фæлæ, зæххæй нырма ныр чи сзынди, уыцы рæхснæг тала 
бындзарæй рæдувы. 
— Адзæбæх дын уыдзæни, мæ цæсты рухс, æмæ нал рисдзæни, — 
зæрдæтæ æвæры сабийæн, фæлæ йæ ныхæстыл йæхæдæг дæр не ’ууæн- 
ды æмæ йæ кæуын йæ былалгъыл тыххæй уромы. 
— Бынтондæр адзæбæх уыдзæни? 
— О, о, бынтондæр. 
— Зилгæ дæр нал кæндзæни? 
— Нал, мæ хур, нал. 
— Æмæ сывæллæттимæ уынджы хъаздзынæн? 
— Фæллайгæ дæр ма-иу бакæндзынæ. 
— Æз хъазынæй никуы бафæллайдзынæн, дада. Ме ’мбæлттæм 
рудзынгæй куы фæкæсын, уæд сæм хæлæг фæкæнын. 
— Нал сæм хæлæг кæндзынæ, дадайы хъæбул. 
— Уæдæ кæугæ цæмæ кæныс? 
— Базæронд дæн æмæ мæ цæссыг нал уромын, — загъта Габо, йæ 
цæстытæ къухмæрзæнæй ныссæрфта æмæ цъæх мигъы ’нгæс æртæ- 
уæладзыгон хæдзары къæсæрæй уæрæх фойемæ бахызти. 
— Чи дæ хъæуы, хорз лæг? — уæзданæй йæ бафарста æрыгон 
милиционер. 
— Данел. Ныхасгонд стæм, æмæ мæм æнхъæлмæ кæсы. 
— Табуафси, — йæ сæр разыйы тылд кæны лæппу, ома, кæй йæм 
æрбацæудзынæ, уый мын йæ фæсдзæуинтæ мæ хъусы бацагътой, æмæ 
дын йæ кабинетмæ схизыны бар и. — Кæм бады, уый зоныс? 
— Зонын, — дзуапп ын радта Габо æмæ къæлидоры рахизырдæм 
азылди. Йæ сыхаг искуы ахæм бынат æрцахсдзæн, уый йæ йæ фыны 
дæр нæ бауырныдтаид. Йе ’мгæрттæй зондджындæр нæ уыди, фæлæ, 
институты ахуыр кæнгæйæ, фæскомцæдисонтимæ йæхи сбаста, æхсид- 
гæйæ гæдыныхæстæ кæныныл фæцалх и, йæ хицæутгы зæвæтгæ сдæрд- 
та æмæ партион асинтыл сындæггай хæрдмæ схылди. Габо йыл бы- 
лысчъилæй худти, йæ сæрмæ цытæ хæссы, зæгъгæ, фæлæ йæм Данел 
хохы цъуппæй куы ’ркасти, уæд бамбæрста, йæ бæстæ иу ран цæмæ 
цоппай кæны, уый. «Кæд ын разамынд ахæмтæ дæттынц, уæд йæхи- 
уыл куыд хъуамæ схæца?» — хъуыды кодта йæхинымæр. 
— Иу куыстæн дæр куынæ бæззыс, уæд дæ зæрдæ цæуыл дарыс? 
— бафарста йæ раджы кæддæр хынджылæггæнгæйæ æмæ фехъуыста, 
дисы йæ чи бафтыдта, ахæм дзуапп: 
— Æнхъæлмæгæсæн уаты дæ дзæвгар рæстæг куы фæдарон æмæ 
дæ дæ мæгуыр бинонтæм афтидæй куы арвитон, уæд æй бамбар- 
дзынæ, цы куыстæн бæззын, уый. 
,Габо йын йæ ныхæстæ фæлдурæджджыны сæнттæй уæлдай ни- 
цæмæ ’рдардта æмæ дзы уайтагъд æрбайрох сты, фæлæ уыцы рæстæг 
æцæгдæр æрцыди. Æмæ ныр æрхуымæй бады секретары акомкоммæ. 
Хæрзарæзт бурхил чызг сывæллонæн къафетт радта æмæ, машин- 
кæйы клавишæтæ къупп-къупп кæныныл балæууыди. Æрæджиау йæ 
96 

цуры телефоны дзæнгæрæг ныййазæлыд. Чызг ын йæ хæтæл фелвæс- 
та æмæ козбаугæнæджы хъæлæсæй сдзырдта: 
— Хъусын дæм, Данел Бодзоевич... О, о, ам ма и... Хорз, хорз, 
Данел Бодзоевич... — Хæтæл æрæвæрдта, Габомæ разылди æмæ йын 
йæ зæрдæйыл æвдадзы хос æртагъта: — Данел Бодзоевич тынг ахс- 
джиаг куыст кæны. Куы йæ фæуа, уæд дæм фæдзурдзæни. 
Иуцасдæр ма цыдæртæ фæмыхуыр кодта, йæ гæххæттытимæ 
хъуыддагхуызæй фæцархайдта, стæй сæ йæ хицаумæ бахаста. 
— Æз бадынæй бафæлладтæн, дада, — стыхсти сывæллон æмæ 
бандонæй паркет пъолмæ ’рхызти. 
— Иучысыл ма бахъæц, мæ хæдзар. Кæд нæ ам бирæ нал фæдарид. 
— Мидæгæй чи и, уыцы дядя рынчын у? 
— Нагъ. 
— Уæдæ нæм цæуыннæ ракæсы? 
Лæг дзуапп раттыны охыл йæ дзых схæлиу кодта, фæлæ йæ бон 
сдзурын нал баци. Чызг дуар байтыгъта æмæ йын йæ сæры фæтыл- 
дæй кабинеты ’рдæм ацамыдта. 
— Цалынмæ йæ ’вдæлы, уæдмæ йæм бауайут. 
Габо сывæллоныл фæхæцыди æмæ йæ хæрзаив райдзаст агъуыст- 
мæ йæ разæй бауагъта. Данел цыма йæ хурæн хур федта, уыйау йæ 
къæлæтджынæй фестади æмæ сæм мидбылхудгæ рауади. 
— Дæ бон хорз, Данел, — зæрдиагæй йыл бацин кодта уазæг. 
— Æгас цу, Габо, — хиуылхæцгæйæ йын салам радта фысым. 
— Хъуыды ма мæ кæныс? 
— Адæймаг кæимæ схъомыл уа,уымæн ферохгæнæн куыд и? 
— Дæ царды фылдæр азтæ Уæрæсейы арвыстай æмæ дæ, зæгъын, 
кæд дæ рагон æрдхæрдтæ ферох сты. 
— Иу рагон æрдхорд сæдæ ног æрдхордæй зынаргъдæр у... 
Кæрæдзи къухтæ райстой, æмæ Данел сывæллоны роцъомæ аивæй 
бавнæлдта. 
— Ацы дзæбæх лæппу та дын чи у? 
— Мæ фырты фырт. 
— Æмæ йæ ном цы хуыйны? 
— Чермен, — бæгуылæгау ын дзуапп радта саби æмæ йæм уæндон- 
хуызæй скасти. 
— Гъеуый дын сæрæнгуырд! — æрбахъæбыс æй кодта Данел æмæ 
йæ ахсджиаг хъуыддагыл дзурæгау лæмбынæг бафарста: — Чермен 
мæгуыр адæмы сæрхъызой кæй уыди, уый зоныс?! 
— Зонын. 
— Молодец! Куы сдынджыр уай, уæд-иу дæ кадджын æмномау мæгуыр 
адæмы фарс хæц, æмæ дæуæн дæр дæ кой æнæхъæн Ирыл айхъуыса! 
— Бацархайдзынæн. 
Данел дзы ахæм дзуаппытæ райсын æнхъæл нæ уыд æмæ фæджих 
и. Къæлæтджыны та йæхи ’руагъта, йæ хæрззылд къухы зивæг змæл- 
дæй Габойæн, æрбад, зæгъгæ, бандонмæ ацамыдта æмæ, сывæллонмæ 
кæсгæйæ, фæлмæн бахудт. 
— Уæвгæ йыл цы дис кæнын? Дæ байзæддаг нæу? Ды дæр зæр- 
дæргъæвд уыдтæ... 
— Æмæ дзы цы рамбылдтон? Мæгуырдзинад æмæ зæрдæниз, — 
мигъы къæм абадти Габойы ’фхæрдхуыз мæллæг цæсгомыл. 
7 Цомартаты Изæтбсг 
97 

— Цы хабæрттæ дæм и? Куыд дæ, цытæ кусыс? 
— Иннæтæй уæлдай мæнмæ дæр хорзæй ницы ис. Ацы æнæбай- 
райгæйы фæфæлдæхты фæстæ заууаты бынатмæ ’рцыдыстæм æмæ 
арвæй зæххы астæу нæ цард, дзедзыройгæнгæ, æрвитæм. 
— Фæфæлдæхт нæ, фæлæ — рацарæзт. 
— Фаджысæн цыфæнды рæсугъд ном куы раттай, уæддæр фаджы- 
сæй баззайдзæн. Сæйрагдæр йæ фæстиуджытæ сты. 
— Æмæ йын, дæумæ гæсгæ, цы фæстиуджытæ и? 
— Ахæстоны бадын кæмæн æмбæлы, уыдон царв æмæ мыды ленк 
кæнынц, цæрын кæмæн æмбæлы, уыдон та бырондæттыл зилынц. 
Фысымы цардæфсæст ирд цæсгом ныттар и. Ахæм ныхæстæм хъу- 
сын æй кæй нæ фæнды, уый æргомæй æвдисы, фæлæ йын уазæг йæ 
уавæр ницæмæ дары. 
— Æргътæ хæрдмæ тæхынц, фыдракæндтæ фылдæрæй-фылдæр 
кæнынц. Знон дæр ма закъоны раз сæ зыр-зыр кæмæн цыди, уыдон 
никæмæйуал тæрсынц, æмæ иуæй иннæ стырдæр хæдзæрттæ аразынц, 
иуæй иннæ зынаргъдæр машинæтæ ’лхæнынц. Æхцатæ кæцæй исынц, 
уымæй сæ фæрсæг нæй, æмæ паддзахады исбон сæхимæ ссивынц. 
— Дæ алыварс æппындæр хорзæй ницы уыныс? 
— Æмæ дзы цы хъуамæ фенон? 
— Демократи нæм кæй ныффидар и, æмæ дæ хъуыдытæ ’ргомæй 
дзурын кæй уæндыс, уый дæр ницæуыл нымайыс? 
— Кæд ронбæгъдæй цæуын, дзæгъæл бæр-бæр кæнын, гæртам исын, 
давын æмæ марын демократи хуыйны, уæд мæ куыдз амæлæд ахæм 
демократийыл. 
— Сæрибар æвзæрстытæ кæй сарæзтам, уый дæр дæ зæрдæмæ нæ цæуы? 
— Иу сайæн ми иннæмæй баивтат æмæ афтæ ’нхъæлут, ничи уæ 
’мбары. Адæмы сæртæ бынтон афтид не сты... 
— Уайдзæфты бын мæ фæкодтай, цыма иууыл бæллæхтæ аразæг 
дæр æз дæн. 
— Хуыцау мæ бахизæд уыцы æдылыдзинадæй. Æз ардæм уай- 
дзæфтимæ не ’рбацыдтæн, фæлæ курдиатимæ æмæ уал дын мæ фæн- 
дæттæ зæгъон. Кæд дын истæмæн сбæззиккой... Иу хатт æдылыйы 
ныхас дæр фæрæстмæ вæййы... 
Данелы цæсгом зына-нæзына бахудызмæл и, æмæ йæхиимæ дзу- 
рæгау йæ фындзы бын багуым-гуым кодта: 
— Ирæттæ мæм æрмæстдæр дыууæ хъуыддаджы тыххæй цæуынц: 
исты курынмæ æмæ зонд амонынмæ, афтæмæй иу адæймаджы уынаф- 
фæхъуаг дæр нæ дæн. 
— Не ’ппæтæн дæр нæ сагъæстæ нæ кæуинаг уавæрыл сты, æмæ 
дыл нæхи уымæн фæдзæхсæм. Ды цы бынат ахсыс, уый бирæты 
къухы не ’фты. Хъысмæт ахæм фадат стæмтæн дæтты, æмæ нæ кæд 
ацы змæст рæстæджы дæ дæлбазыр бакæнис... 
— Хур дæр æппæт адæмыл не ’ххæссы, æмæ сыл ма тыхс. Фæлтау 
дæхи мæт бакæ æмæ æгуыдзæджы бынаты ма баззайай. Дæ сæрыс- 
тырдзинад дын зонын, æмæ мæм барвæндæй не ’рбацыдаис. Мæнмæ 
дæ цы ’рбатардта, уый мын зæгъ, — йæ ныхас ын фæцыбыр кодта 
Данел. Йæ цæсгомæй хæлардзинады ’нгас æрбайсæфти æмæ, уæле 
дæлæмæ карз бардзырдтæ дæттын чи сахуыр и, ахæм тызмæг лæджы 
хуыз ыл æрæнцади. 
98 

«Калмæй йæм цыдæр и, цыдæр», — хъуыды кæны Габо. Афтæ 
йæм кæсы, цыма йæм æнæнхъæлæджы егъау анакондæ ’рбахылди 
æмæ йыл æртыхсынмæ хъавы. 
«Кæй дын ницы ратдзæн, уый куы зоныс, уæд йæ разы æгадхуы- 
зæй цы бадыс? Сыст æмæ ахъуытты у ардыгæй! Нæ, нæ! Маргæ мæ 
куы кæна, уæддæр мын нæхимæ æнæ ’хцайæ ацæуæн нæй. Хъуамæ 
йæ фæрцы мæ рынчын сабийы мæлæты дзæмбытæй скъахон», — скарста 
йæхинымæр æмæ Чермены мæллæг уæхскмæ бавнæлдта. 
— Цу-ма, мæ къона, æддаг уаты иучысыл абад, æз мæ хæларимæ 
аныхас кæнон. 
Йæ фыдыфыд цæуыл дзурдзæн, цыма лæппу уый æмбæрста æмæ 
йæ фысымимæ ныууадзыныл дызæрдыг кодта, уыйау æвæндонæй сы- 
стади æмæ, фæстæмæ фæкæс-фæкæсгæнгæ, сабыргай ацыди. Куыд- 
дæр дуар æрбахгæдта, афтæ Габойы цæстытæ доны разылдысты, иуцас- 
дæр йæ фæдыл æнкъардæй фæкасти, стæй арф ныуулæфыди æмæ 
Данелмæ йе ’ргом раздæхта. 
— Йæ сæры рак и, мæгуыр. Нæ бæстæйы дохтыртæй йæ кæмæн 
нæ фенын кодтам, ахæм нал баззади, фæлæ йын сæ бон ницы баци. 
Немыцаг дохтыртæм ын йæ анализтæ арвыстам, æмæ йын операци 
кæныныл сразы сты, фæлæ йын бирæ ’хца хъæуы. Фыртыхстæй цы 
фæуон, уый нæ зонын, æмæ дæумæ ’рбацыдтæн. Мæ сывæллонæн йæ 
цард дæ къухты и, æмæ йæ мæлын ма бауадз. 
Данел хъуыдыты аныгъуылди, йе ’рттиваг стъолмæ дзæвгар рæс- 
тæг æдзæмæй фæкасти, стæй йæ сæрыл схæцыди æмæ йæ зæрдаивæй 
бафарста: 
— Хиуæттæ дын дæ хабар зонынц? 
-О. 
— Æмæ дын цы зæгъынц? 
— Тыхамæлттæй мын æртын мин сомы æрæмбырд кодтой. 
— Иу уыйас та ма дын мах ратдзыстæм. Ныртæккæ тынг æвадат 
стæм æмæ нæ уымæй фылдæр не ’нтысы... 
Габойæн йе уæнгтæ æрызгъæлдысты, йæ зæрдæ суынгæг и, æмæ 
тыххæйты сфæрæзта зæгъын: 
— Уыдон нын фæндаггаджы фаг дæр не сты... 
— Дохтыртæ дæ цас домынц? 
— Æстай мин доллæры. 
— Уыйбæрц æхца дын æнцон ссарæн нæ уыдзæн, — сагъæсгæнæгау 
йæ сæр банкъуыста Данел. — Хæстæджытæ, хæлæрттæ æмæ зонгæтæн 
газетты, радиойы æмæ телеуынæны фехъусын кæ, æмæ дæ зыны сахат 
дæ фарсмæ ’рбалæууой. Хъæздгуытæ дæр дæм, чи зоны, фæкæсой... 
— Йæ мæгуыры гæвз-гæвз кæмæн цæуы, уыдонæй мæм цыфæнды 
хъусынгæнинаджы фæстæ дæр ницы ратæдздзæни, хъæздгуытæ та 
мæнæн баххуыс кæныны бæсты сæ давд æхцатæ гадздза сылгоймæг- 
тыл бахардз кæндзысты... 
— Уæдæ дын цы зæгъон, нæ зонын, — арф ныуулæфыди Данел 
æмæ гæххæттытæ йæхимæ ’рбайста, нал дæ уромын, зæгъгæ. 
Габойæн туг йæ сæрмæ ныццавта. Цæттæ у йæ сыхагæн дæрзæг 
ныхæстæ зæгъынмæ, фæлæ уымæй йæ хъуыддаг кæй нæ фæхуыздæр 
уыдзæн, уый æмбары æмæ йæм сабырæй дзуры: 
— Æз — дæ мад, дæ фыды уазæг, афтидармæй мæ ма аздах. Хæ- 
99 

лар сыхæгтæй куы фæцардыстæм, уæд мын ме суинаг сабийы æдзар- 
дæй сау ингæнмæ куыд æрвитыс? Ау, ирон лæг нæ дæ? 
— Ирон лæг дæн, фæлæ дын мæ бон æстай мин доллæры раттын 
нæу, — цæхгæр алыг кодта Данел æмæ йæ гæххæттытæ фæлдахын 
райдыдта. 
— Куыд нæ мæ ’мбарыс. Нæхимæ мын æнæ ’хцайæ цæуæн нæй. 
— Уый мæ ды не ’мбарыс. Мæ рæбын афтид у. Æртын мин сомы 
мæм ис æмæ дын сæ нæ хæлардзинады тыххæй дæттын... 
Габойы хъаугьамæ рахизын нæ фæнды, фæлæ йын Данел йæ 
фæндæгтæ æрæхгæдта, æмæ йын хуыздæр гæнæн нал и. 
— Æдылыйыл мæ уæддæр ма нымай... Иры дзыхъхъ армыдзаг 
йеддæмæ нæу æмæ дзы алцыдæр дардмæ зыны... 
Данелы цыма исчи давгæйæ ’рцахста, уыйау фæгæмæл и æмæ 
мæстыйæ срæцыгъта: 
— Уымæй цы зæгъынмæ хъавыс?! 
«О, йæ цæстытæ сты калмы цæстыты хуызæн. Сæ марг æрыго- 
иæй æмбæхст уыди æмæ æддæмæ нæ зынди, фæлæ йын кардзыдæй 
раргом и», — февзæрди Габойы сæры, æмæ фыртæссæй барызти. Иæ 
фырты фырт æй куынæ уромид, уæд дзы, дарддæр цы ран у, уырдæм 
алидзид, фæлæ йе уæнгтæ баст сты, æмæ цыфæнды зынæй дæр хъуа- 
мæ йæ хъуыддаг кæронмæ ахæццæ кæна. 
— Хицæутгæй кæмæ цас хауы, уый алчидæр зоны...— дзуры, хиуыл- 
хæцгæйæ, æмæ йæм комкоммæ кæсы. 
— Ууыл нæ ныхас ахицæн и! — ноджы карздæрæй загъта Данел. 
— Мæнмæ гæсгæ та нырма ныр райдыдта. Бирæ зæгьинæгтæ мæм 
и, фæлæ сæ куынæ зæгъин, уæд хуыздæр уаид... 
— Æмæ сæ куы зæгъай, уæд цы? 
— Дæ фæлхæрттæ дын хурмæ ракалдзынæн æмæ дæ адæмы цæсты 
бафтаудзынæн. 
— Уагæр мæм цавæр фæлхæрттæ зоныс? 
— Мæскуыйæ ’хца куы ссæуы, уæд йæ фылдæр хай цы фæвæййы, 
уый зонын. Æрæджы цы сæдæ ’ртын милуаны райстат, уыдонæй 
сæдæ милуаны дæ дзыппы кæй сæвæрдтай, уый дæр зонын. Арахъ- 
гæнджытæ, илциисджытæ, базарты æмæ горæтты хицæуттæ, стæй 
бирæ ’ндæр аферисттæ æмæ стигъджытæ ’рвылбон дæ кабинетмæ цас 
æхца ’рбахæссынц, уый дæр зонын. Æфтиагджын бынæтты дæ хæс- 
тæджыты, де ’рдхæрдты æмæ сæ цоты кæй сæвæрдтай, æмæ нын 
цъулбертау нæ туг кæй цъирут, уый дæр зонын. 
— Æмæ сæ кæм раргом кæнынмæ хъавыс? 
— Центрон мыхуыры кусджытæ зын æлхæнæн не сты. Æхца сæм 
куы равдисай, уæд сæ ныййарджытыл дæр нæ бацауæрддзысты. 
— Базæронд дæ, афтæмæй дæ сæры зонд нæ бацыди. Дæ цæс- 
тытæ уæрæхдæр байгом кæ æмæ, цы бæстæйы цæрыс, уымæ бæстон- 
дæр æркæс. Миллиардтæ чи давы æмæ сæ фæсарæйнаг банкты чи 
æвæры, уыдоны мæ хуызæн мæгуыртæм не ’вдæлы... 
— Уыцы хъуыды дæ ма фæсайæд. Сæ мæнг намыс бахъахъхъæныны 
тыххæй дæ хъиладзагъдæй фæсурдзысты æмæ дæ цъыфы сæвдулдзысты. 
Стыр лæг æнхъæл дын чи у æмæ дæм Хуыцаумæ кувæгау чи кувы, уыдон 
дæ фыды хабæрттæ куы базоной, уæд та бынтон фегад уыдзынæ. 
— Цы загътай, цы?! 
100 

— Цы фехъуыстай, уый. Дæ тæппуд фыд хæстæй кæй ралыгъди, 
нæ пъадвалы кæй æмбæхсти, æмæ йын æз уырдæм гыццыл сывæлло- 
нæй хæринаг кæй хастон, уый мæ нæма ферох и, — былысчъилæй 
йыл бахудти Габо, сыстади æмæ дуары ’рдæм араст и. Данелы цыма 
исчи кардæй фæрæхуыста, уыйау фесхъиудта, йæ фæдыл атындзыдта 
æмæ йæ йæхимæ фездæхта. 
— Куыд æнцон къахæн дæ, æвæдза. Дæ хæлардзинад дын бæрæг 
кодтон, цымæ, зæгъын, дæхи куыд дарис. Дæ разæй ма ’хца кæмæн 
хъуамæ раттон уæдæ? Ацу æмæ дæхи балцмæ цæттæ кæнын райдай. 
— Æцæг зæгъыс æви мæ хынджылæг кæныс? — æнæууæнк цæс- 
тæй йæм бакасти Габо. 
— Ам куы кусын, уæдæй нырмæ абонæй æцæгдæр ныхас никуыма 
кодтон. Дæ рынчыны дын йæ низæй кæй фервæзын кæндзынæн, уый 
тыххæй дын ард хæрын мæ фыды ингæнæй... 
— Де ’хцамæ дын кæдмæ ’нхъæлмæ кæсон? Тæрсын, рак йæ сæры 
куы ахæлиу уа æмæ куы нал фервæза... 
— Хъуыддаг мæхимæ кæм райстон, уым ын мауал тæрс. Мæ хор- 
зæх дæм хæццæ кæндзæн... 
— Бузныг. Цæуон æмæ мæ бинонтæм хæрзæггурæггаг фæуон, — 
бацинхуыз и Габо. Чысыл раздæр ын йæ зæрдæ цы фыдæх æхсыдта, 
уый æрбайсæфти, æмæ йе уæхсчытæй уæззау уаргъ ахауди. Чермены 
къухыл ахæцыди æмæ, хъæлдзæг ныхасгæнгæ, хурæфсæст уынджы хæхты 
’рдæм сабыргай араст сты. Сæхимæ куыд фæцæйхæццæ кодтой, афтæ 
фæзилæнæй сау «джип» ратахти æмæ сæ йæ разæй ахаста. Чермен 
дзыхъмард фæци æмæ тугæйдзаг асфальтыл хуысгæйæ баззади. Лæг æм 
йæ фæстаг хъарутæй бабырыди æмæ йыл ныттыхсти. «Дæ рынчыны 
дын йæ низæй кæй фервæзын кæндзынæн, уый тыххæй дын ард хæрын 
мæ фыды ингæнæй... Мæ хорзæх дæм хæццæ кæндзæн...», — дард 
кæцæйдæр æм æрбайхъуыстысты Данелы ныхæстæ. Цы рæдыд фæкод- 
та, уый бамбæрста æмæ йæ сæрмæ дыууæ къухæй фæлæбурдта. «Мæ 
мæгуыр сывæллоны тæригьæд дын Хуыцау ма ныббарæд!» — хъæрзæ- 
гау сирвæзт йæ риуæй æмæ, фæсмоны арты судзгæйæ, йæ уд систа. 
ФÆЙНÆХУЫЗОН ЗÆРДÆЙЫ 
оæронд ус цыма йæ бирæ хъизæмæртты фæстæ тарф фынæй 
баци, уыйау æдзæмæй хуыссы йæ сау чырыны. Иæ зынтæй фервæз- 
ти, æрвылбоны сагъæстæ йæ нал æвдæрзынц, æмæ йæ мæллæг фæ- 
лурс цæсгомыл æвæлмас фæлм æрæнцади. Йæ фæйнæфарс даргъ бан- 
дæттыл æнкъардæй бадынц ацæргæ ’фхæрдхуыз сылгоймæгтæ. Рæс- 
тæгæй-рæстæгмæ сæм исчи, йæ фындз сфутт-сфутгæнгæ, куы ’рба- 
цæуы, уæд зивæггæнгæ сыстынц, сæ хæс æххæстгæнæгау уазæджы 
цæстмæ ’фсоны куыд скæнынц, фæстæмæ сæ бынæтты ’рбадынц æмæ 
та сæ сусу-бусу хæрз мынæгæй райхъуысы, цыма, тыхст рынчын куы 
райхъал уа æмæ йæ хуыссæг куы нал æрцахса, уымæй фæтæрсынц. 
Гыццыл сау куыдз фæсдуар рæдзæ-мæдзæ кæны. Сылгоймæгты 
кæуынмæ фесхъиуы, йæхиуыл схæцы, исдугмæ йæ хъуыдыты аны- 
гъуылæгау джихæй алæууы, стæй та сырхахуырст пъолыл фæлладхуы- 
зæй йæхи ’руадзы. 
101 

— Шарик, æддæмæ ацу. Худинаг у адæмæй, — йæ хъустыл ауади 
зонгæ хъæлæс, æмæ æваст фæгæмæл и. Йæ цыбыр къæхтæ йæ хæрдмæ 
фелвæстой, æмæ цинхуызæй йæ хæмпус къæдзил тилы. Афтæ йæм 
кæсы, цыма йæ уарзон адæймаджы ныхас хъусы æмæ, йæ сæр дыу- 
уæрдæм фæкъул-фæкъулгæнгæ, йе ’ргом куы чырынмæ аздахы, куы 
Гадимæ. Кæд æм Адзикка дзуры, мыййаг? Нæ, уый Адзикка нæ уыди, 
æндæр æм æнæ ракæсгæ нæ фæуыдаид, æнæ барæвдаугæ йæ нæ ныу- 
уагътаид. Куыдзæн йæ къæдзил сабыргай фæстæмæ æрзæбул и, чы- 
рынмæ ’нхъæлмæгæсæгау скасти æмæ кæртмæ æвæндонæй ахызти. 
— Диссаджы куыдз у. Дзургæ нæ кæны, æндæр цы не ’мбары, 
ахæм нæй. Гыцци йæ уд куы иста, уæд æхсæв-бонмæ ниугæ фæкодта. 
Махæй йын хуыздæр банкъардта йæ уавæр, — хъуысынц æм Гадийы 
æппæлæн ныхæстæ. Адзиккайы фыртмæ йæхи байста, фæлæ йæ уый 
ницæмæ дары. Æниу æй куыд хъуамæ дара? Искуы иу хатт горæтæй 
хъæумæ æцæгæлонау æхсгæ уад æркæны, уайтагъд фæстæмæ лидзæг 
фæвæййы æмæ йæ куы фены, куы — нæ. 
Шарик сæргуыбырæй иуварс ацыди, зæххыл адæргъ и æмæ йæ 
цæстытæ Бесæмæ сарæзта. Иу ныфсы ныхас ын уæддæр куы зæгъид. 
Йæ хицау тагъд кæй рабаддзæн æмæ та йын хъарм хæринаг кæй 
рахæсдзæн, уый йын зæгъæд, æмæ ’рсабыр уа. Адзикка-иу ын йæ 
сæрмæ куы бавнæлдта æмæ йын-иу рæвдаугæ хъæлæсæй афтæ куы 
загъта: «Зыд ма кæ, мæ къона, дæ кас æгæр тæвд у æмæ дæ басудз- 
дзæни», уæд-иу ыл хур ракасти, фырæхсызгонæй-иу æй хæринаг дæр 
нал хъуыди. Ахæм рæстæг ма искуы ’рцæудзæни, цымæ? Æнæмæнг 
æрцæудзæни. Адзикка йæ æвæгæсæгæй нæ ныууадздзæн. Раздæрау 
та йæм мидбылхудгæйæ рацæудзæн æмæ та йын йæ цард срæсугъд 
кæндзæн. Куыдз йæ хъысмæтыл æууæнды, фидарæй йæ уырны, йæ 
хицау æдзухдæр йæ фарсмæ кæй уыдзæн, уый. Иæ ахсæн сафтид и, 
фæлæ уæддæр йæ зæрдæ хæрын нæ комы. Йæхи зонынхъом куы 
фæци, уæдæй нырмæ йæ цæстыты раз лæууынц æрмæстдæр Адзик- 
кайы къухтæ. Уыдон ын лæвæрдтой æхсыр дæр, кас дæр, карчы 
стджытæ дæр. Уыдон æй рæвдыдтой æнæрынцойæ, æмæ сæ æгæрон 
бузныг у. Цыфæнды тынг æй куы бафхæрой, уæддæр сæ никуы фе- 
рох кæндзæн, гадзрахатæй сыл никуы рацæудзæн... 
Мæрддзыгой дзыллæтæ кæрæдзи фæдыл мидæмæ ивылынц æмæ 
йæ хъыгдарынц. Кæрты адæмæй азмæлæн нал и. Шарик йæхи куы 
иу къуыммæ байсы, куы — иннæ къуыммæ. Цæхæрадонмæ ахизид, 
фæлæ тæрсы, Адзиккайы искæдæм куы аласой, æмæ йæ куы нал сса- 
ра, уымæй. Йæ фындзыл йæ зæрдæ дары, йæ тæф ын никæй тæфимæ 
схæццæ кæндзæни, фæлæ цы нæ вæййы. Нæ, фæлтау быхсдзæни. 
Лæппутæ чырын рахастой æмæ йæ кæрты астæу табуреткæтыл 
æрæвæрдтой. Сылгоймæгтæ йыл амбырд сты æмæ зæрдæбынæй кæ- 
уынц. Гади ма йæ мады цæсгом йæ армытъæпæнæй дæр сæрфы. 
Шариччы фæнды йæ цурмæ бауайын æмæ йыл ацинтæ кæнын, фæлæ 
нæ уæнды. Къахæй йæ æнæбары куы иу скъуыры, куы — иннæ. Цы 
фæуа, уый нæ зоны æмæ Бесæйы уазал цæстытæм фæрсæгау кæсы. 
Хæётæгдæр æм бацæуид, фæлæ йæ сау бæзджын æрфгуытæ мæлæты 
’лхынцъ сты, цыма, йæ рæстæг æнæхъуаджы кæй сафы, ууыл мæсты 
кæны. Йæхимидæг цæуылдæр тыхсы æмæ дуары ’рдæм акæс-акæс 
кæны. Йæ зæрдæ нал фæлæууыди, уынгмæ ахызти æмæ дыууæрдæм 
102 

сдзæгьæлгаст и. Йæ риу ын цы сагъæс æвдæрзы, уый Шарик нæ 
зоны, фæлæ йын йæ уавæр æнкъары æмæ йæм йæхи хæстæгæй-хæс- 
тæгдæр ласы. 
— Ахъуытты у ардыгæй! — нытътъæлланг ыл ласта Бесæ, æмæ 
куыдз йæхиуыл сдызæрдыг и. Кæд уымæ нæ дзуры, мыййаг. Кæд йæ 
маст æндæр искæуыл калы. Нæ, уымæ дзуры. Иæ тызмæг цæстæнгас 
дзы иннæрдæм дзæгъæлы нæ хизы. Афтæ тынг æм цæуыл смæсты и, 
цымæ? Цæуылфæнды йæм куы смæсты уа, уæддæр дзы йæхи айсын 
кæй хъæуы, уый æмбары æмæ тæргайхуызæй фæцæуы. Йæ фæстæг- 
тыл дæрддзæф æрбадти æмæ йе ’нкъард цæстытæй адæмыл фæлгæсы. 
Ныры хуызæн сæ никуыма сфæлмæцыди. Сæхимæ куы ацæуиккой 
æмæ йæ Адзиккаимæ иунæгæй куы ныууадзиккой, уымæ бæллы, фæлæ 
уыдон фылдæрæй-фылдæр кæнынц. Цыма йæ хицауы фыртыл стыр 
хорздзинад æрцыди, уыйау ын сылгоймæгтæ иудзæвгар фæхъæбыстæ 
кæнынц, стæй мидæмæ, æрдиаггæнгæ, бацæуынц. Бесæ сæргуыбы- 
рæй лæууы, фæлæ дзы цæссыг нæ хауы. Кæд æм Шарик фæхæрам и, 
уæддæр ыл йæхи асæрфид, æрмæст æм хъарм цæстæй ракæсæд æмæ 
йын истæмæй зæрдæ бавæрæд. Цæй зæрдæ æмæ цæй цыдæр. Рæстæг 
куыд цæуы, афтæ йæ цæсгом тарæй-тардæр кæны. Æрæджиау ног 
мæрддзыгойы уындæй рангæс и, хæрзхуызтæ бæрзонд лæг йæ фарсмæ 
куы ’рбалæууыди, уæд та бынтон ныррухс и. 
Хур арвы астæумæ стылди æмæ йæ сырхзынг тынтæ судзгæ æхси- 
дæвтау æгъатырæй зæхмæ ’ппары. Адæм аууæтты бамбæхстысты. 
Куыдз бæстастæу бандзыг и, йе ’взаг раппæрста æмæ йæ тæнтæй 
тыхулæфт кæны. Йæ дзых ныххус и, доны хъæстæ фæуыны монда- 
гæй йæ былыцъæрттæ хæры, фæлæ йæ уыцы тыхстæй дæр чысыл 
къанаугондмæ йæ къах нæ хæссы. Цалынмæ йæ хицауы фена, уæдмæ 
никæдæм ацæудзæн. Æнæ Адзикка йæ удхос дæр нæ хъæуы. 
Лæппутæ йæ сæ уæлныхты кæртæй рахастой æмæ йæ афтæ ра- 
зылдтой, цæмæй ма йæ хæдзармæ фæстаг хатт бакæса, цæмæй йын 
æнустæм хæрзбон зæгъа, стæй уынджы дæлæмæ азылдысты æмæ уæл- 
мæрдтæм сабыргай араст сты. Шариккыл катай бафтыди, йæ цæс- 
тытæ куы Бесæмæ ныццæвы, куы, йæ зынаргъ адæймаг кæм хуыссы, 
уыцы чырынмæ. Лæг цавддурау лæууы, йæ бынатæй змæлгæ дæр нæ 
кæны. Шарик цæхгæр фæзылди æмæ Адзиккайы фæдыл азгъордта, 
стæй та Бесæмæ фездæхти. Мынæг хъист-хъистæй йæ йæ мадмæ хоны, 
фæлæ йæ уый ницæмæ дары. Йæ мæтæйдзаг цæстæнгас кæдæмдæр 
адзæгъæл и. Кæйдæр агуры, адæмы ’хсæн æй нæ ары æмæ катай 
кæны. Куыдз æм æнахуыр каст куыд скодта æмæ дзы удаистæй куыд 
фæлидзы, уый дæр нæ уыны, уымæн æмæ йæ ныртæккæ уымæ не 
’вдæлы. Йæ хъуыдытæ æндæр ран сты. Йæ директор мæрддзыгоимæ 
горæтæй æрцыди, æмæ йæ хъуамæ æнæ рæвдыдæй ма ауадза, хъуа- 
мæ йын йæ мады хæрнæгæй йæ зæрдæ балхæна. Нуазын æмæ хæрын 
бирæ уарзы, æмæ дзаджджын фынгыл хъуамæ йе ’мбæлттимæ абада, 
æцæг, иннæтау хуры къæймæ — нæ. Сатæджы. Уæртæ сыхæгты хæр- 
зæфснайд уаты. Йæ пъол ын цалдæр хатты хуылыдз хæцъилæй ныс- 
сæрфын кодта. Рудзгуытæ гом сты, æмæ сын дыууæрдæм дымгæ сæ 
цæхæркалгæ æмбæрзæнтæй хъазы. Уæлибæхæй, дзидзайæ, конья- 
кæй, сæнæй, джитърийæ, пæмидорæй, бананæй, ананасæй — иууыл- 
дæр цæттæ сты. Суанг ма дзы йæ директоры уарзон еугæф дæр ис. 
103 

Бесæ тынг зæрдиагæй бацархайдта, æмæ йын хъуамæ йæ фыдæбæттæ 
дон хиды бынты ма аласа. Ацы зын рæстæджы лæгæн йæ алы капекк 
дæр нымад кæй у, уый алчидæр зоны, æмæ йæ бирæ хæрдзтæн хъуа- 
мæ аргъгонд æрцæуа. Хæрдзтæ, хæрдзтæ, алыран дæр — хæрдзтæ. 
Бесæ арф ныуулæфыди æмæ, йæ мады фæдыл уæлмæрдтæм чи 
агуылф кодта, уыдоны ’рдæм аджих и. Дисы йæ ’фтауы, искæй зиа- 
ныл афтæ тынг кæй хъыг кæнынц, уый. Абонсарæй йын йæ дыууæ 
сыхагмæ рады кæй лæууынц æмæ сæ мæгуыр капеччытæ Адзиккайы 
номыл рæдауæй кæй дæттынц, уый та йæм бынтон диссаг кæсы. Бесæ 
йæхæдæг æрмæстдæр æвзаргæ адæммæ цæуы. Уæдæ дзы цырагъваг 
дæр алкæмæ не ’нтысы. Фадат ын кæм фæвæййы, уым ма йæхи дæр 
фæтылиф кæны. Цымæ йæм цас æрæмбырд и? Ног машинæйы фаг ын 
куы суаиккой. Нæ, уыйбæрц кæцæй уыдзысты. Хистытæ æмæ цыртæн 
чысыл нæ бахъæудзæн. Ацы æнæмбаргæ фыдæлтæн дæр цы загьдæуа? 
Æнусты дæргъы хæхты хъæбысы æгомыг къæдзæхтыл давæггаг хæр- 
джытау фæудхар кодтой, фæлмæн къæбæрæй сæ гуыбынтæ никуы баф- 
сæстой, афтæмæй ма сæ размæ уæззау цæлхдуртæ дæр февæрдтой æмæ 
сæхиуыл хъуын æрхæцын нæ бауагътой. Иннæты фæзмгæйæ, уый 
дæр хъуамæ уыцы цæлхдурты сæрты ахиза? Æндæр мæт æй нæй. 
Зæронд усæн стыр хистытæ кæнын ницæмæн хъæуы. Йæ мæнг дунейы 
куыд хæдæфсармæй фæцарди, йе ’цæг дунейы дæр афтæ хæдæфсар- 
мæй цæрæд. Адæмы цæстмæ йын зынаргъ цырт æвæрыны бæсты Бесæ 
йæ номыл хорз машинæ куы фæдара, уæд уым æвзæрæй цы и? Мур- 
дæр ницы. Фыртæн — удæнцой, мадæн — удыбæстæ. Хистытæ та фы- 
дæлты мæлинаг æгъдæуттæ сты, æмæ цас раздæр амæлой, уыйас — 
хуыздæр. Йæ сæр йæ уæцъæфы кæмæн и, уыдон дзы сæхи ныррасыг 
кæнынц, æмæ сæ ныззарынмæ бирæ нал фæхъæуы. Уыцы хъуыдытæ- 
гæнгæ, адæмы ’хсæн йæ хицауы ауыдта æмæ йæм бауади. 
— Гайти Бицаевич, æнæвдæлон дæ, уый зонын, фæлæ... Дæ хор- 
зæхæй, мæ мæгуыр мадæн рухсаг зæгъ... 
— Зæгъдзыстæм, зæгъдзыстæм. Фыдæлтæй нын цы хорз æгъдæут- 
тæ баззади, уыдоныл къух исын нæ хъæуы, мæ хæлар, гъе фæлæ не 
’мкусджытæ искуы фæсвæд ран хицæнæй куы абадиккой. Ам мæлæты 
тæвд у. 
— Фынгтæ уæм уæртæ уыцы уаты ’нхъæлмæ кæсынц. 
— Æмæ дæхæдæг немæ нæ бадыс? 
Бесæйæн æхсызгон у, йæ сæрмæ йæ кæй хæссы, уый, фæлæ адæ- 
мы зæрдæхудтæй тæрсы æмæ хатыркурæгау саст хъæлæсæй дзуры: 
— Аив куынæ уа... 
— Ацы ’взæр рæстæджы ма нæ фырнымд митæ кæй хъæуынц? Дæ 
мад дæуæй хæстæгдæр кæмæ у? Фыццаг ын ды хъуамæ зæгъай рух- 
саг, стæй та — мах. Цом, цом. Мæнмæ хъус æмæ ма фæрæдийай. 
Бесæ йын цыма абондæргъы йæ бардзырдмæ ’нхъæлмæ касти, 
уыйау йæ фæдыл разæнгардæй араст и. Йæ фæйнæфарс чи лæууыди, 
уыдоны дæр ницæмæуал æрдардта. Йæ уарзон директор дзы разы 
уæ^, æндæр дзы чифæнды цыфæнды дзурæд. 
1.. .Хур хæхты фæстæ æрæмбæхсти, фæлæ уæддæр йæ тæвд нæ сæт- 
ты. Афтæ зыны, цыма, урс æврæгътыл цы егъау арт бандзæрста, уый 
дуне йæ сырх æвзæгтæй тавы. Адæм дæргъæй-дæргъмæ фынгтыл иу- 
дзæвгар фæбадтысты, стæй, дзолгъо-молгъогæнгæ, сыстадысты, кæрæ- 
104 

дзийæн фæарфæтæ кодтой æмæ фæйнæрдæм апырх сты. Адзиккайы 
бинонтæн се уæхсчытæй уæззау уаргь ахаудта æмæ сæ хæстæджытыл 
цинтæ кæнынц. Бесæйæн йæ цæсгом арахъхъæй зынгæ фæсырх и. Йæ 
къæйных цардæмбалы æлгъыстытæм кæй нал хъусдзæн, уый цинæй 
йæ цæсгомыл сабыргæнæн æнкъарæнтæ ивылынц. Тынг налат у, æвæ- 
дза. Цы йæ нæ фæнда, уыцы хъуыддаг саразыны бæсты йæ къуымых 
кардæй аргæвд. Æдзухдæр æй йæ рынчын æфсинмæ лæгдыхæй тæрын 
хъуыди. Ныр йæ хурæн хур федта, хæрзарæзтæй уардийы ’рттывд 
кæны, æмæ йыл цыма стыр хорз æрцыди, уыйау сылгоймæгтæн цыдæр 
æхсызгон хабар дзуры æмæ зæрдæбынæй худы. Афтæ рæсугъд куынæ 
уаид, уæд ын йе ’дзæсгом митæ чи бабыхсид? Йæ удхæссæг кæмæй 
уыдта, уыцы мæгуыр усы сабæттæгтæй йæ зымæгон фæлыст раивынмæ 
хъавы, фæлæ йын дзы ницы рауайдзæн. Туджджыны зæрдæ йæм куы 
бадара, уæддæр ын сæ Бесæ нæ ратдзæни. Хъуамæ дзы йæхицæн ног 
машинæ балхæна æмæ йе ’мгæртты ’хсæн къæмдзæстыгхуыз ма уа. 
Афонмæ сæ лæппутæ нымад фесты. Йæ хомæ йын сæ куы радтой, уæд 
сдзырддаг уыдзысты. Гади фысы комæй хал нæ раласдзæн, фæлæ уæд- 
дæр... Куыд ничи йæ бафиппайа, афтæ рæбинаг уатмæ йæхи байста 
æмæ æхцанымайджытæм аивæй йæ цæст дары... 
Шарик Бесæйы хуызæн æмбаргæ нæу. Æхцайæн аргъуыц кæнын нæ 
зоны, ног машинæ балхæнынмæ дæр нæ тырны. Шарик зоны уарзын æмæ 
уарзы, йæ бон цас у, уыйас. Дыууæ суткæйы доны хъæстæ дæр нæ фæци, 
æмæ йæ буар слæмæгь и. Йæ ахсæн ын цыдæр фæхæры, дойныйæ йæ уд 
схауы, фæлæ уæддæр Адзиккайы ингæнæй иуварс нæ цæуы. Сылгоймаг 
зæххы бынмæ цæмæн ныххызти, уый йæ сæр нæ ахсы, фæлæ иуафон 
фæстæмæ кæй схиздзæн, уый йæ уырны æмæ йæм æнхъæлмæ кæсы. Йæ 
цæстыты зынг ахуыссыди. Сæ бынмæ хуылыдз фæдтæ фæзынди. Адзик- 
кайы ингæнмæ сындæггай бацыди æмæ сыджытыл æрхуыссыди. 
Изæрмилтæ сындæггай æрбахъуызыдысты. Уадымс бæлæсты сыф- 
тæрты уд бауагъта, æмæ сæхимидæг сыфсыфгæнгæ, базмæлыдысты. 
Фæлмæн æрдз Шариччы йæ хъæбысы ’рбатыхта æмæ йæ мадау рæв- 
дауы. Куыдзмæ афтæ кæсы, цыма та Адзиккайы уæрджытыл хуыссы. 
Йæ хъустыл зонгæ уынæр ауади, æмæ йæ цæсты уæлтъыфæлттыл 
схæцыди. Кæд-иу сæм Бесæ арæх не ’рæфтыди, уæддæр ын-иу Ша- 
рик йæ дæрдджын машинæйы хъæр базыдта æмæ-иу йæ размæ цин- 
гæнгæйæ азгъордта. Ныр æм згъорынмæ нæ хъавы. Цин кæныны 
зæрдæйы уаг ын нæй, фæлæ йæ уырны, фырт йæ мады иувæрсты 
кæй нæ ацæудзæн, æнæмæнг æм кæй æрбаздæхдзæн, уый, æмæ йæ 
къæдзил тилы. Раздæрау рогæй — нæ. Фæлмæст æмæ уæнгмардæй, 
цыма йæхи Бесæйы зæрдæхудтæй хъахъхъæны. Машинæ дзыхъхъы 
цур йе згъордæй фæсабыр и, уæлмæрдтæм йе ’ргом раздæхта, стæй 
раст фæндагмæ азылди æмæ горæты ’рдæм атындзыдта. 
Куыдз сыджытыл ныддæлгом и æмæ йæ уынгæг хъист-хъист цæуы. 
Рæстæг ыл ныддаргъ и, æмæ йын йæ цыд нал хаты, æрмæст ма йæ 
буарыл банкъары хуры хъарм узæлд æмæ æхсæвы сатæг уддзæф. Йæ 
зæрдæйы куыст сабырæй-сабырдæр кæны, æмæ йæхи сисын нал фæ- 
разы, фæлæ уæддæр йæ ныфс нæ сæтты. Æнхъæлмæ кæсы, дун-дуне- 
тыл ын æппæтæй зынаргъдæр чи у, уыцы адæймагмæ... 
1998 
105 

РÆХЫСЫЦÆГТÆ 
1 æнтъихæг æфхæрдхуыз сылгоймаг кæртмæ йæ уд йæ къухты 
рахаста. Адæргæй йæхи цы фæкæна, уый нæ зоны. Йæ лыстæг зæнгтæ 
бадон сты, æмæ сæ размæ айсын нæ фæразы. Тас ын йæ лæмæгъ 
уæнгтæ бæтты æмæ йæ фезмæлын нæ уадзы. Йæ тыхст уавæр æй 
уынджы ’рдæм куынæ схоид, уæд мæнæ ам, чъизи асфальтыл, æрхуыс- 
сид æмæ йæ къах дæр нал атилид. 
«Рæвдздæр, рæвдздæр ацы тæссаг бьшатæй!» — дзуры йæхинымæр. 
Истыхуызы ма куы федде уаид æмæ йæ хæдзарыл æвыдæй куы сæмбæлид, 
уæд йе сфæлдисæгмæ æртæ чъирийæ скувид. Зæрдæ йын бæргæ бавæры, 
фæлæ та цьысымæй куы фервæзы, уæд æрсабыр вæййы æмæ йæ фæсайы. 
Ацы хатг æй нал фæсайдзæн. Æнæмæнг ын æртæ чъирийы скæндзæн. 
Карк дæр ма йын аргæвддзæн, æрмæст æй милиционерæй бахизæд. 
Бон-изæрмæ хуыйæн машинæйы уæлхъус хуыдуггæнæн тæвд цехы 
йæ удæй арт куы фæцæгъды, уæд йæ мæллæг буарæй иу æртах дæр 
нæ рахъары, ныр йе ’нæрай хъуыдытæй йæ хиды мæцы. Сæдæ цæс- 
ты йыл базади, фæлæ дзы иуæй дæр раст нæ уыны. Афтæ йæм кæсы, 
цыма, уæртæ къуымы сидзæрхуызæй цы хæлддзаг автобус лæууы, 
уым йæ фыдгул æмбæхстæй бады æмæ йыл ныртæккæ йæхи ныццæв- 
дзæн. Нæ, нæ! Фæлтау цæуылфæнды дæр разы у. Цæуылфæнды дæр? 
Нæ. Уыцы æдылы ныхас дзы æнæнхъæлæджы схаудта. Æнæхъæн 
дзыллæтæ йæм куы ’рхатой, уæддæр йæ хызын ам нæ ныууадздзæн. 
Цæмæн æй хъуамæ ныууадза?! Фабрикæйы уæлдæр бынæттæ чи ахсы, 
уыдонмæ дзы стырдæр хæйттæ куы хауы, уæд уый цы кодта? Цæуын- 
нæ хъуамæ ахæсса йæ бинонтæн цалдæр майкæйы? Афæдзæй-афæдзмæ 
дзы йæ уыргтæ уый куы хойы. Йæ фæсонты цыма къæдзниз ныбба- 
ды, уыйау ын сраст кæнын нал фæкомынц, йæ цæнгтæ сисын нал 
фæфæразы, афтæмæй сæхимæ ривадæй ацæуы, бригадиртæ та дзы, 
æнцад бадгæйæ, æнæфсис уырытау сæ рæбынтæ дзаг кæнынц. Æмæ 
ма йын æрмæст уыдон куы ссивиккой йæ хъаймагъ. Айфыццаг сæм 
хицауад цæстыгагуыйау хъахъхъæнинаг директоры, дистрофичы хуы- 
зæн, йæ цæнгтыл хæцгæйæ ’рбакодтой. Цыма сæм царм æмæ стджы- 
тæй конд хуыйы хъыбыл хæссынмæ радтой, уыйау æм йæ дæлбар 
кусджытæ иууылдæр сæ тыхтæ сарæзтой, æмæ хæрæгнасау ныннæр- 
сти. Горæты хуыздæр хæдзары ма фондзуатон фатер дæр балхæдта. 
Æмæ уыдон ничи уыны! Уæвгæ сæ чи хъуамæ фена? Исты сæхæ- 
дæг давынц? Заретæйы хуызæн фæсдзæуинтæ дын куы уа, уæд ма 
ахæм лыстæг хъуыддæгтыл дæ сæр цы риссын кæнай? Дыууæ май- 
кæйы дæхицæн бахуый, дæс та — бригадирæн. Ноджы ма йын сæ, 
адæмæн хъуырыцъарæй лæгъстæгæнгæйæ, ауæй кæ æмæ йын цæттæ 
’хца дæ дæрзæг уырзтæй йæ урс фæлмæн къухты банымай. Бынтон 
æдзæсгом та ацы милицæ сты! Фабрикæйы дуармæ худыскъæфджы- 
ты лæуд скæнынц, цыма йæм иудадзыг сæ цæст куынæ дарой, уæд 
æнæбын хъоргъы аирвæздзæн. Сæ цæстытæ рахауæнт кæннод, кæд 
æй рсъахъхъæнгæ нæ кæнынц! Уыдоны бынаты Заретæ ам иу минут 
дæр нæ фæлæууид. Хицæуттæн сæ хæдзæрттыл æрзилид æмæ сæ лæм- 
бынæг æрфæрсид, уæ диссаджы галуантæ уын чи сарæзта, стæй уе 
’рттиваг машинæтæ цавæр лоторейтæй рамбылдтат, зæгъгæ. Ехх, ахæм 
бартæ дæм ма уæд! Заретæ сын фенын кæнид, бæргæ! 
106 

Дуаргæсмæ, хъуырдухæнгæнгæ, бахæццæ и. Цы къæр-къæргæ- 
наг удрухсгæнæн гæххæтт ын æрцæттæ кодта, уый йæм æвæндонæй 
бадардта, æмæ, бæзæрхыг усы къурткæйы дзыппы куыд æрбайсæф- 
ти, уый йæ цæсты кæронæй дæр нал ауыдта. 
— Исчи дзы ис? — уынджы ’рдæм ын сусæгвæндгæнæгау амоны 
сæрæй. 
— Мæ-гъа, — йæ сæвджын уæхсчытыл куыдфæндыйæ схæцыди 
дуаргæс æмæ кæртмæ йæхи айста. Ома, куы дæ ’рцахсой, уæд мæ 
кой ма скæ. Æз мæхи хъуыдыйы ауадтæн, æмæ уыцы рæстæг ды 
федде дæ. 
«Тæхудиаг нæу? Бон-изæрмæ йæм фынддæс туманæй къаддæр не 
’рхауы...» — бахæлæг æм кодта Заретæ æмæ дуары цурмæ, хъуызгæ, 
бацыди. Йæ хъус æддæмæ дары. Йæ зæрдæйы гуыпп-гуыпп цæуы. 
Ехх, ныр уæртæ уыцы дзидзайы къуылдыхæй фест! Уæзæгтæисæджы 
хуызæн у раст. Къамбецы йас сырæзыди, æмæ йæм æвæлмонæй «гъа- 
ма»-йы лæварæн дуне ’хцатæ цæуы. Уый та рæзгæ дæр не скодта. 
Æмæ куыд хъуамæ сырæзыдаид? Дæ сидзæры бонтæ сыдæй мæлгæйæ 
куы ’рвитай, уæд-иу адæймаг рæзгæ фæкæны? Нартхоры гага ма хус 
æлыгмæ ныппар... 
Заретæ дуары хæцæнмæ хъавгæ бавнæлдта. Æддæмæ ахиза æви 
нæ? Ахизын æй хъæуы, уæдæ ам дæр кæдмæ лæудзæни? Кæд мили- 
ционерыл йæ цæст æрхæца, уæд фæстæмæ фездæхдзæни. Нæ, ай- 
фыццаг дæр ыл ахæм рæдыд æрцыди. Хызынимæ ауади æмæ æваст 
йæ дзæмбыты стæлфыди. Ацы хатт йæ къæппæджы куыд нал бахауа, 
уый тыххæй йе ’рмæфтау фæсвæд ран æрæвæрдта æмæ къæсæрæй 
йæ сæр адардта. Цъиуызмæлæг дæр дзы нæ зыны. Бæлвырд ын фен- 
цондæр и, хызын фелвæста æмæ феддæдуар и. Сæппуадæй уайы бæр- 
зонд сисы ’мбуар. Фырцинæй зæхх дæр нал æнкъары йæ къæхты 
бын. Афтæ йæм кæсы, цыма йыл базыртæ разади æмæ уæлæрвты 
тæхы, цыма йын Хуыцауы бон дæр ницыуал бауыдзæн. Цæмæй тар- 
сти, цымæ, абонсарæй? Йæ фырдиссагæй ма йе сфæлдисæгмæ дæр 
схæццæ и. Тæппуд у, æндæр... 
Йæ рахиз цæсты тигъæй пæлæхсар бæласы фæстæ æрвхуыз «Жи- 
гули» ауыдта æмæ къахæй-сæрмæ ныррызти. Йæ сабыргæнæн хъуы- 
дытæ лыстæг пырхæнтæй фæйнæрдæм фæтахтысты, æмæ сын сæ бы- 
нат æгæрон тас æрцахста. Йæ бынаты сагъдауæй аззади æмæ, дард- 
дæр цы кæна, уый нæ зоны. 
Бæзæрхыг лæппулæг бæласы ставд зæнджы аууонæй номдзыд 
æфсадхоны барджын цыд ракодта, йæ бæзджын сау рихитæ дауы, 
æмæ йæ цæстыты мæстæймарæн хинхудт хъазы. Æнæбайрайгæ фæ- 
уæд! Комкоммæ йæм уæддæр куынæ кастаид, уæд ма йæ къухы али- 
дзын бафтыдаид. Фæлæ ма ныр цы фæуа!? 
— О Хуыцау, фервæзын мæ кæ, æмæ дын сызгъæрин тæбæгъты 
кувдзынæн! — зына-нæзына змæлынц йæ хус былтæ. Иæ уæззау къа- 
хыл тыхтæй-амæлттæй схæцыди æмæ йæ размæ байста. Кæд фæл- 
мæнзæрдæ разынид æмæ йæ нæ бауромид, кæд бæллæх йæ иувæрсты 
аивгъуыид. Дыккаг къах дæр йæ бынатæй фæиртæсын кодта æмæ 
сабыргай араст и. Цæмæй йыл цъæххудджын ма фæгуырысхо уа, 
уый тыххæй йæхи хъæлдзæгæй равдисыныл архайы, фæлæ йæхиуыл 
йæ бон нæ цæуы. Йæ цæсгомыл фæлмæн мидбылхудты бæсты фы- 
107 

дынд дзагъул æрбынатон и. Йæ сæр зилы, æмæ иуварсырдæм цудæ- 
гау кæны. Ехх, ныр цæргæс фест æмæ уæларвмæ стæх! Цæй цæргæс 
æмæ цæй цыдæр. Хуылыдз каркау ныммæгуырхуыз и æмæ тæригъæ- 
дæй мары. 
— Нæ хо, чысыл-ма фæлæуу! — хъуысы йæм милиционеры домгæ 
хъæлæс. Афтæ кæй уыдзæни, уый зыдта, фæлæ ма уæддæр йæ зæрдæ 
цæуылдæр дардта, æмæ ныр йæ ныфс асасти. «Байсæфтæн!» — уыцы 
тасæфтауæг дзырдæй йæ буар æрбампылди æмæ армыдзаг дæр нал у. 
Йæ туг ныллæууыди, æмæ йæ гыццыл мæллæг цæсгомы хуызыртау 
нал аззади. 
— Цы мæ кæныс? — цыма йæ не ’мбары, уыйау æй фæрсы, йæ 
цæсгомыл æнæмæт хуыз æвдисгæйæ. 
— Дæ хызыны цы ис? 
— Ницы. Мæнæ дзы мæ зæронд дзаумæттæ нывæрдтон. 
Закъон хъахъхъæнæджы саулагъз цæсгоммæ былысчъил мидбыл- 
худт бавнæлдта. Сылгоймагмæ йæ амонæн æнгуылдз бардзырддæттæ- 
гау тилы, ардæм-ма рауай, зæгъгæ. Заретæ йæм, катайгæнгæ, фæ- 
цæуы æмæ йын йæ цæстытæм кæуындзастæй кæсы. Ау, нæ йын батæ- 
ригъæд кæндзæн? Дзæбæх адæймаджы каст куы кæны, уæд æй сæ- 
химæ нæ ауадздзæн? Йæ сау хъоппæг цæстытæ мæлæты сыгъдæг 
сты, фæлæ йæ бæзджын æрфгуытæ барæй нылхынцъытæ кодта. Тæр- 
сын кæныны тыххæй, æвæццæгæн. Йæ хызын ын хъуыддагхуызæй 
райста, машинæйыл æй æрæвæрдта æмæ йæ биноныг сгæрстытæ кæны, 
цыма дзы дзындзытæ агуры. Йæ тар цæсгоммæ кæсгæйæ, Заретæйæн 
йæ зæрдæйы катай фæтыхджындæр, æмæ йæхицæн бынат нал ары. 
Бафхæрдзæн æй æви нæ? Æнæмæнг æй бафхæрдзæн. Куынæ йæ 
бафхæрид, уæд ын йæ хорздзинад никуы ферох кæнид... 
— Адон дæ зæронд дзаумæттæ сты?! — хъуысы йæм æгъдауæвæ- 
рæджы тызмæг хъæлæс, æмæ йæ буар иууылдæр дон фестади. Цæй 
майкæтæ йæ хъуыди! Мæгуыр адæймаг дæ, фæхæцæг дыл нæй, æмæ 
дæ кæрддзæмы ’нцад бад. Нагъ, хъуамæ ахæстоны йæхи сбадын кæна. 
Ацы хатт ма æвыдæй куы аирвæзид... 
— Дæу нæ фæрсын?! Адон дæ зæронд дзаумæттæ сты?! — ногæй 
та анæрыд цъæххудджыны мæстæйдзаг хъæлæс, æмæ йæ уд æрдуйæ 
нарæгдæр сси, бынтондæр баруади. Хызын ын йæ къухтæй куы рас- 
къæфид æмæ куы алидзид, уæд йæ зынтæй фервæзид, бæргæ. Уæд та 
бафæлварид? Нæ, йæ фæндæй ницы рауайдзæн. Ахæстон, уæд — 
ахæстон. Æмæ йæ сывæллæттæ та? Чи сæ схæсдзæн? Йæ мой? Æндæр 
мацы фенæд, кæд уый хъомылгæнæгæн нæ бæззы! Ныр цы ’рхъуыды 
кæна? Йæ тыхгæнæгæй йæхи куыд бахъахъхъæна? Гæртамæй йын 
зæрдæ бавæрид, фæлæ йын йæ мастыл цæхх куы ныккæна, æмæ 
бынтон куы сæрра уа. 
— Дæу нæ фæрсын?! Адон дæ зæронд дзаумæттæ сты?! — плас- 
тинкæ иу ран куы зила, уыйау æм уыцы иу фарст дæтты æмæ дæтты. 
Афтæ знæтæй йæм дзуры, цыма йæ лæггадгæнæг у æмæ йæ разы 
исты аххосджын фæци. Цы дæлоз æрхаудта, æвæдза! Æниу уæлдæр 
та кæд уыди? Дæлæмæ дæр, уæлæмæ дæр — хуыйæг. Æгæр-мæгуыр 
дæс къласы дæр каст нæ фæци. Æхца фидæг ын нæ уыди, æмæ æнæ 
ахуырæй баззади. Цардагур горæтмæ рафтыди, цъындауафæн фаб- 
ричы ныссагъди æмæ дзы ныр ссæдз азæй фылдæр хæрæджы хафт 
108 

кæны. Афтæ йæм кæсы, цыма зæххы цъарыл æппындæр никæй хъæуы, 
æмæ, йæхицæн тæригъæдгæнгæйæ, йæ цæстытæ доны зилынц. 
— Цалдæр майкæйы рахастон æмæ...æмæ...Кæнгæ дæр сæ цы 
кæнын, фæлæ... 
Дарддæр цы дзура, уый нæ зоны, æмæ йын йæ залым цы тæрхон 
рахæсдзæн, уымæ ’нхъæлмæ кæсы. 
— Æхсæнады мулк цæмæн давыс?! — ронбæгъдæй йыл аргъауы 
йæ удисæг. Йæ бон ыл цæуы æмæ дзы хынджылæг кæны. Заретæйæн 
йе ’взаг йæ комарынджы нындзыг и æмæ йын иуырдæм дæр нал 
тасы. Йæ бар йæхи куы уаид, уæд ын йæ зæгъинæгтæ иууылдæр 
зæгъид, фæлæ йæ дзых æхгæд у, æмæ тæрхъус домбайы дзæмбытæм 
куы бахауа, уыйау æгæлæнтæ кæны. 
— Фабрикæ нæ иумæйаг исбон куы у, уæд æй цæмæ хæлæттаг 
кæныс?! 
— Кæй исбон у, уый æз хорз зонын ... 
-Кæй?! 
— Цъæхсæртæ дзы чи аразы, стæй дзы машинæтæ чи ’лхæны, уыдоны. 
-Ома?! 
— Ды сæ мæнæй хуыздæр зоныс, фæлæ сæм нæ уæндыс, уымæн 
æмæ тæссаг сырдтæ сты. Мæ хуызæтты ахсын дын æнцондæр у... 
— Дзæнгæда цæгъдынмæ мæ не ’вдæлы! Мæнæ-ма машинæйы сбад 
æмæ милицæйы хайадмæ цом! Уым æй равзардзыстæм, чи уæ цы 
гæнæг у, уый! 
Хуыйæг бынтондæр ныммæгуырхуыз и. Фыртыхстæй цы акæна, 
уый нæ зоны æмæ ныфссастæй йæ хъуыры цъар ивазы. 
— Æз — дæ мад, дæ фыды уазæг, ма мæ байсаф. Кæд гæнæн и, 
уæд ам нæхи ’хсæн баныхас кæнæм. 
— Цæуыл?! — æртхъирæнгæнæгау æм знæт каст кæны лæппулæг, 
цыма йæ йæ артæнгæс цæстытæй ссудзынмæ хъавы. 
«Иннæтæ гæртаммæ ’мхиц куы сты, уæд ацы æнæнтыст цæй фи- 
дар у? Йæ зæрдæ уымæй уæлдай нæ фæтасдзæн, цымæ?» — дис ыл 
кæны Заретæ æмæ йæм гуызавæгæнгæйæ дзуры: 
— Кæд дæ хъæуынц, уæд сæ дæхицæн ахæсс... 
— Цы, дам, цы?! Дæ ницæйаг хæррæгътæй мæ ’лхæныс?! — ныб- 
богъ ыл ласта æгъдауæвæрæг, йæ къабазыл ын фæхæцыди æмæ йæ 
«Жигули»-йы фæстаг бандонмæ басхуыста, йæ хызын ын йæ хъæ- 
бысмæ баппæрста, йæхæдæг разæй абадти æмæ матор скусын кодта. 
Машинæ цæхгæр фæзылди æмæ йæхи размæ аппæрста. 
— Ахæстоны мæ куы сбадын кæнай, уæд дыл уымæй цы бафтдзæ- 
ни? — йæхи суæгъд кæныныл архайы сылгоймаг, фæлæ цъæххуд- 
джын къæрттæй цъула не ’ппары. 
— Давджытæ иу къаддæр фæуыдзысты! 
— Æмæ дзы ды цы сойтæ смæрздзынæ? 
— Нæ бæстæйы давгæ куы ничиуал кæна, уæд нæ цард фæхуыз- 
дæр уыдзæн! 
— Бирæ ’нхъæлмæ кæсын дæ куы бахъæуа... 
— Бартæ мæм куы уаид, уæд æз давджыты æмæ гæртамхорты 
бындзарæй стонин æмæ сæ фесафин! 
— Дæуæн дæр та дæ зонд аивид... Бартæ кæмæ и, уыдоны сæ 
сафын нæ фæнды, сæ сафын кæй фæнды, уыдонмæ та бартæ нæй... — 
109 

сабырæй дзуры сылгоймаг æмæ сагъæс кæны йæхинымæр: «Ацы фыд- 
зонд, мæгуыр адæймаджы чи бамбара, ахæм нæу. Æвæццæгæн мæ 
æвыдæй нал ауадздзæн». Сындзытыл бадæгау бады йæ чъылдыммæ, 
катайгæнгæ. Æнхъæл уыди, гæртамы фæрцы дзы фервæздзæн, фæлæ 
фæрæдыди. Ныр ма цы мадзал ссара? Йæ зæрдæ йын цæмæй балхæ- 
на? Иннæтæ йын-иу уайтагъд сразы сты, фæлæ ай оцани бæхау йæ 
сæфтджытæ зæххы ныссагъта, æмæ иуырдæм дæр фæзилын нæ комы. 
Нырма ног кусæг у, æвæццæгæн, æмæ хицауады раз йæхи ’вдисы. 
Уæдæ-æ, ног цъылын мæрзаг у. Фаелæууæд! Заретæ йæм фæстæдæр 
бакæсдзæни. Уый дæр давæгæй нæ райгуырди. Йæ уавæртæ дзы 
сарæзтой къæрных... 
«Жигули» сæйраг фæндагмæ рагæпп ласта, трамвайы фарсмæ 
иучысыл азгъордта, стæй галиуырдæм базылди æмæ милицæйы хайа- 
ды цур æрлæууыди. Йæ уындæй сылгоймаджы зæрдæ срысти. 
— Æфсымæр, ауадз мæ дæ мады хатырæй. Ахæстонмæ куы баха- 
уон, уæд мæ сывæллæттæ дзæгъæлæй баззайдзысты, — фæстаг фæлва- 
рæнтæ кæны лæппулæджы зæрдæйы тæгтæм бавналынмæ. Кæд, мый- 
йаг... Куыд вæййы, цы вæййы... Кæфхъуындармæ дæр ма йæ амæт- 
таджы тæригъæд куы бахъары... 
— Уыдоныл дæ раздæр хъуыды кæнын хъуыди! — цæхгæр æм 
ныллæууыди закъон хъахъхъæнæг æмæ тамако сдымдта. Хуыйæгæн 
йæ ныфс бынтондæр асасти, цы ’взагæй ма йæм сдзура, уый нал зоны 
æмæ йæ дзыхыл хæцы. Йæ цæстытыл уайынц иуæй иннæ æвирхъау- 
дæр нывтæ. Ахæм æгады бынатмæ ’рхауыны бæсты фæлтау сыдæй 
куы амардаид. Иу хаттæй иннæ хатмæ йæхицæн фидар дзырд ратты, 
иу майкæ дæр нал рахæсдзынæн, зæгъгæ, фæлæ та сæм йæ зæрдæ нæ 
фæлæууы. Æмæ сæм куыд фæлæууа? Цы капеччытæ дзы акусы, уыдо- 
нæй йæ хъуæгтæ ацаразы, æмæ йæ уæз чысыл фæрогдæр вæййы. 
Хъуæгтæ, хъуæгтæ... Цас сты, цас! Кæд сихсийдзысты, цымæ, æнæ- 
хайыр фæуой!.. 
— Цы ма бадыс? Æддæмæ ахиз, — хъуысы йæм лæппулæджы 
хъæлæс. Цыдæр фæлмæн мыртæ дзы ацахста, æмæ йын бæлвырд 
фенцондæр и. 
— Уадзгæ мæ кæныс? — афарста йæ цыбæлхуызæй. 
— Æнхъæлмæ кæс! 
— Ауадз-ма мæ. Дæ хорздзинад дын никуы фе... 
— Рæстæг дзæгъæлы мауал саф! Мæ фæндон нал аивдзынæн! 
Заретæйæн йæ туг асалди, машинæйæ фæстиæттæгæнгæ ахызти 
æмæ æгъатыр тæрхонмæ ’нхъæлмæгæсæджы лæуд кæны. 
— Дæ хызын демæ айс! — дзуры йæм йæ удисæг, фæлæ йæ нæ 
хъусы. Йæ хъуырысæртæ кæуындзæгæй ныддымстысты, сæрымагъз 
ныддур и, æмæ ницыуал æмбары. Милиционер ын йæ хызын йæ дæ- 
ларм бакодта æмæ, тамако дымгæ, мидæмæ бараст и. Сылгоймаг ны- 
вонд тохъхъылау йæ фæдыл æвæндонæй фæцæуы æмæ йæ алыварс 
æххуысагур ракæс-бакæс кæны, фæлæ дзы никæй уыны. Йæ зæрдæ 
æппындæр ницæуылуал лæууы, афтæмæй бетонкъæй асинтыл дыккаг 
уæладзыгмæ, тыхтухæнтæгæнгæ, фæхизы. Йе ’ргæвдæг рахизырдæм 
базылди, кæройнаг агъуысты дуар дæгъæлæй байгом кодта, афтид стьолы 
уæлхъус æрбадти æмæ йын йæ лагъзæй цалдæр гæххæтты систа. 
— Дæ хызын мæнæ ам æрæвæр! — бардзырд дæтты Заретæйæн. 
110 

Хуыйæг, дзойтæгæнгæ, стъолы цурмæ бацыд æмæ та йæ хъуыры 
цъармæ бавнæлдта. 
— Акт-ма мыл ма сараз. 
— Уæдæ дæ ардæм дæ къам исынмæ ’рбакодтон?! 
— Фарон ма иу хатт бахаудтæн, æмæ, мæ хъуыддаг тæрхондонмæ 
куы бацæуа, уæд ахæстонæй нал фервæздзынæн. 
— Æмæ дын уый мæн аххос у?! Давæгæн йæ хъуыддаг кæдæм 
цæуы, уый нæ зоныс?! 
— Бæргæ йæ зонын... 
— Фæлæ дæ ныхтæ нæ лæууынц, нæ?! 
— Дзырд дын дæттын, никуыуал радавдзынæн. 
— Радавдзынæ ма æви нæ, ууыл нæ цæуы ныхас! Ныр цæмæ 
радавтай, ныр?! 
Æгъдауæвæрæг йæ тамако ’хсызгонæй сцъырдта, бандоныл йæхи 
фæстæмæ ауагъта, йæ былтæ фæцъупп кодта æмæ фæздæг чысыл 
цалхгæндтæй цармæ уадзы. Заретæ йæм мæстæй мæлы. Йæ бон ыл 
куы цæуид, уæд ын уыцы тамакойы зынгæй йæ былтæ басудзид. 
— Цал майкæйы радавтай? 
— Ссæдз. 
— Æмæ алы кусæг дæр фабрикæйæ бон ссæдз майкæйы куы дава, 
уæд ма дзы цы баззайдзæн?! Дæумæ нæ дзурын?! Цы ныхъхъус дæ?! 
— йæхи йыл сцагъта лæппулæг, тамако йæ къухæй пъолмæ ’рхаудта, 
æмæ йыл йæ къахæй ныллæууыди. 
«Ныр уыцы тамакойæ мæнæй цы уæлдай и? Мурдæр ницы. Ууыл 
дæр къахæй ныллæууæн и, мæныл дæр. Цæй мæгуыр дæ, цæ, æнæ- 
бон адæймаг!» — йæ хъуыдыты адзæгъæл и хуыйæг. 
— Дæ ном æмæ дæ мыггаг... — дард кæцæйдæр æм хъуысы нæл- 
гоймаджы хъæлæс, æмæ йæм афтæ кæсы, цыма уымæ æппындæр 
ницы бар дары. 
— Сур фæдæ æви?! Дæ ном æмæ дæ мыггаг! — бæлвырд фæтых- 
джындæр и цъæххудджыны хъæлæс. Æртхъирæны мыртæ дæр ма 
дзы фæзынди, æмæ сылгоймаг фестъæлфыди. 
— Гъер дæ цæмæ хъæуынц? Ма-ма сæ фысс. 
— Ома куыд мæ цæмæ хъæуынц?! Хынджылæг кæнын æнхъæл 
мын дæ?! 
— Ссæдз майкæйы сты, æмæ дæу фæуæнт. 
— Хъус-ма, нæ хо! Дæ дзыхæн уаг зон! Гæртамы тыххæй ма мæ 
бынатæй дæр нæ фæхаудтæн! 
— Мæ сывæллæттæй дын ард хæрын, нæ дæ банымудздзынæн! 
Гъер мæ уыцы хæррæгъты тыххæй ахæстонмæ куыд æрвитыс уæдæ? 
Ау, ирæттæ не стæм? 
— Иугæр ирæттæ стæм, уæд хъуамæ паддзахады фæллой дым- 
гæмæ сдарæм?! 
— Мах цы... Æцæг давд æй чи кæны, уыдоны хъæуы ахсын. 
— Гъей, ныхæстыл-ма мæ ма дар! Дæ ном æмæ дæ мыггаг!.. 
Сылгоймагæн йæ гыццыл сæр йæ нарæг уæхсчыты ’хсæн нын- 
ныгъуылди. Йæ цæстытæ донæй айдзаг сты æмæ йæ тыхгæнæджы 
нал уыны. 
— За...3аретæ Цæ...Цæрайты, — сдзырдта мынæг хъæлæсæй. Йæ 
фæстаг тыхтæ ’рбайсæфтысты, æмæ бандоныл æрхаудта. 
111 

— Гъа, мæнæ актыл дæ къух сæвæр, — уазал хъæлæсы уагæй 
загъта милиционер æмæ йæм гæххæтт æнæрвæссонхуызæй бассыдта. 
Хуыйæг йæхиуыл æвæндонæй схæцыди, æдзынæг æм кæсы, фæлæ 
дзы зылын-мылын дамгъæтæй рæдыдтытимæ фыст дзырдтæ иувар- 
сырдæм лидзынц, æмæ сæ йæ бон æрцахсын нæу. Актыл йæ къух 
зырзыргæнгæ сæвæрдта æмæ ’нкъард хъуыдыты аныгъуылди. Ау, 
афтæ ’нцонæй бахаудзæн ахæстонмæ? Æмæ уæд йæ сывæллæттæ цы 
фæуыдзысты? Цы хуртæ уындзысты æнæ мадæй? Чи сæ барæвдау- 
дзæн? Сидзæр кæй хъæуы? Алчидæр йæхи мæт куы кæны ’рмæст. 
Йæ цæстытыл ауади, йæ дыууæ чызджы цы уавæрмæ ’рхаудзысты, 
уый, æмæ йæ зæрдæ ныккæрзыдта. Нæ, нæ! Цыфæндыйæ дæр ыл 
фæуæлахиз хъæуы, фæлæ куыдæй? Гæртам куынæ исы, уæд æм кæ- 
уылты бацæуа? Исты зонгæ йын æнæ ссаргæ нæй, фæлæ кæй? кæй?! 
— Цотæй дын цытæ и? — сабырæй йæ фæрсы лæппулæг. Æваст ыл 
цы ’рбамбæлди, цымæ? Афтæ тынг æм куыд æрфæлмæн и? Ныр- 
тæккæ дæр ма йæм знаджы цæстæй куы касти. 
— Дыууæ чызджы. Сæ иу сывæллæтты цæхæрадоны и, иннæ та — 
рæвдауæндоны. Афонмæ мæм æнхъæлмæ кæсынц. 
— Нырма гыццыл сабитæ сты, афтæмæй уыдоныл дæр нæ ахъуы- 
ды кодтай. 
— Уыдоныл куынæ хъуыды кæнин, уæд иу майкæ дæр нæ рахæс- 
син. Аст туманы исын æмæ цыппар удгоймагыл кæцырдæм аххæссон? 
— Лæг дын нæй? 
— Лыгтæ фæуæд мæ уды тæригъæдæй! 
— Цæмæн æй æлгъитыс? 
— Уымæн æмæ бон-изæрмæ арахъдзуан зилы. 
— Æмæ афтæмæй йемæ куыд цæрыс? 
— Мæ фыдгул ахæм цæрдтытæ фæкæнæд. 
— Уый хорз нæу. 
— Уæдæ исчи йæ хъалæй давы? 
— Йæ хъалæй чи давы, ахæмтæ дæр нæм чысыл нæй... 
— Æз уыдонæй нæ дæн. 
Æгъдауæвæрæг цыма йæ лæмæгъдзинадæй фæтарсти, уыйау йе 
’рфгуытæ фелхынцъ кодта æмæ фæстæмæ йæ гаччы абадти. 
— Хъус-ма, нæ хо, дæхицæй-ма зæды къалиу ма араз! Фабрикæ- 
йæн йæ бынæй рухс суагътат æмæ дзы уæ къæбицтæ байдзаг кодтат, 
уæхæдæг уæхи афтæ дарут, цыма уæм æппындæр ницы ис! 
— Хуыцауæй дæ бауырнæд, мæнмæ æцæгдæр... 
— Ныууадз, дæ хорзæхæй! Æфснайæн кассæйы дын дæс æмæ ссæдз 
туманы ма уа, уымæн уæвæн нæй. 
«Æвæццæгæн мæ уыйбæрц домы», — февзæрд сылгоймаджы сæры, 
æмæ йæ зæрдæйы рыст чысыл фенцади, фæлæ уайтагъд йæ цæсгомыл 
мигъы къæм абадти. Капекк дæр æм куынæ и, уæд дæс æмæ ссæдз 
туманы кæм ссардзæн? Фæрсæгау æм кæсы, фæлæ йын йæ хъуыдытæ 
’рцахсын нæ фæразы. Æнæмæнг дзы зæрдæлхæнæн агуры, фæлæ ссæдз 
майк;æйы тыххæй дæс æмæ ссæдз туманы?.. Ацы æдзæсгом иннæтæй 
зыддæр куы уа, уымæй тæссаг у. Се ’рдæг сын уæд та куы аппарид. 
— Фынддæс туманы мæм ис, æмæ ма къуыримæ кæд иу уыйбæрц 
самал кæнин... — хъавгæ дзуры лæппулæджы зæрдæйы уаг базоныны 
тыххæй. 
112 

— Цæугæ! — карды цæфау дзы иннæрдæм ахызти нæлгоймаджы 
тызмæг хъæлæс, æмæ йæ бынаты фесхъиудта. Милиционер сыстади 
æмæ йæм йæ чъылдым раздæхта, ома ныхасгонд фестæм æмæ ахъуыггы 
у ардыгæй. Тамако йæ рахиз къухы ’ртæ ’нгуылдзæй рудзынджы 
тæрхæгмæ нылхъывта æмæ иннæ сдымдта. 
— Ам мæм банхъæлмæ кæс! Æз ныртæккæ фæстæмæ фездæхдзы- 
нæн! — талф-тулфæй сдзырдта Заретæ. 
— Æцæг афтæ! Нæ хабар искæй хъустыл куы ’рцæуа, уæд мæ-иу 
ма рахъаст кæ! Нæ дыл бацауæрддзынæн! 
— Ма тæрс, никæмæн æй зæгъдзынæн. 
— Актыл дæ къух кæй сæвæрдтай, уый дæ рох ма уæд. 
— Нæ мæ ферох уыдзæн. 
— Дыууæ сахаты фæстæ ам куынæ уай, уæд майкæтæ æмæ акт, 
кæдæм хъæуы, уырдæм бахæсдзынæн. 
— Уыдзынæн, уыдзынæн! — хъæрзæгау сирвæзт Заретæйы ри- 
уæй, æмæ дуар йæ сæрыл ахаста. Сæппуадæй уайы сæйраг уынджы 
’рдæм. Базыртæ та йыл разади, æцæг æй ацы хатт афтæ рогæй нал 
скъæфынц. Йæ зæрдæйы рыст ын йæ къæхтæ бæтты æмæ йæ размæ 
цæуын нæ уадзы. Цæмæн дæтты цавæрдæр æдзæсгом милиционерæн 
дæс æмæ ссæдз туманы?! Уæззау уаргъ ыл кæй сæвæрдта, уый тых- 
хæй?! Уæд та йыл йæ къух ауигъид? Йæ бон ын цы бауыдзæн? 
Мурдæр ницы. Гæртамы хабар йæ хицаумæ байхъуысыны тæссæй 
йыл хъаст кæнын нæ бауæнддзæн. Нæ, халон халоны цæст нæ къахы. 
Сæмварс ыл уыдзысты æмæ йæ ахæстонмæ батæрдзысты. Фæлтау 
цыфæнды стыр хæс дæр райсдзæн. Хæс, хæс... Бæргæ йæ райсид, 
фæлæ кæмæй? Йæ бригадиртæй зымæгон мит куынæ рантысдзæн. 
Афтæ йæм кæсы, цыма адæм иууылдæр цæстфæлдахджытæ сты, æмæ 
сæм мæстæй мæлы. Алыхуызон рог машинæтæ йæ иувæрсты тыннывæн- 
дæгау кæнынц, фæлæ йæм дзы иу дæр нæ уромы. Æрæджиау иу «Моск- 
вич»-ы сбадти æмæ та йæ уæззау хъуыдыты аныгъуылди. Уæдцæр кæмæй 
райса дæс æмæ ссæдз туманы? Чи йын ратдзæн уыйбæрц æхца? Фынд- 
дæс туманы тыххæй скъолайæ фæхауди, ныр та хъуамæ дыууæ уыйасы 
тыххæй ахæстонмæ бахауа? Йæ царды хорзырдæм куыд ницы ивы, уый 
диссаг у. Гыццылæй куыд гæвзыкк уыди, афтæ гæвзыккæй баззади æмæ 
Хуыцауы фæздæгæй мары. Йæхицæн цал æмæ цал хатты загьта: «Дæ 
зыны сахат дын ничи ницы ратдзæн, æмæ дæ рæбыны исты капеччытæ 
сæвæр». Куыннæ стæй. Йæ зæрдæйы коммæ нæ бакасти æмæ ныр фæс- 
монæй мæлы. Уæдæ афтæ æрыгон дæр нал у, уæддæр йæ сæрмæ зонды 
мур нæ цæуы. Дæ бынтæ иууылдæр дæ мойы гуыбыны ауадз! Уæвгæ, цы 
йæ бон уыди? Ахæм къуприйæ исты бамбæхсæн и? Смудаг куыдзæй 
уæлдай куынæ у. Смудаг куыдз у æмæ гьер агурæд æхца! 
Заретæ йæ хæдзармæ дæрддзæф рахызти машинæйæ. Йæ лæг æй 
куы фенид, уæд та йæ хъæрты бын фæкæнид: 
— Кæимæ та родтæм цыдтæ?! Хаугæ кæ фæстæмæ, кæм уыдтæ, 
уырдæм, мæн лæппутус бинойнаг нæ хъæуы! 
Искуы дзы ахæм фæлдурæджджын уыди? Нозты хъæстæ куы 
фæвæййы, уæд алы нæлгоймагмæ дæр йе ’мыджыры цæстæй фæкæ- 
сы. Сылгоймаг бетон къæйтæй арæзт фарастуæладзыгон бæстыхаймæ 
атындзыдта. Йæ сыхæгтæ бæлæсты бын аууоны бадынц, къуырматау 
хъæрæй дзурынц æмæ кæл-кæлæй худынц. 
8 Цомартаты Изæтбсг 
113 

— Немæ уал абад, усай! Дæхи куы амарай, уæддæр æппæт æхцатæ 
нæ бакусдзынæ! 
— Æмæ уый мах хуызæттыл æрвæссы?! 
— Цæуыннæ ныл хъуамæ ’рвæсса?! Махæй уæлдай кæм арæмыгъ- 
та?! — ныхасæппарæн æм кæнынц, фæлæ йæ йæ фыртыхстæй уыдонмæ 
не ’вдæлы. Æдзухдæр сæ хæлддзаг къæсæрыл арæхстгай бахизы, ныр 
йæ сæрты гæдыйау багæпп ласта, лифты фæмидæг и æмæ уæллаг 
къæпсырыл бахæцыди. Лифты дуæрттæ, хъыррыстытæгæнгæ, æрбах- 
гæдтой, æмæ сабыргай хæрдмæ араст и. Заретæмæ афтæ кæсы, цыма 
йæ къуындæг авдæны бабастæуыди, æмæ йæ иу ран узы. Адæргæй 
йæхи цы фæкæна, уый нæ зоны. Хорз æмæ дуæрттæ фегом сты. 
Чысыл фæзгондмæ ахызти æмæ джихæй аззади. Фыртæссæй ма йæ 
дæгъæлтæ йæ хызыны дæр баззадысты. Цæй, кæд йæ арахъхъы ла- 
лым сæхимæ разынид. Джыбы ’лхъивы, дзæнгæрæг йæ удæй арт 
цæгьды, фæлæ йæ хъуыдыгæнæг нæй. Сылгоймагæн йæ масты дзæкъул 
атыдта, дуар къахæй нытътъæпп ласта, æмæ... байгом и. 
«Æллæх! Чидæр мын мæ фатер фæкъахта!» — тасæфтауæг хъуы- 
ды февзæрд йæ сæры. Уатмæ базгъордта, кæсы, æмæ йæ мой дива- 
ныл дæлгоммæ фæлдæхтæй хуыссы. Йæ сæвджын цæнгтæ — фæй- 
нæрдæм æппæрст. Йæ цуры дзуццæджы ’рбадти æмæ йæ тилы. 
— Нæ лæг, райхъал-ма у! Нæ лæг! 
— Цы...цы дæ хъæуы? — йе ’ргом æм не здахы, афтæмæй йæ 
фындзы бын гуым-гуым кæны хæдзары хицау. 
— Иу хуыцауыналат мæ майкæтимæ ’рцахста æмæ мæ гæртам 
агуры. 
Лæгæн йæ сым-сым ссыди, æмæ та йæ ногæй ныттылдта. 
— Райхъал-ма у, мæрдфынæй бауай! 
— Цы... цы дæ хъæуы? 
— Æхца. 
— Цæ... цæмæн? 
— Милиционер мæ майкæтимæ ’рцахста æмæ мæ ’хца домы. 
— Давын куынæ зонай, уæд-иу афтæ вæййы, — фелхыскъ æй код- 
та лæг æмæ къулы ’рдæм азылди. 
— Мæ давд æхцатæй дын цы хæринæгтæ фæхастон, уыдон бур 
рондзæй фæкал! — ралгъыста йæ Заретæ æмæ феддæдуар и, лифтмæ 
’нхъæлмæ кæсы, фæлæ уый, хыбар-хыбургæнгæ, куы хæрдмæ ссæуы, 
куы дæлæмæ ныццæуы, æмæ йыл нæ хæст кæны. Æвæццæгæн та дзы 
сывæллæттæ хъазынц. Йæ къух ыл ауыгъта æмæ бетон асинтыл уыр- 
дыгмæ ныййарц и. 
«Рæвдздæр, рæвдздæр, науæд байрæджы уыдзæн! Ме ’фсымæр, 
мæ уарзон æфсымæр, дæс æмæ ссæдз туманы мæ куыд æхсызгон 
хъæуынц, уый куы зонис, уæд мын «нагъ» нæ зæгъис. Фервæзын мæ 
кæ, æмæ дæ никуыуал ницы ракурдзынæн», — йæхинымæр дзуры йæ 
мадызæнæгмæ. Уынгмæ асæррæтт ласта æмæ сылгоймæгтæм бакасти. 
Уæд та адонæй ракурид? Нæ, нæ! Сæ цæсты ма цы бафта, æндæр ын 
ниц{>1 ратдзысты. Цы тæхудиаг сты. Ацафон дæ дзæгъæл бадтмæ ’вдæ- 
лæд. Галиуырдæм цæхгæр фæзылди æмæ фисынæй фæаууон и. Йе 
’фсымæры хæдзармæ куыд хæстæгдæр кæны, афтæ тынгæй-тынгдæр 
тыхсы. Уæртæ бæласы бын — йæ ног «Жигули». Йæ ус сæхимæ 
куынæ уаид. Кæройнаг къæсæрыл мидæмæ бахызти æмæ йæ ных 
114 

дыккаг уæладзыгмæ сарæзта. Къахæй-сæрмæ йæ хиды мæцы, фæлæ 
йæ ницæмæ дары. Æвзаргæ фæйнæгæй нывæфтыд дуарыл бахæцыд 
æмæ нарæг къæлидормæ бахызти. 
— Цæуын уæм æмбæлы?! — дзуры хионы хъæлæсæй. 
— Цæуыннæ, цæуыннæ! Мæнæ ма кæдæй-уæдæй мæ уарзон хо- 
^ыгъды уынын! — цинтæ йыл кæны æрыгон хæрзхуыз сылгоймаг. 
Йæ урс-урсид æмраст дæндæгтæ кæрæй-кæронмæ уыцы иухуызонæй 
дзæнхъа дуртау цæхæр калынц. Йæ тыппыр æнгуылдзтыл — иуæй 
иннæ зынаргъдæр бриллиант къухдарæнтæ. Йæ хъусцæджытæ са- 
быргай змæлынц æмæ цырагъы рухсмæ ферттив-ферттив кæнынц. 
Йæ лæг дæр — йæхи хуызæн цардæфсæст. Стыр хуызджын телевизо- 
рæй йæ цæстытæ æнæбары атыдта æмæ рæсугъд хъæдабæйæ æмбæрзт 
диванæй сыстади. 
— Куыд дæ, ме ’фсымæр? — æнкъардæй йæ фæрсы Заретæ. 
— Ницы мын у. Мæнæ куыстæй æрбацыдтæн æмæ телевизормæ 
кæсын, — уæзбын дзуапп ын дæтты фысым. Йæ сау сæрыхъуынтыл 
халас фæхæцыди. Йæ бохъхъыртæ дзургæ-дзурын сæхимидæг змæ- 
лынц. Йæ фæтæн сырхуадул цæсгомыл фæлмæн мидбылхудт хъазы. 
— Цæмæ дæм æрбацыдтæн, уый зоныс? 
— Кæцæй йæ зонын? Исты дæ хуылфы бадын? 
— Æхца мæ хъæуы...Æфстау... 
Лæгæн цыма йæ зæрдæ æваст йæ куыстæй ныллæууыди, уыйау 
йæ цæсгомæй мидбылхудт æрбайсæфти, йæ сæр æруагъта æмæ йæ 
къæхты бынмæ нымдзаст и. Йæ усмæ фæрсæгау бакасти, стæй теле- 
визормæ йе ’ргом аздæхта. Телефоны дзæнгæрæг æй йе ’нахъинон 
уавæрæй фервæзын кодта. Хæтæл фелвæста æмæ йæ хъæлæсы тых- 
джын мыртæй йе ’фсарм бамынæг кæныныл архайы: 
— Хъусын! О, о! Кæцæй ма фæрæдыдтæ?! Æмæ рагæй дæ ам?! 
Абон цæугæ кæныс?! Æз та ма дæ нæхимæ æрбахонынмæ хъавыд- 
тæн! Уæллæй, не ’фсины цæхæраджынтæ кæнынмæ ничи амбулдзæн! 
Уæд та нæм æрбауаис?! Коньяк, физонæг!.. Цæй, уæдæ! Фæндараст! 
— Хæтæл æрæвæрдта, æмæ Заретæмæ йæ хъуыр-хъуыр райхъуысти: 
— Ацы телефонæй дæр ме сæфт федтон. Æхсæвæй-бонæй дæм куы- 
дзæй, хæрæгæй чи нæ ’рбадзурдзæни. 
— Æхца мæ нырæй тынгдæр никуыма хъуыди, ме ’фсымæр. Мæ 
дарддæры цард уыдонæй аразгæ у. Ард дын хæрын, æртæ мæймæ 
дын сæ фæстæмæ ’рбахæсдзынæн. 
— Дызæрдыг дыл нæ кæнын, фæлæ... 
Лæг ныкъкъæмдзæстыг и æмæ та йæ цæстытæ аивæй йæ усмæ 
аздæхта. 
— Мæ мард фен, мæ уарзон ходыгъд, ныртæккæ нæ рæбыны иу 
капекк дæр нæй, — хатыркурæджы хъæлæсæй дзуры чындз. — Куы 
нæм уаид, уæд сæ дæуæй хуыздæр кæмæн раттин? 
«Раттиккам нæ зæгъы, фæлæ раттин. Ома хæдзары хицау æз дæн, 
æмæ уымæй дзæгъæлы курыс. Куыд лæмæгъ стæм, куыд, ме ’фсы- 
мæр! Нæхимæ цагъайраджы бынаты æз дæн, ам та — ды. Нæ хо ма 
мын куы ницы ратта, уæд ахæстонмæ мæхи къахæй бацæудзынæн. 
Уæвгæ мын цы хъуамæ ратта? Йæ сæдæ зæбулы иу æндахыл куы 
хæцынц. Уæдæ мæхи кæмæ бакъул кæнон?» 
Йæ кæуын йæ былалгъмæ схæццæ и, йæ чъылдым сæм раздæхта 
115 

æмæ дуары ’рдæм сæргуыбырæй фæцæуы. Кæй сæ ницы рантыс- 
дзæн, уый зоны, фæлæ ма уæддæр цæмæдæр æнхъæлмæ кæсы. Кæд 
йе ’фсымæр йæ фæнд аивид æмæ йæ бауромид. Ау, цардмæ æдзух йæ 
усы фæдджийы бынæй кæсдзæн? Цыма йыл стыр зиан æрцыди, уыйау 
йе ’взаг аныхъуырдта æмæ йæ дзыхæй сым дæр нæ хауы. Уыйхыгъд 
цины уылæн æнхъæвзы йæ бинойнаджы сæвджын риуы. 
— Гъер кæдæм тагъд кæныс? Абадтаис уал нæм, — былалгъæй 
дзуры йæ «уарзон» ходыгъдмæ, фæлæ йæм уый нæ хъусы. Тыргъмæ 
ахызти æмæ дуар йæ фæдыл ахгæдта. 
«Куы амæлин, уæд мæм, цымæ, ме ’фсымæр йæ усы æвастæй 
æрбацæуид? Æнхъæл нæ дæн. Гъæ-æ, уæууæй, уæууæй!» — дзуры 
йæхинымæр æмæ йæ сæр дыууæрдæм тилы. Раздæр куыд згъордта, 
афтæ нал згъоры. Æхца ма кæмæй агура, уый нал зоны æмæ таксийы 
дæр нæ бады. Автобусмæ бахызт æмæ адæмы ’хсæн цъистæй лæууы. 
Йæ алфамбылай чи удхар кæны, уыдон дæр йæхи хуызæн æнамонд 
сты, æмæ йæ фæнды амонды хос фестын. Йæ бæллиц куыд æнæбын- 
ДУР У» Уый æмбары æмæ йæхиуыл худы. Дæс æмæ ссæдз туманы 
ссарын нæ фæразы, афтæмæй æппæт дзыллæты самондджын кæнынмæ 
тырны. Уæвгæ, уыцы хъуыддаджы йæ бæстæйы разамонджытæй ни- 
цæмæй хицæн кæны. Афтид ныхæстæй ныфсы мæсгуытæ амай. Дæл- 
дæр фæуой, уастæн, кæд дзæгъæл дзæнгæдайæ цард аразæн нæй! 
Хуыцау сæм хуыздæр зонд куы ’руадзид, уæд Заретæйы хуызæн гæл- 
хæрдтыл хъуын æрхæцид æмæ сæ давын нал хъæуид, фæлæ ахæм 
рæстæг никуы ’рцæудзæн, уымæн æмæ хæрдмæ æдылытæ æмæ ных- 
джынтæ бырынц, уыдон та ’рмæстдæр сæхи мæт кæнынц. 
Автобусæй æрхызти æмæ йæ хомæ, фæстиæттæгæнгæ, араст и. 
Кæд ыл цæф æрæгмæдæр æрцæуид. Уæвгæ йын цы уæлдай у? Цы 
йыл æрцæуинаг у, уый йыл цас тагъддæр æрцæуа, уыйас — хуыздæр. 
Сусхъæд бæлæсты бын æрлæууыди æмæ агуыридурæй амад хæдзармæ 
ныфссастæй кæсы. 
— Гъей, чызгай, æппындæр никæй уыныс æви? — хæрз хæстæгæй 
йæм хъуысы йæ хойы худæнбыл хъæлæс. 
Дæ адджын мадызæнæг дæ фарсмæ уæд, æмæ йæ дæ буарæй ма 
банкъар. Йæ мидбылты бахудыныл архайы, фæлæ йæ бон нæу. 
— Мæ бынаты куы уаис, уæд ды дæр никæй уынис, — дзуры йæм 
æнкъардæй. Уый дæр йæхи хуызæн — ныллæг, саухил, тымбылдзæс- 
гом, фæлæ йæ цæсгом — хæрзхуыздæр æмæ райдзастдæр. Йæ хъæбы- 
сы — дзидзидай сывæллон. Заретæ йын æй æдзухдæр райсы æмæ йын 
йæ тыппыр рустæн фæбатæ кæны, фæлæ йæм ацы хатт не ’вналы 
æмæ йæ хойы дисы ’фтауы. 
— Цы кодтай уагæр? Хуызыртау дæ куы нал и. 
— Бади, мæ къона, куы амæлон, уæд мыл-иу кæугæ дæр мауал 
скæ, æцæг мын абон мæ къух ацараз. 
т Цы дыл æрцыд, уый-ма мын зæгъ. 
— Иу хуыцауылгъыст милиционер мæ майкæтимæ ’рцахста æмæ 
мæ &хца домы. 
-Цас? 
— Дæс æмæ ссæдз туманы. 
— Дæс æмæ ссæдз дихы фæуæд! 
116 

— Ныртæккæ йын сæ куынæ раттон, уæд мæ фаджысы нытътъыс- 
дзæн. 
— Гъер дын цал хатты загътон, мауал дав, зæгъгæ? 
— Уæдæ мæ сывæллæтты цæмæй дарон? Мæ расыггæнаг лæг мæм 
капекк дæр куынæ хæссы. 
— Уый дæр дæхæдæг скъулбадæг кодтай! Алы бон дæр ын йæ 
разы арахъхъы авг æмæ карчымард куы ’вæрдтай, уæд æй нæ зыд- 
тай, афтæ кæй уыдзæн, уый?! 
— Цæй, ма та райдай... 
— Мæнæн циу? Ды куынæ удхар кæнис, æмæ дæ лæг авд дæл- 
дзæхмæ куы ныххауид. 
— Фæкæс мæм, дæ хорзæхæй. Æртæ мæймæ дын сæ фæстæмæ 
’рбахæсдзынæн. 
— Уыйбæрц æхца дын кæцæй райсон, нæ зонын. Мæхимæ ссæдз 
туманы йеддæмæ нæй. Нæ сынтæджытæ нал бæззынц, æмæ сæ, зæ- 
гъын, ногтæй куы раивин... 
— Уыдон мын уæддæр авæр. Кæд ма искæмæй ракурин, — бацин- 
хуыз и Заретæ. 
— Ахæм уавæры? Дæ къæхтыл тыххæй куы лæууыс... 
— Уæдæ цы акæнон? 
— Фæлæуу-ма, æз мæ тиуы афæрсон. 
— Æмæ ацафон ам уыдзæн? 
— О. Уæртæ уый йæ такси у, — хæдзары цур бурахуырст «Волгæ»-мæ 
амоны Бади. 
— Ратдзæн дын? 
— Куы йæм уа, уæд — о. Нагъ мын никуы загъта. 
— Мæнæн та мæ тиу дæр мæхимæ ’нхъæлмæ кæсы. Æртæ азы 
размæ мæ мин сомы ’фстау айста æмæ мын сæ нал дæтты. 
— Цæуыннæ? 
— Æмæ йын цы зонын. Айфыццаг ма милицæмæ куы бахаудтæн, 
уæд æм бацыдтæн, æмæ мын йæ мады ингæнæй фæсомытæ кодта, иу 
капекк дæр, дам, мæм нæй, стæй дзыхъхъынног машинæ балхæдта. 
— Æмæ мын уыцы хабар куыд никуы радзырдтай? 
— Зæрдæнизæн? Ныр дæр мæ мæ тыхстæй схаудта. Дæ Хуыцауы 
хатырæй, рæвдздæр ауай, науæд мын байрæджы уыдзæн. 
— Цæуын, цæуын! — сдзырдта Бади, сывæллоны йын йæ хъæбы- 
сы авæрдта æмæ йæ тиумæ атындзыдта. Саби Заретæмæ худы, фыр- 
цинæй хъихъхъытæ кæны, йæ къухтæ æмæ йæ къæхтæ тилы, фæлæ 
йæм сылгоймаг ницы хъус дары. Йæ хо кæдæм бацыд, уырдыгæй йæ 
цæстытæ нæ исы. Рæстæг ыл ныддаргъ и. Бандоныл æрбады, фæлæ 
та уайтагъд фæстæмæ фесты æмæ бæлæсты бын силлæг вæййы. Æппæ- 
тæй тынгдæр тæрсы, Бади йын æхца куынæ рахæсса, уымæй. «О 
Хуыцау, ма мæ фæфыдæнхъæл кæ!» — кувы йæхинымæр, йе сфæлди- 
сæгыл йæхи фæдзæхсы, фæлæ йæ зæрдæ ницæуыл дары. Ноджы ма 
йæ хо дæр кæртмæ ’лхынцъæрфыгæй рахызти, кæимæдæр лæгъстæ- 
хуыз ныхас кæны æмæ йын йæ игæртæ цæхæрмæ дары. 
«Йæ тиу ын нæ радта, æвæццæгæн, æмæ йæ зонгæйæ куры», — 
тасæфтауæг хъуыды февзæрд йæ сæры. Йæ былты туджы ’ртах нал 
и, æмæ ныцъцъæх сты. Дыууæ сылгоймаджы æрæджиау кæрæдзийæ 
фæхицæн сты, æмæ йæм Бади уайдзæфгæнæгау дзуры: 
117 

— Гъер цы хуызæн дæ?! Тæхуды æмæ дæхимæ куы бакæсис! Уыцы 
æнæхайыры майкæтæ дæ ингæнмæ батæрдзысты! 
— Исты дын радта?! — йæ ныхæстæм ын нæ хъусы, афтæмæй йæ 
катайгæнгæ фæрсы Заретæ. 
— Радта. Мæнæ дын дæс æмæ ссæдз туманы, æцæг, давгæ мауал 
кæ. Куы ницы дзурыс. 
— Хорз, хорз! Иу майкæ дæр нал рахæсдзынæн! 
Заретæ йæ къухты зыр-зырæй æхцатæм нæ арæхсы æмæ ноджы 
тынгдæр тыхсы. 
— Мæ хæдзар куыд уыди. Æрсабыр у, дæ хорзæхæй, науæд дæ 
паралик ныццæвдзæн, — лæгъзæй йæм дзуры Бади. 
— Хуыцау мæ уыцы бæллæхæй бахизæд. 
— Дæхæдæг дæхи куынæ хъахъхъæнай, уæд дын Хуыцауы бон 
дæр ницы бауыдзæн. 
Заретæйæн æнцон нæу, йæ кæстæр хо йæ афтæ лæмæгъæй кæй 
уыны, уый, æмæ йæхицæн фидар дзырд дæтты: «Сæфтмæ куы цæ- 
уон, уæддæр æхсæнадон исбонмæ нал бавналдзынæн. Фæлтау ме ’фцæ- 
гыл мæгуыргуры хызын бафтаудзынæн». Йæ сахатмæ фæкомкоммæ 
и æмæ нырдиаг кодта: 
— Æллæх, бабын дæн! Байрæджы мын и! 
Сывæллоны йæ мады хъæбысы авæрдта, стыр фæндагмæ атын- 
дзыдта æмæ машинæтæм йæ къух дары. Урс «Волгæ» йæ цуры ’рлæу- 
уыди, æмæ йæ, шофыры фарсмæ цы рæстæмбискар булкъон бады, 
уый хъазгæмхасæн фæрсы: 
— Цæрын дæ нал фæнды, нæ хо? 
— Тынг тагъд кæнын æмæ адæргæй, цы кусын, уый мæхæдæг дæр 
нæ зонын. 
— Иугæр тагъд кæныс, уæд ма нын цы гæнæн и? Сбад, — барон- 
хуызæй загъта булкъон, æмæ йæ хæрздаст аив цæсгомыл мидбылхудт 
фæзынд. 
Заретæ фæстаг бандонмæ бахызти, «Волгæ» йæ бынатæй фенкъуы- 
сыди æмæ йæхи размæ аппæрста. 
— Уæддæр афтæ тагъд кæдæм кæныс? — хионхуызæй йæ фæрсы 
булкъон. 
«Ехх, ныр ацы дзæбæх лæгæн дæ хабæрттæ ма фæдзур, милицио- 
неры ахæстоны куыд бакæна! Нæ, уæд мæхиуыл дæр арт бандзардзы- 
нæн! Гæртамисæг æмæ гæртамдæттæджы иу тæразыл бар! Дæлдæр 
фæуат, нæ закъонæвæрджытæ!» — ралгъыста сæ йæхинымæр æмæ, 
фыццагдæр йæ дæлæвзаг цы ’рбабадти, уый срæцыгъта: 
— Мæ гыццыл чызг мæм рæвдауæндоны ’нхъæлмæ кæсы. 
— Гъе-е, уæдæ газыл тынгдæр æрхæц: сывæллон тæригъæд у. 
Булкъон шофырмæ бакасти, æмæ машинæ йæ цыд фæтагъддæр 
кодта. 
«Мæ сабийыл ма мын кæйдæр лæг дæр ауды, йæ фыд та йæ 
хъуыды дæр нæ кæны. Цы мæрдтаг дæн, Хуыцауы хатырæй?! Утæп- 
пæт ,курджытæй дæхицæн хуыздæр цардæмбал равзарын ма базон!» 
— йæхимæ хæцы Заретæ. Фæлмæн бандонæй йæ ахизын дæр нал 
фæнды. Афтæ бадид æмæ цæуид, цæуид... 
«Тæхудиаг иæу, ахæм дзæбæх лæгимæ чи цæры», — хæлæг кæны 
булкъоны усмæ. Йæ бæллицтæ йæ кæдæмдæр ахастой, æмæ мили- 
118 

цæйы хæдзармæ дæр йе ’ргом нал аздæхта. Дзæвгар дзы куы адард 
и, узед тарстхуызæй шофыры уæхскмæ февнæлдта. 
— Ам-ма мын бауром! 
«Волгæ» дзыхълæуд фæкодта, æмæ йæ цæлхыты хъыррыст ссыди. 
Сылгоймаг æрыгон саулагъз лæппумæ æхца дæтты, фæлæ сæ уый нæ 
комы. 
— Дæ чызгæн дзы исты адджинаг балхæ,— хъуысы йæм булкъоны 
фæлмæн хъæлæс, æмæ йæ риуы цины уылæн æнхъæвзы. 
Асфальтмæ зивæггæнгæ ахызти, бæстастæу æндзыгæй лæууы æмæ 
машинæйы фæдыл æнкъардæй кæсы. Фисынæй куы фæаууон и, уæд 
цæхгæр фæзылди æмæ милицæйы хайадмæ атындзыдта. Дыккаг уæла- 
дзыгмæ суади æмæ йæ зонгæ уаты фæмидæг и. Лæппулæг рудзынджы 
цур æлхынцъæрфыгæй тамако дымы æмæ йæм рæхуыстæй дзуры: 
— Цæй æрæгмæ цыдтæ?! Иучысыл ма куы афæстиат уыдаис, уæд 
мæ нал æрбаййæфтаис! 
— Æз ацы ’хцатæ куыд зынæй ракуырдтон, уый куы зонис... 
Заретæйæн кæуындзæг йæ хъуырмæ стылди æмæ йын йæ хурхуа- 
дындзтæ ахгæдта. Йæ цæстытæ доны разылдысты, æмæ йæ цыфыд- 
дæр знаджы нал уыны, уымæн та ’хцайы уындæй йæ цæстытæ цæ- 
хæр калынц. 
— Ма тыхс, бафиддзынæ сæ. 
— Цæмæй? Мæ сыстытæй? 
Æхцатæ райхæлдта æмæ йæм сæ йæ уырзтæй тыххæй тонæгау 
æвæндонæй радта. Уый сæ стъолы лагъзы рæбыноз атъыста, дæгъæ- 
лæй йæ ахгæдта æмæ,йæ цин æмбæхсгæйæ, сыстади. 
— Фабрикæйæ цы майкæтæ радавай, уыдонæй... 
Сылгоймагæн йæ дзых бахæлиу и, æмæ йæм дисмæ кæсæгау кæсы. 
— Æцæг дын зæгъын, æцæг, — бахудт æм æгъдауæвæрæг. 
— Алыхатт дæуæн дæс æмæ ссæдзгай тумантæ куы дæттон, уæд сæ 
куыд нæ бафиддзынæн. 
— Мæнæй мауал тæрс. 
-Ома? 
— Фабрикæ де ’ккойы куы рахæссай, уæддæр дæ нал бахъыгдар- 
дзынæн. Абон дæр дæ нæ бахъыгдардтаин, фæлæ мын хуыздæр гæ- 
нæн нæ уыд. Иу хирург мын мæ лæппуйæн операци кæны æмæ мæ 
мин сомы агуры. Ды мын кæй æрбахастай, уыдон хъуаг ма кодтон 
æмæ... Ныббар мын, дæ хорзæхæй... Æгæр карзæй дæм сдзырдтон... 
Куы ницы мын æрбахæссай, уымæй тарстæн... 
— Æмбарын дæ, фæлæ... уыцы дохтыры цæуыннæ ’рцахсын кæныс? 
— Æмæ ды мæн цæуыннæ ’рцахсын кæныс? 
— Мæ цард дæ къухты ис... 
— Мæ лæппуйы цард та уый къухты ис... 
Милиционер акт аскъуыдта æмæ йæ амæттаджы цæстытæм кæсы, 
йæ зæрдæ йыл худы æви нæ, уый базоныны тыххæй. 
«Судзгæ фыдæнæрай дзы скæ мæ уды тæригъæдæй!» — йæхины- 
мæр æй ралгъыста Заретæ, йæ хызын систа æмæ уæззау хъуыдытимæ 
йе ’нæуынон уаты къæсæрæй ахызти. 
1980 
119 

БÆЛЛИЦТÆ УÆЙГÆНÆГ 
«1Далынмæ къæвда нæ ныккалдта, уæдмæ автостанцæмæ куы ных- 
хæццæ уаин, — хъуынтъыз арвмæ кæсгæйæ, йæхицæн тыхстхуызæй 
дзуры Бекызæ. — Мæ кусгæ бонтæй та иу зыбыты дзæгъæлы фесæф- 
ти. Уыцы æнæбайрайгæйы кæрц самал кæнынæн мын куыд ницыуал 
æнтысы. Раздæр ын дыууæ туманы æмæ фараст сомæй дуканиты нык- 
кæнæн дæр нæ уыди, ныр авд туманы æмæ фондз сомæй дæр къухы 
нал æфты. Уагæр ма истæмæн куы бæззид. Дæлæмæ дæр, уæлæмæ 
дæр — фысдзарм! Нæ дызгъуын царды алцыдæр куыд зынаргъдæр- 
гæнгæ цæуы, уый диссаг у. Мæ зымæг та мæ, æвæццæгæн, æнæ 
кæрцæй æрвитын бахъæудзæн...» 
Сагъæсгæнгæ, йæ рахиз къахыл схæцыди. Гъа ныр автобусмæ 
схиза, афтæ йæ цæсты тигъæй адæмы ’хсæн зонгæ цæсгом ацахста 
æмæ иуварс алæууыди. «Кæд мæ Хуыцау нæ фæливы, уæд ма ацы 
сылгоймаджы кæмдæр федтон. Бæлвырд кæйдæр хуызæн у, фæлæ 
кæй, кæй? Ау, уыцы фæлитой уа? Æнхъæл нæ дæн. Уымæн йæ 
дзыккутæ сау уыдысты, тьæпæнфаст, разæй — дихгонд, амæн та — 
бурбын, хæмпус. Кæд уый у, уæд йæ сины саст фæрæстмæ и æмæ 
фыдгæнджыты ’хсæн йæ хуыз скалдта. Йæ кæстæр хо ма уæд. Нæ, 
йæхæдæг у. Йæ цæсгоммæ базылди, æмæ бæлвырд фæрæсугъддæр и, 
фæлæ йæ уæддæр йæ къæйных лæудæй базонæн и, стæй йæ риуджын 
гуырæй. Кæд мæ мæ цæстытæ сайынц, мыййаг? Хуызæнæй хуы- 
зæнмæ, дам, лæг амардæуыди. Фондз азы йын куы стæрхон кодтой, 
уæд афтæ тагъд куыд суæгъд и?» — хъуыды кæны йæхинымæр. 
Сылгоймаг æй бафиппайдта, йæ чъылдым æм фездæхта æмæ фи- 
сынæй фæаууон и. «Уый у, æнæмæнг уый у!» — февзæрд йæ сæры, 
йæ дызæрдыг æрбайсæфт, æмæ йæ фæдыл атындзыдта. «Ныр та ма 
мын кæдæм ирвæздзынæ, цъаммар?! Судзин куы фестай æмæ зæххы 
скъуыды куы ныллæсай, уæддæр дæ æвыдæй нал ауадздзынæн! Ис- 
куы дзы ахæм иблис уыди?! Мæ хуызæн нæрæмон лæгæй хъазæн- 
хъул сараз! Хъæуы мæм дзурын дæр ничи уæнды, ай мæ пъолсæр- 
фæн хæррæгъау йæ къæхтæ ныссæрфта, цыма йын афтæ ’мбæлди. 
Уæвгæ, ме ’дылы рæдыдæй мæхимæ дæр чысыл азым нæ хауы. Ацы 
мæнгард дунейы дыууиссæдз азы рацæр æмæ уымæй уæлдай адæмы 
хъæр ма бамбар. Кæд мæ сыхæгты цъæх хæрæг мæнæй зондджын- 
дæр нæу. Уый ахæм цæстфæлдахæгæн йæхи иуварсырдæм азилын 
дæр нæ бауагътаид, мæнæй та гыццыл сабийау фæхъазыди. Мæ фы- 
дыстæн, æцæг лæджы куыст мын бакодта. Йæ тентекк сæры цы хъуы- 
ды сæвзæрди, уый мæнмæ æввахс дæр никуы ’рбацыдаид. Хæдзары 
ахæм æфсин куынæ уа! Мæнмæ дæр дзы ’рхаудта иу «зæды къалиу». 
Уастæн ын цы загъдæуа? — Бекызæ асфальтмæ ату кодта æмæ йæ 
цыдыл бафтыдта. — Нæ дзы конд и, нæ йæм зонд и... Сæ цæхæрадо- 
ны йемæ расыгæй куынæ фæрæдыдаин, уæд йæ тымбылкъухыйас 
хæбуздзыхъхъытæ цæсгомимæ йæ фыды уæларт урс дадалитæ ра- 
уагргаид. Уыимæ дын ацы хæрзуынд сылгоймаг! Æрмæст йæ бакаст 
дæр бирæйы аргъ у! Йæ митæ та — бынтон диссаг! Уыйбæрц хæлиу- 
дзыхтæн сæ дыууæ цæсты астæуæй сæ фындзтæ фелвас! Йæ ном та 
цы хуынди, йæ ном, ма дзы байрайа?! Уæздан, Уæздан. Йæ уæздан 
ахæм налат кæмæн у, уымæн ма уагæр йе ’нæуæздан та цавæр у?» 
120 

Хæхты ’рдæм фæдисы хабар хæссæгау, кæрæдзи сургæйæ, ивы- 
лынц фæздæгхуыз уæззау мигътæ. Рæстæгæй-рæстæгмæ рыгæйдзаг ас- 
фальтмæ ставд æртæхтæ æрызгъалынц, стæй та фæлæууынц. Бекызæ 
сæ йæ мæтæйдзаг цæстæнгас атыдта æмæ уынгыл цæхгæрмæ бахызти. 
Арвы тыхджын къæр-къæр ын йæ хъустæ амыр кодта, æмæ йыл къæв- 
да, бедрайæ калæгау, ныккалди. Сылгоймаджы баййафыныл ма иучы- 
сыл афæлвæрдта, стæй, куы ныххуылыдз уа, уымæй тæрсгæйæ, кæйдæр 
къæсæрыл нарæг агъуды бын балæууыди. Лакъон доны гуылфæнтæ йæ 
иувæрсты куыд згъорынц, уымæ кæсгæйæ хъуыдытæ кæны: 
«Хуыцау мын мацы кæнæд, фарон мæм Гыбыл дæр ахæм уаргæ 
бон æрбацыди. Фæлтау бырынцъаг фæндагыл йæ бæрзæй куы асаста- 
ид, æмæ йæ æз мæ цæсты кæронæй дæр куынæ федтаин. Йæхи мын 
тæригъæдгæнæг скодта, цыма мæ бинонтыл мæнæй тынгдæр аудыдта: 
— Дæ фырттæ схъомыл сты æмæ цæргæбонты, фосы бынтæ хаф- 
гæйæ, дæ фарсмæ хъизæмар кæндзысты? Горæты сын иу къуым балхæ, 
æмæ дын иучысыл сыгъдæгæй ацæрой. 
Æз халонау ме уæны кастæн, фæлæ мæ тыфтырыкъо ’фсиныл 
базыртæ базади. Ноджы ма йыл уыцы фидиссаг арт бандзæрста, æмæ 
бынтондæр сæрра и: 
— Дæ лæг æдылы у, æмæ йæм ма хъус. Фæлтау бавдæл æмæ уыцы 
’ртæ уаты дæхирдыгæй фæкæ, цалынмæ дæ къухы ’фтынц, уæдмæ. 
Мæ цæст уын хорздзинад уарзы æмæ уæм уый тыххæй æрбацыдтæн, 
æндæр мæн цы хъуыддаг и кæйдæр фатертæ уарынмæ. Мах Уæзда- 
нимæ хионтæ стæм æмæ, куыд сыгъдæгзæрдæ у, уый хорз зонын. 
Кæд уæ йæ хæдзар хъæуы, уæд — табуафси, кæд уæ нæ хъæуы, уæд 
къах — уæ роны. Æз тыхгæнæг нæ дæн. 
Гъы, тыхгæнæг нæу. Уæдæ ма-иу тыхгæнæгыл сыкъатæ вæййы? 
Кард мын мæ хурхыл сæвæрдта: 
— Балхæ йæ, балхæ йæ, гормон, лæвархæццæйæ дын æй дæтты. 
Æмæ, дам, тыхгæнæг нæ дæн. Уастæн, йæ тыхтæ байсысæнт æмæ 
мæ бинонты тæригъæд фæхæссæд! — ралгъыста йæ «хæрзгæнæджы», 
æмæ фырмæстæй йæ цæстытæ ссыгъдысты. — Раст ын йæ мукъутæ 
ныххой! Цыма мын æппындæр ницы ’взæрдзинад сарæзта, уыйау йæ 
хæдзары ’нцад сбадти, æз та æнæ фатерæй баззадтæн æмæ афæдзы 
бæрц хъæуæй горæты ’хсæн мæ хидæйдзаг капеччыты фæдыл фæзылд- 
тæн. Æмæ ма ме ’нæсæрфат цоппайæ исты куы рауадаид. Дон хиды 
бынты афардæг и. Уыцы куырысмæдзæуæг ахæстонмæ куы бахаудта, 
уæд мæ зæрдæйы рыст чысыл фенцади, фæлæ та ныр йæ уындæй сног 
и. Хъуамæ йæ æвæстиатæй баййафон æмæ дзы бæлвырд дзуапп æрдо- 
мон. Ме ’взонджы бонтæй фæстæмæ, фосы фæдыл цæугæйæ, цы мæ- 
гуыр муртæ фембырд кодтон, уыдон хъуамæ йæ ахсæны афтæ ’нцо- 
нæй ма батайой!» — скарста йæхинымæр, агъуды бынæй къæвдамæ 
рахызти æмæ йæ ных Уæзданы хæдзармæ сарæзта. 
Арвыл кæрæй-кæронмæ егъау æвзист бæлас ссыгъди, æмæ горæт 
ныррухс и. Бекызæйы цыдæр тых ныууыгъта, æмæ йæ мидбынаты 
бадзой-дзой кодта. Ахæм уавæры фыццаг хатт бахаудта æмæ йæ ни- 
цæмæ ’рдардта, фæлæ куы ’рчъицыдта, уæд фæтарсти, йæ сæр йе 
уæнты ’хсæн атъыста æмæ, стыр бæллæхмæ ’нхъæлмæгæсæгау, гуы- 
бырæй фарастуæладзыгон бæстыхаймæ ныййарц и. Цыма тыхджын 
къæр-къæрæй зæхх йæ къæхты бын дыууæ дихы фæци, уыйау иувар- 
121 

сырдæм фæцудыдта æмæ къулыл фæхæцыди. Уæзданы дуар мидæмæ 
куыд фæцæйтыдта, æмæ йæ сылгоймаг хæрзæфснайд уатмæ куыд ба- 
уагъта, уый дæр дзæбæх нал бамбæрста. Йæ донласт дзаумæттæй 
паркет пъолмæ цыхцырджытæ згъоры, æмæ фырæфсæрмæй цы фæуа, 
уый нæ зоны. Йе ’рбацыдыл, иуæй, фæсмон кæны, иннæмæй, йе 
’хца райсынмæ бæллы. Йæ бафхæрæджы фæлурс цæсгоммæ рохстæй 
кæсы æмæ хъусæй лæууы. Уæздан дæр йе ’взаг аныхъуырдта æмæ 
ницы дзуры. 
— Ацы къæвдайы уазæгмæ не ’нхъæлмæ кастæ? — ныхас райда- 
йыны охыл æй зæрдаивæй фæрсы Бекызæ. 
— Уазæджы ’рбацыд мæнæн кæдфæнды дæр æхсызгон вæййы, — 
йæ тыхст уавæр бамбæхсыныл архайы фысым. 
— Уæлдайдæр дæм дзыппыдзаг æхцатимæ куы ’рбацæуы, уæд... 
— фелхыскъ æй кодта лæг æмæ йын йæ цæстыты ’фсармы æууæлтæ 
агуры, фæлæ дзы тасæй уæлдай ницы уыны. 
— Уазджытæ алыхуызæттæ вæййынц...— æбæрæг дзуапп ын дæт- 
ты сылгоймаг. Саджы родæй фæлмæндæр кæй у, уый æмбары æмæ 
сабырæй-сабырдæр кæны. Куыдфæстæмæ йæ цæсгомы хуыз йæхимæ 
’рцыди, æмæ йын йæ хæрззылд къухæй бандонмæ амоны: 
— Сбад, дæ хорзæхæй. 
«Цы рæсугъд къухтæ йын и. Ме ’фсинæн та згæхафæн гæххæт- 
тæй дæрзæгдæр сты», — хæлæг ын йæ зæрдæ фæрæхуыста, æмæ 
æваст срæцыгъта: 
— Хъæумæ тагъд кæнын æмæ уыцы цалдæр минуты алæудзынæн! 
— Хъæумæ дæр ахæццæ уыдзынæ. Дæ хуылыдз дарæс феппар 
æмæ уал нæ лæджы дзаумæттæ скæ. 
— Афтæмæй дæр мын ницы уыдзæн! Хуылыдз дарæсыл ахуыр 
дæн! Мæ царды фылдæр рæстæг къæвдаты бын куы ’рвитын! 
Фысым йæ морæ шифанермæ бауади, цыдæртæ дзы агуры æмæ 
йæ уазæджы хъæлдзæг зæрдæйы уагмæ здахы: 
— Нæ лæг мæ йæхæдæг тæргай алыгъди, фæлæ мын зæрдылдары- 
нæн йæ костюм ныууагъта. Цу, ваннæйы хъарм донæй дæхи анай 
æмæ йæ дæ уæлæ ’рбакæ. Бæлвырд дын фенцондæр уыдзæн. 
«Гъы, бæлвырд дын фенцондæр уыдзæн! — йæхимидæг æй сфæз- 
мыдта Бекызæ. — Иууылдæр ме ’нцойдзинадыл тыхсынц, афтæмæй...» 
— Цу, цу, дæхи уал анай, стæй уæд дæ зæрдæйы ’лхынцъ райхал- 
дзынæ, — йæ хъуыды йын фескъуыдта Уæзданы рæвдаугæ хъæлæс. 
— Æз мæ зæрдæйы ’лхынцъ халынмæ не ’рбацыдтæн, фæлæ ме 
’хцамæ! — йæ маст тыххæй уромгæйæ, дзуры лæг, фæлæ йæм ус 
ницы хъус дары. Рагъæнæй æрвхуыз костюм райста æмæ йæ бандоны 
къухыл бафæлдæхта, стæй урс майкæ æмæ сау трусик иннæ мидæг- 
гæгты ’хсæнæй раласта. 
— Агъуысты астæу дæ садзгæ ныччынди? — дисхуызæй бафарста 
Бекызæйы. — Дæхи уал цынай, стæй дын де ’хца дæр ратдзынæн. 
Мæн искæй капеччытæ нæ хъæуынц, — йæ ныхас балхынцъ кодта 
былысчъилæй æмæ ваннæмæ араст и. 
«Куыддæр мæхи цынайон, афтæ дзы ме ’хца райсдзынæн æмæ 
нæхимæ афардæг уыдзынæн. — Бекызæ йæ дзыппыдаргæ сахатмæ 
’ркасти æмæ бакатай кодта. — Фæстаг автобусмæ куы нал баййафон, 
уæд мын автостанцæйы ’хсæвиуатгæнгæ ’рцæудзæн. Чи зоны, мæ 
122 

хъул сах абада, æмæ ам баззайон. Ацы бынтыдзæуæг мыл мæлæты 
æнувыд у. Нæ, нæ! Кæрæдзи куы бамбарæм, уæд мæм дзы ницыуал 
рантысдзæни, фæлтау такси баххуырсдзынæн. Ау, æртæ минæй...» 
Лæг иучысыл фæсабыр и. Уæдмæ ус цæлгæнæны ’рдæм базылди 
æмæ уырдыгæй йæ тыхджын хъæлæс райхъуысти: 
— Дæ хуылыдз дзаумæттæ мæм-иу радæтт, æмæ дын сæ пецы 
сæрмæ айтауон. 
«Куыд æнæкъæмдзæстыгхуыз у, цыма мæ æппындæр ницы дары. 
Æндæр дæм æфсарм ма уæд. Уыйхыгъд æм, цæмæ февналай, ахæм 
бынæттæ чысыл нæй. Тынг фидауцджын у, афтæмæй йæм тæрхондо- 
ны зæрдæмæдзæугæйæ ницы раиртæстон. Маст цæстытæ куыд æхгæ- 
ны, уый диссаг у», — уыцы хъуыдытимæ ваннæмæ бацыди. Тæвд 
уæлдæф хихсæны сæрмæ чысыл айдæныл мигъау тæнæг фæлм сæ- 
вæрдта, æмæ дзы йæ цæсгом куынæ федта, уæд урс кафёлæй æмбæрзт 
къултыл йæ цæст ахаста. «Йæ мард макуы фесæфа, æнæ лæгæй куыд 
хъæздыг цæры. Шифанерæй, трюмойæ, телевизорæй, гауызæй — ацы 
дунейыл æм цы нæ ис. Æмæ йæм цæуыннæ хъуамæ уа? Ахæм æхца- 
тимæ...Уæллæй, ме ’фсинмæ милуан куы раттай, уæддæр дзы афтæ 
нæ сарæхсдзæн». 
Бекызæ йæ дарæс раласта æмæ, æртæуатон райдзаст фатермæ 
бæлгæйæ, иуцасдæр джихæй алæууыди. Ацы Хуыцауы ’лгъыст дæли- 
мон æй куынæ фæсайдтаид, уæд цы хорз уыдаид, æвæдза! Мæнæ-иу 
ахæм хъарм доны рæстæгæй-рæстæгмæ æнæмæтæй фæхуыссыдаид, 
ныр та, йæ усы ’лхыскъ ныхæстæм хъусгæйæ, сывæллонау йæхи стыр 
æрхуы тасы фæнайы. Цы хæдзарæй фенæхай ис, уый йæ цæстытыл 
куы ауайы, уæд йæхицæн бынат нал фæары. Цæмæй та йæ сагъæсты 
фæдыл ма адзæгъæл уа, уый тыххæй йæхинымæр йæ фысымы рæв- 
дауыныл схæцыди. Куыддæр æй йæ хъæбысы ваннæмæ байста, афтæ 
дуар æрбайгом и, æмæ йæм Уæздан, хинхудтгæнгæ, æрбадзырдта: 
— Дæ хуылыдз дзаумæттæ мæм-иу радæтт, зæгьгæ, дын нæ загътон? 
Уазæг йæ фæлгæнæны цы рæсугъд ныв сарæзта, уый базгъæ- 
лæнтæ и, æмæ адæргæй дзуццæджы ’рбадти. Фысыммæ йе ’ргом не 
здахы, афтæмæй йæм рæхуыстæй дзуры: 
— Дуарыл къæпсыр сæвæрын хъæуы! 
— Дæу хуызæн лæг мын куы уаид, уæд ма мын къæпсырæй уæл- 
дай бирæ цыдæртæ сæвæрид...— тæхудыгæнæгау загъта Уæздан, ми- 
дæмæ бахызти æмæ йын йæ фидар мæкъуыстæгмæ бавнæлдта. — Ахæм 
хъуынджын нæлгоймаг дзы никуыма федтон. Арс, арс... Куы дæ 
бахъæуон, уæд мæм-иу дæ фæсонтæ ’хсынмæ фæдзур. Хорз сæ сæу- 
уæрдын хъæуы, æмæ сæм дæхæдæг нæ сарæхсдзынæ... — уарзон 
мойыл аудæгау ма бафтыдта йæ ныхасмæ, йæ дзаумæттæ йын табу- 
реткæйæ систа æмæ сæ цæлгæнæнмæ ахаста. 
Бекызæ хъарм доны йæхи ауагъта æмæ фырæхсызгонæй йæ цæс- 
ты уæлтъыфæлттæ æрæхгæдта. «Ацы кæлæнгæнæгыл цал азы цæуы, 
цымæ? Йæ хуызмæ гæсгæ мæнæй хъуамæ иу-фондз азы кæстæр уа. 
Цасфæнды йыл куы цæуа, уæддæр нырма...» «Цæй нырма?! Дæхи 
цынай, де ’хца райс æмæ дæ хæдзармæ ахъуытты у!» — йемæ схыл и 
йæ мидхъæлæс, фæлæ йæм нæ хъусы. «Кæд ыл хæдзарыдаргæ халат 
и, уæддæр ын йе уæнгты цыбæлгæнæн тых нæ сафы. Зæнгтæ, синтæ, 
риутæ... Алцыдæр дзы — йæ бынаты. Уæдæ йын йæ цæсгоммæ дæр 
123 

фау æрхæссæн нæй, æрмæст ма йæ цæстæнгас чысыл фæлмæндæр 
куы уаид. Нæлгоймаджырдыгæй рæвдыд не ’ййафы æмæ...» 
Лæгæн йæ хид фемæхсти. Йæ хæдзармæ æвæстиатæй куынæ ацæуа, 
уæд кæй æрлæмæгь уыдзæн æмæ æнæ ’хцайæ кæй баззайдзæн, уый 
æмбары, фæлæ йæ цыдæр тых ваннæмæ ’лвасы, æмæ дзы йæхи ато- 
нын нæ фæразы. Иу къуырийы бæрц дзы фæхуыссид æмæ йæ фæл- 
лад суадзид. Боныцъæхтæй суанг изæрдалынгтæм фермæйы хъомтæм 
фæзилы, хъæумæ куы ссæуы, уæд та йæ йе ’мбæлттæ цъæх арахъ- 
хъыл бафтауынц, æмæ кæддæр йæ хуыссæнмæ æрдæгфынæйæ бахауы... 
— Гъей, мæлгæ акодтай, æви?! — æрбайхъуыст æм Уæзданы къæй- 
ных фарст, æмæ фестъæлфыди, ваннæйы слæууыди æмæ йæ буар 
сапонæй сæрдын райдыдта. 
— Ме ’ххуыс дæ нæ хъæуы?! 
— Нагъ. 
— Бар — дæхи! 
Сылгоймаг æм иуцасдæр йæхи нал равдыста, стæй та дуар æрбай- 
гом кодта æмæ йæм стыр хъуынджын хисæрфæн æрбалæвæрдта. Бе- 
кызæ йæ йе уæлæ æрытыдта, æмæ йæ, æппæтæй тынгдæр кæмæй 
тарсти, уыцы рæсугъд æнкъарæнтæ сæ уæлныхты систой. Афтæ йæм 
фæкасти, цыма æнахъом сывæллон у, æмæ йæ ныртæккæ гыцци хуыс- 
сæнмæ йæ хъæбысы ахæсдзæн. Йæ риу хъарм уылæнæй байдзаг и 
æмæ дзы, йæ цыфыддæр знагмæ афæдзы дæргъы цы маст фембырд 
кодта, уый атади. Хæдзары хицау ын йæ уавæр бамбæрста æмæ йæ- 
химæ йæ цæст æрныкъуылдта. Йæ цыбырæлвыд бæзджын сæрыхъуын- 
тæ трюмойы акомкоммæ куы фаста, уæд ын йæ саулагъз мæстæг цæс- 
гоммæ уарзæгой цæстæй фæкасти, стæй йын йæ цонгыл фæхæцыди 
æмæ хатыркурæгау фæлмæн хъæлæсæй загъта: 
— Цом, ныр фæйнæ сыкъайы баназæм, æмæ дæ уæд нал бауром- 
дзынæн. 
Йæ къæбæрæй йын куы фæхъæстæ уа æмæ дзы ’хца райсын куы 
нал бауæнда, уымæй тæрсгæйæ йын цæхгæр «нæ» зæгъынмæ хъавы- 
ди, фæлæ æгæр сæххормаг и æмæ йæ фæдыл цæлгæнæнмæ араст и. 
Фынгыл цъæх хъæдындзтæ, дудгæтæ, булчъытæ, карчы фыд æмæ 
дзулы кæрстыты цур коньячы авг куы федта, уæд йæ зæрдæ барухс и. 
Бирæ ракув-бакувы фæстæ иу агуывзæ банызта, æмæ нозт йæ туджы 
ахъардта. Ноджы ма йын ус йе стыр уæзæгджын къух йæ дыууæ 
армы ’хсæн бакодта, æмæ йæ зæрдæ бадт дзуллагау æрфæлмæн и. 
— Уæздан, уыцы ’хца æртæ мины йеддæмæ не сты... Чи зоны, 
ахæм капеччыты тыххæй дзурын дæр не ’мбæлы... 
— Мæ мард фен, æз дын сæ сайынмæ нæ хъавыдтæн. Дæ зæрдæ 
мыл дзæгъæлы худы. 
— Уанцон нæ дæ... Уый тыххæй куы ницы... 
— Мæ дыккаг фатер мын куынæ айстаиккой, уæд æй дæуæн лæ- 
вæрдтон. Гыбылы сæр хъуыдыгæнгæйæ дæ уæддæр нæ фæсайдтаин. 
Стæй дын раст куы зæгъон, уæд иннæты дæр мæ зæрды сайын нæ 
уыди. Горæты дыгай-æртыгай фатертæ кæмæн ис, уыдонæй бирæ- 
тийæ ныхасгонд уыдтæн, æндæр уыйбæрц адæмы бæрны нæ бацыда- 
ин. Состыккæн æй Хуыцау ма ныббарæд. Иучысыл ма куы бахъæцы- 
даид, уæд уе ’ппæтæн дæр хæдзæрттæ самал кодтаин. Фæлæ хъуыд- 
даг тæрхондонмæ балæвæрдта, æмæ мæ къухтæ баст æрцыдысты... 
124 

«Йæхиуыл къæм абадын куыд нæ уадзы, гауыримассыдз. Йе ’хца 
йын йæ сывæллæтты хъуырæй сласта æмæ ма йыл йæ азым дæр 
æфтауы», — йæхинымæр йемæ хæцы Бекызæ. 
— Фæлæ ды мацæмæй тæрс... Рæхджы дын сæ уæлдайджынтæй 
бафиддзынæн... 
Сылгоймаг сусæгвæндгæнæгау йæ мидбылты бахудти, уарзондзи- 
нады сидт рауагъта, æмæ, сæ цæнгтæ кæрæдзи мидæг акодтой, афтæ- 
мæй сæ агуывзæтæ банызтой. Лæгæн нозтимæ йе уæнгты цыдæр ныфс 
бацыди, æмæ, карчы сгуы ’хсынгæйæ, йæ фындзы бын багуым-гуым 
кодта: 
— Ныртæккæ дæм æппындæр ницы ис? Иу мин уал мын уæддæр 
куы раттис... 
— Уæд мæ ингæнмæ ныккæс, кæд иу капеччы хицау дæр дæн, — 
йæ хъуыры цъар райвæзта Уæздан. Цæмæй йыл тынгдæр баууæнда, 
уый тыххæй ма йын йæ къух йæ риуыл дæр авæрдта æмæ йæм фæс- 
монгæнæджы цæстæй бакасти. — Ард дын хæрын, мæ рæбыны исты 
куы уаид, уæд æй дæ разæй никæмæн раттин. 
— Ау, уыйбæрц æхца цы фæкодтай? Кæд мæ Хуыцау нæ фæливы, 
уæд мæ хуызæн хæлиудзыхтæй дæс æмæ дыууиссæдз мины асайдтай. 
— Сайгæ сæ нæ акодтон дын куы зæгъын. 
— Мæнæн цы уæлдай у? Æз дзы иу капекк дæр нал федтон. Мæ 
цуры мын лæг куы амарай, уæддæр мæ нæ бауырндзæн, уыцы ’хца- 
тæй дæм ницыуал баззад, уый. 
— Уыдонæй ма мæм исты куы уаид, уæд ныр дæ фарсмæ нæ 
бадин. Цы дыдзæсгом бæстæйы цæрыс, уый хорз нæ зоныс. Адæммæ 
йæхи æнæвнæлд чызгау сыгъдæгæй æвдисы, æнæуи та хъахбай сы- 
лæй уæлдай нæу. Алцыдæр дзы балхæнæн æмæ ауæйгæнæн ис. Ха- 
масхортæ мын мæ чыссæ сафтид кодтой æмæ мæ тынд каркау бæгъ- 
нæгæй уынгмæ раппæрстой... 
Бекызæ йæм иуцасдæр, гуырысхотæгæнгæ, фæкасти, стæй йыл 
æнæууæнкхуызæй йæ къух ауыгъта æмæ рудзынджы ’рдæм азылди. 
«Æвæццæгæн, фæкъуымæлдзæф дæн. Иуæй, фæллад уыдтæн, иннæ- 
мæй, стонг, уыййеддæмæ мыл графины дзаг арахъхъ куынæ фæзыны. 
Цæуон нæхимæ. Фæталынг кæны, æмæ мыл банафон уыдзæн». Цыма 
йын Уæздан йæ хъуыдытæ ацахста, уыйау йæ бынатæй фестади, агуывзæ 
коньякæй байдзаг кодта æмæ йæм æй разæнгардæй бадардта. 
— Ай та дын сæрмагондæй мæ нуазæн. Дæхæдæг куыд æнæхин 
дæ, афтæ æнæхинæй дын æй дæттын. Кæд дын дæ зæрдæйы хъæд- 
гæмттæ æрæхсид, æмæ мæм дæ цæстæнгас аивис... 
Лæг иучысыл хъуыдыдзастæй абадти, стæй йæхиуыл æвæндонæй 
схæцыди æмæ дæлиауæй ныуулæфыди, цыма афтæ зæгъынмæ хъавы- 
ди: «Кувгæ дын бæргæ скæндзынæн, фæлæ дæм мæ ныхæстæ нæ 
бахъардзысты. Мæнгарддзинад дæ туджы æгæр бацыди». 
— Дæ нуазæнæй дæ сæр кадджындæр уæд. Не ’ппæтмæ дæр Хуы- 
цау хорз зонд æруадзæд, кæрæдзийы куыд нал сайæм, нæхи фæл- 
лойæ цæрынхъом куыд уæм æмæ иннæты дзыппытæм куыд нал кæ- 
сæм, царды фыдракæндтæн бынат куыд нал уа æмæ зæххыл хæрам- 
дзинад куыд фесæфа, дунейы фарн уый саккаг кæнæд! 
— Оммен! Хæлар дын уæд дæ мады ’хсыры хуызæн, — æхсызго- 
нæй сдзырдта фысым æмæ йын аивæй йæ къухыл схæцыди, ома аназ 
125 

æй, уыцы иу сыкъа дын ницыуал кæндзæни. Уазæг агуывзæ йæ дзы- 
хыл сдардта æмæ та рудзынджы ’рдæм сагъæсхуызæй акасти. 
— Мæнæн цæуын афон у, — уарыны сæх-сæхмæ хъусгæйæ, загъта 
’нкъардæй æмæ æнæбары комдзæгтæ кæныныл балæууыди. 
— Ахæм къæвдайы йæ куыдзы дæр æддæмæ куы ничи тæры, уæд 
дæуыл цы мæгуыры бон и? Ацы ’ртæ агъуысты дæ фаг не сты? Æви 
дæ рæсугъд усмæ тагъд кæныс? 
Йæ цæсгомыл гæдывад мидбылхудт фæзынди, йæ халаты уæллаг 
цæппæртæ рафтыдта æмæ æнтæфæй мæлæгау йæхицæн дымгæ кæ- 
нын райдыдта. Лæг ын йæ урс тыппыр риутæм цыбæлæй фæкасти 
æмæ фæстæмæ уæззау бадт æркодта. «Гъæ-æ, гæды-гадздза, дæ мон- 
даггæнæн бынæттæй мæ асайынмæ хъавыс, нæ? Ницы дын дзы ра- 
уайдзæн. Дæхи куы амарай, уæддæр дæ нывæфтыд къæппæджы нал 
бахаудзынæн», — скарста йæхинымæр æмæ та агуывзæты коньяк ра- 
уагъта. 
— Мæнæн хатырæй фæуæд, мæ бон нуазын нал у, — йæ къухтæ 
стылдта Уæздан æмæ сыстади, йæ армытьæпæн лæджы сæрыл хъавгæ 
’рхаста, дуары цурмæ бацыди æмæ цырагъ ссыгъта. — Дæхæдæг ба- 
нуаз, æз дын хуыссæн бакæнон. 
— Нæхимæ цæуын. Æхсæвæддæ никуы баззадтæн, æмæ мыл мæ 
бинонтæ тыхсдзысты. 
— Дæ усæн йæ зæрдæ куы аскъуына, уæддæр дын ам æнæ баз- 
зайгæ нæй. Кæд мæ тæрсгæ кæныс, уæд — дзæгъæлы. Мæн искæй лæг 
нæ хъæуы. 
«Куыд кæсын, афтæмæй мæ æнæ барæвдаугæйæ нал ауадздзæн. 
Йæ буар нæ, фæлæ мын йæ уд куы ратта, уæддæр ын сайын нал 
бакомдзынæн. Ай куыд æнхъæл у, æз афтæ цыбæл нæ дæн», — йæ 
фæдыл кæсгæйæ, бахудти Бекызæ æмæ та агуывзæ йæ дзыхмæ схас- 
та. Уæздан уайтагъд фæстæмæ фездæхти æмæ, мад йæ рынчын сы- 
вæллонæн исты куы хæрын кæна, уыйау йæ уазæгмæ лæгъстæхуызæй 
йæхи бакъул кодта: 
— Ацу, мæ хæдзар, схуысс æмæ дæ фæллад суадз. — Хæстæг æм 
балæууыд æмæ йын йæ сæр йæ риумæ ’рбалхъывта. — Хъусыс мæ 
æви нæ? Дæ зæрдæ æппындæр мацæмæ ’хсайæд. Ацу, схуысс æмæ 
дæ уæззау хъуыдытæй дæхи суæгъд кæ. 
Бекызæйы фындзыхуынчъытæ духийы тæф хъыдзы кæны æмæ йын 
йæ тугыл арт æндзары. Сылгоймаджы йæ хъæбысы сисид æмæ йæ 
хуыссæнмæ ахæссид, фæлæ йыл æппындæр не ’ууæнды, æмæ йын уый 
йе уæнгты баст халын нæ уадзы. Æвæццæгæн та йын исты хиндзинад 
аразы. Нæ, ацы хатт æй йæхиуыл гадзрахатæй цæуын нал бауадздзæн. 
Цыфæнды куы фæуа, уæддæр дзы йæ фарчыхай ратондзæн. Йæхиимæ 
тохгæнæгау цæхгæр фестади æмæ хæрзæфснайд уатмæ бацыди, йæ 
дзаумæттæ феппæрста æмæ фæлмæн хъæццулы бын йæхи ’рнорста. 
Цыма йæ алыварс уардитæй йæ тæккæ дзаг у, уыйау ыл æнахуыр 
адджын тæф узæлы, æмæ лæг йæхи дзæнæты цæхæрадоны ’нкъары. 
Рæстæгæй-рæстæгмæ йæм йæ усы ныхкъуырд сурæт, уайдзæфгæнгæ, 
’рбацæуы, фæлæ та йын Уæзданы цардхуыз цæсгом йæ бынат бацах- 
сы, æмæ дыууæ сылгоймаджы ’хсæн хъуырдухæн кæны. Куы йе ’фсарм 
фæуæлахиз вæййы, куы — йæ монц. Цæмæй сæ фервæза, уый тыххæй 
йе ’ргом къулмæ аздæхта æмæ йæ цæстытæ æрæхгæдта, фæлæ йæм 
126 

хуыссæг æввахс нæ цæуы. Йæ хъустыл уайы сылгоймаджы къахуы- 
нæр æмæ йын йæ зæрдæмæ цыдæр сусæг æхсызгондзинад хæссы. Мы- 
нæггæнгæ йæм æрбахæстæг и æмæ йæ цуры басабыр и. 
— Иунæгæй мын уазал у, дæхимæ мæ бауадз, — тæргай сывæлло- 
нау æм дзуры Уæздан. Арæхстгай йын йæ хъæццулыл схæцыди æмæ 
йæ фарсмæ ’рхуыссыди. Лæгæн æнахуыр хъарм уылæн йæ туджы 
анхъæвзта, æмæ йын йе ’рвонг хъуыдытæ айста. Ферох дзы сты йæ 
бинонтæ, йе ’хцатæ, йæ мæстытæ, йæ хæрæмттæ. Йæ цуры уыди, йæ 
туг кæмæй сæрра и, ахæм цардæгас сылгоймаг, æмæ йæ ’ндæр ницы- 
уал хъуыди. 
— Хæйрæг, — сфæрæзта ма зæгъын æмæ йыл йæ фидар цæнгтæ 
’рбатыхта... 
Йе ’фсинимæ куы баиу и, уæд афтæ ’нхъæлдта, лæгтæ иууылдæр сæ 
устытимæ æдзæлгъæд цæрдтытæ кæнынц, æмæ йæ мондæгты хурхыл 
ныххæцыди. Искуы иу хатг-иу йæ хæс æххæстгæнæгау йæ бинойнаджы 
узæлдæн куыдфæндыйæ дзуапп радта æмæ йæм-иу йæ чъылдым раздæх- 
та. Сылгоймаджы ад дзы никуы базыдта æмæ ныр йæ хурæн хур фенæ- 
гау суртæ-уадзгуытæ кæны. Цыма йæхи ноггæнæн суадоны цынадта, 
уыйау æрыгон лæппу фестади æмæ йæ хъарутыл нал ауæрды. 
— Цы дыл æрцыди? Цырынгæнæн хос банызтай? — йæ хъустыл 
ауайы амондджын сылгоймаджы цинæйдзаг хъæлæс. 
— Мæхæдæг дæр æй нæ зонын. Мæ рохтæ феуæгъд сты, æмæ 
мæхи уромын нал фæразын, — дзуапп ын ратты къæмдзæстыгхуызæй 
æмæ та йын йæ былтæ агурын райдайы. Æрæджиау зæрдæ йæ сонт 
цæлхъытæй фенцади. Бекызæ сынтæджы йæхи уæлгоммæ ауагъта 
æмæ ныхас æрæфтауыны охыл æвæлмасæй дзуры: 
— Диссаг у адæймаг. Ардæм куы цыдтæн, уæд дæ марыныл сразы 
уыдаин... 
— Цæй тыххæй? — цыма йæ не ’мбары, уыйау æй кæнгæ хъæлæ- 
сæй фæрсы Уæздан. 
— Ме ’хца мын кæй асайдтай, уый тыххæй. 
— Гъе-е, мæ хæдзар, мæн йеддæмæ дын де ’хцатæ куы ничи саид, 
уæд царв æмæ мыды ленк кæнис. Ды куыд кусыс, афтæмæй хъуамæ 
миллионер уаис... 
— О, нал мæ ныууагътой... Кæм цы хамасхор и, уыдон уæлæмæ 
уый тыххæй куы бырынц... Дыууæ æмæ ссæдз азы æртæ мины фем- 
бырд кодтон, æмæ мын уыдон та ды ассывтай. Уæвгæ мын раст ба- 
кодтай. Стыр æхцатыл нæ сахуыр дæн æмæ... 
Ус ыл дзургæ-дзурын ныддæлгом и, йæ тыппыр былтæй йын йæ 
дзых сæхгæдта æмæ йын батæ кæныныл схæцыди. Лæг исдугмæ æнæ- 
змæлгæйæ алæууыди, стæй та йæм сцыбæл и æмæ йæ хъæбысы атади... 
— Куы ницы дзурыс. Дæ зæрдæмæ фæцыдтæн æви нæ? — мынæг 
хъæлæсæй йæ бафарста Уæздан, кæрæдзийæ сæ мондæгтæ куы суагъ- 
той, уæд. 
— Тынг. 
— Де ’фсинæй искуы уыйбæрц æхсызгондзинад райстай? 
— Нагъ. 
— Уæдæ дзы цы кæныс? 
— Ома? — нæ йæ бамбæрста Бекызæ æмæ йæм фæрсæгау бакасти. 
Уæздан ын йæ уавæр ницæмæ дары. Йæ фæлмæн армытъæпæнæй 
127 

йын йæ хъуынджын риу лæгъзгæнæгау сæрфы æмæ йæ ныхас дард- 
дæр нывæнды: 
— Дæу хуызæн лæг уымæн æвгъау у. Ардæм рацу æмæ мæнæ ам 
цæр. Ды, мæн чи хъæуы, ахæм нæлгоймаг дæ, æмæ дын мæ уд дæр 
нæ бавгъау кæндзынæн. Мæ дæндагæй дын цырагъ дардзынæн, мæ 
къухтæ та — фынгæн. 
Уæздан басабыр. Æнхъæлмæ кæсы разыйы дзуапмæ, фæлæ лæ- 
джы дзыхæй хъыпп-сыпп нæ хауы. 
— Нæ дæ фæнды? 
— Æмæ уæд мæ фырттæ та? 
— Адæймагæн иу цард йеддæмæ нæй, æмæ дæхи мæт бакæ. Æз ма 
дын иу фырт ныййардзынæн, æмæ дæ амондыл цин кæнынæй нал 
æфсæддзынæ. 
«Дзæгъæлы нæ фæзæгъынц: лæг — лауыз, ус — фæлдахæг. Æнæн- 
хъæлæджы сылгоймаджы адджын хъæбысмæ бахаудтæн æмæ къæсса- 
вæлдæхт фæдæн. Ме ’фсинимæ цы азтæ арвыстон, уыдон ацы ’хсæ- 
выл баивæн и, фæлæ, мæ сывæллæтты кæуыл баивон, ахæм сылгой- 
маг зæххыл нæма райгуырди. Се ’хца сын асайдтай, æмæ æнæ фате- 
рæй баззадысты, ныр та сын сæ фыды исыс», — йæхинымæр ын 
уайдзæф кæны Бекызæ. 
— Цы ныхъхъус дæ? Мæ фæнд дæ зæрдæмæ нæ цæуы? — сабы- 
рæй йæ фæрсы Уæздан æмæ йын йæ русæн батæ кæны. 
— Цы дын зæгъон, нæ зонын. — Лæг дæлиауæй ныуулæфыди æмæ 
йæ цонг суæгъд кодта. — Иу æхсæв дæм чи фæвæййы, уыдонæн се 
’ппæтæн дæр сæ цоты фæуадзын кæныс? 
Уæздан фæтæргай и, гыццыл чызгау хуыссæнæй агæпп ласта æмæ, 
йæ дзаг æгъдтæй хъазгæ, иннæ уатмæ сæрыстырæй атындзыдта. Бе- 
кызæ йæ фæдыл кæсы æмæ хъуыдытæ кæны: «Иæ буар куыд æнаипп 
у, йæ зонд дæр афтæ æнаипп куы уаид, уæд йемæ цæрынæй чи бафсæ- 
дид? Æрдз адæймагæн æппæт хæрзтæ иумæ нæ дæтты, æвæццæгæн». 
Йæ зæрдæ йæ дойны суагъта, йе уæнгтæ ’рлæмæгъ сты, æмæ райдзаст 
æнкъарæнтимæ æррæдзæ-мæдзæ кодта. Куыддæр йæ цæстытæ æрæх- 
гæдта, афтæ йæм сылгоймаг æрбацыди æмæ та йыл йæхи баныхæста: 
— Кæлæнтæ мын скодтай, æвæццæгæн, æмæ дæ мæхи атонын нал 
фæразын. 
— Æз та дæм абондæргъы иу фарст раттынмæ хъавын. 
— Уагæр цы фарст у? 
— Сылгоймаг куы дæ, уæд ахæм тæссаг хъуыддагмæ дæ ныфс 
куыд бахастай? 
— Цавæр хъуыддагмæ? 
— Хæдзæрттæ уæй кæнынмæ... 
— Æз хæдзæрттæ никуы уæй кодтон. 
— Уæдæ цы? 
— Бæллицтæ... 
— Уый та куыд? 
— Куыд куы зæгъай, уæд хæрзæнцонæй. Нырма хъæуты æнæхин 
адæ^ бирæ ис. Кæд сæ уавæртæм гæсгæ уым цæргæйæ баззадысты, 
уæддæр сæ зæрдæ æдзух горæтмæ ’хсайы, æмæ сæ æз мæ хæстæджы- 
ты фæрцы мæхиуыл сардауын. Горæты ахæм хорз фатермæ æртæ 
минæй чи нæ бабæлдзæн? Уыдон мæнæн фенхъæлынц æдылы, фæлæ 
128 

æдылы сæхæдæг разынынц æмæ æнæсæр бындзытау мæ фидар тыны 
бахауынц. Сæ сой сын куы рацъирын, уæд, сæ къухы кæй ницы 
бафтдзæн, уый бамбарынц, æмæ сæргуыбыр, уæнтæхъилæй ацæуынц. 
Тæрхондонмæ хъаст кæнын сæ ничи бауæнды, уымæн æмæ сæхæдæг 
дæр, мæ хæдзар æлхæнгæйæ, закъоны ныхмæ фæцæуынц, стæй сæ 
йæхи хæлиудзыхæй равдисын никæй бафæнды. Состыккæн йæ хæ- 
рæфырт прокуроры хæдивæг куынæ разындаид, уæд уый дæр ницы 
суæндыдаид. Афтæ, гъе, мæ хур. Цалынмæ адæм æнæхæдзар уой, 
уæдмæ агурдзысты бæллицтæ уæйгæнджыты, æнæхæдзар та æдзух- 
дæр уыдзысты, уымæн æмæ фæлывд бæстæйы цæрынц... 
— Сылгоймаг нæ, фæлæ — иблис. Дæуимæ йæхи чи сбаста, уый та 
— дæуæй æвзæрдæр, — мидбылхудгæйæ, загъта Бекызæ æмæ йæм йе 
’ргом раздæхта. — Хуыцау дæ раст фæндагыл сараза... 
— Мæнæн зылын фæндагыл цæугæйæ дæр æвзæр цард нæй, фæлæ 
мæгуыр уый у, раст фæндагыл цæугæйæ æвзæр цард чи кæны... 
— Уæдæ мæнæн дæр ницыуал ратдзынæ, зæгъыс, нæ? 
— Æмæ ма дын цы хъуамæ раттон? Де ’хца дын уæлдайджынтæй 
нæ бафыстон? Мæ хуызæн сылгоймагимæ иу æхсæв арвитын æртæ 
мæ, фæлæ дæс мины аргъ у. Де ’нахуыр æфсины фæстæ... О, хæдæ- 
гай, æппындæр дын йæхиуыл хæцын нæ фæразы. Тæрхондоны мыл- 
иу йæхи усбирæгъау куыд ныццавта. Мæ мард фен, æз та уæд дæуæн 
тæригъæд кодтон. Дæ царды хуыздæр бонтæ ахæм омдзæджы хъæду- 
римæ ’рвит... — Уæздан æнæнхъæлæджы йæ гамхуд систа, æмæ йæ 
хъæлæс бынтон æрфæлмæн и: — Хъысмæттæ уарæгæн цы зæгъон? 
Уыцы дæлæмæдзыды амонд дæр дæ ма фæуæд... Мæнæн дæу хуызæн 
лæг куы уаид, уæд æй æз мæ уæлныхты хæссин... Сылгоймаг кæй 
дæн, уый мын банкъарын кодтай, æмæ дын дæ хорздзинад никуы 
ферох кæндзынæн. Мæхицæн дæ зæрдæ не ’вæрын, фæлæ дæм 
æнхъæлмæ кæсдзынæн. Цыфæнды афон мæм куы фæзынай, уæддæр 
дæ ’хсызгонæй барæвдаудзынæн... 
Уæздан хъæрзæгау арф ныуулæфыди æмæ йæ сæр Бекызæйы ри- 
уыл æруагъта. Иуы дзыхæй дæр сæ хъыпп-сыпп нал хауы. Бæстæ 
басабыр, æрмæст ма æддейы рудзынджы тасмачъи тæрхæгæй уарыны 
’ртæхты æнæрынцой къупп-къупп цæуы... 
1976 
ГÆДЬЮЫНДАР 
М е ’гæрыл, ам та цы ми кæнын? Ацы æнахъинон бырæттæм мæ 
цы Хуыцау æрбахаста? Мæ алыварс адон цавæр дзæкъултæ сты? 
Алæ-ма, фенон сæ, кæддæра дзы цы ис. Ту! Æрдæглæбырд хæцъилтæ 
æмæ зæронд дзаумæттæ. Утæппæт чъизи хæррæгътæ кæй бахъуыды- 
сты, цымæ? Чи сæ æрæмбырд кодта? Мæ фæрстæ йын айхæлой, 
цыфæнды мæгуырæй дæр афтæ дæлоз æрхауæн куыд и? Фæлæуу-ма, 
фæлæуу, Цæрайы чызг, кæд дæхæдæг уыдтæ, мыййаг?.. Иугæр се 
’хсæн бадыс, уæд дæу сты. Дæ сæрызонд фæдзæгъæл и, æмæ адæмы 
уæлдæйттыл фæзылдтæ. М’ арт бауазал и, æмæ мæ афтæ æдзæллагæй 
чи федта, уый мæ цы фенхъæлдта? Цы дæ, уымæй уæлдай — ницы. 
Хъæды халонау — иунæг, сæфт æмæ тæригъæддаг. Иратаманы дæ 
9 Цомартаты Изæтбег 
129 

туг, де стæгæй искæмæ курыны охыл йæ къух никуы ничи бадардта. 
Уымæй æгаддæр сæм ницы касти, ныр дæуæн дæхи хуызæн гæвзыкк 
адæм дæхицæй асламдæр капеччытæ дæ цурмæ æппарынц. Бецау, 
æмæ сæм æз мæ хъус куынæ ’рдардтон. Æвæццæгæн мын мæгуыргур 
æнхъæл фесты. Дарддæр, дарддæр ардыгæй! 
Кæддæр цы кадджын сылгоймаг уыдтæн, уый куы зониккой, уæд 
мыл сæ зæрдæ нæ фæхудид. Æнæхъæн горæты цæрджытæ мын мæ 
номæй ард хордтой. Скъолайы-иу гом урок куы лæвæрдтон, уæд мæм- 
иу дисмæ кæсæгау кастысты, кæлæнгондау мæм-иу цымыдисæй хъуы- 
стой, ныр мæ боныфыддæртæм æрцыдтæн, æмæ мæ иу хъуыдыгæнæг 
дæр нæй. Мæн заууаты бынатмæ чи ’ртардта, уыдонæн æй Хуыцау 
ма ныббарæд! Хуыцау, Хуыцау... Цы зæрдæйæ дыл æууæндон — нæ 
зонын. Дунемæ кæй рауагътай, уыдонæн сæ сыгъдæгдæртæ зындоны 
арты судзæнт, цæссыгкалгæйæ дыл сæхи фæдзæхсæнт, æмæ сын сæ 
хъизæмæрттæм уæле дæлæмæ фыдыусау куыдфæндыйы цæстæй кæс, 
фыдгæнджытæм та мады зæрдæ дар — уый цæй æппæтуынæг, æппæ- 
таразæг Хуыцау у? Æмæ, дам, йе сконд адæмы бирæ уарзы. Кæннод 
ын цы зæгъон. Мæ хуызæн æнæлаз сæрыстыр сылгоймаджы смаггæ- 
наг фаджысмæ æрæппар. 
Хуыцау адæймагмæ куы сфыдæх вæййы æмæ йæ сафынвæнд куы 
скæны, уæд ын фыццаг йæ зонд айсы. Мæ бон бакæла, мæ бон. Ныр 
ма мæ цард циу? Уæртæ уыцы синаг дæ хъуырыл æрбатух æмæ — 
фæдæ. Уæвгæ ма синагæй дæр цы кæнын? Мæ уд удыл куы нал хæцы. 
Мæ зæрдæ ’нкъуысы æмæ мæ риуы дзедзырой кæны. Мæ зæнгтæ ныу- 
уæззау сты, размæ мæ нал хæссынц. Мæ ахсæн мын цыма исчи къуы- 
мых кардæй лыг кæны, уыйау риссы. Æвæццæгæн, ацы æнæбайрай- 
гæйы фæлхæрттæй фæхъæстæ дæн æмæ мæлæты къахыл ныллæууыд- 
тæн. Гъе, уæууæй, гъе, Цæрайы хъал чызг! Худинаг æмæ аллайаг. 
Адæймаг йæхицæй зондджындæр æмæ тыхджындæр æнхъæл ни- 
кæмæн у, афтæмæй йыл кæд цы ’рцæудзæн, уый нæ зоны, йæ хъысмæ- 
ты чысыл цæфæй дæр йæхи бахъахъхъæнын нæ фæразы. Æнæнхъæ- 
лæджы дæр никæй зæрды æрæфтыдаид, æз искуы ахæм бæллæхы ба- 
хаудзынæн, уый. Æрæджы дæр ма мæ уарзон горæты, мæ хæрзконд 
уæнгтæй хъазгæ, хъалæй цыдтæн, ныр æцæгæлон къуымы уæнгмар- 
дæй бадын æмæ, маройгæнгæ, мæ мæлæтмæ ’нхъæлмæ кæсын. Зæхх 
мæ йæхимæ дзæгъæлы не ’лвасы. Мæ кæрон æрхæццæ и, æмæ удхæс- 
сæг мæ уæлхъус æрлæууыди. Уæвгæ мæм нырмæ дæр куыд нæ фæзын- 
ди? Ахæм дыууæ цæргæсæй бавдæлон у æмæ зæрдæскъуыд ма фæу. 
Уайых æрбауат, мæ цæхæрцæст лæппутæ. Куыд тагъд ацыдыстут уе 
’нусон дунемæ? Цы зæрдæйæ мæ ныууагътат зыбыты иунæгæй? Мæ 
къæхтыл сымах ныфсæй куы лæууыдтæн, гормæттæ, уæд мыл гадзра- 
хатæй цæмæ рацыдыстут? Уæууа, цытæ дзурын уый? Сымах уæ рай- 
гуырæн зæххы раз уæ хæс бафыстат, æз та уын мæ ницæйаг удыкъоп- 
пайы тыххæй уайдзæфтæ кæнын. Уæ хорзæхæй, ныббарут уе ’дылы 
мадæн. Мæ фыртыхстæй мæ схаудтой уыцы æнæууылд ныхæстæ. 
• Æхсар, мæ къона, ды мæ хистæр хъæбул уыдтæ, мæ фыццаг хуры 
тын. Мæ сидзæр фæлмæст зæрдæ мын ды батавтай. Бирæ азты дæр- 
гъы мæ риуы цы ихы къæртт фæхастон, уый дæ фæлмæн мидбылхуд- 
тæй атади. Дунейы рухс мæм де ’рттиваг цæстытæй æрбакалди. Цæ- 
рыны хъару мæм дæ фæрцы фæзынди. Дæ гыццыл гæккытæй фыц- 
130 

цаг къахдзæфтæ куы акодтай, уæд дæ фырцинæй мæ хъæбысмæ фел- 
вæстон æмæ дæ дзæвгар рæстæг зæхмæ нал уагътон. Куы фæкæлай 
æмæ дæхи куы ныццæвай, уымæй дын тарстæн. Скъоламæ куы ба- 
цыдтæ, уæд та стъалытæм тындзын райдыдтон. Дæ къам æдзухдæр 
Кады фæйнæгыл кæй уыди, уый тыххæй дæ хуымæтæджы райгонд 
уыдтæн. Æрдхæрæны ахуыргонд дæ кæй рауайдзæн, ууыл дызæрдыг 
нæ кодтон, фæлæ фæфыдæнхъæл дæн... 
Гуырдзиаг лæгмартæ ныл балбирæгътау куы ’ртыхстысты æмæ нæ 
сармадзантæй æхсын куы райдыдтой, уæд дæр мæ нæма уырныдта, 
мæ фырттæн исты тас у, уый. Алкæмæ дæр афтæ кæсы, цыма фыдбы- 
лыз йæ иувæрсты аивгъуыйдзæн, цыма йыл нæ андзæвдзæни, фæлæ 
зæй æппындæр никæуыл ауæрды, никæмæн хатыр кæны. Хохы цъуп- 
пæй куы рассæнды, уæд — растæй, зылынæй — се ’ппæты дæр йæ 
быны ныцъцъист кæны. 
Æхсар, мæ дунейы рухс, дыууæизæрастæу гæрзифтонгæй мæ уæл- 
хъус куы ’рбалæууыдтæ æмæ мын фидарæй куы загътай: «Гыцци, æз 
мæ фыдыбæстæ хъахъхъæнынмæ цæуын!», уæд дæ ныхмæ дзурын ни- 
цыуал сфæрæзтон, зæгьын та мæ бирæ цыдæртæ фæндыди. Охх, куыд 
бирæ цыдæртæ мæ фæндыди зæгъын! Истыхуызы дæ куы баурæдтаин, 
уымæ мæ былыцъæртгæ хордтон, фæлæ дæ фæнд кæй нал аивдзынæ 
æмæ де ’мбæлтты цæсты дæхи кæй нæ бафтаудзынæ, уый зыдтон, æмæ 
адæргæй ме ’взаг мæ комарынджы нындзыг и. Мæ хъару мæ зæнгтæй 
алыгъди, æмæ сæ зыр-зыр нал æнцади. Афтæ ’рлæмæгъ дæн, æмæ мæ 
’рхауынмæ бирæ нал хъуыди. Гобийау ма дæм удаистæй кастæн, æндæр 
мæ бон ницыуал уыди. Дæ фæхъхъау фæуон, мæ адджын хъæбул, дæ 
мады катай дæм бахъардта, æмæ мыл дæ фидар цæнгтæ ’рбатыхтай: 
«Ма тæрс, гыцци, мæ цард асламæй нæ ратдзынæн». 
Уыцы ныхæстæ абон дæр ма мæ хъусты зæлынц, дæ диссаджы 
ныфсдæттæн мидбылхудт та æдзухдæр мæ цæстытыл уайы. Де ’мбæлт- 
тимæ куы ацыдтæ, уæд æхсæв-бонмæ мæ цæссыгтæй мæхи фехсад- 
тон. Кæуын мын кæй не ’мбæлди, уый бæргæ зыдтон, фæлæ мæхи 
уромын нæ фæрæзтон. Мады зæрдæйæ къæрцхъусдæр ницы ис зæх- 
хыл. Рагацау æй зыдта, цы стыр бæллæх æм æнхъæлмæ кæсы, уый, 
æмæ кæуындзæгæй ныттыппыр и. Фæлтау мæ цæсгом куы сыхæлдта- 
ин æмæ дæ къухыл куы ныззæгæл уыдаин, фæлтау дæ разы мæ уæр- 
джытыл куы ’рхаудаин æмæ, кæугæйæ, дæ зæнгтыл куы ныттыхста- 
ин. Дун-дунетыл хъæбулæй адджындæр куы ницы ис, уæд кæмæй 
æфсæрмы кодтон, цымæ? Æвзонг лæппутæн кæрæдзимæ кæрдтæ чи 
райсын кодта, уыцы лæджыфыдхортæй æви, абон царды рохтыл чи 
хæцы æмæ мæгуыр адæмы туг чи цъиры, уыцы зæххы кæлæн, арвы 
хинтæй? Адæймаг куыд æдылы у, куыд! Фæстагмæ ма цыдæртæ бæргæ 
бамбары, фæлæ байрæджы вæййы. Цард фæстæмæ здæхын нæ комы... 
Æхсар, мæ къона, æз амондджын уыдтæн, тынг амондджын, дæу 
хуызæн фæйнæгфарс лæппу кæй ныййардтон, уымæй. Дæ сабибон- 
тæй дæ сыстырмæ де уæнджы тас никуы бацыди, дæхицæй лæмæгъ- 
дæры никуы бафхæрдтай, фыдгæнджытыл та ауæрдгæ нæ кодтай. 
Иры дзыхъхъы дæхицæй уæздандæр адæймаг нæ уыди, æмæ дæ æз 
мæ сæр бæрзæндты хастон. Иу хатт дæ горæты ’взæргæнджытимæ 
хылгæнгæйæ федтон æмæ фыртæссæй баруадтæн. Мæхинымæр загъ- 
тон, бабын дæн, фæлæ къæдзæхыйас лæгтæ æд кæрдтæ зæххыл куы 
131 

ныффæлдæхтысты, уæд бамбæрстон, мæ хæдзары нæртон гуырд кæй 
рахъомыл и, уый. Ныфсхаст æмæ хъаруджын кæй уыдтæ, уый зыдтон, 
фæлæ бахъуаджы заман æмбисонды лæгдзинæдтæ ’вдисдзынæ, уый мæ 
фæсонæрхæджы дæр никуы ’рцыдаид, дæ хабæрттæ мын де ’мбæлттæ 
куынæ ракодтаиккой, уæд. Сæ лæугæ хох дæр ды уыдтæ, сæ цæугæ 
мæсыг дæр. Карз тохмæ сæ ды разæнгард кодтай, мæ хæдзар. 
Дæ зæрдæ — де ’вдисæн, мæ хъæбул, дæрзæг ныхас дæм никуы 
сфæрæзтон. Мады рæвдыдæй уæлдай мæ ницы зоныс, уæддæр мæм 
афтæ кæсы, цыма дæ разы къæмдзæстыг дæн, цыма мæ стыр зæрдæ- 
худтæй ацыдтæ. Ныххатыр кæ дæ мæгуыр мадæн, кæд истæмæй фæ- 
рæдыди, уæд. Мæ уайдзæфтæ мæхимæ исын. Дæ кæстæр æфсымæры 
хæсты цæхæрмæ куы баппæрстай, уæд дæм фыццаг хатт смæсты дæн 
æмæ мæхи нал баурæдтон. Бамбар мæ, Æхсар, мæ зæрдæ фæйнæр- 
дæм фæцæйтыдта. Фыртыхстæй мæ зонд фæдзæгъæл и, æмæ дæм мæ 
дзых суагътон. Ды мæм исдугмæ æнцад фæкастæ, стæй дæ мидбылты 
бахудтæ æмæ афтæ бакодтай: 
— Арвæй зæхмæ мын иу æфсымæр йеддæмæ куы ницы и, гыцци, 
уæд æй æз уыцы ’взæртæн марын уадзын? Куыд тæппуд сты, уый 
куы зонис, уæд сæ ’ппындæр ницæмæ дарис. Сæ хæцæнгæрзтæ æмæ 
сæ нымæцæй хъал сты, фæлæ сæм лæгæй-лæгмæ куы бацæуæм, уæд 
сæ сæр сæ кой свæййы. 
Знаджы нæмыг æнауæрдон у, хъæбатыр æмæ тæппуд не ’взары, 
фæлæ дын уæддæр дæ ныфсæвæрæн ныхæстыл баууæндыдтæн æмæ 
чысыл фæсабыр дæн. Науæд мæ зæрдæйæн цы зæгъон, кæд сабыр 
кæнын нæ комы. Уæ мæтæй сæнкъуысыди æмæ мæ ’хсæв хуыссын 
нал уагъта. Фыдыуæзæгмæ уарзондзинад тыхджын у, мæ хур, фæлæ 
мады уарзондзинад хъæбулмæ уымæй тыхджындæр у. Хъыгагæн, ды 
уыцы ’нкъарæны ад нæ бамбæрстай. Де ’фсымæр ус курыныл куы 
ныллæууыди, уæд дын бæргæ дзырдтон: 
— Ды хистæр дæ, мæ къона, æмæ дæхи æгуыдзæджы бынаты 
æвæрын ма бауадз, йæ разæй фæу. 
Фæлæ мæм нæ байхъуыстай. Æвæццæгæн, дæ хъысмæт ахæм уыди. 
Хъысмæт, хъысмæт... Не ’ппæтмæ дæр куыд æгъатыр разынди... 
Фæлтау куынæ рантыстаиккам ацы мæнгард дунемæ. Æз æнамонд- 
дзинад мæ мады гуыбынæй рахастон æмæ дзы сымах дæр фæхай- 
джын кодтон. Æппæтæй тынгдæр мæ зæрдæ дæуыл дардтон. Æнхъæл 
уыдтæн, дæ цотыл цин кæнынæй куы бафсæдон, уæд мæ дæхи къух- 
тæй кад æмæ радæй баныгæндзынæ, фæлæ мын уыцы хорздзинад 
Хуыцауы цæст нæ бауарзта. Дæлæмæ ’рхауæд мæ уды тæригъæдæй, 
мæнæн ме ’дзард хъæбулы баныгæныны фадат чи нæ радта. Сæ мас- 
ты дзæкъултæ атоной, уастæн, кæд цавæр мады гуыбынæй рацыдыс- 
ты! Æнæазым сылгоймæгты риутæ басудз, сабыр цæрæг адæмы удæ- 
гасæй баныгæн, рæзгæ лæппуты фосау бардуз, хъæутæ кæрæй-кæ- 
ронмæ ныххæлæттаг кæ. Цæй тыххæй? Æрмæстдæр, ирон кæй уыды- 
сты, уый тыххæй. Куыддæр сын фадат фæвæййы, афтæ ныл тугдзых 
сырдтау сæхи ныццæвынц æмæ нын нæ буарæй гæбæзтæ срæдувынц. 
Æм&, дам, не ’фсымæртæ сты. Дунейы фарн нæ бахизæд ахæм æфсы- 
мæртæй! Гæныстон фæуай, мæ гыццыл Иры дзыхъхъ! Цымæ кæд 
бамбардзынæ, чи дын цы у, уый? Цымæ де знæгтæй дæхи хъахъхъæ- 
нын кæд райдайдзынæ? 
132 

Мæ мæгуыр æнæныгæд лæппу, цæй диссаджы зæрдæ дын уыди, 
цæ! Æхсæртæг мын куыд дзырдта, афтæмæй хъуамæ знæгты къухмæ 
уый бахаудаид, фæлæ йæ ды уыцы æвирхъау бæллæхæй ратыдтай 
æмæ йæ бæсты зындоны артмæ дæхи баппæрстай. Мæлæтæй йæ бæргæ 
бахъахъхъæдтай, фæлæ йын йæ уд демæ ахастай. Цыма дыл гадзра- 
хатæй рацыди, уыйау дзæвгар рæстæг йæ сæр къулæй фæдардта, 
стæй йæ ноггуырд чызджы цинæй æрсабыр и. 
Сæ цоты сæртæ бахæрой не знæгтæ, кæд ныл стонг куыйтау цы 
сагъуыдысты! Куыддæр Гуырдзыстоны сармадзантæ Хуссар Иры сæ 
нæрынæй банцадысты, афтæ мæхъхъæлы хотыхтæ Цæгат Иры скуы- 
стой. Хъулгъа мæ хуызæн ныййарджыты æнамондæн сæрра сты, 
æндæр сын цы нæ фаг кодта? Уæдæмæ мæлдзыгæн йе сæфт куы 
’рцæуы, уæд ыл базыртæ разайы. Сæ базыртæ сау сыгъд бакæной, 
æндæр зонд кæмæ нæй! Дæ сыхагмæ иудадзыг топпы кæсæнæй кæс, 
дæ разы æппындæр мацы аххосджын уæд, афтæмæй. 
Мæ цингæнаг фæлмæн хъæбул, æз дæ иу цæхæрмæ дæр куынæ 
уагътон, уæд дæхи дыккаг цæхæрмæ цы зæрдæйæ баппæрстай? Дæ 
гыццыл сабийы хъысмæтыл уæд та куыд нæ ахъуыды кодтай?! Бæргæ 
ма дæ урæдтон, дæ цуры ставд цæссыгтæ бæргæ нызгъæлдтон, фæлæ 
мæм нæ байхъуыстай. Дæ маст дæ уарзондзинадæй тыхджындæр ра- 
зынди. Æмбарын æй мæ зондæй, фæлæ йæ мады зæрдæ исын нæ 
комы. Мады зæрдæ... Дæ фæстаг ныхæстæ дзы арф фæд ныууагътой 
æмæ æнауæрдонæй дудынц... 
— Дыууæ Ирæн сæ тугдадзинтæ иу сты, гыцци. Иу зæрдæ тæлфы 
сæ риуы, æмæ йæ хъуамæ ’мдыхæй бахъахъхъæнæм. Хицæнтæй ныл 
алчидæр фæтых уыдзæн, — дзырдтай мын, тохмæ цæугæйæ, фæлæ æз 
демæ нæ разы кодтон: 
— Цæгаты бирæ сæрæнгуырдтæ и, сæхæдæг сарæхсдзысты. 
— Сæ сыхæгтæ хæстмæ сæхи рагæй цæттæ кæнынц, гыцци, не 
’фсымæртæм та фæлтæрддзинад нæй, æмæ се ’хсæн бирæ мæрдтæ 
’рцæудзæн, мах сæм куынæ фæкæсæм, уæд. 
— Нæ дæ ауадздзынæн, мæ хъæбул! Мæнæн иу бæллæх æгъгъæд 
у! Ды мын дæхи уæддæр фæфæсвæд кæ! 
— Дæхиуыл мæ ’ндон рæхыстæй куы ныббæттай, уæддæр мæ нæ 
бауромдзынæ, гыцци. Йæхи лæг чи хоны, уый хъуамæ йе ’фсымæры 
фарсмæ уынгæджы бон балæууа. Дæхæдæг уырдыгæй куы дæ. Мæнмæ 
дæр ма дæ туг куы сиды. Куыд нæ мæ ’мбарыс? 
— Æмбарын дæ, мæ хъæбул, фæлæ Æхсары мард кæм и, уый 
зонгæ дæр нæ кæнын, ныр та хъуамæ ды дæр дзæгъæл быдыры баз- 
зайай? Мæ удæгасæй æз уыцы æбуалгъ хъуыддаг æрцæуын нæ бауадз- 
дзынæн! 
— Раст-ма зæгъ, гыцци, Æхсар мæм хæсты быдыры, йæ туджы 
мæцгæйæ, куы ’нхъæлмæ кæсид, уæддæр мæ нæ ауадзис? 
— Цытæ дзурыс, мæ зæрдæйы уидаг? Мæ уарзон хъæбулмæ та дæ 
куыд нæ ауадзин? 
— Уæдæ ныртæккæ хъулгъайы ныхмæ чи тох кæны, уыцы лæп- 
путæ дæр сæ мадæлтæн уарзон хъæбултæ сты æмæ Уастырджийау 
мæнмæ ’нхъæлмæ кæсынц. Куыд мæ уромыс, гыцци, ме ’фсымæртæ 
сæ тугæрхæм цæфтæй куы хъæрзынц, уæд? 
— Ма ацу, мæ къона. Мæ уд ма дæуыл лæууы. Дæ Хуыцаумæ скæс. 
133 

— Хуыцау нæй, гыцци. Хуыцау куы уаид, уæд йæ цотæн кæрæ- 
дзийы нæ цæгъдын кæнид, бæстæйы сæргъы чи лæууы, уый, йæ бы- 
нат хъахъхъæнгæйæ, фыдгæнджыты раст адæмыл нæ ардауид, дæу 
хуызæн ныййарджытæм сæ фыртты сæртæ нæ хæссын кæнид. Мæ- 
гуыр адæмы сайынæн æй чи æрымысыди, уыдонæн фæлдыст фæуæд! 
Мæ коммæ нæ бакæсдзынæ, уый куы бамбæрстон, уæд ма фæстаг 
халыл фæхæцыдтæн. Чындзы хъæбысæй де ’нахъом чызджы фелвæс- 
тон æмæ дæм мæхи баппæрстон. 
— Курын дæ, мæ хур, ацы сабийы хатырæй уæддæр баззай ам. 
Æнæ фыдæй йæ ма ныууадз. Дæхæдæг сидзæрæй куы схъомыл дæ, 
гормон, фыды рæвдыд куынæ бавзæрстай, уæд дзы ныр дæ адджын 
хъæбулы æнæхай цæмæ кæныс? 
— Æгад фыдимæ ныхкъуырдæй цæрыны бæсты кадджын фыды 
ном йæ зæрдæйы сæрыстырæй хæссæд, — загътай фидарæй æмæ 
ацыдтæ. Ацыдтæ фæцу æмæ ма ’рцуйы фæндагыл. Ацыдтæ кад æмæ 
намысы фæндагыл. Дæхицæн ном скодтай, фæлæ уыйхыгъд дæ би- 
нонты æнамондæй ныууагътай. Иры цытджын хъæбулты ’хсæн ны- 
гæд æрцыдтæ, фæлæ уыйхыгъд дæ сафайы рæхыс уынджы къæйыл 
дзæгъæлæй баззади... 
Мæ рынчынтæгæнаг лæппу, схæццæ ма дæм уыдзынæн, цымæ? 
Тæрсын, мæ лæмæгъ къæхтæ мæ дæ сау ингæнмæ куы нал схæссой. 
Тæрсын, дæ сидзæр сывæллоны дын куы нал фенон. Тæрсын, дзæ- 
гъæл быдыры æвæгæсæгæй куы ныммæлон. Тæрсын... Уæвгæ ма ныр 
та цæмæй тæрсын? Мæ тæрсæнтæ раджы куы фесты. Ехх, Æхсæр- 
тæг, Æхсæртæг! Хъæбулы рис куыд судзаг у, уый куы зонис, уæд мæ 
ныхасы сæрты нæ ахызтаис. Мæ къухы æгæр зынæй бафтыдтæ, мæ 
хæдзар, æгæр бирæ хъарутæ дыл бахардз кодтон, æмæ дын афтæ 
’нцонæй ацæуын не ’мбæлди. Дæс азы ’хсæвæй-бонæй дæ сынтæджы 
уæлхъус, катайгæнгæйæ, фæлæууыдтæн, уымæн æмæ дæ уд цардæй 
мæлæты ’хсæн дзедзырой кодта. Гыццылæй дæ æгъатыр низы дзæмбы- 
тæй бæргæ скъахтон, фæлæ дæ стырæй фæсарæйнаг рæстдзæвины нæ- 
мыгæй бахизын нæ бафæрæзтон. Уыцы ’ххуырст марджытæн дæр цы 
зæгъон. Йæ райгуырæн бæстæ чи хъахъхъæны, уыдоны ’лгъаг фыд- 
гæнджыты давæггаг æхцатыл фæскъуымæй мар. Уымæй ма ’лгъыстаг- 
дæр дæсныйад цы уа! Дæлдзæх фæуæд, йæ риуы зæрдæ кæмæн нæй! 
Охх, мæ бон, ныр ма цы кæнон? Горæтæй, тыхтухæнтæгæнгæ 
бæргæ рахызтæн, фæлæ дарддæр цæуын куы нал фæразын. Хатыр, 
мæ къона, хатыр: нал дæм схæццæ уыдзынæн. Æнхъæл уыдтæн, дæ 
ингæныл мæ уд сисдзынæн, фæлæ мын Хуыцау уыцы хатыр дæр нæ 
кæны. Ацы фæлдыст дунейы мæ ницыуал уромы, æрмæст ма бæллын 
дæ чызджы фенынмæ. Тæхуды, ныр уый дæ риумæ ’рбалхъив, афтæ- 
мæй амæл. Айфыццаг тыхст рынчын уыди, мæгуыр. Зæгъынмæ дын 
æй нæ хъавыдтæн. Дæ зæрдæ куы срисса, уымæй тарстæн, фæлæ кæд 
æцæгдæр мæрдты исты ис, уæд æй хъуамæ зонай æмæ йыл хæрзау- 
дæн кæнай. Мæнæн ын мæ бон ницыуал бауыдзæн... 
Дæ мæлæты фæстæ дæ бинойнаг Хуссар Иры цæрын нал бакуымдта. 
Мæ чызг, дам, хъуамæ йæ фыды раз хъомыл кæна. Хæст нæ кæуинаг 
уавæрмæ ’ртардта. Арвæй зæххы астæу ауыгъдæй баззадыстæм æмæ 
стонгæй мардыстæм. Уымæ гæсгæ йын йæ ныхасыл дыккаг нал загъ- 
тон. «Æхсæртæг йæ цард кæй тыххæй радта, уыцы ’фсымæртæ йын 
134 

йæ иунæг хъæбулы æвæгæсæгæй куыд ныууадздзысты?» — скарстон 
мæхинымæр æмæ сæ ауагътон. Мæ фыдгул афтид агьуысты йæ бонтæ 
иунæгæй æрвитæд. Цалдæр мæйы арвмæ асинтæ фæцарæзтон. Адæр- 
гæй мæхицæн бынат нал ардтон, афонмæ, зæгъын, уыцы чызг цы 
фæци? Стæй мæ хъустыл цыдæр койтæ ’рцыди. Гыццийы чындз, 
дам, йæ буар къæрныхтæ æмæ лæгмартæн мамæлайы къæбæрыл уæй 
кæны. Уæ мæгуыр фыд, йæ къухтæм æмхасæнтæгæнгæ, цы хæдзар 
сарæзта, уый æрдæгпырхытæй нæ сау гæдыйы бар ныууагътон æмæ 
ардæм ратындзыдтон. Чындзы баййæфтон иу ракæнонхуыз æнæдаст 
лæппуимæ. Къæсæргæрон мæ куы ауыдта, уæд йæ цæсгом урс-урсид 
афæлдæхти, йе ’хцатæ йæ къухтæй феуæгъд сты æмæ зæхмæ ’рхауд- 
той. Уазæг феддæдуар и, чындз мæм тарстхуызæй ныккасти. 
— Сывæллон кæм и? — бафарстон æй, мæ тыхст уавæр æмбæхсгæйæ. 
— Рынчындоны, — тыхамæлттæй сфæрæзта зæгъын æмæ иуварс 
азылди. 
— Цæмæн? 
— Рæуджыты низæй фæрынчын и, æмæ йæ уым сæвæрдтон. 
— Ай та дын чи у? 
Чындз ницы сдзырдта, йе ’нæфснайд хуыссæныл ныддæлгом и 
æмæ кæуыныл схæцыди. Æз адæймаджы уæды хуызæн дзыназгæ ни- 
куы федтон. Уромæг æй уромын нал фæрæзта. Цыдæртæ мын дзырд- 
та, фæлæ мæм йæ ныхæстæ мæ сæры зылдæй нæ хæццæ кодтой. 
Æрмæст дзы дыууæ хъуыдыйады тыхамæлттæй ацахстон: 
— Уæдæ мæ чызджы цæмæй сдзæбæх кæнон? Мæ бон куыст сса- 
рын куынæ у... 
Дарддæр цы фæдæн, уый нал бамбæрстон. Мæ хъустыл ма ауади 
мæ мæгуыр чындзы удаист хъæр: 
— Гыцци-и-и! 
Æмæ цыдæр æрбадæн. Æваст мыл мæ дуне баталынг и. Бырон- 
донмæ куыд æгъдауæй æрхаудтæн, уый дæр нæ зонын, дæ рынчын чызг 
цы баци, уый дæр нæ зонын. Ницы хъуыды кæнын æппындæр. Мæ 
зонд мæхимæ куы нал æрцыдаид, уæд хуыздæр уыдаид, бæргæ. Æды- 
лыйæн æнцондæр у цæрын дæр æмæ мæлын дæр. Мæн та хъуамæ ме 
сфæлдисæг ингæнмæ дæр хъизæмаргæнгæ барвита. Цы йын кодтон — 
нæ зонын, фæлæ мæ утæхсæн бирæ нал ахæсдзæн. Мæ уд мæ буарæй 
куыд хицæн кæны, уый æнкъарын, мæ хъæбултæ, æмæ уæ фæрсын: 
— Цæй тыххæй радтат уæ цард?.. 
1995 
ФЫЦЦАГ ФЕМБÆЛД 
«Куынæ мæ райса, уæд та? Ау, куыд нæ мæ райсдзæн? Куыд 
вæййы, афтæ. Искуы иу хатт йæ ныхасы сæрты дзуары лæг дæр 
ахизы», — тасæфтауæг хъуыдытæ мæ сæрымагъзы зилдух кæнынц. 
Афтæ мæм кæсы, цыма мæ фæдзæхст бынатмæ æвæстиатæй куынæ 
бахæццæ уон, уæд исты бæллæх æрцæудзæн, æмæ арвæй зæххы ас- 
тæу ауыгъдæй баззайдзынæн. «Давидимæ ныхасгонд куы сты, уæд 
мыл йæхи куыд атигъ кæндзæн? Тæхуды, исты сыгъдæг уаты мын 
хорз куыст куы раттид, стыр мыздимæ ма дзы мæ зæрдæ дæр куыд 
135 

рухс кæна. Ахæм номдзыд лæджы хæрæфыртæн æвзæр куыст куыд 
бауарздзæн йæ цæст? Йæ бæрзондылбадæг хæлары зæрдæхудты куыд 
бацæудзæн? Гъер кæд æдылы нæ дæн, уæд мæхи цы тæрсын кæнын? 
Мæ мадыфсымæр мæ цъыфдзастмæ кæй нæ батæрдзæн, уый хорз куы 
зонын, уæд цæуыл тыхсын? Æниу Мæскуыйы хуызæн цæхæркалгæ 
горæты чъизи бынат кæм разындзæн?» 
Ногæхсад асфальтыл рæвдз уайын, рæстæгæй-рæстæгмæ згъоры- 
ныл дæр афæлварын, фæлæ, мæ иувæрсты хъуыддагхуызæй дыууæр- 
дæм чи рауай-бауай кæны, уыцы адæмæй фефсæрмы вæййын æмæ 
мæхиуыл фæхæцын. Мæнæ, æппынфæстаг, мæ бæттæнтæ кæмæ то- 
нын, уыцы бæллиццаг æддæгуæлæ хæдзар. Фырзæрондæй йæ къулы 
сæрстытæ æрызгъæлдысты æмæ æрхæндæгæй ныггуыбыр и. Уæрæх 
кæрты кæлдтытæй лæууынц агуыридурты пырхæнтæ, бырæтты 
цæндтæ, асыччы сæстæгтæ, цæджындзæгтæ, фæйнæджытæ. 
«Ахæм æнæхъола къантор кæмæн и, уыцы куыстуатæн хорзæй 
тас нæу», — зæрдæсастæй дзурын мæхицæн. Нæ разагъды хицæуттæ 
йæ сæ фындзы бын афтæ æдзæллагæй куыд быхсынц? Уæдæ ма дзы 
искæмæн йæхи кæрт уаид. Айдæнау æй сæрттивын кæнид, æмæ йæм 
цæстытæ кæсынæй не ’фсæдиккой, ныр та йæ уындæй зæрдæ риссы. 
Æхсæны хуым — дурæппарæн». Мæ къах кæм æрæвæрон, уый нæ 
зонын æмæ джихæй лæууын. Дыккаг уæладзыджы рудзгуытæй бы- 
рæттæ фæкалдтой æмæ дзы бахизæны фæйнæфарс дыууæ стыр къуы- 
быры сарæзтой, авджы сæстытæй — сæ тæккæ дзаг. Мæ акомкоммæ 
дзыхъхъауы цы хъуынавæрд цъыфдзаст и, ууыл цæуын мæ бахъæу- 
дзæн. Исдугмæ сагъдауæй аззадтæн, стæй мæхинымæр загътон: «Цы 
уа, уый уæд!». Мæ хæлафы фадгуытыл схæцыдтæн æмæ йæ сæрты 
багæпп ластон. Ме ’намондæн, фаллаг былмæ нæ бахæццæ дæн, стæй 
ма мæ хъæды лыггаг дæр фæсайдта, æмæ цъымарайы скуыси дæн. 
— Æнæбайрайгæ фæу, кæд мæ размæ цы фæдæ! — ралгъыстон æй 
мæстæлгъæдæй æмæ, мæ дон тæдзгæ, сыстадтæн. Ничи мæ федта, 
цымæ? Гъер ма мæ фыццаг æрбакъахдзæфæй худинаг дæр нæ фæ- 
дæн. Мæ хæлаф цæгъдгæ, мæ цæстытæй кæрты къуымты джигул 
кæнын. Цъиуызмæлæг дæр дзы нæ зыны. Цы хорз у! 
— Æнæхъæн зылды иу доны хуыпп йеддæмæ нæй, æмæ йæм дæ 
зæрдæ бахъазыд, æвæццæгæн, — мæ хъустыл ауад нæлгоймаджы ху- 
дæнбыл хъæлæс, æмæ сдзæгъæлгаст дæн. Æрæджиау фæйнæджыты 
’хсæн ауыдтон саулагъз мызыхъхъарæзт лæппулæджы. Æрдæгæй 
уæлæмæ — бæгънæг. Йæ буар — бронзæхуыз. Мæ хъынцъым мын 
куы айхъуыста, уæд йæ рæмбыныкъæдзæй йæхиуыл схæцыди æмæ 
мæм, æнæмбаргæ сывæллонмæ кæсæгау, хатыргæнæджы каст кæны. 
— Нæ зонын, уе ’рбацæуæны баррикадæ сарæзтат, цыма уæм уе 
знæгтæ бырсынц! — бустæхуызæй йæм дзурын æз. 
— Баррикадæтæ кæд уыди, уæд уыди, ныр та — бырæттæ... 
Лæппулæг фæтæн фæйнæгыл йæхи ’руагъта æмæ йæ саулагъз 
цæсгом газетæй æрæмбæрзта. Куыдфæндыйы цæстæй мæм кæй рака- 
сти,! уый мын фæхъыг и. Æз дæр æй мæ риуыл хъуырыгънæгæн нæ 
дарын, фæлæ, хицау кæм бады, уый нæ зонын, æмæ мын æй кæд 
бацамонид. Гæххæтты гæбаз зæххæй систон, мæ хæлафы чъизитæ 
дзы сæрфын æмæ йæ тыхстхуызæй фæрсын: 
— Иван кæм и, уый нæ зоныс? 
136 

— Ам Ивантæй фылдæр цы и? Сæ иуæй иннæ — æдылыдæр. 
Кæцы дæ дзы хъæуы? — хъуысы мæм йæ былысчъил æнæмæт ныхас. 
— Инженерæй чи кусы, уый. 
— Дыккаг уæладзыджы галиуырдæм базил æмæ уым дерматинæй 
æмбæрзт дуарыл бахæц. 
— Бузныг. 
— Æцæг дæ къах пъолы зыхъхъыры ма нынныхсæд. Æнæ зæвæ- 
тæй баззайдзынæ. Уæвгæ, зæвæтæй дæр цы кæныс? Нæ цардараз- 
джытæ æнæ сæртæй стыр бынæтты куы бадынц... 
«Æнæзонгæ адæймагимæ афтæ ’ргомæй дзурын куыд уæнды, 
цымæ?» — дис ыл кæнын мæхинымæр. Йæ цæсгом мæм разылдта 
æмæ мæ аудæджы хъæлæсæй фæдзæхсы: 
— Дуар æм хойгæ ма бакæ: нæ дæ фехъусдзæн. Хъæрæй йæм 
дзур: къуырма у. 
Зæронд фæйнæг асинтыл хъавгæ схызтæн æмæ ихыл фыццаг хатт 
къахдзоныгътæй бырæгау хицауы кабинеты цурмæ арæхстгай мæхи 
байстон. Æнæхойгæйæ мæм искæй уатмæ бацæуын аив нæ кæсы æмæ, 
дызæрдыггæнгæйæ, æнцад лæууын. Æрæджиау дуары хæцæнмæ бав- 
нæлдтон æмæ йыл æнæбарыгомау мидæмæ бахæцыдтæн. Бурдзалыг 
къæсхуыртæ рæсугъд чызг тыхстхуызæй, «ой», зæгъгæ, фæкодта, 
ныллæджытæ уырыйы ’нгæс æнад лæджы къухтæй йæхи атыдта æмæ 
мæ иувæрсты тарст сычъийау асыффытт ласта. Æз фефсæрмы дæн 
æмæ мæ сæр æруагътон. 
— Уыцы гæххæттытæ рæвдздæр ацæттæ кæ æмæ сæ ардæм ра- 
хæсс! — чызджы фæдыл тызмæгæй адзырдта лæг æмæ мæм æлхын- 
цъæрфыгæй æрбакаст. — Лæппу, дæуæн та искæмæ æнæхойгæйæ цæ- 
уыны бар чи радта?! Ацы æрыгæттæм æгъдау дæр нал и, æгъдау! 
«Нæ дыууæйæ æнæгъдаудæр чи у, цымæ?» — фæрсын æй мæхи- 
нымæр æмæ йæм дзурын хъæрæй: 
— Æрбахостон дæм, фæлæ мæ нæ фехъуыстай! 
— Цы дæ хъæуы?! — бустæхуызæй мæ фæрсы лæг, ома дæ зæгъи- 
наг зæгъ æмæ феддæдуар у. 
— Куыст! — ноджы хъæрдæрæй йын дзуапп дæттын æз. Цæмæй 
мын мæ ныхас хуыздæр фехъуса, уый тыххæй ма йæм мæхи дæр 
байвæзтон. 
— Хъæртæ та мыл цы кæныс?! — йæ цыбыр мæллæг цæнгтæ мыл 
сцагъта Иван. Цыма хинæ банызта, уыйау йæ фыдынд цæсгом ныззы- 
лынтæ. Æлхынцъæрфыгæй та мæм æрбакаст, æмæ хорзау нал фæдæн. 
— Дæлæ кæрты чи хуыссы, уый мын афтæ, къуырма, дам, у, 
æмæ, дам, æм хъæрæй дзур. 
— Чи?! Æз — къуырма?! — Лæгæн фырмæстæй йе знæт цæстыты 
туг фæбадти æмæ гом рудзынгæй æддæмæ ахъæр кодта: — Гъей, дзып- 
къах, уæлæмæ сыст æмæ кусгæ кæ, науæд дæ хъиладзагъдæй фæсур- 
дзынæн! 
— О-о, ахæм диссаджы куыстæй куы фæхауон... — кæртæй сы- 
хъуыст лæппулæджы былысчъил ныхас. 
— Уый дæм кæй æрхаудта, ууыл дæр цин кæ! Дæу хуызæн къæр- 
ныхтæн сæ бынат ахæстоны ис! 
— Æмæ ныр кæм дæн? 
— Сæрибар дунейы! 
137 

— Афтæ хорз де ’дылы сæр. 
— Дæхиуыл схæц, уый дын — æдылы сæр! — нытътьæлланг ыл 
ласта Иван æмæ мæм йе ’ргом раздæхта. — Цы дæ хъæуы, загътай?! 
— Куыст. 
— Æмæ мæм цæй куыст и?! 
— Давид мæ ’рбарвыста. 
— Кæй Давид?! 
— Цæразонты. 
Мæ мадыфсымæры коймæ йæ цæсгом ныррухс и. Иуцасдæр дзы 
феппæлыди, стæй мын хионхуызæй ме уæхск æрхоста. 
— Табуафси. Æгайтма дæ фæнды кусын. Дæлæ уал Вадиммæ фæ- 
кæс, стæй дын хуыздæр куыст ратдзынæн. 
Мæ мидбылты бахудтæн æмæ тыргъмæ ахызтæн, асинтыл æрыз- 
гъордтон æмæ, фæйнæджытыл гæппытæгæнгæ, Вадиммæ бауадтæн. 
— Æз дæр демæ кусдзынæн! — дзурын æм райдзастхуызæй. 
— Мæ кæрц ма дысхъуаг уыди. 
— Цы загътай?-цыма йæ нæ фехъуыстон, уыйау æй фæрсын æз. 
— Тынг æхсызгон мын у. 
— Мæнæн дæр. 
— Дæ ном цы хуыйны? 
— Олег. 
— Хъæуæй дæ? 
-О. 
— Бæрæг дыл у. 
— Цæмæй? 
— Горæтæгтæ куыстыл афтæ æнувыд не сты. 
— Æз алы куыстыл дæр разы дæн. 
— Уæдæ фæрæт райс æмæ гуыпп кæ. 
Зæххæй фæрæт систон, æмæ мын цы зæгъдзæн, уымæ ’нхъæлмæ 
кæсын. 
— Æрдæбон кæмæ уыдтæ, уый тынг зондджын лæг у, нæ сæйраг 
инженер та — уымæй зондджындæр, æмæ мæнæ ам гæрæн аразын 
кæны. Йæ дынджыр сæрмæ ахæм хъуыды кæцæй æрцыд, уый иунæг 
кадджын Хуыцау йеддæмæ ничи зоны, табу — йæхицæн. 
Вадим хынджылæг кæны æви æцæгæй дзуры, уый зын равзарæн 
у. Йæ цæстытæ кувæг лæгау арвмæ кæй сарæзта, стæй ма йæм йæ 
къухтæ дæр кæй ивазы, уый тыххæй йыл баууæндæн ис, фæлæ йыл 
æз уæддæр не ’ууæндын. Мæн тыххæй кæй рабадти, ууыл æрфæс- 
мон кодта, фæстæмæ йæхи ’руагъта æмæ та йæ цæсгомыл газет æры- 
тыдта. 
— Цæджындзтæ уал æхсæд. Рæхджы йæ хъуамæ йæ къæхтыл слæу- 
уын кæнæм. Нæхæдæг нæ сæртыл цæуæм, нæ бырутæ та... 
Цыма фынæй аци, уыйау йæ ныхæстæ йæ былтыл атадысты. Га- 
зет сабыргай хæрдмæ ссæуы æмæ та бынмæ ’рхауы. Æз цæджындзтæ 
’хсæдынмæ бавнæлдтон. Хицау кæртмæ ’рхызти, нæ цуры джихæй 
алæууыди, стæй Вадиммæ йе ’ргом аздæхта. 
— Уæлгоммæ цы сфæлдæхтæ?! Уæлæмæ сыст æмæ лæппумæ фæ- 
кæс! — йæ хæс æххæстгæнæгау сдзырдта бустæхуызæй, хæдзары 
иувæрсты кæдæмдæр атындзыдта æмæ нарæг ахизæны фæаууон и. 
— Мæнæ ма мæ буарыл иу гæбаз æнæсыгъдæй баззади æмæ йæ, 
138 

зæгьын, æххæст хурмæ бадарон, науæд та ныл къæвдатæ сагъуый- 
дзысты, æмæ урсæй баззайдзæн, — цыма, йæхи хурмæ куынæ басу- 
дза, уæд куыстуатыл стыр бæллæх æрцæудзæн, уыйау æнкъардæй 
загъта Вадим æмæ æвæндонæй рабадт, хицауы ахъахъхъæдта, фæлæ 
йыл йæ цæст куынæ ’рхæцыд, уæд фæстæмæ ’рхуыссыд. 
Ног цъылын мæрзаг у. Мæ удæй арт цæгъдын, æмæ мæ хиды 
цæппузыртæ мæ фындзы хъæлæй зæхмæ згъæлынц. Хур арвы астæу- 
мæ, цæхæркалгæ, стылди æмæ мыл уырдыгæй йæ судзгæ тынтæ ны- 
вæнды, фæлæ дзы æз нæ тыхсын. Иу цæджындз бахсæдын æмæ та 
иннæ мæхимæ ’рбатулын. Дисы мæ ’фтауы Вадим. Æфсæрмы дæр 
микæмæй кæны, тæрсгæ дæр. Йæхи афтæ дары, цыма йæ алыварс 
æппындæр ничи ис, цыма ардæм хуыссынмæ ’рбацыди æмæ æхца 
уый тыххæй исы. Æз хицау куы уаин, уæд ын капекк дæр нæ бафи- 
дин. Хицау куы уаин... Сахатæй фылдæр нæма кусын, афтæмæй 
цæуылты хъуыды кæнын. Цæй хицау и мæнæй? Вадим йæхиуыл 
схæцыди æмæ мæм уайдзæфгæнæгау хъыгзæрдæйæ дзуры: 
— Лæппу, афтæ цæрдæг куы ’вналай, уæд нæ быру дыууæ бонмæ 
арæзт фæуыдзæн. 
— Æмæ уый æвзæр у? — дисхуызæй йæ фæрсын æз. 
— Зындæр куыстмæ дæ куы арвитой, уæд æй бамбардзынæ, æвзæр 
у æви нæ, уый. 
Фæрæт райста æмæ цæджындз æнæбары къупп-къупп кæны. Йæ 
февнæлдæй бæрæг у, йæ мæлæт йæ зивæджы кæй ис, уый. 
— Мæнæн Иван хуыздæр куыстæй зæрдæ бавæрдта, — аппæлыд- 
тæн æз. Уымæн йæ цæсгом зына-нæзына бахудызмæл и, æмæ мæм йе 
’рфгуыты бынæй тæригъæдгæнæгау æрбакасти. 
— Зæрдæтæ ’вæрынмæ йæ разæй никæй ауадздзæн. Йæ ныхæстæ 
ма æххæст дæр куы кæнид... 
Бурхил чызг йæ урс къабайы ’нгæс сæрак хызын йæ галиу уæхс- 
кыл бафтыдта, афтæмæй, йæ хæрзконд уæнгтæй хъазгæ, кæртмæ ’рхыз- 
ти æмæ нæм хæстæг æрбацыди. 
— Вадим, дæхицæн замманай æххуысгæнæг ссардтай. — Йæ мид- 
былты мæм бахудти, æмæ йæ цæсгом бæлвырд фæрæсугъддæр и. — 
Ницы дзы зæгъыс? 
— Дæу фæуæд йæ фароны фистимæ, — хъуысы мæм Вадимы уазал 
хъæлæс. Йе ’нæхсæст ныхас мæ иннæрдæм ахызти, фæлæ йæм ницы 
дзурын. 
— Ныфсæрмы, мæгуыр. Цымæ ахæм рæсугъд лæппуты куыд скæнынц? 
— Уый дæуæй хуыздæр чи зоны?.. — фелхыскъ æй кодта Вадим, 
æмæ йыл чызг йæ был акъуырдта. 
— Гъер зæды цур цытæ дзурыс? 
— Кæй хоныс зæд, дæхи æви Оледжы? 
— Йæ ном Олег хуыйны? 
-О. 
— Зонгæ уыдзыстæм. — Чызг мæм йæ гыццыл фæлмæн къух æрба- 
лæвæрдта. — Ларисæ. 
Æз мæ хуылыдз армытъæпæн мæ хæдоныл ныссæрфтон æмæ йын 
йæ къух, æфсæрмытæгæнгæ, райстон. 
— Хорзæй баззай... мамæйы зæрватыкк... — сдзырдта рæвдаугæ 
хъæлæсæй æмæ, йæ рæсугъд цъæх цæстытæй худгæ, ацыди. 
139 

«Къахæй-сæрмæ дæм иу аипп дæр ма уæд, æмæ ахæм æдзæлгъæд 
лæгимæ... Цы ахæм æдзæлгьæд лæгимæ? Цыгæнгæ йæ федтай? Ницы. 
Уæдæ йыл æвиппайды хæлд сылы гакк цæмæ авæрдтай?» — æфхæры 
мæ мæ мидхъæлæс, æмæ мæ зæрдæ мæхиуыл худы. Афтæ мæм кæсы, 
цыма зæххыл уымæй æнæлаздæр чызг нæй, æмæ йыл мæ мидхъуы- 
дыты цъыф дзæгъæлы калын. 
— Æгæр æм ма кæс, дæ цæсты фиутæ батайдзысты, — худæнбы- 
лæй мæм дзуры Вадим. — Фæлтау цом æмæ сихор скæнæм. 
Æз арф ныуулæфыдтæн æмæ, фыццагдæр мæ дзыхы цы дзырд 
абадти, уый срæцыгътон: 
— Кæм? 
— Дæлæ фисынмæ — диссаджы хæрæндон. Не ’рдхæрæны бæс- 
тæйæн — йæхи халдих. Доны хъæстæ дзы куы фæуай, уæддæр 
æнæхъæн къуыри дæ изгард не ссæудзæн. 
— Æмæ нæ уæд исчи артмæ дары? 
— Хуыздæр нын кæм и? — Вадимы цæсгомыл та былысчъил мид- 
былхудт фæзынди, фæрæт зæхмæ æрæппæрста æмæ уынджы ’рдæм 
араст и. — Цом, бирæ чи фæкуыста, уыдон дæр амардысты. 
* * * 
Хъуынджын бур гæды хурмæ хуыссынæй бафæллади, æвæндо- 
нæй сыстади æмæ йе уæнгтæ æхсызгонæй айвæзта. Сырддонцъиутæ 
кулы сæхи найынц. Хъæлдзæг цъыбар-цъыбурæй бæстæ сæ сæрыл 
систой. Гæды сæ ауыдта. Фæгæмæл. Йæ мидбынаты бандзыг. Зæх- 
хыл нытътъæпæн. Йæ цæстытæ æнахуыр æрттывд кæнынц. Базмæ- 
лыд, кулы ’рдæм сабыргай фæхъуызы. Иучысыл ма, æмæ сыл йæхи 
ныццæвдзæн. Сырддонцъиутæ йæ бафиппайдтой æмæ тарстхуызæй 
апæррæст ластой. Гæды сæ фæдыл азгъордта, стæй æрлæууыд. Йæ 
цæстыты ’рттывд ахуыссыд. Йæ цуан кæй нæ фæрæстмæ, ууыл тынг 
нæ хъыг кæны. Æфсæст у, æвæццæгæн. Аууонмæ йæхи байста, фæл- 
лад зæронд лæгау хæррæгъыл æрхуыссыди æмæ йæхи адæргъ кодта. 
— Цæджындзтæ æхсæст фесты. Ныр та цы кусæм? 
Фырфæлладæй мæ къæхтæ мæ быны нал цæуынц. Мæ астæу тых- 
хæйты стасын кодтон æмæ мæ къухы чъылдымæй мæ ныхы хид сæр- 
фын. 
— Куыд æнæмбаргæ дæ, куыд. Дарддæр цы кæнын хъæуы, уый 
афонмæ маймули бамбæрстаид, — уайдзæф мын кæны Вадим æмæ 
мæм иукъухын хырх дæтты. — Æрæфтæ цæджындзты фæрсты куыд 
ныццæуой, афтæ сæ фæуыгард кæ æмæ дзы къæрттытæ сæппар. 
— Дыкъухын хырхæй рæвдздæр нæ уаид? — фæрсын æй, йе ’фсар- 
мыл мæ зæрдæ даргæйæ, фæлæ уымæн æфсæрмы кæнын йæ фæсо- 
нæрхæджы дæр нæй. 
— Æмæ кæдæм тагъд кæнæм? — дзуры æнæмæтхуызæй æмæ уæл- 
гоммæ хуыссы. Æз, мæстæймæлгæйæ, цæджындзтæ хырхын æмæ дзы 
къæрттытæ ’ппарын. 
Мигътæ сабыргай æрбахъуызыдысты. Сæлфынæг йæхи ’руагъта, 
æмæ бæстæ сыф-сыф сси. Гæды йæ бынатæй фæгæпп ласта æмæ ли- 
дзынмæ фæци. Вадим цыма уый бафæзмыдта, уыйау йæ дзаумæттæ 
йæ уæлæ акодта æмæ мæм тыхстхуызæй æрбакасти. 
140 

— Иумæ куы ацæуæм, уæд нæ хицау бафхæрдзæн. Ды уал ам 
фæлæуу. Мæнæн мæ гуыбын риссы, æмæ афтекмæ бауайон, — йæхи- 
цæн бауромынæй тæрсæгау йæ ныхæстæ талф-тулфæй скалдта æмæ 
пыхс йæ сæрыл ахаста. Æз кæрты астæу мæ уыргтæ хойын. Ныххуы- 
лыдз дæн, тæргæ бæхау ныффæлладтæн, уæддæр мæм хырх æрæвæ- 
рыны зонд æввахс нæ цæуы. «Ау, иунæгæй мæ куыд ныууадздзæн?» 
Къæвдайæ кæй алыгьд æмæ кæй нал æрбаздæхдзæн, ууыл дызæрдыг 
нæ кæнын, фæлæ мæ уæддæр кæронмæ нæ уырны, афтæ æдзæсгом 
разындзæн, уый. Уæдмæ арв мигътæй асыгъдæг и, æмæ хур ракасти, 
фæлæ Вадим зынæг нæй. 
— Мæ гуыбын дон фестади, æмæ мæ нæхимæ згьорын бахъуыди. 
Адæймаг æхсæнадон хæрæндæтты алыхуызон лæхмæргтæ бахæры æмæ 
заууаты бынатмæ ’рцæуы, — йæхи сраст кодта дыккаг бон æмæ ма мæ 
зæрдæ балхæныныл дæр ацархайдта: — Пълотничы куыстмæ дисса- 
джы хорз арæхсыс. Молодец! 
Хистæр æфсымæрау мын ме уæхск æрхоста æмæ кусынмæ бавнæлд- 
та. Уый цæджындзтыл хæцы, æз та сыл ставд зæгæлтæй æрæфтæ хойын. 
— Куыд кæсын, афтæмæй дын орден дæттын бахъæудзæн, — цыма 
хъуыддаг æрмæстдæр уымæй аразгæ у, уыйау загъта хиуылæрвæс- 
сонхуызæй æмæ ма йæ ныхасмæ уæзбынæй бафтыдта: — Хуыцауæй 
разы, цæджындзтæ кæрæдзиуыл фидаргонд фестæм. Фæйнæджытæ 
та сыл райсом æмæ иннæбон бахуыйдзыстæм. 
«Кæд та мын нæ алидзай, уæд», — фелхыскъ кæнынмæ йæ хъа- 
выдтæн æз, фæлæ мæ ме ’фсарм нæ бауагъта. Æргъомы дзаг фæй- 
нæджытæ ’рбахастон. Иу дзы æрæфтыл авæрын, дыууæ зæгæлæй йæ 
фæфидар кæнын æмæ та иннæ райсын. 
— Зноны хæринæгтæ мын нæ батадысты, æвæццæгæн, — йæ гуы- 
быныл хæцгæйæ, скатай Вадим. — Мæ фондз æнгуылдзы хуызæн æй 
зыдтон, уæддæр сæм нæ фæлæууыдтæн. Хæринæгтæ нæ, фæлæ — 
ахсæнхалæнтæ! — сдзырдта кæуынхъæлæсæй æмæ та зæххы скъуыды 
ныххаудта. 
«Амæй мæ гал — æгæвдæс, мæ хъуг — æххормаг», — ахъуыды 
кодтон мæхинымæр, мæ хæдон феппæрстон, фæйнæджытæ хæссын 
æмæ сæ æрæфтыл хойын. Гæрæн куыд даргъдæр кæны, афтæ мæ 
зæрдæ тынгæй-тынгдæр райы. Ларисæ дыккаг уæладзыгæй æрхызт 
æмæ мыл гæдыйау йæхи ’рбасæрфта. 
— Вадим дын кæм и? — фæрсы мæ рохстæй. Йæ цæстæнгасыл 
бæрæг у, ме ’мкусæг æй æппындæр кæй не ’ндавы, уый. 
— Нæ зонын. Йæхи та кæдæмдæр асайдта. Сабыр хæрæг ссардта 
æмæ дзы хуым кæны,— хъастгæнæгау ын дзуапп дæттын æз. 
— Мæгуырæг, — былалгъæй мын батæригъæд кодта чызг. Хæстæг 
мæм æрбалæууыд æмæ мын мæ мæкъуыстæгмæ хъавгæ ’вналы, йæ 
фæлмæн армытъæпæнæй мæ рæвдауы æмæ мæм бæрæггæнæгау æдзы- 
нæг кæсы. 
— Цы мæстæг буар дын и, цыма афтид нуæртгæй конд у. Къахæй- 
сæрмæ афтæ сырдвыд дæ? — зына-нæзына мæм хъуысы йæ цыбæлгæнæн 
сабыр ныхас. Йе ’нгуылдзты лыстæг зыр-зыр ын мæ риуыл æнкъарын, 
йе схъæл фындзы тæнæг фæрстæ куыд фестьæлф-фесгьæлф кæнынц, уымæ 
кæсын æмæ йын йæ сырхахуырст былтæм мæхи тыххæй уромын. 
— Мамæйы зæрватыкк... — мæстæймарæгау мыл арт æндзары йæ 
141 

къуызгæ лæгъстæхуыз хъæлæсæй. Цы мæ домы, уый æмбарын, фæлæ 
мæ рохтæ суæгъд кæнын нæ фæразын. Хицау мæ йемæ рог митæ- 
гæнгæ куы фена, уæд йæ сæры цы фæкуыси уыдзæн, Хуыцау — йæ 
зонæг. Фæлтау мæхиуыл хæцдзынæн æмæ быхсдзынæн. 
— Кинотеатр «Уæрæсе»-йы фæсарæйнаг кино цæуы — «Рокко æмæ 
йе ’фсымæртæ». Сæйраг хъайтары ролы дзы хъазы Европæйы ног 
стъалы — Ален Делон. 
Хæрзаг амондджын у, ахæм кад кæмæн и. Æцæгæлон бæстæты 
дæр дын дæ ном, аргъуыцгæнгæйæ, дзурæнт. Уый арвыл стъалыйау 
æрттивы, æз та кæйдæр чъизи кæрты мæ уыргтæ хойын. 
— Цæмæй æрбатыхстæ? Дæ зæрдæмæ нæ цæуы? — фæрсы мæ, 
дисгæнгæйæ, Ларисæ. 
— Бæгуыдæр цæуы, уæлдайдæр — йæ бакаст. Фестивалы рæстæг 
ын йæ къам Сырх фæзы федтон, æмæ мæм тынг рæсугъд фæкаст. 
— Мæнæн ахæм рæсугъд нæлгоймæгтæ мæ зæрдæмæ нæ цæуынц. 
Æз уарзын, лæджы тæф кæмæй цæуы, ахæм лæппуты. Мæнæ дæу 
хуызæтты... — Замманай фадат ын фæци йæ зæрдæйы уаг раргом 
кæнынæн. Уæлæрвты тæхæг хърихъупмæ не ’ххæссы æмæ, йæ къу- 
хы цы дзывылдар и, уымæй æппæлы. 
— Киномæ мæм дыууæ билеты ис, æмæ дæ мемæ хонын. Куыд 
зæгъыс? Нæ дæ фæнды? — дызæрдыг мыл кæны, æвæццæгæн, æмæ 
мæ æнæууæнкхуызæй фæрсы Ларисæ. 
— Цæуыннæ, фæлæ... Æз мæхæдæг балхæдтаин... 
— Дæ мызд куы райсай, уæд балхæндзынæ, — цыма йе уæхсчытæй 
уæззау уаргъ ахаудта, уыйау ын фенцон и, æмæ йæ цæсгом барухс и. 
Æз дæр бахъæлдзæг дæн, фæлæ мæ мæ хицау иу минут дæр рох нæу, 
æмæ йын йæ рудзынгмæ скæс-скæс кæнын. 
— Ларисæ, ардæм-ма рауай! — бынтон æндæр ранæй мæм хъуысы 
йæ хъæр. 
«Иугæр æм афтæ карзæй дзуры, уæд йæ хæзгул у», — скарстон 
мæхинымæр æмæ тæргайхуызæй иуварс азылдтæн. 
— Раст нæ дæ, Олег. Не ’хсæн æппындæр ницы ис. Иу ран мæ 
нал уадзы, мæ бинонтæй, дам, ахицæн уыдзынæн, æмæ, дам, иумæ 
бацæрæм. Лæппутимæ, зæгъын, куы хæтон, уымæй нæ тæрсыс? Куыд 
дæ фæнды, афтæ, дам, цæр, æрмæст, дам, æхсæв мæ фарсмæ у. 
Ахæм æгуыдзæгæн куыд хъуамæ бакомон? 
«Йæ хæзгул куы уаид, уæд мæм йæхи афтæ ’ргомæй нæ ласид. 
Иучысыл дзы уæддæр тæрсид. Нæ, Иваны хуызæн æнæуаг фыдынд 
лæгæн ком нæ раттаид», — йæ зæрдиаг ныхæстæм хъусгæйæ, сабыр 
кæнын мæхи. 
— Изæры куыст куы фæуай, уæд иумæ ацæудзыстæм, нæ? — цы- 
бæлхуызæй дзуры Ларисæ, æмæ фæлмæн мидбылхудт йæ урс цæсго- 
мыл хъазы. 
— О, — мæ сæр разыйы тылд бакодтон æз. 
— Цæуон æм, науæд йæ зæрдæ аскъуындзæн, æмæ фæтæригьæдджын 
уыдз^шæн, — хынджылæг дзы кæны чызг. Æвæндонæй азылди, æмæ 
йын æз йæ хæрзконд уæнгты рæсугъд змæлдмæ ’хсызгонæй кæсын. 
Абондæргъы кæрты æнæрвæссонхуызæй хъæбæр дзулы муртæ чи 
уидзы, уыцы бæлæттæ цæмæйдæр фæтарстысты æмæ фæйнæрдæм 
фæпырх сты. Бур гæды дзы иуыл фæхæст и, йæ дæндæгтæй йыл 
142 

фидар хæцы æмæ алырдæм сырддзастæй кæсы. Йæ сæрмæ æнæсæр- 
фат ратæх-батæх чи кæны, уыцы бæлæттæй тæрсы æмæ сæ йæхи куы 
иуырдæм аппары, куы иннæрдæм. Æрæджиау хæдзармæ бахизæны 
цур иу нарæг хуынкъ ауыдта æмæ дзы удаистæй фæмидæг и. 
«Хуыцау нæ куы сфæлдыстаид, уæд нын нæ цард æндæр уагыл 
сарæзтаид. Ацы цард Хуыцауы арæзт нæу, фæлæ — мæнгард дæлимо- 
ны, æмæ дзы сыгъдæгуд бæлæттыл уæлахиз кæнынц хин æмæ кæлæн 
гæдытæ», — мæстæй дзурын мæхинымæр. 
* * * 
Æрвгæрон сырх-сырхид егъау хур æхсырхуыз æврæгьтыл пиллон 
арт бандзæрста, се ’хсæн иучысыл афæстиат и, стæй йе ’хсæвиуатгæ- 
нæн бынатмæ сабыргай ныттылди. Хæдтæхæг ын йæ сæрмæ лыстæг 
урс æндах айвæзта, йæхæдæг æврæгъты нынныхсти æмæ дзы их- 
судзинау атади. Изæрдалынгтæ ног мæйы нарæг æхсырф æвзист до- 
нæй ахорын райдыдтой... 
Æз ма цæттæ гæрæны фæстаг зæгæл ныххостон, дзæбуг зæхмæ 
аппæрстон æмæ мæ фæллад уæнгтæ фæйнæгыл æруагътон. 
— Рæсугьд быру сарæзтам, æвæдза! — сæрыстырæй дзуры Вадим. — 
Хорз æмæ ды ’рбацыдтæ, æндæр æй иунæгæй кæд фæуыдаин? 
— Ды куыд кусыс, афтæмæй — никуы, — суæндыдтæн æм фыццаг 
хатт, фæлæ уый йæ цæст дæр нæ фæныкъуылдта. 
— Кусын афтæ хъæуы, цæмæй дæм дзы ’фхæрд дæр ма ’рхауа, 
арфæ дæр, — уæзбынæй бафиппайдта куырыхон философау. 
— Ахæм зондимæ дæ æз мæ куыстуатмæ ’ввахс дæр нæ бауадзин, — 
къæйныхдæрæй йæ фелхыскъ кодтон æз. 
— Мæ хуызæн æнæзæрдæхудт фæллойгæнджытыл кæй не ’рвæс- 
сыс, уый тыххæй дæм нæй куыстуат, — былысчъилæй мыл бахудти 
Вадим æмæ мæ фарсмæ ’рбадти, фæлæ уайтагъд фæстæмæ фестади. 
Цыма дзы зæгæл фæныхсти, уыйау йæ цæсгом фæтыхстхуыз и, æмæ 
мæм, дзагъултæгæнгæйæ, дзуры: — Уæлæмæ сыст, управленийы хи- 
цау æрбацыд! 
Æз цæстыфæныкъуылдмæ мæ къæхтыл алæууыдтæн æмæ, урс 
«Волгæ»-йæ чи рахызт, уыцы хæрзхуыз тарæрфыг лæгмæ цымыди- 
сæй кæсын. 
— Ацы гæрæн ам чи сæвæрдта?! — фæрсы нæ тызмæгæй. 
— Мах, — аххосджыны хъæлæсæй йын дзуапп дæтты Вадим. 
— Æмæ уын чи загъта?! — ноджы карздæрæй нæ фæрсы лæг. 
— Иван Ильич. 
— Кæм цы сæрхъæн и, уыдон иууылдæр паддзахады исбон хæлæт- 
таг кæнынц, æмæ сын сæ ных бакъуырæг нæй! 
Управленийы хицау хъуырхъуыргæнгæ мидæмæ бацыд, æмæ дзы 
чысыл фæстæдæр, шампайнаг сæны пъробкæйау, сыфсыфгæнгæ ра- 
тахт Иван, фæлурсæй махырдæм æрбатындзыдта, цæхгæрмæ фæй- 
нæджы ныхыл йæ къах скъуырдта æмæ йæ цæсгом зæхмæ ’рхаста. 
Хъæрзгæ фæгæпп ласта, кæйдæр мады ралгъыста æмæ нæм лæгъстæ- 
гæнæгау тарстхуызæй сдзырдта: 
— Уæ хорзæхæй, гæрæн рæвдздæр райхалут! 
— Райсом æй райхалдзыстæм, ныр кусгæ бон фæци. 
143 

— Рæвдздæр æм февналут. Уыйфæстæ уын æз иу бон ратдзынæн, 
æмæ уæ фæллад суадздзыстут. 
— Уанцон нæу... Дыууæ къуырийы фыдæбон... — йæ ныхмæ ’рлæу- 
уыдтæн æз, æмæ мæм цæхгæр фæзылд: 
— Дзæнгæда ма цæгъд! Фæрæт сис æмæ гæрæн — халгæ! 
Æрæджы мыл хионау чи бацин кодта æмæ мын хорз куыстæй 
зæрдæ чи æвæрдта, мæ разы уыцы Иван и, уый мæ нæ уырны. «Мæ 
мадыфсымæр зондджын лæг куы у, уæд ацы æдылыйыл куыд æрвæс- 
сы?» — хъуыды кæнын мæхинымæр. Уый æдде ма гæрæн сæттынмæ 
мæ къух нæ тасы æмæ сагъдауæй лæууын. Вадим мæцъис дард фæ- 
хæссы æмæ дзы йæ тых-йæ бонæй быру ныццæвы. Фæйнæджытæ 
лыстæг пырхæнтæй фæйнæрдæм фæтæхынц æмæ мæ зæрдæйыл сæм- 
бæлынц. Иван тыхстхуызæй мидæмæ фæцæйуади, фæлæ уазæджы 
кæртмæ æрхизгæйæ ауыдта æмæ «Волгæ»-мæ атындзыдта. Йæ дуар 
ын фегом кодта æмæ, къæдзнизæй сæйæгау, фæгуыбыр и. Йæ цæсго- 
мыл козбау мидбылхудт нындзыг и. Афтæ мæм кæсы, цыма ныр- 
тæккæ йæ уæрджытыл æрхаудзæн æмæ йæ хицауы чъизи туфлитæн 
батæ кæныныл схæцдзæн. Лæг йæ машинæйы сбадти æмæ йе ’рфгуы- 
тæ куырмæлхынцъытæй ахаста. Йæ тыппыр къухы фæтылдæй Ива- 
нæн «хæрзизæр» загъта æви йæ фæтæн гуымирыхуыз цæсгомæй бындз 
асырдта, уый нæ бамбæрстон. Мæнмæ гæсгæ йæ Иван дæр нæ бам- 
бæрста æмæ адæргæй мидæмæ дæр нал бацыди. Кулы сæрты агæпп 
ласта æмæ фисынæй фæаууон и. 
— Мах адонæй фылдæр хъæуы æви?! — мæстыйæ сдзырдта Ва- 
дим, мæцъис зæххыл ныццавта æмæ ’рбайсæфти. Æз æнахуыр уавæ- 
ры бахаудтæн æмæ, дарддæр цы кæнон, уый нæ зонын. Ларисæ мæм 
æнæсыбырттæй æрбацыди æмæ мæ фæлмæн хъæлæсæй фæрсы: 
— Ам цы лæууыс, мамæйы зæрватыкк? 
— Мæ-гъа. Дыууæ къуырийы мæ хид кæуыл фæкалдтон, уый хъуа- 
мæ ныр мæхи къухтæй фехалон. 
— Ууыл ма мæт кæ... Быру йеддæмæ ма исты у?.. Сывæллон дæ 
нырма. Фурдæн йе ’рфыты нæма ауадтæ æмæ дæ алы лыстæг хъуыд- 
даг дæр тыхсын кæны. Дæ сагъæстæ дæ сæрæй куы фæуæлдæр уой, 
уæд дæ де ’лгъыст бæстæйæн йæ гæрæнтæ нæ, фæлæ се ’ргъæу гал- 
уантæ дæр нал æндавдзысты. Дæ цард хуыздæр саразыныл бацархай 
æмæ фæсмонгонд ма фæуай. 
— Не ’ппæт дæр афтæ куы хъуыды кæнæм, уæд кæдæм ахæццæ 
уыдзыстæм? 
— Искуыдæм хæццæ кæндзыстæм. 
— Æмæ уый цæй цард уыдзæн? 
— Цыфæнды кæуинаг уавæрæй дæр спайдагæнæн и. Цы ’хсызгон 
минуттæ дын дæтты, уыдон дзы тон æмæ дарддæр дæ фæндаг дар. 
Афтæ куынæ кæнай, уæд, нæ ницæйаг царды æбуалгъ нывтæм кæс- 
гæйæ, дæ зæрдæ дæ риуы барæсийдзæн, æмæ æмгъуыдæй раздæр 
амæлдзынæ. Цæмæй мын мæ ныхæсты рæстдзинад бамбарай, уый 
тых^сæй дын мæ зæрды иу гыццыл лæвар ракæнын ис. 
— Бузныг, мæн ницы хъæуы. 
— Цом мемæ, æмæ кæд дæ зæрдæмæ нæ фæцæуа, уæд-иу æй ма 
райс. 
— Кæдæм мæ кæныс? 
144 

— Мæ кабинетмæ. Уым иучысыл афæстиат уыдзыстæм, стæй ацæу- 
дзыстæм. 
Мæ цонгыл мын ахæцыди, æмæ йæ ныхмæ фæлæууын нал бафæ- 
рæзтон. Йæ куыстуатмæ куы бахызтыстæм, уæд мæ къух цырагь ссу- 
дзынмæ байвæзтон, фæлæ мын æй Ларисæ ацахста. 
— Рухс нæ ницæмæн хъæуы... Талынг агъуысты романтикæ фыл- 
дæр и... — хъуысы мæм йæ ризгæ хъæлæс. Диваныл æрбадынмæ 
хъавын, фæлæ мæ нæ уадзы. Йæхи мыл ныхасы æмæ мын цыдæртæ 
дзуры. Духийы адджын тæф мын мæ фындзыхуынчъытæ æхсызгон 
хъыдзы кæны, æмæ мæ сæр зилы. 
— Мæ уарзон, мæ хуры тын, мæ цæсты гагуы, мæ зæрдæйы уидаг... 
— Æмæ цынæ рæвдауæн ныхас хауы йæ дзыхæй. Рæстæгæй-рæс- 
тæгмæ мын мæ былтæ йæ былтæй ацахсы, исдугмæ фæхъус вæййы, 
стæй та мыл алыхуызон рæсугъд нæмттæ æвæрын райдайы, фæлæ 
йын æз йæ ныхæстæ нал æмбарын. Æппындæр ницыуал хъусын, 
ницыуал уынын. Къахæй-сæрмæ алæмæты рæсугъд æнкъарæнты гуы- 
рæн фестадтæн, базыртæ мыл разади æмæ, мæ улæфт бауромгæйæ, 
дзæнæты зæрдæскъæфæн дунемæ фæтæхын... 
* * * 
Фæйнæджытæ цыма удгоймæгтæ сты æмæ сын мæ цæфтæ рисгæ 
фæкæндзысты, уыйау сæ æрæфтæй хъавгæ ’фтауын æмæ сæ иуварс 
кæрæдзиуыл æвæрын. 
— Гуыпп сæ кæ, æмæ фæйнæрдæм хауой! Æхсæвæй-бонæй пад- 
дзахады хъаймагъ чи хæры, уыдон ыл æппындæр куынæ ауæрдынц, 
уæд ын ды йæ ницæйаг быруйыл цы стыхстæ? Дæ цæсгом ныттар и, 
цыма судзаггаг марды уæлхъус лæууыс, — уайдзæф мын кæны Ва- 
дим, мæцъисæй фæйнæджытæ хойы æмæ сæ лыстæг пырхытæй зæхмæ 
калы. Мæ алыварс æдзынæг кæсын æмæ кæйдæр агурын. Æрæджиау 
Ларисæйы кæртмæ ’рбацæугæйæ ауыдтон, æмæ мæ зæрдæ барухс и. 
— Салам, лæппутæ! — йæ гыццыл аив къух нæм фæтылдта æмæ 
хæдзары фæмидæг и. Æз мæ хæдон феппæрстон æмæ мæ удæй арт 
цæгъдын. Чысыл фæстæдæр кæртмæ ’рбатылди дзыхъхъынног æрвхуыз 
«Жигули». Иван дзы сæрыстырæй рахызти, йæ цуры иучысыл афæс- 
тиат и, стæй нæм йе ’ргом раздæхта. 
— Хæлд уын нæма фæци? Сæттын аразын нæу. Рæвдздæр змæлут. 
Изæрмæ ам йæ фæд дæр куыд нал баззайа, афтæ. Олег, тæригъæд сын 
кæныс æви? Цырддæр сæм æвнал. Уæддæр сæ калын хъæудзæн... 
— Цæмæн? Æгæр дзæбæх фæйнæджытæ сты? 
Хицау мæм иуцасдæр сæрхъæнмæ кæсæгау фæкасти, стæй мыл 
йæ къух ауыгъта æмæ дыккаг уæладзыгмæ схызти. 
— Райсомы хур буарæн тынг пайда у, æмæ дзы цас фылдæр рай- 
сай, уыйас — хуыздæр, — хъуыдыдзастæй дзуры Вадим. Фæйнæгыл 
та уæлгоммæ схуыссыди æмæ йæ цæстытæ æрæхгæдта. Гом рудзын- 
гæй æддæмæ бырсы Ларисæйы кæл-кæл. 
— Ацы рæузонд сыл дæ йæхицæн нæма бакъаддæртæ кодта? — 
сабырæй мæ фæрсы Вадим. 
-Цы? 
— Кæм дыл бафтыд, уым дæ нал ныууадздзæн, æмæ йын рагацау 
10 Цомартаты Изæтбсг 
145 

сразы у... — цыма ныхас зæронд дзаума раттыныл цæуы, уыйау мæм 
дзуры куыдфæндыйæ. Чызгæн уæларвон зæд æнхъæл нæ дæн, фæлæ 
мын уæддæр хъыг у, кæй йæ æфхæры, уый. Нæ йын сразы и, æвæц- 
цæгæн, æмæ дзы йæ маст исы. Иванимæ дæр ын иумæйагæй ницы и. 
Ларисæ ’рмæстдæр мæн уарзы, мæн! Æнæ уарзгæйæ адæймагæн ахæм 
рæсугъд ныхæстæ гæнæн куыд и? Кæд ын сразы и, æмæ йæ уымæн 
афтæ хорз зоны? Дызæрдыг хъуыдытæ мæ сæры зилдух кæнынц... 
Иван æмæ Ларисæ, амондджын уарзæттау, хъæлдзæгæй кæртмæ 
рацыдысты, «Жигули»-йы сбадтысты æмæ кæдæмдæр худгæ афардæг 
сты. Чызг мæм кæсгæ дæр нæ ракодта. «Кæд мæ нæ уарзы, æмæ дзы 
мæхи сайын? Уæдæ мæ знон афтæ зæрдиагæй цæмæ рæвдыдта? Йæхи 
мыл ирхæфста, нæ? Фæлæууæд! Искуы ма мæм æрбацæуа! Гъер æдылы 
митæ цы кæнын? Кæд исты хъуыддаджы фæдыл ацыдысты, уæд та? 
Ницы хъуыддаджы фæдыл ацыдысты! Иван æй кæдæмдæр аласта, 
æмæ фæсвæд ран гаккырисæй хъаздзысты. Æмæ гаккырисæй хъазы- 
нæн, дысон дæу кæм рæвдыдга, уыцы диван нæ бæззы? Бæззы, фæлæ...» 
Æнæрай хъуыдытæ мæ цух нæ уадзынц. Ме ’фсæртæ ныттынг сты 
æмæ риссынц. «Гъер мæ цæй хæзгул хъуыди? Дардæй йæм кастæн 
æмæ мæхицæн сабырæй цардтæн, ныр та... Йæ зæрдæмæ нæ фæцыд- 
тæн, æвæццæгæн. Æмæ мыл уæд цин кæнынæй куы нал æфсæсти...» 
— Ма йын тæрс, дæ фаг дæр ма суыдзæни... — хъуысы мæм 
Вадимы сабыргæнæн хъæлæс. Йæ цæсгомыл бæлвырд зыны, не ’ртæ- 
йыл дæр былысчъилæй кæй худы, уый. Нæ, æз рæузонд сылгойма- 
джы тыххæй мæхиуыл худын никæй бауадздзынæн! Фæлтау мæ бонтæ 
æнæ уарзгæйæ ’рвитдзынæн. 
— Кæй кой кæныс, кæ? — цыма йæ не ’мбарын, уыйау æй фæр- 
сын, мæхиуыл хæцгæйæ. 
— Ларисæйы. 
— Тынг мæ хъæуы! 
— Уæдæ дæ хуыз цæмæ фæлыгъди? Не ’дылы хицауы хурхыл 
бахæцынмæ дæ бирæ куы нал хъуыди. 
— Уый мæтæй мæлын. Кæрæдзийы аккаг сты æмæ цæрæнт фæр- 
нæй, — дзурын куыдфæндыйæ, фæлæ мæ хус ныхæстæ мæхимæ дæр 
нæ хъарынц. 
— Дæ цæсгом дын дæ зæрдæйы уаг айдæнæй хуыздæр æвдисы, 
æмæ мæ ницы бамбæхсдзынæ. Фæлтау æрсабыр у æмæ мæм лæмбы- 
нæг æрбайхъус. Сылгоймæгты дæ зæрдæмæ хæстæг ма уадз, уæлдай- 
дæр, хорз æмæ æвзæр кæрæдзийæ чи нæ иртасы, уыдоны: байсаф- 
дзысты дæ, — зонд мын амоны Вадим, фæлæ мæнмæ ныртæккæ йæ 
ныхæстæ бамбарыны хъару нæй, æмæ мæ пырх æдзæм быруйыл ка- 
лын. Фæрæт дард фæхæссын æмæ иуырдæм — хафт, иннæрдæм — 
дзæхст. Цы фæйнæг ныццæвын, уый фæйнæрдæм гæбазгай фæхауы. 
Изæрмæ сын сæ фылдæр хай ныффалгæрон кодтон, фæрæт иуварс 
арæцыгътон æмæ ме ’нæуынон кæртæй лидзынмæ фæдæн. Дыккаг 
бон мæ мæ къах куыстмæ нал рахаста, стæй иуафон æвæндонæй фæ- 
зын^тæн, æмæ мæ иу бафæрсæг нæ фæци, кæм уыдтæн, уымæй. 
«Уый дын куыстуат, гъе», — дисгæнгæ ныттылдтон мæ сæр æмæ 
та гæрæн сæттынмæ бавнæлдтон. Ларисæмæ ’нхъæлмæ кæсын, фæлæ 
уый никæцæй зыны, æмæ мæ цæстытыл уайынц алыхуызон æвир- 
хъау нывтæ. Куы йæ Иваны хъæбысы, цингæнгæйæ, фенын, куы йæ 
146 

хуыссæны — тыхст рынчынæй, куы сау чырыны — мæрдонвæлурсæй. 
Куы мæм родтæмдзогæй разыны, куы — авгау сыгъдæгæй. Куы йæм 
мæстæй фæмæлын, куы та йын тæригъæд фæкæнын. 
Знон ам куынæ уыдтæн, уæд мæм нæ рацæудзæн, цы кодтон, 
уымæй мæ нæ бафæрсдзæн? Зæххыл ын мæнæй адджындæр адæймаг 
куы нал уыди, уæд ыл æваст цы ’рбамбæлди? Уæд та йæм исты 
’фсонæй суаин? Лæгъстæ кæнынмæ? Нæ, уый бæсты мæ ницы хъæуы! 
Мæ хъуыдытæй сфæлмæцыдтæн æмæ та фæрæт дард фæхастон. 
фæстаг цæджындзыл ма цы ’рдæгсаст фæйнæг хæцыди, уый ныкъ- 
къуырдтон, æмæ дард кæдæмдæр фæтахти. Бонасадæнгæнгæйæ, мæ- 
химæ хъусыныл куы фæуон, уымæй тæрсын æмæ Вадимы фæрсын: 
— Ныр та цы кусæм? 
— Нæ хицæуттæй искæмæн йæ доны хуыпп йæ сæрмæ куы ныц- 
цæвы, уæд цы ’рбаймысы, ууыл нæ бафтауы æмæ... — æцæгхуызæй 
мын дзуапп дæтты Вадим. Цыдæр зæгъынмæ ма хъавы, фæлæ йæ 
ныхæстæ йæ дзыхы нал бадынц, тыхныхъуырд сæ кæны æмæ мын, 
йæ цæстытæй дзагъултæгæнгæ, дуармæ амоны. 
— Тресты хицау нæм æрбацæуы... 
«Ацы æдзæсгомæн йæ хъуыр чи ахгæдта, уый цавæр лæг у, цымæ?» 
— февзæрд мæ сæры æмæ ме ’ргом уынджы ’рдæм аздæхтон. Цъыф- 
дзасты ’рфыты кæртмæ ’рбатылди сатæгсау фæтæн «ЗИМ» æмæ дзы 
рахызти къæдзæхыйас гуыбынджын уæззау нæлгоймаг. Каркæн йæ 
цъиутæ йæ бынæй куы ракæлой, уыйау йæ фæдыл цалдæр мæллæг 
лæппулæджы машинæйæ рагæппытæ ластой æмæ хъахъхъæнджытау 
йæ уæлхъус алæууыдысты. Иван дæр уайтагъд æрхæццæ и, йæ цæс- 
гомыл козбау мидбылхудт æрхаста, йæ астæу тарст гæдыйау фæкъæдз 
кодта æмæ хицауы бардзырдтæм æнхъæлмæ кæсы. 
— Ам гæрæн саразын кæй хъæуы, уый нæ зоныс?! — карзæй йæ 
фæрсы æрбацæуæг. 
— Зонын æмæ... æмæ... 
— Уæдæ нырмæ арæзт цæуыннæ у?! Ды хъуамæ ахæм фарстатæ 
дæхи зондæй лыг кæнай! 
— Йæд у... Сарæзтон æй, фæлæ... Упр... Упр... — Иван ныс- 
суйтæ. Гæрæн ын чи райхалын кодта, уый ном зæгъын нæ уæнды 
æмæ уæрæх кæрты йæхицæн бынат нæ ары. Скæуынмæ йæ бирæ нал 
хъæуы, æмæ йæ уындæй зæрдæ хæссы. Лæг æм йæ амонæн æнгуылдз 
æртхъирæнгæнæгау тилы. 
— Æртæ бонмæ арæзт куынæ фæуа, уæд дæ гуырæй райгæ у! 
— Хорз, хорз. Дыууæ бонмæ, дыууæ... — йæ бардзырд ын куыд 
разæнгардæй сæххæст кæндзæн, уый равдисынмæ хъавы, фæлæ йæм 
тресты хицау нал хъусы. Йæ фæтæн фæсонтæ йæм разылдта æмæ, 
нард бабызау, узгæ мидæмæ бацыд. Иннæтæ дæр йæ лæппынтау йæ 
фæдыл бакалдысты. Иван семæ фæцæуæг и, стæй фæстæмæ фездæхти 
æмæ нæм фæсус хъæлæсæй дзуры: 
— Лæппутæ, уæ хъару æмæ уæхæдæг! Цалынмæ хицау ам и, уæдмæ 
цæджындзтæ сæ къæхтыл слæууын кæнут! 
— Уыдон слæууын кæндзыстæм, фæлæ ма сын фæйнæджытæ та 
кæцæй æрхæсдзыстæм? — фæрсы йæ Вадим. 
— Рæвдздæр февналут! Райсом уын æз æрбаласдзынæн! — зæрдæ 
нын бавæрдта Иван æмæ хæдзары фæмидæг и. 
147 

— Гъеуый дын лæг! Æз ма дис кæнын, Ларисæ дзы, зæгъын, йæхи 
атонын цæуыннæ фæразы. Дунейы ’взыгъддæр дугъæттимæ йæ ауадз, 
уæд сызгъæрин майдан æнæ ’рбахæсгæ нæ фæуаид, — худы йыл 
Вадим, мæнæн та, йæ былысчъил ныхæстæм хъусгæйæ, мæ игæртæ 
судзынц. Æвиппайды мæ хъустыл удаист хъæр ауад, æмæ йæм фæр- 
сæгау бакастæн. 
— Мæнмæ гæсгæ дзы дзæгъæлы раппæлыдтæн. Асинтæй асхъиуд- 
та, æвæццæгæн. Хицауады зæрдæмæ фæцæуыныл æгæр тынг арха- 
йын нæ хъæуы, нæ... 
Мидæмæ базгъордтам æмæ сагъдауæй аззадыстæм. Лæг асинты 
бын æнæзмæлгæйæ хуыссы. 
— Дæ бонæй у, Ларисæ дæхицæн баззади... — Вадим æцæгæй 
дзуры æви хынджылæг кæны, уый йæ цæсгомыл тынг зын равзарæн 
у. Уæвгæ мæ ныртæккæ уымæ ’вдæлгæ дæр нæ кæны. Мæ риу мын 
цы къæйдур æлхъывта, уый цыма ист æрцыди, уыйау æнцонæй сулæ- 
фыдтæн æмæ, мæ зæрдæ мæхиуыл худы, афтæмæй Иваныл хæрдмæ 
хæцыныл архайын. Лæг йæ тых-йæ бонæй ныхъхъæрзыдта, æмæ йæ 
цæсгом бынтон ныффыдынд и. < 
— Мæ къах фæбырыди æмæ... мæ фæрсчытæ ныппырх сты... — 
тыххæйты сфæрæзта зæгъын. 
— Æмæ кæдæм тагъд кодтай? Дæ хицау искæдæм лыгъди? — уай- 
дзæф ын кæны Вадим. — Нырма нын фæйнæджытæ чи ’рбаласдзæн?.. 
— Хуыйы мыггаг! 
Иваны цæсгом рыст æмæ мæстæй ныггæлиртæ. Йæ къæхтыл æй . 
сæвæрдтам, æмæ, фæчепп-фæчепгæнгæ, хицаумæ азгъордта. 
— Фæрсчытæн сдзæбæхгæнæн и, фæлæ зæрдæйæн баивæн нæй... 
— йæ фæдыл хъуыдыдзастæй дзуры Вадим, йæ сæр уайдзæфгæнæгау 
дыууæрдæм тилгæ. 
Æвæджиауы дзæбæх рауад нæ быру, æмæ йæм кæсынæй не ’фсæдын. 
Чифæнды мын æй куы халын кæна, уæддæр æм нал бавналдзынæн. 
— Лæппутæ, кассир æрбацыд, æмæ ’хца исынмæ рауайут! — Ива- 
ны рудзынгæй мæм хъуысы Ларисæйы хъуытазмыр хъæлæс. Йæ худгæ 
цæстыты фæлмæн æнгасæй мæ буарыл æхсызгон уылæн æнхъæвзы. 
— Æхца, æхца! Цыфæнды цардарæзты дæр — æхца! Чъизи гæх- 
хæтты гæбазы бон æппæт дуæрттæ гом кæнын уæд... — йæ къухтæ 
кæрæдзиуыл æууæрды Вадим. 
— Цыфæнды дуæрттæ куы гом кæна, уæддæр æм сыгъдæг зæр- 
дæмæ фæндаг ссарыны фаг хъару нæ разындзæн, — йæ ныхмæ фæ- 
лæууыныл архайын æз, фæлæ мын уый мæ ныхæстæ ницæмæ дары. 
— Æхца дари трусик дæр ласы. Бирæ дæм дзы куы уаид, уæд Лари- 
сæйы хуызæн аслам гадздзамæ кæсгæ дæр нæ бакæнис. Кæмæ баулæ- 
фис, уый йæхицæн стыр амондыл банымаид демæ йæ рæстæг арвитын. 
т Лæппутæ, цалынмæ кусджытæ не ’рбамбырд сты, уæдмæ рацæ- 
ут! — дыккаг уæладзыгæй та нæм æрдзырдта Ларисæ. 
— Абон, æвæццæгæн, сæрибар у æмæ дæ искæдæм хоны. Дæу 
тыххæй ма мæиыл дæр стыхсти. Уыцы капеччытæ кæдфæнды дæр 
райс. Уæддæр ницы фаг сты, — цыма, гыццыл кæй исы, уым Ларисæ 
148 

исты аххосджын у, уыйау йæ фындзы бын хъуыр-хъуыр кæны Ва- 
дим. — Хъусыс, йæ зæрдæхудты ма бацу, науæд ма дæу æдде мæн 
дæр бафхæрдзæн... 
Ахæм æнæхсæст дзы никуыма федтон. Зæдæй уайтагъд иблис аца- 
разы. Йæ фæдыл цæуын мæ нæ фæнды æмæ фæстиæттæ кæнын. Хæ- 
дзары куы фæмидæг и, уæд сабыргай араст дæн, фæлæ машинæйы 
уынæр айхъуыстон æмæ ’рлæууыдтæн. Дæргъæй-дæргъмæ тралер уæз- 
зау бетон къæйтæ ’рбаласта, æмæ йæ цæлхыты бынæй гæрæны къæр- 
къæр ссыди. Мæнæн фырмæстæй мæ хурхуадындзтæ адымстысты, æмæ 
июфырмæ, æртхъирæнтæгæнгæ, атындзыдтон. Хъуамæ йæ кабинæйæ 
æрисон æмæ... Æмæ цы? Ницы. Йæ хъахъхъæнæг — йæ разы. Æз 
мæхиуыл сгуырысхо дæн. Кæд мæ мæ цæстытæ сайгæ кæнынц, мый- 
йаг? Ницы мæ сайынц. Иван шофыры фарсмæ бады æмæ йын гали- 
уырдæм амоны. Зæхмæ ’рхызти æмæ йæм йæ къухтæ тилы. 
— Уæртæ сæ уырдæм балас! Фæстæмæ разил! Рæбындæр бацу! 
Рæбындæр! Хорз, хорз! Æрлæуу! Ныртæккæ къраны дæр ардæм 
хъæуы, æмæ йæ равдæлон кæндзæн! 
— Къулмæ йæ хæстæгдæр куы батардтаис, уæд дæ бæрзæй асаста- 
ид?! — хъæрæй хыл кæнын шофыримæ, фæлæ мæ уайдзæф тынгдæр 
Иванмæ хауы, æмæ мæм баронхуызæй дзуры: 
— Ма йыл тыхс, уæддæр æй халын хъæуы: хъыгдарыны хос йед- 
дæмæ ницы у. 
— Уый та куыд? — дызæрдыггæнгæ йæ фæрсын æз. — Дыууæ 
хатты йыл куы фæтухæн кодтам... 
— Цы нæ бон у? Мах хуымæтæг салдæттæ стæм. Уæлейæ нæм цы 
бардзырд æрдæттой, уый нын æнæ ’ххæстгæнгæ нæй. Дысонизæр ам 
уыдысты æмæ мын алывыдтæ акалдтой. Иу ма мын дзы хицауы цæстмæ 
йæ лулæйæ мæ ных дæр бакъуырдта. Ацы быру, дам, ам цæмæ хъæуы? 
Цал сæры сты, уал хъуыдыйы сæм и, æмæ цъыфдзастæй æддæмæ нæ 
хизæм... 
— Кæд нæ хъæуы, уæд ма йыл абондæргьы та нæ хид цы фæкалдтам? 
— Гъе, мæ хæлар, иугай бонты куыст йеддæмæ куы ницы сафик- 
кам, уæд афонмæ цардæй къæртт æппариккам... — ме уæхск мын 
æрхоста Иван æмæ йæ кабинетмæ ацыди. Æз фæлдæхт цæджындзыл 
æрбадтæн, саст гæрæнмæ æдзынæг кæсын æмæ йæ удгоймагау æнкъар- 
дæй фæрсын: 
— Бæстæйы сæйраг горæты разамонджытæ ахæм сæфт кæм сты, 
уым ма фæсвæд рæтты сæргълæуджытæ та цавæр хъуамæ уой? 
«Мæнæй аразгæ куы уаид, уæд æппæт хицæутты дæр хъиладзагъ- 
дæй фæсурин. Æмæ сæ бынæтты чи ’рбадид, уыдон хуыздæр уаик- 
кой? Æвæццæгæн, нæ. Уæдæ дзы уый ис, уый. Нæ мидцоппайæн йæ 
аххосæгтæ арфдæр æмбæхст сты, дæ бон сæ сраст кæнын нæу, æмæ 
дæ бынаты ’нцад лæуу». Мæ сæрты сау халæттæ, хъуахъ-хъуахъ- 
гæнгæ, горæты астæумæ фæтæхынц, цыма сæм уырдыгæй холыйы 
тæф кæлы. Хъуынджын бур гæды та цуаны рацыд æмæ, кулы, цъы- 
бар-цъыбургæнгæ, йæхи чи найы, уыцы сырддонцъиутæм аивæй йæ 
хъус дары. Ларисæ мæм йæхи ’рбайста æмæ мын мæ бецыкк дауы. 
— Мамæйы зæрватыкк... Де ’хца исынмæ цæуыннæ цæуыс? — 
фæрсы мæ, тавицгæнгæйæ, цыма мыл æрхъæцмæ дæр нæ хъæцы 
æмæ мын йæ зæрдæйы дуæрттæ гом кæны, уыйау. 
149 

— Æнæхъæн мæй паддзахадæн капеччы аргъ пайда дæр куынæ 
фæдæн, уæд дзы ’хца цы цæсгомæй райсон? — фæрсын æй, пырх 
фæйнæджытæм амонгæйæ. 
— Йæ бынæй йын рухс чи уадзы, уыдон йæ тæгæнайæ атонын куынæ 
комынц æмæ сæ цæсгæмтгæ куынæ сырх кæнынц, уæд дзы ды, капеч- 
чытæ исгæйæ, цы ’фсæрмы кæныс? Разæй дæм нырма бирæ диссæгтæ 
’нхъæлмæ кæсы, æмæ се ’ппæтыл дæр афтæ куы сагъæс кæнай, уæд 
ингæнмæ ’мгьуыдæй раздæр ныххиздзынæ. Фæлтау æрсабыр у, дæ мызд 
райс æмæ мемæ цом. 
— Кæдæм? 
— Махмæ. 
— Аив куынæ уа... 
— Æгæр фырнымд ма у: ницы дзы рамбулдзынæ. 
— Æз куы ницы... Дæ мадæй худинаг у, æндæр... 
— Уымæн йæ уат — хицæн, мæнæн — хицæн. Æстдæс азæй мыл 
фылдæр цæуы, æмæ мæ цард аразын, куыд мæ фæнды, афтæ. 
— Уæддæр... 
— Иу шампайнаджы авг ын балхæ, æмæ дæ йæхи хъæбулау суа- < 
зæг кæндзæн, — йæ мидбылты мæм сусæгвæндгæнæгау худы чызг, мæ ,'» 
сæр мын йæ риумæ ’лхъивы, æмæ, мæ зæрдæмæ цины уылæн куыд 
бырсы, уый ме ’ппæт буарæй дæр æнкъарын... 
1977 
БÆСТЫ БИКЪ, КОМЫ ДÆГЪÆЛ 
Алихан йæ къухы ’нгуылдзтæ, стайы дзæмбытау, никель хæцæнмæ 
хъавгæ байвæзта, цыма йын сæ къæппæг куы ацахса, уымæй тæрсы. 
Æбæрæгдзинад ын йæ риу æхсыны. Мидæмæ бацæуынмæ йæ ныфс нæ 
хæссы, дыккаг уæладзыгмæ схизын та йæ зæрдæ нæ комы. Æрæгæй 
нырмæ йын йæ кабинет уæнгæлы ад скодта. Йæ къодах уым и, йæ 
хъуыдытæ та ам сты, æмæ нал кусынæн у, нал цæрынæн. Гæлæбу 
къуыбарæй куы рахиза æмæ хуры тынтæм йæ базыртæ куы райхала, 
уыйау сног и, æмæ йæ туг æхсиды. Йæ сабыр цард ын чи сызмæста, 
уыцы ’рдхæрæны сурæт йæ цæстытæй атонын нæ комы, æмæ йæхи- 
цæн бынат нæ ары. Къæлидоры иучысыл куы алæууы, уæд æм афтæ 
кæсын райдайы, цыма дзы сахатæй фылдæр бафæстиат и, æмæ адæмы 
цæсты бафтыны тæссæй лидзынмæ фæвæййы. 
Уатæй йæм къæхты уынæр райхъуысти, æмæ фæгæмæл и. Йæ 
удлæууæн кæй у, ууыл дызæрдыг нæ кæны. Мин чызджы ’хсæн дæр 
æй йæ цыдæй базондзæн. Йæ алы къахдзæф дæр йæ зæрдæйыл æмбæлы 
æмæ йæм иуæй циндзинад хæссы, иннæмæй йæ сагъæстыл æфтауы. 
Бирæ рæстæг æм кæй æнхъæлмæ кæсы, ууыл куыд ничи фæгуырысхо 
уа, уый тыххæй асинты ’рдæм фæраст и, стæй фæстæмæ фездæхти 
æмæ дуарыл рахæцыди. Ацы хатт йе сгараг цæстытæ агъуысты къуым- 
ты це ’рзылдысты. Замирæтмæ дæр йæхи нæ равдыста. Уыцы бын- 
тыдзæуæг ын йæ лæмæгъдзинæдтæ зоны, æмæ дзы цас дарддæр уа, 
уыйас — хуыздæр. Йæ цæстæнгасæй йын йæ уавæр куы бамбара, уæд 
æй фæндырты фæцæгъддзæни. Сылгоймаг маст исынмæ дæсны у. 
Мæстытæ та дзы чысыл нæ бауагъта, æмæ йæ къахын нæ хъæуы. Йæ 
150 

бæллиццаг уарзонмæ телефонæй дæр уый тæссæй не ’рдзуры. Хæ- 
тæлмæ фæлæбуры, æмæ Алихан сдзурын ницыуал сфæразы... 
Лæгæн æрыгон саухил чызджы хæрзконд уæнгты змæлдæй йе ’нæ- 
рай хъуыдытæ йæ сæрæй фæлыгъдысты. Афтæ йæм кæсы, цыма йæ 
къæхтæ пъолыл æндзæвгæ дæр нæ кæнынц, цыма уæлдæфы дзæнæты 
маргъау уымæ ’рбатæхы. Ныртæккæ йæм æрбахæццæ уыдзæн, Али- 
хан æй йæ хъæбысы фелвасдзæни æмæ йæ, аргъауы æдзæстхиз хъай- 
тарау, йæ сызгъæрин галуанмæ ахæсдзæн. Йæ фæлгæнæны арвæрт- 
тывдау цы тæмæссаг ныв февзæрди, уый царды дæр афтæ ’нцонæй 
куы ’рцæуид, уæд зæххыл уымæй амондджындæр нал уаид, фæлæ йæ 
адджын сæнттæ æгъатыр æцæгдзинадмæ дард сты... Нæ, нæ! Цы- 
фæндыйæ дæр æй хъуамæ йæхимæ раздаха. Ахæм уавæры иу æмæ 
дыууæ хатты нæ бахаудта æмæ дзы састы бынаты никуы баззади. 
Ацы цъырыхснæг кæсаг иннæтæй зындæр ахсæн у, фæлæ Алиханæн 
дæр йæ цыллæ хызы ’ндæхтæ нæма баихсыдысты... 
Чызг æфсæрмдзæстыгæй иуварс алæууыди æмæ йæм фæрсæгау 
æрбакасти, ома кæд мидæмæ цæуыс, уæд — табуафси, стæй ног чын- 
дзау йæ сæр æруагъта. Лæг адæргæй йе ’взаг аныхъуырдта æмæ йын 
салам раттынмæ дæр нал сарæхсти. Искуы ахæм тæппуд разындзæн, 
уый æнхъæл чи уыди? Уæвгæ, йæхи аххос нæу. Куы йæ ауыны, уæд 
ын цыдæр тых йæ хъарутæ айсы, æмæ æгуыдзæг усгурау ницæмæуал 
фæарæхсы. Исты хъæндзинад æм куы ссарид, уæд æй йæхицæн сæ- 
над кæнид æмæ ’рсабыр уаид, фæлæ йæм иу аипп дæр нæ уыны. Цы 
йæ сау дзыккутæ, цы йæ урс цæсгом, цы йæ аив гуырыконд, цы йæ 
синысæртæ, цы йæ зæнгтæ. Йæ фæлмæн цæстытæй адæймагмæ ахæм 
каст фæкæны, цыма йæ рæвдауынæй не ’фсæды. Æрдз æй уарзынæн 
сфæлдыста, æмæ цалынмæ йæ къухы ’фты, уæдмæ хъуамæ йæ фада- 
тæй спайда кæна... 
— Дзерассæ, чысыл фæстæдæр-ма мæм-иу суай. Тынг æхсызгон мæ 
хъæуыс. — Йæ дæлбар кусджытимæ куыд фæдзуры, йæхи афтæ хъуыд- 
дагхуызæй равдисыныл архайы, фæлæ йыл йæ хъæлæс комдзог цæуы, 
æмæ йыл Замирæт, йæ гæххæттытæм кæсгæйæ, былысчъилæй худы. 
— Хорз, — разæнгардæй йын дзуапп дæтты чызг æмæ йын йе 
уæнгты стыр ныфс уадзы. «Тынг æнæбон у æмæ мын хъуамæ нагъ 
зæгъын ма бауæнда. Йæ зæрдæ æнæ фæтасгæ нæ фæуыдзæн, æмæ та 
дзæнæты ноггæнæн суадоны рæстæгмæ мæхи найдзынæн. Рæстæгмæ 
цæмæн? Цалынмæ цæрон, уæдмæ», — йæхицæн дзы зæрдæтæ æвæры 
Алихан. Бæлвырд ын фенцондæр и æмæ дыккаг уæладзыгмæ райгон- 
дæй араст и. Æргъæвст адæймагмæ зымæджы хъызты хъарм уддзæф 
куы ’рбакæла, уыйау æм кæцæйдæр æнахуыр æнцойад ивылы æмæ 
йын йæ кардзыд уæнгты фæллад исы. Кæд паркет пъолыл гауыз тыд 
и, уæддæр йæ къæхты бын фыдцъылыз усау хъуыр-хъуыр кæны. Сау 
дерматинæй æмбæрзт дуары цур æрлæууыди, дæгъæл йæ дзыппæй 
систа æмæ гуыдыры хуынкъ агуры, фæлæ йæм йе ’нгуылдзты зыр- 
зырæй нæ арæхсы. Диссаг, афтæ лæмæгъ куы никуы уыди, уæд ыл 
ныр цы ’рцыди? Фæзæронд и, æвæццæгæн. Нырма ’взонг чызджы- 
тæм йæ бæттæнтæ куы тоны, уæд цавæр зæронд у? Цалынмæ ацы 
хæрзад дыргъæй йæ мондæгтæ суадза, уæдмæ йæхи цудын нæ бауадз- 
дзæн. Хъуамæ æхца æмæ стыр бынат сæ куыст бакæной... 
Нарæг уатмæ бахызти æмæ секретары стъолмæ йе ’ргом аздæхта. 
151 

«Цæмæн æй арвыстон, уый куы бамбара, уæд... Гъæ-æ, мæ къухы 
исты бафтæд, æндæр мæ фæсаууон чифæнды цыфæнды дзурæд. Уæле 
— сæ фистæджытæ, дæле — сæ бæхджынтæ». Йе уæнджы цы мигъы 
къæм бады, уымæй йæхи асыгъдæг кæныныл архайы, фæлæ йæ цы- 
дæр нæ уадзы. Ам паддзах дæр йæхæдæг куы у, Хуыцау дæр, уæд 
кæмæй тæрсы? Йæ сæрмæ чи бады, уымæй? Æмæ йæхæдæг фыддæр 
куы у, уæд йæ ныхмæ цы цæсгомæй сдзурдзæн? 
Стыр рудзынджы фæйнæфарс тарбын-цъæх хъæдабæ æмбæрзæнтæ 
пъолмæ ’рхæццæ сты. Сæ астæу тæрхæгыл æвзистхуыз æрттиваг цай- 
ныкк чысыл электрон пецыл йæ удæй арт цæгъды, æмæ йæ мынæг 
æхситт уæрæх райдзаст уаты сусæгæй æнхъæвзы, цыма йæ исчи куы 
фехъуса, уымæй тæрсы. Алихан æм бауади æмæ йæ фелвæста, дыууæ 
сызгъæринхуыз нывæфтыд æвæрæны агуывзæты цай æркодта æмæ 
фæлмæн къæлæтджыны йæхи фæстæмæ ауагъта. Æваст ын йæ зæрдæ 
цыдæр срæхуыста, æмæ йæ удæй йæ мидæг ницыуал аззади. Йæ 
риумæ хъавгæ ’вналы æмæ йæ сабыргай сæрфы. Йæ тæнты бынæй 
куы сулæфид, уæд йæ рыстæй кæд фервæзид, фæлæ йæ бон нæу æмæ, 
йæ дзых фæхæлиу-фæхæлиугæнгæ, йæ хиды мæцы. 
«Хъуамæ дохтырæн мæхи фенын кæнон. Ныр мæ дыккаг хатт срæ- 
хуыста. Райсом мын поликлиникæмæ æнæ ацæугæ нæй. О Хуыцау, 
æмæ та мæм æмбырд куы уыдзæн. Æнæбайрайгæ фæуæнт ацы ’мбырдтæ 
дæр! Куыстæн ницы ахъаз сты, афтæмæй сæ кæрæдзи цæстмæ ара- 
зæм». Хæзгул дæр æй нал хъæуы, æхсызгондзинад дæр. Ницыуал æй 
хъæуы æппындæр. Истыхуызы ма йæ низæй куы фервæзид, уæд цæс- 
тызулæй дæр никæмæуал бакæсид. Йæхиуыл тыххæйты схæцыди æмæ 
арф улæфыныл архайы. Æрæджиау йæ буар æфсæйнаг æлхъивæнтæй 
феуæгъд и, æмæ трюмомæ бацыди. Йæ халасæвæрд сæрыхъуынтыл йæ 
армытьæпæн рæвдауæгау схаста, стæй йæ сау æрфгуытæ фæйнæрдæм 
асæрфта æмæ йæхицæй разыйæ баззади. Кæд ыл азтæ рацыди, уæд- 
дæр йе стыр æрвхуыз цæстытæн се ’рттывд нæма ахуыссыди. Уый 
æдде ма абон йæхимæ уæлдай тынгдæр базылди, æмæ хъуамæ йæ хъул 
сах абада. «Йæ былтæн аба кæнын мæ куы бауадза, уæд мæхи у». 
«Куынæ дæ бауадза, уæд та?» «Нæ, ахæм къæйных нæ разындзæн. Æз 
уый карæнæй хицæуттæм хæрдмæ скæсын дæр нæ уæндыдтæн. Хуы- 
цæутты ’мсæр лæгтæ ’нхъæл сын уыдтæн. Хуыцæутты ’мсæр лæгтæ... 
Цы стæм, уый адæм куы зониккой, уæд нæ хицауы бынатмæ хæстæг 
дæр нæ бауадзиккой. Æмæ сæхæдæг цы сты? Дыкъахыг фос. Æгæр- 
мæгуыр сæ бартыл сдзурын дæр нæ фæразынц. Мæ цуры сæ сæ уæр- 
джытыл æрхауынмæ бирæ нал фæхъæуы. Æлгъæгтæ. Ту! Сæ лæгъстæ- 
хуыз цæсгæмттæм кæсгæйæ, мæ зæрдæ схæццæ вæййы. Дзерассæ дæр 
уыдонæй уæлдай цы у? Ницы. Ныртæккæ йæ æгомыг фысау мæ быны 
’рнорддзынæн æмæ фæци». Чызджы куыд рæвдаудзæни, уыцы зæр- 
дæхъыдзыгæнæн ныв ыл базыртæ садзы... 
Дуар æрбайгом и æмæ къæмдзæстыгхуызæй æрбахызти Дзерассæ. 
Хъæздыг хæрзæфснайд кабинетыл, хæлæггæнгæ, афæлгæсыди. Йæ цæ- 
стыта^ зынаргъ люстрæйыл андæгъдысты æмæ æнахуыр æрттывд кæ- 
нынц. Алихан ын йæ зæрдæйы уаг æмбары. Кæддæр хъæуæй куы ссы- 
ди, уæд уый дæр ахæм уавæры уыди. Алцыдæр æм фынфенæгау касти, 
æмæ йæ сæр расыгау зылди. Ныр æгæр дæр ма æрæвронг, æмæ йæ 
æрыгон сылгоймаджы мондаггæнæн буар йеддæмæ ницыуал æндавы. 
152 

Йе ’хца æмæ Дзерассæйы рæсугьддзинад иумæйаг æвзаг куы ссариккой, 
уымæ йæ былыцъæрттæ хæры æмæ йæ йæ цæстытæй ныхъуыры. 
— Уазæджы лæуд цы кæныс? Мидæмæ рахиз, — дзуры йæм фæл- 
мæн хъæлæсæй æмæ йын даргъхъуын урс цармæй æмбæрзт диванмæ 
къухæй амоны. — Сбад, дæ хорзæхæй. 
Чызг ныфсæрмы и. йæхи куыд дара, уый нæ зоны æмæ сæргуы- 
бырæй пъолмæ кæсы. Йе ’нæбондзинад лæгæн йæ тыхыл тых æфтауы, 
æмæ йæ туг фыцы. Цыфæнды æнахъинон уавæры куы бахауа, уæд- 
дæр ыл йе ’мбæлттæ къæм абадын кæй нæ бауадздзысты, уый та йæ 
бынтон æрра кæны. 
— Сбад, сбад, ма ’фсæрмы кæ. Æз хæдæфсарм чызджыты бирæ 
уарзын, фæлæ æгæр уæздан уæвын дæр хорз нæу. Уæздандзинад 
адæймагæн хъыгдарыны хос йеддæмæ ницы у. 
Мидбылхудгæ йæм бацыди, йæ нарæг астæуыл ын æрхæцыди æмæ 
йæ диваныл æрбадын кодта, йæхæдæг дуармæ йæхи байста æмæ йæм 
уырдыгæй æмвæндгæнæгау æрбадзырдта: 
— Хъуамæ абон иу хъуыддаг саразæм, æмæ нæ куыд ничи бахъыг- 
дара, афтæ бакæнæм. Ды ам уыдтæ, уый куы базоной, уæд ныл ха- 
хуыртæ фысдзысты, æмæ нæ уый истæмæн хъæуы? 
Англисаг гуыдыры къæрцц фæцыди, æмæ чызг йæ къæхтыл алæу- 
уыди. 
— Цы...цы мæ кæныс, уый... уый мын рæвдздæр зæгъ, æмæ æз... 
æз... — Адæргæй йæ дзыхы ныхас нал бады. 
Алиханы цæсгомыл æнкъарддзинады бæрджытæ фæзынди æмæ 
тыхстхуызæй афтæ бакодта: 
— Ме ’рдхорд фæзиан и, æмæ абондæргъы иунæгæй мæхицæн 
бынат нæ арын. Цай кæимæ бацымон, уый дæр мын нæй. 
— Æз цай нæ уарзын, æмæ... ацæуон... мызды ведомость сара- 
зон... — тыххæйты сфæрæзта зæгъын Дзерассæ. 
— Æнæ мыздæй ма иу бон куы бабыхсой, уæд сыл ницы ’рцæу- 
дзæни. Сæхи мын фыркуыстæй нæ амардтой. — Лæг рудзынджы уæл- 
вæйнæгæй чысыл тæбæгъ æд агуывзæ райста æмæ йæ Дзерассæйы 
къухты ныссагъта. — Сбад æмæ ’рсабыр у. Мæнæй ма тæрс. Бирæгъ 
куынæ дæн, мыййаг. Кæмæндæрты цы хæрзты бацыдтæн, уый куы 
зонис, уæд мæм ахæм цæстæй нæ кæсис... 
Чызг диваны тигъыл, зивæггæнгæ, йæхи ’руагъта æмæ сындзы- 
тыл бадæгау бады. 
— Ацым, ацым, мæ хур. Диссаджы хорз цай у. Хохаг битьынайæ 
йæ скодтон, — лæгъстæхуызæй йæм дзуры Алихан. — «Ком мын ратдзæн 
æви нæ? Цæуыннæ мын хъуамæ ратга? Æмæ кæд æнæвнæлд у, уæд та? 
О, куыннæ, хъуынджынриу лæппутæ дын ахæм зæдмæ фæлæудзысты. 
Æниу сæ исчи бæтгæ куы бакæнид», — хъуыдытæ кæны йæхинымæр. 
«Æмæ æнæхæлд чызгæй мæ гуыбын фæрисдзæн? Замирæтæн æвзæр 
цард сарæзтон? Дыууæ гуырды куы ракодтаид, уæддæр æм сæйраг бух- 
галтеры бынат не ’рхаудаид. Ай дæр мæ куы бамбарид, уæд фæсмойнаг 
нæ фæуаид...» Рудзынджы тæрхæгæй йæ цай райста, Дзерассæйы ’рдæм 
разылди æмæ агуывзæ йæ дзыхмæ схаста. «Ныууадз æй йæ мæгуырыл, 
— арф кæцæйдæр æм рахъуызыди йæ мидхъæлæс. — Ныр дын дæхи 
чызджы исчи, йе стыр бынатæй пайда кæнгæйæ, куы...» «Нæ, нæ, уый 
гæнæн нæй!» «Ис, ис, æмæ ды уый хорз зоныс!». 
153 

Йæ разы февзæрд йæ уарзон хъæбулы сурæт, æмæ зæрдæбынæй 
ныккæрзыдта. «Гъæ-æ, къулбадæг, йæ фæнд атардта æмæ Мæскуыйы 
балæууыди. Дæ ницæйаг институты мæтæй, дам, дын мæлын. Æз, дам, 
хъуамæ университеты цъуппæй нæ бæстæйы сæйраг горæтыл афæлгæ- 
сон. Цы мигæнæг у, цымæ, ныр? Мæ тугæй йæм исты куы фæуа, уымæй 
тарстæн æмæ... Ехх! Æвыдæй мамæ хæдзарыл куы сæмбæлид. Универ- 
ситетæй йæ тæрынмæ хъавыдысты, æмæ йæм æнцæйтгæ аразын бахъуы- 
ди... Уæдæ, сывæллæттæ куыд рæзынц, афтæ сæ мæт фылдæр кæны...» 
Алихан персайнаг нывæфтыд гауызыл дыууæрдæм рацу-бацу кæны 
æмæ йе ’хгæд рудзгуытæм рохстæй кæсы. Цæмæй йæ, Дзерассæйæн 
хъæбыстæгæнгæ, фаллаг хæдзарæй мачи фена, уый тыххæй сын се ’мбæр- 
зæнтæ чысыл раздæр кæрæдзимæ бассыдта æмæ ныр йæхиуыл æрхудти. 
«Цай цымд куы фæуа, уæд æй ауадздзынæн», — скарста йæхинымæр 
æмæ йæ къæлæтджыны ’рбадти. Йæ хъуыдытæ куыстмæ аздахыныл 
архайы, фæлæ йæ цæстытæ чызджы урс дæллагхъуыртæй атонын нæ 
фæразы. Йæхи та йæм байста æмæ йын хионау сабырæй дзуры: 
— Ацым æй, ацым. Битъына адæймагæн æвдадзы хос у. Дохтыртæ 
дзы ментол æмæ валерьяны туагад аразынц, стæй витамин «С». Битьы- 
найы цай арæх куы цымай, уæд дæм æдзухдæр хæрын цæудзæн, стæй 
изгард нæ кæндзынæ. Буарæн йæ уазал æмæ йæ маст ратæрынмæ дæр 
ын æмбал нæй. Дæ зæрдæ куы схæццæ уа, уæд дын дæ низ чи фæсур- 
дзæн, уый дæр — битъынайы цай. Тъæнгты низтæ сафынæн таагургæ 
æмæ æнæаргæ хос у. Сæрниз æмæ дзы ’хснырсæджы ныхмæ адæм 
незамантæй фæстæмæ пайда кæнынц. Аназ æй, мæ хур, аназ. — Йæ 
къухыл ын ныххæцыди æмæ йын агуывзæ йæ дзыхыл сдардта. — Аназ 
æй, аназ æй, аназ æй! Афтæ, гъе! Иу ма дын авæрон? 
— Нæ, нæ, бузныг, — адæргæй сдзырдта чызг æмæ сыстыныл 
афæлвæрдта, фæлæ йæ Алихан не суагъта. Бирæгъ йæ амæттаджы 
куы ауына, уыйау йæ цæстытæ ферттывтой, æмæ йæ цонг чызджы 
гом уæхсчытыл æрæнцади. Дзерассæ йын æй æрæппарынмæ хъавы- 
ди, фæлæ йæм нæ бауæндыди. Фырæфсæрмæй цы фæуа, уый нæ 
зоны æмæ, катайгæнгæ, дуары ’рдæм йæ хъус дары. Кæд æй исчи 
’рбахоид æмæ йæ йæ тыхгæнæгæй фервæзын кæнид. Секретарь дæр 
зæххы скъуыды ныххаудта æмæ нал зыны... 
— Уæ фыд уемæ нæ цæры, зæгъгæ, фехъуыстон. Æцæгдæр афтæ 
у? — зæрдæлхæнæджы хъæлæсæй йæ фæрсы Алихан. 
— Нæ мад куы фæрынчын и, уæд нæ ныууагъта æмæ иу æрыгон 
чызгимæ бацарди. 
— Истæмæй уын æххуыс кæны? 
— Нагъ. 
— Æз уæм фæкæсдзынæн, æмæ уæ зынтæй фервæздзыстут, æцæг 
мæм иучысыл де ’ргом раздах, мæ зæрдæ куыд æрфæлмæн уа. 
Лæджы къух йæ фæсонтыл дæлæмæ ’рхъуызыди æмæ йæ сины- 
сæртыл æрæнцади. Йæ къæйных ми æмæ йæ дæлгоммæ ныхасæй 
чызджы цæсгом артау ссыгъди. Фестид æмæ алидзид, фæлæ йæм куы 
фæхæрам уа, уымæй тæрсы æмæ, мыст гæдыйы дзæмбытæм куы ба- 
хауа, уыйау зыр-зыр кæны. 
— Дæ мад цы низæй сæйы? 
— Астмæйæ. Хуыфæг æй куы ацахсы, уæд бацъæх вæййы. Рын- 
чындоны дæр фæхуыссыди, фæлæ йын ницы феххуыс и. 
154 

— Нæй, нæй, æцæг дохтыртæ нæм нæй. Институт зонгæты фæрцы 
каст фæвæййынц æмæ уколтæ кæнынмæ дæр нæ фæарæхсынц. Ца- 
лынмæ фæсивæд институттæм сæхи хъарутæй цæуын нæ райдайой, 
уæдмæ нæм дæсны специалисттæ нæ уыдзæн. 
— Æз дæр дохтыр суæвынмæ бæллыдтæн. 
— Æмæ? 
— Нæ бахаудтæн. Иу балл мын не сфаг и. 
— Кæд ма дæ фæнды, уæд дæ æз æнæ фæлварæнтæй бакæндзынæн. 
«Ныртæккæ дæр ма йæм фæсивæды сæхи хъарутæй куы ’рвыс- 
тай. Уæ хæзгулты алырæтты кæй тъыссут, мæ хуызæн мæгуыртæм 
дзы уымæн ницы ’рхауы», — йæхинымæр æй фелхыскъ кодта Дзе- 
рассæ, æмæ йæ былтæ тæргайхуызæй базмæлыдысты: 
— Мæ бæллиц мын амардтой, æмæ мæ ницыуал хъæуы. Суадз мæ, 
дæ хорзæхæй. 
— Кæдæм тагъд кæныс? Иугыццыл-ма абад. Æз Замирæтæн зæгъ- 
дзынæн, æмæ ведомость уый сараздзæн. 
— Нæ, нæ, мæхæдæг... 
— Дæ мадæн иунæг чызг дæ? 
Цæмæй йемæ фылдæр афæстиат уа, уый тыххæй йæ фæрсы, æндæр 
æй йæ бинонтæ ницæмæн хъæуынц. 
— Хо æмæ ма мын æфсымæр и, фæлæ уыдон нырма гыццылтæ сты. 
— Ды сæ дарыс уæдæ? 
— О, — саст хъæлæсæй загъта чызг æмæ къæмдзæстыгхуызæй йæ 
сæр æруагъта. Лæгыл цыма стыр хорздзинад æрцыд, уыйау йæ зæрдæ 
йæ риуы скафыди. Царды бын чи хъæрзы, уый йын нагъ зæгъын нæ 
бафæраздзæн, æрмæст æм сарæхсын хъæуы. 
— Ма тыхс. Æз уæм фæкæсдзынæн, дæ мадæн балцæг райсдзы- 
нæн æмæ йæ санаторимæ арвитдзынæн. 
— Бузныг. Мах ницы хъæуы. Ауадз мæ мæ кабинетмæ, науæд ме 
’мбæлттæ исты фенхъæлдзысты... 
— Æмæ куы фенхъæлой, уæд цы? Цæмæй сæ ’фсæрмы кæныс? 
Дæ цуры цы сты? Ницы. Иучысыл-ма акус, æмæ дæ æз хистæр бух- 
галтерæй сæвæрдзынæн, Замирæт пенсийы куы ацæуа, уæд та — уый 
бынаты. — Йæхимæ йæ здахы æмæ йын йæ русæн батæ кæны. — Ма 
тæрс, мæ гыццыл сæныкк... Ма тæрс... Мæхимæ рацу...Ницы дын 
кæндзынæн... 
Галиу къухæй йын йæ астæуыл хæцы, рахиз къухæй та йын йæ 
риумæ ’вналы. Йæ уардихуыз цыбæлгæнæн былтæ йын йæ былтæй 
æрцахсынмæ хъавы. Дзерассæ дзы, йæ сæр дыууæрдæм радав-бадав- 
гæнгæ, йæхи атоныныл архайы, фæлæ йæ Алихан нæ уадзы. Уадзгæ 
нæ, фæлæ ма йыл хъæддыхдæр æрхæцыди, диваныл æй æрфæлдæхта 
æмæ йæ цуры йæ уæрджытыл æрлæууыди. 
— Мемæ сразы у, мæ зæрдæйы уидаг... Фæсмонгонд нæ фæуы- 
дзынæ... Мæнæн мæ бон бирæ у... 
— Суадз мæ, науæд ныхъхъæр кæндзынæн! 
Чызгæн йæ хъæлæсы ’ртхъирæны мыртæ фæзынди, æмæ лæджы 
цæсгомыл барон мидбылхудт барджынæй æрæнцади. 
— Ай кæлæнгонд хæдзар у, æмæ дзы хъæр æддæмæ нæ хъуысы. 
Йæ хицæуттæ Хуыцауы минæвæрттæ сты, æмæ сæм къух бакæнæн 
155 

нæй. Бæстæйыл арт куы бандзарой, уæддæр сын батайдзæн, æмæ 
хъæр кæныны бæсты дæ хъысмæтыл бæстон ахъуыды кæ. Разæй дæм 
цы ’нхъæлмæ кæсы? Мæгуырдзинад, хæлæг æмæ маст. Нæ сæрхъы- 
зойтæ уæгъд ныхасæй дарддæр ницæмæ арæхсынц, бæстæ заууаты 
бынатмæ цы ’ркæной, æндæр ын хорзæй ницы фæуыдзысты, æмæ 
цыфæнды дзæбæх лæппуимæ дæр сыдæй мæлгæйæ амондджын нæ 
уыдзынæ. Адджын батæ æмæ хъæбысты фæстæ уый арахъхъыл бафт- 
дзæн, ды та — уайдзæфтæ кæныныл, æмæ ма фырфæсмонæй дæ къу- 
хы фыдтæм дæндагæй лæбурдзынæ, фæлæ дын байрæджы уыдзæн. 
Фæлтау мæнмæ хъус æмæ цардæй къæртт æппардзынæ. Цы хорзæх 
дæ курын, уый дæуæн ницы зиан æрхæсдзæн, мæнæн та удæнцой 
ратдзæн, æмæ дын æй сæдæ хатты фылдæрæй бафиддзынæн... 
Алихан ын йæ къабайыл хæрдмæ схæцыди æмæ йыл, тыхулæфт- 
гæнгæ, ныффæлдæхти. Фырмондагæй йæ сæр разылди æмæ, йæ ру- 
сыл ахъаззаг цæф куыд сæмбæлди, уый æмбаргæ дæр нæ бакодта. 
Ахæм карз æфхæрдмæ не ’нхъæлмæ каст æмæ фæуыргъуыйау и. 
Уысмы бæрц йæ къухтæ чызджы рæхснæг буарæй феуæгъд сты, стæй 
та йыл къуымзил мыстытау базмæлыдысты. Дзерассæ йæ хъарутæ 
’рбамбырд кодта æмæ йæ йæ тых-йæ бонæй ассыдта. Лæджы та йæ 
зæрдæ ацахста, æмæ диваныл уæлгоммæ ахаудта. Чызг, йæ къабайы 
фæдджитæ дæлæмæ фæлдахгæ, дуармæ бауади, фегом æй кодта æмæ 
къæлидормæ йæхи аппæрста. Афтæ йæм фæкасти, цыма йæ цавæр- 
дæр домбай къухтæ фелвасдзысты æмæ йæ фæстæмæ йæ тыхгæнæгмæ 
аскъæфдзысты. Йæ хъуыдытæй фæтарсти æмæ фыццаг уæладзыгмæ 
ныййарц и, йæ кабинеты фæмидæг и æмæ стъолыл ныддæлгом и. 
— Цы кодтай, Дзерассæ?! Исты ’взæр хабар?! — тарстхуызæй йæ 
афарста Замирæт. 
— Дон Жуан ын йæ битъынайы цайæ феппæлыди, æмæ йемæ не 
сразы и, æвæццæгæн, — æлхыскъгæнæгау сæм йæ ныхас баппæрста 
къæйныхарæзт æрыгон сылгоймаг. 
— Фæлæуу-ма, Минкæ! — йæхи йыл сцагъта Замирæт, Дзерас- 
сæмæ бацыди æмæ йын йæ сæрмæ бавнæлдта: — Æццæй, нæ хицау 
дæ бафхæрдта? 
Йæ хъæлæсы фæлмæн мыртæм хъусгæйæ, чызгæн йæ зæрдæ ’рба- 
уынгæг и, æмæ йæ кæуын нал баурæдта... 
* * * 
Æрæджы дæр ма цины базыртыл кæдæм тахти, уырдæм æй йæ 
къах нал хæссы. Афтæ йæм кæсы, цыма фегад и, æмæ йыл йе ’мкус- 
джытæ нал æрвæссынц. Исдугмæ йæ хъуыдыты кæдæмдæр адзæгъæл 
вæййы, стæй та йæ гæххæттытæм, джихтæгæнгæ, æрбаздæхы. Али- 
ханы сурæт аууонау йæ фæдыл зилы æмæ йын йæ удæй хъазы. Тагъд 
æй кæй атæрдзæн, æмæ йæ бинонтæ æнæ къæбæрæй кæй баззайдзыс- 
ты, уый йын йæ риу æхсыны. Йе ’нæуынон адæймагмæ йæ æнæмæнг 
цæуын кæй хъæуы, уый та йæ бынтон мары. Йæ армытьæпæнтæ 
схидсты, æмæ сæ йæ къухмæрзæнæй сæрфы. Замирæт ын йæ уавæр 
æмбары æмæ йæ сабыртæ кæны: 
— Мауал дзы тæрс. Йæхи куыд æдзæстхизæй æвдисы, ахæм нæу. 
Цы бандоныл бады, уымæ йæ уæрджытыл бирæ фæбырыди, æмæ 
156 

йын зынаргъ у... Йæ хабар Фыццаджы хъустыл æрцыди, æмæ дæм, 
йæ бынат хъахъхъæнгæйæ, нал бауæнддзæн... 
— Мæ цæсгом æм нæ хъæцы... Уæд та йын сæ ды ахæссис... 
— Ма дзы ’фсæрмы кæ. Æфсæрмы уæздан лæгæй фæкæнынц, уый 
та джыртмæдзæуæг куыдз у. Хъæддых æм фæлæуу, æмæ дæ нал хъыг- 
дардзæн... 
Дзерассæ, гуырысхотæгæнгæ, сыстади æмæ тыргъмæ æвæндонæй 
ахызти. Йæ зæрдæ риуы къултыл йæхи хойы, йæ зæнгтæ йæ быны 
дыдæгътæ кæнынц, афтæмæй дыккаг уæладзыгмæ, зивæггæнгæ, фæ- 
цæуы. Ничи сæм кæсы! Сæ хицæутты зæвæттæ сдæргæйæ, хæрдмæ 
сбырыдысты æмæ сæхицæй бæсты бикъ, комы дæгъæлтæ сарæзтой. 
Куы дыл хъæртæ кæной, уæд сæм æдзæмæй хъус, сæ зæрды исты куы 
’рæфта, уæд сæ ныхмæ мацы сдзур, мæстæй куы фыцай, уæддæр сæм 
дæ мидбылты худ, сæ мызд сын сæ кабинеттæм æвæстиатæй скъæф. 
Уымæй дæр сын æхцатæ хъуамæ банкæй цæхæркалгæйæ ’рбахæссай 
æмæ сын сæ сæ къухтæм къæркъæргæнгæ банымайай. 
Нарæг уатмæ тæрсгæ-ризгæйæ бацыди, æмæ йæ зæрдæ чысыл 
фæлæууыди. Йæ акомкоммæ къулы рæбын стъолы уæлхъус цы хæрз- 
конд бурхил чызг бады, уый цур æм кæд нæ бавналид. 
— Хицау ам и? — фæрсы йæ, йæ катай æмбæхсгæйæ. 
— О, — йæ цæстытæ модæты журналæй атыдта секретарь æмæ йæ 
къахæй-сæрмæ тарæрфыгæй сбарста: «Гъер мæ мæ хæзгул мæнæ ацы 
гомзæвæтджынæй баивынмæ хъавы?» 
«Куысты фæстæ йæ Алихан æдзухдæр йæ машинæйы хъæдмæ 
фæласы», — мысы Дзерассæ йе ’мкусджыты былысчъил ныхæстæ. 
Кæрæдзимæ хæстæг æвæрд дыууæ уæззау дуарæй иу байгом кодта, 
æмæ йæ дæрзæг хъуыды фæрæхуыста: «Махæн иугай дуæрттæ дæр 
нæй, адон та нæ сæхи дыгай дуæртты фæстæ ’мбæхсынц, цæмæй нын 
нæ хъæрзын ма хъусой». Æппæтæй тынгдæр æй фæнды, хицау йæ 
кабинеты куынæ разынид, уый. Къæлæтджыны бадгæ йæ нæ уыны, 
æмæ йæм афтæ кæсы, цыма йæ фыдæхы батади. Ведомость æмæ йын 
къонверт йе стъолы кæрон авæрдта, цæхгæр фæзылди, фæлæ йын 
дард ацæуын нæ бантысти. Алихан йæ фæлладуадзæн агъуыстæй ра- 
хызти æмæ йæ афтид бынатмæ дзурæгау куыдфæндыйæ бафарста: 
— Цы дæ хъæуы? 
— Де ’хца дын æрбахастон. 
— Æмæ сæ уым цы сæвæрдтай?! Ардæм сæ рахæсс! 
Лæг йæ бынат æрцахста. Чысыл хæсгардæй йæ ныхбынтæ фæ- 
сыгъдæг кодта, стæй телефонæй кæимæдæр дзæвгар рæстæг фæдзырд- 
та. Æрæджиау ведомость йæхимæ ’рбайста, йæ цæст ыл æрхаста, йæ 
къух дзы æрæвæрдта æмæ йе ’хцатæ нымайын райдыдта. Дзыхъхъын- 
ног фондз æмæ ссæдзгай сомтæ æмæ тумантæ йæ урс æнгуылдзты ’хсæн- 
ты æрттиваг стъолмæ цъырыхснæг кæсæгтау, цъыгъгъуыттытæгæнгæ, 
куыд тахтысты, афтæ йæ хæрззылд цæсгом рухсæй-рухсдæр кодта, 
стæй йе ’рфгуытæ фелхынцъ сты, æмæ мæстæлгъæдæй срæцыгъта: 
— Базары сæудæджертæ се ’мбыд къухтæй кæй феууæрстой, уыцы 
чъизи ’хца та мын цæмæ ’рбахастай?! Цæмæй тарнизæй фæрынчын 
уон, уый дæ фæнды?! 
Зæррондгомау фондз сомы гæххæтт иуварс кæй аппæрста, уый 
йæм фаг нæ фæкасти æмæ ма йæ, æлгъгæнгæйæ, пъолмæ дæр арæ- 
157 

цыгьта. Дзерассæ йæ систа æмæ мæнгуд хъæлæсæй йæ фындзы бын 
багуым-гуым кодта: 
— Ног æхцатæ мæм нал уыд æмæ... 
— Уый мæ хъуыддаг нæу! Цал хатты уын загътон, банкæй мын 
ног æхцатæ хæссут, зæгъгæ?! Сымах мыл афтæмæй исты ’взæр низ 
дæр ма бахæцын кæндзыстут! 
Чызг фырæфсæрмæй йæхи цы фæкæна, уый нæ зоны æмæ сæркъу- 
лæй йæ къæхты бынмæ кæсы. Лæг æм ведомость æнæрвæссонхуызæй 
æрбассыдта. Дзерассæйæн цыма йæ ирвæзынгæнæг уыди, уыйау æй 
фелвæста æмæ дуары ’рдæм фæраст и. 
— Мæнæн мæ хъуыдыйы кæрон дæр нæ уыди дæумæ ’вналын, ды 
та!.. Цытæ мыл фæмысыдтæ, Хуыцау — йæ зонæг! Мæ уарзон æфси- 
нæн мæ бон куы ницыуал у, уæд ма дзæгъæлдзуаг гадздзатæй истытæ 
домын?! Уæдæмæ, кæртмæрзæгæн дæр чи нæ бæззы, ахæм ницæйæг- 
ты куыстмæ райсæм, не ’ууæнк сыл бафтауæм, æмæ нын нæ сыгъдæг 
нæмттæ счъизи кæнынц! Дæ хахуыртæй цы рамбулынмæ хъавыдтæ, 
цымæ?! — баурæдта йæ Алиханы тызмæг хъæлæс æмæ йæ мидбынаты 
цавддурау лæугæйæ баззади. Дисы йæ ’фтауы йæ хицауы ’мбыд уды- 
хъæд, уымæй тынгдæр та, ахæм сау зæрдæимæ уæлиау кæй схызти, 
уый. Уыцы уайдзæфтæ йын искæй цур куы кæнид, уæд æй бамбарид, 
фæлæ йын сæ иунæгæй йæхицæн дзуры. Цы цæсгомæй? 
— Ам кусгæ дын кæй нал у, уый хъуамæ ’мбарай: ахæм гыццыл 
чызг нал дæ! — ихы къæрттытау йæ хъустыл уайынц йæ уазал ны- 
хæстæ. Æнæмæнг ын сæ кæй зæгъдзæн æмæ йæ афтид дымгæйы 
’вджид кæй ныууадздзæн, уый зыдта, фæлæ йын уæддæр арф кæм- 
дæр йæ мид-зæрдæйы афтæ дæлоз æрхауын æнхъæл нæ уыди. Æрæ- 
джы дæр ма йæ разы йæ уæрджытыл чи лæууыди æмæ йын дунейы 
хæрзтæй зæрдæ чи æвæрдта, уый къæссавæлдæхт кæй фæуыдзæн æмæ 
йæ йæ куыстæй кæй атæрдзæн, ууыл æууæндын æй нæ фæндыди, 
фæлæ йе ’ууæнкæй царды æцæгдзинад тыхджындæр разынди. Зæдæй 
калм рауади æмæ йæ дзыхæй судзгæ ’хсидæвтæ калы: 
— Курдиат мæм æрбадæтт, цыма дæхи фæндонæй цæуыс, афтæ, 
уæддæр дæ ам нал ныууадздзынæн! Мæ хорздзинад кæмæ нæ хъары, 
уый мæн ницæмæн хъæуы! 
— Барвæндæй нæ ацæудзынæн. Кæд мын мæ куыстмæ исты фау 
хæссыс, уæд мæ атæр, — артуадзæг цæстæй йæм бакасти Дзерассæ, 
æмæ Алиханы ’ндон хъæлæсы мыртæ чысыл фæфæлмæндæр сты: 
— Дзæгьæлы мæм мæсты кæныс. Не ’хсæн цы ’рцыди, уый фæстæ 
нын иумæ кусæн нал и. Кæнæ мæнæн цæугæ у, кæнæ дæуæн. Чи нæ цы 
бынат ахсы, ууыл бæстон ахъуыды кæ æмæ дæхицæн исты пълан скæ... 
— Æз æнæ дæу зæгъгæйæ дæр цæуынмæ хъавыдтæн, фæлæ мæ 
бон нæ баци. Мæ куыст бирæ уарзын, стæй ме ’мбæлттыл сахуыр 
дæн... — æнкъардæй загъта Дзерассæ, йæ цæстытæ доны разылдыс- 
ты, æмæ дуары ’рдæм азылди... 
* * * 
Ныр бады æмæ фыртыхстæй арвмæ асинтæ æвæры. Йæ бынатæй 
куы фæхауа, уæд йæ бинонты цæмæй дардзæн? Ардæм дæр æй, сæ 
дæндæгтæ ласæгау, хъæрзгæ-нæтгæйæ куы райстой, уæд ма йын ахæм 
158 

куыст чи ратдзæн? Йæ хъиутæ хæргæ йæ чи ракурдзæн? Йæхи хуы- 
зæн æнæхæдзар? Æмæ йæм, искæй къуымты рахау-бахаугæнгæйæ, 
цы цард фендзæни? Кæд æй Алиханы фæндыл сразы хъуыди? Нæ, 
нæ! Фæлтау йе ’фцæгыл мæгуыргуры хызын бафтаудзæн æмæ хæдза- 
ри-хæдзар зилдзæн. Йæ курдиат лагъзæй сисы, ахæссынмæ йæ фæ- 
хъавы, фæлæ йæ рынчын мад æмæ йæ фæкæсинаг кæстæртæ йæ 
размæ февзæрынц, æмæ та йæ фæстæмæ æрæвæры. Сæйраг бухгал- 
тер кабинетмæ хъæлдзæгæй æрбахызти æмæ йе ’мбæлттæн салам рад- 
та, шифанеры дуар байгом кодта æмæ айдæны раз йæ ногахуырст 
хъуымбыл дзыккутæм кæсыныл фæци. Йе ’нгуылдзты кæрæттæй сæм 
куы иуырдыгæй бавналы, куы иннæрдыгæй. Æппæлæн ныхас фехъу- 
сынмæ ’нхъæлмæ кæсы, фæлæ йæ ничи ницæмæ дары. Чызджытæ сæ 
бынæтты æдзæмæй бадынц æмæ сæ гæххæттытимæ цыдæртæ арха- 
йынц. Замирæт сыл йæ цæст ахаста æмæ сæ хъазгæмхасæн фелхыскъ 
кодта: 
— Уæ фындзтæ цы ’руагътат? Цы дыл æрбамбæлди? 
— Дзерассæ йæ куыст ныууадзынмæ хъавы! — мæстыхуызæй срæ- 
цыгъта Минкæ. 
— Цæмæн? 
— Цæмæн, цæмæн?! Цыма йæ нæ зоныс! 
— Ды-ма фæлæуу, — йæ къух ыл ауыгъта Замирæт æмæ Дзерас- 
сæмæ фæрсæгау бакаст. — Æцæгдæр цæугæ кæныс? 
— О. Мæн ам кусын нал фæнды. 
— Махимæ дæр? 
— Сымахимæ та цæуыннæ... Хи бинонтау уыл сахуыр дæн æмæ... 
— Чызг стыхсти, ныссуйтæ и æмæ йæ дзыхы ныхас нал бады. 
— Уæдæ цæмæ цæуыс? 
— Курдиат, дам, мæм æрбадæтт, уæддæр, дам, дæ нал ныууадз- 
дзынæн. Куы мыл фембæлы, уæд... Мæ бон дзы нал у... 
— Æмæ ныффыстай? 
-О. 
— Кæм и? 
Чызг æм йæ курдиат радта, сылгоймаг æй йе стъолы лагъзы сæ- 
вæрдта æмæ фидарæй загъта: 
— Уæдæ-ма-иу кæс, цымæ дæ атæрид! Æз мæ мадæн чызгæн нæ 
райгуырдтæн, рæстуд адæймаджы йын æфхæрын куы бауадзон! Йæ 
рохтæ æгæр суагъта, æмæ йын сæ ’рбалвасын хъæуы! 
— Æрмæст йæ уындæй дæр мæ зæрдæ æнкъуысгæ кæны, æмæ ам 
нал ныллæудзынæн, — бауромынмæ йæ хъавыди Дзерассæ, фæлæ 
йæм Замирæт нал байхъуыста. 
— Фæлæууæд, цъаммар, кæд ын æз йæ фæлхæрттæ хурмæ иæ 
ракалон! — срæцыгъта мæстæлгъæдæй æмæ феддæдуар и. Цыма, куы 
фæрæсугъддæр уа, уæд йæ ныхæстæ ахадгæдæр рауайдзысты, уыйау 
тыргъы кæрон трюмойы йæхимæ бакасти, йæ дзыккутæ адзæбæх код- 
та æмæ Алиханы хæдивæджы кабинеты фæмидæг и. 
Егъау стьолы фасмæ бады бæзæрхыг къабазджын лæппулæг. Йæ 
лæгуын сæр згæхафæн гæххæттæй сæрфт къорийау æртгивы. Йе ’ргъиу- 
джын даргь фындз ын йе стыр сæр стьолмæ ’лвасы, æмæ гуыбырæй 
уаты къуыммæ ныджджих и, цыма дзы йæ хъысмæт базонынмæ хъавы. 
— Усгуры хъынцъым та дæ бадомдта? — кæнгæ хъæлæсæй йæ 
159 

фæрсы Замирæт. Лæппулæг йæ уæззау хъуыдыты уацарæй фервæзти 
æмæ йæ къæхты бынæй ныуулæфыди. 
— Раст дын куы зæгъон, уæд иунæгæй сфæлмæцыдтæн. 
— Хъæуы, хъæуы, мæ хæдзар, ныр дын хъуыддаг бакæнын афон 
у. Дæ зæрдæ цыма Дзерассæмæ ’хсайы... 
— О, фæлæ... 
— Фæлæтæ-йедтæ ныууадз, Гæбæза, æмæ рæвдздæр базмæл. 
— Ской йын кодтон, æмæ мыл йæ был акъуырдта. 
— Иу загъдæй дын куыд хъуамæ сразы уыдаид, гормон? Чызг 
лæгъстæтæ уарзы, æмæ йæм де ’взаг ауадз. 
Гæбæзайы цæстыты ныфсы хал фæфидар и. Кæд æм сæйраг бух- 
галтер чызджы зондæй æрбацыд, мыййаг. Комкоммæ йæ бафæрсын 
нæ уæнды æмæ йæ аивæй къахы: 
— Мæ рæстæг дзæгъæлы куы фесафон, стæй мæхи йæ цæсты куы 
бафтауон... Сывæллон нал дæн æмæ... 
— Куыд хорз адæймаг дæ, уый тыххæй йын айфыццаг фæдзырд- 
тон, æмæ мæм афтæ фæкаст, цыма йæ зæрдæ фæтасдзæн. 
— Хорз уаид, бæргæ. Мæхицæй йæ фылдæр уарзын æмæ йын фу- 
фу кæнин. 
— Иу хатт ма йын зæгъ, киномæ йæ ахон, дидинджытæ йын балхæ. 
— Æз абон дæр цæттæ дæн. 
— Уæдæ фæтагъддæр кæ, науæд ацæудзæн, æмæ хъахъдзыхæй 
баззайдзынæ. 
— Ома куыд ацæудзæн? Кæдæм? 
— Алихан ын батых кæнынмæ кæй хъавыди, уый фехъуыстаис... 
Гæбæзайы цæсгом фæтар и, æмæ йæ сæр, «о», зæгъгæ, æнæбары- 
гомау батылдта. 
— Гъемæ йæ ныр та йæ куыстæй тæры. 
— Куыд æй тæры йæ куыстæй?! Æмæ ай Алиханы куыстуат у?! — 
æрбамæсты Гæбæза æмæ йæ бынатæй фестади. — Гъер ма уымæ кæс, 
Хуыцауы хатырæй! Йæхимæ цы бартæ исы! 
— Мæгуыр чызджы сæрыл стох кæ, мæ хæдзар. Баууæнд мыл. Æз 
сылгоймæгты дæуæй хуыздæр зонын. Се ’ппæты дæр фидар уæхсчы- 
тыл æнцой кæнын фæнды. Йæ фарс куы рахæцай, уæд дыл сæнувыд 
уыдзæн æмæ дæ йæхи атонын нал бафæраздзæн. Æвзонг чызджы 
зæрдæ балхæнынæн бирæ нæ хъæуы... 
Гæбæза йæ хъуыдыты арф аныгъуылди. Йæ цæсгомыл бæлвырд 
фæзынди йæ мидхъуырдухæн. Дзæвгар рæстæг дыууæ арты ’хсæн 
фæудхар кодта, стæй йæ къæхты бынæй ныуулæфыди æмæ, бæхæн 
йæ хъусы дон куы бакæла, уыйау йæ сæр ныттылдта. 
— Нæ, Замирæт, нæ хъуыддагæй ницы рауайдзæн. 
— Цæуыннæ? 
— Нырма ам бирæ нæма кусын æмæ дзы, куыд æмбæлы, афтæ 
нæма ’рфидар дæн, стæй... Дзерассæ мæ зæрдæмæ кæй цæуы, уый 
Алихан зоны, æмæ йæм мæхи куынæ бауромон, уæд йе ’ппæт мæс- 
тытæ дæр мæнæй райсдзæни. 
— «Мæхи куынæ бауромон...» — былысчъилæй йæ сфæзмыдта Зами- 
рæт. — Дæ цард саразынæн дын замманай фадат уыди, фæлæ дзы не 
спайда кодтай æмæ бар дæхи. — Зæгьынмæ ма хъавыди: «Уæвгæ ахæм 
æгуыдзæджы Дзерассæйы хуызæн фырнымд чызг куыд хъуамæ бауарза?» 
160 

Фæлæ йæ ныхæстæ йæ былалгъыл ацахста æмæ йæм йæ чъылдым раздæх- 
та. Исрафилы баййæфта, дзырдбыд хынцгæйæ. Цæудзæн ыл дæс æмæ 
дыууиссæдз азы кæнæ чысыл фылдæр, афтæмæй йæ сæры иу урс хил дæр 
нæма и. Замирæты куы ауыдга, уæд агьуыст йæ хъæрæй айдзаг и: 
— О-о-о, кæдæй-уæдæй ма мæ ахæстоны талынг къуыммæ урс 
бæлон æрбатахти! Цы хур, цы къæвда дæ ’рбахаста, мæ хæххон 
æхсинæг?! Сбад, дæ хорзæхæй, æмæ мын исты хабæрттæ ракæ! 
— Бадынмæ мæ не ’вдæлы, — тыхстхуызæй дзуры Замирæт æмæ, 
йæ кæнгæ цæсгом кæд аппардзæн, уымæ ’нхъæлмæ кæсы. 
— Æнæ сбадгæ дын нæй. Мæ зæрдæ йæ куыстæй ныллæудзæн, 
куынæ сбадай, уæд. — Исрафилы аив тымбыл цæсгом мидбылхудтæй 
цæхæр калы, йæ рæсугъд хъæлæс та уаты зæлы: — Дзырдбыд хынцын, 
æмæ мын феххуыс кæ. Джузеппе Верди цавæр оперæтæ ныффыста? 
Замирæт сагъдауæй аззади, стæй йæ сæр батылдта. 
— Тæхудиаг дæ, æндæр мæт кæй нæй. 
— «Травиатæ», «Аидæ». — Кърандасы кæрон йæ дзыхы атъыста. 
- Нæ, уыдон не сты. Ам фараст дамгъæйы хъæуы. — Йе ’рфгуытæ 
фелхынцъ кодта, стæй бацинхуыз и: — «Трубадур!». — Уæнггай йæ 
нымайы: — Тру-ба-дур. — Йæ цин æрбайсæфти, æмæ хъуыдыдзастæй 
йæ къæмисæн ныхы. — Нæ, уый дæр нæу. 
— Хатыр-ма бакæ, Исрафил, мæн уымæй ахсджиагдæр хъуыдда- 
гæн хъæуыс, — йæхи йæм нал баурæдта Замирæт. 
— Табуафси, мæ удлæууæн, табуафси. Æз дæу тыххæй авд хохы 
сæрты дæр ахиздзынæн. Уæллæй, Замирæт, нæ дыууæ ды... Дæу, куы 
фæндид, уæд... Ехх, кæддæр цы рæсугьд чызгуыдтæ, æвæдза!.. — Иæхи 
йæм байста æмæ цыбæл худт кæны. — Уæвгæ дын ныр дæр ницы у... 
Сылгоймаджы йе ’нæхсæст ныхæстæм хъусын нæ фæнды, фæлæ 
йæхи афтæ дары, цыма сæ нæ тыхсы. 
— Алихан Дзерассæйы йæ куыстæй тæры, æмæ мæгуыр чызджы 
’фхæрын ма бауадзæм. 
— Раст дæ, бæгуыдæр. Æнæмæнг афтæ ’мбæлы, фæлæ Алихан 
пыл у, пыл, æмæ дамкъаты бон йæ ныхмæ схæцын нæ бауыдзæн. 
Стæй йыл мæ зæрдæ худгæ дæр нæ кæны. Уыцы зæдмæ мæхæдæг 
дæр нæ фæлæууин. Мæ цурты куы фæцæйцæуы, уæд фырмондагæй 
мæ комыкъултæ сриссынц, фæлæ мæ куыдзы бон зонын æмæ, мæ 
былтæ сдæргæйæ, мæ кæрддзæмы ’нцад бадын. Ахæм тыппыр риутæ 
уарзтон рагæй дæр. Æмæ йæ синысæртæ та... Æрыгонæй мын иу 
ахæм рæсугъд уарзон уыди. Æрхæссынмæ йæ хъавыдтæн, фæлæ мæ 
’ндæрыл баивта, æмæ, мæ хъамайыл хæцгæйæ, баззадтæн, — загъта, 
йе ’гуыдзæгдзинадыл худгæйæ, æмæ цъæхснаг хъæлæсæй базарыд: 
Сердце красавицы 
Склонно к измене 
И к перемене, 
Как ветер мая. 
— О, ссардтон æй! — «Риголетто!» — æваст йæ риуæй цины хъæр 
сирвæзти æмæ стъолы цурмæ бауади. — Сæр хъæуы алцæмæн дæр, 
сæр! — Дзырдбыды йæ афыста æмæ та Замирæтмæ фездæхти. Цыдæр 
зæгъынмæ йын хъавыди, фæлæ сылгоймаг йæ разæй фæци: 
— Дæумæ хъуыддаджы фæдыл чи ’рбацыди, уый дæр дæхи хуызæн... 
11 Цомартаты Изæтбсг 
161 

— Цæмæ тæргай кæныс, мæ дунейы рухс? Мæнæй дæ цы хъæуы, уый- 
ма мын талынг уаты мæ хъусы бацæгьд, æмæ дын æй саразон. Мæ риуыл 
дын кæддæриддæр — фæндаг. — Дзургæ-дзурын ын йæ астæуыл æрхæцыд, 
йæ алыварс вальс кафæгау æрзылд æмæ та ’хсызгонæй базарыд: 
Ласки их любим мы, 
Хоть они ложны. 
Жить невозможно 
Без наслажденья. 
Замирæт ын йæ къух айста æмæ йæм уайдзæфгæнæджы цæстæй 
бакаст. 
— Дæ рог митæ кæд ныууадздзынæ, цымæ? Иу хатт ма лæджы 
тæф рауадз æмæ рæстдзинады фарс рахæц. 
— Рæстдзинады фарс чи хæцы, уыдон æндæр рæтты сты, æмæ йæ 
кой дæр ма кæ. Уый бæсты мын иу фарстæн дзуапп ратт. 
— Цавæр фарстæн? 
— Алиханæн йæхимæ цæуыннæ цæуыс? Мæнмæ гæсгæ йæм ды 
махæй хæстæгдæр дæ, æмæ дæм зæрдиагдæрæй байхъусдзæн. Æви 
дæ раст куынæ бамбара, уымæй тæрсыс?.. 
Замирæт йæ сæр æруагъта æмæ фæсмонгæнæгау къæмдзæстыгхуы- 
зæй афтæ бакодта: 
— Сымах Гæбæзаимæ йæ хæдивджытæ стут, æмæ уæ, зæгъын, 
кæд фефсæрмы уаид. 
— Æфсарм æм нæй æмæ нæ ницæмæ ’рдардзæн. Йемæ сыкъайæ 
хæцын та, цы къалиуыл бадыс, уый лыггæнæгау у. Бынатылмард нæ 
дæн æмæ мæхицæн нæ тæрсын, фæлæ фондзуатон фатермæ ’нхъæлмæ 
кæсын, æмæ йæ ’ндæр искæмæн куы ратта...Хъуамæ мæ дыууæ лæп- 
пуйæн хорз хæдзар ныууадзон, куы амæлон, уæд мæ фæстæ искæмæ 
хæлæггæнгæйæ куыд нæ баззайой. 
— Цыппар уаты сæ фаг не сты? Иннæтæн уый дæр куынæ и. 
— Арв куы нæра, уæд алчидæр йæхи гон хойы. Цард тæбæгъы 
донæй уæлдай нæу æмæ, цалынмæ мæнырдæм къул у, уæдмæ дзы 
спайда кæнон. Райсом цы уыдзæн, Хуыцау — йæ зонæг. 
Замирæт, джихтæгæнгæ, тыргъмæ ахызти æмæ йæ сагъæстимæ 
иучысыл афæстиат и. Уæд та Солтанимæ аныхас кæнид, фæлæ йæхи- 
цæй бирæ хистæр у, стæй, ахæм тыхстхуыз вæййы, цыма зæххы 
къори йе ’рдæгмард уæхсчытыл хæссы æмæ йæ кæм æрæвæра, уый 
агуры. Ацы дыууæ тæппудæй ныфсджындæр нæу æмæ йын йæ зæрдæ 
бынтондæр куы асæтта. Цæй, кæд ын йæ пъагæттæ нæ сисдзæн. Дуа- 
рыл бахæцыд æмæ сагъдауæй аззад. Зæронд лæг рудзынджы цур 
гуыбырæй лæууы æмæ æддæмæ æдзынæг кæсы. Афтæ зыны, цыма 
фынæй баци æмæ йæ дун-дунетыл æппындæр ницыуал æндавы. Йе 
’ргом æм куыдфæндыйæ раздæхта, æмæ йæ тæнæг былтæ кæрæдзийæ 
фæиртæста, фæлæ цы загъта, уый сылгоймаг нæ бамбæрста. Йæ сæр 
— булкъдаст, йæ цæстæнгас — фæлмæст, æнæууæнк, йæ мæллæг цæс- 
гом,— мæрдонхуыз. Сæйраг бухгалтер æм цæмæ ’рбацыд, уый куы 
базыдта, уæд фенкъард и, рудзынджы ’рдæм азылди, æмæ йæ фæсус 
хъæлæс уæрмæй дзурæгау хæрз мынæгæй райхъуысти: 
— Куыд дæм кæсы, мах йæ ныхмæ куы стох кæниккам, уæд царды 
цы ивддзинад æрцæуид? 
162 

«Дзерассæйы куыстæй атæрын нал бауæндид», — зæгъынмæ хъа- 
выди Замирæт, фæлæ Солтан йæ разæй фæци: 
— Æвзæр адæм схорз уаиккой? Алиханы хуызæн æнæгъдау лæгтæ 
хицæуттæй нал кусиккой æмæ рæсугъд чызджыты нал чъизи кæник- 
кой? Сæ хиуæтты, хæлæртты æмæ зонгæты хъарм бынæтты нал æвæ- 
риккой? Æдзæсгæмттæ фæдфæливæн миты фæрцы хæрдмæ нал 6ы- 
риккой æмæ фырнымд адæмы сæ къæхты бын нал ссæндиккой? Бау- 
уæнд мыл, Замирæт, æз ацы дунейы бырынцъаг фæзилæнтыл иу æмæ 
дыууæ хаггы нæ фæкалдтæн. Фыдæхæй йæ тæккæ дзаг у, фæлæ хуыз- 
дæр дуне никуы ис, æмæ нын æрдз цы радта, уый быхсын хъæуы. 
Уыцы мæгуыр чызджы йæхи бар уадз. Æндæр куыст ссардзæн. Ам 
куы баззайа, уæд бынтондæр сдзырддаг уыдзæн, æмæ йæ нырма чын- 
дзы цæуын хъæуы. Алихан не ’нæзонгæ куынæ у. Йæ дзæмбытæй 
кæуыл фæхæст уа, уый нал суадздзæн... 
— Дзерассæ æгуыстæй нæ баззайдзæн, æмæ йæ ауадзæн и, фæлæ 
ныл иудадзыг Алиханы хуызæттæ цæмæ уæлахиз кæнынц? Афтæ лæ- 
мæгъ цæмæ стæм? Алчидæр нæ йæхи адæймаг куы хоны, уæд нæм 
сæрыстырдзинад цæуыннæ и? 
— Мæнæн мæ дзых æхгæд у. Æнæуи дæр мæм Алихан зулцæстæй 
кæсы, пенсийы кæй нæ цæуын, уый тыххæй. Куыддæр йæ ныхмæ сдзу- 
рон, афтæ йын æфсон фæуыдзæн æмæ мыл къахæй ахæцдзæн. Йæ баст- 
дзинæдтæ фидар сты, æмæ мæ уæлдæф тымбылкъухæй хойын нæ фæнды. 
Солтан йæ мæлæтмæ ’нхъæлмæгæсæгау æнкъардæй уынгмæ ным- 
дзаст и. Дзæвгар рæстæг йæ дзыхæй сым дæр нал схаудта, æмæ дзы 
Замирæт йæ бон базыдта. 
— Пенсимæ мæ куы арвита, уæд бирæ нал фæцæрдзынæн, уый зо- 
нын æмæ йын йæ хиваст митæ быхсын, — айхъуыста ма йын йæ мæнгуд 
фæсус хъæлæс, дымгæдзагъд дурын цыртау ыл йæ цæст æрхаста æмæ 
уæззаузæрдæйæ тыргъмæ ахызти. «Куыдæй-иу базæронд вæййынц, куы- 
дæй? Тæрхъусау тæрсгæ-ризгæйæ фæцæр æмæ дæм дæ ингæны уæл- 
хъус дæр ныфсы мур ма разынæд. Нæ хицæуттæ, ахæмты уæхсчытыл 
æнцайгæйæ, сты домбай, æндæр æй фениккой...» — дзуры йæхинымæр. 
Цыма бон-изæрмæ хъæдæй сугтæ фæласта, уыйау бафæллади, йе уæнгтæ 
баруадысты, æмæ йæ уынын дæр никæйуал фæнды. Йæ кабинетмæ 
бацæуид, фæлæ ма Дзерассæмæ цы цæсгом равдисдзæн? «Уæд та уыцы 
куыдзæн йæхиимæ аныхас кæнин? Нæ! — фæтарсти йæ хъуыдыйæ, 
фыццаг уæладзыгмæ æрызгъордта æмæ уынгмæ атындзыдта. — Мæ цæ- 
стысындз куы у, уæд æм цы зæрдæйæ ’рхатон? Нæ, нæ! Фæлтау цæуыл- 
фæнды дæр разы дæн. Ме ’взонгдзинадæй мын спайда кодта æмæ мын 
мæ цард фехæлдта. Дæлдзæх фæуæд мæ тæригъæдæй!» 
Алиханы ’лгъитгæйæ, паркмæ араст и æмæ бæлæсты бын фæхс- 
бандоныл йæхи ’руагъта. «Хицæутты лыстæн! Дæ худинаг дын кæй 
бамбæхстон, уый тыххæй мæ хъуамæ бузныг уай! Æз дæ куынæ 
ракуырдтаин, уæд никæйуал бахъуыдаис!» — йæ хъустыл уайынц йæ 
расыггæнаг лæджы фидистæ. Æмæ ма йын сæ йæхицæн иунæгæй куы 
кæнид, фæлæ йæ усгур лæппуйы раз. «Цыфæнды куы фæуа, уæддæр 
хъуамæ Дзерассæ мæ хал ма ахæра. Ауадзын æй хъæуы. Æмæ уæд 
йæ бинонтæ та? Донласт хуылыдзæй нæ тæрсы. Цæуон кæфхъуында- 
ры дзыхмæ...» — скарста йæхинымæр æмæ сæргуыбыр, уæнтæхъи- 
лæй фæстæмæ раздæхти. 
163 

— Хабар нæ фехъуыстай? — къæсæры цур æй баурæдта Минкæйы 
хъæлæс. 
— Цавæр хабар? 
— Чысыл раздæр тагъдæххуысы машинæ Алиханы рынчындонмæ 
аласта. 
— Шемæн? Цы кодта? 
— Йæ зæрдæйæ ’рхаудта, æмæ дохтыр афтæ, ницыуал пайда, 
дам, дзы ис. 
— Хуыцауæй — разы. Дунесфæлдисæг сын тæрхонгæнæг куынæ 
фæуа, уæд сын адæмы бон ницы бауыдзæн... — загъта Замирæт æмæ 
’ххуысагур арвмæ скасти. 
1975 
ФÆСТАГБАЛЦ 
Оæзджын фæздæгхуыз мигъ сындæггай æрбахъуызыд æмæ ми- 
тæмбæрзт быдырыл хæмпус гарузау наффæлдæхти. Бæстыл цъиуыз- 
мæлæг нæй, æрмæст искуы иу хатт Мæммæты размæ æцæгæлон ма- 
шинæйы фарæты мынæг рухсытæ, тамакоты зынгтау, ферттивынц, 
йæ сыххуытт ын ацахсы, стæй та йæм йæхи «Волгæ»-йы цæлхыты 
иугæндзон сыф-сыф райхъуысы. Афтæ йæм кæсы, цыма йæ æрдзы 
кæлæнгонд авдæн иу ран узы, æмæ йыл æндон базыртæ куы разайа, 
уæддæр никæдæм ахæццæ уыдзæн. 
«Ахæм æхсæв хорз хицау йæ куыдзы дæр æддæмæ нæ рауадз- 
дзæн, æз та барвæндæй мæхи зындоны артмæ ’ппарын. Мæ хæдзарыл 
ма сæрæгасæй куы сæмбæлин», — мæтæйдзаг хъуыдытæ хилынц йæ 
сæрмæ æнцойад ын нæ дæттынц. Йе стыр уæзæгджын къухтæй рулыл 
ныззæгæл и, цыма йыл гадзрахатæй куы рацæуа, уымæй тæрсы. 
«Волгæ» горæты ’рдæм йæ бæттæнтæ тоны, фæзилæны йæ цыд 
фæсабыр кæны, стæй та раст фæндагыл стырындз вæййы. Йæ цæл- 
хытæ ихыл нал фæхæцынц, æмæ лæгæн йæ сæр йæ кой свæййы. «Цард 
мæнæ ацы бырынцъаг асфальтæй уæлдай нæу. Адæймаг ыл кæд фæ- 
кæлдзæн, уый бæрæг нæй. Мæнæн дæр мæ кæлын афон æрхæццæ и, 
æвæццæгæн», — дзуры йæхицæн Мæммæт. Машинæ фæсвæд ранмæ 
баздахид æмæ боныцъæхтæм фæфынæй кæнид, фæлæ адæмы бæрны 
бацыд æмæ йын хивæнд митæ гæнæн нæй. «Бæх дæр æнæ равгæй 
дугъы куынæ уайы, уæд æз ам æбарвæндæй цы ми кæнын? Афонмæ 
мæ хъарм уаты æнæмæтæй нæ хуыссин? Уæдæмæ, зыд æмæ кæрæф 
адæймаг æфсис нæ зоны» — уайдзæфтæ кæны йæхицæн. Йæ цæсты 
уæлтъыфæлттæ ’руæззау сты, уайтагъд кæрæдзиуыл аныхæсынц, æмæ 
цалдæр уысмы æнахуыр фæлмæн дунемæ бахауы. Ацы хатт дзы æгæр 
афæстиат и, æвæццæгæн, æмæ йын чидæр йæ цонгмæ бавнæлдта. Æвæн- 
донæй ракасти æмæ, йæ фарсмæ чи бады, уымæ йæ фæлмæст цæстæн- 
гас фæрсæгау азылдта. Йæ хъарутæ йæхимæ кæмæн сты, ахæм æвзыгъ- 
дар<езт лæппу. Йæ цæстытæ — узбекаджы цæстыты хуызæн. Сатæгсау 
сæрыхъуынтæ — хæрдмæ фаст, тымбылуадул цæсгом — хæрздаст. 
Æфсæддон дарæс ыл диссаджы дзæбæх фидауы. Йæ къепкæ йæ къухы 
дары æмæ шофырмæ къæмдзæстыгхуызæй кæсы, ома хатыр бакæ, дæр- 
164 

зæг æвнæлд дæм кæй фæкодтон, уый тыххæй, фæлæ райхъал у: нырма 
æрыгон дæн æмæ мæ мæлын нæма фæнды. 
«Бæлвырд кæйдæр æнгæс у. Кæм æй федтон, цымæ?» — йæхи 
фæрсы Мæммæт. Тар хъæды куырмæджы цæуæгау æй йæ зонгæты 
’хсæн агуры, фæлæ йæ нæ ары. Иæ сæрыл æнæбары схæцыди æмæ 
нарæг айдæны йæхимæ фæкомкоммæ и. Йæ кæддæры къæбæлдзыг 
чуббæй ма цыдæр мæнгуд хæлттæ аззади. Йæ цæстæнгас — тыхст- 
хуыз, æнæууæнк. Дæргъæлвæс мæллæг цæсгом — цардæфхæрд. Рæс- 
тæг куыд æгъатыр у, æвæдза! Мæнæ ацы ’фсæддоны карæнæй Хъæ- 
риуы хох акъæртт кодтаид, ныр та... 
— Дысон-бонмæ, æвæццæгæн, сиахсцыды уыдтæ, — хъазгæмха- 
сæн æй æлхыскъ кæны йæ бæлццон. Мæммæтæн хъыг сты йæ хиуы- 
лæрвæссон ныхæстæ, фæлæ йæ дзыхæй сым дæр нæ хауы. «Мæнæн 
дæр дæ карæнæй мæ хъуыдытæ иудадзыг уарзондзинадимæ уыдысты. 
Æмбисонды бæллицтæ мæ скъæфтой сæ уæлныхты. Афтæ мæм касти, 
цыма никуы базæронд уыдзынæн. Ды дæр дæхицæн æнусон æнхъæл 
дæ, фæлæ дæ азтæ куыд тагъд атæхдзысты, уый æмбаргæ дæр нæ 
бакæндзынæ», — дзуры йæм йæхинымæр, æмæ йæ цæстытыл уайынц 
йе ’взонджы бонтæ... 
* * * 
Знæт цæугæдон, йæхи дуртыл хойгæ, уынæргъы, абухы, нæты. 
Рæстæгæй-рæстæгмæ ныппæллахъхъ кæны, йæ урс фынкæй къæдзæ- 
хы фахс æрæхсы æмæ та былæй асхъиуы. Цыма æнусон цъити йæхи 
’взист доны цынадта, уыйау сыгъдæг арвы риуыл цæхæр калы. Æхсыр- 
хуыз æврагъы пирæнгом йæ иувæрсты ’рбахъуызыди, йæхи йыл 
асæрфта æмæ коммæ нарæг уадздзагæй бахылди. Йæ дæлбазыр хъæд 
цъæх-цъæхид дары. Ранæй-рæтты дзы иуæй-иу бæлæстæ сбур сты 
æмæ сызгъæрины къæрттытау хуры тынтæм æрттивынц. 
Мæммæтæн йæ риу цинæй байдзаг и, æмæ йæхи уромын нал фæра- 
зы. Фæндаджы былæй йе ’рмæфтау фелвæста æмæ уырдыгмæ ныййарц 
и. Бæрзонд мæсыджы ’рдæм фездæхти, дзыхълæуд фæкодта æмæ агуы- 
ридуртыл нæмгуыты фæдтæм кæсыныл фæци. Иæ цуры февзæрдысты 
лæджы мæрдтæ, туджы пырхæнтæ. Йæ хъусты зæлынц топпы гæрæхтæ, 
тарст бæхты удаист мыр-мыр, цæф хæстонты хъæрзын. «Адæмæн цы 
нæ фаг кæны, цымæ? Ацы парахат дуне сын æгæр дæр ма куы у, уæд 
ыл æнусæй-æнусмæ кæрæдзи цы цæгъдынц? Хотыхты бæсты фæлтау сæ 
къухтæм чингуытæ куы райсиккой, уæд цас фæхъæздыгдæр уаиккой!» 
— Æз ахуыр кæндзынæн, ахуыр, æмæ мæ цард мæнæ ацы тæмæс- 
саг æрдзы хуызæн оæсугъд уыдзæни! — дзуры разæнгардæй æмæ 
уырдыгмæ згъоры. Йæ фæндаг астымыл фæцæхгæр и, стæй æрнæгмæ 
рагæпп ласта. Цъæх нæууыл атылди, фестади æмæ сагъдауæй аззади: 
цæугæдоны астæу егъау дуры сæрыл дыууæ талайы кæрæдзи фарсмæ 
райдзастхуызæй лæууынц æмæ йæм сæ сыфтæртæ тилынц. «Куыд 
домбай у, æвæдза, цард! Адæймаг ын æппындæр æнхъæл кæм нæ 
вæййы, уым дæр йæ уидæгтæ арф ауадзы. Æз æфсадмæ куы цыдтæн, 
уæд дзы æгомыг дур йеддæмæ ницы уыди, ныр ыл уадымс дыууæ 
рæзгæ уды рæвдауы», — хъуыды кæны йæхинымæр. Мæйрухс æхсæв- 
ты-иу йæ уарзонмæ кæдæм згъордта, уырдыгæй йæм зыны бæрзонд 
165 

гæдыбæлас æмæ йын йæ зæрдæмæ æнахуыр рæсугъд æнкъарæнтæ 
хæссы. Фыццаг байы ад уым базыдта, Оласкæ йæ ’фсадмæ дæр уыр- 
дыгæй арвыста. Йæ цæстытыл уайы, чызг æй йæ хъæбысы куыд 
рæвдыдта, уыцы зæрдæхъыдзыгæнæн ныв, æмæ ’хсызгондзинад йе 
уæнгты ’вдадзы хосау хъары. 
— Оласкæ, мæ дунейы рухс... — зына-нæзына базмæлыдысты йæ 
былтæ, æмæ хъæумæ атындзыдта. Кæройнаг ныллæг хæдзары цур 
æрлæууыди æмæ кауын быруйы сæрты йæ мадмæ худæнбылæй кæсы. 
Гыцци згъæлд нартхор кæфойы куыд систа, афтæ йæ ауыдта, æмæ йæ 
мæллæг æнцъылдтæ цæсгом барухс и. 
— Мæ хæдзар куыд уыди! — сирвæзт йæ риуæй цины хъæр, кæфой 
нартхоры кæримæ æрæппæрста, цъиуджын каркау хæлиукъухæй аз- 
гъордта æмæ Мæммæты хъуырыл ныттыхсти. — Мæ зæрдæ йæ зыдта! 
Зыдта йæ мæ зæрдæ, абон кæй ссæудзынæ, уый! Æнæхъæн къуыри мæ 
мæ фындзырагъ дзæгъæлы нæ хордта! — ногæй æмæ ногæй дзырдта, йæ 
фыртыл узæлгæйæ. Мæммæт ын йæ дæрзæг армытьæпæныл йæ къух 
æрæвæрдта æмæ фенкъард и. «Амæй фæстæмæ йæ ’вналын ницæмæуал 
бауадздзынæн. Æппæт куыстытæ дæр мæхимæ райсдзынæн. Уадз æмæ 
йæ фæллад суадза, æмæ дзы йæ зынтæ ферох уой», — февзæрд йæ сæры 
æмæ, кæртмæ бахизгæйæ, йæ кæлæддзаг къæсыл йæ цæст ахаста. 
— Чындз, дæ бæлццон алыбон æгас цæуæд, — уынгæй йæм æрбай- 
хъуысти нæлгоймаджы хъæлæс. Адæм ын йæ мады «чындз» кæй хо- 
нынц, уый дзы ’рбайрох и, чындзы бынаты йæ уарзоны авæрдта, 
æмæ йе уæнгты хъарм уылæн анхъæвзта. 
— Бузныг, Акко, бузныг. Мæныл абон стыр хорздзинад æрцыди, — 
йæ мидбылты худы сылгоймаг. 
— Лæппу, хæстæгдæр-ма мæм рацу, æмæ дæ мæ хъæбысы акæ- 
нон, — райдзастхуызæй дзуры лæг. Мæммæт æм, йæ хæрзконд уæнг- 
тæй хъазгæ, бауади æмæ йыл йæ фидар цæнгтæ ’рбатыхта. 
— Гъы, хæрæджы къæлæу, æрæджы дæр ма йын сыппа арæзтон, 
ныр мæм уæле дæлæмæ кæсы, — йæ риумæ йæ ’лхъивы Акко. — 
Уæллæй, чындз, фыдæлтæ раст загътой: сывæллонæн йæ зын — авдæ- 
нæй рахизын. Хохаг лæг хабармæ ’мхиц у. Дунейы ногæй цы ис? — 
зæрдаивæй фæрсы Мæммæты. 
— Тæссаг хабарæй — ницы. 
— Хуыцау нæ хæстæй бахизæд, æндæр исты амæлттæ кæндзыстæм. 
Гыцци кæркдоны фæмидæг и æмæ дзы йæ дæлармы стыр урс 
гогыз рахæссы. 
— Ауадзæн дын нал и, цалынмæ мын мæ бæлццонæн æртæ уæли- 
бæхы не скувай, уæдмæ, — хионхуызæй хаты Аккомæ. 
— Уый дын — мæ быгъдуан. Дæ хæдзары æдзухдæр æртыгай 
кæрдзынтæ куыд кувай, Хуыцау дын ахæм амонд раттæд, — раарфæ 
йын кодта зæронд лæг, йæ къæдз лæдзæг быруйы ’нцой авæрдта æмæ 
йын йæ къухæй гогыз райста. — Йæ къæхтæ баст куы сты... — дис- 
гæнгæйæ бакаст гыццимæ. Уымæн та йе ’нцъылдтæ мæллæг цæсго- 
мыл фæлмæн мидбылхудт фæзынди, æмæ йæ цæстытæ æнахуыр рæ- 
сугъд æрттывд фæкодтой. 
— Мады зæрдæ зонаг у... Абон æй райсомæй æрцахстон... 
— Æфсадæй нæм нæ лæппутæ кæддæриддæр сæрæгасæй куыд здæ- 
хой, Хуыцауы цæст нын уый бауарзæд. Дæ фырт лæгъз фæндæгтыл 
166 

фæцæуæд, — зæрдæбынæй скуывта Акко. Гыцци удармы цур дзуц- 
цæджы ’рбадти, арт æндзарынæн йæ фæдджийы лыстытæ амбырд 
кодта æмæ пецмæ атындзыдта. Мæммæтмæ афтæ кæсы, цыма ногæй 
райгуырди. Йæхимæ уыйбæрц хъарутæ ’нкъары, æмæ ныртæккæ уæлæ 
уыцы бронзæхуыз къæдзæхы цъуппыл суадон сыгуырын кæнид... 
* * * 
Згъоры «Волгæ», згъоры æнæрынцойæ, суры йæ фарæты рухс, 
лæгæрды бæзджын мигъы. Йæ хицауæн кæд йæ къодах ам и, уæддæр 
йæ хъуыдытæ ’ндæр ран сты. Йæ хъустыл уайынц адæмы арфæтæ 
æмæ йæм куыдфæндыйы ахастæй уæлдай ницы ’взæрын кæнынц: 
— Чындз, дæ комы комдзæгтæй хъæуы йаргъ лæппу схастай, æмæ 
дын æй дунейы фарн Иры номдзыддæр лæг скæнæд! 
— Дæ хъæбул Къостайау ирон адæмы сæрхъызой суæд! 
— Йæ тæккæ ускургæйæ у, æмæ чызджыты хуыздæр йæ хай фæуæд! 
Ахæм ныхæстæ цардмæ исты бар куы дариккой, уæд зæххыл иу 
æнамонд адæймаг дæр нал баззаид. Йæхинымæр сæ фæлхат кæны 
æмæ сыл былысчъилæй худы. Куывды рæстæг æм йе ’мгæртты ’хсæн 
йæ тыхст уавæр уыйбæрц нæ хъардта, фæлæ иунæгæй куы аззади, 
уæд йæ зæрдæ мæтæй айдзаг и, æмæ кæрты скатай и, цæхæрадонмæ 
ахызти, стæй уаты фæмидæг и. Къултæ йæ ’рбалхъывтой, æмæ уынгмæ 
йæхи айста. «Оласкæ мæм ме ’хсызгон сахат куыд нæ фæзынди? Нал 
мæ уарзы, æвæццæгæн. Нæ, нæ! Уый та куыд!? Хæрзæрæджы дæр 
ма мын ард куы хордта йæ писмойы. Рынчын у, æвæццæгæн, æмæ 
йæ бон æрбацæуын нæ баци». Йæ хъуыдыйæ фæтарсти æмæ йæ уар- 
зоны хæдзары цур балæууыди. Йæ алыварс зилы, æнхъæлмæ кæсы. 
Никуы æмæ ницы. Ау, æмдзæрæны баззадаид? Æмæ дзы хуыцаубо- 
ны цы ми кæны? Фæстæмæ фездæхти æмæ йæ мадмæ дзуры: 
— Гыцци, горæтмæ мæ суайын хъæуы. Ахсæв куынæ ’рцæуон, 
уæд-иу ма стыхс. Цыфæндыйæ дæр райсом ам уыдзынæн. 
— Суай, мæ хур, суай, — йæ сæр разыйы тылд кæны мад. «Чызг 
лæгъстæтæ уарзы, æмæ йæ бабæрæг кæ. Кæд мæ хæдзары нæма и, 
уæддæр æм æз мæ чындзы цæстæй кæсын. Тынг фырнымд у, æмæ 
йемæ амондджын уыдзынæ. Æз уæ ницы бахъыгдардзынæн, æмæ 
уæхи куыд фæнда, афтæ цæрдзыстут», — сабыртæ йæ кæны йæхины- 
мæр. Мæммæтæн йæ хъул сах абадти. Куыддæр хъæуы астæумæ ба- 
хæццæ и, афтæ автобус йæ бынатæй фенкъуысыди. Цæугæ-цæуын 
дзы багæпп ласта æмæ сахаты фæстæ горæты автостанцæйы ’рхызти. 
«Дæумæ ’нхъæлмæ кæсынæй мæ цæстытæ ныуурс сты. Рæвдздæр мæм 
фæзын. Рæвдздæр, рæвдздæр, рæвдздæр!!!» — мысы Оласкæйы ны- 
хæстæ. Мæммæт ыл æууæнды æмæ йæм таксийæ фæтындзы. Шофыр 
машинæ фондзуæладзыгон хæдзары раз æрурæдта, лæппу йын йæ 
къухы ’хца фæсагъта æмæ ’мдзæрæнмæ йæ ных сарæзта. Фæсивæд 
дыууæрдæм кæнынц. Сæ фылдæр хъæутæй сты æмæ сæ дзæкъултæ 
дзагæй хæссынц. «Ехх, æз дæр институтмæ куы бахауин!» — бахæлæг 
сæм кодта йæхинымæр æмæ къæлидоры галиуырдæм базылди. 
— Лæппу, ды та кæдæм?! Раздæх фæстæмæ! — айхъуыста ма рæ- 
дæнг сылгоймаджы тызмæг хъæлæс, фæлæ йæ зæрдæ ’рлæууын нал 
бакуымдта, æмæ цалдæр гæппæн дыккаг уæладзыгмæ схæццæ и. Йæ 
167 

риуы гуыпп-гуыппæй дуары хостæй кæцы фæтыхджындæр и, уый 
дæр нал равзæрста. Агъуысты фæсмын дзабырты чыртт-чыртт ссыди, 
æмæ æрыгон чызгæн йæ ракаст æмæ йæ фарст баиу сты: 
— Чи дæ хъæуы? 
— Оласкæ. 
— Мæммæт дæ? 
-О. 
— Мидæмæ рахиз. Æз дæ базыдтон. 
— Цæмæй? 
— Дæ къам дын Оласкæмæ федтон. 
— Кæм и, кæм? Тагъд æрбацæудзæн? — æнæрхъæцæй йæ афарста 
уазæг. 
— Ма тæрс, ардæм æй хъæуы, — æрсабыр æй кодта фысым æмæ 
йын цæмæдæр гæсгæ рахиз къулмæ ацамыдта. — Уæртæ уый йæ 
сынтæг у. 
Мæммæт хæрзæфснайд хуыссæнмæ ’хсызгонæй кæсы, æмæ хъарм 
уылæн йæ туджы зырзыргæнгæ змæлы... 
— Абад уал. Иунæгæй дæ бирæ нæ ныууадздзынæн, — хатырку- 
рæгау æфсæрмдзæстыгæй загъта чызг æмæ феддæдуар и. Мæммæт 
уаты дыууæрдæм рацу-бацу кæны, рæстæгæй-рæстæгмæ бандоныл йæхи 
’руадзы, фæлæ та уайтагъд фæстæмæ фесты. Иуафон гом рудзынджы 
тæрхæгыл иу бæзджын чиныг ауыдта, байгом æй кодта æмæ йын йæ 
сыфтæ сабыргай фæлдахы... 
— Дзæгъæлы мыл гуырысхо кæныс. Ацы дунейы мæ дæу йеддæмæ 
ничи хъæуы, — йæ хъустыл уайы зонгæ хъæлæс æмæ йын йæ хурхуа- 
дындзтæ ’хгæны. 
— Де ’мбæлттæ афтæ зæгъынц, йе’мхъæуккаджы, дам, уарзы. 
— Куыд æй хъуамæ уарзон, дæ къах-къухы йаргь дæр куынæ у, уæд? 
— Уарзгæ дæр æй нæ кодтай? 
— Хорз зæрдæйы уаг æм дардтон, æндæр не ’хсæн ницы уыди. 
Æцæг уарзондзинад демæ базыдтон. 
Мæммæт йæ сæр æддæмæ адардта æмæ фæуыргъуыйау. Оласкæ 
бæрзонд мыдхуыз лæппуйы хъæбысы басабыр и. Æрæджиау дзы йæхи 
атыдта æмæ талф-тулфæй сдзырдта: 
— Чысыл мæм банхъæлмæ кæс. Æз ныртæккæ фæстæмæ фездæх- 
дзынæн. 
Мæммæтæн йæ сурхид акалди, æмæ сынтæджы хæцæнмæ фæлæ- 
бурдта. Ныртæккæ дæр ма йæм рæсугъд æнкъарæнтæ кæцæй ивылди, 
уый сау сынт фестади, æмæ йæ цæстыл ауади, Оласкæ дзы студенты 
куыд рæвдауы, уыцы æвирхъау ныв. Фæнды йæ алидзын, фæлæ йæ 
къах айсын нæ фæразы. Йе ’взонджы бонтæй фæстæмæ цы хъæлдзæг 
кæл-кæл уарзта, уый тыргъы азæлыди, стæй дуар байгом и æмæ йæм 
æрбазынди Оласкæйы цæхæркалгæ амондджынхуыз цæсгом. Æвип- 
пайды цалдæр ивды акодта, стæй йыл куыдфæндыйы ’нгас æрæнцади. 
— Дæ изæр хорз, — ахæм хъæлæсы уагæй йын салам дæтты, цыма 
афтæ зæгъынмæ хъавы: «Гъер дæ куы ничи хуыдта, уæд цæмæ ’рба- 
цыдтæ?» 
— Æгас цу, — йæхи æнæмæтхуызæй равдисыныл архайы Мæм- 
мæт, фæлæ йæ зæрдæ йæ коммæ нæ кæсы, æддæмæ бырсы æмæ йын 
йæ мидхъуырдухæн æмбæхсын нæ уадзы. 
168 

— Кæцæй фæдæ? 
— Æфсадæй... 
— Хъæуы куыд сты? 
— Ницы сын у... 
Былалгъ фæрстытæ, æвæндон дзуаппытæ. Цас зæгъинæгтæ йæм 
уыдис, æвæдза! Æртæ азы кæй фембырд кодта, уыдон ын æхсæв- 
бонмæ фæдзурынмæ хъавыди æмæ ныр йе ’взаг бамыр и. Йе ’нахъи- 
нон уавæрæй куыд фервæза, уый нæ зоны. Цæхгæр фæзилид æмæ йе 
’нæуынон бынатæй алидзид, фæлæ йæ, удхаргæнгæйæ дæр, искæй 
цæсты ’фтын нæ фæнды. Оласкæ дæр хорз уавæры нæй æмæ къæм- 
дзæстыгæй кæсы пъолмæ. Къæппæджы бахауын æнхъæл нæ уыди, 
æндæр дзы йæхи бахъахъхъæдтаид. Нырма йæ ног уарзонимæ уæлæр- 
вты тæхы, фæлæ райсом кæдæм æрхаудзæн, уый зын зæгъæн у æмæ 
йæ бауромын хъæуы. Йæ гадзрахаты тыххæй йын куы бауайдзæф 
кæнид, уæд йæхи сраст кæныныл бацархаид, фæлæ ницы дзуры, 
æрмæст хъусæй лæууы æмæ йæ къæхты бынмæ ’нкъардæй кæсы. 
— Хатыр бакæ, кæй дæ бахъыгдардтон, уый тыххæй. Хæрзбон, — 
хъæрзæгау ралæмæрста йæхицæй æмæ йæм йæ чъылдым раздæхта. 
— «Хæрзбон» цæмæн? Ау, æндæр мын цы зæгъай... 
— Ацу дæ уарзонмæ æмæ йæ ’рсабыр кæ, мæн тыххæй дæм йæ 
зæрдæ куыд нал æхсайа, афтæ, — йæ ныхас ын æрдæгыл фескъуыдта 
Мæммæт, стæй йæ йæхиимæ дзурæгау сфæзмыдта: — Дæумæ ’нхъæлмæ 
кæсынæй йæ цæстытæ ныуурс сты. Рæвдздæр æм фæзын. Рæвдздæр, 
рæвдздæр, рæвдздæр!!! 
Къæлидормæ ахызти æмæ дуар йæ фæдыл ахгæдта. 
* * * 
«Кæд мæ катайæ фервæзин, зæгъгæ, мæхи дæллаг галау баиф- 
тыгътон. Уыйбæрц хъарутæ мæм кæцæй æвзæрди, уымæн абон дæр 
ницы зонын. Куыддæр-иу сынтæгæй рахызтæн, афтæ-иу хъæдмæ атын- 
дзыдтон æмæ-иу хъайвантæ æмæ сгьарапилтæ ракодтон. Рудзгуытæ 
æмæ дуæрттæ дæр мæхи къухтæй арæзтон, самандуртæ дæр мæхæдæг 
кодтон æмæ-иу ме уæнгтæ сисын нал фæрæзтон. Æппæтæй тынгдæр 
та фæлладтæн, хæдзары бындурæн хохæй къæйдуртæ ласгæйæ. Уый 
цагъайраджы куыст у, фæлæ йын æнæ кæнгæ нæ уыди, уымæн æмæ 
адæймагæн æнæ хæдзарæй цæрæн нæй. Кæд мæм арвæй хуры рухс 
нæ калди, уæддæр-иу мæ зæрдæйы рыст чысыл фæсабыр и, фæлæ-иу 
базыл мæ сæр куы ’рæвæрдтон, уæд-иу мæ мæ уарзоны сурæт тухæ- 
нæй марын райдыдта», — æфсæддонæн хъастгæнæгау йæхинымæр 
дзуры Мæммæт, æмæ дзы чырсæвæрд бæлæстæ йæ кæлæнгонд азтау 
фæстæмæ куыд лидзынц, уымæ хъуыдыдзастæй кæсы. 
— Мединститутмæ зын бахауæн у, цымæ? — мæтæйдзаг хъæлæсæй 
йæ фæрсы лæппу. 
— Мæ-гъа... Æрæджы дзы гæртамхор ахуыргæнджыты атардтой... 
Бирæ чъизи митæ дзы раргом и... 
— Дохтыр суæвынмæ ахæм тынг бæллын, æмæ...Рынчынты дзæ- 
бæх кæнынæй мæм хуыздæр ницы кæсы... — лæппу йе ’ргом ныха- 
сæй фефсæрмы и æмæ рудзынджы ’рдæм азылди. 
«Куыд æнæлаз дæ, куыд, æвзонгдзинад! Дæ сыгъдæг удмæ дын 
169 

хистæртæ хæрамдзинад куынæ хæссиккой, уæд зæххыл иу чъизи адæй- 
маг дæр нал баззаид», — дæлиауæй ныуулæфыди Мæммæт. Истæмæй 
йын куы баххуыс кæнид, уый йæ фæнды, фæлæ цæмæй? Иударон 
сыдывд ныхæстæй? Мæнгуд зæрдæвæрæнтæй? Нæ, уыдон ын ницы 
пайда фæуыдзысты. Æгъатыр æцæгдзинад æй тынгдæр бацæттæ кæн- 
дзæн цардмæ. Тæригъæд у, фæлæ йæм разæй цы ’нхъæлмæ кæсы, 
уый хъуамæ зона æмæ йæм цæттæ уа. 
— Хъæууонхæдзарадон институты механикон факультетмæ нæ бахау- 
дзынæ, зæгьгæ, мын дæ карæнæй исчи куы загътаид, уæд ыл марынæй 
нæ бацауæрстаин. Куыддæр-иу фæлварæн радтон, афтæ-иу мæ мадмæ 
азгъордтон. Уый, мæгуыр, мæныл мæтгæнгæйæ, бынтондæр батади. 
Æз-иу горæтмæ куы ацыдтæн, уæд-иу æртæ чъирийы акодта æмæ-иу 
Хуыцаумæ скуывта, мæ хъæбулы мын æвæгæсæгæй ма ныууадз, зæгьгæ. 
Омменгæнджытæ та йын сыхы устытæ уыдысты. Фынджы уæлхъус сын- 
иу ныхас бацайдагъ, институтмæ æнæ ’ххуысæй куыд зын бахауæн у, 
уый тыххæй, æмæ-иу гыццийæн зæрдæтæ ’вæрынмæ фесты: 
— Ахæм курдиатджын лæппуйы куынæ райсой, уæд ма кæй райс- 
дзысты? 
— Скъолайы раззæгтимæ куы уыди, уæд уым фæстейы куыд баз- 
зайдзæн? 
— Дæ фырт æнæдон ранæй дон сыгуырын кæндзæни, æмæ йыл дæ 
зæрдæ ма риссын кæ. 
Фæлварæнтæ куы ахицæн сты, уæд къамисы бæрнон секретармæ 
фæмидæг дæн, мæ хъуыддаг, зæгъын, куыд у. Уый мæ къахæй-сæрмæ 
сбарста æмæ, цыма мæнæй стырдæр хорздзинад никуы никæмæн ра- 
кодта, уыйау фидарæй загъта: 
— Æфсадæй чи ссыди, уыдонмæ хорз цæстæнгас и, æмæ дæ хъул 
сах абадти! 
Æз фырцинæй дуар мæ сæрыл ахастон. Гыццимæ хæрзæггурæг- 
гаг фæуынмæ хъавыдтæн, фæлæ ма, зæгъын, æххæст райсоммæ бан- 
хъæлмæ кæсон. Дыккаг бон номхыгъдтæм кæсын, æмæ дзы мæ мыг- 
гаг нæй. Адæргæй мæ хид мæ къæхты бынæй акалди. Фыстытæм-иу 
хæстæг бацыдтæн, æмæ та-иу мæ цæстытæ мигъæй айдзаг сты. Фæй- 
нæджы уæлхъус иуцасдæр фæлæууыдтæн, стæй къамисы бæрнон сек- 
ретармæ балæгæрстон. Уый йæ фыссын ныууагъта æмæ мæм йæ цæ- 
стæнгас æвæндонæй разылдта. 
— Цы дæ хъæуы, лæппу? 
— Институтмæ чи бахаудта, уыдоны номхыгъды нæ дæн. 
— Æмæ дын цы бакæнон? 
— Знон мын зæрдæ куы бавæрдтай... 
— Æнхъæлдтон, райсдзынæн дæ, фæлæ мæ бон нæ баци, — загъта 
куыдфæндыйæ æмæ та йе стъолмæ багуыбыр и. — Иннæ аз-иу дæхи 
хуыздæр бацæттæ кæ æмæ та нæм-иу æрбацу, — мæстæймарæгау ма 
бафтыдта йæ ныхасмæ, æмæ мыл арв æрхауди. Уæды онг мæ ’ххæс- 
тæй нæма уырныдта, адæймаджы риуы зæрдæйы бæсты ихы къæртт 
сæвæрæн и, уый. Афтæ мæм фæкасти, цыма мæ фыд хæсты уый 
аххосæй фæмард и, цыма нын гыцциимæ зындзинæдтæ уый бавза- 
рын кодта, цыма æппæт бæллæхтæ аразæг дæр уый у. Иу уысмы 
бæрц мæ сæрымагъз фендзыг и, æмæ хъуыды кæнынæн нал уыди. 
Мæ нуæрттæ ’лхъывд телтау ныттынг сты, æмæ мæ ’рфæндыди мæ 
170 

цыфыддæр знаджы хурхыл бахæцын. Уыцы минут мæ мадыл куынæ 
ахъуыды кодтаин, уæд æй рудзынгæй арæцыгътаин. Фырмæстæй мæ 
цæстытæ доны разылдысты, æмæ зæрдæрисгæйæ æддæмæ ахызтæн. 
Æрæджы дæр ма ’хсызгонæй цы институтмæ згьордтон, уымæй ме 
сæфт федтон. Диссаг у адæймаджы зæрдæ. Æппындæр пайдайаг чи 
нал вæййы, уымæ дæр ма ’нхъæлмæ фæкæсы. Номхыгъдмæ та ба- 
цыдтæн æмæ дзы ногæй мæ мыггаг агурын. Кæд, мыййаг... Куыд 
вæййы, цы вæййы...Уыцы рæстæг мæ фарсмæ дыууæ лæппуйы ’рлæу- 
уыдысты, æмæ дзы иу, дисгæнгæйæ, сдзырдта: 
— Кæс-ма, Ленкары хæлиудзых бахауди! Æмæ афтæ куы загъта, 
мæ бæрæггæнæнтæ не сфаг сты! 
— Уыйхыгъд йæ фыды ’хцатæ сфаг сты... — былысчъилæй бафип- 
пайдта иннæ. — Цалдæр боны ректоры фæцагуырдта æмæ йæ ссардта... 
— Дæхицæй та Шерлок Холмс куы ацарæзтай. 
— А лæппу цы нæ зона, уый никуы зæгъдзæни. Мæ хæстæг у. Йæ 
фырт дыууæмæ дыууæ бафтауын нæ зоны, афтæмæй йæ институтмæ 
тыххæй ласы... 
Мæммæт басабыр и, стæй йæхиуыл былысчъилæй бахудти. 
— Æрмæг хорз куы зыдтон, уæд мын институты кусджытæ мæ 
размæ цæлхдуртæ æвæрдтой, куы йæ ферох кодтон, уæд та мæ сæ- 
химæ хуыдтой. Фæмизæд ма сæ дипломтыл. Иу дзы хæрзæнцонæй 
балхæдтон, æмæ кæмдæр гæххæттыты ’хсæн лæзæры... 
Куыддæр уыцы ныхæстæ йæ дзыхæй схаудтой, афтæ «Волгæ»-йы 
фæстаг цæлхытæ ихыл фæбырыдысты æмæ йæ иуварс ахастой. Шо- 
фыр руль уыцырдæм фæзылдта, стæй та — иннæрдæм, тыхамæлттæй 
йæ сраст кодта æмæ, йæ къухы чъылдымæй йæ ныхы хид сæрфгæ, 
йæхинымæр скарста: «Ныууадзын хъæуы ацы тæссаг куыст. Нæхимæ 
куы схæццæ уон, уæд машинæ гаражы сæвæрдзынæн». Кæйдæр лæп- 
пуйыл хи хъæбулау цæмæ баууæндыд, уый нæ зоны, фæлæ йæ цæмæ- 
дæр гæсгæ фæнды ’фсæддоны йæ къуыхцытæй бахизын. Йæ уды 
рæбинаг æвæрæнтæ йын раргом кæнид, фæлæ йæ цæсты цæмæй баф- 
та, ахæм хъуыддæгтæ чысыл нæ сарæзта. Уæвгæ, се ’ппæт йæхи 
аххос нæ уыдысты. Царды цалх æнауæрдон у, æмæ, йæ быны кæй 
ассæнды, уыдонæй сыстын алкæй бон нæ бавæййы... 
* * * 
Йæ къах æй мидæмæ нæ хæссы. Куы фæхудинаг и, уæд ма 
гыццимæ цы цæсгом равдиса? Цы æгъатыр хуыдымы бахаудта, 
уымæй куыд фервæза? Иу хатт ыл мæнгардæй чи разылд, уый йыл 
дыккаг хатт дæр нæ бацауæрддзæн, æмæ йæ цард дарддæр куыд 
араза? Ахуырмæ адæмы сæ зонындзинæдтæм гæсгæ кæм исынц, 
уырдæм ацæуид, фæлæ йæ мæгуыр зæронд мады кæмæн ныууадза? 
Кауы цур фæхсбандоныл æрбадти æмæ иу ранмæ ныджджих и. Уас- 
джытæ йыл цыма кæугæ кæнынц, уыйау уынгæг хъæлæстæй уасынц 
æмæ йæ зæрдæскъуынæн сагъæстыл æфтауынц. «Гыцци куы никæ- 
цæй зыны. Кæм и, цымæ?!» — фæтарсти йæ хъуыдыйæ, кæрты 
фæмидæг и, сæрдыгон хæдзары дуар фегом кодта æмæ сагъдауæй 
аззади. Фынджы уæлхъус бады хæрзарæзт къабазджын саухил нæл- 
гоймаг. Цæудзæн ыл дыууиссæдз азы, чи зоны, чысыл фылдæр. Йæ 
171 

цардæфсæст фæтæн цæсгом — ныфсхаст. Стыр цъæх цæстытæ — 
ракæнонхуыз. 
— Уæуу, мæнæ ма кæй уынын! — сдзырдта ’хсызгонæй, фестади 
æмæ Мæммæтæн ныхъхъæбыс кодта. — Цæйас лæг сси! Цал азы уæм 
нал уыдтæн, цымæ?! 
— Æнæхъæн фондз азы, æнæхъæн. Худинаг дын фæуæд, дæ фы- 
дыхойы уал азы ма бабæрæг кæ. Уæд та дын амардтæн, æмæ мæ нæ 
базыдтай... — нымæтын ехсæй цæвæгау ын фæлмæн хъæлæсæй уай- 
дзæф кæны гыцци. 
— Мæлынæн раджы у нырма! Цард нын цæрынæн лæвæрд у æмæ, 
цалынмæ ам стæм, уæдмæ дзы хъуамæ æххæстæй спайда кæнæм! — 
зæрдæбынæй ныххудти уазæг, йæ фырдиссагæй ма фæстæмæ дæр 
фæтасыди, стæй та фынджы уæлхъус æрбадти æмæ Мæммæтæн æмбæ- 
лæггаг рауагъта. 
— Æз нæ нуазын, дæхицæн — хæлар, — æнкъардæй загъта лæппу 
æмæ иуварс азылди. 
— Мæлæты тыхстхуыз дæ. Ницы сæнтыдтай, æвæццæгæн, — фæр- 
сæгау æм бакаст гыцци, æмæ йæ цæстытæ мæтæй айдзаг сты. 
— Мæ бынат мын иу гæвзыккæн ауæй кодтой... 
— Æмæ уыцы гыццыл хъуыддаджы тыххæй æруагътай дæ былтæ?! 
Дæ хабар дын раздæр куы базыдтаин, уæд дæ фыдæбон кæнын дæр 
нæ бауагътаин! — уаты та азæлыд уазæджы хъæлæс. 
— Æцæг зæгъыс æви, Хуысинæ? — æххуысæнхъæл æм йæхи бакъул 
кодта гыцци. 
— Мæ мард фен, æз æрмæст хъæууонхæдзарадон институтмæ кæй 
бакодтон, уыдон ссæдзæй фылдæр сты. 
— Хуыцау бахизæд дæ мард фенынæй. Уый бæсты мæ ницы хъæуы, 
— фенкъард и сылгоймаг æмæ йæ къухтæ йæ риуыл дзуарæвæрд акод- 
та. — Мæ сабимæ мын дæ цæст куы фæдарис... 
— Уый тыххæй ма дæ сæр ма риссын кæ. Æцæгæлæттæн куы 
’ххуыс кæнын, уæд мæ хæрæфырты æвæгæсæгæй ныууадздзынæн? 
— Дæ цæрæнбон бирæ, мæ хур, дæ цæрæнбон. 
Мæммæтæн фырæфсæрмæй йæ цæсгомы цъæрттæ судзынц. Ин- 
ститутмæ бахауын йæхи бон куынæ уаид, уæддæр ма дзурæнт, фæлæ 
йæ бон куы у, уæд æй ахæм æгады бынаты цæмæ ’вæрынц? 
— Колхозмæ уал шофырæй бацæудзынæн, стæй хъуыддæгтæ сæхæдæг 
сæхи амондзысты, — йæ фындзы бын хъуыр-хъуыр кæны мæстыхуызæй. 
— Уыйфæстæ сæхи цы хъуыддæгтæ амондзысты, уыдонæй дæ хуы- 
цау бахизæд, — загъта Хуысинæ æмæ гыццимæ йе ’ргом аздæхта. — 
Дæ лæппу царды кæлæх фæндæгтыл нæма фæкалди, æвæццæгæн. 
— Йæ авдæнæй куы рахызти, уæдæй фæстæмæ сыл кæлы, фæлæ 
йæм уымæй уæлдай ницы хъары. Нæ Хуыцауылгъыст къуымы улæ- 
фын дæр зонгæйы фæрцы кæй хъæуы, уый рагацау куы бамбарид, 
уæд ын æнцондæр уаид... 
— Тынг раст дын зæгъы. Куы ничи дыл фæхæца, уæд адæмы 
къæхты бын баззайдзынæ æмæ сæм хæлæггæнгæйæ дæ бонтæ ’рвит- 
дзынæ. Цæмæй дыл уыцы бæллæх ма ’рцæуа, уый тыххæй мæм къæ- 
бицгæсæй кусын райдай æмæ дæ цард сараз. 
Мæммæтæн фырдисæй йæ дзых бахæлиу и, æмæ йæ мадмæ фæр- 
сæгау кæсы, де ’фсымæры фырт мæ кæдæм хоны, зæгъгæ. 
172 

— Амæн ныр йæ гæнæнтæ бирæ сты: колхозы сæрдарæй йæ сæ- 
вæрдтой, — æхсызгонæй йын дзуапп дæтты сылгоймаг. 
— Колхозы сæрдары æвæргæ нæ кæнынц, фæлæ ’взаргæ, — зæр- 
дæбынæй йыл худы Хуысинæ. 
— Уадзæбæх — дæ сæр. Æз дзы мæ дæндæгтæ рафтыдтон, ды та 
мын йæ хабæрттæ кæныс... 
— Уæ минас — бирæ. Хъæздыг уыл ичъийау ныххæцæд. 
— Цы ахордтай, цы анызтай, уыдон дын хæлар уæнт. 
Хуысинæ сыстади æмæ Мæммæты уæхск æрхоста. 
— Къæбицы уал акус, стæй дарддæр исты амæлттæ кæндзыстæм. 
Институт та — мæ бар. Кæд дæ фæнда, бонæй ахуыр кæндзынæ, кæд 
дæ фæнда — фæсаууонмæ. 
— Бузныг, мæ хæдзар, бузныг. Дæ хорздзинад дын никуы ферох 
кæндзынæн, — фæлмæн хъæлæсæй йæ рæвдауы гыцци. 
— Гъер цытæ дзурыс? Хион та ма сæрнизæн хъæуы? — йæ къух 
ыл ауыгъта сæрдар, кæртмæ ахызти æмæ фидар къахдзæфтæй уынгмæ 
араст и. Мæммæт йæ фæдыл кæсгæйæ лæууы, æмæ йæ риуы ’хсызгон 
æнкъарæнтæ ’взæры. 
* * * 
Стъолы уæлхъус хъуыдыдзастæй бады æмæ бæзджын журналы 
сыфтæ сындæггай фæлдахы. Нымайæн къæбæлтæ дыууæрдæм фæ- 
ракъуыр-бакъуыр кæны, нымæцты фæрæдийы æмæ та сыл зæронд 
гæххæтты йæ галиу къухы амонæн æнгуылдз ногæй хæссын райдайы. 
Йе сæфт сæ федта æмæ сæ ныхъхъуытты уадзид, фæлæ утæппæт 
фæллæйттæй фæцух уа, уый йæ нæ фæнды. Галы ’вдасарм — æфсæн 
хæдзыл ауыгъд, йæ фарсмæ — фысы мард, дарддæр — роды фæрс- 
чытæ. Тæрхæджытæ дзулладжы голджытæй — седзаг. Хортæн мусты 
ныккæнæн дæр нæй, амбарты та — картæфтæ, цæхæратæ, уыры- 
дзытæ, хъæдындзтæ. Се ’ппæт дæр тугыл аскъуыдысты, æмæ сæм 
цæст кæсынæй не ’фсæды. Мæммæт зыдыка нæу, фæлæ ахæм бын- 
тæм æппындæр ма фæныхил, уымæн æндон фæрстæ хъæуы. Йæ хъуы- 
дытæ æвæндонæй хус нымæцтæм раздахыныл архайы, фæлæ агъуыст 
фæталынг и, æмæ сæ хорз нал уыны. Цырагъ ссыгъта æмæ иуцасдæр 
джихæй аззади. «Мæ хæдзармæ ацæуын дæр мын æмбæлы, бæргæ. 
Цæй, æххæст ма машинæты ивæн хæйттæн сæ гæххæттытæ бабино- 
ныг кæнон. Сæйраг инженер дæр мæ фыддæрагæн фæрынчын и, 
æмæ куысты бын фæдæн. Куыроймæ мæнæу æрвит, æхсынæнæй зети 
араз, машинæтæн ивæн хæйттæ ’лхæн... Иууылдæр сæ ме ’ккой сæ- 
вæрдта Хуысинæ». Кæд уыцы ныхæстæ хъастгæнæгау кæны, уæддæр 
дзы бузныг у: æгайтма йыл æууæнды. 
— Нæ сæйраг инженер рынчындоны фылдæр куы бафæстиат уаид. 
Кæдæй-уæдæй нæ хурæн хур федтам. Ивæн хæйттæ исын райдыдтам. 
— Ту, ту, ма йæ фæцæстдзыд кæ. Амæ дæр уал бакæсæм. Сусæгæй 
сын уæйгæнæн и, уый нæма зоны, æндæр нæм дзы ницыуал рантысид. 
— Цæмæн зæгъыс? Хъуамæ адæм иууылдæр æнæфсис уой? Ахæм 
сыгъдæгзæрдæ лæппуйæ кæфхъуындар куыд рауайдзæн? 
— Фендзынæ йæ. Рæхджы нæ донмæ тæрдзæн æмæ нæ фæстæмæ 
æнæ донæй здахдзæн. 
173 

— Тобæ, йарæби, куы никæуылуал æууæндыс æппындæр. 
— Куыд сыл æууæндон, иуæй иннæ фыддæргæнгæ куы цæуынц 
æмæ нын нæ бынæй рухс куы уадзынц, уæд? 
Мæммæт йæхинымæр фæлхат кæны шофырты ныхæстæ. Знон сæ 
гаражы фехъуыста. Машинæйы чъылдыммæ йæ нæ бафиппайдтой 
æмæ сæ зæгъинæгтæ ’ргомæй фæдзырдтой. Æнæнхъæлæджы дуары 
хъинц фæцыд, æмæ йæм афтæ фæкаст, цыма йæ давгæ ’рцахстой. 
Фыртæссæй йæ буар æрбампылæгау кодта, фæлæ, Хуысинæйы ауын- 
гæйæ, æрсабыр и. 
— Куыд у? Дæ куыстыл фæцахуыр дæ? — уаты азæлыд йæ тых- 
джын хъæлæс, æмæ йын къæмдзæстыгхуызæй дзуапп радта: 
— Архайын. 
— Афтæ дæм æнæуи æрбауадгæн. Кæд, зæгьын, исты хъуаг æййафыс. 
— Дзуллаг нæм нал уыди, æмæ абон æрбаластам. 
— Æз цæуын уæдæ. — Сæрдар къуымтыл барджынæй йæ цæст 
ахаста æмæ дуары ’рдæм араст и. Йе уæнгты змæлдыл бæрæг у, йæ 
къах-къух дæр кæй никуы срысти æмæ йæхицæй тынг разы кæй у, 
уый. Цыма æваст йæ зæрдыл цыдæр ахсджиаг хъуыддаг æрбалæууы- - 
ди, уыйау æм йе ’ргом раздæхта æмæ афтæ бакодта: — Сахаты бæрц- 
ма-иу бафæстиат у... 
— Хорз, — йæ сæр разыйы тылд кæны Мæммæт, фæлæ йæм фæр- 
сæгау кæсы. 
— Иу лæппу дæм «Москвич»-ыл æрбацæудзæн, æмæ йын-иу уæртæ 
уыцы фысы мард йæ машинæйы баппар. — Лæгæн йæ хъæлæс бæл- 
вырд фæмынæгдæр. — Рагацау æй голладжы сæвæр, куыд ничи йæ 
фена, афтæ... 
— Кæй номыл-иу æй рафыссон? — зæрдаивæй йæ фæрсы къæби- 
цы хицау. 
— Никæй. 
-Ома? 
Хуысинæ йæм хæстæг бацыди æмæ йын йæ дæрдджын хæдоны 
цæппæрмæ аивæй бавнæлдта. 
— Дæ дзыхыл хæцынмæ куыд дæ? 
— Никуыма мæ ничи рахъаст кодта. 
— Уый хорз миниуæг у. Дæ цуры дын исчи лæг куы амара, уæд- 
дæр — ницы федтай, ницы фехъуыстай. 
«Гъа-æ, гормон, æмæ дæу куы амарой, уæд та?» — февзæрд Мæм- 
мæты былалгъыл, фæлæ йæ зæгъын не сфæрæзта. 
— Быценты Лизæйы зоныс? 
— Уый та чи нæ зоны? 
— Æрæджы йæ лæгæй ахицæн и æмæ фæкæсынхъуаг у. Дзуллаг 
дæр-иу ын авæр. Бирæ — нæ, æрмæстдæр голладжы ’рдæг. 
— Фысы агъд ын æгъгъæд у. Фыркуыстæй мын йæхи нæ амардта. 
Бон-изæрмæ йæ былтæ ахорынæй фылдæр нæу... 
— Мæнмæ гæсгæ, кæрæдзи дзæбæх не ’мбарæм. Мах иу туг, иу стæг 
стæгр æмæ ахæм гыццыл хъуыддæгтыл хъуамæ бирæ ма дзурæм. Дæ 
мæгуыр мад йæ хъиутæ хæрынæй бафæллади, æмæ уымæн дæр йæ 
зæрдæ истæмæй алхæ, стæй дæ зæронд дзаумæттæ ногтæй раив. Цард 
тæбæгъы донæй уæлдай нæу, кæцырдæм фæкъул уыдзæн, уый ничи 
зоны, æмæ дзы нуаз, цалынмæ дæуырдæм къул у, уæдмæ, — йæ ныхас 
174 

балхынцъ кодта сæрдар æмæ къæсæрæй ахызт. Мæммæт сагъдауæй баз- 
зад, æддæмæ кæсы æмæ, бæстæ куыд тардæр кæны, афтæ мылазондæр 
кæнынц йæ хъуыдытæ: «Ныртæккæ Быценты хъал чындзы минæвары 
ардæм хъæуы, æмæ йын хъуамæ фысы мард йе ’ккой сæвæрон. Йæхи- 
уыл хæцын кæй нæ фæразы, уый тыххæй йæ йæ лæг хъиладзагъдæй 
фæсырдта, æмæ ныр хъуамæ мæ мадырвадимæ йæ хъул сах абада. 
Хæдзарады йæ уыргтæ чи хойы, уыдон та йæм хъуамæ хæлæг кæной». 
— Дæ фыдæх мæ басудзæд, Лизæ, æз дæуæн адæмы фæллойæ иу 
галаган дæр куы раттон! Цы уа, уый уæд! Сисæд мæ-иу мæ куыстæй 
Хуысинæ, — загъта фидарæй, къæбицы дуар ахгæдта æмæ ’хсæвы 
тары аныгъуылди... 
* * * 
«Волгæ» бирæуæладзыгон хæдзæрттæм æрбахæццæ и, æмæ, Мæм- 
мæты риуы цы æгæрон тас æмбæхст уыди, уый сæ уындæй фæкъаддæр 
и. Кæд дзы æцæгæлон адæм цæры, уæддæр æм дзы цыдæр хъарм 
уддзæф ивылы æмæ йын йе уæнгты ныфс уадзы. «Бон-изæрмæ дæ 
зæрдæйы дзæбæхæн фæкус, дæ бинонтæм æдæрсгæйæ бацу æмæ æнæ- 
мæтæй схуысс, уымæй ма хуыздæр цы уа!» — фынæйгæнджытæм хæ- 
лæггæнгæйæ, горæты иувæрсты асыххуытт ласта æмæ автоинспекцийы 
цур балæууыди. Æфсæрмыгæнаг чындзау йæ цыд фæсабыр кодта, фæлæ 
йæ уæддæр милиционер баурæдта æмæ йæ карзæй бафарста: 
— Афтæ тагъд кæдæм кæныс?! 
— Æз, куыд æмбæлы, афтæ цæуын. 
— Уæдæ дыл æз тугтæ мысын?! Æри-ма дæ гæххæттытæ ардæм! 
Мæммæт йæ дзыппæй фондз сомы систа æмæ йын сæ йæ къухы 
фæсагъта. 
— Бæлццæтты ласыс? 
— Нæ, мæ бинонты... Ашхабадæй æрбатахтысты... 
— Ацу уæдæ, — кæронмæ дæр æм нал байхъуыста ’гъдауæвæрæг, 
— æцæг машинæ сабырдæр скъæр, науæд дæ адæмы байсафдзынæ. 
Фæндаг куыд бырынцъаг у, уымæ нæ кæсыс? 
Ахæм лæгъзæй йæм дзуры, цыма йæ цоты Уастырджийыл фæ- 
дзæхсы. Мæммæт æм йæ чъылдым раздæхта æмæ «Волгæ»-мæ ба- 
тагъд кодта. 
— Стигъæг! Дæ фарсæй фæуæд! — ралгъыста йæ мæстыйæ æмæ, 
рæхуыстытæгæнгæ, йæ бынаты ’рбадти. Мотор скусын кодта, æмæ та 
машинæ йæхи размæ аппæрста. 
— Цæмæн дæ баурæдта? — æмсагъæсгæнæджы хъæлæсæй йæ фæрсы 
’фсæддон. 
— Ме ’хца ассивыны тыххæй! Сæ иуыл дæр цæсгом нæй! Айфыццаг 
мæм нæхионтæй иу æрбасхъæл и æмæ мæм йæ къух дары! Æгъдау куынæ 
фехæлдтон, уæд мæ, зæгъын, цæмæ хъыгдарыс?! Уый мæм зырнаг гæ- 
дыйау йæ налат цæстытæ ныджджыгъгъытт кодта æмæ мын афтæ: «Ца- 
лынмæ ды ’гъдæутгæ халай, уæдмæ мæнæн мæ цот сыдæй амæлдзысты». 
Фондз сомы мæ бастыгъта, гауыримассыдз! Уымæй къаддæр исын сæ 
сæрмæ нæ хæссынц! 
Шофыр йæ бæлццæтты цæстмæ автоинспекцийы кусджыты цъы- 
фимæ змæнты, ома сымахæй цы ’хцатæ райстон, уыдон мын ацы 
175 

тугдзых сырдтæ мæ фарсыл хæцын нæ бауадздзысты. Фæлæ йæ хъын- 
цъым æрмæст ууыл нæу. Милиционертæ рагæй дæр йæ цæстысындз 
сты. Иу хатт сæ дæрзæг къухтæм бахаудта, æмæ йæ зæрдæ тугæрхæм- 
тæй баззади. Рæстæгмæ йæ рис фенцайы, стæй та дудын райдайы... 
«Хæрæгæн йæ сæр фынгмæ хастæуыди, уый та зæхмæ тылди. Æз 
дæм къæбицы дæгъæлтæ мæ фарс хæцыны тыххæй радтон, ды та мæ 
ныхмæ цæуыс. Æвæццæгæн дæм шофырæй кусын хуыздæр кæсы. 
Мæнæн уый зынгæнæн нæу. Абон дæр — табуафси» — йæ хъустыл 
уайы йæ мадырвады знæт хъæлæс. 
— Æз куы ницы... Сахат æм фенхъæлмæ кастæн æмæ... 
— Сайгæ дæр ма мæ кæныс? 
— Хуыцау, зæхх — æвдисæн... 
— Ацы цардæн ницы ’мбарыс æмæ мæнмæ уæддæр хъус. Лæгæн 
йæ дзыпп афтид куы уа, уæд æгад у æмæ йæ мадызæнæджы дæр нæ 
хъæуы. Де ’мбудæнтæ кусын куы райдайой, уæд ма бонджынты фæ- 
дыл згъордзынæ, фæлæ сæ нал баййафдзынæ. Сывæллæтты сæртæ 
дзæгъæлгæнæн чингуытæй цы мæнг хъуыдытæ райстай, уыдон цардмæ 
ницы бар дарынц, æмæ сæ дæхи ссыгъдæг кæ, цалынмæ дын нæ 
байрæджы и, уæдмæ. 
— Æхсæвæй-бонæй хъизæмар чи кæны, уыдоны хидвæллой хæтаг 
сылы фыццаг куыд скæнон? 
— Ауай æмæ дæлæ машинæйы фысы мард сæвæр, уый дын хæтаг 
сыл! — нытътъæлланг ыл ласта сæрдар. — Ахæм хивæнд æнхъæл дын 
нæ уыдтæн, æндæр мæхицæн сæрниз арæзтон! 
Мæммæт æфсæн хæдзæй дзидза æриста, голладжы йæ сæвæрдта 
æмæ йæ хицаумæ фæрсæгау бакаст. 
— Райсом мæм ревизор куы фæзына, уæд ын-иу цы зæгъон? 
— Зондджындæр æнхъæл дын уыдтæн, мæ хæрæфырт, — уай- 
дзæфгæнæгау йæ сæр банкъуыста Хуысинæ. — Кæуыл дæ фæнды, 
ууыл æй рафысс æмæ йæ, арфдæр цы ран у, уым бафснай, рæстæг 
куы рацæуа, уæд æй райс æмæ йæ аскъуын. 
Мæммæт, дызæрдыггæнгæйæ, голлагыл схæцыди. 
— Фæлæуу, æз уал ацæуон, — фæурæдта йæ йæ мадырвад æмæ 
лидзынмæ фæци. Лæппу йæ хъуыдытимæ иучысыл афæстиат и, стæй 
талынг кæртмæ ахъуызыди. Цыма дзы алы къуымы дæр милиционер 
бады æмæ йæ ныртæккæ ацахсдзысты, уыйау тæрсы, фæлæ уæддæр 
йæхи размæ тæры. Хъалагъуры чысыл къæсмæ рудзынгæй бакасти. 
Зæронд лæг тъахтины уæлгоммæ хуыссы æмæ хуыр-хуыр кæны. Фа- 
нар ныллæг зылдæй йæ фарсмæ судзы. «Дæу ам æхсæвгæсæй чи 
сæвæрдта, ууыл хуыздæр бон ма скæнæд», — ралгъыста йын йæ хæрз- 
гæнæджы, уынгмæ ахызти, фысы мард «Москвич»-ы авæрдта æмæ 
фæстæмæ фездæхти. Стъолы фарсмæ ’рбадти æмæ, адæмы исбонмæ 
кæсгæйæ, йæ фæлгæнæны йæхицæн мæсгуытæ амайы... 
* * * 
Лæппутæ дынджыр голджытæ уæзласæн машинæмæ хæссынц. Сæ 
цæсгæмттæ — фæллад, фæлмæстхуыз. Мæммæт амбары дуармæ лæууы 
æмæ дæгъæлтæ йæ амонæн æнгуылдзыл тилы. «Хæрæг кусы, æмæ 
бæх хæры. Æрæджы дæр ма семæ хъизæмар кодтон, ныр сæ давæггаг 
176 

хæрджытау размæ тæрын. Голджытæ кæдæм æрвитын, уый куы базо- 
никкой, уæд мæм знаджы зæрдæ бадариккой. Нæ амонд у, æмæ нын 
нæ хин митæ не ’мбарынц...» — Ацы ныхæстæ йæхицæн ахæм хуызы 
дзуры, цыма Хуысинæйы ’мсæр лæг у. Айфыццаг мæнæу уæй кæ- 
нынмæ куы ’рвыста, уæд тынг тыхсти. Афтæ йæм касти, цыма йæ 
сусæгвæнд раргом уыдзæн, æмæ йæ уд æрдуйæ нарæгдæр сси. Но- 
джы ма парторг æнæнхъæлæджы йæ уæлхъус алæууыди æмæ йæ 
’лхынцъæрфыгæй бафарста: 
— Ацы голджытæ кæдæм ласыс?! 
Мæммæт йæ мидкатай бамбæхсын бæргæ бафæрæзта, фæлæ фыр- 
тыхстæй йæ сурхид акалди. 
— Куыроймæ, — æрæджиау тыххæйты сфæрæзта зæгъын æмæ 
йæм йæ чъылдым раздæхта. 
— Нырма æрæджы куы æрыссадтай дзуллаг, уæд дын цы фæци?! 
— Кæд дæ æцæгдæр йæ базонын фæнды, уæд скъладмæ цом æмæ 
гæххæттытæ дæхи цæстæй фен. 
— Адон та кæдæм æрвитыс? — сæрæй йын ацамыдта голджытæм. 
— Кæсæгмæ. 
— Æмæ нæхи куырæйттæ нал кусынц? 
«Дзæгъæлы мæ рафæрс-бафæрс кæныс, ницы мæ ракъахдзынæ. 
Хуысинæйы ’рдхордмæ сæ ’рвитын», — мæстæймарæгау загъта йæ- 
хинымæр Мæммæт æмæ йыл хъуырмæгæнæг бындзау йæ къух ауыгъта. 
— Уым хуыздæр ссынц... 
Лæг ма йæм иу æнæууæнк каст æрбакодта æмæ ацыди. 
«Дæхи дзы хъахъхъæ. Мæ бынатмæ йæ былыцъæрттæ хæры æмæ 
мæм йæ дæндæгтæ цыргъæй дары. Ныридæгæн мыл райкоммæ цал- 
дæр писмойы ныффыста, фæлæ сæ йæ хахуыртæй ме ’хцатæ тынг- 
дæр хъæуынц...» — йæ зæрдыл æрбалæууыдысты сæрдары ныхæстæ. 
Йæ фæнд аивыны зонд æм æрцыди, фæлæ парторгæй куы фервæз- 
ти, уæд фæныфсджындæр и. Ныр, æхсынæны голджытæ æвгæн- 
гæйæ, афтæ тынг нал тыхсы. Мæнæуæй цы ’хцатæ бакуыста, уыдон 
ын батадысты. Адонæй дæр æм исты капеччытæ ’рхаудзæни. Капеч- 
чытæ... Кæдмæ сæ нымайдзæни, цымæ? Къæбицмæ йæ арфдæр ныв- 
налын хъæуы. Æппæт хъуыддæгтæ Хуысинæ куынæ зона, уæддæр 
ыл ницы ’рцæудзæн... 
— Машинæ куы байдзаг и, уæд ма сæ кæм æвæрæм?! — хъуысы 
йæм цола къуылых лæппуйы хъуыр-хъуыр. 
«Ныр ацы гæлхæрды фæллой мæ фарсыл куыд бахæцдзæн? Уæд 
та йын æртæ сомы авæрин? Нæ, уæд мæ иннæтæн дæр дæттын хъæу- 
дзæн, æмæ дзы мæхимæ ницыуал аззайдзæн. Чи зоны, фæстæдæр... 
Куы фæхъæздыгдæр уон, уæд...» — хъуыды кæны йæхинымæр, фæлæ 
искуы ахæм рæстæг æрцæудзæн, ууыл не ’ууæнды. 
— Фестæм æвгæд, — загъта шофыр, машинæйы гуыффæ сæхгæдта 
æмæ кабинæмæ схызти. Мæммæт æм тетрады сыф радта æмæ сабы- 
рæй афтæ бакодта: 
— Адрис дзы фыст и... Куы дæ ферох уа, мыййаг... 
— Ма тæрс, фыццаг хатт нæ цæуын... 
— Дыууиссæдз голладжы дзы уырдæм баласдзынæ, ссæдз та — 
зетийы заводмæ. Хуысинæ, зæгъ, сæ рарвыста. 
— Дæ зæрдæ сæм ма ’хсайæд. Сæ бынæттыл сæ сæмбæлын кæндзы- 
12 Цомартаты Изæтбсг 
177 

нæн, — йæ сæр батылдта лæппу, дæгъæл æрзылдта æмæ къæбиц- 
гæсмæ, дызæрдыггæнæгау, бакасти. 
— Фæндагыл мæ автоинспекцийы кусджытæ куы бауромой, уæд та? 
— Нæ дæ бауромдзысты. Гæххæттытæм къух бакæнæн нæй. 
— Сæ дзæмбытæ дыл нæма ’рхастой, æвæццæгæн. Семæ сыкъайæ 
хæцыныл куы суай, уæд дæ дыууæ цармы бастигъдзысты, стæй ма дæ 
масты хай дæр бакæндзысты... 
— Хорз, хорз, — йæ хъуыры абадти Мæммæт æмæ йæ дзыпмæ 
нывнæлдта. Йæ къух æхцайыл куы андзæвыди, уæд ыл цыма ихдон 
бакалдæуыди, уыйау йæ улæфт баурæдта. «Ратт æй, дæхи йæ цæсты 
ма ’фтау. Дывæлдахæй йæ бакусдзынæ. Кæд Хуыцауы фæнда, уæд 
дæм бирæ уыдзæн ахæм гæххæтгытæ». — Йæ хъуыдытæм чысыл фæса- 
быр и, сырх туман зивæггæнгæ систа æмæ йæ шофырмæ балæвæрдта. 
* * * 
Мæнæуæй цъупдзаг машинæтæ кæрæдзи фæдыл ныххал сты. Иу 
дзы, хъыррыстытæгæнгæ, тæразмæ сындæггай æрбатулы, къæбицгæс 
æй биноныг сбары æмæ йын йæ уæз журналы ныффыссы. Цалынмæ 
уыимæ фæархайы, уæдмæ иннæ йæ уæлхъус алæууы. «Æз мæ къухтæм 
дæр ма ’мхасæнтæ кæнын, Хуысинæ та ма мæ ацы куыстыл дæр баф- 
тыдта. Йæ коммæ афтæ куы кæсон, уæд бирæйы фаг не...» — йæ 
хъуыды кæронмæ дæр нал ахæццæ. Нарæг будкæмæ ’рбахызт сæрдар. 
— Цæй, куыд у, мæ хæрæфырты гæбаз? Де ’рфгуытæ та куы ныл- 
хынцъытæ сты. Ахæм хъæздыг тыллæджы уындæй хъуамæ дæ цæсгом 
хурау худид, дæуæн та мигъджын арвау ныттар и, — сдзырдта райдза- 
стхуызæй æмæ йæ къух Мæммæты уæхскыл æрæвæрдта, журналыл йæ 
цæст æрхаста æмæ ’фхæрæн ныхæстæм рахызти: — Уæллæй, дыууа- 
дæс академийы каст куы фæуай, уæддæр дæ ницы рауайдзæни... Зонд 
æрдз куынæ ратта, уæд ын райсæн никæцæй ис... 
— Кæм та фæрæдыдтæн? 
— Æз æнхъæлдтон, æнæ уæлдай ныхасæй мæ бамбардзынæ... 
-Ома? 
— Фæззыгæндтæ цал гектары байтыдтам? 
— Астсæдæ. 
— Æмæ дзы гектарæй цал центнеры исæм? 
— Æстдæс æмæ ссæдз. 
— Паддзахады гонмæ уыйбæрц хор куы баласæм, уæд нын респуб- 
ликæйы цы стыр кад уыдзæн, уый зоныс? 
— Зонын. Фыццаг бынат бацахсдзыстæм, æмæ нын цæугæ сырх 
тырыса ратдзысты, стæй хорзæхтæ... 
— Нæ дыууæ дæуæн та? 
Йæ мадырвад дзы хынджылæг кæй кæны, уый Мæммæт бамбæр- 
ста æмæ мæстыйæ срæцыгъта: 
— Хæрæджы дымæг! 
— Уый дæуæн загъдæуа. Дæхи хорыкуыстгæнджыты ордентæй 
бафсадынмæ хъавыс? 
— Ницæмæн мæ хъæуынц! Ссæдз ордены бæсты иу сом — хуыздæр. 
— Уæдæ ма цæмæ ’нхъæлмæ кæсыс? Замманай фадат дын и æмæ 
дзы спайда кæ. 
178 

— Уыци-уыцитæй ма дзур: нæ дæ ’мбарын. 
— Ницы ’мбарын дзы хъæуы. Пъланмæ гæсгæ хъуамæ гектарæй 
сисæм æхсæз æмæ ссæдз центнеры, мах та дзы сисдзыстæм æстдæс 
æмæ ссæдз. Гъемæ ды афтæ сараз, цæмæй нæ хæс сæххæст кæнæм иу 
центнер фылдæрæй. 
— Уый та куыд? Адæм ыл сæ уыргтæ куы фæхостой... 
— Æдзух искæй гуылы бын куы ’ндзарай, уæд æххормагæй баз- 
зайдзынæ. Фæлтау дæхи гуыл сфыцыныл бацархай. 
— Куыд æгъдауæй? 
— Нæ мусмæ мæнæу баласдзыстæм æртæ мины цыппор тоннæйы. 
Уыдонæй дæм хъуамæ фыст æрцæуа ’рмæстдæр дыууæ мины сæдæ 
тоннæйы. 
— Иннæ фарастсæдæ цыппор тоннæйы та цы фæуыдзысты? 
— Уыдоныл ма тыхс, хор дæм уыйас дæр уæд... Кæд сарæхсай, уæд 
дæ самандур къæс агуыридур галуанæй баивдзынæ, стæй «Волгæ» бал- 
хæндзынæ. Машинæ дæ æрыгонæй хъæуы, зæрондæй ма дзы цы кæныс? 
Хуысинæ ацыди. Мæммæт хъæбæр фæйнæгыл бады æмæ сагьæс 
кæны. Иуæй йæ хæдзар æмæ машинæ хъæуы, иннæмæй, ахæстонмæ 
бахауынæй тæрсы. Бонджынтæй рог машинæтæ чи балхæдта, уыдон йæ 
цæстытыл ауадысты, æмæ йæхинымæр хъуыды кæны: «Йæ удæй арт чи 
цæгъды, уыдонæн сæ бон хæрæг балхæнын дæр нæу, къæрныхтæ æмæ 
цæстфæлдахджытæ та алыхуызон рæсугьд машинæтыл разгьор-базгьор 
кæнынц. Фæлæуут, рæхджы мæнмæ дæр уыдзæн «Волгæ»! 
— Гъей, фынæй бадæ, æви?! — хъуысы йæм шофыры хъæр. Лæп- 
пу фестьæлфыди æмæ мæнæу барыныл фæци. Машинæ тæразæй атыл- 
ди. Мæммæт йæ ручкæ журналы сæрмæ дары æмæ йе ’нгуылдзты 
лыстæг зыр-зырмæ кæсы. «Мацæмæй тæрс. Тоннæйы ’рдæг дзы ап- 
пар. Исчи дыл куы фæгуырысхо уа, уæд зæгъдзынæ: фæрæдыдтæн. 
Уый тыххæй дæ ахæстонмæ ничи батæрдзæн», — зæрдæтæ йын æвæры 
йæ мидхъæлæс, фæлæ йæ тасæй фервæзын нæ фæразы æмæ ны- 
мæцтæ кæрæдзи фæдыл арæхстгай фыссы. Афтæ йæм кæсы, цыма 
иннæ нымæцтæй цæмæйдæр хицæн кæнынц, цыма йе знæгтæ сты 
æмæ йæ банымудзынмæ хъавынц. «Уæвгæ мыл чи фæгуырысхо уы- 
дзæн? Мæ хъуыддæгтæ мын парторг зыдта, æмæ йæ Хуысинæ фед- 
дæдуар кодта. Мæ мадырвадæн йæ бон бирæ у. Цыфæнды зын уавæ- 
рæй дæр мæ фервæзын кæндзæн», — æрсабыр йæ хъуыдытæм æмæ 
мæнæуы уæзæй тоннæйы ’рдæджы бæсты тоннæ аппæрста... 
* * * 
Цалдæр боны йæ дзыхмæ иу комдзаг дæр не схаста. Сау дзулы 
къæбæр æмæ йын æхсæнтæдоны хуызæн цай йæ разы æрæвæрынц, 
æмæ сæ йæ зæрдæ сисын дæр нæ бакомы. Фырмæтæй баруади æмæ 
йæ рустæ мидæмæ бахаудтой. Йæ цæстыты бын цъæх тæлмытæ фæ- 
зынди. Сырд йе ’нæуынон къалатийы куы скатай уа, уыйау бетон 
къулты ’хсæн зилы æмæ ’рхæндæг хъуыдытæ кæны: «Чи мæ баны- 
мыгъта, цымæ? Мæ хицауы горæтмæ куы аивтой, уæд мæм цъæххуд- 
джынтæ æваст цæмæ ’рхæццæ сты? Кæмæндæр йæ бæхыл йæ бон нæ 
цыди æмæ йæ саргъ надта. Цал азы мын ратдзысты?» — ногæй æмæ 
ногæй фæрсы йæхи, æмæ йæ тыхст уавæр тыхджынæй-тыхджындæр 
179 

кæны. Давыныл æй Хуысинæ куы бафтыдта, уæд æй сæфын куыд 
бауадздзæни? Чи зоны, йæ фарсмæ ’рбалæууа æмæ йæ фервæзын 
кæна. Йæ сагъæстæй чысыл куы феуæгъд вæййы, уæд йæ исбон ны- 
майын райдайы, æмæ йæм кæцæйдæр рог уддзæф æрбакæлы. Мæнæ 
æцæгæлæттæн уæй кæны ивæн хæйггæ, къæбицæй иу иннæйы фæдыл 
сæфынц дзулладжы голджытæ, цæттæгæнæджы машинæйы ’вгæны 
фыдызгъæл, иу ранмæ ’рвиты сырх мæнæу æмæ ’рмæрины хуызæн 
нартхор, иннæ ранмæ — гæн æмæ ’хсынæн... «Мæ амонд у, æмæ сын 
слестгæнæг се ’рдæг дæр нæ зоны, — лæппуйы цæсгомыл былысчъил 
мидбылхудт фæзынди. — Уастæн, цы загъдæуа амæндтæ уарæгæн. 
Амондджын чи у, уый — Хуысинæ Иу тæгæна куы сафтид кæны, уæд 
æй иннæмæ аивынц, мæ хуызæттæ та ахæстæтты, удхаргæнгæйæ, 
баззайынц. Ардыгæй ма истыхуызы куы аирвæзин, уæд æрмæст кæр- 
дзын æмæ донæй дæр цæрин. Исчи мын мæ дзыппы милуантæ куы 
тъысса, уæддæр сæ нал бакомдзынæн...» — йæ хъуыдытæ йын фес- 
къуыдта дæгъæлты дзыгъал-мыгъул. Дуар æрбайгом и, æмæ йæ хъус- 
ты ’мбисонды музыкæйау азæлыдысты, æппæтæй тынгдæр кæмæ бæл- 
лыд, уыцы ныхæстæ: 
— Ацу уæхимæ. 
Мæммæтæн йæ зæрдæ гæлæбу фестади, æмæ уайтагъд сæхимæ 
балæууыди. Искуы ма йæ хъæу фендзæни, уый йæ нал уырныдта 
æмæ, йæ хæдзармæ кæсгæйæ, йæ риуыдзаг сулæфыди. «Кæд дзæгъæ- 
лы цин кæнын, мыййаг? — фæрæхуыста йæ тасæфтауæг хъуыды. — 
Æвæццæгæн мæ рæстæгмæ рауагътой. Кæй адавтон, уыдон æгæр бирæ 
сты, æмæ мын сæ нæ ныббардзысты. Хуысинæимæ мæ аныхас кæнын 
хъæуы. Кæд мæ, йæхи царм хъахъхъæнгæйæ, æфхæрын нæ бауа- 
дзид...» Агъуыстыты йæ мады агуры, фæлæ йæ нæ ары. Афæнд кодта 
скъæтмæ азгъорын, къулы рæбын кæвдæсы фæлхæрттæ скалын, 
æфсæйнаг асыкк скъахын æмæ йе ’хцатæ милицæмæ ахæссын, фæлæ 
йæ цыдæр тых нæ уадзы. «Кæд мын бирæ нæ раттиккой... Уый- 
фæстæ дæр ма мæ цæрын хъæудзæн...» Йæ тас æмæ йыл йæ фæллад 
æртæфстысты, тъахтиныл ныффæлдæхти æмæ æд дзаумæттæ тарф 
фынæй аци. Райхъал и гыццийы ныхасмæ: 
— Лæппу, æддæмæ-ма ракæс, горæтæй нæм уазæг æрцыди. 
«Æвæццæгæн мæ ахæстонмæ ласы», — ахъуыды кодта йæхины- 
мæр, æмæ йæ хуыссæг фæлыгъди, зивæггæнгæ рабадти æмæ йæ цæс- 
тытæ æууæрды. 
— Дысон æнафонтæм Хуысинæмæ фенхъæлмæ кастæн. Куынæ йыл 
сæмбæлдаин, уæд мæ зæрдæ фырмæтæй атыдтаид, — хъуысы йæм йæ 
мады хъæлæс. 
Кæртмæ æвæндонæй рахызти æмæ урсцъар мыдхуыз сылгоймагмæ 
джихæй кæсы. Уый йæ цыма рагæй зоны, уыйау ын хионхуызæй 
салам дæтты: 
— Дæ райсом хорз, джигит. 
— Æгас цу. 
— Афтæ куы фынæй кæнай, уæд дæ цард тагъд сараздзынæ. 
— Ацы хъуынавæрд цъымарайы дæхи куы амарай, уæддæр ницы 
сараздзынæ. 
— Ма зæгъ, ма зæгъ... 
— Сымах уал аныхæстæ кæнут, æз ныртæккæ... Ахæм хъуыдда- 
180 

джы тыххæй Хуыцаумæ скувын хъæуы... — сдзырдта гыцци æмæ 
сæрдыгон хæдзары фæмидæг и. 
— Тæрхондоны куыд базыдтон, афтæмæй дын дæттынмæ хъавынц 
фондз азы, — загъта уазæг, æмæ Мæммæт йæ мидбынаты ныррызти. 
«Ау, æмæ гыцци уый тыххæй кувы Хуыцаумæ?» — февзæрд йæ сæры. 
— Фæлæ дæ мæ бон суæгъд кæнын у... 
— Куыд æгъдауæй? 
— Æхцайæ адæймаджы Барастырæй дæр балхæнæн ис... — сусæг- 
вæндгæнæгау загъта сылгоймаг æмæ йæм хæстæгдæр балæууыди. — 
Хуысинæйы ныстуанмæ гæсгæ дæм æрцыдтæн... 
— Æз та ’нхъæлдтон, ферох мæ кодта. 
— Нæ. Дæ хъуыддаг дын сарæзта, фæлæ ма дæ уæддæр иу лæджы 
былтæ сойæ айсæрдын бахъæудзæни... 
Мæммæты уæхсчытæй уæззау уаргъ цыма ахауди, уд дзы бацыди. 
стæй йæ цæсгомыл мигъы къæм абадти. «Кæд æй, мæ рæбыны давд 
æхца ис æви нæ, уый базонын фæнды, мыййаг?» — фæдызæрдыг и 
уазæгыл æмæ йæм æнæууæнкхуызæй кæсы. 
— Цу, дæс мины рахæсс æмæ ’рсабыр у. Дæ зæрдæ сæм ма ’хса- 
йæд, мæнæн Хуысинæ уыцы капеччытæй зынаргъдæр у... — сылгой- 
маджы рæсугъд цæсгомыл ныфсæвæрæн мидбылхудт фæзынди, æмæ 
лæппуйы цæстытæ доны разылдысты... 
* * * 
«Волгæ» хидыл æрбатындзыдта æмæ иннæ хидмæ йæ ных сарæзта. 
Шофырмæ автоинспекцийы бæстыхай æрбазынди, æмæ йæхимидæг 
батыхсти. «Ам дæр та мын мæ царм стигъдзысты. Алчидæр мæ хъуамæ 
йæ фарчыхай атона», — уромæн æлхъивгæйæ, йæ миднымæр хæцы 
милиционертимæ. Сæ хъус æм не ’рдардтой, æмæ сыл дисæй мæлы. 
«Цы зæд сыл атахти, цымæ, ацы хатт? Кæнæ фынæй баисты, кæнæ мæ 
дзыппытæ къахын сæ цæсгом нал хъæцы. Цæсгом, цæсгом...Уæддæр 
кæй æнгæс у мæ бæлццон?» Аивæй та йæм бакасти æмæ йæ фæлгæнæ- 
ны кæйдæр агуры, фæлæ йыл нæ хæст кæны. «Цъырыхснæг кæсагæй 
уæлдай нæу йæ сурæт. Уайтагъд мæ цæстыты разæй ацъыгъгъуытт 
ласы. Кæсаг, кæсаг...О, ссардтон æй! Саидмумин! Кæрæдзи цæрмыс- 
тыгъд бакодтой». Æфсæддон йæ узбекаг зонгæйы ’нгæс кæй разынд, 
уый тыххæй йæ йæ хъуыдытæ æцæгæлон бæстæмæ ахастой... 
Хур зæххыл атылди, æмæ афтæ зыны, цыма йæ сырхзынг æхсидав 
тынтæй сидзæрхуыз мæгуыр хъæу басудзынмæ хъавы. Мæммæт æлыг- 
хуыз ныллæг хæдзæрпы ’хсæнты фæцæуы нарæг уынджы. Урсзачъе 
’рдæгфынæй зæронд лæг, йæхи хуызæн æнæфыдæрхъис хæрæгыл бад- 
гæйæ, йæ рæзты ’рбаивгъуыдта. Ахæм фыцгæ бон ыл дæргъытæ бæз- 
джын халат кæй ис, уый йæ дисы ’фтауы, уымæй тынгдæр та дис кæны 
фæллад хæрæджы куыдфæндыйы ахастыл. Сылгоймæгтæ гыццыл чъизи 
цæугæдоны был рыгæйдзаг зæххыл бадынц æмæ загьд кæнынц. Сæ 
уæлæ — даргъ кæркæ-мæркæ уæрæх къабатæ æмæ салбар хæлæфтæ. Сæ 
сæртыл — урс кæрдæнæй хуыд кæлмæрзæнтæ. Чи сæ цы кары ис, уый 
зын равзарæн у. Саулагъз хурсыгъд сывæллæттæ цъыфæй сæхи самæс- 
той æмæ, хъæлæбагæнгæ, кæрæдзи хойынц, фæлæ сæ хъуыдыгæнæг 
нæй. Мæммæт сæнæфсир агъудгонды бынты æнæчъырæйцагъд хæдзармæ 
181 

базылди æмæ ’рдæгхæлд къæсæрæй мидæмæ бахызти. Хæрзконд фи- 
дæртгæарæзт лæппу стьолы цурæй фестади, йæ рахиз къух йæ зæрдæ- 
йыл авæрдта æмæ йыл хорз хæларау бацин кодта: 
— Салам-алейкум. 
— Алейкум-салам, — дзуапп ын радта Мæммæт æмæ ’нхъæлмæ 
кæсы, цы йын зæгъдзæн, уымæ. 
— Де ’мбæлттæ бригадирæй дæу равзæрстой, нæ? — фæрсы йæ 
фысым, мидбылхудгæйæ. 
-О. 
— Уæдæ базонгæ уæм. Искуы ма нæ, чи зоны, иумæ кусын 
бахъæуа... 
— Уый аразгæ уыдзæн дæ рæдаудзинадæй... 
— Æз дæн Саидмумин. 
— Æз та — Мæммæт. 
Фысым сейфæй коньяк æмæ шоколад къафеттæ райста, дыууæ 
пиалæйы стъолыл æрæвæрдта æмæ дзы коньяк рауагъта. 
— Нæ сæмбæлд нын Хуыцау фæрæстмæ кæнæд, — скуывта зæр- 
дæбынæй, æмæ сæ нуазæнтæ анызтой. Бадынц æмæ ницытæ æмæ 
мацытыл сæ рæстæг сафынц. Саидмумин йæхи куыд дары, уымæ 
гæсгæ бæрæг у, ахсджиаг хъуыддагмæ рахизын æй кæй фæнды, фæлæ 
йæ зæрдæйы ’лхынцъ райхалын кæй нæ фæразы, уый. Мæммæт ын 
йæ мидхъынцъым кæронмæ не ’мбары æмæ йæ аивæй фæрсы: 
— Нæ ахастдзинæдтæ куы фæбæлвырддæр кæниккам, уæд куыд уаид? 
— Æз дæр дæм уый тыххæй фæдзырдтон. 
— Цы скъæттæ уын амайæм, уыдон цасы аргъ сты? 
— Фæндзай мины. 
— Гъемæ бадзырд саразæм, нæ зæрдæ йæм куыд нал æхсайа. 
— Ууыл ма тыхс. Мах иумæйаг æвзаг кæддæриддæр ссардзыс- 
тæм... — йæ мидбылты та бахудт Саидмумин. — Мæнмæ алы аз дæр 
шабашниктæ вæййы, æмæ мæ хъæстагæй никуыма баззадысты. 
— Дызæрдыг дыл нæ кæнын, фæлæ... 
Фысым та пиалæты коньяк рауагъта æмæ афтæ бакодта: 
— Райсом кæсаг ахсынмæ цæуын æмæ дæ мемæ хонын. 
— Мæ фæллад уадзынмæ мæ куынæ равдæла... Ме ’мбæлттæй 
худинаг у... 
— Хъæдæрмæг исыны ’фсон-иу рацу, æмæ уым баныхас кæндзыс- 
тæм... Фæсмонгонд нæ фæуыдзынæ... 
— Хорз, — йæ фæндыл æвæндонæй сразы Мæммæт. 
... Цæссыджы хуызæн цад. Цъæх нæуу. Рог уддзæф хæхтæй улæ- 
фы æмæ сырх-сырхид зырзыраг дидинджыты сæртæ змæлын кæны. 
Саидмумин нывæфтыд гауызыл æвæры алыхуызон хæринæгтæ æмæ 
нозтытæ. Мæммæт коньячы авг систа æмæ йын йæ лыстæг фыстытæм 
кæсы, фæлæ йæ хъуыдытæ уыдонимæ не сты. «Цæл кæнынмæ мæ 
кæй нæ рахуыдта, уый дызæрдыггаг нæу. Уæдæ йæ цы хъæуы мæ- 
нæй? Æвæццæгæн, æхца. Атъæпп мын уæд, уастæн, йæ сæр, кæд ын 
æз нæ фæллой нæ ратдзынæн». 
— Фæйнæ сыкъайы баназæм, — хъуысы йæм фысымы хъæлæс, 
æмæ йын разæнгардæй дзуапп дæтты: 
— Баназæм. 
182 

Цалдæр сидты фæстæ сын ныхас бацайдагъ и, æмæ кæрæдзийæн 
сæ хъæстытæ кæнынмæ фесты. 
— Адæймагмæ иуварсырдыгæй куы ницы хауа, уæд йæ гыццыл 
мыздæй йæ бинонты фæдарын нæ бафæраздзæн, — цыма йæ фæстаг 
къæбæр хæры, уыйау тыхстхуызæй дзуры Саидмумин. 
— Раст зæгъыс, — йæ сæр разыйы тылд кæны Мæммæт. 
— Æз дæ хорз æмбарын, дæу нæ фосы мæт нæ бадомдта. Дæ 
мæгуырдзинад дæ ’ртардта махмæ. 
— Йæ фырхъалæй ахæм дард балцы ничи цæуы. Мæ зæрдæ тых- 
цæрдтытæй фæцъæх и, æмæ, зæгъын, кæд сымах фæрцы мæ дзыпп 
фæбæркадджындæр уаид. Мæ мæгуыр капеччыты дзæгъ-дзæгъмæ хъу- 
сыны бæсты фæлтау уæ хус быдыры мæ уыргтæ хойдзынæн. 
— Æз уарзын, йæхиуыл чи нæ ауæрды, ахæм кусджыты. Уыдон 
дыл гадзрахатæй никуы рацæудзысты. 
Мæммæт цадмæ дзулы къæбæр баппæрста, лыстæг кæсæгтæ йыл 
сæхи ныццавтой æмæ дзы гæбæзтæ тонынц. «Адæм дæр сымахау зыд 
æмæ кæрæф сты, — йæхинымæр сæм дзуры ’нкъардæй. — Куы сæх- 
хормаг уой, уæд кæрæдзи бахæрдзысты. Мæ хуызæн тыхджын лæп- 
путæ ахæм хъæздыг зæххыл сæ гуыбынтæ бафсадынхъом ма уæнт 
æмæ алы къуымты зилæнт. Бæстæ нæ, фæлæ — хъуынавæрд цъыма- 
ра. Цард саразын дзы кæй фæнды, уыдоны размæ нæ уадзынц, размæ 
кæй уадзынц, уыдоны та цард саразын нæ фæнды, æмæ иу ран цоп- 
пай кæнæм». 
— Æз иу куыстæй дæр нæ тæрсын. Мæ цæнгтæ фидар сты, æмæ 
цыфæнды куыстуаты дæр мæхиуыл нæ бацауæрдин, фæлæ алыран 
дæр гыццыл фидынц, мæн та хъæуы, мæ бон цас бакусын у, уыйас. 
Сымах дæр мын, цы ’мбæлы, уымæй фылдæр нæ бафиддзыстут, фæлæ 
мæ фыдæбонæн фондз мины райсдзынæн. 
— Куы дæ бафæнда, уæд ма дын сыл дыууæ ахæмы бафтаудзы- 
нæн, — зæрдæ йын æвæры Саидмумин, фæлæ йыл не ’ууæнды æмæ 
йæм дисгæнгæйæ кæсы. Фысым пиалæты коньяк уадзы æмæ йæхи 
афтæ дары, цыма йæ ныхæсты ницы сусæг хъуыды ’мбæхсы. Уазæг 
иуцасдæр джихæндзыгæй фæбадти, стæй дзы æрæджиау дызæрдыг- 
гæнгæйæ дыууæ дзырды схаудта: 
— Цæй тыххæй? 
— Дæ бригады дæуимæ ис дæс адæймаджы. Уыдонæй алчидæр 
райсдзæн фондз мины, ды та — фынддæс мины. Кæд сарæхсай, уæд... 
«Дæ иу къух иннæуыл ма ’ркъуыр, афтæмæй дæ кæртмæ дыууæ 
«Волгæ»-йы батул, уымæй ма хуыздæр цы уа!» — цины уылæн ан- 
хъæвзта Мæммæты риуы æмæ йæ цымыдисæй бафарста: 
— Куыд æгъдауæй? 
— Бадзырд фæндзай мины бæсты æвдай миныл саразæм, æмæ 
нæм дзы фæйнæ дæс мины ’рхаудзæн. 
— Куыд дæ бамбæрстон, афтæмæй ме ’мбæлттæ сæ хид акалдзыс- 
ты ’вдай миныл, исгæ та дзы ракæндзысты цыппор фондз. 
— Раст мæ нæ бамбæрстай. Не скъæттæ сты æрмæстдæр фæндзай 
мины аргъ. 
— Уæдæ ма иннæ ссæдз мины кæцæй райсдзынæ? 
— Паддзахады дзыппæй. 
Мæммæт тыхсы æмæ йе ’нгуылдзты ’хсæн дзулы къæбæр æууæр- 
183 

ды. Йæ чъизи ми куы раргом уа, уæд ма йе ’мбæлттæм цы цæсгом 
равдисдзæн? Сæ фæллой сын кæй нæ адавта, ууыл сæ куыд баууæн- 
дын кæндзæн? Дывыдон арты судзы. Иуæй йæ ’хца райсын фæнды, 
иннæмæй, фæкъæмдзæстыгæй тæрсы. Æмæ ма къæмдзæстыгæн ба- 
быхсæн и, фæлæ йæ ацы лæппу исты фыдбылызы куы нытътъысса, 
уæд та? 
Кæсæгтæ сæ дзул бахордтой æмæ фæйнæрдæм фæпырх сты. Мæм- 
мæты змæст хъуыдытæ дæр уыдоны хуызæн ныдздзæгъæлтæ сты. «Ар- 
дыгæй ма истыхуызы куы аирвæзин, уæд æрмæст кæрдзын æмæ до- 
нæй дæр цæрин. Исчи мын мæ дзыппы милуантæ куы тъысса, уæд- 
дæр сæ нал бакомдзынæн...» — йæ зæрдыл æрлæууыдысты йæ ны- 
хæстæ, фæлæ сæ ницæмæ ’рдардта. «Цы уа, уый уæд. Кæсаг дæ 
къухæй куы аирвæза, уæд æй марадз æмæ ацы стыр цады ’рцахс...» 
* * * 
Цырагъ ссыгъта æмæ сахатмæ ’ркасти. Рæстæг æмбисæхсæвæй 
аивгъуыдта. «Ацафон лæджы хуызæн лæгтæ сæ устыты фарсмæ хуыс- ■* 
сынц, æз та горæттыл зилын», — хъуыр-хъуыр кæны йæхинымæр. 
«Дæ усы фарсмæ хуыссын дæ кæй нæ фæнды, горæттыл дæр уымæн 
зилыс», — дзуры йæм йæ мидхъæлæс æмæ йын раст зæгъы. Куы йæ 
куырдта, уæд дæр æрыгон нал уыди æмæ уарзондзинады арты нæ 
сыгъди. Уæвгæ, цæй куырды кой кæны? Хъæуы лæппутæ сæ цæхæ- 
радæтты кæй фæратон-батон кодтой, уыимæ сусæг-æргомæй фæхат- 
ти, стæй йæ сæхимæ ’рбахуыдта. 
— Ацы хæлд сылгоймагæн нæ сыгъдæг мыггаг чъизи кæнын ма 
бауадз, — йæ уæрджытыл æрхаудта гыцци, фæлæ йæм Мæммæт ницы 
хъус æрдардта. 
— Сыгъдæг, чъизи. Цы уæлдай сæ и? Сæ иу дæр — ницы æмæ се 
’ннæ дæр, — йæ къух ыл ауыгъта æмæ йæм йæ чъылдым раздæхта. 
Æнхъæл уыди, Оласкæйы ферох кæндзæн, фæлæ фæрæдыди. Уымæн 
дæр цы загъдæуа? Йæхи цард саразын дæр нæ базыдта. Йæ къупри 
лæг æй æд сывæллон ныууагъта æмæ кæйдæр фæсдуар амарди. Мад 
йæ лæппуйы йæ комы комдзæгтæй схаста, фæлæ йæ йæ фыды низæй 
бахъахъхъæнын нæ бафæрæзта. Адæм хъус-хъус дзырдтой, Оласкæйы, 
дам, йæ фырт расыгæй фæнадта, æмæ, дам, йæхи ’рцауыгъта. Уыйа- 
дыл сылгоймаг зæфцы фыдæй фесæфти. Хæрз æрыгонæй кæй хъæбы- 
сы тади, уый йын тæригъæд кæны æви нæ? Æппындæр — нæ. Тæри- 
гъæд кæны ’рмæстдæр гыццийæн. Адæмы бын чи баззади, уыцы 
фидиссаджы йæм æрбакодта æмæ йæ ’мгъуыдæй раздæр ингæнмæ ба- 
тардта. Цæмæй хуыздæр у уæдæ Оласкæйы фыртæй? Мурдæр ницæ- 
мæй! Æмæ ахæм хатдзæгмæ ’рцæуыны тыххæй рантысти ацы дунемæ? 
Мæммæт йæхи ’фхæры, йæ цæстыты мигъ бады æмæ йæ развæн- 
даг дзæбæх нал уыны. Тæхуды, иучысыл афынæй кæн! Дысон-бонмæ 
дæр хуыссæджы хъæстæ нæ фæци. Уыцы æнæбайрайгæйы лæппуты 
дæрддзæф хъæумæ ласыны бæсты сæхимæ йæ фæллад куы суагътаид, 
уæд ын ныр æнцондæр уаид. Уымæй афтæ сæ ’хца райсдзæн æмæ 
фæстæмæ ’мбойны фездæхдзæн. Æхца йын радтой, фæлæ йæ бо- 
ныцъæхтæм уынджы фæдардтой, цыма баст куыдз уыди æмæ сын сæ 
хæдзар хъахъхъæдта. Æгæр-мæгуыр ын «мидæмæ» дæр нæ загътой. 
184 

Дæлæмæ ныххауæд ацы æгад куыст! Амæй фæстæмæ никæдæмуал 
ацæудзæн! Ай йæ фæстаг балц фæуæд! 
Дуары авг бынмæ ’рзылдта. Дымгæ цыма уымæ ’нхъæлмæ касти, 
уыйау йæ хъуырыл атыхсти. Лæг йæ сæр æддæмæ адардта æмæ йæ 
цæсгом, æнтæф бон уазал донæй æхсæгау, цалдæр хатты ’хсызгонæй 
æрсæрфта. Хуыссæг æй феуæгъд кодта, æмæ йын чысыл фенцондæр и. 
— Бахгæ йæ, сывæллон суазал уыдзæн, — хъуысы йæм, йæ фæстæ 
цы сылгоймаг бады, уый домгæ хъæлæс. Мæммæт авг сабыргай хæрдмæ 
зилы æмæ мысы йæ сывæллæтты. Йæ мидхъуыдыты хъазы йæ кæстæ- 
римæ. 
— Рауай мæхимæ... рауай... Гак-к-æй... Мæ гыццыл дзæцц у... 
мæ гыццыл дзæцц... Мæхи у, никæмæн æй дæттын... Ацæ, разгъор 
мæ гæбомæ... 
Лæппу йæм арæхстгай æрбацæуы. Фæкалд æмæ йæ фыдмæ дис- 
хуызæй кæсы, ома уымæй уæлдай мыл не схæцдзынæ? 
— Дæхæдæг сыст, дæхæдæг. Нырма бирæ хæттыты ахаудзынæ, 
æмæ дæ зæрдæ макæуыл дар, дæхи хъарутæй архай. 
Саби йын цыма йæ ныхæстæ бамбæрста, уыйау йæхиуыл схæцы- 
ди. Йæ тыппыр зæнгтæ пъолмæ ныххæбæцц сты. Иу дзы размæ бай- 
ста, стæй та — иннæ... 
— Афтæ, гъе! Уый дын лæджы бындзæфхад! — райдзастхуызæй 
сдзырдта фыд. Рогæн æй фелвæста æмæ йæ хæрдмæ сæппар-сæппар 
кæны. Сывæллон зæрдæбынæй худы... 
Мæммæт æфсæддоны бакомкоммæ машинæйы чысыл асыкгонды 
дуар дæлæмæ ’рфæлдæхта, кæрдæгцъæх резинæ кæфхъуындар дзы 
райста æмæ йæм хъуыдыдзастæй кæсы. «Ацæ мæ ныфс у, мæ хæдза- 
ры сæйраг цæджындз. Цæмæй йæ къæхтыл фидар лæууа, уый тых- 
хæй хъуамæ дæу хуызæн тыхджын æмæ æгъатыр уа...» 
— Дæ цоты тухæнæй амардтай. Куыддæр авдæнæй рахизынц, афтæ 
сæ куысты фæсадзыс. Хъазын уал сæ бауадз æмæ хурмæ се уæнгтæ 
айвазой, науæд уазалæй æмпылд дидинджытау баруайдзысты, — йæ 
хъусты зæлынц йе ’фсины уайдзæфтæ. 
«Ницы сын уыдзæн. Уадз æмæ зоной, æхца кæцæй цæуы, уый, 
æмæ йæ кусын фæразой. Цы тызмæг дунейы цæрынц, уый хъуамæ 
сæ буарæй æнкъарой æмæ йын аргъ кæной чингуыты æмæ ахуыргæн- 
джыты рæсугъд ныхæстæй нæ, фæлæ йæхи æууæлтæм гæсгæ...» — йæ 
миднымæр æм дзуры Мæммæт. Цæмæдæр гæсгæ йæ бынаты февзæр- 
ди гыцци æмæ йæ йæхимæ хоны. Йæ къухмæ йын æвналы, æмæ 
æнахуыр дзæнæтон æхсызгондзинад йæ туджы змæлы. Зæрондæй йæ 
куы баныгæдта, уæд афтæ æрыгон цæмæн у, стæй ацы рæсугъд цæ- 
хæрадоны цы ми кæны? Фын æмæ æцæгдзинад йæ сæрымагъзы баиу 
сты, æмæ дзы чи кæцы у, уый нал æвзары. Кæйдæр удаист хъæр ын 
йæ зæрдæйы уидæгтæ срæмыгъта, æмæ йæ мад æрбайсæфти. Йæ 
цæстытæ фегом кодта, йæ тых-йæ бонæй уромæныл хæцы, фæлæ 
машинæ йæ коммæ нæ кæсы. Фæлдæхтытæгæнгæ кæдæмдæр тæхы 
æмæ йæ æгъатырæй йæ фæрстыл хойы. Æрæджиау йæхи цæуылдæр 
скъуырдта, æмæ лæджы хъустæ тыхджын дзыгъал-мыгъулæй амыр 
сты. Иæ цæсгом ссыгъди. Йæ риу ын цыма исчи æфсæйнаг æлхъивæ- 
нæй нылвæста, уыйау риссы, йæ улæфæнтæ йын æхгæны. Йæ сæры 
кæхц дуды æмæ дзы йæ уд схауы. Фезмæлыныл архайы, фæлæ йæ 
185 

бон нæу. Æрæджиау æй кæйдæр къухтæ систой æмæ йæ уазал зæх- 
хыл æрæвæрдтой. Тыхтæй-амæлттæй ракасти. Адæм йæ алыварс сдзы- 
гуыр сты æмæ дзолгъо-молгъо кæнынц. Бæстæ машинæты фарæтæй 
ныррухс и. Æфсæддон йæ уæрджытыл лæууы. Йæ иу къухы — цъæх 
резинæ кæфхъуындар, иннæйы — къухмæрзæн, йæ цæсгомы тугтæ 
йын дзы сæрфы æмæ йæ кæуын тыххæй уромы. 
«Дæ карæнæй мæм бирæ рæсугьд бæллицтæ уыдис, æмæ иууылдæр 
базгъæлæнтæ сты», — дзуры йæм йæхинымæр Мæммæт. Гæнæн ын 
куы уаид, уæд ма йæ цард фæстæмæ раздахид, цымæ? Æвæццæгæн, 
нæ. Мамæлайы къæбæр амалгæнгæйæ цы гуыргъахъхъ фæндæгтыл 
фæцыди, уыдоныл ногæй ацæуыны бæсты йæ ницыуал хъæуы. Йæ мад 
æй ацы мæнг дунемæ кæй рауагъта, уый дæр рæдыд уыди æмæ ныр 
мæнæ йæ рæдыд раст кæны. Мидбылхудгæ йæм æрбацыди æмæ йæ, 
хæрамдзинад кæм нæй, ахæм цæхæркалгæ бæстæмæ фæкæны... 
1976 
ТУДЖЫ ’РТАХ 
Цы ’рцыди Садуллæйыл дыууæизæрастæу? Аргъуаны къæсæрæй 
зæрдæрайгæйæ куы рахызти, уæд ыл æваст цы ’рбамбæлди? Уæрæх 
уынджы йæхицæн бынат цæуыннæуал ары? Йæ алыварс хуыснæгау 
цы сдзæгъæлгаст и? Æнæнхъæлæджы йæм цы нæртон гуыппырсар 
фæзынди, уымæн йæ зонд аивынæй тæрсы, æви йын йæ риу ноджы 
стырдæр сагъæс æхсыны? Сауджын йæ зæрдæйы уаг йæхæдæг дæр 
дзæбæх не ’мбары. Фыццаг хатт бахауди ахæм уавæры æмæ йæхи- 
мидæг тыхсы. Фæлтау уыцы æнæнтыст лæппуйы йæ цæсты кæронæй 
дæр куынæ федтаид. Уæд мæты бын нæ фæуыдаид æмæ йæ уарзон 
сывæллæттæм, джихтæгæнгæйæ, нæ цæуид. Цæй, кæд йæ дызæрдыг 
бирæ нæ ахæссид. Цалынмæ йæ бинонтæм хæццæ кæна, уæдмæ йæ, 
чи зоны, æгъатыр æлхъивæн йæ дзæмбытæй суадза, æмæ йæ мидка- 
тайæ фервæза. Куыннæ стæй! Йе ’нæхуынд уазæджы лæвар ын йæ 
зæрдæ дыууæ дихы фæкодта, æмæ дывыдон арты судзы. Иуæй йæ 
аргъуанмæ аздæхын фæнды, иннæмæй, доны былмæ тырны. Йе ’фсар- 
мы коммæ куы бакæса, уæд йæ монон дуне æнæлазæй баззайдзæн, йæ 
фæнд куы атæра, уæд та йæ сыгъдæг номыл къæм абаддзæни. Кæцы 
дзы равзара? Хуыцаумæ дзы растдæр кæцы фæкæсдзæн? Кæй зæ- 
гъын æй хъæуы, фыццаг, фæлæ... 
Йæ цæстытыл уайы, чысыл раздæр сатæгсау «джип» йæ цурмæ 
æнæуынæрæй куыд æрбатылди æмæ дзы мызыхъхъарæзт æвзыгъд 
лæппу куыд рагæпп ласта, уый. Цыма йæ йæ марæг куы ’рбаййафа 
æмæ йæ йæ тæригъæдтæ ссыгъдæг кæнын куы нал бауадза, уымæй 
тарсти, уыйау æм æхсгæ уад æрбакодта æмæ йын йæ къухы стыр 
тыхтон фæсагъта. 
— Мæ сыгъдæг фыдыхай, адон мæ номыл аргъуаны сæвæр æмæ 
мын Хуыцауæй хатыр ракур, — сдзырдта талф-тулфæй æмæ йæм йæ 
чъылдым фездæхта. 
— Чи дæ, чи, мæ хъæбул? Кæй номæй дзы ракурон хатыр? — 
уæзданæй йæ бафарста Садуллæ, фæлæ йæм йæ хæрзгæнæг фæстæмæ 
дæр нал фæкасти. 
186 

— Уый дæ нæ хъæуы. Не сфæлдисæг мæ йæхæдæг зоны. 
Уыцы ныхæстимæ машинæйы абадти æмæ фисынæй фæаууон и. 
Сауджын исдугмæ æдзæмæй алæууыди, стæй йæ мæллæг урс къухтæ 
йæ сау зачъетыл рæвдауæгау æрхаста æмæ, гуырысхотæгæнгæ, йæ 
сæр дыууæрдæм зына-нæзына банкъуыста. 
«Ацы тæригъæдджын адæймаг йæхимæ цыдæр азым хæссы, æндæр 
дзы махмæ уыйбæрц æхца нæ рантыстаид. Иунæг Хуыцау æй раст 
фæндагыл саразæд. Цæуон æмæ сæ сейфы сæвæрон. Аргъуанмæ ба- 
зилынæн стыр ахъаз фæуыдзысты», — дæсгай тумантæм кæсгæйæ, 
дзуры йæхицæн, фæлæ йæ йæ къах мидæмæ нæ хæссы... 
«Цы ныджджих дæ, Бибойы фырт? Хорз хъуыдыты азары нæ 
бахаудтæ. Адæм дын дæ сыгъдæг номæй ард хæрынц, ды та...» 
«Цы — æз та? Мæхицæн сæ куынæ хæссын, мыййаг. Райсом мæ 
фæстæмæ ардæм нæ хъæуы? » 
«Хъæуы, фæлæ æвæлмон æхцамæ дæ зæрдæ куы бахъаза...» 
«Цæмæ сæм хъуамæ бахъаза? Ахæм æнæфсисæй мæ зоныс? Сæу- 
мæцъæхæй сæ ам æрбалæууын кæндзынæн». 
«Æмæ дæ ныр цы хъыгдары? Аргъуан дæм дард куынæ у». 
«Ницы мæ хъыгдары, фæлæ фæстæмæ здæхын хорз нæу». 
«Тæрсын, тæрсын...» 
«Дзæгъæлы. Æз Хуыцауы æваст ми бакæныны бæсты мæ хурхыл 
кард сæвæрдзынæн!» — фидарæй дзуры Садуллæ æмæ цæугæдоны 
’рдæм сабыргай фæцæуы. 
«Ма кæ, Бибойы фырт, æдзух дæхи фæнд ма тæр. Иу хатт мæнмæ 
дæр байхъус», — къуыммæ йæ тæры йе ’фсарм. Диссаг у уый дæр. 
Хъуыддаг æй кæм нæ вæййы, уым дæр йæ фындз фæтъыссы æмæ йæ 
иу ран нал фæуадзы. Куы йæм байхъусы, уæд фæсмонæй амæлы. 
Æрæджиау ма йæ сæр къултыл фæхойы, фæлæ байрæджы вæййы. 
Сауджын рæстæгæй-рæстæгмæ йæ мидбынаты ’рлæууы, йе ’ргом 
аргъуанмæ аздахы æмæ та дзы, хъуыдытæгæнгæ, йæхи дарддæр айсы. 
Абухгæ цæугæдонмæ ныххæццæ и. Знæт уылæнтæ кæрæдзи куыд æвдæр- 
зынц, уымæ кæсы æмæ сæ адæмимæ бары. Уыдон дæр ахæм æгьатыр 
сты. Карз тохы сæ чи фæуæлахиз вæййы, уый иннæты æнауæрдонæй 
йæ быны ассæнды æмæ, йæхицæн æнусон æнхъæл уæвгæйæ, цингæнгæ 
бæстæ хъæрахстæй байдзаг кæны, стæй æваст йæхицæй знæтдæр уылæнты 
’хсæн æрбайсæфы æмæ йæ фæд дæр никæцæйуал разыны. 
«Ацы егъау дунейы алцыдæр хæрзæнцонæй куы сæфы, уæд мæн 
кæйдæр капеччыты тыххæй ме ’фсарм къуыммæ цы батардта? Сæ 
бынатыл куынæ сæмбæлой, уæд мæм уайдзæф кæмæй æрхаудзæн? 
Æппындæр никæмæй. Уæдæ мæхи цæуыл æргæвдын?» 
Садуллæ йæ хъуыдыйæ фæтарсти æмæ æнæбын арвы тыгъдадмæ 
лæгъстæхуызæй скасти. 
— Бахатыр кæ, æппæтхъом Хуыцау. Æнæнхъæлæджы мæ схауд- 
той уыцы æнæрхъуыды ныхæстæ. Дæлимон мыл фæтых и æмæ мын 
мæ сæрызонд айста. Ныббар, дæ хорзæхæй, де ’нæбон цагъайрагæн 
йе стыр рæдыд», — дзуры, фæсмонгæнгæйæ. 
Арвыл иугай стъалытæ сæхи равдыстой æмæ йæм сæ цæстытæ 
мæстæймарæгау фæныкъул-фæныкъул кæнынц. 
«Гъæ-æ, тæппуд, дæ уæрджытыл æрхауынмæ дæ бирæ куы нал 
хъæуы. Æцæг дæ, æцæг, æнæбон цагъайраг æмæ дæ мæгуыры гæвз- 
187 

гæвз дæр уымæн цæуы. Кæм уыныс ам æппæтхъом Хуыцауы?» — 
былысчъилæй йыл худы кæйдæр æбæрæг хъæлæс. 
Сауджын йæ алфамбылай афæлгæсыди, фæлæ дзы йæ цæст никæ- 
уыл æрхæцыд, æрмæст донхæрисы даргъ дзыккуты аууон хъæбыс- 
хъæбыс лæууынц дыууæ ’взонг уарзоны æмæ кæрæдзийæн батæ кæ- 
нынц. Нæдæр сæ се сфæлдисæг хъæуы, нæдæр йе ’ууæнк. 
«Хуыцауы феныны барлæвæрд мын нæй, фæлæ нæ дунемæ уый 
кæй рауагъта, ууыл фидарæй æууæндын», — æнæдызæрдыгæй дзуапп 
дæтты йе ’нæуынгæ ’мдзурæгæн. 
«Бон-изæрмæ сæхицæн хæринагагур зæххыл дыууæрдæм чи раз- 
гъор-базгъор кæны, уыцы мæлдзыджыты дæр Хуыцау сфæлдыста?» 
«О, уыдон дæр йæ уарзон хъæбултæ сты». 
«Уæдæ дын сæ дæ чъизи къæхты бын ссæндын цæмæ уадзы? 
Удыкъæртты хуызæн сæгуыты тугдзых домбайы дзæмбытæм цæмæ 
’ппары? Æмбисонды рæсугъд гæлæбуйæн æнæуи дæр бирæ цæрæн- 
бон куынæ дæтты, уæд ма йæ ’лгъаг гæккуырийы сæтæйдзаг æвзагыл 
та цæрынхъуагæй цæмæ аныхасы? Йæ разы цæмæй фæаххосджын 
сты уыцы мæгуыр цæрæгойтæ? Æви уыдон йæ усы цот сты?» 
«Тобæ, Хуыцау, тобæ, Хуыцау, бахатыр кæ. Ды сын сæ буары уд 
бауагътай, сæ цард бахъахъхъæнын та сæхимæ хауы». 
«Æмæ лæмæгъ амæттæгтæ сæ цард куы бахъахъхъæной, уæд тых- 
джын сырдтæ та цы фæуыдзысты? Сыдæй хъуамæ амæлой? Нæ, мæ 
лымæнлæггаг, уыдоны дæр дæ хъуыдымæ гæсгæ Хуыцау сфæлдыста 
æмæ сын сæхицæй лæмæгъдæрты уый хæрын кæны». 
«Алкæмæн дæр йæ хъысмæт йæ ныхыл ныффыста Хуыцау, æмæ 
йын сахаты цæрæнбон йеддæмæ куынæ дæтта, уæддæр дзы хъуамæ 
разы уа». 
«Дæ сывæллæттæ кæрæдзи амарой, уый дæ фæнды?» — комкоммæ 
йæ фæрсы æбæрæг хъæлæс. 
«Хуыцау мæ бахизæд уыцы бæллæхæй! — фестьæлфыди Садуллæ, 
йæхиуыл дзуæрттæ бафтыдта æмæ тарстхуызæй арвмæ скасти. — Ме 
сфæлдисæг, кæд мын исты фыдбылыз аразыс, уæд мæнæй райдай, мæ 
сабиты тæригъæды ма бацу. Иу дзы иннæйы куы бакъуыры, уæддæр 
ыл мæ зæрдæ сриссы». 
«Уæдæ Хуыцау йæ цотæн кæрæдзи цæгъдыны бар цæмæ дæтты, 
кæд сæ æцæгдæр дунемæ уый рауагъта æмæ сæ дæу хуызæн бирæ 
уарзы, уæд? Æви дæуæй æгъатырдæр у?» 
«Æгъатыр кæй нæу, иблис дæр ыл уымæн уæлахиз кæны». 
«Æмæ ницæйаг иблис кæуыл уæлахиз кæны, уый цавæр æппæт- 
хъом Хуыцау у?» 
«Æппæтхъом у, фæлæ нæ рæстæгмæ нæхи бар ныууагъта. Уæлейæ 
нæм дæлæмæ кæсы æмæ нæ иуафон алкæй дæр йæ бынаты сæвæрдзæни». 
«Афтæ хорз — дæ сæр. Аргъуаны цалдæр боны йеддæмæ нæма 
кусыс, афтæмæй ныридæгæн фæдфæливæн митæ кæныс. Милуангай 
азты Хуыцау куыдфæндыйæ кæсы зæхмæ æмæ тыхджынты аразы 
лæмæгъты ныхмæ, бар сын дæтты стигъынæн, марынæн, æргæвды- 
нæн, сайынæн, ды та дзы тæрсгæ кæныс. Дæхицæй лæмæгъдæртыл 
гадзрахатæй цу, мæлдзыджытау сæ дæ къæхты бын ссæнд, æмæ Хуы- 
цау кæддæриддæр уыдзæн дæ фарс. Куыддæр фæцудай, афтæ дæм йæ 
чъылдым раздахдзæн». 
188 

«Цыфæнды дзы дзур, æз ыл æууæндын». 
«Хæрæджы дымæг ыл æууæндыс!» 
«Уæдæ аргъуанмæ цæмæ бацыдтæн?» 
«Дæхи уæларвмæ сисыны тыххæй. Æрдз дын базыртæ нæ радта, 
тæхын та дæ бæрзæндты фæнды. Цы ’мвæзадмæ тырныс, уырдæм дæ 
бон æндæр ран схизын нæ бауыдзæн: нæ дæм курдиат и, нæ — зонд, 
æмæ дын дæ хъуæгтæ æххæст кæны аргъуан. Дзыллæтæн пайда хæс- 
сыны бæсты сын былалгъ ныхæстæй сæ зæрдæ ’лхæныс æмæ сæ Хуы- 
цауы номæй дæхимæ здахыс. Табугæнгæйæ дыл сæ цæстытæ куы 
баныхасынц, уæд дæхимæ æппæт дунейыл аудæг зæд æркæсыс. Дæ 
бонæй у! Цалынмæ зæххыл талынг адæм уа, уæдмæ ’ууæнддзысты 
Хуыцауыл дæр, дæ гæды ныхæстыл дæр æмæ дын хæсдзысты, сæ 
мæнгард хицæуттæ ма сæм мамæлайы къæбæрæн цы мæгуыр капеч- 
чытæ уадзой, уыдон. Куыддæр дæ фæлмæн уырзтæ дæрзæг гæххæт- 
тытыл андзæвыдысты, афтæ дæр æй ды зыдтай, бон-изæрмæ сæ сæ- 
рымæгъзтæ кæмæн дон кæныс, уыдоны ’хцатæм сæ кæй нæ бафтау- 
дзынæ, уый. Уæдæ дыл катай дæр аргъуанмæ баздæхыны тыххæй нæ 
бахæцыди. Лæппу йæ фæнд куы аива, æмæ дæ цин куы фæдзæгъæл 
уа, уымæй тарстæ». 
«Раст зæгъыс. Мæ тас ныр дæр нæма ссыди, стæй, æвæццæгæн, 
тагъд не ссæудзæни. Адæймаг зын бамбарæн у. Йæ сæры кæд цы 
фæкуыси уыдзæн, уый йæхæдæг дæр нæ зоны, уæлдайдæр, æхца 
хъуаг куы ’ййафа, уæд...» 
«Æрсабыр у. Дæуæн уыйбæрц кæм радта, уым дзы йæхимæ дæр 
чысыл нæ ныууагъта». 
«Искæй хъусы сæ куы бацæгъда... Хæрæмттæ æмæ фæдфæливæн 
митæй цы бынат æрцахстон, уырдыгæй фæхауын мæ нæ фæнды...» 
«Сæрхъæн, кæд дæм йæ хидвæллой не ’рбахаста. Исчи ма йæ 
давд æхцатæ искæмæн хъæр кæны. Ацу æмæ сæ дæ рæбыны бафс- 
най». 
«Давд æхцатæ — мæ рæбыны?! Нæ, нæ! Хуыцау мын сæ нæ ныб- 
бардзæн!» 
«Хуыцау уымæй æбуалгъдæр хъуыддæгтæ бары. Ацу рæвдздæр, 
науæд дыл фыдгæнджытæ сæмбæлдзысты æмæ дын дæ царм астигъ- 
дзысты». 
Æцæг, æцæг. Уыцы хъуыды йæм нырмæ дæр куыд нæ ’рцыди? 
Хорз æмæ йæ размæ нæ фесты, æндæр ын афонмæ йæ дзыппытæ 
асыгъдæг кодтаиккой. Зæххыл къæрныхæй чи ис, уыдон сæ давын 
куы ныууадзиккой, уæд цард цас фæхуыздæр уаид, æвæдза. Хуыца- 
уæн зынгæнæн куы ницы и, уæд сæ раст фæндагыл цæуыннæ сара- 
зы? Йæ размæ ахæм хæс куы сæвæрид, уæд æй дуне иннæрдæм 
рафæлдахын бахъæуид. Адæймаг давыныл йæ мæгуырæй фæцалх 
вæййы, мæгуырдзинадæн та фесафæн нæй. Сауджын кæйдæр æхцамæ 
кæм сцыбæл и, уым ма иннæтæй та цы зæгъæн и? Æппæт бæллæхтæ 
дæр мæгуырдзинадæй цæуынц. 
Садуллæ йæхиуыл дзуæрттæ бафтыдта æмæ сæхимæ араст и. Йæ 
рудзгуытæй рухс нæ кæлы. Æвæццæгæн, йæ бинонтæ бафынæй сты. 
Ау, доны был, йæхиимæ хъуырдухæнгæнгæйæ, уыйбæрц бафæстиат 
и? Рæстæг куыд тагъд атахти. Раст мæнæ йæ иувæрсты цы машинæ 
асыффытт ласта, уыйау. 
189 

Йæ фатеры дуар байгом кодта æмæ талынг къуыммæ бахызти. 
Рахизырдыгæй къулыл — дзаумæттæ ауыгъд, галиуырдыгæй пъолыл 
— къахыдарæс. Кæд сæ хорз нæ уыны, уæддæр сæ зоны, чи дзы кæм 
æвæрд и, уый. Иу хаттæй сын иннæ хатмæ сæ тæфæй æрбатыхсы, 
фæлæ сæ цы фæкæна? Афтæ йæм кæсы, цыма йæ ныртæккæ дыууæ 
къулы фæйнæрдыгæй æрбалхъивдзысты æмæ йæ се ’хсæн фæхуыдуг 
кæндзысты. 
«Æгæр-мæгуыр дзы фæзилæн дæр нæй. Ацы зæронд къæсы кæдмæ 
удхар кæндзыстæм, цымæ? Цыфæндыйæ дæр æй баивын хъæуы», — 
дзуры йæхицæн æнкъардæй. 
«Уæдæ æз абондæргъы цæуыл нæтын? — фæцырд æм йæ мидхъæ- 
лæс. Иу ран æй нал ныууадздзæн æви? Хъуамæ йын ахсæв йæ уд 
сласа? — Уыцы ’хца дæ гобаны бамбæхс, иу уыйас ма сыл бафтау 
æмæ...» 
«Кæцæй ма сыл бафтауон иу уыйас?» — фæрсы йæ сауджын. 
«Ды нæма фæцарæхстæ, уыййеддæмæ аргъуанмæ чысыл æфтиаг 
нæ хауы...» 
«Хуыцауы ном та? Æппындæр хъуыдыйаг нал у?» 
«Куыннæ у хъуыдыйаг. Дæ зæрдæйæ йæ ма ’ппар. Йе ’хцатæй 
йын сис æмæ дзы хатыр ракур, ноджыдæр та дзы сис æмæ та дзы 
хатыр ракур. Дæ тæригъæдтæ сыгъдæг кæнынæн дын дæ дин æгæрон 
бартæ дæтты, æмæ сæ ’ххæстæй спайда кæ. Марæгæн куы бары, уæд 
дæуæн нæ ныббардзæн?» 
Садуллæ йæ дæрзæг туфлитæ фæлмæн дзабыртæй раивта, æмæ 
йæ къæхтæ сулæфыдысты. Цæлгæнæны ’рдæм базилынмæ хъавы, фæлæ 
йæ уд æгæр тыхст у, æмæ йæ хъуыры къæбæр нæ ныццæудзæни, 
стæй уыцы иухуызон хæринæгтæй сфæлмæцыди. Йæ хæдзар уый- 
бæрц хъуæгтæ у, æмæ йæм милуантæ хæссын куы райдаид, уæддæр 
йе ’нæуынон макъаронтæ æмæ æйчытæй нæ фервæзид. Ваннæйы цы- 
рагъ ссыгъта, мидæмæ бахызти æмæ дæсгай тумантæ нымайын рай- 
дыдта. Æртын дыккæгæммæ куы бахæццæ и, уæд ын йæ кæронмæ 
’ввахс иу стыр тар-сырх стъæлф ауыдта æмæ фæсæццæ и. 
«Кæйдæр туг дзы ныхъхъæбæр и! — æбуалгъ хъуыды арвæрттыв- 
дау атахти йæ сæрымагъзы æмæ йæ сриссын кодта. — Æвæццæгæн, 
уыцы лæппу искæй амардта. Хуыцауæй мæ хатыр дзæгъæлы нæ ку- 
рын кодта. Æрцахсын æй хъæуы!». 
«Куыд æгъдауæй?» 
«Кæй туг у, уый криминалисттæ сбæрæг кæндзысты, лæппуйы та 
мæ фæрцы ссардзысты». 
«Æмæ ды фæдысмудæг куыдз дæ? » 
«Нагъ». 
«Уæдæ дæ бынаты ’рбад». 
«Æмæ лæгмар æнæмæтæй цæра, нæ?!» 
«Уый дæумæ нæ хауы. Дæуæн дæ куыст æндæр у — монон дунейы 
сыгъдæгдзинадыл дзургæйæ, мæгуыр адæмы æгомыг фысты бынаты 
æвæрын, цæмæй сæ кæуинаг уавæрæй разы уой, Хуыцауы цур сæ 
уæ^джытыл æндзыгæй лæууой, сæ бартыл ма тох кæной æмæ сæ 
тугцъиртæм хæцæнгарз исын ма уæндой». 
«Тæрсын, фыдгæнæджы куы ссарой, æмæ сæ фæндаг мæнмæ куы 
’рбацæуа...» 
190 

«Æдылы фæдæ? Ныртæккæ ма чи кæй агуры? Стæй йæ куы сса- 
рой, уæддæр цы? Йæхи балхæндзæн». 
«Æмæ куынæ балхæна, уæд та? Царды цы нæ ’рцæуы...» 
«Ахæм хъуыддагæн дзы ’рцæуæн нæй, фæлæ иугæр дæ зæрдæ 
къæпп кæны, уæд уал сæ аргъуаны бамбæхс. Кæд дæм исчи фæзына, 
уæд ын сæ ратт, кæд дæм ничи фæзына, уæд сæ дæ дзыппы нывæр». 
«Тугæйдзаг æхцатæ — мæ дзыппы?! Нæ, уый никуы уыдзæн! Лæг- 
мары ’хцатæ мæхи куы бакæнон, уæд æз дæр уымæй сыгъдæгдæр нæ 
уыдзынæн». 
«Цавæр сыгъдæгдзинады кой кæныс, дæ хорзæхæй? Цы бæстæйы 
цæрыс, уым иу цардарæзт дæр куынæ рæстмæ кæны. Цæвæг дзы 
марæджы куынæ ’мбары. Йе ’гъдауæвæрджытæ æппæтæй æнæгъдау- 
дæр куы сты, туджы йæ куы ’вдулынц æмæ йын йæ хъаймагъ фæса- 
рæнтæм куы скъæфынц. Дзыллæтæ дын де ’фснайæн кассæйы сæ 
мæгуыры капеччытæ нывæрæнт, се ’ууæнк дыл бафтауæнт, æмæ сын 
сæ бынæй рухс суадз. Цы ма уа уымæй æгаддæр, фæлывддæр æмæ 
æбуалгъдæр ми? Дæ бæллицмарæн бæстæйы иу хъуыддаг дæр Хуы- 
цауыл иузæрдион уæвынмæ арæзт куынæ у, уæд кæй хъæуы дæ уды 
сыгъдæгдзинад? Кæй фарсмæ цæрыс, уыдон дын дæ хорз миниуджы- 
тæн нæ аргъ кæнынц, фæлæ дæ бынатæн. Фидар ыл хæц æмæ дзы, 
дæ къухы цы ’фты, уый дæхимæ ссив. Рæсугьд чызджытыл дæр дзæгьæ- 
лы ауæрдыс. Аргъаугæйæ-ма сын-иу сæ цæстытæм бакæс. Хуыцаумæ 
нæ фæкувынц, фæлæ дæумæ. Сæ Хуыцау дæр ды дæ, сæ зæд дæр, сæ 
бардуаг дæр — æмæ сæ рæвдау, цалынмæ дæ бон у, уæдмæ. Цард — 
дыууæ боны, æмæ йæ дæ фыд-зонд бинойнагимæ удхар кæныны бæс- 
ты семæ ’хсызгонæй æрвит. Хуыцауæй ма тæрс. Уæларвыл исты куы 
уаид, уæд зæххыл æгъдау сæвæрид. Дуне афтид у, бынтон афтид». 
«Уæддæр хъуамæ адæймаг истæуыл æууæнда, хъуамæ йæхи ис- 
кæй раз сыгъдæг кæна, науæд сырды уавæрмæ ’рхаудзæни». 
Фæсахсæвæрты, сагъæсгæнгæ, схуыссыди Садуллæ. Иучысыл куы 
афынæй уаид, уымæ бæллы, фæлæ йæ цæстытæ ’хгæнын нæ комынц, 
æмæ йæ хуыссæны рафт-бафт кæны. Рæстæгæй-рæстæгмæ дзы дæн- 
дагнизæй сæйæгау уынгæг мыртæ схауы, æмæ æвæндонæй рабады, 
рудзынгæй æдзæм уынгмæ иуцасдæр фæкæсы, стæй та хъæццулы 
бын йæхи ’рнорды æмæ ноджы фыддæр сагъæсты уацары бахауы. 
Уыцы æнæбайрайгæйы цыбæлгæнæн æхцатæн цы уынæффæ рахæс- 
са, уый нæ зоны æмæ арвмæ асинтæ ’вæры. Уæд та йæ усы райхъал 
кæнид? Нæ, нæ! Цинæй сыл амæлдзæн, сæ хъуæгтæ нымайыныл 
схæцдзæни æмæ сæ уайтагъд æфснайынмæ фæуыдзæни. Куынæ йын 
сæ ратта, уæд та йыл уайдзæфтæ æмæ фидистæ ’хсæнтæ донау бакал- 
дзæн æмæ йын йæ цард бынтондæр сæнад кæндзæн. Фæлтау йæхæ- 
дæг, йæхæдæг... 
Сауджын адæргæй йæ хиды мæцы. Фырмæтæй ма йæ зæрдæ дæр 
срысти. Уæззау хъуыдытæ йыл сау сынтытау æртыхстысты, удхарæй 
йæ марынц. Æртын фондз азмæ уыйбæрц æхца йæ цæсты кæронæй 
дæр куы никуы федта, уæд сæ йæ фæкæсынхъуаг цотæй куыд атона? 
Тыхсы йæхимидæг Садуллæ... 
1998 
191 

КÆЙДÆР СЫВÆЛЛОН 
Й* мидфь,™* ь. хьус™ ™> „Ырта Уа«Ы, *„* »*„ 
афтæ кæсы, цыма дзы чидæр æххуыс агуры. Йæхимидæг тыхсы, йæ 
хуыссæны рафт-бафт кæны. Бæстæ æваст федзæм вæййы, стæй та 
йæм хуыдуг мыртæ ’рбайхъуысы, æмæ йыл катай бахæцы. Æрæ- 
джиау. йæ хиды мæцгæйæ, фестъæлфыди, æмæ йæ цæстытæ фегом 
сты. Йæ акомкоммæ телыхъæдыл цы электрон цырагъ судзы, уый 
рухс æй æцæгдзинадмæ здахы. 
«Æвæццæгæн мæм уыцы тасæфтауæг зæлтæ мæ фыны ’рбайхъуы- 
стысты кæнæ та æнæбайрайгæйы гæдытæ уасыдысты», — æрсабыр йæ 
хъуыдытæм, йæхи хъæццулы бын æрнорста, æмæ удрæвдауæн æнцойад 
йе уæнгты ахъардта. 
— Гыцци-и... — фæрæхуыста та йæ кæйдæр уынгæг хъæлæс, æмæ 
йæ зæрдæ риуы къултыл йæхи ныххоста. 
«Мæ хæдзар куыд уыди, ацафон уынджы чи кæуы, цымæ? — дисы 
бафтыди Милетæ æмæ йæхиуыл схæцыди. Йæ хъус æддæмæ дары, 
фæлæ дзы сыхæгты куыдзы ’нкъард ниудæй дарддæр ницы ахсы. — 
Мæ фыдфынтæ — дæ хай, куынæ мыл сниуай», — ралгъыста йæ зæр- 
дæбынæй. Сывæллоны кæуын фæтыхджындæр и. Сылгоймагæн йæ 
сæрыхъуын арц абадти, æмæ йæ мойы гом уæхскмæ бавнæлдта. 
— Гъей, райхъал-ма у. 
— Цы кæныс? — хуыссæгхъæлдзæгæй йæ фæрсы лæг. 
— Байхъус-ма, уый сывæллоны кæуын нæу? 
«Æнæзæнæг дæ, æмæ дын алы сыбыртт дæр сывæллоны кæуын 
у», — февзæрд лæджы сæры æмæ бустæхуызæй срæцыгъта: 
— Мæнæ мæ къахы рыстæй цы фæуон, уый куынæ зонын, уæд мæ 
’ндæр ницы мæт и? 
— Кæд, зæгъын, искæй саби не ’ххуысхъуаг у... 
— О, исчи дын ацафон йæ сабийы уынджы къæйыл уадзы. 
— Цы бæрæг и... Адæм алыхуызæттæ сты... Хъусыс, ногæй та 
скуыдта... 
Лæг базæй йæ сæр фæиртæста æмæ фæгæмæл и. 
— Æцæг зæгъыс, æцæг, — бафиппайдта дисхуызæй æмæ йæ усмæ 
фæрсæгау бакасти, цы йын кæнæм, зæгъгæ. Милетæ сынтæджы йæ 
уæрджытыл алæууыди æмæ рудзынг байтыгъта. Къулы рæбын, си- 
дзæр уæрыккау, ныккука и фондз-æхсæзаздзыд сывæллон æмæ гæртт- 
гæртгæнгæ йæ цæссыгтæй йæхи ’хсы. 
— Кæй лæппу дæ, кæ? — фæлмæн хъæлæсæй йæ фæрсы Милетæ. 
— Мы-мы-зой-ты Гæ-гæ-бæ-ти-йы,— хæкъуырццæй кæугæйæ, тых- 
хæйты сфæрæзта зæгъын саби. 
— Дæ ном та цы хуыйны? 
— Дуду. 
— Æмæ ам цы ми кæныс ацафон? 
— Ган-те мæ иу-нæ-гæй ныу-уагъ-та æмæ нæ-нæ-хи-мæ фæ-фæн- 
даг ^нæ а-арын. 
— Ма тæрс, мæ хур, æз дæ ныртæккæ бахæццæ кæндзынæн, — 
зæрдæ йын бавæрдта сылгоймаг, хуыссæнæй рагæпп ласта æмæ цы- 
рагъ ссыгъта. 
192 

— Уый дæлæ Аврамы хæлиудзых Гантейæ зæгъы, — йæхиимæ 
ныхасгæнæгау æм дзуры йæ мой. 
— Цавæр Аврамы? — йæ дзаумæттæ кæнгæ йæ фæрсы Милетæ. 
— Уæртæ нæ бакомкоммæ цы расыггæнаг чемпа цæры, уый. Æдзух- 
дæр фæхсбандоныл уæлгоммæ фæлдæхтæй куы фæхуыссы. 
— Æмæ уымæн цот куынæ и. 
— Айфыццаг хъæуæй йе ’фсымæры лæппуйы скодта, фæлæ йæ 
æппындæр ницæмæ дары, æмæ дзæгъæл сывæллон æхсæв-бонмæ пъад- 
валы баззайы... 
— Кæд æй нæ хъæуы, уæд ын исчи тых кæны? Йæ мадмæ йæ 
арвитзад. 
— Иæ мад амарди, æмæ йæ йæ фыдыус ратардта. 
— Мæгуыр йæ бон, — батæригъæд ын кодта Милетæ, йæ къæхтæ 
йæ туфлиты фæцавта æмæ феддæдуар и. Уынджы иучысыл афæстиат 
и, стæй Дудуимæ фæстæмæ ’рбаздæхти. Лæппуйыл — чъизи зæронд 
дарæс. Йæ къухтæ баргъæвстысты. Милетæ йын сæ йæ фæлмæн ар- 
мытъæпæнтæй æууæрды æмæ сæ йæ комытæфæй хъарм кæны. 
— Стонджы дын нæу? — фæрсы йæ рæвдаугæ хъæлæсæй. Сывæл- 
лон йæ сæр «о», зæгъгæ, банкъуыста. Сылгоймаг ын ваннæйы йæ 
къухтæ сапонæй ныхсадта æмæ йын сæ хисæрфæнæй ныссæрфта. 
«Афонмæ йæ мады зæрдæ фырмæтæй ратоны. Рæвдздæр æм æй акæ- 
нын хъæуы», — дзуры йæхинымæр. 
— Мад дын ис? 
— Ис. 
— Фыд та? 
— Нæй. Мæн ныууагъта æмæ кæйдæр лæппутæм ацыди. 
— Уый дын дæ мад загъта? 
-О. 
— Æмæ дæ Гантеимæ куыд рауагъта? 
— Куысты уыди. 
— Хистæрты æвастæй цæуын хорз нæу. Афтæ ма искуы бакæн- 
дзынæ? 
— Нагъ. 
— Мæнæ исты ахæр, æмæ йæм тагъддæр азгъорæм, науæд йæ 
зæрдæ рисдзæни. 
Лæппу фæныхкъуырд и, фæлæ фынгыл карчы фыд æмæ дзулы 
кæрстытæ куы федта, уæд рангæс и æмæ сæм зыд æвнæлд фæкодта. 
— Сабыргай хæр, мæ къона, дæ хъуыры фæбаддзæни. 
Дуду йæ цыма хъусгæ дæр нæ фæкодта, уыйау дзидзайы къуыл- 
дых фелвæста æмæ йæ дыууæ къухæй йæ дзыхы афсæрста. 
«Бон-изæрмæ уынджы фæхъазыди, æвæццæгæн, æмæ сæххормаг 
и. Аврамы ус та йæ куыд нæ бафсæста, мæгуырæй мæлы? Цавæр 
зæрдæтæ сын-иу вæййы, цавæр? Уæдæ ма йæхи хъæбул уаид...» — 
сывæллоны ’фхæрдхуыз мæллæг цæсгоммæ кæсгæйæ, хъуыды кæны 
Милетæ. Лæппу хæрд фæци æмæ йæ былтæ йæ чъизи дысалгъæй 
ныссæрфта. 
— Уæууа, салфеткæ дæр дын куынæ рахастон, — фефсæрмы дзы 
сылгоймаг, ногæхсад къухсæрфæн æм авæрдта æмæ цæлгæнæнæй йæ 
моймæ адзырдта: — Æз æй сæхимæ акæнон, науæд йæ мад йæхи 
хæрдзæни. 
13 Цомартаты Изæтбсг 
193 

— Æмæ уæндыс? 
— Цæуыннæ. Дыууæрдæм дæр таксийы абаддзынæн. 
— Нæ мæ фæнды, бæргæ... Исты дыл куы ’рцæуа, мыййаг... 
— О, гæппæввонгæй мæм лæууынц... — былысчъилæй дзуры Ми- 
летæ, фæлæ, йæхи куыд æвдисы, афтæ æдас нæу. Йæ хъустыл бирæ 
’взæр хабæрттæ ’рцыди, æмæ йæ туг стъæлфы. Кæйдæр сывæллоны 
боныцъæхтæм сæхимæ фæдарид, фæлæ йын йæ мады тыхст уавæр 
æмбары, æмæ йæ цыдæр тых размæ схойы. 
— Кæм цæрыс, кæм? — фæрсы лæппуйы. 
— Горæты фаллаг кæрон. 
— Хур кæм скæсы, уыцырдыгæй æви, кæм аныгуылы, уыцырдыгæй? 
— Кæм аныгуылы, уыцырдыгæй. 
— Уæ цуры ницы и? Дукани кæнæ ’ндæр исты бæстыхай? 
— Нæ акомкоммæ нын тыгъд быдыры рынчындон бирæ рæстæг 
фæцарæзтой, фæлæ сын æрдæгкондæй баззади, æмæ арæх лæппутимæ 
уым фæхъазæм. Куы йæм баввахс уæм, уæд дын æй бацамондзынæн. 
— Уыцы район хорз зонын æмæ йæ ’нцонæй ссардзынæн, — йæ сæр 
батылдта Милетæ æмæ йæ моймæ фæрсæгау бакасти, ома ацæуæм? 
— Мæ къах саст куынæ уаид, уæд æй дæу кæнын нæ бахъæуид, 
бæргæ, — цыма йæ разы исты аххосджын у, уыйау ныфсæрмы и лæг. 
— Мæнæн дæр ницы уыдзæн, бирæгъты ’хсæн куынæ цæрæм, — 
æрсабыр æй кодта Милетæ æмæ сывæллоны къухыл ахæцыди. — Цом, 
мæ хур, афонмæ дæ мады цæстытæ фыркуыдæй барæсыдысты. Мæ- 
нæн уый бынаты мæ зæрдæ аскъуынид... 
Фæстаг ныхæстæ йæхицæн загъта. Дæс азы цæры лæгимæ æмæ 
иу цъæх чызг ныййарынмæ йæ былыцъæрттæ хæры, фæлæ... Бонтæ 
мæстæймарæгау кæрæдзи фæдыл згъорынц, сывæллон та нæй æмæ 
нæй. Милетæ йæ фыны дæр арæх чысыл сабитимæ фæархайы. Йæ 
хъæбысы сæ фæдары, фæбатæ сын кæны æмæ, йæ мидбылты худ- 
гæйæ, райхъал вæййы. Йæхи цæстылуайгæ нывтæй кæй ирхæфста, 
уый куы бамбары, уæд йæ зæрдæ ’рбауынгæг вæййы æмæ йæ базыл 
дæндагæй ныххæцы. Уынджы искæй сывæллоны куы ауыны, уæд æй 
истæмæй барæвдауы, иудзæвгар йæ фæдыл, хæлæггæнгæйæ, фæкæ- 
сы, стæй æнкъардæй иуварс ацæуы. Ахæм рæстæг йæхицæй æнамонд- 
дæр никæй фæхоны. Уæвгæ, ныр дæр, афтид уынджы цæугæйæ, 
хуыздæр уавæры нæй. Гæнæн æмæ йын амал куы уаид, уæд Дудуйы 
йæ хъæбысы фелвасид æмæ йæ сæхимæ аскъæфид. Афтæ йæм кæсы, 
цыма йын тынг хорз мад уаид, цыма йыл æрхъæцмæ дæр нæ хъæ- 
цид, цыма йын йæ ныййарджыты мысын нæ бауадзид. Иæ хъуыды- 
тæм арф ныуулæфыди æмæ сывæллоны йæхимæ ’рбалхъывта. 
— Ихæн дын нæу? 
— Нагъ. Мæныл амæй хъармдæр дзаумæттæ никуыма уыди. 
— Мæ фæрстæ дын айхæлой, æмæ нæ фæрынчын вæййыс? 
— Æмæ исты Ганте дæн? — тæргайхуызæй йын дзуапп радта лæп- 
пу. — Иудадзыг æргъæвст у, мæнмæ та уазал хъаргæ дæр нæ кæны. 
,— Ды хорз лæппу дæ, хорз лæппу, — раппæлыди дзы Милетæ. 
— Гантеты пъадвалы куы хуыссыдтæн, уæд дæр мын ницы уыди, — 
сæрыстырæй загъта сывæллон æмæ хъалхуызæй йæ сæрыл схæцыди. 
— Мæ бындурыл, æмæ уым та цы куыстай?! — фæтарсти сылгой- 
маг, æмæ Дуду хъæрæй ныххудти. 
194 

— Кусгæ дзы нæ кодтон, фæлæ — фынæй. 
— Афтæ макуыуал бакæ. 
— Хорз, — йемæ сразы и лæппу æмæ йын йæ къухыл бынмæ 
’рхæцыди. — Цы, уый зоныс? 
— Цы, мæ хæдзар, цы? 
— Мæн нæхимæ цæуын нæ фæнды. Сымахмæ мæ фæнды. Цы 
хæрзад хæринаг уæм уыди... 
— Æмæ та нæм-иу райсом æрбауай, æцæг, æхсæвыгон нæ, фæлæ 
бонæй. Дæ мады зæрдæ дæм куыд нæ ’хсайа, афтæ. 
— М-гъы, — йæ сæр цинхуызæй батылдта сывæллон æмæ йæм 
арфæгæнæджы цæстæй скасти. — Аврамы ус мын хæринаг никуы 
ратты. Фæхъæртæ мыл кæны æмæ мæ сæхицæй ратæры. 
«Рынчынæн йæ низы кой — йæ дзуринаг. Æвæццæгæн, æххорма- 
гæй арæх аззайы», — хъуыды кæны Милетæ. 
— Дæ мад кæм кусы? 
— Фабричы. Фыццаг сменæмæ куы фæцæуы, уæд ма æз фынæй 
фæкæнын, дыккаг сменæйы фæстæ дæр мæ хуысгæйæ ’рбаййафы. 
Сабаты дæр кусгæ фæкæны, æмæ æдзухдæр иунæгæй вæййын. 
Бæстыл цъиуызмæлæг нæй. Искуы иу хатт рог машинæ сæ иувæр- 
сты ’рбасыффытт ласы. Милетæ йæм йæ къух фæдары, фæлæ йæ 
шофыр хъуыды дæр не ’ркæны. Сылгоймаг тыхсы, лæппуйы йæхимæ 
’лхъивы, цыма йæ стыр бæллæхæй бахизынмæ хъавы. «Уæд та фæс- 
тæмæ аздæхиккам? Дуду дæр махмæ баззаид, стæй йæ райсом раджы 
йæ мадмæ акæнин. Нæ, нæ, афонмæ мæгуыр ус æнæхъæн горæтыл 
æрзылди. Æрсабыр кæнын æй хъæуы», — дзуры йæхинымæр. 
— Фистæгæй уал цом,уæдмæ нæ кæд машинæ дæр æййафид. — 
Уыцы ныхæстимæ сывæллоны къухыл ахæцыди, фæйнæрдæм йæ хъус 
дары, фæлæ никуы æмæ ницы. «Такси мæ куынæ фæхъæуы, уæд 
тыннывæндæгау дыууæрдæм фæкæнынц, ныр се ’ппæт дæр зæххы 
скъуыды ныххаудтой», — шофыртимæ хæцы йæ миднымæр. Йæхи 
мæт уыйбæрц нæ кæны, Дудуйы мадыл тыхсы. Йæ цæстытыл куы 
кæугæйæ ауайы, куы милицæмæ згъоргæйæ. «Фæлæуу-ма, фæлæуу, 
кæд æм телефон и, мыййаг...» — йæ хъуыды фырцинæй кæронмæ 
дæр нал ахæццæ и. 
— Дуду, телефон уæм ис? — цыбæлхуызæй фæрсы лæппуйы. 
— Нæй, — куыдфæндыйæ йын дзуапп дæтты Дуду. 
— Цом уæдæ рæвдздæр! 
Сæ цыдыл бафтыдтой æмæ размæ тындзынц. Иу тигъыл алæууынц 
æмæ сæ алыварс афæлгæсынц, стæй та иннæ тигъмæ сæ ных сара- 
зынц. Машинæтæ сæ цыма мæстæй марынц, уыйау кæмдæр бамбæх- 
стысты, æмæ сæ уынæр никæцæйуал хъуысы. «Къах — сæ роны, бирæ 
нæ нал хъæуы», — йæхицæн ныфсытæ æвæры сылгоймаг. Цæхæра- 
дæттæм бахæццæ сты, æмæ йæм дзы цыдæр сусæг æртхъирæн раивыл- 
ди. Уый æдде ма уæззау мигъ дæр зæххыл ныффæлдæхти æмæ, искуы 
иу ран телыхъæдтыл цы мынæг цырæгътæ сыгъди, уыдон аныхъуырд- 
та. Уæртæ бæласы аууонæй кæйдæр æндæрг рахызти, хæстæгæй-хæс- 
тæгдæр сæм кæны. «Байсæфтæн!» — тасæфтауæг хъуыды фæрæхуыста 
сылгоймаджы, æмæ адæргæй йæ зæнгтæ адонзоныг сты. 
— Сымах чи стут?! — хъуысы йæм йæ рæхуыст ныхас, фæлæ 
адæргæй йе ’взаг йæ комарынджы бандзыг и. Йæ разы ’рлæууыди 
195 

хъæддыхарæзт лæппулæг æмæ йæм æнахуыр кæстытæ кæны, цыма, 
чи у, уый бамбарынмæ хъавы. 
— Ай мæнæ диссаджы рæсугъд куы у, æз та абондæргъы фыдынд- 
тыл зилын! Æнæнхъæлæджы мæ хъул сах абадти! — загъта барджы- 
нæй æмæ йын йæ цонгыл фидар æрхæцыди. 
Милетæйæн фыррыстæй йæ уд схауы æмæ, цы кæна, уый нæ 
зоны. Дудуйæн тасдзинад йе уæнгтæ сбаста, æмæ куы сæ иумæ скæ- 
сы, куы иннæмæ. 
— Суадз æй, мах нæхимæ цæуын хъæуы, — дзуры кæуын хъæлæ- 
сæй, фæлæ йæ хъуыдыгæнæг нæй. Хæдгомгæнæг хæрынкъайы къæрцц 
æм фехъуысти, æмæ ныхъхъус и. 
— Дæ къæбыла ам фæлæууæд, мах та уæртæ цæхæрадонмæ бауа- 
йæм! — тызмæгæй дзуры лæппулæг. 
Милетæйы хурхыл хæрынкъайы цыргъ ком андзæвыди, æмæ йæ 
зæрдæ бауазал и. 
— Дæумæ нæ дзурын?! Рæвдздæр, мæн не ’вдæлы! 
— Ныууадз мæ, дæ хорзæхæй. Æз — дæ мад, дæ фыды уазæг. 
— Ныртæккæ мемæ куынæ рацæуай, уæд дæ фысы ’ргæвст скæндзынæн! 
— Мæ мыггагæй мæ уæддæр бафæрс, уæд та дæ хо дæн, — фæстаг 
фæлварæнтæ кæны Милетæ. 
— Мæнæн хо дæр нæй, мад дæр мын нæй, фыд дæр мын нæй æмæ 
мæ хъæугæ дæр нæ кæнынц! 
Сылгоймаг фырадæргæй арвмæ асинтæ æвæры. Хæрынкъайы ком 
йæ хурхæй уысмы бæрц дæр нæ иртæсы. Чысыл дзы куы фæныхсы, 
уæд йæ уд æрдуйæ нарæгдæр свæййы. Цыхуызы дзы фервæза, уый 
агуры, фæлæ йæ сæрымагьз ныдцур и æмæ ницы ахсы. Бæлæсты аууонмæ 
бахæццæ и æмæ тæфсæгæй сæйæг рынчынау гæртг-гæртт кæны. 
— Ауадз мæ, науæд мæхи амардзынæн. 
— Кæд дæ бинонты цæгъдыс, уæддæр дæ бар и! — бахудт ыл 
лæппулæг æмæ галиу къухæй йæ рон халынмæ бавнæлдта. — Ласгæ 
дæ дзаумæттæ! 
— Мæ мады мын уæртæ уыцы бæласы бынмæ акодта æмæ йæ 
фервæзын кæнут! Тагъддæр, науæд æй амардзæн!— æрбайхъуыст æм 
Дудуйы фæдисхъæр, æмæ сылгоймаджы хурхæй йæ кард айста. Ми- 
летæ дзы йæхи атыдта æмæ фæндаджы ’рдæм ныййарц и, сывæллоны 
къухыл фæхæцыди æмæ йæ йæ фæдыл аскъæфта. Куы адард сты, 
уæд æй, тыхулæфтгæнгæ, дисхуызæй афарста: 
— Кæмæ дзырдтай, кæмæ? 
— Никæмæ. Уыцы ’взæр лæджы тæрсын кодтон. Мæнæ æз сдынджыр 
уон!.. 
Милетæ йæ йæ хъæбысы фелвæста, йæ рустæн ын батæ кæны 
æмæ, йæ цины хуыдуггæнгæйæ, талф-тулфæй дзуры: 
— Æмæ куыд сарæхстæ? Ды мæ лæппу куы уаис, уæд зæххыл 
мæнæй амондджындæр мад нæ уаид! 
Иуцасдæр ма ауадысты, стæй иу талынг къуымы Дуду йæ гыццыл 
æнгуылдзæй фондзуæладзыгон бæстыхаймæ бацамыдта æмæ ’нкъар- 
дæй’афтæ бакодта: 
— Уæртæ уый у мæ хæдзар. 
Милетæ йæм комкоммæ араст и æмæ цъыфы ныссагъди. 
— Æнæбайрайгæ фæу, кæд дæ бæстастæу мæ фыддæрагæн нæ 
196 

сарæзтой! — ралгъыста хъæрæй, тыхамæлттæй цъыфæй рахылди æмæ 
йæ къæхтæ къуыппытæ-дзыхъхъытæ асфальтыл сæрфы. 
— Ам сæрды ахæм бирæ хæфсытæ вæййы æмæ... Æхсæв-бонмæ 
сæ зарынæй нæ банцайынц... — æхсызгон хабар дзурæгау райдзаст- 
хуызæй аппæлыди Дуду æмæ йын йæ къухыл ахæцыди. 
Милетæйы цæстытыл уайынц æнæзонгæ сылгоймаджы цæссыгтæ. 
Ныртæккæ сывæллон дуар бахойдзæн, йæ мад æм рауайдзæн æмæ 
йыл фырцинæй ныттыхсдзæн. 
— Мæнæ ам фыццаг уæладзыджы цæрын, — ахæстонмæ цæуæгау 
æм ныфссастæй дзуры лæппу. Дуары фарсмæ цы сау джыбы и, уымæ 
йæхи сивæзта, йæ тых-йæ бонæй йæ ’лхъивы, æмæ мидæгæй дзæнгæ- 
рæг зæлланг кæны. Милетæ цæмæйдæр тыхсы, фæлæ цæмæй, уый 
йæхæдæг дæр нæ зоны. 
— Дæу агурæг ацыд, æвæццæгæн. Дæ мадæн цас зын скодтай, 
уый æмбарыс? Иннæ хатт-иу йе ’вастæй иу къахдзæф дæр макæдæм- 
уал акæ. 
Дуду джыбы суадзы, стæй та йæ нылхъивы. Дзæнгæрæг йæ быцъы- 
нæг скъуыны, фæлæ æддæмæ ничи кæсы. 
Милетæ ма дуары цур, гуырысхотæгæнгæ, иучысыл афæстиат и, 
стæй кæртмæ ахызти æмæ сагъæстыл бафтыди. Сыхæгтæм æй ныу- 
уадза æви йæ сæхимæ акæна? Æвæццæгæн, йæ мад милицæмæ ацы- 
ди, æндæр ацафон кæм уыдзæни? Куыддæр уыцы хъуыды йæ сæры 
февзæрди, афтæ талынг рудзынджы кæйдæр æндæрг ауыдта, æмæ 
фыртæссæй йæ буар ныррызти. Йе ’муд куы ’рцыди, уæд къæсæрæй 
бахызти æмæ джыбыйыл цалдæр хатты бахæцыди, фæлæ йæм ничи 
ракасти. «Ау, уыцы сурæт мæ цæстытыл ауадаид?» — йæхиуыл сды- 
зæрдыг и æмæ та джыбы нылхъывта. Æрæджиау мидæгæй къæхты 
хъæр ссыди, йæ хæдфæстæ та — рæхысы дзыгъал-мыгъул. Чидæр 
бинаг гуыдыр байгом кодта, иуцасдæр уæллаг гуыдыримæ фæцархайд- 
та, æмæ уый дæр байгом и, дуар базыхъхъыр и, æмæ дзы разынди 
æрыгон сылгоймаджы пыхцыл сæр. 
«Цы знæт каст мæм кæны. Æвæццæгæн мæ Дуду сæхи ’фсон æндæр 
кæмæдæр сардыдта. Хатыр дзы ракурын хъæуы», — йæхицæн дзуры 
Милетæ æмæ лæппумæ фæрсæгау кæсы. 
— Кæм та лекка кодтай?! — иннæрдæм дзы ахызти фысымы тызмæг 
хъæлæс. Сывæллон тæрсгæ-ризгæйæ уатмæ фæцæуы. Мад ын йæ къа- 
базмæ куыд фæлæбурдта, уый уыны, фæлæ йæ цæстытыл не ’ууæнды. 
— Уырдæм ма бацу! Уæртæ цæлгæнæны схуысс! — хъуысы йæм 
сылгоймаджы рæхуыст ныхас. 
«Рæвдауынхъуаг куы у, уæд æм цы дзыхы уагæй дзурыс, гор- 
мон?» — йæхинымæр æм хæцы Милетæ. «Уый йæ мад у, ды та йын 
чи дæ? Æрбакодтай йæ æмæ ацу. Æви йæм зæрдæбын арфæтæм 
æнхъæлмæ кастæ?» 
— Ацафон ма кæдæм цæуыс? Ам лæуу... Æз... Æз... — дисы йæ 
’фтауынц, ныртæккæ дæр ма згæхафæнæй дæрзæгдæр чи уыди, уыцы 
хъæлæсы фæлмæн мыртæ. 
— Нæ мæ ’вдæлы! — мæстыйæ срæцыгъта нæлгоймаг æмæ, йæ 
къухтæ тæнæг палтойы дысты тъысгæйæ, феддæдуар и. 
— Ме ’ппæт бæллæхтæ дæр мыл дæу тыххæй цæуынц! Мæнæн дæу 
цы Хуыцау радта, уый дæлæмæ ’рхауæд! — .æлгъиты лæппуйы йæ мад. 
197 

— Мамæ, мæн аххос нæ уыди, Ганте мæ иунæгæй ныууагъта, æмæ 
пъадвалы хуыссын нæ бауæндыдтæн... 
Сывæллон ныййарынмæ йæ былыцъæрттæ чи хæры, уыцы æна- 
монд сылгоймаг кæйдæр фæсдуар дурдзавдæй лæууы æмæ, дунесфæл- 
дисæг цы стыр рæдыд æруагъта, ууыл ныфссастæй хъуыдытæ кæны. 
1979 
БИРÆГЪ - ФЫСДЗАРМЫ 
Оæрзонд хæрзаив бæстыхайы гранит къæсæрæй рæсугъд цыппæр- 
дигъон къæйтæй арæзт фæзгондмæ ’рхызтæн, хæхты ’рдæм мæ ных 
сарæзтон æмæ, фыдуаг сывæллонмæ хæцæгау, мæхицæн уайдзæфтæ 
кæнын: «Гъер дæ кæрддзæмы ’нцад цæуыннæ бадтæ?! Дæ рæбыны иу 
капекк дæр куынæ и, уæд дæ цæй дукани хъуыди?! Дæ сынтæг цас у, 
дæ къæхтæ дзы уыйас адаргъ кæ, æмæ дын ма басийой! Нагъ, хъуамæ 
дæ фындз алыран дæр тьыссай! Æмæ дын æй хорз куы бакъуырынц...». 
Цæхæркалгæ райдзаст залы цы фæсарæйнаг алæмæты дзаумæттæ 
федтон, уыдон мын мæ мастыл цæхх ныккодтой, æмæ сын сæ хицауы 
цыфыддæр ныхæстæй æлгъитын. Сервантæй, шифанерæй, стъолæй, 
бандонæй, диванæй, трюмойæ — иууылдæр зынаргъ дуртау æрттыв- 
той, æмæ сæм цæсты тигътæ нæ лæууыдысты. Нырмæ, хæлæг циу, 
уый нæ зыдтон. Æргъæу галуанты цæрынмæ никуы бæллыдтæн, уæдæ 
фæлмæн къæлæтджынты бадынмæ дæр нæ тырныдтон. Æвæрæз би- 
нонты ’хсæн райгуырдтæн, бæгънæгæй схъомыл дæн æмæ мæ мæгуы- 
ры бон зыдтон. Мæ фыдбылызы къæхтæ мæ аргъауы тæмæссаг ду- 
немæ куынæ бахастаиккой, уæд мæ тыхст уавæр бæззон цардыл ны- 
мадтаин æмæ сабыр уыдаин, фæлæ, уыцы диссæгтæм кæсгæйæ, иннæ 
ахæм, се ’ргъты уындæй мæ масты дзæкъул куыннæ атыдта. Нырма 
ныр бамбæрстон, мæ къæбæргæнæг дуканийæ куы ’рбацæуы, уæд 
бензинæй пырхгонд хъæмпау ссудзынæввонг цæмæ вæййы, уый. Мæ 
ныфссæттæн фатер мæ цæстытыл ауади, мæхинымæр та зæронд скъуыд- 
тæ линолеумыл мæ къах скъуырдтон, æмæ адæргæй мæ буар йæхими- 
дæг æрбампылди. 
«Дарддæр, дарддæр ацы табугонд бынатæй. Ам мæ хуызæн хæлиу- 
дзыхы ницы хъуыддаг и. Лæгæн йæ къухы цынæ бафтдзæн, уымæ 
бæллын дæр нæ хъæуы. Йæ риссаг хъæдгом ма кардæй цы фæрæхойа, 
æндæр дзы ницы рамбулдзæн», — дзурын мæхицæн æмæ, сагъæсгæнгæ, 
цæуын, ме сфæлдисæг мын цы фæндаг сныв кодта, ууыл. Афтæ мæм 
кæсы, цыма, утæппæт дзаумæттæй иу дæр мæ бон балхæнын кæй нæу, 
уым æрмæстдæр ме ’нæфсис хицæуттæ сты аххосджын, æмæ семæ 
загъд кæнын. Зæххыл æппæты адæймагуарзондæр дæсныйад равзар 
æмæ дзы фыдæхæй ифтыгъд зæрдæйы уагимæ цæр. Дæлдзæх фæуа, 
мæн ахæм бынатмæ чи ’ртардта. Æнæнхъæлæджы мæ сæрымагъз ар- 
вæрттывдау ныррухс и æмæ дзы ме ’рдхорд Адамы сурæт фæзынди. 
<<Диссаг, мæ хъуыдыйы кæрон дæр куынæ уыди, уæд æваст мæ 
фæлгæнæны кæцæй февзæрди?» — фæрсæгау кæнын мæхи. Джихтæ- 
гæнгæ ма цалдæр къахдзæфы акодтон æмæ йыл хæрхæмбæлд фæдæн. 
Йæ дæрзæг уæзæгджын къух ын райстон. Уый мæм æдзынæг кæсы 
æмæ мæ ’лхыскъæмхиц хъæлæсæй фæрсы: 
198 

— Гъер нын худинаг нæу? Иу горæты цæрæм æмæ афæдз иу хатт 
дæр кæрæдзи нæ уынæм. 
— Цард ныууæззау и æмæ нын фидар рæхыстæй не уæнгтæ сбас- 
та. Хи ’рдхордмæ нæ, фæлæ æддагоны мардмæ цæуын дæр нал уæн- 
дын. Дæ дзыппы куы ницы уа, уæд дæхиуыл фидар хæц. 
— Дæ хорзæхæй, ам кæцæй фæдæ? — ме ’нкъард хъуыдытæй мæ 
иуварс здахы Адам. 
— Иу мæгуыр рынчыны бабæрæг кодтон. Хостæ цæмæй балхæна, 
уый йын нæй, æмæ зæфцы фыдæй сæфы. Йæ ном æнæхъæн бæстæ- 
йыл куы нæрыди, уæд та йын хицæуттæ йæ кадæй сæхицæн цæс- 
гæмттæ кодтой. Йæ хъарджытæй йын сфæлмæцыдтæн æмæ дзы мæхи 
райстон. Мæ хæдзары дуарæн йæ зæронд хæцæн æмæ гуыдыр баи- 
вон, зæгъгæ, уæртæ уыцы дуканимæ бацыдтæн, æмæ мын мæ цард 
бынтондæр сæнад и. 
— Цæмæн уæд? — йæ мидбылты хинхудт кæны мæ хæлар. Йæ 
мæллæг фæлмæстхуыз цæсгомыл бæлвырд зыны, мæ уавæр мын хорз 
кæй æмбары, уый. 
— Хуыцауæй дæ бауырнæд, Адам, мæхимæ абонæй æгаддæр ни- 
куыма ’ркастæн. Скъола сызгъæрин майданимæ каст фæу, институт 
та — сырх дипломимæ, сæйгæ рынчынты ’рвылбон мæлæты дзæмбы- 
тæй къах æмæ иу ницæйаг гуыдыр балхæнынæн ма у. Æхсæвы иуафон 
мæстæлгъæдæй райхъал вæййын æмæ ме ’дылы сæр тымбылкъухæй 
ныххойын, цæй ахуыр мæ хъуыди, зæгъгæ. 
— Омæ дæхи цы ’ргæвдыс? Цы бæстæйы цæрыс, уый базонын 
афон дын нæма у? 
— Бæргæ йæ зонын, фæлæ мæ фосы бынаты уæвын нæ фæнды. 
Дæ къах-къухы йаргъ дæр чи нæ у, уыдон дæ хынджылæг кæнæнт. 
Мæнмæ гæсгæ, ахуыргæнджыты æмæ дохтырты йæ къæхты бын чи 
ссæнды, уыдон адæмы знæгтæ сты æмæ сæ ахæстоны бакæнын хъæуы, 
мах та сæ нæ сæртыл дарæм. Сæхæдæг нын нæ туг кæй цъирынц, 
уый сын фаг нæу, æмæ ма нын нæ мæллæг буарыл уæртæ уыцы 
дуканийы хицæутты хуызæн цъулберты дæр æвæрынц. 
— Гукк, мæ хæлар, гукк! Райхъал у! Ды цы цардыл сахуыр дæ, 
уый аивгъуыдта, æмæ йыл дæ къух ауигъ. Сæрæн лæппуты рæстæг 
æрцыди, æмæ семæ ’мдзу кæ, науæд сæ фæстæ баззайдзынæ. Чи у, 
уый нæ зоныс, æхца йæм кæцæй цæуы, уымæн ницы ’мбарыс, афтæ- 
мæй йæ цъулбер хоныс. Хæлæг дын дæ цæстытæ бахгæдта, æмæ сæ 
ницы уыныс. 
— Фæлæуу-ма, фæлæуу, æмæ ды та йæ фарс цæмæ хæцыс? 
— Уæдæ алы цъыфкалæгæн ме ’рдхорды ’фхæрын дæр куыд уадзон? 
— Миллионер æмæ мæгуыргур — æрдхæрдтæ? Ма мæ худын кæ. 
— Ницы дæн мæгуыргур, — фæтæргай Адам, æмæ йе ’нкъард 
цæстытæ бынтон нырхæндæг сты. — Айфыццаг мын цас æхца радта, 
уый куы зонис... 
— Хуыцауы лæвар? 
— Цæуылнæ! Нал мæ ныууагъта! Уæртæ уыцы бæстыхай хъомдо- 
ны хуызæн уыди, æмæ йын дзы цы сарæзтон, уый дæхæдæг федтай. 
— Уæллæй, диссаджы къухтæ дын и. 
— Йæ хицауы зæрдæмæ дæр тынг фæцыди. Фырбуцæй ма мæ йæ 
ресторанмæ дæр бахуыдта. 
199 

— Ресторан дæр ма йæм и? 
— Иу нæ, фæлæ — дыууæ, дуканитæ та — æртæ, стæй ма бирæ 
’ндæр цыдæртæ. 
— Сыдæй нæ мæлы уæдæ. 
— Йæ бинонтимæ Испанийы цæры. Айфыццаг йæ фондзаздзыд 
фыртæн диссаджы куывд скодта. Ацал-ауал азы рацардтæн æмæ ахæм 
фынгтæ никуыма федтон, сæ кой сын аргъæутты дæр никуы фехъуы- 
стон. Уари кæйдæртау йæ рæстæг мæгуыр рынчынтыл нæ сафы... — 
æнæнхъæлæджы йæ ныхас былысчъилæй балхынцъ кодта Адам, фæлæ 
йын æз йæ фæлмæн æлхыскъ ницæмæ ’рдардтон. 
— Нæ зонын, нæ зонын... Ахæм лæг бузныджы тыххæй хуымæ- 
тæг кусæджы йæ ресторанмæ бахона... 
— Фыццаджыдæр, æз хуымæтæг кусæг нæ дæн, фæлæ курдиат- 
джын аразæг, дыккагæй та мæ бузныджы тыххæй нæ бахуыдта, фæлæ 
ног бадзырд саразынмæ. Хонæг мæм æрбарвыста йæ хистæр æфсымæ- 
ры, æрвитгæ та мæм æй æрбакодта, уæртæ дуканийы дуармæ цы сау 
«джип» лæууы, ууыл. Йæ шофыр — арсы хуызæн лæппу. Йæ сæр — 
булкъдаст. Цæстытæ — знæтхуыз. Æфсæр — уæззау. Иу хатт æй куы 
фенай, уæд æй нал ферох кæндзынæ. Бынтон диссаг та Уари йæхæдæг 
у. Бæрзондгомау. Мызыхъхъарæзт. Фæтæнуæхск. Нарæгастæу. Цæ- 
хæрцæст. Уæвгæ йын йæхи дæр зондзынæ. Иу-дæс азы размæ зынд- 
гонд богал уыди. Йемæ хъæбысæй хæцын ничи фæрæзта, æмæ йæ 
Фыранк хуыдтой. Йæ сатæгсау æрфгуытæ — бæрзонд ист, иудадзыг 
дæр уыцы къæлæтæй лæууынц. Афтæ зыны, цыма кæйфæнды дæр йæ 
быны æнцонæй ассæнддзæн. Æнæуи та — уæздан, хæдæфсарм, хиуыл- 
хæст, баронхуыз. Цыфæнды карзæй йæ куы бафхæрай, уæддæр дæм 
фæстæмæ ницы сдзурдзæн. Фысы комæй хал нæ раласдзæн. 
Йæ дукани йын афæдзы ’рдæг фæцарæзтон æмæ дзы иу æнæууылд 
ныхас дæр никуы фехъуыстон. Цыма æз уымæ нæ куыстон, фæлæ уый 
мæнмæ куыста, уыйау мæм дзырдта лæгъстæхуызæй. Йæ дæрзæгдæр 
ныхæстæ уыдысты: «Мæ дзæбæх æфсымæр», «мæ цæдисон æмбал», 
«мæ уарзон хæлар». Йæ рæсугъд хъæлæсы фæлмæн мыртæ мын мæ 
зæрдæмæ цыдæр æнахуыр сабыргæнæн æнкъарæнтæ хастой, æмæ йæм 
хъусынæй не ’фсæстæн, ме уæнгты мын æгæрон ныфс уагътой. Кусгæ 
та йæм кодтон боныцъæхтæй суанг фæсахсæвæртæм. Дæхицæй йæ 
зоныс. Лæг йæ куыст куы уарза, уæд дзы нæ фæлмæцы. Уый æдде ма 
мын стыр мыздæй зæрдæ бавæрдта, æмæ мæхиуыл нæ ауæрстон. 
Куыддæр куыст фæдæн, афтæ йæ фыртыл фондз азы сæххæст и, 
æмæ йæ куывды рæбынæй æрбадтæн. Хуыцауы фыдæх мæ уæд, кæд 
гæды зæгъын. Уарийæ йæ хъæбул ферох и. Уæвгæ йын уым дæр нæ 
уыди, æмæ мæм афтæ фæкасти, цыма куывд мæ номыл скодта. Кæ- 
рæй-кæронмæ йæ уазджытæн феппæлыди мæнæй, иу сидт сæрмагон- 
дæй рауагъта мæ цæрæнбоны тыххæй, иннæ та — мæ сызгъæрин 
къухты тыххæй. Мæ цæсгомыл мын цыма арт бандзæрста, уыйау 
сыгъди. Æмæ куыд нæ сыгъдаид. Нæ хицæуттæ фыццаг лæгæй фæс- 
таг дæгмæ уым бадтысты, æмæ сæ ныфсæрмы дæн. Уырдæм куынæ 
бахаудаин, уæд æй нæ бамбæрстаин, æрвылбон нын былдауæн ныхæ- 
стæй нæ сæрымæгъзтæ чи лæхъуг кæны, уыдон махæй куыд дард сты, 
уый. Знон дæр ма фæллойгæнæджы хуыдтой нæ царды сæйраг цæ- 
джындз, ныр Уари сси сæ удылхæцæг. 
200 

— Уæдæ йæ йæ куывды се знаг дæр куыд рахуыдтаиккой, — ба- 
худтæн ыл æз, фæлæ мæ Адам хъусгæ дæр нæ фæкодта. 
— Йæ кадджын уазджытæ куы ахæлиу сты, уæд мын мæ цонгыл 
ахæцыди æмæ мæ иу хæрзæфснайд уатмæ бахуыдта. 
— Цæй, куыд дæм фæкастысты нæ хицæуттæ? — бафарста мæ 
зæрдаивæй, цыма, йæ ныхас цæмæй райдайа, уый нæ зыдта. 
— Мæ-гъа. Адæймагæн иу фендæй цы базонæн и? — цæмæй мыл 
йæ зæрдæ ма фæхуда, уый тыххæй йын æбæрæг дзуапп радтон æз. 
Уымæн йæ цæсгомыл æмбаргæ мидбылхудт фæзынди, стæй æрбай- 
сæфти. 
— Æз уыдоны хуызæн ахуыргонд æмæ мæлгъæвзаг куы уаин, уæд 
æнæхъæн бæстæ мæ къухтæм райсин, фæлæ мæм авд къласы йед- 
дæмæ нæй, дзурынмæ та æппындæр нæ арæхсын. Цæй, кæд афтæ- 
мæй дæр нæ фесæфиккам... 
Фæлмæн къæлæтджынтыл кæрæдзи акомкоммæ ’рбадтыстæм. Уари 
чысыл æрттиваг стъолæй иу рæсугъд къопп йæхимæ ’рбахæстæг код- 
та, ставд морæбын сигарæ дзы систа æмæ йæ сдымдта. 
— Цы пълантæ дæм и дарддæр? — бафарста мæ, йæ дзыхæй цармæ 
фæздæджы цæлхытæ уадзгæйæ. 
— Исты куыст та мæ ссарын бахъæудзæн. Мæнæн æртæ сывæлло- 
ны даринаг и æмæ мын æгуыстæй бадæн нæй. 
— Уымæй раст зæгъыс, фæлæ дæм дæ курдиат ницытæ æмæ ма- 
цытыл хардз кæнынмæ ’вгъау нæ кæсы? 
— Цы мæ бон у? Нæ цард ныггæлиртæ и, дипломджын специали- 
сттæн дзы бынат нал и, æмæ ам цъæпп-уым цъæпп куыстытæй мæ 
бинонтæн къæбæрамал кæнын. 
— Ма зæгъ, ма зæгъ... Уый сын раздæр нæ уыди бынат. Ныр сын 
æгæр дæр ма ис, фæлæ зондæй раст пайда кæнын хъæуы... Мæнмæ 
бирæ адæм кусы, мæ зæрдæмæ дзы дæуæй тынгдæр ничи цæуы, æмæ 
дын мæ зæрды баххуыс кæнын и... 
— Бузныг. Æгайтма мæныл дæр Хуыцауы уарзон адæймаг сæм- 
бæлди. 
— Уæдæ мæм бæстон æрбайхъус, мæ дзæбæх æфсымæр. Афæдзы 
’рдæгмæ чысыл æхца нæ бакуыстай. Кæд дæ фæнды, уæд сæ ахæсс 
кæнæ сæ уадз. 
— Ома куыд уадз? — нæ йæ бамбæрстон æз æмæ йæм дисмæ 
кæсæгау бакастæн. Уый та йæ мидбылты барон худт бакодта æмæ йæ 
саулагъз тымбыл цæсгом бынтон срæсугъд и. 
— Мæнæй сын ма тæрс: æз ахæм капеччытæм нæма ’рхаудтæн. 
Æрæджы цы ног хæдзар сарæзтон, уый мын саив кæ, æмæ ма дын де 
’хцатыл ссæдз мин доллæры бафтаудзынæн. Хорз дукани дзы бал- 
хæндзынæ æмæ дæ бинонты цард сараздзынæ. 
«Ма йыл æууæнд. Æгæр æнцонæй дын сæ дæтты», — февзæрд мæ 
сæры æмæ мæхимидæг батыхстæн. Уари мын мæ зæрдæйы уаг бам- 
бæрста æмæ сыстади. 
— Кæд дæ нæ фæнды, уæд бар — дæхи. Тæккæ райсом де ’хца 
дæхимæ уыдзысты. 
«Ахæм уæздан лæг йæ цæсгом нæ бахæрдзæни. Йæ фæндыл сра- 
зы у, науæд сызгъæрин маргъ дæ къухтæй атæхдзæн, æмæ йæ нал 
æрцахсдзынæ», — сдзырдта мæм мæ зæрдæ, æмæ йæм байхъуыстон, 
201 

мæ дыстæ рæбындæр бафæлдæхтон æмæ мæ хæрзгæнæджы хæдзар 
аив кæнынмæ бавнæлдтон. Алы минут дæр мæ цæстытыл уади ’хцаты 
кæри æмæ, фæллад циу, уый нæ зыдтон. Æппындæр нæхимæ нал 
цыдтæн. Раздæр мæ зæрды уыди кусæн æрмадз балхæнын, стæй та 
дукани. Цы уæлмонц бæллицтæ мæм гуырыди, уыдон мæ сæ фæдыл 
сайдтой æнахуыр рæсугъд дунемæ. Мæ цот мæхи хуызæн гæлхæрдæй 
кæй нæ цæрдзысты, уыцы хъуыды мыл базыртæ ныссагъта, æмæ 
уæлæрвты тахтæн. Ме ’вæрæнтæй мæм иу капекк дæр нал баззади, 
фæлæ Уарийæ курын мæ цæсгом нæ хъæцыди, йæхæдæг та мæ фæрсгæ 
нæ кодта, цæмæй цæрыс, зæгъгæ. Мæ зæрдæ йыл нæ худти, уымæн 
æмæ мын ме ’хцатæ æнæхъæнæй бахъахъхъæнынмæ хъавыди. Ме 
’фсин йæ зонгæтæй æфстæуттæ куырдта, æмæ куыддæртæй ирвæзты- 
стæм. Цас тынгдæр тыхстæн, уыйас зæрдиагдæрæй куыстон æмæ йын 
йæ хæдзарæй музей сарæзтон. Куы йæ фæдæн, уæд мæм Уари фæ- 
зынди, агъуыстытыл дисгæнгæйæ фæзылди, дуарæй, рудзынгæй, ца- 
рæй, къулæй, пъолæй — се ’ппæтмæ дæр лæмбынæг фæкасти æмæ йæ 
къухтæ кæрæдзиуыл ныццавта. 
— Курдиатджын дæ, уый зыдтон, фæлæ йæ афтæ срæсугъд кæн- 
дзынæ, уый мæ фæсонæрхæджы дæр нæ уыди. Дæ мыздыл ма дын мин 
доллæры ’фтауын, стæй ма иу хъуыддаг... Дæ сывæллæттæ кæм сты? 
— Нæхимæ. 
— Æмæ сæ ацы æнуды тæвд асфальтыл дарыс? 
— Уæдæ? 
— О гормон, æмæ тæригъæд не сты? 
— Цы сын мæ бон у? 
— Тæккæ райсом сæ мæ хардзæй санаторимæ арвит. Хъусыс? Мæ 
хардзæй. 
— Нæ хъæуы... Йæд у... Уыйбæрц... 
— Хъæуы, хъæуы! — дзурын дæр мæ нал суагъта Уари. — Ма- 
шинæ дæм бацæудзæн, æмæ сæ сæ мадимæ рæвдздæр алас. Уадз æмæ 
æрдзы хъæбысы сæ фæллад суадзой. 
Сæттын ыл, фыццаг хатт мæ адæймаджы рæдаудзинад дисы баф- 
тыдта. Уарийы мæ хъæбысы фелвæстаин, фæлæ йæм нæ бауæндыд- 
тæн. Фырæфсæрмæй мæхи цы фæкодтаин, уый нал зыдтон æмæ йæ 
цуры сæркъулæй лæууыдтæн. Æрæджиау ме ’муд æрцыдтæн æмæ 
къæмдзæстыгхуызæй афтæ бакодтон: 
— Дуканийы разæй уал кусæн æрмадз куы балхæнин... Мæхимæ 
цалдæр лæппуйы райсин, æмæ бонджынты фатертæ аив кæниккам... 
— Иттæг хорз! — цыма йын æрмадз йæхицæн арæзтон, уыйау 
бацинхуыз и Уарийы цæсгом. — Æз дæр дæм фæкæсдзынæн. Горæты 
хицау мæм хионы зæрдæ дары, æмæ дын кæд мæ фæрцы дзæбæх ран 
исты къуым раттид. 
— Уый дæумæ дары хорз зæрдæ, æз та йын чи дæн? 
— Мæ ныхасыл дыууæ нæ зæгъдзæн. Хъарм бынат æрцахсыны 
тыххæй ме ’хцатæй уæлæмæ цас алæвæрдта,уый зоныс? 
-Цас? 
— Дæ цот æмæ дзы уыдоны цот æдыхстæй фæцардаиккой... 
— Æнæхъæн бæстæйы адæм се ’ууæнк кæуыл бафтыдтой, æрвыл- 
бон Хуыцаумæ кувæгау кæмæ кувынц, йæ уды рухс нæ батавдзæни, 
зæгъгæ, кæмæй дзурынц, уый йæхи, рæузонд сылау, æхцайæ ’лхæ- 
202 

нын бауагъта?! Нæ мæ уырны! — фидарæй загьтон æз. Уари мын ме 
’дылыдзинадыл бахудти æмæ мын ме уæхск æрхоста. 
— Гъе-е, мæ дзæбæх æфсымæр, балхæнæн кæмæн нæй, ахæм лæг 
зæххыл нæма райгуырди, æцæг иутæ асламдæр сты, иннæтæ — зы- 
наргъдæр. Сымах сын цæхæрцæст цæргæстæ ’нхъæл стут, уыдон та 
хæдмæлхор халæттæ сты. Се ’цæг цæсгæмттæ сын куы фениккат, уæд 
уæ сæрыхъуынтæ арц сбадиккой... Æхца мах нæ уды фыдæбонæй 
кусæм, уыдонмæ та æвæлмонæй хауынц, уæддæр ма ныл былысчъилтæ 
кæнынц. Мæхи зонынхъом куы фæдæн, уæдæй нырмæ æз иу адæй- 
маджы зæрдæхудты дæр никуы бацыдтæн. Лæг йæ ахæрæты фæндаг 
уæлæуыл сыгъдæг кæны, цæмæй йын йæ чырыны уæлхъус афтæ мачи 
зæгъа: «Дæлдæр ныххау мæ уды тæригъæдæй!» 
Куыд нæ арвыстаин уыцы ныхæсты фæстæ мæ бинонты сæ фæл- 
лад уадзынмæ? Иу хъæздыг лæгæй стыр проценттыл дуне ’хца рай- 
стон æмæ ма дзы санаторийы сæйраг дохтыры зæрдæ дæр балхæдтон. 
Къуырийы фæстæ мæм Уари телефонæй æрбадзырдта: 
— Мæ уарзон хæлар, æз мæ бинонтæм Испанимæ цæуын, æмæ 
дзæвгар рæстæг кæрæдзи нал фендзыстæм. Рацу, де ’хца райс. Нæ 
мыды къæм куыд нæ бахауа... 
Йæ фæлмæн хъæлæсмæ хъусгæйæ, мæ зæрдæ мæ риуы уæрыккау 
скафыди. Телефоны хæтæл йæ бынаты æрæвæрдтон, мæ кусæн дзау- 
мæттæ талф-тулфæй аивтон æмæ дуар мæ сæрыл ахастон. Уарийы 
цур сау чумæданы ’хцатæ кæрæдзиуыл амадæй куы ауыдтон, уæд мæ 
цæстытæ атартæ сты, цыма бон-изæрмæ арахъхъ фæнызтон, уыйау 
мæ сæр разылди. 
— Адон иууылдæр мæн сты? — дызæрдыггæнгæ, бафарстон мæ 
хæрзгæнæджы. Уымæн йе стыр рæсугъд цæстытæ бахудызмæл сты, 
æмæ йæ сæр аивæй банкъуыста. 
— О. Банымай сæ. 
— Нæ хъæуы... Æз дыл мæ мадызæнæгау æууæндын... 
Цæмæдæр гæсгæ, мæ хъуыр ныффæсус и, æмæ дзы ныфсæрмы 
дæн, цыма йын йе ’хцатæ давгæ кодтон. 
— Нæ ныхас мæ нæ ферох и. Испанийæ куы ’рбаздæхон, уæд 
æрмадзы хъуыддаг бакæндзыстæм... 
— Бузныг, — зæрдæбынæй йын раарфæ кодтон æз, фæлæ мæм 
уый фаг нæ фæкасти æмæ йæ мæхи хъæбулау мæ хъæбысы фелвæс- 
тон. Туг мæ цæсгоммæ ныццавта, чумæданмæ февнæлдтон, дæ хорз- 
дзинад дын никуы ферох кæндзынæн, зæгъгæ ма йæм къæмдзæстыг- 
хуызæй сдзырдтон æмæ уынгмæ атындзыдтон. Никуы мæ бауырныд- 
таид, адæймагæн уæлæрвты афтæ ’нцонæй тæхæн и, уый, мæхиуыл 
æй куынæ бавзæрстаин, уæд. Мæ къæхты бын зæхх нал æнкъардтон, 
ме уæнгтæ бæлоны бумбулийау срог сты. Мæ царды цыдæриддæр 
зындзинадæй бавзæрстон, уыдон æрбайсæфтысты, æмæ, зæрдæрай- 
гæйæ, згъордтон нæхимæ. Мæ фатеры дуар фегом кодтон æмæ уаты 
фæмидæг дæн, цырагъ ссыгътон æмæ ме ’хцатæм кæсыныл фæдæн. 
Ацы мæнгард дунейы дыууиссæдз азы фæцардтæн æмæ бирæ ’хца- 
тæм кæсынæй æхсызгондæр æнкъарæн никуы бавзæрстон. Дæ зæрдæ 
мыл ма фæхудæд. Дун-дунетыл хи сывæллонæй адджындæр ницы ис, 
фæлæ афтидармæй уыцы ’мбисонды ’нкъарæнтыл сагъæсы уæз фен- 
цайы æмæ адæймаджы цин æххæст нæ вæййы, æхцайы уындæй та 
203 

уыцы уæзæн йæ тых асæтты, æмæ зæрдæмæ хур йæ мин цæстæй 
ныккæсы... 
Иуцасдæр стьолы уæлхъус, тæрхæттæгæнгæ, æхсызгонæй фæлæу- 
уыдтæн, сæдæгай доллæртæ æмæ дæсгай тумантæ мæ дæрзæг уырз- 
тæй фæрæвдыдтон, стæй чумæдан бахгæдтон æмæ йæ мидæггаг уатмæ 
бахастон. Куыддæр æй сынтæджы бынмæ бассыдтон, афтæ шифане- 
ры дуары хъыррыст фæцыди, æмæ мæ сæры рыстæй ницыуал бам- 
бæрстон. Дыккаг бон æрчъицыдтæн, пъолыл хуысгæйæ. Мæ сæр си- 
сын нæ фæрæзтон, фæлæ уæддæр тыхамæлттæй рабадтæн, фæрæт 
райстон, фидар ыл ныххæцыдтæн æмæ дуары ’рдæм знæтæй араст 
дæн æппæт тугцъирты дæр гагадзагъд бакæныны, адæмы ’ргæвдыны 
бар сын чи радта, уыцы æнæгъдау хицæутты та арты басудзыны 
зондæй, фæлæ сын иунæгæй мæ бон кæй ницы бауыдзæн, уый бам- 
бæрстон, мæ къух дард фæхастон æмæ фæрæты ком мастисæгау мæ 
тых-мæ бонæй пъолы ныссагътон. Фыртыхст æмæ фырæдыхæй мæ 
цæстытæ доны разылдысты... 
— Милицæмæ нæ бацыдтæ? — бафарстон æй æз, фæлæ ме ’нæр- 
хъуыды ныхасыл уайтагъд фæфæсмон кодтон. Адам мæм æдылымæ 
кæсæгау æнкъардæй æрбакасти æмæ былысчъилæй бахудти. 
— Цæмæ? Уæлдæф тымбылкъухæй хойынмæ? 
— Ехх, фæлтау сæ ’фснайæн кассæмæ куы бахастаис! 
— Мæ уарзон хæлары сæркъуыртæ мæ уырдæм нæ бауагътаик- 
кой... Æгæр бирæ ’хца мæм уыди... Стæй, цы уæлдай у, фæнды дæ 
гыццыл бирæгъ бахæрæд, фæнды — стыр... 
1995 
УАРЗОНХЪÆБУЛ 
-Мæ къонайыл, цы та ’рбаци, цы? Ныртæккæ дæр ма мæ цуры 
куы уыди. Хуыцау ын ма уæд, æвæццæгæн та йæ уды дзæбæхæн 
аууоны схуыссыди, мæнæн та уый агурынæй мæ сæр разылди, — 
кæртмæрзæн цъылынæй ма цы хихтæ аззади, уыдон зынаргъ хæз- 
найау æрдæгбастæй йæ къухы дары, афтæмæй, йæхиимæ ныхасгæн- 
гæйæ, хæдзары алыварс зилы Минæт. Тихалæджы хуызæн гуыбыр 
ныллæг ус. Йæ гыццыл æнæфыдæрхъис цæсгом — хурсыгъд, 
æнцъылдтæ. Йæ цæстытыл райсомы мигъау фæздæгхуыз тæнæг фæлм 
æрбадти, æмæ сæ тыхкастæй бæрæг у, дзæбæх кæй нал уынынц, уый. 
Сæ цæссыг сабыргай рахъуызы æмæ йæ тæнæг фындзы рагъыл сагъ- 
дауæй аззайы. Минæт æй йæ хуызивд куатæйы фæдджийæ асæрфы 
æмæ дарддæр йæ куыдзагур зилы. 
— Барбос! Барбос! — хъæрæй йæм сиды. Хур ын йæ цæстытæ 
куыд нæ хъыгдара, афтæ сын йæ галиу къухæй агъудгонд акодта æмæ 
ныллæг хæлддзаг кауы сæрты уынгмæ æдзынæг кæсы. Йæ цæст дзы 
куы ницæуыл æрхæцыд, уæд фæсагъæсхуыз и æмæ сындæггай хæдза- 
ры ’рдæм араст и. 
Чысыл агъуысты рæбинаг къулы ’мбуар — зæронд тьахтин, къуы- 
мы — Минæтæн йæхи карæн морæбын шифанер. Йæ айдæныл цыма 
бæзджын рыг сбадти, уыйау дзы адæймагæн йе ’ндæрг дæр нæ зыны. 
Ныллæг стъол — рудзынджы бын. Дыууæ хуызивд табуреткæйы — йæ 
204 

фæйнæфарс. Зæхбын пъолæн цалдæр раны йæ сæрстытæ схаудтой, 
æмæ дзы иуы къуыбылойтыхтæй хуыссы, йæ фист чи калы, ахæм 
мæгуырхуыз мæллæг куыдз. 
— Мæ хæдзар куыд уыди, æз абондæргъы дæу агурын, ды та ам 
куы дæ. Харинаг дын куы радтон, уæд дæ нал хъæуын, нæ? — фæл- 
мæн хъæлæсæй йын уайдзæф кæны ус. Куыдз йæ сæрыл æвæндонæй 
схæцыди, тыххæйты сыстади æмæ йæм хатыркурæгау къæмдзæстыг- 
хуызæй скасти, стæй йæ сæр фæстæмæ ’руагъта æмæ йæ лæгуын 
къæдзил батылдта. Йæ къæхтæ мæнгæфсон аразæнты хуызæн ных- 
хæбæцц сты зæхмæ. Йæ хицауы ’рдæм цалдæр къахдзæфы акодта 
æмæ та ’рхуыссыди. 
— Базæронд стæм, базæронд. Мæлын афон нын у, фæлæ... мæ 
хъæбулы æнæ фенгæйæ... — дæлиауæй ныуулæфыди Минæт, цъылын 
фæсдуар æрæвæрдта, тъахтинмæ бацыди æмæ базы бын цыдæр агу- 
ры. Йæхиуыл ма тыххæй чи хæцы, ахæм къонверт дзы раласта, 
рæсугъд æрыгон лæппуйы къам дзы систа æмæ йæм æхсызгонæй кæсы. 
— Мæ уарзон хъæбул у, мæ ныфс. Сывæллонæй йыл æрхъæцмæ 
дæр нæ хъæцыдтæн. Мæ дыууæ чызгыл нæмттæ ингæнмæ сæвæрд- 
тон. Ай мын æрæджиау райгуырди æмæ йæ цæсты гагуыйау хъахъ- 
хъæдтон. Рынчынтæгæнаг рахаста, фæлæ мын æй Хуыцау мæлын нæ 
бауагъта, табу — йæхицæн. Куыддæр авдæнæй рахызти, афтæ нæ 
лæг дæр йæ чызджыты фæдыл ацыди. Уыцы тыхст заман нæ дыу- 
уæйæ ныууагъта. «Дæ байзæддаджы буц ахуыр ма скæ: æрæджиау 
дæм фæсмон æрцæудзæни», — афтæ-иу æрыхъуыстон нæ хистæртæй. 
Мæнæн æй буцхаст скæнын мæ бон дæр нæ бауыдаид, тынг мæ куы 
фæндыдаид, уæд дæр. Быдырæй мæ роны цы нартхоры гагатæ фæха- 
стон, уыдонæй йæ тыхамæлттæй фæхъомыл кодтон. Ахæм адæймаг, 
дам, цард хуыздæр фембары. Нæ зонын, нæ зонын... — йæ цæссыгтæ 
ныхъуыры Минæт æмæ рæвдауæгау дзуры йæ фыртмæ: — Дæ фыды 
цæрмыстыгъд бакодтай. Чи цы тугæй равзæры, уый хуызæн кæны, 
куы фæзæгъынц, уæд ды уый хуызæн зæрдæхæлар цæуыннæ дæ? 
Цыппар фæндаджы астæу мæ иунæгæй куыд ныууагътай? Ныййарæ- 
гæй зынаргъдæр куы ницы и зæххыл. Уайых æрбауай, мæ лæппу, ды 
та мæм искуы иу-дыууæ зылын хаххы афыстаис. Мады зæрдæ тæнæг 
у. Бирæтæ йын нæ хъæуы. Уæууа, мæ дзыхæн уаг куы нал зонын. 
Мæ Хуыцау мыл рахатти æви мæ сæрызонд фæлыгъди? Кæд æй не 
’вдæлы, мыййаг. О, о, бæгуыдæр афтæ уыдзæни. Нæ йæ ’вдæлы, 
æндæр мæ хъæбул ахæм стырзæрдæ никуы уыди. Йæхицæй мæ фыл- 
дæр куы уарзта. — Минæты цæсгоммæ фæлмæн мидбылхудт бавнæлд- 
та, фæлæ дзы бирæ нæ бафæстиат и. — Мæскуыйы стыр хицауæй 
кусын æнцон нæу. Æвæццæгæн, æдзухдæр йæ удæй арт цæгъды, 
æмæ йæ сулæфыны бон дæр нæй. Цалынмæ ма мæ къæхтæ мæхи бар 
сты, уæдмæ йæ куы бабæрæг кæнин, науæд мæ къухы куы нал бафта. 
Хуыцау бахизæд. Уæд мæрдты дыккаг мард кæндзынæн. Цывзы- 
дзæхдон дæр ын ахæссын хъæудзæн. Алы аз дæр ын æртæлитруат 
балоны дзаг бæргæ бафснайын, фæлæ та йæ сыхæгтæн дæттын 
бахъæуы. Мæскуыйы, дам, нæ вæййы. Хуымæтæджы бирæ йæ уарз- 
та. Мæгуырæг, кæд æххормаг æййафы, мыййаг. Гыццылæй дæр йæ 
гуыбын никуы бафсæста. Хуыскъæл, футæг æмæ къæлуайæ куыддæр- 
тæй ирвæзтыстæм... 
205 

— Кæимæ ныхæстæ кæныс, кæ? — къæсæрæй йæм хъуысы сыл- 
гоймаджы хъæлæс. — А-а, дæ лæппумæ та куы кæсыс. 
Минæт йæ цæстытæ къамæй атыдта æмæ сæ ’рбацæуæгмæ аздæх- 
та. Саухил æрыгон сылгоймаг дуаргæрон лæууы æмæ йæ мидбылты 
худы. Йæ къухы — къус, къусы сæрыл уæлибæхы ’рдæг. Стъолыл сæ 
æрæвæрдта æмæ йæм хæстæгдæр æрбалæууыди. 
— Дæ зæрдæ йыл дзæгъæлы ма риссын кæ. Кæд дæм фæзынид. Мæ 
куыстытæй мæ куы февдæла, уæд та йæм æз ныффысдзынæн. Ма тыхс, 
уый бæсты мæнæ исты акомдзаг кæ. Нæ лæг хъæды уыд, æмæ йын 
карчы цъиу афыхтон. Йæ чызгæн дæр дзы хæрын нæ бауагъта. Минæ- 
тæн, дам, уал дзы адав, æз, дам, ын йæ арахъхъ бирæ фæнызтон. 
— Бузныг, Дзыкъуыла, бузныг. Хуыцау уын мæ бæсты раарфæ 
кæнæд: Сымах мын куынæ уаиккат, уæд... — зæронд усæн йæ зæрдæ 
’рбауынгæг и. — Мæхи хъæбулы куынæ хъæуын... 
— Уанцон нæ дæ. Ау, куыннæ йæ хъæуыс? 
— Диссаг у, æвæдза, цард. Афтæ æрыгон дæр нал уыдтæн, уæд- 
дæр ма мæм курджытæ цыдысты нæ лæджы фæстæ. Куыд нæ стæй, 
ахæм митæ дын мæ сæрмæ хастон. Мæ фыдыстæн, ской дæр сæ-иу не 
суагътон. Мæ гыццыл хурмæ мын исчи зулцæстæй бакæсыны бæсты 
мæхи зындоны артмæ баппæрстаин. Цыфæнды тыхст-иу куы уыдтæн, 
уæддæр-иу ын йе стыр сау цæстытæ худгæйæ куы федтон, уæд-иу мæ 
фæллад цыдæр æрбаци, æмæ та мæм-иу ногæй цæрын æрцыди. Ин- 
ститутмæ йын фистæгæй бирæ картоф фæхастон. Æндæр нæм ницы 
уыди. Хуымæтæджы цин мыл-иу ныккодта. Ныр слæг и. Æдзухдæр 
мæм афтæ фæкæсы, цыма нырма гыццыл у, цыма та мæм раздæрау 
уынгæй æрбазгъордзæн æмæ та мæ хъæбысы абаддзæн. Уырны дæ, 
Дзыкъуыла, йæ цъæхснаг хъæлæс мæм арæх æрбайхъуысы. Уæлдай- 
дæр æхсæвыгон. Цырагъ ссудзын æмæ йæ хæдзары алфамбылай фæ- 
цагурын, фæлæ йæ не ссарын. Куыд цæры, уый уæддæр куы зонин, 
мæ зæрдæ йæм куыд нал æхсайа. Амондджын уæд, æндæр дзы мæн 
ницы хъæуы. — Минæт йæ куатæйы фæдджийæ йæ цæссыгтæ ныс- 
сæрфта æмæ йæ сыхагмæ фæрсæгау бакасти. — Мæ зæрды йæм ацæ- 
уын и... Мæ ныфс дæр нæ хæссын, фæлæ... 
— Афтæмæй йæм куыд цæуыс? Дæ къæхтыл тыххæй куы лæууыс. 
Фæндагыл исты куы кæнай, уæд та? 
— Уæдæ ма йæм кæд ацæудзынæн? Тæрсын, куы амæлон æмæ йæ 
куы нал фенон. 
— Ма тæрс, Минæт. Мæнæ куыддæр мæ чызг фæдзæбæх уа, афтæ 
дæ æз ахæццæ кæндзынæн. 
— Нæ, мæ къона, мауал мæ уром. Хуыцау мын бирæ цæрæнбон 
нал дæтты. Нæ лæг мæ йæхимæ афтæ арæх дзæгъæлы нæ хоны... 
♦ * * 
Згъоры поезд, Минæты скъæфы æнæзонгæ горæтмæ. Зæронд ус 
рудзынгæй кæсы æгæрон быдырмæ. Комбайнтæ ’фснайынц бур-бу- 
рид мæнæу, æмæ ’хсызгонæй мысы, йæ мойы фарсмæ дзаг æфсиртæ 
’хсырфæй куы карста, уыцы бонтæ. Йемæ амондджын уыди, æвæдза. 
Æрдæгæххормаг, æрдæгæфсæст, фæлæ — амондджын. Тæхуды, йæ 
хъæбул дæр йæ цардæмбалимæ афтæ амондджын куы уаид. Цавæр 
206 

лæг сси, цымæ? Кæд тынг аивта, мыййаг. Куы нал æй базона. Гæбул 
æй йæхæдæг базондзæн. Куыддæр æй ауына, афтæ йæм йæхи ’рбап- 
иардзæн, йæ хъæбысы йæ акæндзæн, иумæ бирæ фæбаддзысты, кæ- 
рæдзийæн зæрдæбын ныхæстæ фæкæндзысты, стæй йын Гæбул зæгъ- 
дзæни: «Дзыцца, кæддæр Мæскуыйы уындмæ куы бæллыдтæ. Цом-ма 
æмæ дын æй æз фенын кæнон». Минæт йæ мидбылты бахуддзæн æмæ 
йæм уарзæгой цæстæй бакæсдзæн. Гæбул телефонæй адзурдзæн, æмæ 
рог машинæ сæ дуармæ ’рбатулдзæн. Мад æмæ дзы фырт кæрæдзи 
фарсмæ ’рбаддзысты, æмæ сæ машинæ бæрзонд бæстыхæйтты ’хсæн- 
ты аскъæфдзæн. Алыхуызон рæсугъд хæдзæртты цъупп сæртæ, дам, 
арвыл æндзæвынц. Цымæ дзы адæм цæрын куыд уæндынц? Минæт 
цъаймæ куы ныккæсы, уæд дæр йæ сæр куы разилы. 
Уæлмонц бæллицтæ йæ сæ адджын хъæбысы ’рбатыхтой, æмæ 
йæ фæллад уæнгтæ хуыссæныл æруагъта. Поезды цæлхыты дзæхст- 
дзæхст мынæгæй-мынæгдæр кæны. Вагоны рудзынг фæтар и, æмæ 
йæ хуыссæг æрцахста. Райхъал и бæлццæтты хъæлдзæг ныхасмæ. 
Иутæ къамæй хъазынц, иннæтæ сæ хызынтæй хæринæгтæ исынц. 
Минæтæн йе уæнгтæ йæхицæй нал сты, æмæ йæм нæ дзурын цæуы, 
нæ — хæрын. 
«Æвæццæгæн та мыл ме ’нæхайыры низ æртæфсти. Æз — дæ мад, 
дæ фыды уазæг, иугыццыл ма мæ цæрын бауадз, æххæст ма мæ 
лæппуйы фенон, стæй дæ цы фæнда, уый-иу бакæ». Зæрдæ йæхи 
къултыл хойы. Минæтмæ афтæ кæсы, цыма ныртæккæ йæ куыстæй 
ныллæудзæни. «Мæ галиу фарсыл та ныффæлдæхтæн, æмæ уымæн 
ныууæззау и. Кæд мын Хуыцау батæригъæд кæнид. Ау, мæ иунæг 
хъæбулы æнæ фенгæйæ мæ куыд амардзæни? » Хуыссы æдзæмæй йæ 
хуыссæны. Сывæллонау æй узы вагон, æмæ та йæ цæсты уæлтъы- 
фæлттæ кæрæдзиуыл аныхæстысты... 
Йæ хъустыл уайы бæлццæтты дзолгъо-молгъо. Чидæр ын йе 
уæхскмæ ’вналы. Æвæццæгæн, йæ хизыны афон æрхæццæ и. Адæм 
дзæгъæлы æмызмæлд нæ кæнынц. Иу сылгоймаг вагоны дыууæрдæм 
скатай æмæ хуыссæнтæ тухы. Минæт тыххæйты рабадти æмæ ру- 
дзынгæй æддæмæ кæсы. Дардæй йæм зынынц бæрзонд хæдзæрттæ. 
Сæ цыргъ сæртæ арвы риу слæгæрстой. Поезд йæ тахтæй фæсабыр и, 
иуцасдæр ма сабыргай фæцыди, стæй æрлæууыди. Бæлццæттæ пер- 
ронмæ рагуылф кодтой. Хъæбыстæ, батæ, цинтæ... Минæт йæ цæс- 
гом рудзынгыл баныхæста æмæ йæ фырты агуры, фæлæ йæ нæ уыны. 
Адæргæй ма дзы йе ’рмæфтау дæр ферох и. Иу чызг ын æй, хъæр- 
гæнгæ, йæ фæдыл раскъæфта: 
— Бабушка, бабушка, чемодан забыли! 
— Амондджынæй цæр, амондджынæй, дæ ныййарджыты фæнди- 
аг, — арфæ йын кæны Минæт. Адæм уайтагъд фæйнæрдæм фæпырх 
сты, мæлдзыджытæ ’хсидавæй куы фæлидзой, уыйау. 
«Дзыкъуыла йæм тел раст нæ ныццавта, æвæццæгæн, æндæр мæм 
мæ лæппу æнæ рацæугæ нæ фæуыдаид. Кæд рынчын у, мыййаг? Цон 
æм рæвдздæр. Тæхуды, уырыссагау иу ныхас уæддæр куы зонин. 
Æнахуыргонд цы мæгуыр у, æвæдза. Уырыссагау чи дзуры, ахæм 
ирон адæймаджы мæ поезды ссарын хъуыди, фæлæ йæ мæ сæр не 
’рцахста. Фæндæгтыл арæх куынæ цæуай, уæд...» 
Иу бурхил лæппу йæ «Волгæ»-йы цур лæууы æмæ бæлццæттæм 
207 

æнхъæлмæ кæсы. Минæт æм бацыди æмæ йæм гыццыл гæххæтты 
гæбазыл йæ фырты адрис æвдисы. 
— Мой син, — амоны йæ риумæ. — Ам цæры, æмбарыс? 
Лæппуйы цæсгом зына-нæзына бахудызмæл и. 
— Садитесь, бабуся, мигом вас довезу, хоть к сыну, хоть к черту 
на кулички, мне все равно. 
Цыбыр рæстæгмæ фынддæсуæладзыгон хæдзары цур балæууыды- 
сты. 
— Вот, бабуся, ваш дом, — шофыр ын дуар байгом кодта, æмæ 
йын Минæт æхца йæ къухы фæсагъта. 
— Цардæй бафсæд, мæ хур, цардæй. Дæ машинæйыл бирæ азты 
æнæфыдбылызæй фæкус. 
— Бабуся, берите сдачу! Сдачу берите! — йæ фæдыл ма ахъæр 
кодта лæппу, фæлæ йæм Минæт фæстæмæ дæр нал фæкасти. Йæ 
фырты адрис иу ацæргæ усмæ равдыста, æмæ йын уый иу дуармæ 
бацамыдта. Минæт æй хъавгæ бахоста. Ныртæккæ йæм Гæбул ракæс- 
дзæн, æмæ кæрæдзиуыл ныттыхсдзысты. Фырцинæй ма дзы йæ зæр- 
дæйы низ дæр ферох и, æмæ хъазæнхъул сывæллонау сног и. Рæхы- 
сы дзыгъал-мыгъул æм райхъуысти, стæй дуар байгом и. Саухил 
къæбæлдзыг гыццыл чызг æм йæ хъоппæг цæстытæй скасти æмæ йæ 
цымыдисæй фæрсы: 
— Кого вам, бабушка? 
— Æз... æз... Гæбулы мад дæн. Ам нæ цæры? «Æвæццæгæн, йæ 
чызг у. Цы дзæбæх у. Уды къæртты хуызæн. Тæхуды, ацы зæды 
рæвдауынæй бафсæд». Сæвджынтæ сылгоймаг æм чызджы сæрты ра- 
касти æмæ йемæ уырыссагау цыдæртæ дзуры. Минæт æм гæххæтты 
гæбаз балæвæрдта. 
— Мой син, — амоны та йæхимæ. 
— Ну, бабуля, он уже давно здесь не живет. Переехал куда-то, а 
куда.не знаю. 
Йæ гæххæтт æм фæстæмæ ралæвæрдта æмæ йыл дуар рахгæдта. 
Минæт цавддурау фæци. Уый та куыд? Ау, уæдæ ахæм дард ранмæ 
дзæгъæлы фæцыди? Йæ зæрдæ æнахуыр рыст кæны, æмæ йæ хъавгæ 
сæрфы. Сабыргай кæртмæ рахызти, бетон-къæй хизæнтыл йæхи ’руагь- 
та æмæ сагъæсты аныгъуылди. 
Хур ныгуылæнырдæм дзæвгар акъул и. Йæ сырх тынтæ ма го- 
рæтмæ тыхæппæрст кæны. Минæтмæ афтæ кæсы, цыма йыл цыдæр 
бæллæх æрцæудзæн æмæ йæ фырты нал фендзæн. «Ам мыл куы ’рта- 
лынг уа, уæд æцæгæлон адæмы къæхты бын амæлдзынæн. Иунæгæй 
мæ цæуын нæ хъуыди», — дзуры йæхинымæр. Гыццыл рог машинæ 
кæртмæ ’рбатылди, æмæ дзы рæстæмбис кары лæг рахызти. Йæ хæрз- 
хуыз цæсгом — хæрздаст. Йæ сæрыл — фæныкхуыз шляпæ. Йæ уæлæ — 
тæнæг палто. Рæвдаугæ, фæлмæн цæстæнгас. Минæты зæрдæйы цыдæр 
ныфсы хал фæфидар и, æмæ йæм йæ гæххæтты гæбаз равдыста. 
— Мой син. 
— Подождите меня здесь, я сейчас... — сдзырдта лæг æмæ мидæмæ 
бауа^и, уайтагъд фæстæмæ фездæхти, сæхимæ йæ бахуыдта æмæ йæ 
диваныл æрбадын кодта. Лыстæджытæ бурхил чызг ын фæсмын дза- 
быртæ йæ цуры æрæвæрдта. Хæдзары хицау æй цæмæйдæр фæрсы, 
фæлæ йæ ус не ’мбары, æрмæст дзы «грузин» бамбæрста æмæ йæ сæр 
208 

«нагъ», зæгъгæ, батылдта. Лæг та йын цавæрдæр адæмыхæттыты 
нымайы. Æрæджиау дзы «осетин» ацахста æмæ йæ сæр батылдта. 
— О, о, астин, астин! — загъта ’хсызгонæй æмæ бахудти. Фы- 
сымтæ дæр худынц. Лæг чиныг рафæлдæхта æмæ телефоны хæтæл 
систа, цыдæртæ сдзырдта æмæ йæм æй радта. 
— Дæ изæр хорз, — райхъуыст æм дзы нæлгоймаджы хъæлæс. 
— Кæй изæр у, уый хорзæхæй бафсæд, мæ хæдзар. 
— Дæ лæппуйы агурыс? 
— О, дæ рынтæ бахæрон, о. Агургæ йæ бæргæ кæнын, фæлæ ам 
куынæ цæры, — тыхстхуызæй дзуры Минæт. 
— Ма тæрс, мах дын æй ссардзыстæм. Æз дæм ныртæккæ фæцæуын. 
Хæтæлæй йæм бипп-бипп райхъуысти, æмæ фысыммæ фæрсæгау 
бакасти. Лæг ын æй йæ къухæй айста æмæ йæ йæ бынаты æрæвæрд- 
та. Чызг æй ваннæмæ бакодта, æхсæвæр ын бахæрын кодта, уæдмæ 
ирон лæг дæр фæзынди. Иудзæвгар телефонæй фæрадзур-бадзур код- 
та, стæй йæ мидбылты бахудти. 
— Дæ фырты дын ссардтон, фæлæ дын ахсæв ауадзæн нæй. Махмæ 
уал цом. Тынг зæрдиагæй дæ хонын. 
— Бузныг, мæ хæдзар, бузныг, — раарфæ йын кодта Минæт æмæ 
фысыммæ йе ’ргом аздæхта. — Дæ цæрæнбон бирæ дæуæн дæр. Дæ 
хъæбулты хурæй бафсæд. Чызг, дæуæн та лæппуты хуыздæр — дæ 
хай. Мæ фæлмæст буарыл цал доны ’ртахы ’ркалдтай, уал хорзы дын 
Хуыцау раттæд. 
— Что она говорит, Амурхан? — фæрсы йæ фысым. 
— Желает твоей семье счастья, а дочери достойного мужа. 
— Спасибо, спасибо, — йæ мидбылты та бахудти хæдзары хицау 
æмæ йæ йæ хъæбысы ’рбакодта. — Какая золотая старушка. 
— Была 6ы у меня такая мать, я бы на руках ее носил, — тæхуды- 
гæнæгау загъта Амырхан æмæ Минæты цонгмæ аивæй бавнæлдта. 
* * * 
Хус каухалæны хуызæн æнгуылдз дуары джыбыйыл хъавгæ ба- 
хæцыди, æмæ дзæнгæрæджы рæсугъд зæлланг зæронд усы зæрдæйы 
минмырон уадындзы хъæлæстæй ныййазæлыди. Йæ фырдиссагæй ма 
дзы, кæимæ ’рбацыди, уый дæр ферох и. Йæ къухтæ адæргæй зыр- 
зыр кæнынц. Бæзæрхыгтæ ацæргæ сылгоймаг æм тарæрфыгæй рака- 
сти, æмæ тыргъы йæ барджын хъæлæс анæрыди: 
— Чи дæ?! 
— Æз... æз Гæбулы мад дæн. Ам нæ цæры? 
— Цавæр Гæбул?! 
Минæт йæхимидæг батыхсти æмæ йын йæ хæрзхуызцæсгоммæ 
тарстхуызæй скасти. 
— Алыксандрæй зæгъыс? 
— О, о, Алыксандр. Уырыссæгтæ йæ афтæ хонынц, — сцин кодта 
Минæт. 
— Ам цæры. Ды йæ мад дæ, зæгъыс? — дызæрдыггæнгæ йæ фæр- 
сы ус, цыма афтæ зæгъынмæ хъавы: «Æмæ æз дæ кой хъусгæ дæр 
куы никуы фæкодтон». 
-О. 
14 Цомартаты Изæтбсг 
209 

— Мидæмæ рахиз, — сылгоймаджы хъæлæс чысыл фæфæлмæндæр 
и, фæлæ йæ цъæх цæстытæ уыцы уазалæй баззадысты. 
— Æз та дæ чындзы ’мхæрæфырт дæн — Дзæнæт. Афтæ ’нхъæл ма 
фæу, æмæ ардæм дуæрттæ мæ сæрыл æрбахастон. Аба-бау, уый гæ- 
нæн куыд и? Хуыцауæй дæ бауырнæд, Алыксандр æмæ мæ Райæ 
нæхицæй лæгъстæйæ ракодтой, нæ сывæллонмæ, дам, нын фæкæс. 
Искæй æххуырсыны бæсты... Фырыхъулы хуызæн лæппу... Йæфыды 
халдих... Рæсугъд, æмбаргæ... — цыма йæхицæн бауромынæй тæр- 
сы, уыйау æнæсулæфгæйæ дзуры Дзæнæт. 
— Æмæ Гæбул йæхæдæг та кæм и? — йæ ныхæстæм ын нæ хъусы, 
афтæмæй йæ фæрсы Минæт. 
— Рæбинаг уаты хуыссы, — куыдфæндыйы хъæлæсæй йын дзуапп 
дæтты фысым. — Æрбад æмæ дæ фæллад суадз. Уæдмæ кæд уый дæр 
райхъал уаид. 
Уазæг йæ алфамбылай йæ цæст ахаста. Даргъ тыргъы кæрон къу- 
лы рæбын лæууы паркет пъолæй цармæ сахат. Йæ сызгъæрин дзе- 
дзыро цырагъы рухсмæ æрттывдтытæ калы. Тыргъы иннæ кæрон та 
— æртæкæсæнджын трюмо. Царыл — донхуыз хрусталь люстрæ ауыгъд. 
Афтæ зыны, цыма ныртæккæ йæ лыстæг «хъусцæджытæ» ныдздзинг 
кæндзысты. Стыр залы дæр ахæм зынаргъ люстрæ. Рæсугъд ахуырст 
къултæ æмæ паркет пъолыл — персайнаг гауызтæ тыд. Буфет, фæтæн 
диван, хуызджын телевизор, морæ шифанер. Уаты бæрæгастæу — 
тарбын хъæдабæйæ æмбæрзт тымбыл стьол. Йæ фæйнæфарс — дыууæ 
фæлмæн бандоны. 
— Мæ хæдзар, æна, мæрдырох мыл куы бахæцыди, цы ’рбаци ме 
’мбал, цы? — Дзæнæты дисхуызæй афарста Минæт, тыргъмæ дæр ма 
ауади æмæ къæсæрыл сагъдауæй аззади. 
— Цавæр æмбал? Дæ фæстæ чи лæууыди, уымæй зæгъыс? Мæнæй 
афтæ, уырыссаг у, æмæ йыл дуар ассыдтон. 
— Тынг уæздан ирон лæг у. Уый мын куынæ уыдаид, уæд...— 
Минæт йæ ныхас кæронмæ нал фæци. Мидæггаг уатæй, йæ ком ивазгæ, 
рацыди цыппорфондзаздзыд хæрзхуыз, гуыбынджын лæг дæргъытæ 
пижамæйы æмæ хæдзарыдаргæ фæсмын дзабырты. Йæ цæсгом — 
фæтæн, фæлурс. Йæ сæрыхъуынтæ — къæбæлдзыг. Стыр сау цæс- 
тытæ — рæсыдхуыз. 
Минæтæн йæ риуæй цины хъæр сирвæзти, æмæ йæм йæхи бап- 
пæрста. 
— Ацы æнæбайрайгæ нозты фæстæ адæймагæн йе уæнгтæ бынтон- 
дæр баруайынц, — йæ мады лæмæгъ цæнгтæй йæхи уæгъдгæнгæйæ, 
уæзбынæй загъта Гæбул, æмæ Минæты цæстытæ мæтæй айдзаг сты. 
— Æмæ дæ арæх бахъæуы нуазын? 
— Куы мæ иу ахоны, куы — иннæ. Сæ хицау дæн, æмæ мын мæ 
зæрдæ арахъхъæй æлхæнынц... 
— Нозтæй хи хъахъхъæнын хъæуы, мæ хæдзар. Хæйрæджы хой- 
раг у æмæ йæ кæнæгæн дæр нæ бары. 
Гæбулы цардхуыз цæсгоммæ былысчъил мидбылхудт бавнæлдта, 
стæй &васт æрбайсæфти. Йæ цæстæнгас кæдæмдæр адзæгъæл и. Æрæ- 
джиау йæ мады ахæм хъæлæсы уагæй бафарста, цыма ’ххæст нæма 
райхъал и: 
— Цы хур, цы къæвда дæ ’рхаста? 
210 

— Нæ лæг мæ алы ’хсæв дæр йæхимæ хоны, æмæ дæ, зæгъын, 
куы нал фенон... 
— Æз дæм бирæ хæттыты цæуынмæ хъавыдтæн, фæлæ... 
— Стыр бынаты кусыс æмæ дæ не ’вдæлы, æвæццæгæи. 
— Сулæфыны бон дæр мæ нæй, дзыцца. Гæркъайы хуынчъы мæ 
аластой, — йæхи сраст кодта Гæбул æмæ йæ мады фарсмæ диваныл 
æрбадти, йе стæгдар къух ын райста æмæ йæ йæ фæлмæн армытъæ- 
пæнæй сæрфы. Минæтæн фырæхсызгонæй йæ зæрдæ суынгæг и, йæ 
цæссыгтæ тыххæйты баурæдта æмæ рæвдаугæ хъæлæсæй загъта: 
— Зæрватыкк лæппынтæ рауадзы, йæ комы комдзæгтæй сæ схæс- 
сы, æмæ йын атæхынц. Афтæ у цард, æмæ дæ мæхицæн ницы агу- 
рын, мæ къона. Хуыцауæй разы, нырма мæхи дарынхъом дæн. Ку- 
рын дæ ’рмæст иу хъуыддаг. Мæ амæлæты фæстæ-иу дæхи нæ хъæу- 
бæстæй бынтон ма схицæн кæ. Кæрцæй хæдон хæстæгдæр у, мæ 
хæдзар. Йæ туг, йе стæг кæй нæ хъæуы, уый æцæгæлон адæмы дæр 
нæ бауарздзæн, æнæ уарзгæйæ та зын цæрæн у. Æнæзиан цард нæй. 
Дæ хъыгыл дын хионæй тынгдæр кæй ничи рахъыг кæндзæн, уый 
æдзухдæр дæ зæрдыл дар. 
Гæбул сыстади, тамако сдымдта æмæ агъуысты сабыргай дыууæр- 
дæм рацу-бацу кæны. Йæ дзыхæй сым дæр нæ хауы. 
— Сыфтæр бæласы къалиуыл фидауы, дымгæ йæ куы атоны, уæд 
уайтагъд бамбийы... 
— Мах не ’ппæт дæр иу бæласы сыфтæртæ стæм, дзыцца. 
— Уый тыххæй куы ницы зæгъын. Дæ фыдыуæзæг афтидæй куынæ 
баззаид, уый мæ фæнды ’рмæст. Хæдзары сывæллон куынæ гуыра, 
уæд уый йе сæфты нысан у... 
— Æрдз махæй тыхджындæр у. Гыццыл адæмтæн бирæ цæрæнбон 
нæ дæтты. Абон куынæ уа, уæддæр сæ райсом фесафдзæни... 
— Тагъд дон фурды не ’ййафы, мæ хъæбул. Алцæмæн дæр йæхи 
афон и. Дыргъ цæттæйæ тонын хъæуы, науæд дзы дæндæгтæ цъæх 
кæнынц... 
Дзæнгæрæджы зæлланг сын сæ ныхас фескъуыдта. Дзæнæт цæл- 
гæнæнæй рацыди æмæ дуары чысыл рæхыс сæфтыдта. 
— Алыксандры мад ам и, — йæ рæхуыстæмхиц хъæлæс æрбай- 
хъуысти залмæ, æмæ Минæт йæ бынатæй фестади. Чындз, æрыгон 
хæрзхуызтæ рæсугьд сылгоймаг, мидбылхудгæ ’рбахызти æмæ йе ’фси- 
нæн ныхъхъæбыс кодта. 
— Куыд цæрыс, мамæ? 
— Мæ фыдгул йæ бонтæ иунæгæй æрвитæд. Мæхицæн мæлынæй 
старстæн æмæ уæ куы нал фенон, зæгъгæ, дард балцы рараст дæн. 
— Сбад, дæ хорзæхæй, фæллад уыдзынæ. Сбад, æз ныртæккæ 
фæстæмæ фездæхдзынæн, — талф-тулфæй сдзырдта Райæ æмæ фед- 
дæдуар и. Уайтагъд адджинæгтæ ’рбадавта. Дзæнæт цæлгæнæнæй 
алыхуызон хæринæгтæ рахаста. Минæт дæр йæ чумæданæй хъæбæр 
цыхт, кæрдзын, цывзыдзæхдон æмæ арахъхъ систа, дзидзатæ æмæ 
сæ сомихаг коньячы цур æрæвæрдта æмæ йæ фыртмæ хатыркурæгау 
къæмдзæстыгхуызæй бакасти. 
— Кæддæр сæ бирæ куы уарзтай... 
Хæдзары хицау агуывзæйы дзаг коньяк рауагъта æмæ йæ æнæ- 
дзургæйæ анызта. Уазæг хæлиудзыхæй аззади æмæ йæм дисмæ кæ- 
211 

сæгау кæсы. «Гормойнаг, де ’рбамбæлд амондджын уæд, зæгьгæ, мын 
уæддæр загътаис», — уайдзæф ын кæны йæхинымæр. 
Гæбул нуазы, хæры. Дзидзаджын хъæрмхуыппы къус равдæлон кодта 
æмæ дыккаг бацагуырдта, стæй карчы фыдмæ бавнæлдта. Тæбæгъ куы 
сафтид и, уæд йæ сойæдзаг бæзджын былтæ фæлмæн гæххæттæй ныс- 
сæрфта æмæ сыстади, нард бабызау цæлгæнæнмæ узгæ ацыди, хъæбы- 
сы дзаг харбыз дзы рахаста, даргь кардæй йæ æрлыгтæ кодта æмæ та 
æнæдзургæйæ стьолмæ багуыбыр и. Хæры. Сыф-сыф кæны. 
— Æмæ уæ лæппу кæм и? — фæрсы Минæт Райæйы. 
— Æрæджы йæ мæ мад йæхимæ акодта. Æнæ кæрæдзи иу минут 
дæр нæ фæразынц. 
— Гормойнæгтæ, мæнмæ дæр æй иу хатт рарвитут, æмæ хъæуы йе 
уæнгтæ айваза, ирон æвзаг базона. Сывæллон алцыдæр йæ зæрдыл 
æнцонæй дары. 
— Æмæ цы кæны ирон æвзагæй? — харбызы кæрст хæргæйæ йæ 
фæрсы Гæбул. — Æз æй зыдтон æмæ мæ кæм бахъуыди? 
— Англисаг скъоламæ йæ радтам. Чингуытæ куыд тæлмац кæна, 
афтæ, — сæрыстырæй дзуры Райæ. 
— Уый хорз у, фæлæ адæймаг æппæты фыццаг хъуамæ йæ мадæ- 
лон æвзаг базона, стæй та — иннæтæ. 
— Ехх, дзыцца, дзыцца, базæронд дæ, афтæмæй цард нæ бамбæр- 
стай. Не ’взаг нын хъыгдарыны хос йеддæмæ ницы у, æмæ цас тагъд- 
дæр фесæфа, уыйас — хуыздæр, — сыфсыфгæнгæ дзуры Гæбул. 
— Æмæ æнæ ’взагæй цæрæн куыд и? 
— Нæ фыдæлтæн се ’мбаргæдæртæ Европæйы бæстæтыл ныххæ- 
лиу сты, зондджын адæмтимæ сæмхæццæ сты æмæ æнæмæтæй цæ- 
рынц, хæхты ма дзы цы муртæ баззади, уыдон та, се ’взагыл былыс- 
чъилтæгæнгæйæ, сæ хъиутæ хæрынц. 
Сæ ныхас кæрæдзиуыл кæй не сбаддзæн, уый Минæт бамбæрста 
æмæ лæгъстæгæнæгау афтæ бакодта: 
— Хъæбул дидинæгдон у, хъæбулы хъæбул та — дидинæг. Æз дæр 
æй, зæгъын, кæд иу хатт барæвдауин. Йæ зæрдыл мæ цы бадардзæн? 
Йæ хъус æм ничи ’рдардта, æмæ æрæнкъард и. Афтæ йæм кæсы, 
цыма ныртæккæ Гæбулы гуыбын фырхæрдæй атондзæни. «Фæлæуу 
уал, мæ хæдзар, фæстæдæр та бахæрдзынæ, науæд сæ дæ ахсæн не 
скусдзæни», — дзуры йæм йæхинымæр. Гæбул йæхиуыл схæцыди, 
диваныл моржау ныффæлдæхти æмæ телевизормæ кæсыныл фæци. 
Дзæнæт фынг æфснайынмæ бавнæлдта. 
— Æз ме ’мбалмæ бауайон, ныртæккæ фæстæмæ фездæхдзынæн, 
— сдзырдта Райæ æмæ трюмойы цур йæхимæ зилын райдыдта. Йæ 
рæсугъд урс цæсгом пудрæйæ айсæрста, йæ былтæ сырх-сырхид аца- 
хуырста, йæхи духийæ бапырх кодта æмæ феддæдуар и. 
— Дæ бандон та демæ ма ахæсс, — йæ фæдыл ма адзырдта Гæбул, 
фæлæ йæ уый нал фехъуыста. 
«Хуыцау мын мацы кæнæд, мæхимæ тæригъæд нæ исын, фæлæ 
аць; тыфтырыкъо мæ лæппуйы æппындæр нæ уарзы», — йæ фæдыл 
кæсгæйæ, ахъуыды кодта Минæт æмæ Гæбулмæ йе ’ргом аздæхта. 
Фыццагау та йæ куы барæвдауид, уый йæ фæнды, фæлæ йæм нæ 
уæнды. Æцæгæлон адæймаг æм кæсы. Йæ лæппу хъæлдзæг уыди, 
цингæнаг, ай та... Кæд истæуыл мæсты у, мыййаг? «Дæлгоммæ хуыс- 
212 

гæйæ, дæ зæрдæ срисдзæни», — дзуры йæм йæхинымæр. Йе уæхскмæ 
йын бавнæлдта æмæ йæ фæлмæн хъæлæсæй бафарста: 
— Дæ сынтæджы куы схуыссис, уæд дын æнцондæр нæ уаид? 
Гæбул æнæдзургæйæ рабадти æмæ мидæггаг уатмæ бацыди. Дзæ- 
нæт фынг æфснайд фæци, уазæджы фарсмæ ’рбадти æмæ йын бæстон 
радзырдта, йæ фырт Астæуккаг Азийы куыд хъæздыг цæры, Мæскуымæ 
куы цыди, уæд æй, цæссыгкалгæйæ, куыд ныууагъта æмæ стыр горæ- 
ты, йæ кæстæрты мысгæйæ, удхарæй куыд мæлы, уыдæттæ, стæй йæ 
хъæлæс дзæвгар фæныллæгдæр кодта æмæ йын сусæгæй йæ хъусы 
бадзырдта: 
— Афтæ ’нхъæл ма фæу, æмæ æз дæ фыртмæ цардæй къæртт 
æппарын. Дæ зæрдæ мыл ма фæхудæд, фыдгойы тыххæй йæ нæ 
зæгъын, фæлæ иу капекк раттыны бæсты йæхи ’рцауындздзæни. 
«Хорз ма ракæ æмæ фыд ма ссарай. Йæ фæллой йын хæры, стæй 
ма йæ адæмы цæсты дæр æфтауы», — йæхинымæр ын уайдзæф кæны 
Минæт, фæлæ хæрдмæ ницы дзуры. 
Фæсахсæвæрты схуыссыдысты. Иуафон Райæ тыргъмæ ’рбахыз- 
ти æмæ йæ къахфындзтыл мидаггаг уатмæ бахъуызыди. 
— Кæм та лекка кодтай?! — Минæты хъустыл ауади Гæбулы мæс- 
ты хъæлæс, æмæ йæ хуыссæиы рабадти. 
— Ме ’мбалмæ цæуын, зæгъгæ, дын нæ загътон? 
— Калм битъынайæ тарсти, æмæ йæ хуынчъы был æрзади! Ме 
сæфт дзæгъæлдзуаг сылгоймæгтæй уыдтон æмæ сæ бынсæфтдæр мæ 
хай фæци! 
— Цы мыл хъæртæ кæныс?! Дæ хуымы кæрон мæ ссардтай?! Ме 
’мбалмæ бауайæн дæр мын нал и?! Кæд мыл уымæй уæлдай не ’ууæн- 
дыс, уæд æз ныртæккæ дæр нæхимæ ацæудзынæн! 
— Цæй, о... æрсабыр у... æз куы ницы, æз... — Гæбулы хъæлæс 
миты тъыфылау атади. — Уазæджы иунæгæй кæй ныууагътай, уый 
тыххæй дын зæгъын, æндæр... 
«Гъе, уæууæй, гъе, мæ хъæбул, дæхицæй хъæзæнхъул куы сарæз- 
тай. Сылгоймаджы гæды митæ куыд не ’ мбарыс...» — тыхсы йæхи- 
мидæг Минæт. 
— Мæ кæрц ма дысхъуаг уыди! Дæ уазæг у æмæ йæм дæхæдæг 
кæс! Мæ мад дæр уын уæ хæрзтыл нæ фæкалди! 
— С-с, хъусы дæ æмæ худинаг у. Куы ницы дæ агуры. 
— Æниу мæ агурæд! Ракалдзынæн ын! Мæнмæ уæлдай æхцатæ 
нæй! Рæхджы нæ денджызмæ цæуын хъæуы, æмæ ахъуытты уæд! 
— Кæд бирæ нæ бафæстиат уаид, — саст хъæлæсæй дзуры Гæбул. 
— Æз дæр æм мæ былыцъæрттæ нæ хордтон, фæлæ афтæ рауади æмæ 
ма ныр цы гæнæн и? Йæ хæдзарæй куыдзы къæбыла куы ничи тæры, 
уæд уый мæ ныййарæг куы у. 
— Мæ ныййарæг, мæ ныййарæг! — былысчъилæй йæ сфæзмыдта 
Райæ. — Амæй размæ дын ныййарæг куынæ уыди! Зæронд ус у æмæ 
йæ хæдзары бадæд! Кæм цы гæбæррагъ и, уыдонæй цух никуы вæй- 
йæм, цыма адæмы тыххæй кусæм! Зæгъ ын, æмæ райсом йæ къах 
дæр ам куыд нал уа, афтæ! 
«Хуыцау тагъд нæ кæны, мæ чындз. Фæлæуу, мæнæ дæ лæппу ус 
ракура, — йæхинымæр æм дзуры Минæт. — Мæ бынаты куы уай, уæд 
стонг бирæгъау нынниудзынæ». 
213 

— Ацу иуварс, ма мæм æвнал! Мастæй мæ мæ хъуырмæ скæны, 
стæй мæм йæхи ласын райдайы! — тæргайхуызæй ма загьта Райæ, 
æмæ бæстæ бæсабыр и. Минæт сыстади æмæ уæззау къахдзæфтæй 
рудзынгмæ бацыди. Афтид уынджы ма искуы иу ранæй электрон цы- 
рæгъты мынæг рухс кæлы. Дард кæцæйдæр æм хъуысы ’нкъард за- 
рæг, æмæ ставд цæссыгтæ йæ мæллæгуадултыл уырдыгмæ згъорынц... 
* * * 
— Де ’хсæв куыд арвыстай, мамæ? Дæ ног бынаты дзæбæх бафы- 
нæй кодтай? — йе ’фсины райдзастхуызæй фæрсы чындз, йæ дзуапмæ 
йын не ’нхъæлмæ кæсы, афтæмæй цæлгæнæнмæ фæтындзы. — Иучы- 
сыл абад, æз дын исты хæринæгтæ ацæттæ кæнон. 
— Хорз уыди, мæ хъæбул, кæй дæ федтон, уый. Тарстæн, æнæ 
дæу фенгæйæ куы амæлон. Ныр цæуын нæхимæ, науæд мæ хæдзар 
ныззаууат уыдзæн, — цæмæй йын Гæбул йæ зæрдæйы уаг ма бамба- 
ра, уый тыххæй йæ мидбылты бахудыныл архайы Минæт, фæлæ йæ 
цæсгомыл иу нуар дæр не змæлы. 
— Кæдæм тагъд кæныс? Фæлæууыдисуал... 
— Мауал мæ уром, мæ хæдзар, зæронд ус искуы бирæ куы бада, 
уæд æгад кæны. Æз æрмæст дæу фенынмæ ’рцыдтæн... 
— Исты уал уæддæр акомдзаг кодтаис... 
— Ацафон мæ хъуыры къæбæр нæ ныццæудзæн... 
Гæбул телефонæй адзырдта, æмæ цыбыр рæстæгмæ ’рвхуыз 
«Волгæ» сæ цурмæ ’рбатылди. Фырт йæ мадæн фæстаг дуар байгом 
кодта, йæхæдæг шофыры фарсмæ сбадти. Вагзалмæ куы бахæццæ 
сты, уæд Минæт йæ цъындайы хъусæй æхца систа æмæ сæ Гæбулы 
дзыппы нытьтьыста. Уый йæ сæр къæмдзæстыгхуызæй æруагъта æмæ 
сдзырдта: 
— Гъер цытæ кæныс? Билет дын æз нæ балхæдтаин? 
— Стыр горæты бирæ ’хцатæ хъæуы, дæхицæн сæ уадз, — йæ 
цонгмæ йын бавнæлдта Минæт. — Кæд, мыййаг, искуы истæуыл 6а- 
тыхсай, уæд мæм-иу ныффысс, мæ къона. Æз мæ хæдзар дæр ауæй 
кæндзынæн æмæ дын æхца рарвитдзынæн. Мæнæн а дунейыл дæу 
йеддæмæ ничи ис. Мæ зæрдæ ма ’рмæстдæр дæуыл лæууы. 
— Бузныг, дзыцца, бузныг. Дызæрдыг дыл нæ кæнын, — загъта 
Гæбул æмæ билет исынмæ ацыди. Куы ’рбаздæхти, уæд ма йæ мады 
фарсмæ сындзытыл бадæгау иучысыл абадти, стæй сыстади æмæ, ка- 
тайгæнгæ, йæ сахатмæ ’ркасти. 
— Дзыцца, хатыр бакæ, тынг ахсджиаг æмбырд нæм ис, æмæ мын 
уырдæм æнæ цæугæ нæй, — загъта тыхстхуызæй æмæ йæ цæстытæ 
иуварс азылдта. 
— Ацу, мæ хъæбул, ацу, мæныл ма мæт кæ. Æз дæр кæд адæмы 
фæрцы исты амæлттæ кæнин... 
Æрвхуыз «Волгæ» цыма йæхицæн фæстæмæ раздахынæй тарсти, 
уыйау цæстыфæныкъуылдмæ машинæты гуылфæны ’рбайсæфти. Ми- 
нæт вагзалы сагъæсгæнгæ фæбадти, стæй поезды сæхимæ рацыди... 
Кæртмæ куы бахызти, уæд Барбос йæ размæ рахылди æмæ хъаст- 
гæнæгау йæ уынгæг хъыс-хъыс ссыди. 
— Мæгуырæг, иунæгæй стыхстæ, æвæццæгæн. Æз дæм сыздæх- 
214 

тæн, фæлæ дын мæнæй ницыуал пайда и. Мæ балц мæ амардта, æмæ 
мын бирæ цæрæнбон нал и, — æнкъардæй йыл баузæлыди Минæт, йæ 
афтид чумæдан байгом кодта æмæ дзы дзулы къæбæр систа. — Дæуæн 
æй бавæрдтон. Ахæр, мæ хæдзар, ахæр, ацы дунейы мыл дæуæй æну- 
выддæр ничи у. Цъылыны хъæдæй дæр дыл бирæ хæттыты ’рцыдтæн, 
фæлæ мын уæддæр дæ зæрдыл æрмæст мæ хорздзинæдтæ бадардтай... 
Минæт кæртмæ ’нкъардæй кæсы æмæ мæт кæны, йæ кæлддзаг 
къæс ауæй кæнын æмæ Гæбулæн æхца арвитын йæ къухы кæй нал 
бафтдзæн, ууыл. Йæ цæстытыл уайы, гыццылæй-иу кауы рæбын цъæх 
нæууыл йе ’мбæлттимæ хъæбысæй куыд хæцыди, уый. Йæ лыстæг 
цæнгтæ йын куы асæттой, уымæй-иу старсти æмæ сæм-иу удаистæй 
разгъордта, зæххæй-иу исты къæцæл фелвæста æмæ-иу æртхъирæн- 
гæнæгау сдзырдта: 
— Фæлæуут-ма дзы афтæ, фæлæуут! 
Лæппутæ-иу нартхоры ’рбайсæфтысты, æмæ-иу цалдæр уысмы 
фæстæ сæ хъæлæба бæлæсты бынæй райхъуысти. Мадæн-иу дзæвгар 
рæстæг фæлмæн мидбылхудт йæ цæсгомæй нал схицæн и. 
Куыдз йæ дзул бахордта æмæ йе ’рдæглæгуын фæрстæ йæ хицауы 
зæнгтыл дыууæрдæм расæрф-басæрф кæныныл фæци. 
— Барбос, ды æнæмбаргæ цæрæгой дæ æмæ дæм мæ рис нæ бахъар- 
дзæн, фæлæ фыдыуæзæгæн йæ авдæн йæ цары куы дзыназа, уæд уымæй 
стырдæр бæллæх нæй, — йæхиимæ ныхасгæнæгау ма саст хъæлæсæй 
загъта Минæт, йæ фæллад уæнгтæ зæххыл æруагъта æмæ, цæргæбон- 
ты куыд сабыр уыди, афтæ сабырæй йе ’нусон дунемæ ацыди... 
САУУАРДИ 
У æрæх райдзаст уаты цыма пиллон арт судзы, уыйау йæ фыцгæ 
уæлдæф адæймаджы улæфæнтæ ’хгæны. Кæд йæ фæтæн рудзгуытæ 
æмæ дуæрттæ тыгъд сты, уæддæр æй æхсидгæ уддзæф сатæг кæнын 
нæ фæразы, æмæ дзы фырæнтæфæй фæлæууæн нæй. Рашиды буарыл 
хид лæсæнтæ кæны, æмæ удхарæй мæлы, фæлæ йæ уымæ не ’вдæлы. 
Йæ цæстыты раз цардæгасæй лæууынц Чеховы хъомысджын уацауы 
ирд фæлгонцтæ æмæ йæ æнахуыр дунемæ сæ фæдыл сайынц. Сце- 
нæйы хъазæгау йæ къухтæ хæрдмæ систа, æмæ уæрæх агъуысты йæ 
бæзджын хъæлæс зæлы. Йæ уарзон фыссæджы арфхъуыдыкæнынад 
æй дисы ’фтауы, æмæ студентты размæ хæссы рæстæй зылын Громо- 
вы хъизæмæрттæ, Рагины куыдфæндыйы цæстæнгас, гуымиры Ники- 
тæйы хиваст митæ... 
Хæрзтæ йæ риуыл карз æфхæрд кæй æййафынц, æвзæртæ та царв 
æмæ мыды кæй ленк кæнынц, уый тыххæй цыма зæххæн йæ зæрдæ 
сæнкъуысыди, уыйау йæ мидбынаты бадзой-дзой кодта. Хæдзар ныр- 
рызти æмæ цары сæрстытæ пъолмæ æрызгъæлдысты. Люстрæ йæхи 
æррæдувынæввонгæй дыууæрдæм скатай. Рашид иуварсырдæм фæ- 
цудыдта. Аивадон нывтыл æрдзы фыдракæнд фæуæлахиз, æмæ йæ 
фæлгæнæнæй æрбайсæфтысты. Ныртæккæ йыл цар æрхаудзæн, æмæ 
бетон къæйты ’хсæн ныцъцъист уыдзæн. Уыцы хъуыды арвæрттыв- 
дау февзæрд йæ сæры, æмæ адæргæй цавддурау фæци. Фæсивæд сæ 
215 

бынæттæй фæгæппытæ ластой. Хъæр, хъæлæба, дзолгъо-молгъо, хъыл- 
листытæ, разгъор-базгъор. Иутæ дзы дуæрттæ сæ сæрыл ахастой, 
иннæтæ рудзгуытæй асфальтмæ гæппытæ кæнынц. 
Цыбыр рæстæгмæ аудитори асыгъдæг и. Зæхх цыма уымæ 
’нхъæлмæ касти, уыйау æрсабыр и, æрмæст ма люстрæ йæхимидæг 
зына-нæзына змæлы. Сыбыртт дæр никæцæйуал хъуысы. Кæнæ бæстæ 
фынæй баци, кæнæ Рашид æваст бакъуырма и. Æрæджиау æм бынæй 
кæйдæр мынæг чыр-чыр сыхъуысти, иннæтæ йæ цъырцъырæгтау кæ- 
рæдзи дзыхæй айстой, æмæ кæрт æхсызгон кæл-кæлæй байдзаг и. 
Лæппу йе ’муд æрцыди æмæ йæ алыварс афæлгæсыди. Диссаг. Хæр- 
зæрæджы дæр ма кафедрæйы цур куы лæууыди, уæд рæбинаг къуы- 
мы кæцæй февзæрди? Стæй афтæ фидар кæуыл хæцы? Зульфияйыл? 
Чызджы саулагъз цæсгом ныффæлурс и. Кæд бæллæх йæ иувæрсты 
аивгъуыдта, уæддæр йæ цæстытæй æгæрон тас нæма схицæн и. Уаргæ 
бон хуылыдз цъиу карчы бын куы ’рныгъуыла, уыйау лæппуйы дæл- 
базыр бабырыди æмæ йæм хæрдмæ ирвæзынгæнæджы каст кæны. 
— Суадз мæ. Исчи нæ ’рбаййафдзæн, æмæ худинаг у, — дзуры 
йæм саст хъæлæсæй, фæлæ йæ уагыл бæрæг у, Рашидæй йæ фæхи- 
цæн кæй нæ фæнды, уый. Йæ лыстæг даргъ æнгуылдзты кæрæттæй 
йын йæ роцъомæ хъавгæ сæвнæлдта, æмæ лæппуйæн йæ рохтæ фе- 
уæгъд сты. Чызджы рæсугъд цæсгом йæ армытъæпæнты ’хсæн фев- 
зæрди, æмæ йын батæ кæны йæ хъуымбыл дзыккутæн, йæ кæлæнгæ- 
нæг сау цæстытæн, йæ фæлмæн уадултæн. Ацал-ауал азы дзы кæй 
фембæхста, уыцы ’нкъарæнтæ мæлæты тасæй раргом сты, æмæ йæ 
рæвдауынæй нал æфсæды. 
— Мæ хуры хай, мæ зæрдæйы уидаг, мæ дунейы рухс... 
Йæхимæ ’нхъæл дæр кæмæн нæ уыди, ахæм хъæрмуд ныхæстæ 
дзы хауынц æмæ чызджы ’взонг буары ’вдадзы хосау тайынц. Фыра- 
мондджынæй йæ сæр разылди, æмæ йæ йæ хъæбысмæ фелвæста. 
— Æруадз мæ. Студенттæ нæ афтæмæй куы феной, уæд нæ цы 
фенхъæлдзысты? — æвæндонæй дзы йæхи аиуварс кæныныл архайы 
Зульфия, фæлæ йæ Рашид нæ уадзы. 
— Ма тæрс, абон ардæм ничиуал æрбауæнддзæн, æмæ институт 
нæхицæн баззайдзæн, — æнæдызæрдыгæй загъта лæппу æмæ йæ цъи- 
лау æрзылдта. 
* * * 
Хуры судзгæ тынты тых кæй фæсасти, цыма скæсæйнаг музы- 
кæйы зæрдæскъæфæн зæлтæ ууыл цин кæнынц, уыйау сæм уæлмонц 
æнкъарæнтæ хæссынц. Сæ иувæрсты алыхуызон машинæтæ дыууæр- 
дæм кæнынц. Адæм, аууæтты ’мбæхсгæйæ, кæдæмдæр хъуыддагхуы- 
зæй тындзынц æмæ хурæфсæст дунемæ сæ уазал ахастæй уарзæтты 
дисы ’фтауынц. 
— Хъуыды ма кæныс, хъæуы кæрон цады гыццылæй куыд фæ- 
цæймардтæ, уый? — цыдæр сусæгдзинад æмбæхсæгау чызджы фæрсы 
лæппу. 
— О. Чи мæ фервæзын кодта? Зоныс æй? 
— Зонын. 
— Чи уыди?! — Зульфияйы цæсгомыл бæлвырд зыны, тынг кæй 
216 

тыхсы, уый. Фырдиссагæй ма йæ цæнгтæ уæлдæфы ауыгъдæй дæр 
аззадысты. Рашиды дзуапмæ æнæрхъæцæй æнхъæлмæ кæсы, фæлæ 
уый ницы дзуры. — Ды уыдтæ? 
— О, — зивæггæнгæ йын дзуапп дæтты лæппу æмæ йæ цæсгомыл 
ахæм хуыз æвдисы, цыма йын хорзæй ницы фæци. Зульфия йын йæ 
бæрзæйыл атыхсти æмæ йæ дисхуызæй афарста: 
— Æмæ мын æй уæд раздæр куыд никуы загътай? 
— Афтæ ’нхъæл, зæгъын, куы фæуай, уый æфсонæй дæ уарзон- 
дзинад домын. Стæй дæ, зæгъын, кæд ферох и. 
— Ахæм хъуыддагæн ферохгæнæн куыд и? — Зульфия йæм уар- 
зæгой цæстæй кæсы æмæ æнахуыр хъæлæсы уагæй дзуры: 
— Мæлæты дзæмбытæй мæ ды куынæ скъахтаис, уæд афонмæ мæ 
кой дæр нал уыдаид. 
— Хуыцау бахизæд... Дæу хуызæн чызг... — Рашид йæ армытъæ- 
пæн Зульфияйы русыл рæвдауæгæ æрхаста. — Кæцæй дæм фæком- 
коммæ дæн, уымæн абон дæр ницы зонын. Æвæццæгæн, мæ амон- 
дæн... Сывæллæттæй фæхицæн дæ æмæ доны аныгъуылдтæ. Тынг 
фæтарстæ æмæ ленк кæнын нал фæрæзтай. 
— Ленк кæнын æппындæр нæ зыдтон. 
— Цадæй дæ куы рахастон æмæ дæ тæвд змисыл куы æрæвæрдтон, 
уæд дæ кæуынæй нал æнцадтæ. 
— Куыд мæ сабыртæ кодтай, уый ма мæ зæрдыл лæууы, æндæр 
ницыуал. 
— Кæй чызг дæ? — бафарстон дæ зæрдаивæй, цæмæй дæ ныхæс- 
тыл бафтауон, æмæ мауал кæуай, уый тыххæй. 
— Турсуны, — дзуапп дын радтон æз. 
— Дæ мыггаг та кæмæй у? 
— Курбанова. 
Дæ дзыккутæ хурмæ куы схæмпус сты, уæд сау уардийы хуызæн 
сдæ, æмæ æдзухдæр мæ цæстытыл афтæмæй уадтæ. 
— Æз та дæм мæ фыртыхстæй кæсын дæр не суæндыдтæн, — цыма 
лæппуйы раз исты аххосджын у, уыйау къæмдзæстыгхуызæй загъта 
чызг. 
— Фыццаг хатт мæм институты фæлварæн дæттынмæ куы ’рба- 
цыдтæ, уæд дæр дæ базыдтон. Дзургæ дæр ма дæм скодтон: «Мæ сау 
уарди», фæлæ мæ ды нæ фехъуыстай. 
— Фондз мын уый тыххæй сæвæрдтай уæдæ? Мæнмæ гæсгæ, æз 
æрмæг хорз нæ зыдтон. 
— Куынæ дæм фæкастаин, уæд ме ’гъатыр ми мæхицæн нæ ныб- 
барстаин. 
Зульфия йын йæ къух нылхъывта, ома бузныг, æгайтма мæ уар- 
зыс æмæ мыл дæ арм дарыс. Дæ хæрзтæ мæ рох нæ уыдзысты. 
— Æмæ фæрæдыдтæ æви нæ? Студенткæйæн дын бæззын? — фæр- 
сы йæ къахæгау, æмæ йæ цæсгомыл хинхудт хъазы. 
— Нæ, — йæ сæр тилы Рашид æмæ уый дæр худы. 
— Диссаг мæм кæсы. Дæ зæрдæйы уаг мын нырмæ куыд никуы 
раргом кодтай? 
— Зæххæнкъуыст куынæ уыдаид, уæд мын æй ныр дæр нæ базыд- 
таис. 
— Цæуыннæ? 
217 

— Иуæй, дæ ахуыргæнæг дæн, иннæмæй... 
— Иннæмæй цы? 
— Ахæм рæсугьд чызг мыл, зæгъын, куынæ барвæсса æмæ мæ 
уыйбæрц æрыгæтты ’хсæн куынæ равзара. 
— Æрыгæттæн сæ зонд нæма ’рбæстон и, æмæ æнæ базыртæй 
уæлæрвты тæхынц. Мæн та, цард чи бамбæрста æмæ зæрдæ дарæн 
кæуыл и, ахæм адæймаг хъæуы. 
Рашидæн йæ риу амондæй адымсти, æмæ ницыуал зæгъын сфæ- 
рæзта. Æрæджиау ма дзы тыхамæлттæй æртæ дзырды схаудта: 
— Æцæг зæгъыс æви? 
— Дызæрдыг мыл кæныс? 
— Мæ-гъа...Æгæр æвзонг дæ, æмæ... дæ зæрдæ ’ндæр искæмæн 
куы раттай... 
— Мæ зæрдæ дæрдджын дзаума нæу æмæ йæ алкæмæн нæ дæт- 
тын, — фæтæргай Зульфия æмæ йæм йæ чъылдым раздæхта. 
— Хатыр. Æфхæрыны охыл æй нæ загътон. Мæ тас мæ фæрæди- 
йын кодта. 
— Афтæ тынг цæмæй тæрсыс уагæр? 
— Нæ мын хæдзар и, нæ мæм æхца и... 
— Уыдонæн самалгæнæн и. Самалгæнæн кæмæн нæй, уый сæй- 
рагдæр у. 
-Цы? 
— Уарзондзинад. 
— Уымæй мæ риу йедзаг у, æмæ мæ зæрдæ мæхиуыл ’дарын, 
фæлæ мæ ’ндæр хъуыддæгтæ тыхсын кæнынц. 
— Зæгъæм, цытæ? 
— Æмдзæрæны цæргæйæ, дæ фыдмæ минæвар цы цæсгомæй бар- 
витдзынæн? Ирæд мæ куы бацагура, уæд ын цы ратдзынæн? 
— Папæ ’хца хъуаг нæу. Ахæм лыстæг хъуыддæгтæ йæм нымады 
дæр не сты. 
Рашид адæмæй куынæ ’фсæрмы кæнид, уæд æй уыцы ныфсæвæ- 
рæн ныхæсты тыххæй йæ хъæбысы фелвасид æмæ йæ хъæлæсыдзаг 
ныхъхъæр кæнид: «Æз дæ бирæ уарзын, Зульфия, тынг бирæ, дун- 
дунеты хæрзтæй фылдæр!» Йæ къухмæ йын февнæлдта æмæ йæ паркмæ 
йæ фæдыл аскъæфта, фæсвæд ран æй бандоныл йæ фарсмæ ’рбадын 
кодта, æмæ сæ былтæ кæрæдзиуыл андæгъдысты... Уахъæз бæлæсты 
сыфтæртыл рог базыртæ садзы, æмæ сæ сæрмæ, цинæвдылд гæлæбу- 
тау, пæр-пæр кæнынц. 
— Чындзæхсæв куы скæнæм, уæд нын папæ уæртæ ахæм машинæ 
балхæндзæн, — рестораны цур цы сау «Волгæ» лæууы, уымæ кæс- 
гæйæ, сæрыстырæй дзуры Зульфия. 
— Цæмæй йæ зоныс? 
— Æдзухдæр мын афтæ фæзæгъы: «Цалынмæ дын æз æгас уон, 
уæдмæ дæ ницы хъуаг ныууадздзынæн». 
— Цард тæбæгъы донæй уæлдай нæу, мæ хур, кæд кæцырдæм 
фæкъул уыдзæн, уымæн ничи ницы зоны. 
— Папæ амалджын у, цыфæнды уавæрты дæр æнæдон ранæй дон 
сыгуырын кæндзæн æмæ йыл къада куырой сараздзæн. 
Чызг, йæхæдæг кæй нæ бакуыста, уыцы исбоны тыххæй йæ сæр 
218 

бæрзæндты кæй хæссы, уый лæппуйæн хъыг у æмæ йæм уайдзæфгæ- 
нæджы хъæлæсæй дзуры: 
— Зульфия, мах нæхи фæллойæ балхæндзыстæм машинæ дæр æмæ 
хæдзар дæр. 
— Мæн машинæ ницæмæн хъæуы. Æз афтæ æнæуи... 
— Гъеуый дын чызг! — цинхуызæй сдзырдта Рашид æмæ йæ бына- 
тæй фестади. — Мæныл фидар хæц, æмæ дæм алцыдæр уыдзæни. Ды 
мæ фарсмæ куы уай, уæд æз уирагдуртыл дæр дидинджытæ ’рзайын 
кæндзынæн. 
Зульфия йын йæ цонгыл фæхæцыди, æмæ бæлæсты ’хсæнты на- 
рæг къахвæндагыл мидбылхудгæ араст сты. 
* * * 
Изæрмилтæ горæтмæ ’рбахъуызыдысты. Рæстæгæй-рæстæгмæ са- 
тæг уддзæф æрбаулæфы æмæ донхæрисы сыфтæрты ’хсæнæй йæ фæ- 
сус чыр-чыр райхъуысы, стæй уарзæтты йæ удæнцойдæттæг хъæбысы 
’рбатухы. 
— Æнхъæлмæ мæм кæсдзынæ, Зульфия? — чызджы хъустыл уайы 
Рашиды рæвдаугæ хъæлæс. 
— Цыдæриддæр мын зæгъай, уый бакæндзынæн, кæдæм мæ хо- 
най, уырдæм демæ ацæудзынæн, æрмæст мын мæ курдиат сæххæст 
кæ! — лæгъстæхуызæй дзуры Зульфия æмæ йæ йæ риумæ ’лхъивы. 
— Цавæр курдиат у уагæр? Æз дæу тыххæй мæ цард раттыныл 
разы куы дæн. 
— Ам мæ иунæгæй ма ныууадз! Æнæ дæу цæрын нæ бафæраздзынæн! 
— Иумæ куы ацæуиккам, уый мæн дæр фæнды, фæлæ дæ дæ 
ныййарджытæ нæ ауадздзысты, стæй дæ ахуырæй фæхаудзынæ. 
— Мæ ныййарджыты ныхмæ рацæуыныл дæр разы дæн, мæ ахуы- 
рæй фæхауыныл дæр. 
— Цы кæныс, мæ хур, цы дæ тыхсын кæны? 
— Иучысыл-ма бафæстиат у. Æххæст æз институт каст фæуон, 
чындзæхсæв скæнæм, стæй бар — дæхи. 
— Райсом мын æнæ цæугæ нæй. Æхсæз мæймæ мæ наукон раза- 
монæджы ’ххуысæй мæхи бæстон куынæ бацæттæ кæнон, уæд мæ 
бирæ фыдæбæттæ фесæфдзысты. 
— Ды та цæмæй тæрсыс? Æз де ’рдæджы бæрц куы зонин... 
— Стыр ахуыргæндты раз мæ хъæудзæн дзуапп дæттын. 
— Æмбарын дæ, фæлæ мæ цæмæдæр гæсгæ дæ ацыд нæ фæнды. Мæ 
зæрдæ мæм афтæ дзуры, цыма, куы ацæуай, уæд нал фембæлдзыстæм, 
— бынтондæр нынкъард и Зульфия, æмæ йæ Рашид сабыртæ кæны: 
— Уанцон нæ дæ. Ау, цы фæуыдзынæн? 
— Мæ-гъа... Цынæ вæййы... Мæскуыйаг чызгимæ мын куы бацæ- 
рай, мыййаг... Ам дæ цы уромы? Нæ дын дзы хæдзар и, нæ дæм 
æхца и... 
Куыд хорз æй афæзмыдта, уый йæм диссаг фæкасти æмæ йæ мид- 
былты бахудти. 
— Æмæ дзы уæд амæй размæ никуы уыдтæн? Алы аз дæр уым куы 
вæййын. Ам мæ бирæ цыдæртæ уромы. Мæ сæрæй сæ куы айсон, 
уæддæр сæ мæ зæрдæйæ атонын нæ бафæраздзынæн, уымæн æмæ, 
219 

семæ цы ’ндæхтæй баст у, уыдон мæнæй тыхджындæр сты. Ма мын 
тæрс, мæ сау уарди, æз æхсæз мæйы фæстæ филологон наукæты кан- 
дидаты дипломимæ ам уыдзынæн, — загъта Рашид æмæ ма йæ ны- 
хасмæ хъазгæмхасæн бафтыдта: — Хъуамæ дæ фыдмæ ахуыргондæй 
бацæуон... 
— Ды худгæ кæныс, мæнæн та мæ зæрдæ риссы, — йæ фындзы 
бын бахъуыр-хъуыр кодта чызг æмæ йæ сæр æруагъта. 
— Ма тыхс, мæ удлæууæн, æхсæз мæйы куыд атæхдзысты, уый 
æмбаргæ дæр нæ бакæндзынæ. Æрмæст мыл дæ зæрдæ ма сив. 
— Цæмæн мæ ’фхæрыс, Рашид? — уайдзæфгæнæджы хъæлæсæй 
йæ бафарста Зульфия, æмæ йæ кæуын йæ былалгъмæ схæццæ и. — 
Кæд мæ ахæм рæузондæй зоныс, уæд мæ куыд курыс? 
— Ныббар мын, дæ хорзæхæй. Æфхæрынмæ дæ нæ хъавыдтæн. 
Зæрдаивæй йæ загътон. Мæхицæй дыл тынгдæр æууæндын. Уæдæ 
ма лæг хуыздæр кæуыл баууæнда? 
Чысыл фæзгонды астæу цæхæр калынц алыхуызон уардитæ, æмæ 
сæ адджын тæф хæццæ кæны ’мбисонды музыкæйы зæлтимæ. Сæ иу 
— сатæгсау æмæ хæрзконд. Цыма, иннæтæй рæсугъддæр кæй у, уый 
æмбары, уыйау сæрыстырæй лæууы æмæ хурсыгъд æрдзыл цыдæр 
сусæгдзинад нывæнды. 
— Уæртæ уый дæу хуызæн у, — къухæй йæм амоны Рашид. Зуль- 
фия йæм бацыди, арæхстгай йæ ’ртыдта æмæ йæм æй радта. 
— Лæвар дын æй кæнын, æцæг æй ма фесаф... 
— Цæстыгагуыйау æй хъахъхъæндзынæн... 
Адджын батæ, хъарм хъæбыстæ, зæрдиаг сомытæ... Уарзæттæ 
фæсахсæвæрты кæрæдзийæ куыд зынæй фæхицæн сты, уымæн æвди- 
сæн уыди ’рмæстдæр мæй... 
* * * 
Йæ зæрдæ гæлæбу фестади, æмæ дзы æгæрон цин абухы, йæ 
риуæй æддæмæ бырсы, базыртæ йыл садзы æмæ йæ райдзаст фæтæн 
уынджы размæ скъæфы. Диссаг куыд нæ у цард! Йæ фыд хæсты 
цæхæры кæмæн басыгъди, æмæ кæмдæр, бæстæйы кæройнаг мæгуыр 
къæсы, тыхамæлттæй чи схъомыл и, уыцы сæмпæрчъи искуы æцæгæ- 
лон егъау горæты филологон наукæты кандидат суыдзæн, уый æнхъæл 
чи уыди? Кардзыд куырыхон ахуыргæндтæ йæ акомкоммæ стъолы 
уæлхъус куы ’рбадтысты, уæд та йæ ныфс бынтон асасти, фæлæ йæ 
тас фæдзæгъæл и. Цы фæрстытæ йæм лæвæрдтой, уыдонæй иуы дæр 
нæ фæрæдыди. Лæгтæ ма-иу кæрæдзимæ дæр бакастысты æмæ-иу сæ 
сæртæ разыйы тылд бакодтой. Æмæ дзы цæуыннæ хъуамæ уыдаиккой 
разы? Чехов ын Хуыцауы бынаты æвæрд и, æмæ сын йæ уацмыстæм 
гæсгæ æнцонæй лæвæрдта дзуаппытæ. 
Сæхи институты ахæм стыр ахуыргæндтæ нæма и, фæлæ рæхджы 
йæ уавæр аивдзæн. Иу зæронд профессор сæм æрбацыди Киевы уни- 
версцтетæй, æмæ йыл æрхъæцмæ дæр нæ хъæцынц, фæлæ рæхджы 
сæхимæ фæзындзæни доценттæ, профессортæ, академиктæ. Æмæ сæ 
иу уыдзæни Рашид. Фыццаг цæлхдурты сæрты уал ахызти. Ныр док- 
торы диссертаци дæр бахъахъхъæндзæн. Йæ хъусты зæлынц йæ нау- 
кон разамонæджы ныхæстæ: «Молодец, мæ хæлар! Дæхи иттæг хор- 
220 

зæй равдыстай. Мæ зæрдæ дыл дарын. Дæхиуыл куы кусай, уæд нæм 
докторы диссертаци хъахъхъæнынмæ дæр æрбацæудзынæ. Тынг зæр- 
диагæй дæм æнхъæлмæ кæсдзынæн. Кæд дæ фæнды, уæд дæ мæхимæ 
дæр райсдзынæн æмæ дæ мæхæдæг бацæттæ кæндзынæн. Стыр фи- 
дæн дæм æнхъæлмæ кæсы, æмæ дæ цардыл бæстон ахъуыды кæ. 
Ахæм фадæттæ бирæтæн нæ аразын...». 
Адæймаг цас зондджындæр уа, уыйас æгъдауджындæр æмæ хиуыл- 
хæстдæр у. Дзурынмæ дæр куыд тынг арæхсынц. Рашид та се ’мвæ- 
задмæ кæд схиздзæн, цымæ? Уæвгæ, мæсыг фæлтæргай амайгæ у. 
Цы дуртæ йыл сæвæрдта, уыдон уал ын æгъгъæд сты. Йæ циныл ын 
æппæтæй тынгдæр бацин кæндзæн йæ уарзон. Арвæй зæхмæ йын 
уый йеддæмæ ничи ис, æмæ йыл хъуамæ тагъд сæмбæла, йемæ баны- 
хас кæна æмæ йæ æвæстиатæй ракура. Йæ бонтæ куыд амондджынæй 
æрвитдзæн, уый йæ цæстытыл уайы æмæ йæ буар къахæй-сæрмæ 
’хсызгон хъыдзы кæны. Йæ фæстаг æхцатæй йын медальон балхæдта 
æмæ аэродроммæ атындзыдта. Хæдтæхæгмæ йæ бирæ ’нхъæлмæ кæ- 
сын нæ бахъуыди. Трапыл схызти, салонмæ бацыди æмæ фæлмæн 
бандоныл йæхи фæстæмæ ауагъта. Хæдтæхæг дзæвгар рæстæг йæ 
мидбынаты сагъдауæй фæлæууыди, æмæ Рашидмæ афтæ фæкасти, 
цыма æвирхъау бæллæх æрцæудзæн æмæ йæ царддæттæг суадонæй 
нал фæхъæстæ уыдзæн. Стюардессæ йыл цалдæр хатты йæ фæлмæн 
цæстæнгас æрхаста, фæлæ йæ уый дæр не ’рсабыр кодта. Æрæджиау 
æфсæн цæргæсæн йæ мотортæ скуыстой æмæ ногæхсад асфальтыл 
сабыргай араст и, æвæндонхуызæй разылди, тæфсæгæй сæйæг рын- 
чынау ныззыр-зыр кодта æмæ, цыма йæ бæттæнтæ атыдта, уыйау 
йæхи размæ аппæрста. Лæппу йæ блокнот рафæлдæхта, урс-урсид 
сыфты ’хсæнæй сау уарди систа, æмæ йæ цæстыты раз февзæрди йæ 
уарзоны сурæт. 
— Зульфия... — зына-нæзына базмæлыдысты йæ былтæ, æмæ та 
йæ буарыл æгæрон циндзинад дзирдзургæнгæ ахæлиу и... 
* * * 
Фæздæгхуыз арвыл сабыргай хилынц уæззау мигътæ æмæ къæр- 
къæр кæнынц мæстæлгъæдæй. Рашидмæ афтæ кæсы, цыма дунейы 
хæрæмттæ æрæхсынмæ ’рвыст сты уæларвæй. Цæй æхсад æмæ цæй 
цыдæр. Бæзджын рыгыл æвæндонæй цалдæр æртахы æрæппæрстой 
æмæ æлыгхуыз къуыбырты иувæрсты кæдæмдæр сæхи айстой. Лæп- 
пуйæн йе ’нхъæлмæгаст фæдзæгъæл и. Горæт раздæр куыд уыди, 
афтæмæй баззади — смаггæнаг, чъизи æмæ ’рхæндæгæй. Æнæчъы- 
рæйцагъд ныллæг къæстæ кæрæдзи фарсмæ æдзæм фынæйæ лæу- 
уынц. Зæхх иннæрдæм куы сфæлдæха, уæддæр нæ райхъал уыдзыс- 
ты, уымæн æмæ дзы цардæн йæ кой дæр нæй. Нæ дзы зонд хъæуы, 
нæ — курдиат. Хъæуы дзы ’рмæстдæр гугын фыстау хистæртæм хъу- 
сын æмæ фæстæмæ нæ дзурын. Ныййарджытæ цæргæбонты ирæд 
æмбырд кæнынц сæ фырттæн, æнæфæрсгæйæ сын устытæ ’лхæнынц, 
æмæ сæ бонтæ ’рвитынц, сæ фыдæлтæ сæ куыд æрвыстой, афтæ. 
Æнусæй-æнусмæ дзы æппындæр ницы ивы. 
Уæдæ йæм æмбисонды рæсугъд горæтæй йæ бæттæнтæ цæмæ тыд- 
та? Цы дзы ссарынмæ хъавыди? Уарзондзинад? Амонд? Куыд æдылы 
221 

уыди, куыд?! Мæрдвынæй чи баци, хорз æмæ ’взæр кæрæдзийæ чи 
нæ иртасы æмæ сæрибар хъуыды йæ сæрмæ æввахс дæр чи нæ уадзы, 
уыдоны ’хсæн амонд ссарæн куыд и? Фæрстытæ, фæрстытæ, фæр- 
стытæ... Иу иннæмæй карздæр, иу иннæмæй æгъатырдæр. Цы дзуап- 
пытæ сын ратта? Йæ уарзоныл цы ’рцыди, уый йын исчи уæддæр 
куы зæгьид. Йæ дзыхæй сым дæр нæ хауы, æмæ лæппуйы къæрц- 
хъус зæрдæ рагацау цыдæр бæллæх æнкъары. Чындзæхсæвы тыххæй 
йын цалдæр хатты бакой кодта, фæлæ йæм чызг ницы хъус æрдардта. 
Цыма йæ ивгæ бачындæуыди, уыйау къæссавæлдæхт фæци. Куы йæ 
сæр сриссы, куы — йæ зæрдæ. Йæ цуры иучысыл куы афæстиат вæййы, 
уæд йæ риумæ фæлæбуры æмæ, йæ кæуын тыххæй уромгæйæ, али- 
дзы. Æрæджы та донхæрисы бын йæ зæрдæ бахъарм и. Цыфæнды 
тæссаг низæй куы сæйа, уæддæр æй Рашид нæ ныууадздзæн, æрмæст 
йемæ цæрыныл сразы уæд. 
Йæ зонгæ бæстыхаймæ ’рбахæццæ и. Зæрдæ цæмæй барухс уа, 
ахæмæй дзы ницы ис, фæлæ йын уæддæр адджын у. Уарзондзинады 
ад ам базыдта, æмæ йæм дзы æнахуыр фæлмæн уддзæф ивылы. Зуль- 
фияйы фæсивæды ’хсæн агуры, фæлæ йæ нæ ары. Йе студенттæ йыл 
æххормаг цъиутау амбырд сты. Абон уырыссаг литературæйæ фæлва- 
рæн дæттынц æмæ йæм фæндæгтæ ссарыныл архайынц. Цæмæй дзы 
ма стьæлфой, уый тыххæй сæ сабыртæ кæны æмæ дыккаг уæладзыгмæ, 
фæстиæттæгæнгæ, фæцæуы. Йæ кусæнуатмæ бахызти æмæ сагъда- 
уæй аззади. Зульфия къæсæргæрон мæгуыргурау ныггуыбыр и æмæ 
къухмæрзæнæй йæ цæстытæ сæрфы. Рашиды куы ауыдта, уæд фес- 
тъæлфыди, йæ фындзы бын цыдæртæ багуым-гуым кодта æмæ фед- 
дæдуар и. Гом рудзынджы раз сгьолы фарсмæ лæууы бæрзонд, хæр- 
зконд, æрыгон лæппу. Йæ бæзджын сау сæрыхъуынтæ цæхæр ка- 
лынц. Йæ рæсугъд саулагъз цæсгом ын цыма курдиатджын скульптор 
бронзæйæ сарæзта, уыйау цæстытæ йæхимæ здахы. Уæлдай аивдæр 
æй кæнынц йæ биноныг итувæрд сау хæлаф æмæ урс хæдон. 
— Салам-алейкум, Сабир. 
— Алейкум-салам, Рашид. 
— Зульфия тæргайæ цæмæ ацыди? Исты ныхас уæм рауади? 
— Рынчын у, æмæ дæ йæхи ракурынмæ хъавы, фæлæ дæм нæ 
уæнды. Æз æй æрвитын, фæлæ мæм нæ хъусы. 
Ууыл сæ ныхас ахицæн и. Иумæйагæй сæм ницы ис, æмæ, цæуыл 
дзурой, уый нæ зонынц. Рашид æй нæ уарзы æмæ дзы йæ зæрдæйы 
уаг æмбæхсгæ дæр нæ кæны. Уалдзыгон къæвда дæр ыл никуы ’рцы- 
ди, æмæ йæм искæй зын нæ хъары. Нæ ахуырæн у, нæ кусынæн, йе 
стыр ныхас та æнæхъæн комы дæр нæ цæуы. Иу хатт æй йæ сау 
«Волгæ»-йы сæхимæ аласта, æмæ уым йæ удыхъæд бынтон раргом и. 
Агъуысты астæу гауызыл æрбадтысты, æмæ сын æфсæрмдзæстыг æры- 
гон сылгоймаг сæ разы шурпо* æрæвæрдта. Куы йæ бахордтой, уæд 
Сабир йæ усмæ бадзырдта, плау рахæсс, зæгъгæ, фæлæ уый не ’рба- 
зынди. Сабир æм бауади, æмæ цæлгæнæнæй тæбæгъты дзыгъал-мыгъу- 
лимæ сылгоймаджы фæсус кæуын райхъуысти. Рашид йæ бынатæй 
фестади æмæ сæм базгъордта. Сабир йæ усы къахæй куыд хоста, уый 
куы федта, уæд æм фæлæбурдта. 
* Таджикаг хæринаг. 
222 

— Цы кæныс?! Цæмæ йæ нæмыс?! 
— Æз ын абон райсомæй зæгьгæ кодтон, ме ’рдхордимæ ’рбацæу- 
дзынæн, æмæ-иу плау скæ, зæгъгæ, уый нын цыдæр æнад быламыхъ- 
хъæй нæ дæндæгтæ ахсадта! — мæстæлгъæдæй срæцыгъта Сабир. 
Рашид æм иуцасдæр æлгьгæнгæйæ фæкасти, стæй йыл йæ къух ауыгъта 
æмæ сæхимæ араст и. Уыйадыл æм йæ зæрдæ фæуазал и. Цалынмæ 
Мæскуыйы уыди, уæдмæ профессор пенсийы ацыди, ректор кафед- 
рæйы сæргълæууæджы хæстæ æххæстгæнæгæй Сабиры сæвæрдта, æмæ 
ахæм сæрыстыр у, цыма цæргæбонтæм министры бынаты ’рфидар и. 
Рашид ыл йæхинымæр худы, фæлæ хæрдмæ ницы дзуры. Йе стъолы 
лагъзæй ведомость систа æмæ тыргъмæ ахызти. Аудитори баййæфта 
хæрзæфснайдæй. Стъолыл — дидинджытæ æвæрд. Се ’хсæн уæлдай 
бæрæгдæр дары сау уарди. Лæппу йын йæ хуызы уыны Зульфияйы 
цæсгом, æмæ йæм афтæ кæсы, цыма йæ мидбылты худы, цыма йыл 
йæ зæрдæ не сивта, æмæ йæм чысыл раздæр цы гуырысхо сæвзæрд, 
уый йын йæ риу дзæгъæлы ’хсыны. Цалдæр студенты ’рбахуыдта, 
стъолæй билеттæ систой æмæ фæстаг бандæттæм сæхи айстой. Тæп- 
пудхуызæй дзы кæй алидзынц, уый йын æдзухдæр йæ тьæнгтæ ацæгъ- 
ды, фæлæ ацы хатт йæ хъуыдытæ уыдонимæ не сты æмæ сæ уынгæ 
дæр нæ кæны, хъусгæ дæр. Зульфия йæм фæстæмæ куы ’рбаздæхид, 
уæд фырцинæй се ’ппæтæн дæр фондзтæ сæвæрид æмæ сæ ’хсызго- 
нæй ауадзид, фæлæ дзы хъотырджынау дæрдты лидзы. Афтæ тынг 
кæмæй тæрсы, цымæ? Сабирæй? Æмæ йын ус куы и. Нæ, йе ’рдхæ- 
рæны уарзон æй ахæм лæгыл нæ баивдзæн. Уæдæ кæуыл? Уыцы 
фарст æй тухæнæй мары æмæ йын удæнцой нæ дæтты. Дуар куы 
’рбайгом вæййы, уæд афтæ фенхъæлы, Зульфия у, æмæ бацин кæны, 
фæлæ та ’ндæр исчи разыны, æмæ йæ зæрдæйæ иу къæртт ахауы. 
Хур аныгуылди æмæ изæрдалынгтæ горæтыл сæ тар хыз æрытыд- 
той. Рашид цырæгътæ ссыгъта æмæ рудзынгмæ бацыди, дзæвгар рæ- 
стæг афтид кæртмæ рохстæй фæкасти, стæй стьолмæ ’рбаздæхти æмæ 
бандоныл йæхи ’руагъта. Студент йæ акомкоммæ бады æмæ цыдæртæ 
дзуры, йе ’нгуылдзтæ зыр-зыр кæнынц. Цæуыл тыхсы, цымæ? Цы 
стыр дунемæ рантысти, уым иу чысыл фæлварæн цы у? Ницы. Ныр- 
тæккæ йæ ратдзæни æмæ дзы фервæздзæни. Йæ тæппуддзинадыл ма 
худгæ дæр фæкæндзæн. Кæд йæхæдæг дæр ахæм уавæры и æмæ йæ 
сагъæстæ дзæгъæлы сты? Дзæгъæлы сты, уæдæ цы сты. Æрхъæцмæ 
дæр ыл чи нæ хъæцыди, уый йыл гадзрахатæй куыд рацæудзæн? 
Зачёткæ стъолæй райста æмæ йын йæ сыфтæ сабыргай фæлдахы. 
Скъолайы дæр æмæ институты дæр хорз бæрæггæнæнтæ иста, афтæ- 
мæй йæ гуыбын никуы бафсæста. Цард бæрæггæнæнтæй аразгæ куы 
уаид, уæд бæргæ, фæлæ... Лæппуйæн фондз сæвæрдта æмæ йæ уар- 
зонмæ ’нхъæлмæ кæсын райдыдта. Йæ зæрдæ йыл куы нал дардта, 
уæд агъуыстмæ ’нкъардæй æрбацыди Зульфия, билет систа æмæ фæ- 
стаг партæйыл сбадти. 
— Цы кæныс, Зульфия? 'Нæфæразгæ дæ? — фæрсы йæ Рашид, 
фæлæ уымæн йæ дзыхæй сым дæр нæ хауы. 
— Уым цы бадыс? Ардæм рацу. 
— Курын дæ, æмæ мæ абон мацæмæй фæрс. Мæ зæрдæйæ мæлын. 
Рашидæн чысыл фенцондæр и. Уый та цы фенхъæлдта, Хуыцау — 
йæ зонæг. 
223 

— Цыппар дын æвæрын. Уæхимæ ацу æмæ схуысс, — рæвдаугæ 
хъæлæсæй дзуры йæ уарзонмæ. 
— Нæ, нæ, мæнг бæрæггæнæн мæ нæ хъæуы! — фесхъиудта Зуль- 
фия. Цæмæй фæтарсти, уый ахуыргæнæг не ’мбары æмæ йæм дисмæ 
кæсæгау кæсы. 
— Уæд та — фондз. 
— Абон — нæ. Райсом кæнæ иннæбон. Æрмæг уал кæронмæ са- 
хуыр кæнон, науæд цæргæбонты мæ зæрдæ мæхиуыл худдзæн... 
Рашид дзы ныры хуызæн никуыма фæбузныг и. Ахæм фадат дын 
уæд æмæ дзы ма спайда кæ. Æндæр исчи йæ фырцинæй йæ хъæбысы 
акодтаид, ай та ’ххуыс йе суинаг мойæ дæр нæ исы... 
— Ацу уæдæ, уæвгæ, фæлæуу, уæхимæ дæ ахæццæ кæнон. 
— Нæ, æндæр хатт, ныр мæхæдæг ацæудзынæн. Райсом-иу изæры 
авд сахатыл паркмæ ’рбацу. 
— Хорз, донхæрисы бын дæм æнхъæлмæ кæсдзынæн. 
Чызг сæргуыбырæй ацыди, лæппу уæззау зæрдæимæ йæ фæдыл 
кæсгæйæ баззади. 
* * * 
Ныр æнахуырст даргъ бандоныл бады æмæ дыууæрдæм æнæрхъæ- 
цæй ракæс-бакæс кæны. Йæ алыварс — æмхуызон æлвыд къудзитæ, 
йæ акомкоммæ чысыл фæзы — дидинджытæ. О, уыдысты дидинджытæ, 
сырхытæ, урсытæ, æрвхуызтæ. Цæстытæ сæм кæсынæй не ’фсæстыс- 
ты, фæлæ сæ хуры араугæ тынтæ басыгътой, æмæ ма сæ рæхснæг 
зæнгты бынаты баззад æнæуд хус къæцæлтæ. Сæ астæу бæрзонд фæ- 
цыд хъæбатыр хæстоны цырт. Йæ цæсгом — ныфсхаст, уæндонхуыз. 
Афтæ зыны, цыма ныртæккæ пьедесталæй рахиздзæн æмæ, зæххыл 
цы фыдæх æрæмбырд и, уый иууылдæр йæ домбай къухтæй нып- 
пырх кæндзæн. 
Рашид мысы йæ фыды. Уæвгæ дзы цы мысы? Гыццыл бурбын 
зæронд къамы йæ федта ’рмæст. Йæ мад ын æй буц лæварæн радта, 
йæхæдæг дыккаг мой скодта, кæмдæр, хохы цъассы дуне цот ра- 
уагъта æмæ йæ йæ хистæр фыртмæ нал æвдæлы. Кæд ыл æппындæр 
нæ баузæлы, уæддæр æй лæппу арæх бабæрæг кæны. Мад цыфæн- 
дыйæ дæр мад у æмæ зæрдæйæ скъуынын нæ комы. Бахъуаджы 
сахат ын йæ цотмæ дæр фæкæсдзæн, æрмæст ын Зульфия йæ зæрдæ 
ма асæттæд. Ныры хуызæн хæрзарæзтæй йæм никуыма ’рбацыди. 
Хъулон къаба йын йæ хæрзконд уæнгтæ нывгонды хуызæн рæсугъ- 
дæй æвдисы. Йæ дымст риуты дзыхъхъ урсæй зыны æмæ дзы йæ 
медальон цæхæр калы. Йæ былтæ — сырх ахуырст. Йæ цæсгом 
уардихуыз пудрæйæ фæхъæстæ, æмæ дзы мæйтæ æмæ хуртæ кæсы. I 
Иæ фæлмæн къух Рашиды къухыл æрæвæрдта, æмæ лæппуйы зæрдæ 
асыгъдæг и. 
— Ацы дидинæгдон мах у, Зульфия, нæ дыууæ дæу. 
— Йæ дидинджытæ бампылдысты... 
— Уалдзæджы та ногæй тæмæнтæ скалдзысты. 
— Мæныл уалдзæг нал скæндзæн... 
— Цæмæн афтæ зæгъыс? Цы дæ риссы? 
— Мæ зæрдæ. 
224 

Чызг ын йæ къух райста æмæ йæ йæ риуыл сæвæрдта. Лæппу 
йын йæ зæрдæ арæхстгай сæрфы. 
— Фæсвæд ранмæ цом, ам нæ исчи фендзæн... — сусæгвæндгæнæ- 
гау ын йæ хъусы бадзырдта Зульфия. Къудзиты аууонмæ бацыдысты, 
бæласы бын æрхуыссыдысты, æмæ Рашидæн дуне йæхи баци. Батæ 
йын кæны йæ риутæн, йæ дæллагхъуыртæн, йæ былтæн. «Ам æй 
цæмæ ’рфæндыди, цымæ? Ацы хъуыддагæн чындзæхсæвы фæстæ 
рæсугъдæй саразæн нæ уыди?» — февзæрд йæ сæры. Цыма йын чызг 
йæ хъуыды ацахста, уыйау дзы йæхи атыдта æмæ ’фхæрдхуызæй 
иуварс алæууыди. Цы ’рцыди, уымæн Рашид ницы бамбæрста æмæ 
джихæй аззади. Æрæджиау иуварсырдыгæй ауыдта Сабиры, стæй та 
— ректоры. Хæрзхуызтæ гуыбынджын лæг. Йæ фæтæн цæсгом — 
саулагъз. Йæ дæллаг был — стыргомау. Йæ сау сæрыхъуынтæ чысыл 
фæхаласбын сты. Йæ цæстытæ мæсты ’рттывд кæнынц. Рашидмæ 
барджынæй бацыди æмæ йын уайдзæфтæ кæныныл схæцыди: 
— Æз та ма дæ кафедрæйы сæргълæууæгæй сæвæрынмæ хъавыд- 
тæн. Хуыцауы номæй дын ард хæрын, мæхæдæг дæ куынæ федтаин, 
уæд мæ дæ чъизи ми нæ бауырныдтаид. 
— Самад Ашурович, æз мæ райгуырынæй абоны онг иу чъизи ми 
дæр никуы бакодтон. 
— Уæдæ уый циу?! — ректоры хъæлæс зынгæ фæтызмæгдæр. — 
Ахуыргæнджытæ се ’ппæт дæр се студенткæты талынг къуымтæм куы 
ласой, уæд нæ цы рауайдзæн?! 
— Зульфия мæнæн æрмæст ме студенткæ нæу... Кæрæдзи бирæ 
уарзæм æмæ... тагъд хъуамæ нæ чындзæхсæв уа... 
— Цы? Чындзæхсæв? — ректор фæджих и, стæй Сабирмæ фæрсæ- 
гау бакасти. — Ды мын кæй радзырдтай, уыдон гæды ныхæстæ уыды- 
сты уæдæ? 
— Сайгæ дæ кæны, Самад Ашурович, — козбаугæнæджы хъæлæ- 
сæй йын дзуры Сабир. — Зульфия мæ къайаг у... 
— Уæдæ ацафон Рашиды хъæбысы цы ми кæны? — æнæууæнкхуы- 
зæй йæ фæрсы ректор. 
— Знон ын фæлварæны бæрæггæнæн нæ сæвæрдта, райсом, дам, 
мæм-иу паркмæ ’рбацу... Фыццаг хатт ын нæу, мыййаг... 
Рашид сагъдауæй баззади. Афтæ йæм кæсы, цыма йæ къæхтыл 
залиаг кæлмытæ сыздыхтысты æмæ сæ йæхи суæгъд кæнын нæ фæра- 
зы. Ахæм æвирхъау фын арæх фæуыны. Алидзынмæ фæхъавы, фæлæ 
йын размæ ницыуал фентысы æмæ фыртæссæй, йæ хиды мæцгæйæ, 
райхъал вæййы. 
— Сабир раст зæгъы? — Зульфияйы фæрсы ректор. 
— О, — йæ сæр разыйы тылд кæны чызг æмæ йæхи иуварсырдæм 
здахы. Рашид фæуыргъуыйау. Кæд æм йæ удлæууæны хъæлæс бæл- 
вырд хъуысы, уæддæр æй нæ уырны, уыцы лæгмарæн дзырд йæ 
дзыхæй схаудта, уый. Уæларвæй æруадзгæ зæд куы уыди, уæд ыл цы 
’рцыди? Цавæр зондцухгæнæн марг ын бадардта Сабир? Цудтытæ- 
гæнгæ йæм бацыди æмæ йын йæ цонгыл ныззæгæл и. 
— Зульфия, цытæ дзурыс уый?! Дæ зонд фæцыд æви?! — хъæр 
кæны удаистæй æмæ йæ йæ тых-йæ бонæй тилы. 
— Мæнæн хицауад институт мæ бæрны уый тыххæй нæ бакодта, 
цæмæй дзы æз гаккырисдон саразон! Адæмы цæсты дæ не ’фтауын! 
15 Цомартаты Изæтбсг 
225 

Де ’фсарм дын тæрхонгæнæг фæуæд! Райсом мæм барвæндонæй кур- 
диат æрбадæтт æмæ дæ мæ цæсты кæронæй дæр куыд нал фенон, 
афтæ! — Рашидмæ тызмæгæй дзуры ректор, фæлæ уымæ йæ ныхæстæ 
нæ хъарынц. Дойнагдур фестади æмæ йæ æппындæр ницыуал хъæуы: 
нæдæр уарзондзинад, нæдæр куыст, нæдæр цард. 
* * * 
— ...Курын дæ, æмæ мæ уырдæм ма арвит. Дæ хæдзармæ куы 
бацæуон, уæд дын цагъайраг уыдзынæн. Кæд дæ фæнды, уæд дæ 
разы мæ зонгуытыл дæр æрлæудзынæн, — йæ къухтæ йæ гом риумæ 
’лхъивгæйæ, йæ хæзгулæн лæгъстæ кæны Зульфия. Фыркуыдæй йæ 
былтæ ныцъцъæх сты, йæ цæссыгтæ цыхцырджытæй уырдыгмæ згъо- 
рынц. — Æз — дæ мад, дæ фыды уазæг, мæ цæсгом мын ма фæчъизи 
кæ. Адæм мæ фæндырты фæцæгъддзысты. 
— Ахæм гыццыл хъуыддаджытыххæй дæхиматыхсын кæ... Ничи 
дæ базондзæн... Мæ хæлар у... Йæ дзыхыл хæцын фæразы... — куыд- 
фæндыйы хъæлæсæй йæ сабыртæ кæны Сабир. 
— Мæ цæсгом нæ хъæцы... — Зульфия ноджы тынгдæр фæсагъæс- 
хуыз и, æмæ йын, мæгуыры къултæгæнгæ, йæ рæсугъд цæстытæм 
кæсы. Кæд йæ зæрдæ фæфæлмæндæр уаид æмæ йын фæтæригъæд 
кæнид. 
— Уым æфсæрмыйагæй ницы ис. Ды фыццаг нæ дæ... — цыма 
ныхас зæронд дзаумайæ фервæзыныл цæуы, уыйау æм былысчъилæй 
дзуры Сабир. 
— Хабар мæ фыды хъустыл куы ’рцæуа, уæд мæ амардзæн, — 
фæстаг фæлтæрæнтæ кæны чызг, фæлæ лæппу къæрттæй цъула не 
’ппары. 
— Ницытæ æмæ мацытыл цал хатты дзурæн и?! Ме ’рдхорд дæ 
асыгъдæг кæндзæн, бахуыйдзæни дæ, æмæ, цы уыдтæ, уымæй авд 
ахæмы фестдзынæ! 
Фæхъазыди дзы æмæ ма йыл худгæ дæр кæны. Цыма Феникс 
уыди æмæ йын атæхынæй тарсти, уыйау ыл Рашиды ацыды фæстæ 
ныззæгæл и æмæ йæ иуырдæм дæр нал уагъта. Йæ ныййарджытæй 
ард хордта, мæ усы дæу тыххæй ауагътон, зæгъгæ. Кæлæнгæнæгау 
ын рæсугъд ныхæстæй йæ сæр разилын кодта, ракурынæй йын зæр- 
дæтæ февæрдта, æмæ йыл куыд нæ хъуамæ баууæндыдаид. Йемæ 
йæхи кæй сбаста, ууыл фæсмон кæны, цымæ? Æппындæр нæ. Раши- 
ды зæрдæйæ нæ уарзта æмæ, йæ фарсмæ уæвгæйæ дæр, йæ цæсты- 
тæй Сабиры агуырдта. Базыл-иу йæ сæр куы æрæвæрдта, уæддæр йæ 
хъуыдыты уый рæвдыдта. «Ам мæ иунæгæй ма ныууадз! Æнæ дæу 
цæрын нæ бафæраздзынæн!» — ацы ныхæстæ Рашидæн куы дзырдта, 
уæд дæр Сабирмæ тырныдта, фæлæ йын ус уыди, æмæ йыл фаг не 
’ууæндыди. Фæлварæны дæр йæхи барæй срынчын кодта, цæмæй йæ 
ректор институтæй атæра, æмæ кафедрæйы сæргълæууæгæй Сабир 
барзайа. Дзырд ын радта, мæ фыдгулæй мæ куы фервæзын кæнай, 
уæд дæ ракурдзынæн, зæгъгæ, æмæ йæ фæсайдта, фæлæ йыл уæддæр 
чызг йæ зæрдæ нæ ивы. Цы фæндагыл рацыди, ууыл æй ногæй цæ- 
уын куы бахъæуид, уæд уысмы бæрц дæр йæхиуыл фæстæмæ нæ 
фæхæцид, уымæн æмæ йын Сабир цы хъизæмæрттæ ’взарын кæны, 
226 

уыдонæй дæр æхсызгондзинад исы. Цас æй дæлдæр æппары, уыйас 
æм йæхи тынгдæр ивазы. Йæ гуыбыны цы сывæллон хæссы, уый сæ 
кæрæдзийæ фæхицæн кæнын кæй нæ бауадздзæн, ууыл йæ зæрдæ 
дары æмæ йæ удæй арт цæгъды: 
— Кæрдты бын æрæвæрыны йас æвзæрдзинад дын цы сарæзтон? 
Кæд мæ марыс, уæд мæ дæхæдæг амар, искæмæ мæ цы ’рвитыс? 
— Ма дзы тæрс, ницы дын кæндзæн. Дæсны дохтыр у. 
— Нæ мæ уарзыс, уый зонын, фæлæ уæддæр адæмы цæстмæ чын- 
дзæхсæв скæнæм. Иу къуыри дæм ацæрдзынæн, стæй рацæудзынæн. 
Алименттæ дæр дæ нæ бацагурдзынæн. Мæ хъæбулæн мын дзæгъæл- 
задæй ма фидис кæнæнт, æндæр мæ дæуæй ницы хъæуы. 
— Алы бон устытæ курдзынæн?! — мæстыйæ срæцыгъта Сабир 
æмæ йыл йæ къухтæ стылдта. Йæ зæрды уыцы ныхæстæ зæгъын нæ 
уыди, æнæнхъæлæджы йын схаудтой, æмæ йæхи раст кæнынмæ фæци: 
— Чындзæхсæв скæндзыстæм, æцæг, фæстæдæр. Ныртæккæ мæм 
æхца нæма и. 
— Ууыл ма тыхс, папæ нын ратдзæни. 
Лæппу дзы сфæлмæцыди. Цæмæй йын йæ кæуындзаст сырхтæл- 
мытæ цæсгом ма уына, уый тыххæй дзы йæхи иуварс азылдта æмæ 
хъуыдыты аныгъуылди. «Папæ нын ратдзæни», — былысчъилæй йæ 
сфæзмыдта йæхинымæр. Мæлæты хабедзен! Дæлæмæ дæр, уæлæмæ 
дæр — бензинуæйгæнæг, цы мæлхъ æрцахсынмæ хъавы, уый фыды 
къухты та æнæхъæн горæт и, æмæ хъуамæ йæ лæмæгъдзинады аххо- 
сæй æнæсрастæнгæ рæдыд æруадза. Йæ цæстытыл уайы, æрæгæй 
нырмæ кæмæ бæллы, уыцы чызг, æмæ йæ Зульфияимæ бары. Кæ- 
рæдзимæ куыд дард сты, уый æмбары æмæ йæхицæн уайдзæфтæ кæны. 
Ацы хæлиудзыхимæ дзæгъæлы сæмдзæхдон и. Куы йæ бахъыгдара, 
уæд йæ фæндтæ фæмæнг уыдзысты, æмæ хъахъдзыхæй баззайдзæн. 
Нæ, уыцы хъуыддагæн æруадзæн нæй, æмæ дзы хъуамæ йæхи суæгъд 
кæна! Сабир дæлиауæй ныуулæфыди æмæ фидарæй загъта: 
— Нæ, Зульфия, æз ус нæма курын. Ме ’рдхордмæ уал бацу. 
Цасфæнды йæм куы ’ртхъирæнтæ кæна, уæддæр йæ хъуыды кæй 
нал аивдзæн, уый йын æргомæй æвдисы, æмæ чызджы зæрдæ фæй- 
нæрдæм фæтоны. Чысыл раздæр æй йæ хæзгул кæм ирхæфста, уыцы 
’нцъылдтæ гобаныл ныддæлгом и æмæ дзы йæ тыппыртæ уадзы. 
Æрæджиау йæхиуыл æвæндонæй схæцыди æмæ йæ дзаумæттæ са- 
быргай æмбырд кæны, зырзыргæнгæ ’нгуылдзтæй йæ уардихуыз лифы 
цæппæртæ æвæры, фæлæ сæм нæ арæхсы. 
— Цæй, цы зæгъыс? Дохтырмæ цæуыс æви нæ? — фæрсы йæ 
Сабир домгæ хъæлæсæй æмæ дзы уыраугæ цæссыгтæ лæмары. 
— Цæуын, æцæг, дохтырмæ — нæ. 
— Уæдæ кæдæм? 
— Кæцæй нал раздæхон, уырдæм...— уæнгмардæй йын дзуапп 
дæтты Зульфия æмæ йæм, мæнгуд ныфсы халыл хæцгæйæ, æнхъæлмæ 
кæсы. Кæд æм йæ заууаты уавæр бахъарид æмæ йæ йæхи марын нæ 
бауадзид. Куыннæ стæй. Цыма йæ хъусгæ дæр нæ фæкодта, уыйау 
æм йæ чъылдым раздæхта, æмæ чызгæн йæ туг йæ буары асалди. 
Æппындæр æй кæй нæ хъуыди æмæ йæ райдайæнæй кæронмæ сайгæ 
кæй кодта, уый æххæстæй нырма ныр бамбæрста. «Ау, мæ марды 
хабар мын куы фехъуса, уæддæр мыл йæ зæрдæ нæ фæрисдзæн?» — 
227 

уыцы хъуыдыимæ къæсæрæй ахызти æмæ... йæ фыды бензинæй йæхи 
басыгъта. Фæлæ Сабирæн йæ къахы ’нгуылдз дæр не срысти. Ректор 
ын, институтыл къæм абадынæй тæрсгæйæ, йæ фыдракæнд кæй нæ 
раргом кодта, æмæ йæ хивæнд хæзгулæй æнæ хъаугъайæ кæй фæр- 
вæзти, уый ма йын æхсызгон дæр уыди. Кæмæ бæллыди, уый йæ 
къухы бафтыди, фæлæ уымæй дæр уайтагъд æрбатыхсти æмæ иуæй 
иннæ рæсугъддæр чызджыты йæ хъæбысы рæвдауы. Алчидæр сæ афтæ 
’нхъæлы, æппæтæй фылдæр уый уарзы æмæ йыл гадзрахатæй нæ 
рацæудзæн. Урс гæлæбутау æм æнæмæтæй тæхынц æмæ йæ арты 
æгъатырæй судзынц... 
1975 
ДОНЫ КЪУСЫ СÆФТ 
Йæф„даруæ„гтææрвдза.д^лдзЫсхЪ„ссаеткЬал„утауйæфæр. 
стыл æвæрæзæй куыд æрзæбул сты, уый Хъæхæрман æмбаргæ дæр 
нæ бакодта. Цалдæр боны йæ чемы нæ уыди. Къахæй-сæрмæ йæ 
хиды мæцыди æмæ йæхимидæг тыхсти. Сугтæй цъупдзаг галуæрдон 
ын йæ фæтæн риумæ чи иста, мадæл æрсыты сæ лæгæтты тæппуд 
фыстау чи ’ргæвста, уыцы уæзæгджын домбай къухтæн сæ хъару 
æнæнхъæлæджы ’рбайсæфти æмæ йæ коммæ нал кастысты, фæлæ ма 
сæ уæддæр тыхмигæнæгау сæ раздæры змæлд домдта. Рæстæгæй-рæ- 
стæгмæ-иу йæ булкъдаст тымбыл сæры фахс адурдзавд и æмæ-иу æй 
расыгау иуварсырдæм фæцæйхаста, фæлæ уæддæр къæдзæхы йас лæг 
йæ уавæр ницæмæ дардта. Йæ дæрзæг æнгуылдзты кæрæттæй-иу йæ 
къæмисæн аууæрста æмæ та-иу дзоныгъы ’фсæр амайынмæ бавнæлд- 
та. Йæхинымæр дис кодта йæ лæмæгъдзинадыл. Æртиссæдз азы йæхи 
афтæ æгуыдзæгæй никуы банкъардта, йе ’ндон буары тæргай митыл 
нæ сахуыр и æмæ та-иу кæдæмдæр аджих и. Йæ цæстытыл уадысты 
йæ зæронд мæрдтæ. Йæхицæй сæ сырдта, фæлæ йын тæрын нæ куымд- 
той. Сынтытау ыл æрæмбырд сты æмæ йын йæ хъуыдытæ лæгъз 
фæндагыл цæуын нæ уагътой. Хъæхæрман сагъæсы ’фтыдта йе ’ры- 
гон бинойнаджы дæр. Идæдзæй куы баззайа æмæ та йæ ’ндæр мой 
агурын куы бахъæуа, уымæй тæрсгæйæ, йæхицæн бынат нал ардта. 
Фæсахсæвæрты дæр ма-иу æй рæвдауынмæ чи райхъал кодта, уыцы 
сылæмхиц æнæфсис лæг йæ цæстыты раз сойын цырагъау куыд тади, 
уый уыдта æмæ йæм мæтæйдзаг хъæлæсæй лæгъстæгæнæгау дзырдта: 
— Дæ цæсгомы хуыз мæ зæрдæмæ нæ цæуы, нæ лæг. Рауай æмæ 
уал дæ фæллад суадз. Иу сыкъа дæр баназ, æмæ та дæ хъару дæхимæ 
’рцæуа. 
Нæ йæм байхъуыста Хъæхæрман, уымæн æмæ сылгоймагмæ хъу- 
сын йæ сæрмæ нæ хаста, йæ хъуынджын æрфгуыты бынæй дæр æм 
не скасти æмæ бон-сихорафон мæлæтдзаг цæф арсау уымæл зæххыл, 
хъæрзгæ, æрфæлдæхти. Фæлтау йæ ницæйаг сæрыстырдзинады сæр- 
ты куы ахызтаид æмæ йæ уарзон усы коммæ куы бакастаид. Уæд ыл, 
чи зЬны, ацы стыр бæллæх не ’рцыдаид. Уæвгæ, цы бæрæг и? Хъуыд- 
дæгтæ иууылдæр Хуыцауæй аразгæ сты. Табу — йæхицæн. Сынтæгыл 
ын йæ къабæзтæ куыд æнцонæй сбаста, афтæ ’нцонæй йын сæ халгæ 
дæр ракæндзæни. Уый хуызæн куыстуарзаг уæйыг лæджы хуыссæны 
228 

куы дара, уæд ма йын, кæм цы хуыскъастæу и, уыдонæн та цы кæнгæ у? 
Хъæхæрман йæхи зонынхъом куы фæци, уæдæй фæстæмæ иу минут 
дæр йæ фæллад суадзыны охыл æнцад никуы ’рбадти, уымæн æмæ, 
фæллад циу, уый нæ зыдта. Йæ сæрмæ алы куыст дæр хаста. Афтæ 
йæм касти, цыма, йæхæдæг цæмæ нæ бавнала, уый æнæ кондæй 
баззайдзæн, цыма, йæ кусæнгæрзтæ сæ бынæтты биноныг куынæ баф- 
снайа æмæ сыл йæ уырзтæ рæвдауæгау куынæ ’рхæсса, уæд ыл сæ 
зæрдæ фæхуддзæни, æмæ, æхсæв-бон нæ хынцгæйæ, йæ удæй арт 
цагъта. Хъæдæй-иу уæрдоны дзаг михтæ куы ’рласта, уæд-иу йæ 
галмæ базылди, стæй-иу удармæй йæ цыргъ фæрæт стыдта æмæ-иу 
михтæ амайыныл балæууыди, зæххы сæ-иу фидар ныссагъта æмæ 
сыл-иу уистæ бийын райдыдта. Цалынмæ-иу дæргъæй-дæргъмæ кау 
быд нæ фæци, уæдмæ-иу мидæмæ нæ бацыди æмæ-иу йæ дзыхмæ 
комдзаг не схаста. Æмæ ныр ахæм лæг хъуамæ æнæзмæлгæйæ хуыс- 
са, йæ рæстæг дзаджджын фынгтыл бадгæйæ чи ’рвыста, цæргæбон- 
ты куывдтæ æмæ хистытыл чи зылди, уыцы магусатæ та хъуамæ чын- 
дзæхсæвты æмæ авдæнбæттæнты æнæмæтæй зарой? Айфыццаг сын 
Хъæхæрман хорз фæци. Амæй фæстæмæ йæ зондзысты, кæм цы дзу- 
рын хъæуы, уый. Зымæгон сæ миты тъыфыл нæ рантысдзæни, афтæ- 
мæй кæрæдзи цæстмæ сæхицæй таучел лæгтæ аразынц. Йæ рахиз 
цонг лыггæнæгау сын йæ хуыздæр тохъхъыл ныргæвста, æмæ цуай- 
наджы пæлхъ-пæлхъæй фыхти. Уыдон бавдæлдысты æмæ йæ фыд- 
гæйттыл схæцыдысты: 
— Нæ мæрддзæст сыхагæй ахæм бурæ нæл фыс куыд равдæлди, 
цымæ? Тæрсын, йæ зæрдæ фырмæтæй куы атона. 
— Диссаджы лæг у, æвæдза. Йæ хорз усы мæрдтæм батардта, йæ 
гадздзайæн та хъæугуывдтæ кæны. 
— Мæлæтæй, дам, фервæзти æмæ, дам, ын йæ хæрзгæнæг зæдты 
ном ссарын хъæуы. 
— Кæмæ ис, уый йæ фыды фыдæн дæр дугъ уадзы, æндæр, лæп- 
путы бын чи баззади, уымæн йæ ницæйаг куырм тъанджы тыххæй 
ахæм гуыппытæ чи кæны. 
Хъæхæрман сын, чи зоны, сæ хахуыртæм йæ хъус не ’гшардтаид, 
фæлæ ма йыл худгæ дæр кæй бакодтой, уый нæ бабыхста. Иæ цæсты- 
ты туг фæбадти, афтæмæй сарайы чъылдымæй знæт галау рагæпп 
ласта æмæ аг фæфæлдæхта. Дзидзайы къуылдыхтæ цъыфы сæвдыл- 
дысты. Йæ дыууæ урс аргъонахъы сæм рауагъта æмæ лæгтæм йæ 
дзæккоры йас къух додойгæнæгау батылдта: 
— Фесæфут мæ цæстыты разæй, фидиссæгтæ! Ничи сæм кæсы! Се 
’ххормаг гуыбынтæ сын æфсадын, æмæ ма мыл былысчъилтæ дæр 
кæнынц! 
Йæ кæртæй сæ æгады тард акодта, æмæ йын ныр хъуамæ йæ 
хосы мæкъуылы йас здыхтсыкъа галы хурх адзæнгæл ласой, дæр- 
гъæй-дæргъмæ фынгтыл æй æхсызгонæй æрæвæрой æмæ йæ бадт 
арахъхъимæ сæ лалым гуыбынты ауадзой. Искæй зæрдæ ма сæ, чи 
зоны, къуымæлдзæфæй зарын дæр æрцагура. Уый та хъуамæ йæ сау 
ингæны мæстæй судза. Нæ, Хъæхæрман йæ удæгасæй ахæм æбуалгъ 
мийыл не сразы уыдзæн. Йæ комы комдзæгтæй кæй схаста, йæ зæрдæ 
уæрдоны сифтындзын дæр кæй нæ бакуымдта, æппынфæстаг, хъæуы- 
хицауы кæй сæрыл фæцæймардта, уыцы Боркæ хъуамæ расыггæн- 
229 

джыты амæттаг бауа? Æмæ йыл уæд туг калын цæмæ хъуыди? Цæ- 
мæй дзæвгар рæстæг тæрхондæтты фæрахау-бахау кæна, уый тых- 
хæй? Уæдæмæ, суцца у æмæ йæхи нал баурæдта, æндæр уыйбæрц 
хицæуттæм йæ ныфс та куыд бахаста? Уæвгæ, йæхи аххос нæ уыди. 
Сæхæдæг æй ракъахтой. Ноджы йæм хъалон исынмæ лæгæвзæрстæй 
ахæм бырст æрбакодтой, цыма йын йæ кæрты паддзахадон фыдгæ- 
нæджы ’рцахсынмæ хъавыдысты. Хъæхæрман сæ йæ сыгъдæг зæр- 
дæйæ мидæмæ хуыдта, уыдон та сæ бæттæнтæ скъæтмæ тыдтой. Фыц- 
цаг сын хъазын æнхъæл уыди æмæ сæм йæ мидбылты худти, фæлæ 
йын хъæуыхицау йæ галы сæрбосыл уынджы ’рдæм куы ахæцыди, 
уæд хорзау нал фæци. Цæстыфæныкъуылдмæ йæ цуры февзæрди, 
тæрхъусы лæппынау æй йæ быны афсæрста, кардæй йын йæ галиу 
агъд барæхуыста æмæ йæ ’ртхъирæнгæнæгау тызмæгæй бафарста: 
— Рæбындæр ма йæ тъыссон, Саулохы-фырт?! 
Лæг йæ хъæлæсы дзаг нырдиаг кодта, æмæ йæ йе ’мбæлттæ Хъæ- 
хæрманы дзæмбытæй скъахтой. 
Нæ, царды цыдæр раст арæзт нæу. Хъуамæ йæ хъысмæт ахæм 
æгъатыр ма рауадаид. Мæлдзыджы дæр æнаххосæй куы никуы баф- 
хæрдта, уæд æм йе сфæлдисæг афтæ тынг цæуыл смæсты и? Йæ сæр 
бæрзæндты кæмæй хаста, уыцы домбай уæнгты хъару йын æмгъуы- 
дæй раздæр цæмæ айста? Йæ бон нæ фезмæлын у, нæ — исты зæ- 
гъын. Йе ’взаг йæ комарынджы ныддур и æмæ йын тасын нæ комы. 
Иугæр æй Хуыцау марынвæнд скодта, уæд ын хъуамæ йæ зонд дæр 
айстаид, йæ хъустæ дæр ын бакъуырма кодтаид, йæ цæстытæ дæр ын 
бахгæдтаид, уый та алцыдæр æмбары, алцыдæр хъусы, алцыдæр уыны. 
Йæ акомкоммæ цы къул и, уырдыгæй йæм бæлвырд зыны йæ фыццаг 
усы низæфхæрд цæсгом. Йæ тæнæг цъæх былтæ æнæнхъæлæджы 
байгом кодта æмæ йæм уайдзæфгæнæгау дзуры: 
«Ды дæхицæн бирæ фæцæрын æнхъæл уыдтæ, нæ лæг, фæлæ дæ 
фæндтæ дæ хъуыры фæбадтысты. Хуыцау алкæй дæр уыны æмæ ал- 
кæмæн дæр тæрхон кæны, куыд æмбæлы, афтæ. Дæ кæрон æрхæццæ 
и, æмæ дæхи бацæттæ кæ зындоны арты судзынмæ». 
«Нæ, нæ! Мæлын мæ нæма фæнды! Нырма ныр куы райдыдтон 
цæрын!» — лæгъстæ йын кæны Хъæхæрман, цыма йæ цард уымæй 
аразгæ у, уыйау. 
«Мæн дæр нæма фæндыд мæлын, фæлæ мæ ды цæхæрмæ сдардтай. 
Рынчындонмæ мæ батардтай æмæ мæ уатмæ дæ рæсугъд хæзгулы ’рба- 
кодтай. Раздæр мæн кæм рæвдыдтай, уырдыгæй мæм-иу дæ хъæлдзæг 
худын куы ’рбайхъуысти, уæд-иу æз цы уавæры уыдтæн, уый зоныс?» 
«Нал дæ уарзтон... Уайтагъд азæронд дæ æмæ мын сылгоймаджы 
ад нал кодтай...» 
«Дæу хуызæн æгъатыр лæгимæ уал азы чи фæхъизæмар кодта, уый 
ма йæ къæхтыл дæр куыд цыди. Сылгоймагæн йæ рæсугъддзинад маст 
æмæ низ сафынц, æз та дæм æндæр ницы федтон. Мæхи дæм фæлмæн 
къæбæрæй никуы бафсæстон, æгæр-мæгуыр дæм мæ зæрдæйы фæнди- 
аг цай дæр никуы бацымдтон. Ссад æмæ мын сæкæр къусбарæй лæ- 
вæ^дтай, ссадыл-иу дæ къухы фæд ныууагътай, сæкæры къоппы та-иу 
бындз бамбæхстай. Мæ фæсонæрхæджы дæр никуы ’рцыдаид, нæл- 
гоймаг йæ сæрмæ ахæм æгад митæ ’рхæсдзæн, уый, æмæ дæм мæ 
бонтæ, карды комыл цæуæгау, тæрсгæ-ризгæйæ æрвыстон». 
230 

«Афтæ куынæ кодтаин, уæд мын мæ сыгъдæг уды фæллæйттæ 
дымгæмæ сдардтаис». 
«Сыгъдæг уд...Чъизидæр ма цы вæййы?..» 
«Æз сыдæй мæлгæйæ схъомыл дæн æмæ ме сæфт мæгуырдзина- 
дæй уынын. Адæймагæн бахæринаг куы ницы уа, уæд цыфæнды фыд- 
ракæндыл дæр сразы уыдзæн. Мæгуырдзинад æппæт бæллæхтæн дæр 
сæрæвæрæн у æмæ дзы хи хъахъхъæнын хъæуы». 
«Мæгуыр æмæ тыхстæй амæл мæ тæригъæдæй!» — ралгъыста йæ 
сылгоймаг æмæ ’рбайсæфти. Хъæхæрман йæ цæстытæ къулæй атыд- 
та. Йе ’взонджы бонтæй кæмæ фæбæллыди æмæ зæрондæй кæуыл 
фæхæст и, сылгоймаджы ад кæмæй базыдта æмæ йын æппæтæй зы- 
иаргъдæр чи сси, уый агуры, фæлæ йæ нæ ары. Йæ чызг фыд-зы- 
къуыр у. Истæуыл æм куы фæмæсты уа, уæд æй атæрдзæн, æмæ та 
Хъæхæрман сидзæрæй баззайдзæн. Йæ кæддæры ’хсидгæ цард йæ 
буарæй сабыргай куыд фæцæуы, уый æнкъары, фæлæ йæ уæддæр йæ 
мæлæты æцæгдзинад нæ уырны. Афтæ йæм кæсы, цыма йæ рухс дуне 
бирæ уарзы æмæ дарддæр æнæ уымæй цæрын нæ бафæраздзæн, цыма 
йын йе сфæлдисæг иннæтæй стырдæр аргъ кæны æмæ йæ мæлын нæ 
бауадздзæн. Кæд æцæгдæр афтæ нæу, уæд ын иннæтæй уæлдай уæйы- 
джы хъару цæмæ радта, иннæтау ын йе уæнджы тас цæуыннæ ба- 
уагъта? Æппынфæстаг ын ахæм æрыгон ус цæмæ балæвар кодта? 
Цæмæй йæ, кæм цы хæлиудзых и, уыдонæн ныууадза? Нæ, нæ, Хъæ- 
хæрман нырма тагъд рæстæджы йæ уд нæма сисдзæн! — йæхицæн 
зæрдæтæ æвæры рынчын. Куыдздонæй йæм хъуысы йæ дыууæ аргъо- 
нахъы ниуын, фæлæ йæ уый дæр нæ тæрсын кæны. 
«Сæ разы нæ дæн, æмæ мæ агурынц. Хæринаг сын радтой, цымæ?» 
— мæт сыл кæны Хъæхæрман. Æмæ сыл цæуыннæ хъуамæ мæт кæна? 
Йæ зæрдæхудты кæд бацыдысты? Йæ мыдычыргъæды хуызæн кæрт 
ын цæстыгагуыйау кæд нæ бахъахъхъæдтой? Йæ сæрты йын цъиу 
атæхын кæд бауагътой? Йæ цæхæрадонмæ-иу искæй сæгътæ кæнæ 
хъазтæ куы баирвæзтысты, уæд-иу сæ тугдзых сырдтау бакъабæзтæ 
кодтой. Дыккаг бон-иу сæ хицауы загъд-заманамæ Хъæхæрман кæр- 
тæй рацыди æмæ сын-иу, йæ ныхмæ фæлæууæн кæмæн нæй, ахæм 
хъæлæсы уагæй загъта: 
— Æз никæй хъыгдарын æмæ мæн дæр мачи хъыгдарæд. 
Цал æмæ йыл цал хатты бафтыдтой сæ фыдæх, цал æмæ йæ цал 
хатты ралгъыстой цыфыддæр ныхæстæй, фæлæ йæ къах-къух дæр 
никуы срысти. Йæхи афтæ хорз æнкъардта, цыма йыл адæмы ’лгъы- 
стытæ æвдадзы хосау ахадынц. Сылгоймæгтæн сæ хъуыдыйы кæрон 
дæр нæ уыди, йæ мæлæтмæ кæмæн бæллыдысты, уыцы залым сæ 
фæндиаг афтæ тагъд фæуыдзæн, уый. Сынтæгæй куы нал стади, уæд- 
дæр ма йыл дызæрдыг кодтой æмæ йæм кæрæдзи фæдыл рынчын- 
фæрсæджы ’фсон цымыдисæй уадысты. Йæ фысæй сæ кæй фæсайд- 
та, стæй ма сыл йæ къæхтæ дæр кæй ныссæрфта, уый тыххæй йæм 
лæгтæ устытæй тынгдæр мæсты уыдысты æмæ йын йæ гал æргæв- 
дынмæ сæхи ’рцæттæ кодтой, æрмæст ма тарстысты иу хъуыддагæй. 
Гадзрахатæй сыл куы рацæуа, хаугæ куыд æнæнхъæлæджы ’ркодта, 
стгæ дæр афтæ æнæнхъæлæджы куы скæна æмæ сæ, сæ былтæ сдæр- 
гæйæ, хъахъдзыхæй куы ныууадза. Ахæм домбай лæг хуымæтæджы 
зæххон низæн ингæнмæ тæрын бакома, уый сæ иуы дæр нæ уырныд- 
231 

та. Рынчын цыбыр рæстæгмæ Аминоны цурты йе ’нусон дунемæ кæй 
бацæудзæн, уый уырныдта ’рмæстдæр йæ иунæг чызджы æмæ йæ 
тых-йæ бонæй архайдта агъуыстытæ аивдæр бафснайыныл. 
— Мæ тызмæг фыд бирæйы фаг нал у. Йæ гобан ын йæ бынæй 
райсут æмæ йын æй йæ бæмбæджджын хæлафимæ цæугæдоны баппа- 
рут. Йе смаггæнаг хæррæгътæ йын чи фена, уый ныл худинаджы 
зарджытæ скæндзæн, — Хъæхæрманмæ ’рбайхъуысти йæ уайдзæфæм- 
хиц хъæлæс, æмæ фырмæстæй йæ хъуырысæртæ ахгæдтой. 
— Цалдæр хатты йын сæ ныхсынмæ хъавыдтæн, фæлæ-иу мæ 
хъуыры абадти. Мæхи бар, дам, сæ уадз, — йæхи растгæнæгау æм 
къæмдзæстыгæй дзуры йæ фыдыус. 
«Ма сæ баппар цæугæдоны! Уыдон мын дæуæй зынаргъдæр сты! 
Куы сæм бавналай, уæд дын дæ къухтæ ныссæтдзынæн!» — æртхъи- 
рæн æм кæны Хъæхæрман, фæлæ йæ кæддæры нæргæ хъæлæс йæ- 
химæ дæр нæ хъуысы. Æрмæст йæ цæстæнгасæй дæр ын зыр-зыр чи 
кодта æмæ-иу фыртæссæй йæ дзыхы ныхас кæмæн нал бадти, уыцы 
тæппуд сывæллон схъомыл и æмæ йæ ницæмæуал дары. Фæлæууæд! 
Æгæр раджы йæ баныгæдта. Хъæхæрман нырма мæлынмæ нæма хъа- 
вы. Рæхджы йе уæнгты баст райхæлдзæн, æмæ уæд йæ сæлхæр чызг 
йæ райгуырæн бон æлгъитдзæн. Айфыццаг ын йæ тыхст кæй нæ 
сарæзта, уымæй дæр раст бакодта. Ахæм хæлиудзыхæн исты ратт 
æмæ йыл дæ къух ауигъ. Дыууæизæрастæу æм, йæ цæссыгтæ ныхъуыр- 
гæйæ, æрбасхъæл и, цыма Хъæхæрман, кæм цы фæлдурæджджын и, 
уыдоны сæрхъæн митæ раст кæнынмæ райгуырди. 
— Колхозы сæрдар нæ лæгæй дæс мины райста æмæ йын сæ нал 
дæтты, уыдон та хъуамæ райсом къамисы ’рцыдмæ кассæйы уой. Мæ 
фыртыхстæй, кæм дæн, уый дæр нæ зонын, баба, фервæзын нæ кæ, 
дæ хорзæхæй. 
— Дæ бонæй уай, мæ чызг. Мæнмæ ахæм æхцатæ куы уаид, уæд 
мæхицæн ног дзаумæттæ нæ балхæнин? 
— Ма сын тæрс. Нæ фос ауæй кæндзыстæм æмæ дын сæ бафид- 
дзыстæм. 
— Æз Хуыцауæй дæр нæ тæрсын, фæлæ мæм æхца нæй. 
— Дæ мæгуыр сиахсы ахæстонмæ цы зæрдæйæ ’рвитыс? 
— Æз æй не ’рвитын, фæлæ — йе ’дылыдзинад! 
— Куыд æнæхатыр дæ? Йæ царды иу рæдыд ничи ’руадзы? 
— Ахæм рæдыдтытæ уадзы ’рмæстдæр æнæмбаргæ адæймаг. Бон- 
изæрмæ, бухъхъытæгæнгæ, рæузонд сылтыл чи зилы, йæ кусджытæм 
æлгъгæнгæйæ чи дзуры, сæ хидвæллой сын æнæфсармæй чи хæры, 
ууыл къазнайы ’хцатæ баууæндæн куыд и? — йæ ных тымбылкъухæй 
бахоста Хъæхæрман, ома дæ лæг æнæсæр у æмæ ахæстоны бадæд. 
Ныр уыцы ныв йæ цæстытыл уайы, фæлæ йæ зæрдæйы ницы 
’нкъарæнтæ гуыры — нæдæр фæсмон, нæдæр тæригъæд. Йæ чызджы 
цоты æнæ фыдæй кæй ныууагъта, уый тыххæй йæм йæхи бафхæры- 
ны хъуыды ’мгæрон дæр нæ цæуы. Дæлдзæх фæуæнт сæ дыууæ дæр! 
Цы — йе сиахс, цы — йæ чызг! Кæрæдзи халдих сты! Уый уым 
акалдта кæйдæр минтæ, ай та ам калы йæ фыды минтæ! Хæлиу- 
дзыхтæ! Хъæхæрман цæргæбонты цы фæллæйттæ фембырд кодта, 
уыдонæй йæ цæст йæхицæн иу капекк дæр никуы бауарзта, йæ гобан 
æмæ сæ йæ бæмбæджджын хæлафы фембæхста. Æнхъæл уыди, ис- 
232 

куы дзы йæ зæрдæ барухс кæндзæни, æмæ сæ ныр хъуамæ ’хцайæ, 
сызгъæринæй дон хиды бынты аласа. Йе сæфт кæмæй уыны, уыцы 
лæгтæ йыл хæрдмæ хæцынц æмæ йын йæ зæронд гобан ногæй ивынц. 
Цыфæнды куы фæуа, уæддæр сæ хъуамæ баурома, æнæсрастгæнгæ 
рæдыд кæй уадзынц, уый сын хъуамæ истыхуызы бамбарын кæна. 
Искæуыл дзы уæд та куы фæхæцид. Йæ тых-йæ бонæй бæргæ ар- 
хайы, фæлæ йæ къухтæ сисын нæ фæразы, æмæ йæ цæстытæ доны 
зилынц. 
— Нæ лæг йæ цæссыг дзæгъæлычнæ калы. Кæд æй исты зæгъын 
фæнды, мыййаг, — хæрз мынæгæй йæм хъуысы йæ бинойнаджы 
’нкъард хъæлæс. 
— Йæ уд исы æмæ йæхиуыл кæуы. Æз æй искæуыл иу цæссыг 
æрæппаргæ дæр никуы федтон, — куыдфæндыйæ йын дзуапп дæтты 
чызг æмæ йын йæ зæронд дзаумæттæ æддæмæ фæхæссы. 
«Дæхицæн куыд домбай æнхъæл уыдтæ æмæ куыд лæмæгъ ра- 
зындтæ, куыд!» — уыцы хъуыдытимæ Хъæхæрман сабыргай кæдæм- 
дæр фæхауы... 
ÆНАХУЫРЦÆДИС 
Гжадиффæ иу уæйгæнæгæй иннæ уæйгæнæгмæ, мæгуыры къул- 
тæгæнгæ, бацæуы, йæ сагьæсхуыз цæстæнгас иу стьолæй иннæ стьолмæ 
’нкъардæй ахæссы, алыхуызон фæсарæйнаг дыргътæм дзæвгар рæс- 
тæг рохстæй фæкæсы, йæ уырзтæй сæ фæрасгар-басгар кæны, стæй 
сын, йæ марыны тæрхон рагацау чи зоны, ахæм ахст адæймаджы 
ныфссаст хъæлæсæй сæ хицауы бафæрсы: 
— Сæ аргъ та цас у, мæ хæдзар? 
Дзуапп ын куы раттынц, уæд йæ фæллад цæстытæ фырдисæй 
ахъоппæг вæййынц, исдугмæ сагъдауæй аззайы, стæй лæгъстæхуы- 
зæй афтæ бакæны: 
— Нæ лæджы хистæн мæ хъæуынц, мæ къона. Иучысыл-ма дзы аппар. 
— Мæхæдæг дæр сæ зынаргъæй балхæдтон! — æрбайхъуысы йæм 
уæйгæнæджы рæхуыст ныхас æмæ дзы карды цæфау иннæрдæм ахи- 
зы. Йе уæнгтæ æрызгъæлынц, арф ныуулæфы æмæ ’фхæрдхуызæй 
йæхи иуварс айсы. Кæд ыл дыууиссæдз азы йеддæмæ нæма цæуы, 
уæддæр ын йæ хуызмæ гæсгæ æртиссæдз азæй къаддæр раттæн нæй, 
уæлдайдæр мæнæ ам, базары, тыхст æмæ уырыдæй. Иæ мæллæг 
æнцъылдтæ цæсгом бынтондæр ныссау, нырхæндæг. Цыма, дун-дуне- 
тыл цыдæриддæр бæллæхæй ис, уыдон иууылдæр йæ лæмæгъ уæхс- 
чытыл хæссы, уыйау фæгуыбыр и. Йæ тæнæг æрфгуытæ нылхынцъытæ 
сты. Йæ халасбын чъизихуыз дзыккутæ сау сæрбæттæны бын бам- 
бæхста æмæ се ’наивдзинад тынг нæ зыны, фæлæ йæ сæ бабиноныг 
кæнынмæ кæй не ’вдæлы, уый цæст æнцонæй ахсы. 
Алæмæты дыргъты раз цас фылдæр лæууы, уыйас йæ зæрдæ уын- 
гæгæй-уынгæгдæр кæны, æмæ йæ маст йæ мидæмæхауд риуы цæдж- 
джинагау фыцы. Афтæ йæм кæсы, цыма, йæ цард кæй ныддызгъуын- 
тæ и, уым æрмæстдæр уæйгæнджытæ сты аххосджын, цыма йæ лæг 
дæр уыдоны азарæй бацарæфтыд. Сæ зæрдæтæ бæзджын фиу сæвæрд- 
той, æмæ сæм мæгуыр адæмы хъыг нал хъары, сæ хъæрзын сæм нал 
233 

хъуысы, сæхицæй дарддæр никæйуал æмбарынц. Ноджы ма, къуырт- 
ты карк йæ рæвдуанмæ куы зила, уыйау бон-изæрмæ сæ дыргътæ 
радау-бадау кæнынц, æмæ сын мæстæймарæгау тæмæнтæ калынц. 
Цæстфæлдахджытæ! Йæ бон сыл куы цæуид, уæд сæ ахæстоны бакæ- 
нид, дыргъмондагæй сæ удтæ куыд сисой. Сæ хъиутæ фæхæрой, уас- 
тæн! Иу дæр дзы къæрттæй цъула куыд не ’ппары, уый диссаг у. 
Ноджы диссагдæр та, иумæйаг æвзаг куыд тагъд ссарынц, уый у. 
Бæстæты хицæуттæ кæрæдзи базаргæнджыты хуызæн куы ’мбарик- 
кой, уæд хæстæн зæххыл йæ кой дæр нал уаид... 
Сылгоймаг зилы, куры, хъуырыцъарæй лæгъстæ кæны, рæстæ- 
гæй-рæстæмæ ма уайдзæфтæм дæр рахизы, фæлæ йæ уæйгæнджытæ 
мисхалы бæрц дæр ницæмæ дарынц. Сæ дыргъты аргъæй капекк дæр 
кæй не ’ппарынц, уый ма сын истыхуызы ныххатыр кæнид, фæлæ 
йын йе стыр хъыгмæ куыдфæндыйы цæстæй кæй кæсынц, уый ба- 
быхсын йæ бон нæу, æмæ сæ йæхинымæр æлгъиты. Адæймагæн йæ 
цурты бындз дывдывгæнгæ куы ’рбацæйтæхы, уæд ма уымæ дæр 
аздахы йе ’ргом, Надиффæйы та куыдзы хъуыды дæр нæ кæнынц, 
цыма уæларвæй æруадзгæ зæдтæ сты æмæ ’лгъаг зулкъыл андзæвы- 
нæй тæрсынц. Уæвгæ сыл йæ зæрдæ дзæгъæлы худы. Æвæрæз лæ- 
джы фарсмæ ’хсызгонæй чи кæд балæууыди? Чи йæ ницы ’нхъæла, 
уый йыл куыд хъуамæ баузæла? 
Мæстæлгъæд хъуыдытæй ницы пайда и. Фæнда йæ, нæ фæнда, 
уæддæр ын дыргътæ æмæ халсартæ туджы аргъæй æнæ балхæнгæ 
нæй. Зианы фынг æнæ уыдонæй не сфидаудзæн. Йæ лæг дзы, мæгуыр, 
йæ цотæн ауæрдгæйæ, йæ гуыбын никуы бафсæста, ныр хъуамæ йæ 
идæдз ус адæмы цæстмæ стыр гуыппытæ ныккæна. Цы гæнæн и? 
Царды цы ’гъдау ныффидар и, уымæн халæн нæй. Иу адæймаг дæр 
дæ нæ бамбардзæн, худгæ ма дыл цы бакæна, ’ндæр. 
Надиффæ йæ хызынмæ нывнæлдта. Ныртæккæ дзы йæ фæстаг 
мин сомы сисдзæн æмæ сæ зæрдæрисгæйæ хардз кæнын райдайдзæн. 
Раздæр ахæм æхцатæ цалдæр хисты фаг уыдысты, ныр та... Ехх! 
Сылгоймаг та дæлиауæй ныуулæфыди æмæ йæ чыссæ агуры. Кæм и, 
Хуыцауы хатырæй? Кæд æй æнæрхъуыдыйæ йæ къурткæйы дзыппы 
нывæрдта? Нæ, уым дæр нæй. Уæдæ цы фæци? Исчи йын æй адавта- 
ид? Надиффæ йæ тасæфтауæг хъуыдыйæ фестъæлфыди æмæ зæрдæ- 
бынæй ныккæрзыдта: 
— Нæ, нæ! Уанцон нæу! Ахæм æгъатыр ми чи бакæндзæн? Мæ 
мæгуыр капеччытæм кæй къух батасдзæн? Нæ лæджы хистæн мæ куы 
хъуыдысты... 
Адæргæй йæ хид йæ къæхты бынæй акалди. Цы кæна, уый нæ 
зоны æмæ сагъдауæй лæууы. Йæ мин сомы йын чидæр йæ хызынæй 
кæй систа, уый йæ сæрæй æмбары, фæлæ йæ зæрдæ уыцы æбуалгъ 
хъуыдыимæ нæ разы кæны. Йæ рахиз къух ифтыгъдау йæхимидæг 
змæлы, куы къурткæйы дзыппы аныгъуылы, куы афтид хызыны ска- 
тай вæййы. «Нырма нæ лæгæн хист цæмæй скæндзынæн?» — фæрсы 
йæхи, æмæ фыртыхстæй йæ цæстытæ доны зилынц. Ныртæккæ дæр 
ма йæ алыварс цыдæр рухс тæппытæ уыди, ныр ыл йæ дуне баталынг 
и, æмæ йæ размæ ницыуал уыны. 
— Цæмæ рантыстæн, цымæ, ацы мæнгард дунемæ? Хъизæмар 
кæнынмæ? Дæлæмæ ’рхауæд ме сфæлдисæг! 
234 

— Цы кæныс, Надиффæ, цы дыл æрцыди? — йæ хъустыл ауад йæ 
сыхаджы хъæлæс, æмæ йæм æвæндонæй азылд. 
— Ницы. Æнамонд дæн æмæ тагъддæр куы амæлин. 
— Ауыстæн, дæхимæ хорз зæрдæ нæ райстай. 
— Уæдæ мын цы гæнгæ у? Зианы ’хцатæй ма мæм мин сомы 
баззади, æмæ мын сæ чидæр адавта. 
— Ома куыд адавта? — фæтар и лæппуйы худæнбыл цæсгом, йæ 
цæстыты хинæрттывд дæр ма ахуыссыди. 
— Цалынмæ æз уæйгæнджыты рафæрс-бафæрс кодтон, уæдмæ мын 
къæрных ме ’хцатæ мæ хызынæй фелвæста. 
— Ауыстæн, хорз нæ бакодта. Уæдæ ныр куыд? 
— Нæ лæджы хист мæ фæстæдæрмæ аргъæвын бахъæудзæни. 
Уæвгæ ма уыйбæрц æхца ’мбырд дæр кæцæй æркæндзынæн? Афтæ, 
гъе, Бути, мæгуырыл дур дæр хæрдмæ тулы. 
— Дæ хъарджытæ-ма фæуадз, æмæ директормæ цом. 
— Цæмæ? — йæ цæссыгтæ сæрфгæ йæ дисхуызæй фæрсы сылгоймаг. 
— Кæд дæм истæмæй фæкæсид... 
— Æрра сдæ æви? Цæй тыххæй мæм хъуамæ фæкæса? Нæ мын 
хион у, нæ мæ зонгæ кæны. 
— Базар йæ гыццыл паддзахад у æмæ йæ къæрныхтæ дæр уый сты, 
йæ милиционертæ дæр. Хъуамæ дын де ’хца давын ма бауагътаид. 
-«Йæ къæрныхтæ дæр уый сты...» — сфæзмыдта йæ Надиффæ. 
— Давæг директормæ цы бар дары? 
— Цом æмæ йæ дæхи цæстæй фен, — хинхудт кæны Бути æмæ йæ 
агуыридурæй амад хæдзары ’рдæм йæ цонгæй фæласы. Биноныг цал- 
цæггонд аив уатмæ бахызтысты æмæ дуаргæрон æнхъæлмæгæсджыты 
лæуд кæнынц. Æртынфондзаздзыд сырхуадул къабазджын лæг йæ 
гæххæттытимæ хъуыддагхуызæй архайы. Кæй дзы лагъзы æвæры, 
кæй та тымбылтыхтытæй бырæтты чыргъæдмæ ныппары. 
— Дæ бон хорз, Елмæрза, — салам ын дæтты Бути. 
— Æгас цæут. Цы уæ хъæуы? 
Директорæн ахæм хъæлæсы уаг и, цыма сын йæхинымæр «Мæ 
кæрц ма дысхъуаг уыди!» зæгъы. Бути æмæ йæм Надиффæйы хуы- 
зæн сæмпæрчъитæ арæх æрбацæуы, æмæ сыл йæхи атигъ кæны. Раз- 
дæр сæ йæ зæрдæйы уаг æмбæхста, фæлæ йæ къæлæтджыны цас 
фылдæр бады, уыйас йе ’нкъарæнтæ ’хцаты сыбар-сыбурмæ ’рго- 
мæй-æргомдæр кæнынц... 
— Мæнæ ацы сылгоймаг мæ уарзон сыхаг у. Æрæджы йæ лæг 
амарди, æмæ йын райсом дыууиссæдзæм боны хист кæны. Дыргътæ 
æмæ халсартæ балхæна, зæгъгæ йæ базармæ раластон. Цалынмæ уын- 
джы мæ машинæимæ архайдтон, уæдмæ йын уæ дзыпкъахджытæ йæ 
мин сомы фелвæстой. Æнæ капеккæй баззади, æмæ йæм, зæгъын, 
истæмæй куы фæкæсис... 
— Базары се ’хцатæ кæмæн давынц, уыдонæн æххуыс кæныныл 
куы схæцон, уæд, дæлæ кæрты цы лæгуын къæбыла и, уыйау бæгъ- 
нæгæй баззайдзынæн, — йæ хæрзхуыз цæсгомыл иу нуар дæр не 
змæлы, афтæмæй йæ сæвджын уæхсчытыл схæц-схæц кæны дирек- 
тор, ома кæд æдылы не стут, уæд мæм ахæм курдиатимæ куыд æрба- 
цыдыстут. Надиффæ дзы ныфсæрмы и. 
— Бахатыр кæ, дæ хорзæхæй. Æз æй бæргæ урæдтон, фæлæ мæм 
235 

нæ байхъуыста, — Бутимæ ацамонгæйæ, сдзырдта къæмдзæстыгæй 
æмæ дуар йæ сæрыл ахаста. Лæппу йæ цæст дæр нæ ныкъулы, дуар- 
гæрон æнæфыст цыртау æнæзмæлгæйæ лæууы æмæ Елмæрзайы цæс- 
тытæм комкоммæ кæсы. 
— О, гормон, æфхæрд сылгоймаджы афтидармæй куыд æрвитыс? 
Ирон нæ дæ? — фæрсы йæ уайдзæфгæнæджы хъæлæсæй. 
— Ирон дæн, æмæ цы?! Хъуамæ уе ’ппæты дæр мæ роны бакæ- 
нон?! — йæхи йæм тыххæй уромы директор. 
— Дæ роны кæнын нæ ницæмæн хъæуы. Саударæг усæн йæ мæ- 
гуыр капеччытæ дæ къæрныхтæ адавтой, æмæ йын сæ ратт. 
— Мæ къæрныхтæ сты?! 
— Уæдæ мæн сты? 
— Мауал мæ хъыгдар, мæн дæ дзæнгæдамæ не ’вдæлы! 
— Æмæ дæ хуыздæр куыст цы у? Адæмы стигъын? 
Елмæрза йæ тыппар къухæй телефоны хæтæл фелвæста æмæ мæс- 
тыйæ срæцыгъта: 
— Дзæмæт, ардæм-ма рауай! Цæмæн мæ хъæуыс?! Мæ сæр дæ 
хойын! Мæнæ мæм иу зындзырд лæппу ’рбацыд, æмæ йæ дæхимæ 
акæ: мæн не ’мбары! 
Куыддæр телефоны хæтæл йæ бынаты æрæвæрдта, афтæ мили- 
цæйы капитан, тыхулæфтгæнгæ, йæ кабинеты фæмидæг и æмæ Бу- 
тийыл дуары ’рдæм ахæцыди. 
— Уæ уазджыты тæрыны бæсты сыгъдæгзæрдæ ’лхæнджыты уæ 
зыд къæрныхтæй куы хъахъхъæниккат, — фелхыскъ æй кодта Бути, 
йæхи дзы атыдта æмæ директормæ йе ’ргом аздæхта. — Æз дæ хорз 
æмбарын, Елмæрза. Адæймагмæ цас фылдæр хауы, уыйас æй фыл- 
дæр хъæуы, æмæ дæ капекк дæр кæй нæ рантысдзæн, уый зыдтон. 
Мæ ныфс дæр дæм не ’рбахастаин, фæлæ Надиффæ Габолайы хо у 
æмæ дæм, зæгъын, исты маст куы ’рхауа... 
— Кæй Габолайы? — йæ сæрыл схæцыд директор. 
— Сырхауты. 
— Нæ министры?! 
-О. 
— Æмæ мын æй уæд раздæр цæуыннæ загътай?! 
— Кæд дзы, зæгъын, уый сæр нæ бахъæуид... 
— Уымæй дæ райдайын хъуыди, хæлиудзых! Ныр ма ме ’рдхордмæ 
цы цæсгом равдисдзынæн?! 
— Æхца цыфæнды хъæдгом дæр дзæбæх кæны. Стыр тыхтон æм 
куы равдисай... 
— Цу-ма, фæдзур æм! — йæ ныхас ын æрдæгыл фескъуыдта Ел- 
мæрза æмæ зынаргъ уазæгмæ ’нхъæлмæгæсæгау йæ къæлæтджынæй 
фестади. Бути ауади, Надиффæйы лыстæг къабазыл фæхæцыди æмæ 
йæ фæстæмæ ’рбадавта. 
— Ныббар мын, дæ мад, дæ фыды хатырæй. Бон-изæрмæ алыхуы- 
зон курджытæй мæ сæр разилы, æмæ мæ искуы иу хатт æнæрхъуыды 
ныхас дæр схауы. Æрбад, дæ хорзæхæй. Æрбад, æрбад. Цæмæ лæу- 
уыс?' Бадæг æмæ лæууæджы кад иу не сты. Мах дын ныртæккæ дæ 
хъуыддаг ацараздзыстæм. Дзæмæт базар йæ дыууæ къухы хуызæн 
зоны, æмæ дзы мæлдзыг дæр нæ аирвæздзæн, — фæлмæн хъæлæсы 
уагæй дзуры Елмæрза. 
236 

— Афтæ, Хуыцауыстæн, — йæхицæй разы уæвгæйæ, йæ сæр æхсыз- 
гонæй тилы милицæйы капитан. 
Базары директорыл цы зæд атахти, уый Надиффæ нæ зоны æмæ 
йæм дисмæ кæсæгау кæсы. Рæстæгæй-рæстæгмæ йæ цæстытæ Бутимæ 
фæрсæгау азилы, фæлæ уый йæхи афтæ дары, цыма, хицауы зонд 
цæмæ аивта, уымæн ницы ’мбары. 
— Быттырæй, Къæбысæй, Къуындзихæй — се ’ппæты къордтæм 
дæр баджигул кæ æмæ уыцы ’хца æвæстиатæй ссар! — Дзæмæтæн 
бардзырд дæтты Елмæрза. 
— Æз — ныртæккæ! — козбаугæнæджы хъæлæсæй сдзырдта мили- 
ционер, йæ астæу фæкъæдз кодта æмæ уазджытæн дуары ’рдæм аца- 
мыдта. — Директорæн бирæ куыст и, æмæ йæ мауал хъыгдарæм. 
Цомут мемæ. 
Йæ кабинетмæ сæ ахуыдта æмæ, куыддæр йæ бандоныл æрбадти, 
афтæ йæ риуы ныфсы уылæн анхъæвзта. Йе уæнгтæ сраст сты, æмæ се 
змæлд фæуæндондæрхуыз и, йæ сæрыл схæцыди æмæ йæ дæлбар кус- 
джытæн бардзырдтæ дæттын райдыдта. Надиффæ йæм кæсы æмæ йæ- 
хинымæр дистæ кæны. Афтæ æваст фæивæн куыд и, уæлдайдæр, нæл- 
гоймагæн? Ныртæккæ дæр ма тæппуд фæсдзæуин куы уыди, уæд дзы 
цæстыфæныкъуылдмæ рæдæнг æлдар куыд рауади? Кæй йæм æрбахуыд- 
той, уыимæ цы дзыхы уагæй дзуры, уый та йæ бынтон дисы ’фтауы. 
— Ды, Быттыр, мæнæн мæ кæнгæ ’фсымæр дæ. О, о, мæ кæнгæ 
’фсымæр. Æз дæ мæ мадызæнæгæй фылдæр уарзын, фæлæ ныртæккæ 
дæ дзыпкъахджытæ мæнæ ацы сылгоймагæн йæ мин сомы фæстæмæ 
куынæ ’рбахæссой, уæд уыцы уарзондзинадæй мæ зæрдæйы мисхал 
дæр нал аззайдзæн, æмæ туг донæн ауадздзынæн. Бамбæрстай мæ? 
-О. 
— Хорз мæ бамбæрстай? 
— О, фæлæ... 
— Иу «фæлæ» дæр — нæ! Сахаты ’рдæгмæ мин сомы ам куыд уой, 
афтæ! 
Уыйбæрц æнхъæлмæ кæсын æм нæ бахъуыди. Уайтагъд фæс- 
тæмæ фездæхти æмæ фидарæй загъта: 
— Мæнонтæм ницы и, хицау, иннæтæм сæ агур. 
Капитан ын йæ ныхасыл баууæндыди æмæ сержанты Къæбысмæ 
арвыста, Надиффæйы та ноджы стырдæр дисы бафтыдта. «Æз мæ 
цотыл афтæ тынг не ’ууæндын, милиционер фыдгæнджытыл куыд 
æууæнды. Цы сæ иу кæны, цымæ?» — фæрсы йæхи æмæ йе ’ргом 
иннæ ’рбацæуæгмæ здахы. 
— Хицау, афтæ фехъуыстон, мин сомы агурыс. 
— Мæнæ ацы мæгуыр усæн йе ’хцатæ фесæфтысты, æмæ сæ сса- 
рын хъæуы. 
— Мæ лæппутæм кæй не сты, уый тыххæй дын мæ сæр лыгмæ 
дæтгын. 
— Цæмæй йæ зоныс? 
— Афонмæ мæм æрбахæццæ уыдаиккой. 
— Афтæ тагъд? 
— О, — æнæдызæрдыгæй йын дзуапп дæтты Къæбыс. — Махæн не 
’хсæн æмбæхст ницы ис... 
— Цигайнæгтæ уыдаиккой? 
237 

— Нæ сæ бафиппайдтон. 
— Уæйгæнджытыл куы зылдтæ, уæд дæ зæрдæ никæмæ фехсайд- 
та? — фæрсы Дзæмæт Надиффæйы, æмæ сылгоймаг йæ мидхъуыды- 
ты кæйдæр агуры. Иуцасдæр æдзæмæй алæууыди, стæй йæ сæр, «нæ», 
зæгъгæ, батылдта. 
— Иу бæрзонд мыдхуыз лæппулæг мыл æнæнхъæлæджы йæхи 
скъуырдта, æмæ мæ хызын зæхмæ ’рхауди. Уый йæ фелвæста, хатыр 
мæ ракуырдта æмæ адæмы ’хсæн æрбайсæфти. Ахæм адæймагæн йæ 
дзыппы дунейы мулчытæ куы ныгьтьыссай, уæддæр сæ нæ ахæсдзæн. 
— Ма зæгъ, ма зæгъ... Хæрзарæзт интеллигент нæ уыди? 
— О. Рæсугъд æрвхуыз костюм ыл, галстук. Йæ сæрыл — дзыхъ- 
хъынног шляпæ. 
— «Профессор!» Цу-ма, сержант, йе ’фцæгготæй йæ ’рбалас, стæй 
Къуындзихы дæр ракæ. Йæ хицауы цур йемæ ’нцондæр ныхасгæнæн 
уыдзæни. 
«Мæгуыр сæ бон æлхæнджытæн. Цы ’хсæнадмæ ’рбахауынц. Кæм 
цы цæстфæлдахæг и, уыдон дзаджджын кæбицы алыварс æрæмбырд 
сты æмæ нын нæ судзгæ цæссыгтæй æхсад капеччытæ стигъынц. Дæл- 
дæр фæуай, мæ гæныстон бæстæ, кæд ды цæрынæн нæ бæззыс! Æниу 
дæ цы домын? Йæ сæргъы хуызæнæн лæг сæвæрын чи нæ фæразы, 
уымæй цы бацагуырдæуа? Сæфт æмæ сæфт», — хъуыдытæ кæны йæ- 
хинымæр Надиффæ. Афтæ йæм кæсы, цыма смаггæнаг чъизи дзыхъ- 
хъы ныххаудта æмæ йæ амæлæты бонмæ дæр нал ссыгъдæг уыдзæн, 
цыма бæстæйы хицæуттæ дæр фыдгæнджытимæ афтæ баст сты, æмæ 
сæ фервæзæн ницыхуызы и. Лæгтæ ’рбацыдысты, æмæ сын сæ ныхас 
хъусы, фæлæ цæуыл дзурынц, уый не ’мбары. Йæ мин сомы йын йæ 
къухмæ нымайынц, фæлæ йæ уыдон дæр нал æндавынц. Раздæр ын 
дзуары ’хцатæй сыгьдæгдæр уыдысты, ныр та йæ разы æппæтæй æлгъаг- 
дæр æмæ æлгъыстдæр гæххæттытæ уыны. Нæ, Надиффæ уыдонæй йæ 
лæгæн хист нал скæндзæн. Фæлтау ыл адæмы зæрдæ фæхудæд. 
Бути бандонæй сыстади, æмæ сылгоймаг дæр йæхиуыл схæцыди. 
Базары директор уатмæ ’рбахызти, æмæ йæм Дзæмæт хæрзæггурæг- 
гаг фæци: 
— Елмæрза, уыцы сæфт æхцатæ ссардтам! — цинæвдылд хъæлæ- 
сæй йын раппæлыд Дзæмæт. 
— Кæмæ разындысты? 
— «Профессор»-мæ. 
Ууыл сæ ныхас ахицæн и. Давæгæн уайдзæф дæр — нæ, æфхæргæ 
дæр — нæ. Цыма зæххæй мин сомы фелвæста æмæ сæ сæ хицаумæ 
авæрдта, уыйау сæрбæрзондæй ацыди. Елмæрза Надиффæмæ йæ мид- 
былты худы æмæ йæм фæлмæн хъæлæсæй дзуры: 
— Габолайæн-иу мæ номæй саламтæ ратт. 
— Кæй Габолайæн? — дисфарст æй кæны Надиффæ. 
— Сырхауты. 
— Уый та чи у? Куынæ йæ зонын. 
— Зоны йæ, зоны. Йе ’фсымæр у. Мадæй иу сты, фыдæй — хи- 
цæн,1 фæлæ дзы фырцинæй æрбайрох и, — фæцырд æм Бути æмæ, 
хинхудтгæнгæ, Надиффæйы цонгыл дуары ’рдæм ахæцыд. 
1999 
238 

ДОМБАЙЫ МОНЦ 
Оакастæй дæр сырдты паддзахы ’нгæс уыди. Хъуынджын, сырх- 
хил, бæзæрхыг. Цыдаид ыл æртын фондз азы кæнæ чысыл фылдæр. 
Афтæ зынди, цыма, цыфæнды тыхджын лæгмæ куы фæлæбурдтаид, 
уæддæр æй йæ быны ассæстаид. Бирæ нæ дзырдта, фæлæ-иу дзы 
искуы иу ныхас куы схаудта, уæд-иу йæ гуымиры хæрхæргæнаг хъæ- 
лæс зæрдæйы иннæрдæм ахызти. Йæ бурбын æнæууæнк цæстытæ 
цыдæр сусæгдзинад æмбæхстой æмæ адæймагмæ комкоммæ нæ касты- 
сты, фæлæ æдзухдæр, гуырысхотæгæнгæ, кæйдæр агуырдтой. Дом- 
бай йæ амæттаджы фæдыл куы зила æмæ йын алидзынæй куы тæрса, 
уыйау цыди хъуызгæ, хус каухалæнтыл цæугæйæ дæр йæ къæхты 
хъæр нæ хъуысти. Аууонау-иу кæцæйдæр æнæсыбырттæй фæзынди 
æмæ-иу фæстæмæ æнæсыбырттæй цыдæр æрбаци. Цыфæнды хъызты 
дæр йæ уæлæ дардта кæрдæгхуыз хæдон æмæ галифе хæлаф, стæй 
сау фæлмæн цырыхъхъытæ. Хъæумæ кæцæй æрбафтыди, уый ничи 
зыдта. Иутæ дзырдтой — Гуырдзыйæ, иннæтæ — Сыбырæй. Кæцон 
дæ, зæгъгæ-иу æй исчи куы бафарста, уæд ын-иу цыма йæ цæстмæ 
исты æгад ми бадардта, уыйау-иу йæ дзыгъуыр цæсгом фæтар и, 
æлхынцъæрфыгæй-иу æндæр ныхæстыл ахæцыди æмæ йын-иу дзуапп 
нæ радта. Йæ ном хуынди Мардан. 
Иæ райгуырæн хъæу æмæ йæ хæстæджыты кæй нæ хъæр кодта, 
уый тыххæй дзы лæгтæ аивæй сæхи хызтой, фæлæ йыл куыдфæс- 
тæмæ сахуыр сты æмæ йæм хионы цæстæй кæсын райдыдтой. Дисы 
сæ ’фтыдта, нозтæн куыд фидар уыди, уый. Уыдон-иу сæхи нал æмбæр- 
стой, Марданæн та-иу арахъхъ йæ хъуыртты дæр нæ фæзынди. Кæс- 
тæриуæг бакæнынмæ йæ разæй никæй ауагътаид. Стур æрбаргæв- 
дынмæ та йæ ’мбал дæр нæ хъуыди. Дынджыр гал-иу гугын фысау 
æнцонæй æрфæлдæхта æмæ йын-иу кард йæ хурхыл æрбауагъта. 
Уыцы куыст æхсызгонæй кæй кодта, уый йæ цæстыты ’рттывдыл 
зынди, æмæ йын йæ бартæ ничи иста. Туг нуазы, стæй хом дзидза 
хæры, зæгъгæ, йæ фæсаууон сусу-бусу кодтой, фæлæ йæм ахæм ми- 
ниуджытæй ницы раиртæстой. Хъæуы кæрон кæйдæр зæронд къæс 
балхæдта æмæ дзы иунæгæй царди. Æнхъæл уыдысты, кæмдæр ын 
бинонтæ ис æмæ йæм рæхджы фæзындзысты, фæлæ йæм цъиу æрба- 
тæхæг дæр нæ фæци. 
Æппæты фыццаг балымæн йæ бригадир-сыхаг Æвдулимæ. Йæ- 
хицæй ныллæгдæр æмæ къæсхуырдæр, фæлæ хæрзуынддæр æмæ дзæв- 
гар хистæр. Мардан æгуыст æмæ æнæфæхæцæг кæй уыди, уый тых- 
хæй йын фæтæригъæд кодта æмæ йæ йæхимæ хыгъдхæссæгæй рай- 
ста. Цы йын-иу загъта, уый-иу тагъд æмæ æнæ уæлдай ныхасæй 
сæххæст кодта. Йæ цуры йын лæг куы амардтаис, уæддæр æй ничи 
базыдтаид. Куыд нæ хъуамæ фæцыдаид йæ зæрдæмæ ахæм хиуыл- 
хæст сæрæн кусæг. Тынг разы дзы кæй уыди, уымæ гæсгæ-иу æй 
сæхимæ ’рбахуыдта. Хæдзары ’фсин-иу ын фынгыл дзаджджын хæ- 
ринæгтæ æмæ нозт куы æрæвæрдта, уæд-иу йæ зæрдæ барухс и. Йæ- 
химæ-иу хорз фæкасти, уыйфæстæ-иу се ’взонг лæппуимæ хъазыны 
’фсон æрыгон сылгоймаджы æрдæгæхгæд цыбæлгæнæн риутæ æмæ 
æгъдтæ йæ цæстытæй фæрæвдыдта, стæй-иу фæсахсæвæрты талынг 
кæртмæ æвæндонæй ахызти æмæ-иу йæ уазал къæсмæ зивæггæнгæ 
239 

бацыди, йæ тъахтиныл-иу ныффæлдæхти æмæ-иу дзы æхсæв-бонмæ 
йæ тыппыртæ фæуагъта. Хъызмыдæ йæ бинойнаг куы уаид, уæд æй 
йæ уæлныхты куыд хæссид æмæ йыл йæ алы нуарæй дæр куыд узæ- 
лид, уыцы зæрдæхъыдзыгæнæн нывтæ йæ цæстытыл уадысты, æмæ- 
иу фырмондагæй йæ къомыкъултæ срыстысты. 
— Хъызмыдæ, Æвдулы ныууадз æмæ мæнмæ рацу. Æз дæ уымæй 
фылдæр уарзын. Мемæ амондджындæр уыдзынæ, — дзырдта-иу ын, 
йæ судзгæ монцы фыцгæйæ, фæлæ йæ уый нæ хъуыста, æмæ йæ къу- 
хы фыдтæм дæндагæй лæбурдта. Йæ фæлгæнæны се ’хсæн цас фыл- 
дæр быдыртæ ’взæрди, уыйас йæ ныфс тынгæй-тынгдæр састи. Ахæм 
рæсугъд сылгоймаг йæ хæрзконд лæгыл йæхи атигъ кæна æмæ кæйдæр 
фыдынд лæгимæ бацæра, уый йæ куыд хъамæ бауырныдтаид. 
— Ус цæуыннæ курыс? Дæхиуыл дæ зæрдæ нæ дарыс? 
Ацы ныхæстæ хъæуы цæрджытæй арæх хъуыста, фæлæ сæ ни- 
цæмæ дардта. Хъызмыдæ йын сæ, йæхиуыл ардауæгау, хины ’нгас 
æвдисгæйæ, уыцы былсæрфтæй куы загъта æмæ ма йæм йæ цъæх 
цæстытæй зæрдæвæрæн худт дæр куы бакодта, уæд удылтайгæ ’нкъа- 
рæн йе ’хсидгæ буары анхъæвзта, æмæ йæ дун-дунетыл уый йеддæмæ 
ничиуал хъуыди. 
— Мæнæн хъуамæ дæу хуызæн лæг фæуыдаид... — иуизæр ма 
йын сылгоймаг амидингæнæгау сойæсæрст хъæлæсæй йæ тугыл но- 
джы цырындæр арт бандзæрста, æмæ йæ æппындæр хуыссæг нал 
ахста. Иуафон-иу сыстади æмæ-иу уынджы дыууæрдæм скатай и. 
Рæстæгæй-рæстæгмæ-иу йæ уарзоны ’хсæвиуатгæнæн агъуысты ру- 
дзынгмæ нымдзаст и æмæ йын-иу йæ моймæ хæлæгæй марди. Афтæ 
йæм касти, цыма уыцы минут Хъызмыдæйы рæвдауы, æмæ-иу фыр- 
тыхстæй йæ уд йæ хъуырмæ схæццæ и. Æппæтæй тынгдæр æй фæн- 
дыди мидæмæ базгъорын, Æвдулы ныххурх кæнын æмæ йын йæ усы 
рахæссын. Йæ мидхъуырдухæнæй куы сфæлмæцыди, уæд, Хъызмы- 
дæимæ цалдæр уысмы аззайгæйæ, лæгъстæхуызæй сдзырдта: 
— Ахсæв-ма-иу уæ фæткъуы бæласы бынмæ рацу... Мæ зæрды 
дын цыдæр зæгъын и... 
Уыцы дыууæ хъуыдыйады йæхицæн бирæ хæттыты сфæлхат код- 
та. Йæ сæрымагъз дæр ма сæ-иу фырарæхдзырдæй срысти. Сылгой- 
мæгтыл тынг не ’ууæндыди, æмæ, Хъызмыдæ йæ дзыхыл хæцын куынæ 
бафæраза, уæд Æвдулы раз йæхи куыд сраст кæндзæн, уый дæр зыд- 
та. Сыхæгты æрыгон чызджы уарзы, фæлæ йæм йæ ныфс нæ хæссы 
æмæ йæм йе ’рдхорды усы барвитынмæ хъавы. Уым æвзæрæй цы 
ис? Ницы. Хъызмыдæ йæм цы зæрдæ дары, уый бамбарыны тыххæй 
йæ ныхас цæмæй райдайдзæн, уый дæр йæ дæлæвзаг цæттæйæ лæу- 
уыди, фæлæ йæм йæ уарзон цъæх нартхæртты ’хсæнæй афтид хала- 
ты куы рацыди, уæд дзы йæ зæгъинæгтæ иууылдæр ферох сты. «Цы 
уа, уый уæд! Кæнæ мæлгæ, кæнæ цæргæ! Донласт хуылыдзæй нæ 
тæрсы!» — скарста йæхинымæр æмæ йæ йæ риумæ ’рбалхъывта. Йæ 
фидар къухтæ сылгоймаджы æрысгæрстой æмæ, бæгънæг буарæй 
уæлдай куы ницæуыл фæхæст сты, уæд æй кæрдæгыл æрфæлдæх- 
той... 
— Фæлæуу-ма, фæлæуу-ма, — æндæр ницыуал зæгъын сфæрæзта 
Хъызмыдæ. Йæ туджы ’мбисонды хъарм уылæн зырзыргæнгæ ацыди 
æмæ йæ æнахуыр рæсугъд дунемæ ахаста. Йæхи афтæ райгондæй 
240 

банкъардта, цыма урс мигъы къæм фестади æмæ æгæрон арвы тыгъ- 
дады атади. Йæ лæджы размæ дæр ма йын уыди хæзгул, фæлæ сæ 
иуæй дæр ахæм æхсызгондзинад никуы райста, æмæ йыл афтæ тынг 
ныттыхсти, цыма йын алидзынæй тарсти. 
— Ныры хуызæн амондджын никуыма уыдтæн. Дæуыл куынæ сæм- 
бæлдаин, уæд куыд цардаин, цымæ? — дзырдта йæ хæрзгæнæджы 
хъусы æмæ йæ йæ хъæбысæй нал æмæ нал уæгъд кодта. Марданы 
дæр сæхимæ йæ къах нæ хаста, æмæ сыл, кæрæдзи ирхæфсгæйæ, 
рæстæг адаргъ и. Æрæджиау сылгоймагæн йæ рæсугъд былтæ æвæн- 
донæй базмæлыдысты: 
— Цæуон. Нæ лæг мыл куы фæгуырысхо уа, уæд мæ амардзæни... 
— Ма дзы тæрс, æз дæ бахъахъхъæндзынæн. 
— Цыфæнды карзæй мæ куы ’фхæра, уæддæр мæ фарс ма рахæц. 
Бамбардзæн нæ æмæ нæ кæрæдзийæ фæхицæн кæндзæн. 
— Махæн кæрæдзийæ фæхицæнгæнæн нал и. Мæ къухы кæм баф- 
тыдтæ, уым дæ никæмæнуал ратдзынæн. 
— Уымæй цы зæгъынмæ хъавыс? 
— Дæ дзаумæттæ рахæсс æмæ мæ хæдзары ’рцæр. 
— Æдылы фæдæ? 
— О. Фыццаг хатт дæ куы федтон, уæд мæ зонд фæлыгъди, æмæ 
цалынмæ мæхи бауай, уæдмæ йæ бынат нал ссардзæни. 
— Æмæ ныр дæу нæ дæн? 
— Иууылдæр — нæ. Ды мæнæн мæ удæнцой дæ, мæ цард, мæ 
хуры тын, æмæ мæ дæуæй искæмæн галаган дæр дæттын нæ фæнды. 
Амæй фæстæмæ хъуамæ Æвдулы дæр мауал уай. 
— Кæд афæдз иу хатт кæрæдзиуыл сæмбæлæм, уæд хорз. Сылгой- 
маг æй нæ хъæуы, æмæ ’рмæстдæр дæу уыдзынæн... 
-Кæд? 
— Нæ фадат куыд амона, афтæ фæсвæд рæтты сусæгæй æмбæл- 
дзыстæм æмæ нæ рæстæг иумæ ’рвитдзыстæм... 
— Схъиуæццагæй дæ цы ’хсызгон минуттæ исон, уыдон мын фаг 
нæ уыдзысты. Æз хъуамæ алы ’хсæв дæр мæхиуыл дæ буары ’ндзæвд 
æнкъарон. 
— Тагъд дзы схъыг уыдзынæ, æмæ дæ иу æхсæв дæр нал бахъæудзæн. 
— Цытæ дзурыс? Æнæ дæу мæ цард афтид уыди æмæ дзы дæ 
фæрцы цыдæр нысан фæзынди. Ма мын æй фесаф, науæд...— Мар- 
данæн йæ цæстытæ мæйы рухсмæ знæт æрттывд фæкодтой, æмæ йын 
Хъызмыдæ йæ дзыхыл фæхæцыди. 
— Сс, æрсабыр у. Фæлæуу уал, кæд исты ’рхъуыды кæниккам. 
Рæстæг цыди, фæлæ сæ бон ницы ’рхъуыды кæнын уыди, æмæ 
Марданæн йæ уд æрдуйæ нарæгдæр сси. 
— Æвдулы ныууадз æмæ мæнмæ рацу, — лæгъстæ кодта йæ хæзгу- 
лæн, фæлæ уый къæрттæй цъула не ’ппæрста: 
— Йæ хъæбулы фыдæй алыгъди æмæ кæйдæр лæгимæ бацарди, 
зæгъгæ мæ адæм фæндырты фæцæгъддзысты. 
— Адæм ницы сты, æмæ сæ мацæмæ дар. Фæлтау дæхи кой бакæ, 
æмæ ма дын цы азтæ баззади, уыдон æхсызгонæй арвит. Æввахс дæм 
чи нæ цæуы, уыцы зæронд хæррæгъæй цы кæныс? 
— Фегадæй тæрсын, æндæр мæ ницæмæн хъæуы. Ме ’нæуынон 
фæуæд! Сывæллон-чызгæй мæ йæ рæсугъд ныхæстæй куынæ асайдта- 
16 Цомартаты Изаггбсг 
241 

ид, уæд дæу хуызæн цæхæрцæст лæппумæ смой кодтаин æмæ йæм 
исты амонд федтаин. 
— Уæ хъæумæ æнæнхъæлæджы ’рбафтыдтæн. Ме ’рдхорд мæ йе 
’рвадæлты чындзæхсæвмæ ’рбахуыдта. Фæстæмæ ’мбойны ацæуынмæ 
хъавыдтæн, фæлæ дæ хъазты кафгæ куы федтон, уæд мæ дæуæй мæ 
къах нал ахаста. Дæ фарсмæ дæр уымæн æрцардтæн. Ам мæ ды 
уромыс æрмæст. Рæхджы куынæ баиу уæм, уæд мæ сæр искæдæм 
ахæсдзынæн. 
— Нæ, нæ! Дæуæй фæхицæны бæсты цæуылфæнды дæр разы дæн! 
Нæлгоймаджы ад куы базыдтон, уæд та хъуамæ мæ бонтæ раздæрау 
æнадæй æрвитон? Иучысыл ма бахъæц. Кæд нæ царды исты ивддзи- 
над æрцæуид... Мæ дæлдзæхфæуинаг дæр иудадзыг мæлгæ кæны, 
афтæмæй йын аккуырсæн нæй... — хъыгзæрдæйæ дзы сирвæзти, йæ 
зæрдæйы ’мбæхстæй кæй дардта, уыцы бæллиц. Йæ мой цыма уыцы 
ныхæстæм æнхъæлмæ касти, уыйау нозтджынæй цæугæдонмæ «ных- 
хызти» æмæ дзы фæхуыдуг и. 
— Æвдулы хуызæн цардбæллон лæг йæхимæ йæ къух ницыхуызы 
систаид. Уым æй чидæр амардта, — сæ уды быцъынæг тыдтой йæ 
хæстæджытæ, фæлæ сæм йæ хъус ничи ’рдардта. Расыгæн денджыз 
йæ фадхъултæм у, æмæ йæ сæры кæд цы фæкуыси уыдзæн, уый 
йæхæдæг дæр нæ зоны. Æвдул та фыдбылызы рæстæг къуымæлдзæф 
уыди. Ахæм хатдзæгмæ ’рцыдысты стырзæрдæ барадхъахъхъæнджытæ 
æмæ хъуыддаг сæхгæдтой. Уыйадыл лæг бындзы сæфт фæкодта. Хъыз- 
мыдæ йыл адæмы цæстмæ ставд цæссыгтæ æрызгъæлдта æмæ йын 
цыбыр рæстæгмæ йæ хуыссæны Марданы рæвдауын райдыдта. Йæ 
мондæгтæ дзы куы суагъта, уæд, йæ хин худт æмбæхсгæйæ, æмвæнд- 
гæнæджы хъæлæсæй бафарста: 
— Йе ’цæг дунемæ йæ ды арвыстай æви йæхæдæг ацыди? 
Мардан ын йæ былтæй йæ дзых ахгæдта æмæ та йыл, батæгæнгæ, 
узæлын райдыдта. Сылгоймаг ма дисхуызæй: «Цы дыл æрцыди? Цы 
дыл æрцыди?» кодта, æндæр цы загътаид, уый нал зыдта. Уыцы 
рæстæг Хуыцаумæ чи куывта, уый æрмæстдæр — уымæн. Никæмæй- 
уал тарсти, æмæ йæ хæзгулæй йæхи атонын нал фæрæзта. Йе ’нахъом 
фырты-иу гыццыл агъуысты бафынæй кодта æмæ-иу уæрæх райдзаст 
уаты Марданы фарсмæ ’рхуыссыди. Цы амондмæ бæллыди, уый йæ 
къухы бафтыди æмæ дзæнæты цады сызгъæрин кæсагау йæ уды дзæ- 
бæхæн цъыллинджытæ кодта. Иуафон йæхи бар нал уыди æмæ йæм, 
зæрдæрайгæйæ, хæрзæггурæггаг фæци: 
— Мæнмæ гæсгæ дын тагъд лæппу ныййардзынæн. 
— Æцæг зæгъыс?! — бацинхуыз и Мардан æмæ йыл йæ цæнгтæ 
’рбатыхта. 
— Цалынмæ нæ хъуыддаг нæ раргом и, æмæ адæмы цæсты нæ 
бафтыдыстæм, уæдмæ нæ цард баиу кæнæм. 
Лæг цыма истæмæй фæтарсти, уыйау фестъæлфыди æмæ кæдæм- 
дæр аджих и. 
— Мемæ цæрын дæ нæ фæнды? — æнкъардæй йæ бафарста ус. 
— Фæнды. 
— Уæдæ дæ хуыз цæмæ фæлыгъди? 
— Мæ-гъа, — дæлиауæй ныуулæфыди Мардан. Нырма йæм ныр 
бахъардта, йæхицæн æй æргæвдæн кард сцыргъ кæнын кæй бахъæу- 
242 

дзæн, уый. Æвдулы фырт нырма сывæллон у æмæ йæ фыды марæ- 
джы нæма зоны, фæлæ куы сдынджыр уа æмæ йæ куы базона, уæд 
та? Хъызмыдæимæ сын сæ ахастдзинæдтыл чи фæгуырысхо и, уыдон 
гей адæмæн сусæгæй дзурынц, æмæ йын æй мачи зæгъа, уый зын 
бауырнинаг у. Лæг йæ тæккæ лæмæгъæй уыдзæн, лæппу та — йæ 
тæккæ тыхджынæй æмæ йын иуæхсæв кард йæ хурхыл æрбавæр- 
дзæн. Нæ, Мардан ахæм рæдыд æруадзыны бæсты цыфæнды фыдра- 
кæнд дæр сараздзæн. Йæ тыхстхуыз цæсгоммæ кæсгæйæ, Хъызмы- 
дæйы зæрдæмæ катай бахъуызыди. 
— Кæд искæй уарзыс, уæд мын æй æргомæй зæгъ, æмæ рагацау 
мæ худинаг бамбæхсон... 
— Дæу йеддæмæ мæ ничи хъæуы, дæ гуыбыны кæй хæссыс, уый 
дæр мын зынаргъ у, фæлæ дæ фыртимæ иу цары бын цæрыныл не 
сразы уыдзынæн. 
— Цæуыннæ? 
— Йæ фыды ’нгæс у. 
— Æмæ цы? 
— Æдзухдæр мын мæ зæрдыл Æвдулы лæууын кæндзæн æмæ мæ 
демæ адджынæй цæрын нæ бауадздзæн. 
— Куы фестырдæр уа, уæд æй искæдæм арвитдзынæн, æмæ йæ дæ 
цæсты кæронæй дæр нал фендзынæ. 
— Æз гæдыныхæстæм хъусын нæ сахуыр дæн æмæ сæ дæуæй дæр 
нæ бабыхсдзынæн! Кæнæ — дæ фырт, кæнæ — æз! Нæ дыууæйæ дын 
иуы æнæ равзаргæ нæй! — цæхгæр алыг кодта Мардан æмæ йæм 
æнауæрдон цæстæй бакаст. Хъызмыдæ бандоныл уæззау бадт æркод- 
та, ныггуыбыр и æмæ, йæ къухтæ æууæрдгæйæ, сдзырдта: 
— Æвæгæсæгæй фесæфдзæн æмæ тæригъæд у... 
— Æз мæ царды иу тæригъæдгæнæджы дæр никуы федтон. 
— Цæмæн зæгъыс? 
• — Уымæн æмæ йæ зонын. Мæ фыд-иу мæ мады къахæй куы над- 
та, æмæ-иу фыркуыдæй куы бацъæх дæн, мæ фыды мæлæты фæстæ 
расыг лæгтæ мæ цæстыты раз мæ мады куы рæвдыдтой, æмæ мæ риу 
æнæуынондзинадæй куы байдзаг, мæ мад мæ уынджы къæйыл сыдæй 
мæлгæйæ куы ныууагъта, æмæ давыныл куы фæцалх дæн, ахæстæтты 
рахау-бахау кæнынæй куы сфæлмæцыдтæн æмæ мæ райгуырæн бон 
куы ’лгъыстон, цæрыны ныфс мын чи радта, уыцы чызг мæ цыдæр 
гæвзыккыл куы баивта, æмæ мæхи марынмæ куы ’рцыдтæн, уæд мын 
ничи тæригъæд кодта. Цæмæн хъуамæ тæригъæд кæнон æз, мæнæй 
амондджындæр чи уыди, æмæ, фырхæлæгæй мæ былыцъæрттæ кæмæ 
хордтон, уый байзæддагæн? 
— Цы йæ фæкæнон, уый мын уæддæр зæгъ. 
— Ам æй уадз æмæ искæдæм алидзæм. 
— Нырма гыццыл куы у, уæд иунæгæй цы хуртæ уындзæн? 
— Æз кæм нæ фесæфтæн, уым уый дæр нæ фесæфдзæн. 
— Хъуамæ мæ лæппу дæр дæуау зындоны арты басудза? 
— Ма йын тæрс. Нæлгоймаг зындзинæдты ’хсиды. 
— Мæ бон æй ныууадзын нæу. Фæлтау мæхи асыгъдæг кæндзы- 
нæн... 
— Кæдæй-уæдæй мæм хъæбулы ад базоныны амонд æрхаудта, æмæ 
мæ ма фæфыдæнхъæл кæ. Æз ацы зæххыл дæуæй фылдæр никæй 
243 

уарзын, фæлæ мын мæ зæрдæ куы скъахай, уæд мæ уарзондзинад 
фыдæхмæ рахиздзæн, æмæ мæхи уромын нæ бафæраздзынæн... 
Хъызмыдæ дыууæ арты ’хсæн бахаудта æмæ йæ къæхты бынæй 
ныккæрзыдта. Хуры рухс чи федта, уый равзара æви, чи нæма рай- 
гуырди, уый? Фыццагимæ баст сты сидзæргæсы тухæнтæ æмæ удхор 
сагъæстæ, дыккагимæ та — æнæфсис лæджы цинтæ æмæ удылтайгæ 
’нкъарæнтæ. Уæвгæ ма йын ахæм æртхъирæны фæстæ æвзарыны 
фадат дæр кæм и? Æгæрон æхсызгондзинад кæмæй исы, уымæ куынæ 
байхъуса, уæд æнæ рæвдауæгæй баззайдзæн æмæ йæ цард, лæгджын 
устытæм хæлæггæнгæйæ, æрвитдзæн. «Нæ, Марданæй фæхицæны 
бæсты фæлтау мæ фырты цард фехæлæд», — скарста йæхинымæр. 
— Цы дæ фæнды, уый кæ уæдæ, — загъта, хъæрзгæйæ, æмæ иу 
æхсæв йæ лæппуйы кæрдо бæласыл ауыгъдæй ссардта. Йе ’рдиагмæ 
адæм фæфæдис сты, йæ зианыл ын дыууæ боны фæхъыг кодтой æмæ 
йæ баныгæдтой. Æртыккаг бон æм районæй иу хæрзарæзт рæстæм- 
бискар нæлгоймаг фæзынди, фæрафæрс-бафæрс æй кодта, фæлæ Хъыз- 
мыдæ йе ’мбæхст æлхынцъытæй иу дæр нæ райхæлдта. Куыддæр йæ 
уазæгæй фæхицæн и, афтæ Марданы уаты фæмидæг и æмæ йын йæ 
риу ныххоста. 
— Лæджыфыдхор! Дæ фæндыл куы сразы дæн, уæд ма йæ марын 
цæмæ хъуыди?! Дæ зæрдæ куыд бакуымдта ахæм æбуалгъ ми бакæ- 
нын?! 
— Дæ уавæр дын æмбарын æмæ дын уымæн хатыр кæнын, æндæр 
дыл нæ бацауæрдин! Ахæм хъæлæсы уагæй мæм куыд никуыуал сдзу- 
рай, афтæ! — тызмæгæй загъта Мардан æмæ йæ тьахтинмæ йæ къа- 
базæй баласта. 
— Фæлæуу-ма. Сау куы дарын, уæд мын цы кусыс? Дæ сæрмæ 
цытæ хæссыс? — йе ’фсарм бахъахъхъæныны тыххæй дзы йæхи су- 
æгъд кæныныл афæлвæрдта Хъызмыдæ, фæлæ ’ндон æлхъивæнты 
хуызæн тыхджын къухтæй фервæзын йæ бон нæ баци æмæ йæ хъæ- 
бысы ’рсабыр и... 
Уый æрсабыр и, фæлæ Æвдулы ’рвадæлтæ бæстæ сæ сæрыл сис- 
той æмæ сæ уромæг уромын нал фæрæзта: 
— Нæ бинонты нын уыцы тугдзых сырд ныццагъта, æмæ йæ ныр- 
гæвдæм нæ гадздза чындзимæ! Уый аххосæй ныл æрцыдысты ацы 
стыр бæллæхтæ. 
— Иугæр ахæм фыдгæнджыты закъон не ’фхæры, уæд сын нæхæ- 
дæг стæрхон кæнæм! 
Иу тар æхсæв сæм балæбурдтой, фæлæ сын сæ фæд дæр нал 
ссардтой æмæ, мæстæймæлгæ, сæ хæдзæрттæм ахæлиу сты. 
Бирæ азты фæстæ сæм Марданы халдих лæппулæг кæцæйдæр 
фæзынд æмæ тæфæрфæсгæнæгау сæ разы ’рлæууыд. 
— Мæ фыд æгъатыр низæй хъизæмар кæны æмæ Хуыцауæй мæ- 
лæт куры, фæлæ йæ мæрдтæ сæхимæ нæ уадзынц, æмæ йæ уд сисын 
нæ фæразы. Йæ тæригъæдтæ ссыгъдæг кæнын æй фæнды æмæ уæ 
хатыр куры. Кæд гæнæн и, уæд ын йæ рæдыд ныббарут, уæ хорзæ- 
хæй, — ныллæгъстæ сын кодта хъуырыцъарæй, фæлæ йын йæ ны- 
хæстæ ’лгъаг хъæндилы дыв-дывæй уæлдай ницæмæ ’рдардтой. 
244 

ЧИ ЦЫ КÆНЫ, УЫЙ - ЙÆХИЦÆН 
И уцалдæр мины ма куы бакусид, уæд йæ уæззау уæргътæй иу йе 
’ккойæ ахауид, фæлæ мæлæты зын кусæн сты ацы æнæбайрайгæйы 
минтæ, сыгьд сыл ссæуа! Изæрмилты йæ цæст стæм цæуджытыл зы- 
дæй хæссы æмæ дзы йæхицæн бæлццæттæ агуры, фæлæ йæ хъуыды 
дæр ничи кæны. Иууылдæр сæхи афтæ дарынц, цыма уæларвæй æр- 
уадзгæ зæдтæ сты æмæ се ’гуыдзæг цагъайраджы сæ сæрмæ нæ хæс- 
сынц — йæ хæлддзаг машинæмæ йын æлгъгæнгæйæ кæсынц. Чи йыл 
æрвæссы, уыдон та сæ мæгуыры хъиутæ хæрынц. Искуы иу хатт æй 
исчи, былысчъилтæгæнгæ, куы бауромы æмæ йæ капеччытæ ’рхæн- 
дæгæй куы фæнымайы, уæд Дæрæбийæн фыртæригъæдæй йæ зæр- 
дæйы тугтæ ныккæлынц. Йе ’хцатæ йын фæстæмæ куы раттид æмæ 
йæ сæхимæ хъæлдзæгæй куы арвитид, уый йæ бæргæ ’рфæнды, фæлæ 
йын йæ бирæ хъуæгтæ йæ фæнд сæххæст кæнын нæ бауадзынц. Æмæ 
ма уыдонæн истыхуызы бабыхсид. Цæргæбонты йæ сæдæ зæбулы иу 
æндахыл хæцынц, æмæ йæ тыхст уавæрыл сахуыр и, фæлæ йæ усмæ 
куы ницы бахæссы, уæд ыл, хылычъи уасæгау, йæхи ныццæвы æмæ 
йын йе ’дзæлгъæд æлхысчъытæй йæ цард бынтондæр сæнад кæны. 
Кæд цæфæй нæ мæлыс, уæд дын уый та — рæхуыст. Йæ къухы 
кæй ницы ’фты, уый йын фаг æфхæрд нæу æмæ ма йыл хъуамæ 
æвирхъау фыдбылыз дæр æрцæуа. Зымæгон арв ныннæрæгау иу 
æвзонг лæппу йæ велосипедыл æнæнхъæлæджы талынг къуымæй ра- 
гæпп ласта æмæ æваст йæ размæ февзæрди. Лæг ма машинæйы уро- 
мæн бæргæ нылхъывта, руль ма иуварс бæргæ фæзылдта, фæлæ бай- 
рæджы и. Цæлхыты бынæй йæм æнахуыр зæрдæсæттæн хъыррыст 
райхъуыст, æмæ адонзоныг и. «Амардтон æй!» — тасæфтауæг хъуы- 
ды февзæрди йæ сæры, йе уæнгты сырхзынг телау рисгæ атахти æмæ 
йын йæ хъарутæ айста. Рахизын æй хъæуы, уый æмбары, фæлæ 
фырлæмæгъæй ницæмæуал арæхсы. Ахæстонмæ куы бахауа, уæд йæ 
цот æнæ фыдæй баззайдзысты æмæ сæ боныфыддæртæм æрцæудзыс- 
ты. Нæ, нæ! Уый бæсты цæуылфæнды дæр разы у. Уæлдæфы атайы- 
ныл, зæххы скъуыды ныххауыныл, суанг ма алидзыныл дæр. Ца- 
лынмæ йыл адæм нæма æрæмбырд сты, уæдмæ йæ ацы ’лгъыст бына- 
тæй йæхи айсын хъæуы. Фæсвæд ран кæй и, стæй цырæгътæ кæй 
нæма ссыгъдысты, уый руаджы сæ ирвæзы, æндæр æй афонмæ апп- 
уппы систаиккой. Ие стырдæр бæллиц у лæппуйы удæгасæй фенын. 
Йæхиуыл куы схæцид æмæ йæм, ницы мын уыди, зæгъгæ, куы ’рба- 
дзурид, уæд Дæрæбийæ амондджындæр нал уаид, фæлæ бæстæ го- 
бийау федзæм и æмæ йыл йе ’гуыппæгдзинадæй æгæрон тас æфтауы. 
«Ацу æмæ дæхи бамбæхс, науæд æнаххосæй байсæфдзынæ. Тæрхон- 
дон дæ куы сраст кæна, уæддæр дæ зианджынтæн бирæ ’хца акалын 
бахъæудзæн æмæ сæ кæм ссардзынæ? Лидзгæ, гормон, цæмæ ма ба- 
дыс?» «Машинæйы бынмæ мæ сывæллон куы бахауид, æххуысмæ 
куы ’нхъæлмæ кæсид, æмæ йæ шофыр, йæ уд исгæйæ, куы ныууа- 
дзид, уæдта?» 
Уыцы ’рвонггæнæн хъуыдыйæ йе ’муд æрцыди, цы уа, уый уæд, 
зæгъгæ, дуарыл ахæцыди æмæ йæ къæхтæ асфальтмæ, зырзыргæн- 
гæйæ, æриста. Йæ зæрдæ риуы къултыл йæхи хойы æмæ йын йæ 
хъуырысæртæ æлхъивы. Ноджы ма кæйдæр тызмæг хъæлæс йæ хъу- 
245 

сты зæлы: «Лæгмар, лæгмар, лæгмар!» æмæ фырмæтæй йæхицæн 
бынат нæ ары. Кæд цыфæнды зын уавæры и, уæддæр йæ ныфс кæ- 
ронмæ нæ сæтты. Чи зоны, лæппу фыдцæф нæ фæци æмæ фервæза. 
Нæ, уыдон æдылыйы сæнттæ сты. Фыдцæф куынæ фæуыдаид, уæд 
йæ цæсгом тугæй нæ самæстаид æмæ афтæ тынг нæ гæртт-гæртт кæ- 
нид. Тæхуды, ныр æм тагъдæххуысы машинæ куы фæзынид æмæ йæ 
рынчындонмæ куы аскъæфид. Уыдон та æвæрæз адæймаджы æнæ- 
бындур хъуыдытæ сты. Ничи йæ никæдæм аскъæфдзæни. Уырæм æй 
хъуамæ йæхæдæг ахæццæ кæна. Цас рæвдздæр, уыйас — хуыздæр, 
науæд æнæсрастгæнгæ рæдыд æруадздзæн æмæ йæ йæ амæлæты бонмæ 
йæхицæн нæ ныббардзæн. Сывæллоны былтæ зына-нæзына базмæ- 
лыдысты æмæ дзы тыхамæлттæй сирвæзти: 
— Мæлын... 
— Ма тæрс, æз дæ цуры дæн æмæ дæ æвæгæсæгæй нæ ныууадз- 
дзынæн, — йæхи йæм баппæрста Дæрæби, йæ хъæбысы йæ фелвæста 
æмæ йæ машинæйы фæстаг бандоныл авæрдта, мотор скусын кодта 
æмæ йæ тых-йæ бонæй размæ атындзыдта. Рæстæгæй-рæстæгмæ йæм 
йе ’ргом раздахы æмæ йын ныфсытæ авæры: 
— Иучысыл-ма бабыхс. Ныртæккæ дохтыртæм бахæццæ уыдзыс- 
тæм, æмæ дæ адзæбæх кæндзысты. 
Уыцы ныхæстæ тынгдæр йæхицæн кæны. Йæ хæйрæджыхай йыл 
куы фæтых уа, æмæ йын йæ зонд куы аива. Адэеймаг цæмæй фæтæр- 
сы, фылдæр хатт ыл уый æрцæуы. Лæппу исдугмæ йæ зыр-зырæй 
фенцади, æмæ лæджы зæрдæ бауазал и. «Куы амарди, уæд ма йæ 
кæдæм ласыс? Ничи дæ федта, æмæ йæ уæртæ уыцы хус къанауы 
бамбæхс. Уымæн уæлдай нал у, дæу та нырма цæрын хъæуы æмæ 
дæхи фыдмæстытæй бахъахъхъæ. Йæ ныййарджытæн цыфæнды хæрзты 
куы бацæуай, уæддæр сæ фырты марæгæй баззайдзынæ æмæ цæргæ- 
бонты уыцы уæз дæ риуы хæсдзынæ. Дæ къах-къухы йаргъ чи нæ у, 
уыдон дæр дæм зул цæстæй кæсдзысты, æмæ дын дæ ных ацы фыдра- 
кæндæй къуырдзысты. Айс æй дæ машинæйæ æмæ дзы фервæз. Бæл- 
лæх ыл дæу аххосæй не ’рцыди, æмæ де ’фсармы раз къæмдзæстыг нæ 
уыдзынæ», — ардауы йæ, арф кæмдæр йæ хуылфы цы дæлимон бады, 
уый, фæлæ йæ коммæ нæ кæсы. Ацы мæгуыр сывæллоны тыххæй йæ 
йæ цард раттын куы бахъæуа, уæддæр ын æй нæ бавгъау кæндзæн. 
Иугæр æй йæ хъысмæт тугæйдзаг фæндагыл сарæзта, уæд ыл, цыфæн- 
ды хъизæмæрттæ ’взаргæйæ дæр, кæронмæ ацæудзæн. Мæнæ, æппын- 
фæстаг, кæмæ тырны, уыцы бæстыхай. Машинæ фæурæдта, лæппуйы 
йæ хъæбысы фелвæста æмæ йæ мидæмæ баскъæфта. 
— Чызг, тагъд мын дохтырмæ фæдзур! Ацы сывæллон тынг æвзæр 
уавæры и, æмæ йын æвæстиатæй баххуыс кæнын хъæуы! — тыхстхуы- 
зæй фæсидти, йæ размæ фыццагдæр цы урсхалатджын фæци, уымæ. 
Чызг ауади æмæ палатæйæ коляскæ ’рбаласта, рынчыны дзы сæвæ- 
рын кодта æмæ йыл дуары ’рдæм ахæцыди, къæсæргæрон стъолы 
уæлхъус цы æрыгон дохтыр бадти, уый цур æй фæуагъта æмæ фæта- 
ры и. Лæг йæ гæххæттытæм багуыбыр и æмæ дзы цырагъы рухсмæ 
цыдæртæ фыссы. Йæ цæсгомыл ахæм æвæлмон хуыз æвдисы, цыма 
йæ алыварс къогъо дæр никæуыл фæхæцыди. Дæрæби мæстæй фæй- 
нæрдæм фæтоны, фæлæ йæм æвзæр цæстæй куы ракæса, уымæй тæр- 
сы æмæ йæхиуыл хæцы. Рынчынæн исты зиан æрхæссыны бæсты 
246 

цасфæнды дæр быхсдзæни. Бандоныл æрбады, фесты æмæ та тыргъы 
дыууæрдæм скатай вæййы. Æрæджиау йæ зæрдæ нал фæлæууыди 
æмæ йæм сабырæй бадзырдта: 
— Æфсымæр, ацы сывæллон мæлгæ кæны, æмæ уал уымæ куы 
фæкæсис... 
— Цы кодта? — йæ сæр хæрдмæ дæр нæ исы, афтæмæй йæ куыд- 
фæндыйы хъæлæсæй фæрсы дохтыр. 
— Машинæйы бынмæ бахаудта. 
— Æмæ йæ уырдæм æз баппæрстон? 
Дæрæбийæн йæ бон ард бахæрын у, йæ цæсгом кæй бахудызмæл 
и, уый тыххæй, æмæ йæ къухтæ ’рбатымбыл сты. 
— Ды йæ скъуырдтай? — æрбайхъуыст та йæм дохтыры уазал 
хъæлæс. 
-О. 
-Чиу? 
— Мæ-гъа. 
— Дæхæдæг та чи дæ? Дæ мыггаг, дæ ном... 
— Мæнæ уал ацы мæлæг адæймаджы фервæзын кæ, стæй сæ ныф- 
фысдзынæ! Æз дын никæдæм аирвæздзынæн! Лидзынмæ куы хъавы- 
даин, уæд ардæм не ’рбацыдаин! — æртхъирæнгæнæгау тызмæгæй 
загъта Дæрæби æмæ йæм фæлæбурынæввонгæй хæстæгдæр балæууы- 
ди. Дохтыр дзы кæнæ тæрсгæ фæкодта, кæнæ йæм йæ ныхæстæ ба- 
хъардтой. Йæ бынатæй зивæггæнгæ сыстади, ам фæлæуу, зæгъгæ 
йын йæ къухы æнæбары фæтылдæй бандонмæ ацамыдта æм& бетон 
асинтыл уæлæмæ схызти. Дзæвгар рæстæг дзы бафæстиат и, стæй 
фæстæмæ ’рхызти, æмæ та йæ сылæнгæс цæсгомыл æмбæхст мидбыл- 
худт фæзынди. 
— Хизир дæм дыккаг уæладзыджы ’нхъæлмæ кæсы... 
— Æмæ йæ кабинет кæм и? 
— Рахизырдыгæй æртыккаг дуар... 
Дæрæби цæстыфæныкъуылдмæ уым балæууыд, райдзаст уаты 
фæмидæг и æмæ рæстæмбис кары цардхъом хæрзуынд лæгæн салам 
радта: 
— Дæ изæр хорз. 
— Æгас цу. 
— Иу тыхст рынчыны уæм æрбаластон. Йæ туджы мæцы, мæ- 
гуыр, коляскæйы хæрдмæ хауы, фæлæ йæ ничи ницæмæ дары. Лæг 
ма уынджы дзæгъæл куыдзæн дæр куы батæригъæд кæны, уæд уый 
адæймаг куы у...Фæкæсут æм, науæд амæлдзæни... 
— Цы йыл æрцыди? — йæ ныхæстæм ын нæ хъусы, афтæмæй йæ 
фæрсы дохтыр. Иæ цæстæнгасыл бæлвырд зыны, хъуыддаг кæй зоны, 
фæлæ ма йæ барæй кæй къахы, уый. 
— Иу талынг къуымы мæ размæ кæцæй фæци, уый æмбаргæ дæр 
нæ бакодтон. 
— Къæппæджы бахаудтай, мæ лымæнлæггаг, æмæ дæ дæ чыссæ 
райхалын бахъæудзæн... — йæ сæр разæнгардæй батылдта Хизир 
æмæ йæм хынджылæггæнæджы цæстæй бакасти. 
— Æз алцæуыл дæр разы дæн, æцæг æй фервæзын кæнут. 
Дохтыр йæ бынатæй сыстади æмæ скъапмæ бацыди, дыууæ афтид 
къоппы дзы райста æмæ Дæрæбимæ йе ’ргом раздæхта. 
247 

— Мæнæ ацы хос æвдай мины аргъ у, мæнæ ай та — сæдæ мины 
аргъ, æмæ ма сын ссарæн дæр куы уаид. Туджы аргъæй сæ уæй 
кæнынц, æмæ сæ, марадз, балхæ. Министрады капеччытæ нын къуы- 
рийы фаг дæр не свæййынц, æмæ фылдæр нæхи хъарутæй архайæм. 
Дæуæй афтæ, рынчынтæй кæй райсæм, уыдон нæ дзыппыты сæвæ- 
рæм? Куыннæ стæй. Сæхиуыл сын сæ уæлдайджынтæй бахардз кæ- 
нæм. Цæстфæлдахджытæ паддзахады исбон фæдавтой æмæ нæ зау- 
уаты бынатмæ ’ртардтой. Уымæ гæсгæ нæм алчидæр йæхи хостимæ 
цæуы. Ды дæр дæ рынчыныл дæхæдæг куынæ батыхсай, уæд ын нæ 
бон ницы бауыдзæн... 
— Бамбæрстон дæ. Æз ныртæккæ фæстæмæ фездæхдзынæн, фæлæ 
ме ’рбацыдмæ уыцы æнамонды кой бакæ. 
— Иугæр æй махмæ ’рбаластай, уæд ын мацæмæйуал тæрс, — 
æнæмбаргæ сывæллонимæ ныхасгæнæгау загъта Хизир, йæ къоппытæ 
сæ бынаты сæвæрдта æмæ, фæуæлахизуæвæгау, рудзынгмæ йæхи бай- 
ста. Йæ уазæг машинæйы куыд абадти æмæ фисынæй куыд фæаууон 
и, уымæ ’хсызгонæй кæсы æмæ былысчъилæй йæ фæдыл дзуры: 
— Хорз куы тæрсыс,хæлиудзых. Дуне ’хца куы ’рфидай, уæд гыц- 
цыл дуры къæрттæй дæр дæхи хъахъхъæнын райдайдзынæ. 
«Жигули» къуыппытæ-дзыхъхъытæ асфальтыл згъоры, Дæрæбийы 
йе змæст хъуыдытимæ йæ зæронд къæсмæ скъæфы. Гæрстæхсæн ма- 
шинæйæн тыхамæлттæй дæс мины фембырд кодта, хъуамæ ма сыл 
фондз мины бафтыдтаид æмæ йе ’фсины æдзæхх фидистæй фервæз- 
таид, фæлæ йæ фæндтæ йæ хъуыры фæбадтысты. Цалдæр мæйы кæ- 
уыл фæзыр-зыр кодта, уыдон дæр ма йæ дохтырæн дæттын бахъæу- 
дзæн. Дохтыр... Кæннод ын цы загъдæуа, кæд æдзæсгом гæртамхор 
уыцы сыгъдæг номы аккаг нæу. Дохтыр нæ, фæлæ — цъиудуц. Дæрæ- 
би йын лæгъстæйаг куынæ уаид, уæд ын капекк дæр нæ раттид. Хорз 
ран æй æрцахста, ницы зæгъæн дзы и. Гъер кæдæм ахæццæ и? Сы- 
вæллон мæлгæ кæны, уый та лыстæг хъуыддæгтыл тыхсы. Йæ мулк 
ын иууылдæр ратдзæн, æрмæст ын йæ рынчыны фервæзын кæнæд. 
Мæнæ йæм дæс мины ис æмæ дзы йæ мæрдты хъис ссарæд. Гобаны 
бынæй сæ раласта æмæ цæхгæр фæзылди, рынчындоны балæууыди 
æмæ сæ Хизиры къухты фæсагъта. Уый сæм иуцасдæр былысчъилæй 
фæкасти, стæй сæ æнæрвæссонхуызæй стъолмæ баппæрста. 
— Адон цы сты? 
— Æхцатæ. 
— Уый дæумæ гæсгæ сты ’хцатæ, мæнмæ гæсгæ та сты ницытæ æмæ 
мацытæ. Цæмæй операцийы рæстæг дæ мæгуыр амæттаджы тугдадзины 
тромб ма сæвзæра æмæ йæ зæрдæйы куыст ма ныллæууа, уый тыххæй 
мæ актилизе дыууæ æмæ ссæдз минæй балхæнын хъæуы. Рынчындоны 
йæ куы сæвæрæм, уæд та... — дохтыр йæ къух хæрдмæ систа æмæ йæ, 
«уыдонæй бирæ фылдæр», зæгъгæ, йæ сæрмæ батылдта. — Ацу æмæ ма 
иу уыйбæрц æрбахæсс. Дыууæ мины та ма сыл æз бафтаудзынæн. 
— Мæ мард фен, иу капекк дæр мæм нал и. 
— Мæн дæ мард нæ хъæуы, фæлæ — де ’хца! — цæхгæр алыг кодта 
Хизйр æмæ йæм, ныхас фестæм, зæгъгæ, йæ чъылдым раздæхта. Дæ- 
рæбийæн адæргæй йе уæнгтæ æрызгъæлдысты. Æрæджиау йæ усы къух- 
дарæнтæ йæ зæрдыл æрбалæууыдысты æмæ ныфсджынæй сдзырдта: 
— Ард дын хæрын, цыбыр рæстæгмæ дæс мины ам уыдзысты, 
248 

æцæг, мауал фæстиат кæ... Уыцы сывæллон зæфцы фыдæй куы амæ- 
ла, уæд тæригьæд у... 
— Ахæм ныхæстæ ’ндæр искæмæн кæ: мæнмæ нæ хъарынц. Кæд 
дæ ахæстоны бадын æмæ, кæй скъуырдтай, уый бинонтæн бирæ ’хцатæ 
фидын нæ фæнды, уæд ацу æмæ дæс мины ’рбахæсс. 
Дæрæби цы æгъатыр лæгмæ ’рбахаудта, уый кæронмæ нырма 
ныр бамбæрста. Цыма йыл арт бандзæрста, уыйау къахæй-сæрмæ 
ссыгъди æмæ та йæ хæдзармæ атындзыдта. Хорз æмæ йæ ус сæхимæ 
нæ разынди, æндæр æй къулы хуынчъы аластаид æмæ йын йæ къух- 
дарæнтæй иу дæр нæ раттаид. Къамоды лагъзæй сæ фелвæста, лом- 
бардмæ сæ ахаста æмæ та Хизиры къухты дæс мины банымадта. 
Уымæн сæ уындæй йæ цæсгом барухс и. Сау телефоны хæтæл систа, 
йæ амонæн æнгуылдзæй æртæ цæппузырыл æвæндонæй æрхæцыди 
æмæ дæ зæрдæ-мæ зæрдæйæ афтæ бакодта: 
— Уыцы лæппуйы операцигæнæнмæ сласут. 
Дæрæбийæн цыма йе уæхсчытæй уæззау уаргъ ахаудта, уыйау 
æнцонæй сулæфыди. Йæ зындзинæдтæ дзы ’рбайрох сты, æмæ, абон- 
дæргъы дохтырмæ йæ зæрдæйы цы фыдæх æрæмбырд и, уый атади. 
Рынчынмæ ’руади æмæ йын йæ мæрдонхуыз цæсгоммæ нымдзаст и. 
Хуыцауыл никуы æууæндыди, фæлæ йæм ныр йæхинымæр кувы, 
цæмæй йын йæ рæзгæ уды æвирхъау мæлæтæй бахиза. Йæ ныййар- 
джытæй йын цыфæнды стыр маст райсыныл дæр разы у, æрмæст æй 
цæргæйæ ныууадзæд. 
Дыууæ сылгоймаджы коляскæйыл куы ахæцыдысты, уæд ифтыгъ- 
дау сæ фæдыл араст и. Куыддæр дыккаг уæладзыгмæ схызтысты, 
афтæ Хизир сæ цурмæ ’рбахæццæ и, рынчынмæ бакасти, æмæ йæ 
риуæй æнахуыр зæрдæскъуынæн хъæр сирвæзти: 
— Мæ хъæбул! 
Лæппу йæ цæсты уæлтъыфæлттыл тыххæйты схæцыди æмæ ма йæ 
бон зæгъын баци ’рмæстдæр иу дзырд: 
— Папæ... 
Йæ фыд йæ сæр къултыл куыд ныххоста, уый дæр нал федта, 
цалдæр боны фæстæ йæ зæрдæйæ куыд амарди, уый дæр. 
КÆРÆДЗИЙЫ ЗОНЫН ХЪÆУЫ 
Ладзымæт райхъал и, хуыссæны ма йæ уды дзæбæхæн иучысыл 
аратул-батул кодта, стæй рабадти æмæ рудзынг байтыгъта. Райсомы 
зулмæвæрд æвзист тынтæ хурæй цъитимæ сæ къухтæ ивазынц. Фæ- 
лурс мигъы къуымбил къæдзæхы фахсыл йæхи асæрфта, йæ мидбы- 
наты иучысыл афæстиат и, стæй арвы риуыл сындæггай атади. Бæла- 
сы къалиу хъулон цъиуау уатмæ цымыдисхуызæй æрбакасти. Ру- 
дзынгæмбæрзæн сатæг уддзæфæй змæлы æмæ йæ йæ фæлмæн уырз- 
тæй рæвдауы. Хадзымæт æрдзы тæмæссаг нывыл цинхуызæй йæ цæст 
ахаста, йæ цæсгом уазал донæй ахсадта, йæ дзаумæттæ акодта æмæ, 
дзулæй адджын комдзæгтæгæнгæ, стъолы фарсмæ ’рбадти. Йæ фыс- 
синæгтыл сахаты бæрц акуыстаид, афтæ дуар æрбахостæуыди æмæ 
уатмæ, йæ лæдзæгыл æнцойгæнгæйæ, æрбахызти низæфхæрд мæгуыр- 
хуыз ацæргæ лæг дæрдджын, фæлæ сыгъдæг дарæсы. Хадзымæт æвæн- 
249 

донæй сыстади, йæхицæн тыхгæнæгау ын йæ къух æнæбары райста 
æмæ йын бандонмæ ацамыдта. 
— Бад, бад, цæмæ сыстадтæ? Бад æмæ дæ куысты кой кæ, æз дæ 
бирæ нæ бахъыгдардзынæн, — рæвдаугæ хъæлæсæй загъта ’рбацæ- 
уæг. — Амондджынæй кус, мæ хæдзар, амондджынæй. — Бандоныл 
йæхи ’руагъта, йæ тарбын нымæтхуд систа æмæ къухмæрзæнæй йæ 
булкъдаст сæры хид бæстон ныссæрфта, стæй фысыммæ йæ зæбул æрф- 
гуыты бынæй бакасти. — Молодец, мæ хæрæфырты лæппу. Дæ хъару 
æмæ дæ зонды фæрцы дæхи размæ ратардтай. Æз дæ рагæй дæр сæ- 
рыстыр уыдтæн. Кæд кæрæдзиуыл не ’мбæлæм, уæддæр дын дæ хорзы 
кой хъусын æмæ мын æхсызгон у, дæ къухы стыр æнтыстытæ кæй 
æфты, уый. Кæстæртæ дæр æдзух дæуæй æппæлынц. Уæдæ... Хион 
хион у, рох кæнын æй нæ хъæуы, — дæлиауæй ныуулæфыд уазæг. — 
Хуыцау йæ адæмы нæ сафы, нæ, уыййеддæмæ ды цы уавæрты схъо- 
мыл дæ, афтæмæй ахæм бынатмæ схиз. Табу йæ сыгъдæг номæн, Хуы- 
цауы сконд хъуыддæгтæ сты иууылдæр. Сидзæрæн авд амонды дæтты. 
Цардæй бафсæд, мæ къона, цардæй. Йæхиуыл зæрдиагæй чи куса, 
уымæн Хуыцау дæр æххуыс кæны. Ныхæстыл дæ дарын, æвæццæгæн. 
Ныббар мын, дæ хорзæхæй. Лæг йæхионы бахъуаджы сахат бацагу- 
ры. Цард тæбæгъы донæй уæлдай нæу, кæцырдæм кæд фæкъул уы- 
дзæн, уый бæрæг нæй, æмæ дæ кæд мах æххуыс дæр искуы бахъæуид... 
— Куы ницы зæгъын. Цы курдиат дæм и? Кæд дын мæ бон исты 
бауа, уæд — табуафси. 
— Мæ фыдыстæн, мæ цæсгом дæм æрбацæуын дæр нæ хъæцы- 
ди... Фæлварæнты рæстæг адæм ахуыргæнджыты сæ хъуырмæ скæ- 
нынц, æмæ сæ сæр сæ кой свæййы... 
— Æз никæдæм лидзын, стæй æмбæхсынмæ дæр никæмæй хъавын. 
— Ахæм зондылхæст кæй дæ, мæ ныфс дæр дæм уый тыххæй 
æрбахастон. Стæй уæ хæдзарвæндагмæ махæй хæстæгдæр ничи лæууы, 
æмæ дыл мæ зæрдæ дарын, куыд нæхи лæппу, афтæ. Мæ чызгмæ 
мын дæ цæст кæй фæдардзынæ, уый мæ уырны. Ахуыр æвзæр нæ 
кодта æмæ фæлварæнтæ ратдзæни, фæлæ цы нæ вæййы... Æнæфæ- 
хæцæгæй йын йæ бынатмæ æндæр искæй куы бакæной, æмæ уынджы 
къæйыл куы баззайа... Дæ хорзæхæй, Хадзымæт... Хуыцаумæ кувæ- 
гау дæм кувдзынæн... Дæхæдæг æй зоныс, хæстæй уæззау цæфтæй 
ссыдтæн, бинойнаг æрхæссын мæ фæсонæрхæджы дæр нал уыди, 
фæлæ сахъат лæгæн иунæгæй зын цæрæн у... æмæ ма мын æрæ- 
джиау ацы цъæх чызг рантысти... Æнцон æфхæрæн у, æмæ йæм 
дæрзæг къухæй æвналын макæй бауадз... 
— Диссаг сты, æвæдза, ирон адæм. Се ’ппæтмæ дæр афтæ кæсы, 
цыма мæ фыды институты кусын. Æз дзы ахуыргæнæг йеддæмæ ницы 
дæн. Кæд дæ чызг махмæ йæ ныфс нæ хæссы, уæд нæм ис техни- 
кумтæ, училищæтæ, æндæр скъолатæ... 
— Æз дæ хорз æмбарын, Хадзымæт. Бирæ хатджытæ дæм æрба- 
цæуы, æмæ се ’ппæтыл аххæссын дæ бон нæу. Чи зоны, уæндгæ дæр 
дæм не ’рбакодтаин, дæ мад мæ дæумæ куынæ сардыдтаид, уæд. Къа- 
миск, дам, уыдзæни æмæ, дам, дын дæ хъуыддаг сараздзæн, — йе 
’рбацыдыл фæсмонгæнгæйæ, загъта уазæг, йæхиуыл схæцынмæ хъа- 
выди, фæлæ йæ цыдæр ныфсы хал фæурæдта æмæ йæ сыстын нæ 
бауагъта. — Иуизæр æм не ’фсинимæ бацыдыстæм æмæ фæсахсæвæр- 
250 

тæм иумæ фæбадтыстæм. Дæ фыды амарды фæстæ цы зын цæрдтытæ 
кодтат, уыдон та зæрдæрисгæйæ æрымысыди. Бирæтæ мæ къухы не 
’фтыди, фæлæ уын-иу искуы иу хатт кæм хосы хъæбыс, кæм сугты 
уæрдон... Æхсызгон мын уыди, æгайтма дзы хорздзинад нæ рох кæны... 
— Хорздзинад æз дæр нæ рох кæнын, фæлæ дын мæ бон ницы 
бауыдзæн. Хицау нæм иудадзыг йæ цæст дары, æмæ мыл куы фæгуы- 
рысхо уа, уæд мæ мæ куыстæй фæсурдзæн. Æххуысы тыххæй кæмæ 
баулæфон, уый та афтæ фенхъæлдзæн, дæуæй æхца райстон, йе ’мбæлт- 
тæн æй радзурдзæн, æмæ мыл гæртамхоры ном сбаддзæн. 
— Кæд дзы искæй былтæ сойæ айсæрдын хъæуы, уæд мын æй 
зæгъ, æмæ æз мæ хъуг дæр ауæй кæндзынæн. 
— Къамисы фыццаг хатт дæн æмæ сын сæ сусæг митæ нæма зо- 
нын. Гуыбынæй мæ кæй нæ балхæндзысты, уый се ’ппæт дæр æмба- 
рынц æмæ мæм дзурын нæ уæндынц. 
Уазæг фенкъард и æмæ йæ сæр æруагъта. Иуцасдæр, пъолмæ 
кæсгæйæ, æдзæмæй фæбадти, стæй сыстади. 
— Бæгуыдæр, диссаг сты ирон адæм. Бынатмæ дзы чи баирвæзы, 
уымæй йæ зындзинæдтæ ферох вæййынц æмæ йæм мæгуыр адæмы 
хъæрзын нал фæхъуысы, — йæхиимæ дзурæгау загъта саст хъæлæ- 
сæй æмæ уæззаузæрдæйæ сæхимæ ацыди. Хадзымæт цыма йæ дæн- 
дæгты низæй фервæзти, уыйау æхсызгонæй сулæфыди æмæ та уæнг- 
рогæй стъолы фарсмæ ’рбадти, фæлæ йæ кусын нæ бауагътой. Арал- 
логæнгæ йæм æрбалæгæрстой дыууæ бæзæрыг лæппулæджы. 
— Мæ хъаймæты ’фсымæр, арфæ дын кæнын дæ ног фатеры тых- 
хæй! — йæ фидар цæнгтæ тилгæ, хъæрæй загъта сæ иу æмæ йæ йæ 
хъæбысы фелвæста. — Хуыцауæй дын ард хæрын, мæхицæй цæст- 
фæлдахæгдæр æнхъæл никæмæн уыдтæн, фæлæ мыл ды фæтых дæ. 
Æз фатер дæс азмæ райстон, уый дæр — зонгæты фæрцы, ды та авд 
азмæ. Мæ цæстытыл уайы, цас дæ ’рдомдтой, уый. 
— Мæ хæлар Дотти, кæд дæ цæстытыл æндæр ницы уайы, уæд 
дын дардмæ нæ уынынц. Ды адæмы царм стигъыс, æмæ дæм зулцæс- 
тæй кæсынц, æз та сыл мæхи хæрын, æмæ дæхæдæг уыныс... 
— Афтæ хорз дæ сæр, йæхи сыл чи хæры, уыдонæн кæд хуыздæр 
фадæттæ нæ аразынц... 
— Иу капекк дæр мæ нæ райстой... 
— Хорз, хорз, ме ’фсымæр, — йæ къух ыл ауыгъта Дотти. — Кæд 
фæлварæнты размæ тыхст дæ, уæддæр дæм ныфсджынæй æрбацыды- 
стæм. Фæйнæ сыкъайы, зæгъын, баназæм æмæ дæ раст фæндагыл 
саразæм, дæ фыццаг къахдзæфтæ куыд фæрæстмæ уой. — Дзургæ- 
дзурын хæринæгтæ æмæ нозтытæ стъолыл æрæвæрдта, агуывзæты 
коньяк рауагъта æмæ кувын райдыдта: — Цæй — уæдæ нæ стыр Хуы- 
цауы хорзæх уæд! 
— Оммен! — цыма йæ йе сфæлдисæг куынæ фехъуса æмæ Доттийы 
куывд куынæ сæххæст кæна, уымæй тарсти, уыйау хъæрæй срæцыгъ- 
та йе ’мбал. 
— Æмгар нæм Уастырджийæ бæрзонддæр æвæрд куыд уа! 
— Оммен! 
— Цыфæнды зын уавæрты дæр нæ бон кæрæдзийæн æххуыс кæ- 
нын куыд уа! 
— Оммен! 
251 

— Хадзымæт, мæ хорз хæлар дæ æмæ мæ фæндиаг у! — йæ ныхас 
балхынцъ кодта уазæг æмæ агуывзæ йæ дзыхмæ фæфæлдæхта, йæ 
тых-йæ бонæй ныффутт кодта æмæ фынгмæ бавнæлдта. Хадзымæт 
йæ агуывзæйыл иуварс ахæцыди. 
— Мæнæн — хатыр. Институтмæ цæуын мæ хъæуы... 
— Уый та куыд? Ау, дæхи хæдзары иу нуазæн нæ нуазыс, æви нæ 
тæргæ кæныс? 
— Цавæр тард у? 
— Уæдæ дзы мæн тыххæй иу баназ. Уымæй дын ницы уыдзæн. 
Кæд иунæгæй зивæг кæныс, уæд дæм æз дæр фæкæсдзынæн, — йæ 
комыкъулты тæвд картоф раппар-баппаргæнæгау сдзырдта талф-тул- 
фæй, агуывзæйы дзаг та рауагъта, æмæ сæ иумæ банызтой. Бирæ 
радзур-бадзуры фæстæ Дотти хъуыддаджы ныхасмæ рахызти: 
— Фæлварæн дæм райсом и, зæгъыс, уæдæ, нæ? 
-О. 
— Гъемæ дын арфæйаг бон фæуæд. 
— Бузныг. 
— Иу сахъгуырды институтмæ бакæнын хъæуы. Кæд дзы мах руа- 
джы исты лæг рауаид, и? — Иæ цæст æм æрныкъуылдта. Йæ цæсгом 
— туджы лалымы хуызæн сырх-сырхид. Афтæ зыны, цыма ныртæккæ 
фæйнæрдæм атондзæн. Йæ сойæдзаг æнгуылдзтæй агуывзæйыл хæцы 
æмæ Хадзымæтмæ æфсæст богъы каст кæны. 
— Дæрдтыл дын цы дзурон, Дотти, æз иунæг нæ дæн. Ис дзы 
къамис, хицау... 
— Уыдонимæ ныхасгонд стæм. Йæ фыд стыр бынаты кусы... 
— Æмæ ма уæ уæд æз цæмæ хъæуын? Уыциу конд æй бакæнут 
æмæ фæци. 
— Диссаг мæм кæсыс. Æдылы нæ дæ, афтæмæй дæ сывæллоны зонд 
дæ сæрæй ратæрын нæ фæразыс. Ацы цард хицæутты у, æмæ сæ 
ныхмæ куы лæууай, уæд смаггæнаг цъымарайæ чъизи дон нуаздзынæ, 
дæхи сыл куы ныхасай, уæд та царв æмæ мыды ленк кæндзынæ... 
— Уый раст у, фæлæ... 
— «Фæлæ»-тæ ныууадз. Мæнæ дын йæ ном æмæ йæ мыггаг, — йæ 
ныхас ын барджынæй айста Дотти æмæ гæххæтт стъолыл æрæвæрд- 
та. — Райсом ын физикæйæ «фондз» куыд сæвæрай, афтæ. 
— Куы ницы ’мбара, уæд дæр? 
— Ха-ха-ха! Уый исты куы ’мбарид, уæд дын æз хъуырыцъарæй 
лæгъстæ кæнин? — йæ хъæлæсы дзаг ныххудти уазæг æмæ йын йе 
уæхск æрхоста. — Нæ разагъды хистæртæ нын цы диссаджы ’гъдæут- 
тæ ныууагътой, уыдон ды нал аивдзынæ, æмæ сыл цас тагъддæр сра- 
зы уай, уыйас — хуыздæр. Цыбыр дзырдæй, куыддæр дæ фæлварæн 
ахицæн уа, афтæ дæм æнхъæлмæ кæсдзыстæм ресторан «Владикав- 
каз»-ы. 
Дотти та агуывзæйы дзаг коньяк йæ дзыхмæ бакалдта, йе ’мбалæн 
йæ сæрæй тыргъы ’рдæм ацамыдта æмæ бирæгъæй лидзæгау федде 
сты. Хадзымæт дыууæ арты ’хсæн бахаудта æмæ дзы йæхи кæцыйæ 
бахЪахъхъæна, уый нæ зоны. Иуæй йæ хицауы зæрдæ балхæнын 
фæнды, иннæмæй йæ йе ’фсарм хъыгдары. Йæ хъуыдытæ йын фес- 
къуыдта дуары къуырцц-къуырцц. 
Нырма йæ ныр бамбæрста, ахуыргæнджытæ фæлварæнты рæстæг 
252 

абитуриентты хæстæджытæй сæхи цæмæ фембæхсынц, уый. Тынг 
æдзæсгом сты, æвæдза! Йæ фыд æм уæлмæрдтæй куы рацæуа, уæд- 
дæр ын йæ курдиат нæ сæххæст кæндзæн! Алкæмæ куы хъуса, уæд 
институт æдылытæй байдзаг уыдзæн. 
Цавæрфæнды уазæг æм куы ’рбацæуа, уæддæр йæ хъуыды кæй 
нал аивдзæн, ууыл фидарæй æууæнды æмæ дуар хойæгмæ ныфсджы- 
иæй дзуры: 
— Мидæмæ! 
Агъуыстмæ ’рбатылди хæрæгнасы хуызæн тыппыр ныллæг ус. Йæ 
рæсыдхуыз былтæ — сырх ахуырст. Иæ дымст цæсгом — пудрæйæ 
сæрст. Йæ морæбын налат цæстыты козбау æнгас нындзыг и. Йæ 
сæвджын риутæ йын егъау лиф тыххæй уромы. Йæ нарæг бостæ йæ 
нард уæхсчыты нынныхстысты, æмæ афтæ зыны, цыма ныртæккæ сæ 
уæзæй æртондзысты. 
— Бахъыгдардтон дæ, æвæццæгæн. Хатыр бакæ, дæ хорзæхæй. 
Иу чысыл хъуыддаджы тыххæй дæм æрбауадтæн. Мæ тыхст мын, 
зæгъын, уымæй хуыздæр чи ацараздзæн, — козбаугæнæджы хъæлæ- 
сæй загъта ’рбацæуæг. — Цæй дискаст мæм кæныс? Нал мæ базыд- 
тай? Æз Гæдзæццаты Уæрдæсы бинойнаг дæн, Бацинæт... 
Хадзымæт Уæрдæсы дæр нæ зыдта, Бацинæты дæр æмæ ’нхъæлмæ 
касти, дарддæр цы дзурдзæн, уымæ. Сылгоймаг стъолы фарсмæ ’рбад- 
ти, йе ставд цонг йæ уæззау роцъомæ сарæзта æмæ фысымы цæсты- 
тæм нымдзаст и. 
— Мæнæй афтæ мæ зоныс. Уæвгæ мæ кæцæй хъуамæ зонай, цæугæ 
нæм куынæ кæныс, уæд? Уе ’ппæт дæр ныл уæхи атигъ кодтат, афтæ- 
мæй мæ сæрыхицауы хæрз хæстæджытæ стут. Дæ фыд рухсаг уæд, 
нырма йын æгæр раджы уыди мæлынæн. — Уазæг къухмæрзæн йæ 
хус цæстытæм схаста, æмæ йæ фындзы футт-футт ссыди. — Махонæн 
йе ’мхæрæфырты усы ’фсымæр уыди. Ардæм дæр мæ нæ лæг æрбар- 
выста. Хадзымæт, дам, нын баххуыс кæндзæн, диссаджы дзæбæх 
лæппу, дам, у. 
— Уагæр уæ мæ сæр кæм бахъуыди? 
— О, мæ бон акæнай, о. Кæрæдзийæн исчи куынæ стæм. Æз дæ 
мадимæ дæр хорз фæцардтæн. Сабитæй дæр нæ абадт, нæ ахъазт 
иумæ уыдис. Айк дыууæ дихæй хордтам. Цыкурайы фæрдыджы хуы- 
зæн чызг... Цæсты тигътæ йæм нæ лæууыдысты, фæлæ ницы амонд 
федта, бецау... — Ус та æрæнкъард и æмæ йæ сырхахуырст пыхцыл 
сæр маройгæнæгау ныттылдта. — Трактористмæ смой кодта... Йæ ном 
цы хуынди? Мæ дæлæвзаг рауай-бауай кæны... Кæм и ныр, кæм, йæ 
фæхъхъау фæуон? Мæгуырæг, кæд ма хъæуы цæры, мыййаг... 
— Нырма — хъæуы. Æрæджы фатер райстон æмæ йæ мæ зæрды 
ардæм ракæнын и. 
— Ракæ йæ, ракæ, мæ хæдзар, цы гыццыл ма цæры, уый горæты 
æвæлмонæй ацæра. Махмæ дæр-иу æрбауайут. Кæрæдзийы зоиын 
хъæуы... 
«Йæ ныхас куы фæцыбырдæр кæнид. Мæлæты дардыл дзуры», — 
сфæлмæцыди дзы Хадзымæт æмæ ручкæ йæ къухмæ райста, кусын 
мæ хъæуы æмæ мæ дæ дзæнгæдайæ фервæзын кæ, зæгъгæ, фæлæ йæ 
Бацинæт ницæмæ ’рдардта. 
— Бирæтæ нæм нæй, фæлæ... Хуыцауы фæрцы, цæмæй мæ сы- 
253 

вæллæттæ адæмæй дæлдæр ма уой, ууыл мæ уд хъарын. Уæдæ мын 
сыл чи бамæт кæндзæн?.. Мæ кæстæр лæппу Бæгъатыр аттестат æрæ- 
джы райста. Йæ былыцъæрттæ мединститутмæ хæры. Цалынмæ, дам, 
мæ уæлæ урс халат скæнон, уæдмæ, дам, не ’рсабыр уыдзынæн. 
— Уый хорз у. Æгайтма йæм ахæм тырнындзинад ис. 
— Хъуыддаг афтид тырнындзинадæй куы рæзид, уæд бæргæ, фæлæ 
скъола дæр тыхамæлттæй каст фæци. Уыцы институты нын иу зонгæ 
дæр нæй, æмæ йæ сымахмæ тыххæйты сразы кодтон. Кæд æм, зæгъын, 
ды дæ цæст фæдарис. Æдзухдæр æм кæсын хъæуы, цыдæр лæмæгъ мын 
рахаста. У-у-у, мæ къона, истыхуызы мын æй фæмиддуар кæ. Уæнгдых 
куыстæн не сбæздзæни æмæ, кæм цы зыд æмæ кæрæф и, уыдоны къæх- 
ты бын æнæ дипломæй цы хуртæ уындзæни? Хъаруджынтæн дæр ма 
дипломтимæ зын цæрæн куы у. Дæ хорздзинад дын мæхиуыл нæ ныу- 
уадздзынæн. Иннæ ахуыргæнджытæн дæр сæ зæрдæтæ алхæ, æмæ мын 
мæ сывæллоны фæразæй кæной. Адæм сбирæ сты æмæ иууылдæр сæ 
ных институттæм сарæзтой, рын сæ ныццæгьда... 
— Уанцон цагъд нæу. Афтæ тынг сæм цæуыл смæсты дæ? — хъаз- 
гæмхасæн æй бафарста Хадзымæт, æмæ сылгоймагæн йæ цæстытæ 
знæт æрттывд фæкодтой. 
— Ды нырма æрыгон дæ, æмæ дыл сæ фыдæх нæма æрæнцади, 
фæлæ сæ æз тыппыртæ æмæ дæнгæлтæ дæн. Мæ хистæр лæппуйы 
кой мын æрыхъуыстаис — Гæдзæццаты Бындзи. Инженерæй кусы... 
куыста, мæгуыр, фæлæ йæ дæхæдæг нæ зоныс, æргомдзырд адæймаг 
никæй хъæуы. Хицæуттæ ахæмтæй се сæфт уынынц æмæ йæ хъила- 
дзагъдæй фæсырдтой. Сæхи дæвдтытæ дæр ма йыл ныххуырстой... 
Лæгыл фæхæцæг куынæ уа, уæд æй алчидæр дæлæмæ тæры. Æмæ 
уый фæдыл дæр бирæ фæрахау-бахау кодтон. Хуыздæр бынат ын 
балхæдтон æмæ йæ сины саст фæрæстмæ и. Æхца, æхца, мæ хур, 
алыран дæр æхца æмæ зонгæтæ... Æнæ уыдонæй нæ фæндæгтæ ’хгæд 
сты... — Бацинæт дæлиауæй ныуулæфыди. — Фæкæс мын, мæ къона, 
мæ сабимæ. — Йæ сæрак хызынæй стыр тыхтон систа, æмæ Хадзы- 
мæты цæсгом ссыгъди. 
— Уыдон цы сты? Нæ хъæуы... Æз ахæм митæ мæ сæрмæ ... 
— Цæмæй æфсæрмы кæныс? Уæдæ горæты дæ иу мыздæй фæцæ- 
рынмæ хъавыс? Куыд нæ стæй. Алчидæр йæ куысты исты ’фтиагмæ 
’нхъæлмæ кæсы. Æфтиаг кæмæ нæ хауы, уыдон та бонджынтæм хæ- 
лæг кæнынц. Æз дуканийы директор йеддæмæ ницы дæн, уæддæр 
мæм цыдæр капеччытæ хауы, дæуæн та дæ авналæнтæ ноджы пара- 
хатдæр сты æмæ сæ ’ххæстæй спайда кæ, уыйфæстæ дæ къухы фыд- 
тæм дæндагæй куыд нæ лæбурай. Ус дæр дын куы нæма и, гормон. 
Чындзæхсæвæн дæ цас бахъæудзæн, уый зоныс? Æнхъæл куыд нæ 
дæ, афтæ бирæ, дæ фатер сцалцæг кæнынæн та — уымæй фылдæр. 
Ныртæккæ алцыдæр зынаргь у, стæй ма ’хцайы дæр цы кад и? Æппын- 
дæр ницы. — Уазæг йæ тыхтон стъолыл æрæвæрдта æмæ йæ фы- 
сыммæ рухс цæстæй бакасти. — Ма тæрс, мæ хур, иууылдæр афтæ 
кæнынц. Абон куынæ уа, уæддæр дын райсом уыцы фæндагыл æнæ 
ацзеугæ нæй. Адæймаджы йæ уавæртæ аразынц... — куырыхон ахуыр- 
гæнæгау йæ ныхас балхынцъ кодта уæзбын хъæлæсæй æмæ ацыди. 
Хадзымæт йæ фæдыл кæсгæйæ баззади. Сылгоймаджы рæстдзинад 
йæ тугдадзинты куыд æнхъæвзы æмæ йын йæ сæрымагъз уацары 
254 

куыд исы, уый йе ’ппæт буарæй дæр æнкъары. Йæ хиды цæппу- 
зыртæ йæ дæлæрмтты уырдыгмæ згьорынц. 
Æхцатæ йæ сæ хицауæнраттын кæй хъæуы, уый æмбары, фæлæ 
йæхиуыл йæ бон нæ цæуы. Иæ рæсугъд æнкъарæнтыл уæлахиз кæны 
цымыдисдзинад, æмæ хъуыды кæны йæхинымæр: «Цас мын æрбаха- 
ста, цымæ?..». 
КÆ ЛÆНГОНД ЧЫССÆ 
Лæдгæхæг цыма уæларвон тыхтимæ карз тохы бацыди, уыйау, къæр- 
къæргæнгæ, донласт мигъы фæмидæг и æмæ æваст ныззыр-зыр кодта, 
дыууæрдæм фæкъул-фæкъулгæнгæ, иуцасдæр æнæбын хъоргьмæ фæхау- 
ди, стæй тыхамæлттæй сраст и, æмæ йæхи размæ аппæрста. Уырызмæг 
ын цалдæр уысмы йæ гуыв-гуыв нал ацахста, æмæ фыртæссæй йæ мид- 
бынаты бандзыг и. «Байсæфтæн!» — уыцы æбуалгъ хъуыдыйæ йæ сæ- 
рымагъз срысти æмæ йæ фæлмæст уæнгты судзгæ атахти. 
— О Хуыцау, мæ бинонтыл мæ æвыдæй сæмбæлын кæ, æмæ дæм 
алы бон дæр æртыгай чъиритæй кувдзынæн! — зына-нæзына базмæлы- 
дысты йæ былтæ. Йæ куыствæллад уæзæгджын къухтæ бандоны хæ- 
цæнтыл ныззæгæл сты. Цæстытæ — æхгæд. Хурсыгъд цæсгом ныффæ- 
лурс. «Уыйбæрц тухæнты фæстæ мæ цард куыд аскъуындзæн? Ме 
сфæлдисæг ахæм æгъатыр ми нæ бакæндзæн», — ныфсытæ æвæры 
йæхицæн, фæлæ йæ бон æрсабыр нæу. Афтæ йæм кæсы, цыма ныр- 
тæккæ къæлæтджынæй, адæмæй — иууылдæр зæххыл сæмбæлдзысты 
æмæ лыстæг пырхæнтæй фæйнæрдæм фæтæхдзысты. Цæуылфæнды 
дæр разы у, æрмæст ууыл — нæ! «О Хуыцау, ацы æвирхъау бæллæхæй 
мæ бахиз!» — кувы йæхинымæр æмæ мысты хуынкъ туманæй агуры. 
Хæдтæхæг сау мигътæй фæхицæн и æмæ йе ’взист буар хуры 
зæрин тынтæм ферттывта, йæ цин йæ риуы нал цæуы æмæ, цæхæр- 
калгæ, тындзы арвы æгæрон тыгъдады. Иххост æвзар йæхиуыл са- 
быргай куы схæца, уыйау базмæлыд Уырызмæг æмæ йæ тарстхуыз 
цæстытæ байгом кодта. Йæ тæппуддзинад ын куыд ничи бафиппайа, 
афтæ йæ дымгæдзагъд цæсгом иллюминаторыл баныхæста æмæ æврæгъ- 
тæм æдзынæг кæсы. Алæмæты æрдз сæ егъау рæсугъд нывтæ куыд 
арæхстджынæй сарæзта, уый йæ дисы ’фтауы. Искуы иу хатт æм се 
’хсæнæй зæххы кæрдæгцъæх тæлм разыны æмæ йын йæ зæрдæйы 
ныфс бауадзы. Æхсызгонæй йæм хъуысы моторты дæргъвæтин «тыр- 
р-р, тыр-р-р». Йæ цæстытыл уайынц йæ ус, йæ чызг æмæ йæ лæппу. 
Йæ зæрдæ та нал фæлæууыд æмæ сын сæ къам йæ дæрдджын фæнык- 
хуыз пинджаччы дзыппæй систа. Мад цыма йæ сывæллæтты фыдбы- 
лызæй хизы, уыйау сæ фæйнæрдыгæй йæхимæ ’лхъивы. Се ’ртæйæн 
дæр сæ цæсгæмттыл мидбылхудт хъазы. Сæ сау хъоппæг цæстытæ 
цинæрттывд кæнынц. Хорз бинонтæ йын и, æвæдза. Семæ куы уыди, 
уыцы бонтæ та æрымысыди, æмæ йæ удылтайгæ сæнттæ сæ уæлных- 
ты систой. «Уыйбæрц рæстæг, цымæ, æнæ сымахæй куыд бафæрæз- 
тон? Бирæ хæттыты мæ ’рфæндыди мæ куыст ныууадзын æмæ нæ- 
химæ ацæуын, фæлæ мыл мæгуырдзинад сахсæн сæвæрдта æмæ мæ 
фезмæлын нæ уагъта. Ныр мæм цыдæр капеччытæ æрæмбырд и, æмæ 
уын дзы хъуамæ уæ зæрдæ балхæнон...» 
255 

Уырызмæг къамæй йæ цæстытæ тыххæйты атыдта æмæ йæ йæ риуы 
дзыппы нывæрдта. Йæ къух фæстæмæ сласынмæ хъавы, фæлæ йын нæ 
комы. Æхцатæй дымст чыссæйыл куы андзæвы, уæд ын кæлæнгондау 
йæ буары ’вдадзы хос ауадзы, æмæ йын йæ фæллад айсы. Æмæ куын- 
нæ! Æртæ азы сæ лыстæг дзындзытау арæхстгай фембырд кодта! Йæ 
цæст дзы йæ гуыбын бафсадын никуы бауарзта, йæ бинонтæн сæ фæца- 
уæрста æмæ йæ зоны — иу капекк дæр дзы нæ фæхъуыди, фæлæ уæддæр 
йæ зæрдæмæ дызæрдыг бахъуызыди: «Кæд, мыййаг... Цынæ вæййы...». 
Йе ’нгуылдзты дæрзæг уырзтæ дæсгай туманты кæрæттыл æрхаста. «Ау, 
утæппæт фæллæйтгæ мæхи сты? — нæма ’ууæнды йæ исбоныл кæронмæ. 
«Дæхи сты æмæ сæ хардз кæ, куыддæриддæр дæ фæнды, афтæ. Ресто- 
раны сæ куы ныууадзай, уæддæр дæм азым ничи ’рхæсдзæн», — сабыр 
æй кæны йæ мидхъæлæс. «Нæ, рестораны — нæ. Мæ хæдзар бирæ 
хъуæгтæ у. Уæдæ зымæджы къæсæрыл мæ бинонтæ дæр алцæмæй æххæст 
нæ уыдзысты. Æнхъæлмæ мæм кæсынц, цымæ? Тел сæм нæ ныццавтон. 
Æваст мæ куы ауыной, уæд сын æхсызгондæр уыдзæн». 
Хæдтæхæг йæ ных нарæг бетон фæндагмæ сарæзта. Фæздæгхуыз 
мигъы фæскъæуттæ дзы фæстæмæ æнæсæрфатæй лидзынц, цыма се 
’мбæлттæй дзæгъæл раисты æмæ, цы фæуой, уый нæ зонынц. Уырыз- 
мæгæн йæ риу æнцойдæттæг æнкъарæнтæй байдзаг и. Цæлхыты суых 
суых йæ хъустыл ауади, æмæ рогæй сулæфыди. «Фыдыуæзæг, куыд 
адджын дæ, куыд адджын!» — дзуры йæхицæн, трапыл зæхмæ хиз- 
гæйæ. Хæхтæм кæсыныл фæци, æмæ дзы йе ’рмæфтау æрбайрох и, 
фæстæмæ йæм суади, æрыскъæфта йæ æмæ рог машинæтæм фæраст и. 
— Горæтмæ! — сирвæзт йæ дзыхæй æрмæстдæр иу дзырд, хæрзхуы- 
мæтæг дзырд, фæлæ дзы цас æнкъарæнтæ сæвæрдта, цас! 
— Сбад, — куыдфæндыйæ йæм дзуры таксист, йæ бынаты сæвджын 
бадт æркодта, æмæ «Волгæ» асфальтыл стырындз и. «Æртæ азмæ мæ 
цот хæрзаг стыртæ систы. Базондзысты ма мæ? — тыхсы йæхимидæг 
бæлццон. — Хъуамæ мæ базоной. Ау, мæ туг, ме стæг не сты? Жаннæ 
нудæсæм февралы райгуырди, райсомæй авд сахатыл, Гиппо та — дык- 
кæгæм августы, æхсæвы дыууадæс сахатыл. Жаннæйыл ныр цæуы 
æвддæс азы æмæ аст мæйы — чындздзон чызг у, уæдæ цы, Гиппойыл та 
— фынддæс азы æмæ дыууæ мæйы. Лæппу кæуаг сывæллон уыди æмæ 
нын Наирæимæ нæ туг банызта. Наирæ... Афтæ æнувыд ма мыл у, 
цымæ? Кæд æнæ рæвдыдæй схъыг и æмæ... Нæ, нæ! — фæтарст йæ 
хъуыдыйæ æмæ йæхи сабыртæ кæнынмæ фæци: — Ахæм хæрзæгъдау 
сылгоймаг йæ бинонты сыгъдæг цæсгом никуы фæчъизи кæндзæн...» 
Машинæ горæты фæмидæг и, стыр фæзмæ схæццæ и æмæ рахи- 
зырдæм базылди. Æмраст фæндагыл та размæ атындзыдта, автостан- 
цæйæ агæпп ласта, иучысыл ма азгъордта æмæ ’рлæууыди. 
— Дæ цæрæнбон бирæ, æфсымæр, — шофырæн раарфæ кодта 
Уырызмæг, æхца йæм балæвæрдта æмæ зæхмæ ’рхызти. Йæ зонгæ 
бынатыл афæлгæсыди æмæ йæ мидбылты бахудти. 
— Папæ, папæ! — хъæргæнгæ йæм æрбазгъордта тæнтъихæг сау- 
лагьз лæппу æмæ йын ныхъхъæбыс кодта. Лæгæн йæ цин йæ хъуыры 
фæбадти æмæ фырæхсызгонæй ницæмæуал арæхсы, æрмæст ма йæ 
риумæ ’лхъивы æмæ ’лхъивы йæ фырты. Æрбазгъорынц æм йæ чызг 
æмæ йæ цардæмбал дæр. Жаннæ йыл ныттыхсти, Наирæ къæмдзæс- 
тыгхуызæй иуварс æрлæууыди æмæ ’нхъæлмæ кæсы, йæ цот æй кæд 
256 

суадздзысты, уымæ. Æрæджиау мидæмæ бацыдысты, æмæ ’фсин фынг 
æвæрынмæ фæци. Уырызмæг сидт рауагъта: 
— О стыр Хуыцау, о сыгъдæг Уастырджи, æртæ азы уæм зæрдæ- 
бынæй фæкуывтон, мæ бинонтыл мæ сæрæгасæй сæмбæлын кæнут, 
зæгъгæ, æмæ уæ фæрцы мæ бæллиц сæххæст и! Нæ зыны дæр æмæ 
уын нæ цины дæр уæ ном куыд арæм æмæ нын æххуысгæнæг цы уат, 
уыцы амонд нæ уæд! 
— Оммен, — бузныгхуызæй дзуры Наирæ. 
«Рæсугъд ус мын и, æвæдза! — февзæрди Уырызмæджы сæры. 
Агуывзæ йæ дзыхмæ фæфæлдæхта æмæ карчы фыдæй адджын ком- 
дзæгтæ кæны. — Дзæгъæлы йæ нæ аскъæфтон. Йæхи дæр фæндыди, 
гауыримассыдз! Рæвдауынмæ йæ разæй никæй ауадздзæни. Бирæ 
æгъуыссæг æхсæвтæ арвыстам иумæ...» Нозт йæ тугмæ куыд хъары, 
афтæ цыбæлæй цыбæлдæр кæны... 
— Папæ, велосипед мын балхæндзынæ? — фæрсы йæ Гиппо. 
— Тæккæ райсом! — фидар дзуапп ын дæтты Уырызмæг. 
— Уымæ нæ нæма ’вдæлы, — сæ ныхас сын айста Наирæ. — Уымæй 
размæ уал нæ хæдзары дзауматæ хъæуы. 
— Уыдон дæр балхæндзыстæм! — зæрдæ йын æвæры лæг. 
— Нæ телевизор дæр базæронд и æмæ хорз нал æвдисы... — фæр- 
сæгау æм кæсы ус. 
— Хуызджын телевизор райсæм. Уый хуыздæр у, — фыды разæй 
фæци чызг æмæ йын фæстæрдыгæй йæ хъуырыл атыхсти. 
— Ма тæрсут, алцыдæр нæм уыдзæни! Зымæгмæ уæ цы дарæс 
хъæуы, уый дæр мын зæгъут! 
— Папæ, дуканийы замманай палто и, фæлæ æгæр зынаргъ у. 
— Гъе, мæ чызг, æз дæуæн æнæхъæн дуне дæр нæ бавгъау кæн- 
дзынæн! Ууыл та цы тыхсыс?! 
— Цы хорз дæ, папæ! 
— Гыцци мæ ахæмæй ныййардта, — йæ мидбылты худы фыд. 
— Мæн та джинс хæлаф хъæуы, — æнхъæлмæгæсæджы каст æм 
кæны фырт. 
— Уыдзæн дæуæн дæр джинс хæлаф! 
Хæрд фесты, æмæ Наирæ тæбæгътæ ’фснайынмæ февнæлдта, 
Жаннæ та агъуыст мæрзыныл балæууыди. 
— Цу, ваннæйы мын хъарм дон рауадз, æмæ æз мæхи цынайон, — 
дзуры Гиппомæ йæ фыд. 
— Æз — ныртæккæ! — фæцырд и лæппу, æмæ уайтагъд ваннæйæ 
доны сæх-сæх райхъуысти. 
— Ме ’мбалмæ бауайон? — йæ мады фæрсы Жаннæ. 
— Бауай, мæ хур, бауай. 
— Æз та киномæ цæуын, — сдзырдга Гиппо æмæ дуар йæ сæрыл ахаста. 
— Сæ фыды ’ртæ азы нæ федтой, афтæмæй дзы фæйнæрдæм фæ- 
лыгъдысты, — хъуыр-хъуыр кæны Наирæ, фæлæ йæ амондджынхуыз 
цæсгомыл бæрæг у, сæ ацыд ын æхсызгон кæй у, уый. Йæ лæгыл 
ныттыхсти æмæ йын уайдзæфгæнæгау йæ хъусы дзуры: — Цæй фи- 
дар фæрстæ дын и? Уыйбæрц рæстæг æнæ мæн куыд бафæрæзтай? 
Уырызмæг æй йæ хъæбысы систа æмæ йæ мидæггаг уатмæ фæ- 
хæссы. 
— Ваннæйы кърант уæддæр сæхгæ, бирæгъ... — фæлмæнæй йæм 
17 Цомартаты Изæтбсг 
257 

дзуры Наирæ, йæ къух æнæнхъæлæджы ’хцайы бæзджын чыссæйыл 
андзæвыди, æмæ ма йæ ныхасмæ сойæсæрст хъæлæсæй бафтыдта: — 
Мæн кæй дæ, уый ме стыр амонд у, æвæдза... 
* * * 
— Мæнæ ма кæй федтам! 
— Дæ Хуыцауы хатырæй, кæм фесæфтæ?! Нæ цæстытæ дæм 
æнхъæлмæ кæсынæй куы ныуурс сты! 
— Алыбон æгас нæм æрцу, алыбон! — цинтæ йыл кæнынц йе 
’мбæлттæ. Йæ къух ын æлхъивынц, иуæй иннæ хъæддыхдæрæй, цыма 
йыл сæ тыхтæ ’взарынц. Йæ хъæбысы йæ чи фелвасы, уый йæ дзæв- 
гар рæстæг зæхмæ нал æруадзы. Къæдзæхы йас сырхуадул лæг ма йæ 
цъилау дæр æрзылдта. Уырызмæгæн йе стджыты хъыс-хъыс ссыди, 
æмæ йын йæ фидар цæнгтæм фæлæбурдта. 
— Маргæ мæ кæныс æви? 
— Хæрæджы цин — дæндагæй! — йæ мидбылты бахудти мæллæг 
даргъ лæг. Бæлццоны къæхтæ æрæджиау зæххыл æрæндзæвыдысты, 
æмæ йе ’муд æрцыди. 
— Куыд дæ? — дохтырау æй хъуыддагхуызæй фæрсы гыццыл рын- 
чынхуыз лæг, тамако дымы æмæ йæ артæнбынтæй хуыфы. 
— Ницы мын у. Дæ хосты фæрцы ирвæзын. 
— Мах цъыфдзастæй хæрдмæ нæ зынæм æмæ ницы уынæм, ницы 
хъусæм. Иннæ рæтты та цы хабæрттæ и? 
— Цы дын зæгъон, нæ зонын. Уым дæр мæгуыр адæм сæ уыргтæй 
хуым кæнынц æмæ сæ мæнгард хицæутты зæрдæвæрæн ныхæстæм, 
мæстæймæлгæйæ, хъусынц. 
— Бæлццон йæ хæдзарыл æнæфыдбылызæй куы сæмбæлы, уæд 
ын куывд кæнын фембæлы, — сæ ныхас сын барджынæй айста бæ- 
зæрхыг лæг æмæ йæ бæзджын былтæ цыбæлхуызæй асдæрдта. 
— Куывд — фæстæдæр. Рох мæ нæу. 
— Дыгурмæ уазæг бафтыди, æмæ йын фысымты ус афтæ: «Карк 
дын афыцон, æви мисын ахæрдзынæ?» «Цалынмæ карк фыца, уæдмæ 
— мисын», — дзуапп ын радта уазæг. — Уыйау, мах дæр куывды 
агъоммæ ресторан ницы бахъыгдарид. 
— Хуыцауыстæн, уый замманай æрхъуыды у! 
— Æмбæлы, æмбæлы... Уæдæ куыд вæййы, куыд... 
— Ау, ирæттæ нал стæм? — фæйнæ-фæйнæ ныхасы кæнынц лæгтæ 
æмæ сусæны бæхтау сæ сæртæ тилынц. 
— Искæй хъыгыл рахъыг кæнынæн адæймаджы зæрдæ æгъгъæд 
у, фæлæ искæй циныл бацин кæнынæн зæды зæрдæ хъæуы. Фыды- 
уæзæгыл сæрæгасæй сæмбæлынæй ма хуыздæр цы уа. Цæугæ нын у 
ресторанмæ, — се ’ппæты хъуыдытæ баиу кæныны охыл загъта даргъ 
лæг æмæ автобусы лæууæнмæ сабыргай араст и. 
— Кæцы ресторанмæ цæуæм? — цыма хъуыддаг лыггонд у, уыйау 
йе, ’мбæлтты фæрсы бæзæрхыг. 
— Карз нозт дзы уæд, æндæр мæнæн уæлдай нæу. 
— «Интурист»-ы ’взæр хæринæгтæ нæ кæнынц. 
— Уæддæр дзы «Владикавказ»-æн æмбал нæй. 
— Æмæ ’мбисондæн хæссинаг «Коралл» куы у! 
258 

— «Коралл», уæд — «Коралл». Мæнæн тъаран дæр — дзидза. 
Лæгтæн сæ фæнд баиу и æмæ хъазы лæппынтау кæрæдзи фæдыл 
ныххал сты, йæ бынатæй не ’нкъуысы ’рмæст Уырызмæг. 
— Мæнæн хатырæй фæуæд... Абон мæ не ’вдæлы... — йæхи рæс- 
тытæ кæны къæмдзæстыгхуызæй. 
— Де ’хцатæн тæрсыс? — комкоммæ йæ фæрсы бæзæрхыг. 
— Цæмæн зæгьыс?.. Æз... Мæн... — бынтон ныфсæрмы и бæлццон. 
— Мæхи ’хцайæ уæ хонын! Æз искæй хардзæй цæл кæнын мæ 
сæрмæ нæ хæссын! 
— Дæ фаг куынæ суæм, уæд ма нæ цард циу? 
«Ресторанмæ куы ацæуон, уæд мыл Наирæйы зæрдæ фæхуддзæн, 
куынæ ацæуон, уæд та мæ сыхæгты цæсты бафтдзынæн», — хъуы- 
дытæ кæны Уырызмæг æмæ, йе стæгдар уæнгтыл схæц-схæцгæнгæ, 
саст хъæлæсæй дзуры: 
— Нæхионы фыд рынчындоны и, æмæ йæ мæ зæрды бабæрæг 
кæнын и... 
— Йæ усæй кæй тæрсы, уый æнæ зæгъгæйæ дæр бæрæг уыди. 
— Ау, æмæ ирон лæг нæу? 
— Сылгоймагæй чи фæтæрса, ахæмæй йæ нæ зонæм. 
Семæ йæ тыххæй кæй ласынц, уый æмбары, фæлæ сæ ныхмæ 
сдзурын нæ фæразы. «Цæуон, науæд мыл худинаджы гакк сæвæр- 
дзысты», — скарста йæхинымæр æмæ æвæндонæй араст и. Фыццаг 
дыууæ сидты дæр банызта æвæндонæй, стæй дзы йæ зынтæ ферох 
сты, æмæ бахъæлдзæг и. 
— Уырызмæджы цæрæнбон нын бирæ уæд! — хъæрæй кувы фын- 
джы хистæр — тæнтъихæг даргъ лæг. 
— Оммен, Хуыцау! — ноджы хъæрдæрæй йын дзуапп дæттынц 
кæстæртæ. 
— Дард балцы уыди! Æцæгæлон бæстæмæ йæ фырхъалæй нæ аф- 
тыди! Кæд мæ бинонтæн исты капекк бакусин, зæгъгæ, загъта йæхи- 
цæн, æмæ, Хуыцау стырдæр ахъаз кæмæн бакодта, уый æмбал æй 
дунейы фарн фæкæнæд! 
— Оммен, Хуыцау! — æрвнæрæгау та азæлыди иннæты хъæр. 
«Диссаджы зæрдæхæлар æмгæрттæ мын и! Мæхи ’фсымæртæй 
мыл æнувыддæр сты, æз та семæ цæуынмæ дæр нæ хъавыдтæн», — 
йæхи ’фхæры Уырызмæг, агуывзæ систа æмæ сыстади. 
— Хуыцауæй уæ бауырнæд, æз æнхъæл дæр нал уыдтæн, искуы 
ма сымахимæ ахæм адджын бадт акæндзынæн, уый, бæлгæ та уæм 
тынг кодтон. 
— Уырны нæ, уырны. Бузныг, — карчы сгуы хæргæйæ, барджы- 
нæй дзуры бæзæрхыг. 
— Фынджы уæлхъус нæ, фæлæ царды кæрæдзи куыд уарзæм, нæ 
фыдæлтæй нæ, фæлæ нæхи арфæйаг хъуыддæгтæй сæрыстыр куыд 
уæм æмæ былалгъ ныхасæй нæхи куыд хизæм, уыцы хорзæх нын 
Хуыцау бахай кæнæд! — загъта ма Уырызмæг, фæлæ йæм йæ хъус 
ничи ’рдардта. Цыма къутуйæ раирвæзтысты, уыйау хæрынц æмæ 
нуазынц. Уырыссаг арахъхъæй куы схъыг сты, уæд коньякмæ рахыз- 
тысты. Фæстагмæ сæ зæрдæ фæсарæйнаг хус сæн æрцагуырдта, æмæ 
ма дзы иннæ фынгтæм дæр сæ зонгæтæн арвыстой. Хъазынц, ху- 
дынц, зарынц. «Мæ сыхаг ахæм хъæздыг куынæ уыди, уæд æм уый- 
259 

бæрц æхца кæцæй æрцыди? — йæхиуыл сдызæрдыг и Уырызмæг. — 
Кæд ын не сфаг уа, уæд æм æз дæр фæкæсдзынæн...» 
Цæлгæнджытæн сæ дзыхы ныхас нал бады. Фынджы хистæр 
æрфынæй и. Бæзæрхыг сыстади. 
— Æз ныр...тæккæ фæ...стæмæ фс.здæхдзынæн, — тыхамæлттæй 
сфæрæзта зæгъын æмæ, цудтытæгæнгæ, къæсæрæй ахызти. 
«Ахæм расыг куынæ уыди,уæд ыл æваст цы ’рбамбæлди?» — дис 
ыл кæны Уырызмæг. 
— Дæс æмæ ссæдз туманы,— хъуысы йæм официанткæйы фæлмæн 
хъæлæс. «Мæнмæ цæмæ дзуры, цымæ? Йемæ нæ гуыбындзæл куы 
ныхас кодта, уæд цы ’рбаци?» 
Лæгтæ сæ дзыхтæ бахуыдтой, æмæ сæ сым дæр нæ хауы. Æрæ- 
джиау сæ дзыппытæм нывнæлдтой, фæлæ дзы уæлæмæ ницы исынц. 
«Мæнæн сæ фидын кæнынц, æвæццæгæн. Æмæ мын æй уæд ком- 
коммæ цæуыннæ зæгъынц? Гъе, уæууæй, гъе! Кæдæм æрхаудтат, 
кæдæм! Уæвгæ, уæлдæр та кæд уыдыстут?!» — мæстæлгъæд хъуы- 
дытæ ’взæры Уырызмæджы сæры. 
— Кæд дын нæ фаг кæны, уæд мах дæр ам стæм, — йæ цæстытæ 
’хгæдæй дары, афтæмæй йæ фындзы бын гуым-гуым кæны фынджы 
хистæр, æмæ иннæтæ сæ сæртæ тилынц. 
«Æз та сымахæй æвзæрдæр, уемæ иу фынгыл чи ’рбадти!» — йæхи 
’фхæры Уырызмæг, йæ чыссæйæ ’ртæ гæххæтгы систа æмæ сæ стьолмæ 
баппæрста, сыстади æмæ уынгмæ ацыди. Бæзæрхыг цыма æппындæр 
ницы банызта, уыйау йæхи цахъхъæн лæгæн хъæлдзæгæй цыдæртæ 
дзуры æмæ йæ хæрхæргæнаг хъæлæсæй худы. «Ныртæккæ дæр ма де 
’взаг дæ коммæ куынæ касти, уæд дæ нозт цы ’рбаци?» — йæхины- 
мæр æй фæрсы Уырызмæг. Лæг æй йæ цæсты тигъæй ацахста æмæ 
йе ’мбалмæ сдзырдта: 
— Фæлæуу, æз æхца афидон æмæ дæм фæстæмæ фездæхдзынæн! 
— Дæхи мауал тыхсын кæ: æз бафыстон, — баурæдта йæ Уырыз- 
мæг. 
— Нæ хъуыди... Æз мæхæдæг... 
— Цы уæлдай у? Чифæнды бафидæд, — куыдфæндыйæ загъта 
Уырызмæг æмæ йыл йæ къух ауыгъта. 
* * * 
— Уыцы чызг зæххы скъуыды ныххаудта æви? — гауызы кæрон 
зæгæлыл ауындзгæйæ, фæрсы йæ усы. Йæ цæсгомыл бæрæг у, Жаннæ 
куыстæй йæхи кæй асайдта, уый йæ зæрдæмæ нæ цæуы. 
— Йæ ног палтойы цинæй нæма бафсæсти æмæ йæ йе ’мбæлттæм 
æвдисынмæ аскъæфта, — дзуапп ын дæтты Наирæ. 
— Лæппуйы дæр Хуыцау йæхимæ фæхаста, — хъуыр-хъуыр кæны 
лæг. 
— Уæд ын велосипед æлхæнын нæ хъуыди. Уый ма дын уынгæй 
мидæмæ комы? 
’— Дыууæ ’рхафдзæни, афтæмæй бакомдзæн! — Уырызмæгæн йæ 
хъæлæс бæлвырд фæкарздæр и, мæсты нæ кæны ома, йæхи барæй 
афтæ ’вдисы — хæдзары хицау у, æмæ дзы хъуамæ иууылдæр стъæл- 
фой, уæдæ куыд?.. 
260 

Лæг æмæ ус афтид сынтæгæй æрхызтысты, агъуысты астæу лæу- 
уынц æмæ, къул кæрæй-кæронмæ чи бацахста, уыцы сырххъулон 
гауызмæ ’хсызгонæй кæсынц. 
— Ницы йын у, и, не ’фсин? — хъалхуызæй дзуры Уырызмæг. 
— Диссаджы хорз! Мæ цæргæ-цæрæнбонты ахæм рæсугъд гауыз- 
мæ фæбæллыдтæн æмæ кæдæй-уæдæй мæ къухы бафтыди. 
Се ’ргом немыцаг хæдзары дзаумæттæм аздæхтой. Кæд сыл иу 
рыджы мур дæр нæй, уæддæр сæ Наирæ буцхуызæй расæрф-басæрф 
кæны. 
— Ныр уыцы хæйрæг кæм и? — батыхсти та Уырызмæг. 
— Цы дзы кæныс, дæ хорзæхæй? 
— Абонсарæй давæггаг хæрæджы куыст фæкодтон æмæ, зæгъын, 
иучысыл мæ фæллад суадзон...— йæ армытьæпæнтæ кæрæдзиуыл сæр- 
фы лæг æмæ йæ мидбылты гæдывад худт кæны. 
— А-а-а, ды æмæ уыцы арахъхъ...— йæ был ыл акъуырдта ус. 
Гиппо сын цыма сæ ныхас фехъуыста, уыйау хæдзары фæмидæг и 
æмæ хуызджын телевизор скусын кодта. 
— Уый уал уадз, лæппу, ауай æмæ мын уырыссаг арахъхъ æрба- 
дав, — дзуры йæм Уырызмæг. Гиппойы дуканимæ цæуын нæ фæнды 
æмæ йе ’ргом куы телевизормæ аздахы, куы йæ фыдмæ. 
— Ныртæккæ хоккей райдайдзæн æмæ...— хъуыр-хъуыр кæны бус- 
тæхуызæй. 
— Цу, цу, зивæг ма кæ, æз дын зынаргъ худ балхæндзынæн, — йæ 
цæст æм æрныкъуылдта лæг. 
— Сайгæ мæ нæ кæныс? — сцыбæл и лæппу. 
— Искуы ма дæ фæсайдтон? 
Гиппо йын йæ къухæй æхца аскъæфта æмæ феддæдуар и. 
— Æгæр æй ма фыдуаг кæ, — фæтар и Наирæйы цæсгом. Лæг æй 
худгæ-худын йæхимæ ’рбалхъывта æмæ йын, батæгæнгæ, йæ хъусы 
бадзырдта: 
— Æз æрмæстдæр сымахæн цæрын. 
— Суадз мæ, худинаг у, — йæхи дзы тоны ус. — Дæ карæнæн 
ахæм тыфтырыкъо митæ кæнын нал æмбæлы. 
— Дæу хуызæн рæсугъд сылгоймагмæ сæдæаздзыд нæлгоймаг дæр 
нæ фæлæудзæн. 
— Уæд мæ дæ сæр æцæгæлон бæстæйы нæ бамбæхстаис. 
— Гъы, æз та нæ фæаххосджын дæн. Дæ хъуыр-хъуырæй мæ 
хъустæ куы фæрыстысты: «Нæ рæбыны иу капекк дæр нæй! Искæ- 
дæм ацу æмæ æхца бакус!» 
Наирæ йын йæ риуыл йæ къух аивæй æрхаста, чыссæйыл афæс- 
тиат и, æмæ дæлиауæй ныуулæфыд. 
— Диссаг дæ, нæ лæг, «мæ цот, мæ цот» кæныс, дæ ус та дæм 
нымады дæр нæу. Мæнæн ницы ’мбæлы æви? 
— Æмæ цы хъуаг дæ? 
— Тинты кæрц хъуаг. 
— Æмæ дын кæй сæрвыстон, уый цы кæны? 
— Модæйы нал и, æмæ мæ нал хъæуы. 
Лæг фенкъард и æмæ йæ хъазгæмхасæн фелхыскъ кодта: 
— Æз дæ куы нал хъæуон, уæд мæн та цы фæкæндзынæ? 
— Ды мæ æдзухдæр хъæудзынæ. 
261 

Наирæйы стыр цæстытæ цыбæлгæнæн мидбылхудтæй аирд сты, 
æмæ Уырызмæг дæр бахудти. 
— Гъæ, гæды, гæды, нæлгоймаджы сгадздза кæнынмæ тынг дæс- 
ны дæ, æвæдза. 
— Æмæ цæуыннæ хъуамæ уон? Æхсæрдæс æмæ ссæдзаздзыд сыл- 
гоймаг нырма йæ тæккæ мæкæрæзæй у... — фæлмæн хъæлæсæй йæм 
дзуры Наирæ æмæ йын адджын батæ кæны. — Цæй, цы зæгъыс? 
«Ныртæккæ дæр ма мæ худинаджы ’фсон йæхицæй тардта, ныр 
мыл ичъийау баныхæсти. Мæ чызг дæр мæ йæ хъæбысæй нал уагъ- 
та, цалынмæ йын палто æмæ цырыхъхъытæ нæ балхæдтон, уæдмæ, 
стæй йæ мæ цæсты кæронæй дæр нал ауыдтон. Ау, ме ’хцайы тых- 
хæй?..» — стыхст йæхимидæг Уырызмæг, йæ зæрдæйы уаг фехæл- 
ди, æмæ йæ усы къухтæй йæхи суæгъд кæныныл архайы, фæлæ йæ 
уый нæ уадзы. 
— Цы ныхъхъус дæ? Кæрц мын æлхæныс æви нæ? 
— Ды цы зæгъай æмæ æз цы нæ бакæндзынæн... 
* * * 
Фæззыгон хур йæ фæстаг тынтæй бæстæ арауы, цыма, фæстæдæр 
йæ къухы куы ницыуал бафта, уымæй тæрсы. Автобус цæигæт пецау 
стæвд и æмæ дзы фæлæууæн нæй. Бæлццæттæ Уырызмæджы алыр- 
дыгæй æлхъивынц. Йæ хид йæ къæхты бынæй кæлы. Улæфт ын нал 
фаг кæны. 
Ацы хатт дæр та фæрæдыди, æвæццæгæн. Йе ’хцатæй йæ ма- 
шинæ балхæнын хъуыди. Базæронд и, фæлæ уæддæр йæ сæры зонд 
нæ бацыди. Йæ дзыпмæ нывнæлдта æмæ фæтыхсти. Æгæр-мæгуыр 
ын мотоциклы фаг дæр нал сты. Адæмы ’хсæнты тыхбырд фæкæны 
дуары ’рдæм. Царды дæр мæнæ афтæ лæгæрдын хъæуы размæ, на- 
уæд адæмы къæхты бын ныммæлдзынæ. Йæ зынтæ кæд фæуыдзысты, 
цымæ? Æвæццæгæн, никуы. Æмæ уæд йæ райгуырдæн цы нысан и? 
«Уый цытæ дзурыс, гормон? Хуыцауы зæрдæхудты цæмæ цæ- 
уыс? Дæуæн цы бинонтæ ис, уыдон æндæр искæй куы уаиккой, уæд 
сыл цинæй амæлид, ды та...» — æфхæры йæ йæ мидхъæлæс. 
Автобусы дуар фегом и, æмæ зæхмæ рагæпп ласта. Хур ын йæ 
сæры лæгуын тенка судзы. Дойныйæ йæ уд схауы, æмæ бæгæныйы 
боцкъамæ фæтындзы. Нæлгоймæгтæ йыл мыдыбындзытау æрæмбырд 
сты æмæ сæхи афтæ дарынц, цыма дзы æвæстиатæй куынæ фæхъæстæ 
уой, уæд сæ удтæ сисдзысты. Рады йæ æгæр бирæ лæууын кæй ба- 
хъæудзæн, уымæй æрбатыхсти, фæлæ æваст йæ зæрдæ барухс и. 
— Мæнæ кружкæтæ айс! — хъæрæй йæм дзуры йæ бæзæрхыг 
сыхаг. Уырызмæг ын дыууæ авджын кружкæйы йæ къухтæй райста 
æмæ иуварс ацыди. 
— Ныртæккæ ма дыууæ кружкæйы райсдзынæн æмæ дын уæд 
бафиддзынæн! — уæйгæнæгмæ бадзырдта йе ’мбал æмæ йæ фарсмæ 
’рбдлæууыди. 
— Æхца дæм ис? — зæрдаивæй йæ бафарста Уырызмæг. 
— Бæгæныйы фаг суыдзынæн, фæлæ йæ куы фæхъæбæрдæр кæ- 
никкам... 
— Ацы тæвды? 
262 

— Куы ныууазал уон, уæд ма дын дæ нозтæй цы кæнын? Цы 
фæуинаг мын дæ, уый — ныртæккæ. 
«Ехх, цы уа, уый уæд! «Ды куыдз-æз куыдз»-æй цард нæй», — 
скарста йæхинымæр Уырызмæг æмæ дуканийы уырыссаг арахъхъ 
балхæдта. Сыхаг лæгтæ сæ куы ауыдтой, уæд сæ къамæй хъазт фæ- 
уагътой æмæ бахъæлдзæг сты. 
— Адонæн иу авг сæ хъуыртты дæр нæ фæзындзæн... — хъуыды- 
дзастæй дзуры бæзæрхыг. 
«Æмæ сын фагыл дзырд уыдтæн?» — йæхинымæр æй фæрсы 
Уырызмæг. 
— Цу, нæхицæй исты хæринæгтæ ’рдав! — тихалæджы хуызæн 
хъилхъус лæппуйæн бардзырд дæтты зæронд тъæпæнæджы ’нгæс 
фыдынд лæг. 
— Фæйнæ ’нгуырстуанæй фылдæр нæм дзы куынæ ’рхаудзæн, 
уæд хæринæгтæй цы кæныс?! — бустæхуызæй йæм дзуры тæнтъихæг 
даргъ лæг æмæ Уырызмæгмæ ’нхъæлмæгæсæджы каст кæны. 
«Цалынмæ мæм æхца зоной, уæдмæ мæ иу ран нæ ныууадздзыс- 
ты, цыма сæ исты хæсджын дæн!» — февзæрд Уырызмæджы сæры, 
æмæ дыууæ туманы стъолыл æрæвæрдта. 
— Хуыцауæй уæ бауырнæд, ме ’фсымæртæ, зæххыл ирæттæй кæр- 
дзындæттондæр адæм нæй! 
— Нæ фыдæлтæ нын цы хорз æгъдæуттæ ныууагътой, уыдон дард- 
дæр хæццæ кæнын хъæуы! — хъуыдыдзастæй дзурынц лæгтæ. 
* * * 
Наирæ ’рттиваг тар-морæ трюмойы акомкоммæ лæууы æмæ йæ- 
химæ зилы. Саулагъз тымбыл цæсгомыл иу æнцъылд дæр нæ зыны. 
Сатæгсау хæмпус дзыккуты кæрæттæ йæ цыбæлгæнæн тымбыл уæхс- 
чытыл сабыргай змæлынц. Биноныг тынд æрфгуытæ, хæрзаив æмраст 
фындз, нывгонды хуызæн рæсугъд былтæ. Лæгъз дæллагхъуыртæ, 
тыппыр риутæ... 
«Къахæй-сæрмæ дæм иу аипп дæр ма уæд, æмæ дæ Уырызмæджы 
хуызæн æнæзæрдæисгæ лæг батонæд». 
«Кæдæй нырмæ дын сæнæзæрдæисгæ и? Дæхæдæг æй куы ’рцах- 
стай». 
«Æвзонг уыдтæн, нæлгоймæгты нæма зыдтон...» 
Йæ цæстыты раз та февзæрди цæхæркалгæ ’взыгъд лæппулæджы 
сурæт, Тæмисчъы хъæд, цъæх нæуу... «Куыд æнцонæй йын сразы 
дæн, æвæдза. Мæхицæн æй лæгъстæ кæнын дæр нæ бауагътон. Уырыз- 
мæг мын æхцатæ мæхи дзæбæх кæнынæн æрвыста, æз та йын сæ йе 
’мыджырыл хардз кодтон. Гъæ-æ-æ, йемæ цы бонтæ арвыстон, уыдон 
мæрдты дæр мæхи æмæ уæлæуыл дæр». «Иу лæгæн æгæр æвгъау дæ. 
Бирæ нæлгоймæгтæ дæу хуызæн адджын сылгоймагмæ сæ былы- 
цъæрттæ хæрынц. Сæ зæрдæтæм сын рухс бауадз æмæ дæхицæн уды- 
бæстæ скæ», — æхсызгонæй йын мысы йæ ныхæстæ. Ныр ын цы 
’рдхорд и, уый ахæм хæрзконд нæу, фæлæ йæ фæлмæстхуыз, фæллад 
лæгимæ абаргæйæ... 
Уырызмæг уатмæ æнæсыбырттæй æрбахызти æмæ йын йæ зæр- 
дæхъыдзыгæнæн сæнттæ фескъуыдта. Афтæ йæм фæкасти, цыма йын 
263 

йæ уæлмонц æнкъарæнтыл цъыф къахæй бацыди, æмæ йæм æрбамæ- 
сты и. Йæ зæрдæйы уаг æм цæмæн ивы, уый кæронмæ не ’мбары, 
фæлæ дзы фæстаг бонты тынгæй-тынгдæр тыхсы, æмæ йæ ныхас, 
куыд не ’мбæлы, афтæ карз рауайы: 
— Дæ дзаумæттæ нæма аивтай?! 
— Ивынмæ дæр сæ нæ хъавын. 
— Ау, ме ’мхæрæфырты лæппумæ нæ цæуыс?! 
— Дæ къæсæрæй кæсгæ дæр куы никуы ’рбакодта, уæд ыл цы 
стыхстæ?! Мæнмæ дæр уыди циндзинæдтæ: чызг æмæ мын лæппу 
райгуырди, фæлæ мыл нæ барвæссыди! 
Наирæйæн хыл кæнын пайда нæу, æмæ йæ хъæддых ныхас бæл- 
вырд фæфæлмæндæр кодта: 
— Ацы хатт ма мæ коммæ бакæс, мæ къона, стæй дæ цы фæнда, 
уый бакæ. Дзырд ын радтон æмæ ма мæ ныхас куыд фæсайон? 
— Дæхæдæг æм ацу. 
— Æнæ дæу мын ницы ад скæндзæни... 
Уырызмæджы зæрдæ та фæсасти, æвæндонæй йын сразы и æмæ 
йæ дзаумæттæ ивыныл балæууыди. 
— Цы сын хæссæм? — хъавгæ йæ фæрсы Наирæ. 
— Фондз туманы йын йæ дзыппы нывæрдзынæн. 
— Уанцон нæ дæ... Кæд дын мæгуыргур нæу... 
— Уæдæ цас? 
— Хорз магнитофон ын балхæнæм. 
— Куыд дæ фæнды, афтæ! — бустæхуызæй загъта Уырызмæг, ми- 
дæггаг уатмæ бацыди, йæ дзыппæй чыссæ систа æмæ йæм джихæй 
кæсы. Бынтон ныттæбæкк и. Къæркъæргæнаг дæсгай тумантæ дзы 
афтæ тагъд атæхдзысты, уый æнхъæл нæ уыди. 
— Ссæдз туманы рахæсс! Ахæм зынаргъ лæвар ын мах йеддæмæ 
ничи скæндзæн, æмæ нæм уадз æмæ хæлæг кæной, — мæстæй йæ 
мары йæ усы зæлланггæнаг хъæлæс. 
«Гъеуый дын сылгоймаджы зонд! Дæ бинонты ’ххормагæй дæр 
ныууадз, уæддæр дын хъуамæ адæм исты ’нхъæл уой!» 
Магнитофон куывдгæнæджы зæрдæмæ афтæ тынг фæцыди, æмæ 
йæ кæм æрæвæрдтаид, уый дæр нал зыдта. Æрæджиау ын æй чидæр 
йæ къухтæй айста. Уырызмæджы йæ хъæбысы фелвæста æмæ йæ 
иуцасдæр цъилау фæзылдта. Куы бастади, уæд æй зынаргъ авгау 
паркет пъолмæ хъавгæ ’руагъта æмæ йæм зæрдæбынæй бахудти. 
— Мæнæ мæм кæдæй-уæдæй мæ уарзон сиахс æрбацыди! — ногæй 
æмæ йыл ногæй зæрдиагæй узæлы. 
«Уынджы мын рæстмæ салам дæр никуы радта, ныр мыл йæ хæ- 
дзары цин кæнынæй нал æфсæды», — фысыммæ кæсгæйæ, хъуыды 
кæны Уырызмæг. 
«Æхца дæм никуы уыди, никæй хъуыдтæ, æмæ сæ кæм базыдта- 
ис? — худы йыл йæ мидхъæлæс. — Фæлæуу, рæхджы та дæ гаччы 
абадозынæ, æмæ та дæ хъуыдыгæнæг нал уыдзæн...» 
— Искуы дзы ахæм диссаджы кæрц фендæуыди! 
— Замманай лæг дын ис, Наирæ! 
— Æмæ йæхæдæг цы кæны?! Фондз æмæ ссæдзаздзыд лæппу йæ 
ракурид нырма!.. — хъуысы йæм сылгоймæгты хъæлдзæг ныхас. 
264 

* * * 
«Куыройы фыдтæ ривадæй куы зилой, уæд тынгдæр ихсийынц. 
Исты куыст мæ ссарын хъæуы, æгуыст лæг æгад у», — ныхас кæны 
йæхиимæ. Йæ цæстæнгас уатыл сабыргай хæссы, фæлæ йе ’лхæд 
дзаумæттæй йæ зæрдæ нæ рухс кæны. Бинонтæ сыл уайтагъд аца- 
хуыр сты æмæ сæ сæ зæронд дзабыртæй уæлдай ницæмæуал дарынц. 
Наирæ ма, бонджынтæм тæхудыгæнгæйæ, рæстæгæй-рæстæгмæ но- 
джы хуыздæрты кой дæр скæны, шабашкæйы цас фылдæр бакусæн и, 
уый йын йæ хъусы бацæгъды æмæ дæлиауæй ныуулæфы. «Æгъгъæд у 
бæстæтыл зилынæн! Дзæгъæлхæтæджы мард дзæгьæл баззайы! Тæккæ 
райсом гаражы хицаумæ бацæудзынæн æмæ дзы мæ автобус фæс- 
тæмæ ’рдомдзынæн!» — фидарæй скарста йæхицæн æмæ кæртмæ ахыз- 
ти. Лæгты стъолы уæлхъус бадгæйæ ауыдта æмæ джихæй аззади. Сæ 
фынгыл — афтид графин, уæлибæхы къæристæ, карчы стджытæ. «Мæ 
уындæй сæ цæсгæмттæ куы ныррухс вæййынц, уæд мæм ацы хатт 
цæй тарæрфыгæй кæсынц?» — дис сыл кæны йæхимидæг. 
— Уырызмæгæн — æмбæлæггаг! — уырдыгыстæгмæ бардзырд дæт- 
тæгау дзуры тæнтъихæг даргъ лæг. 
— Æртах дæр дзы куы нал и, уæд ма йын кæцæй æрæмбæлæггаг 
кæнон? 
— Ам æнхъæл дын нæ уыдыстæм, æндæр... Хуын нын æрбахастой 
æмæ... Фæлтау нæхæдæг дæр куы ницы хъæстæ фæуыдаиккам... Ма- 
радзут-ма, кæстæртæ, иу авг æрбадавут! — хъæр кæны бæзæрхыг, 
фæлæ йæ дзыпмæ не ’вналы. 
— Уæхи ма тыхсын кæнут... Мæн ницы хъæуы... Æвзæр цард 
уын нæй... — йе уæхсчы сæрты сæм былысчъилæй бадзырдта Уырыз- 
мæг æмæ дынджыр сусхъæд бæласы аууонмæ йæхи айста. «Æртæ азы 
адонмæ фæтырныдтон, цымæ? Ме ’хцатимæ сæ мæнгард цинтæ фесты, 
æмæ се ’цæг цæсгом разынди. Æз та афтæ ’нхъæлдтон...» Йæ хъуыды 
кæронмæ дæр нал ахæццæ и. Дуканийы цур сау «Жигули»-йæ, йæ 
пыхцыл дзыккутæ дзæбæхгæнгæ, рахызти Наирæ, йæ дыууæ ’нгуыл- 
дзы йæ былтыл авæрдта æмæ хæдзары ’рдæм фæраст и. Фырамонд- 
джынæй йæ лæгмæ дæр не ’рбакасти, афтæмæй, базыртыл тæхæгау, 
мидæмæ баивгъуыдта. 
— Мах æлхысчъытæ кæныны бæсты йæ усы ’гъдаумæ куы ’ркæ- 
сид... 
— Æмæ йе ’гъдаумæ ’ркæсинаг æрмæст йæ ус у?.. Бынтон диссаг 
йæ цот куы сты... 
«Мæ сыхæгтæ мæ кой кæнынц, æвæццæгæн. Ау, æмæ мæ би- 
нонтæ ахæм сæфт сты? Уый та куыд? Нæ, нæ! Иу къæбæр кæимæ 
хæрынц, уый бæллæхыл афтæ райгæйæ нæ дзуриккой. Æндæр кæ- 
уылдæр худынц», — йæхи сабыртæ кæны Уырызмæг, фæлæ йæ бон 
æрсабыр нæу. Цæмæй йæ ма феной, уЫй тыххæй фæсвæд рæтты 
’рзылди æмæ, ныгъуылдтытæгæнгæ, мидæмæ бацыди. Телевизормæ 
кæсы, фæлæ дзы йæ сæрмæ ницы цæуы. Йæ хъуыдытæ иууылдæр йæ 
бинонтимæ сты. Кæд ын сæ йе ’мбæлттæ цъыфы сæвдылдтой, уæддæр 
сыл йæ фæлгæнæны къæм абадын нæ уадзы. Æнæмæнг æм хæлæг 
кæнынц! О, о, хæлæг! Сæ иуæн дæр ахæм рæсугъд ус нæй, æмæ 
уымæн дæр ма уæд! Машинæ йæ ’рбаласта æмæ цы? Хæдзармæ цæу- 
265 

гæйæ, адæймагыл иу æмæ дыууæ зонгæйы амбæлы? Уæд та йæ ма- 
дыфсымæр уыди кæнæ йæ хæрæфырт? Æваст цыдæр гыбар-гыбурмæ 
’рчъицыдта æмæ фæгæмæл и. Йæ фырт пъартфел фæсдуар æрæп- 
пæрста, палто æмæ худ та диванмæ фехста, йæхæдæг цæлгæиæнмæ 
бауади. 
— Мамæ, исты хæринаг мын авæр, мæн не ’вдæлы! 
— Цы куыстыл хæст дæ? 
— Лæппутæ мæм æнхъæлмæ кæсынц, футболæй хъазæм! 
— Уый ахсджиаг хъуыддаг у, фæлæ уал дæ къухтæ ныхс. 
— Ма та райдай! Цæй-ма рæвдздæр! 
— Дæ мадмæ цавæр дзых суагътай?! Сыст æмæ дæ къухтæ ныхс! 
— йæхи йæм нал баурæдта Уырызмæг. 
— Не возникай, папæ! — цыма, фæлмæцгæ кæмæй скодта, ахæм 
куыдзы къæбыла у, уыйау æм мæстыйæ дзуры Гиппо. 
Уырызмæг фæуыргъуыйау. Нырма ныр бафиппайдта, туджы ар- 
гъæй цы палто æмæ худ балхæдта, уыдон цъыфæйдзæгтæй пъолыл 
кæй сты, уый. 
— Дæ уæрджытæ та цы кодтой?! — хъуысы йæм йæ усы тарст 
хъæлæс. 
— Ницы, — куыдфæндыйæ йын дзуапп дæтты фырт. — А-а-а, 
хæлафæй зæгъыс? 
-О. 
— Агуыридурæй йæ ныххафтон, стæй йæ ранæй-рæтты аскъуыд- 
тон, ног кæй у, уый бæрæг куыд нæ уа. 
— Мæ хæдзар куыд уыди, цæмæн, цæ? 
— Лæппутæ се ’ппæт дæр афтæ кæнынц. Джинсæн йæ модæ ахæм у... 
Уырызмæгыл цыма исчи тутæ фæкодта, уыйау æгадхуызæй лæууы 
æмæ йæхицæн уайдзæфтæ кæны: «Гъер мæ цы гуыбынниз тылдта? 
Мæ сызгъæрин доны цæмæ калдтон, ме ’лхæд дзаумæттæ нæ, фæлæ 
мын мæхи дæр куы ницæмæ дары, уæд?» Агъуыст ын нал сфаг и 
æмæ та кæртмæ ахызти. Лæгтæ бадынц æмæ къамтæй хъазынц. Уырыз- 
мæг сæм йæ чъылдым раздæхта æмæ быдыры ’рдæм араст и. «Уæд 
та, кæм уыдтæн, уырдæм фæстæмæ афардæг уаин? Уырдыгæй ардæм 
тырныдтон, ардыгæй та — уырдæм. Ныртæккæ мæ чемы нæ дæн æмæ 
йæм уымæн бæллын, æндæр ахæм зындонмæ барвæндæй тырнæн куыд 
и? Æртæ азы ам нæ уыдтæн, мæ фырты хъомылгæнæг нæ уыди æмæ 
скъулбадæг и. Хъæддых æм фæлæууын хъæуы». «Дæхи ма сай. Абон 
дæм æдыхæй уыйбæрц чи суæндыди, уый дын райсом тыхджынæй 
цытæ бакæндзæн? «Не возникай...» Гъеуый ныхас у, гъе! Фырт дзы 
йæ фыдмæ афтæ куынæ суæнда!» 
* * * 
Изæрдалынгтæ бæзджын цъæх мигъимæ фыдрынау æрбахъуызы- 
дысты æмæ горæт сæ чъизи хъæбысы ’рбатыхтой. Уырызмæгмæ афтæ 
кæсы, цыма бæстæ уыцы æнахъинон пъæззыйæ никуыуал фервæз- 
дзæни, æмæ йæ зæрдæ цæмæйдæр стъæлфы. Хæдзары чъылдымæй 
йæм хъуысы сывæллæтты хъæлæба. «Ехх, ныр уыдоны карæн фест! 
Хæрзарæзт, хæрзæфсæст. Арвæй зæхмæ ницы хъуаг сты æмæ футбо- 
266 

лы фæдыл æнæмæтæй згъорынц, мах та быдыртыл хуыскъæлагур 
зылдыстæм æмæ, хоры нæмыг дуры бын куы фæуа, уыйау цæнкуыл- 
тæй баззадыстæм. Не уæнгтæ хурмæ дæр нæ райхæлдысты», — æнкъард 
хъуыдытæ зилдух кæнынц йæ сæры. Йæ бинонтæм йæхæдæг куынæ 
ссыдаид, фæлæ сæм йе ’хцатæ куы сæрвыстаид, уæд сын æхсызгон- 
дæр уыдаид, æвæццæгæн. 
Иæ дзыппæй чыссæ систа æмæ йæ райхæлдта. Къæссайы цæгъ- 
дæнтау ма дзы цалдæр гæххæтты аззади æмæ йын йæ фæстаг ныфсы 
муртæ сæттынц. 
«Кæлæнгонд чыссæйау дæхæдæг æхцайæ куы дзаг кæнис, уæд цы 
хорз уаид, æвæдза! Адæм мыл æрхъæцмæ дæр нæ хъæциккой, хæр- 
заг, алырæттæм мæ хониккой, стыр бынæтты мæ æвæриккой æмæ мæ 
зондæй фæрсиккой, ныр та мыл æгæр-мæгуыр мæ бинонтæ дæр не 
’рвæссынц». Йæ цæстытыл уайы, фыццаг рæстæг ыл хионæй, æдда- 
гонæй иууылдæр куыд æнувыд уыдысты, уыцы зæрдæнцой ныв... 
«Дæ чыссæ сæ хъуыди, æндæр дæ мæтæй мардысты! Гъер ма дæм 
хæстæг дæр цæуынц?! Сæрхъæн дæ, сæрхъæн! Бæттинаг æрра! Кæм 
уыдтæ, уырдæм та згъоргæ, дæ чыссæ та байдзаг кæ æмæ та дыл сæхи 
ныхасой!..» 
Йæ хъуыдытæ йын фескъуыдта милиционеры хъæлæс: 
— Хорз лæг, ды Уырызмæг дæ? 
— О. Мæ лæппуйыл цæмæ хæцыс? Цы ’взæрдзинад сарæзта? 
— Анаша йæм ссардтон æмæ йæ ’рцахстон. 
Уырызмæгæн йæ цæстытæ атартæ сты, æмæ йæ сæр разылди. 
Адæргæй цы зæгъа, уый дæр нæ зоны. 
— Æццæй, анаша дæм уыди? — саст хъæлæсæй фæрсы йæ фырты, 
фæлæ уый ницы дзуры. 
— Уæдæ дæ æз сайгæ кæнын?! — æрбамæсты йæм милиционер. 
— Æмæ дæ зæрды цы ис? 
— Хъуамæ йыл тæрхондонмæ бадæттон, æмæ йæ ахæстоны бакæной! 
— Куыд ахæстоны?.. Нырма сывæллон куы у... Ирæтгæ нал стæм?.. 
— Ирæттæ стæм æмæ цы?! Хъуамæ нæ цот наркомантæ уой æмæ 
иннæты дæр халой?! 
— Уымæй раст зæгъыс, фæлæ... Кæд гæнæн ис, уæд нæхæдæг 
баныхас кæнæм æмæ хъуыддаг, куыд хуыздæр у, афтæ саразæм. 
— Гæнæн та цæмæн нæй?.. Гæнæн алцæмæн дæр ис... Мин сомы 
рахæсс æмæ йæ акæ. Æцæг ма мæм иу хатт куы ’рбахауа, уæд æй дæс 
минæй дæр нал балхæндзынæ. 
Уырызмæг æм мæгуырхуызæй астсæдæ сомы бадардта æмæ лæгъ- 
стæгæнæджы хъæлæсæй афтæ бакодта: 
— Мæнæ ма мæм адон баззади æмæ дæу фæуæнт. Баххæст сæ 
кæнин, фæлæ кæмæй райсон, уый нæ зонын. 
— Дæ фыды хатырæй дæ уадзын, æндæр дæ ахæстонмæ бантъæ- 
рин! — мæстыйæ загьта милиционер, лæппуйы иуварс ассыдта, æхцатæ 
æнæрвæссонхуызæй йæ дзыппы нытьтътъыста æмæ Хъарсы фидар 
басæттæгау уæндон къахдзæфтæй араст и. Гиппойыл цыма къæм дæр 
нæ абадти, уыйау футболæй хъазджытæм азгъордта. Уырызмæг цавд- 
дурау æнæзмæлгæйæ лæууы æмæ къахæй-сæрмæ зыр-зыр кæны. «Кæд 
цæфæй нæ мæлыс, уæд дын уый та — рæхуыст», — былысчъилæй 
267 

худы йæ хъысмæтыл. Йæ сагъæстæй сфæлмæцыди æмæ уатмæ бацы- 
ди, йæ сынтæджы цур иуцасдæр æдзæрæг-æмæлæгæй фæлæууыди, 
стæй хъæццул иуварс аппæрста, схуыссыди æмæ цармæ æдзынæг 
кæсы. Йæ царды нывтæ дзы кæрæдзи сабыргай ивынц, æнахуыр 
æнкъарæнтæ йæм хæссынц. Хъизæмæрттæ, фыдæвзарæнтæ, мамæ- 
лайы къæбæр амалгæнæн митæ. Кæд дзы хорзæй исты уыди, уæд 
æрмæстдæр — йæ бинонтæ, æмæ уыдонæй дæр фæфыдæнхъæл и. 
«Мæ цард мын куы ныддызгъуынтæ кодтат, уæд ма мæ фæстаг бонтæ 
цы ныфсæй æрвитон?» — фæрсы сæ йæхинымæр, фæлæ йын дзуап- 
дæттæг нæй. Наирæ телефонæй кæимæдæр кæлкæлгæнгæ фæныхас 
кодта, стæй хъæццулы бын йæхи ’рнорста, къулы ’рдæм азылди æмæ 
уайтагъд йæ сым-сым ссыди. 
«Уый дын æнæмæт адæймаг, гъе! Йæ цот кæм сты, уый йæм 
нымады дæр нæу. Махæн-иу нæ сæныкк искуы куы баззади, уæд-иу 
бабайы æхсæв-бонмæ хуыссæг не ’рцахста, ай та хуыррытт фынæй 
кæны. Æхца мæм куы зыдта, уæд-иу мæ быны бабырыди, ныр та мæ 
йæхи дæрдты ласы. Мæ къухы андзæвд дæр ын цыма тых кæны, 
уыйау фесхъиуы. Æнæмæнг ын чидæр ис, æндæр мемæ йæхи афтæ 
нæ дарид...» 
Гиппо ’рбацыди, хæринаг бахордта æмæ æддаг уаты схуыссыди. 
Фæсахсæвæрты Жаннæ дæр фæзынди, цырагъ ссыгъта æмæ цæлгæ- 
нæны цыдæртæ архайы. «Нырма нæма. Хæрд уал фæуа, науæд æххор- 
магæй баззайдзæн æмæ тæригъæд у», — йæхи уромы Уырызмæг, 
мæстæй мæлы, фæлæ быхсы. «Афон у», — загъта йæхицæн æмæ йæ 
хуыссæны рабадти. Фырмæстæй йæ хæлафы фадгуытæ дæр нал ары. 
Æрæджиау дзы йæ къæхтæ атъыста æмæ цæлгæнæнмæ бацыди. Чызг 
æм йе стыр сау цæстытæй комкоммæ кæсы. Йæ саулагъз рæсугъд 
цæсгомыл нæдæр тас и, нæдæр фæсмон, æппындæр ницы, æрмæст- 
дæр куыдфæндыйы ахаст. Уырызмæгæн йæ маст йæ риуы атади, 
раздæрау та йæ йæ хъæбысы ’рбакæнид æмæ йын фæлмæнæй зæ- 
гъид: «Дæ хæдзармæ афойнадыл цу, мæ гыццыл сæныкк, науæд фæ- 
худинаг уыдзынæ, æмæ ма дæ чи ракурдзæн?» Дзæгъæлзад сывæллон 
æм куы ’рбахæссид, уæддæр æй нæ аздахид, фæлæ ныртæккæ йемæ 
карзæй дзурын хъæуы. Уадз æмæ кæстæр-хистæр æмбара. 
— Чызг, ацафонмæ кæм уыдтæ?! — фæрсы йæ тызмæгæй. 
— Ныууадз мæ, папæ, мæхæдæг дæр фаг тыхст дæн! — йæ къух 
ыл ауыгъта Жаннæ æмæ йæм йæ чъылдым раздæхта. Уырызмæг ын 
йæ цонгыл фæхæцыд æмæ йæ йæхимæ фæзылдта. 
— Дæумæ нæ дзурын?! Кæм лекка кодтай?! 
— Не воз-ни-кай, па-пæ! — йе уæхсчы сæрты йæм мæстæймарæгау 
æцæгæлоны хъæлæсæй дзуры чызг. 
Ноджыдæр та уыцы æнæбайрайгæйы «Не возникай!» Уырызмæг 
йæ къух дард фæхаста æмæ йын йе ’хсæрфарс ныдздзæхст ласта. 
Цæмæй йыл тæригъæд ма фæтых уа, æмæ йæм йæ лæмæгъдзинад ма 
равдиса, уый тыххæй цæхгæр фæзылди æмæ йæ уаты фæмидæг и. 
-^- Нæмын хъомыладон фæрæз куы уаид, уæд адæм сæ цоты фæх- 
ты хост ныккæниккой, æмæ сын фæзминагæй схъомыл уаиккой, — 
æрдæгфынæйæ йæм дзуры Наирæ. 
— Дæ дзыхыл хæц, науæд мæ маст дæуыл акалдзынæн! — æртхъи- 
268 

рæн æм кæны Уырызмæг. Бирæ цыдæртæ ма йын зæгъид, фæлæ йæ 
иу ныхасæн дыууæ райсдзæни æмæ дзы хъаугьайæ уæлдай ницы 
рамбулдзæн. Агъуысты астæу сагъдауæй лæууы æмæ йæхи цы фæкæ- 
на, уый нæ зоны. Йæ зæрдæ йын цыма исчи судзины бырынкъæй 
рæхойы, уыйау æлхыскъ рыст кæны. 
* * * 
«Афтид чыссæ... Æнаддæр ма цы уа! Зæрдæмæ ’нцойдзинад нæ 
хæссыс, уæнджы фидар ныфс нæ уадзыс, лæджы рухс фидæнмæ нæ 
хоныс, æрмæст æй сагъæстыл æфтауыс. Дæлдзæх фæу!» — æлгъиты 
йæ йæхинымæр. Йе ’нгуылдзты ’лхъывд райхæлдта, æмæ чыссæ æрдæг- 
салд цъыфмæ ныххаудта. Æрæджы дæр ма йын фу-фу чи кодта, уый 
æгъатырдзинадыл дисгæнæгау иучысыл æдзæмæй алæууыди, стæй 
сындæггай йæ фарсыл æрфæлдæхти. Йæ кæлæнтæ фесты, æмæ йæ 
зынаргъ хæзнайау йæ риуыл ничиуал сæвæрдзæни, цæсты гагуыйау 
æй ничиуал хъахъхъæндзæн... 
«Дарддæр цы ран у, уырдæм æм ацыдтæ, цъупдзагæй йæ схастай 
æмæ дзы цы сарæзтай? Цæмæй фæхуыздæр и дæ цард? Чи дæ бауарзта 
фылдæр? Кæй цæсты фæдæ кадджындæр?» «Ницы. Ницæмæй. Ничи. 
Никæй» — зæрдæсæттæн дзуаппытæ дæтты йæ фæрстытæн Уырызмæг. 
«Уæдæ йын йæ байдзаг кæнынмæ цы бæллыс? Дæ фæдджитæ ’рбам- 
бырд кæ, æмæ ма дæ бинонтæй цы муртæ баззади, уыдоныл дæхимæ 
’рбахæц», — уыцы хъуыдыимæ сабыргай сæхимæ араст и. Хæдзармæ 
бахæццæ и, фæлæ йæ мидæмæ йæ къах нæ хæссы. Афтæ йæм кæсы, 
цыма йæ сыгъдæг уарзондзинад чыссæимæ цъыфы змæст æрцыди æмæ 
йæ къæсæрæй бахизын уый нæ уадзы. Æппæтæй йын адджындæр чи 
уыди, уыцы сылгоймаджы цъæхснаг хъæлæс уатæй æддæмæ бырсы 
æмæ йæ буары иннæрдæм хизы. Раздæр ын йе знæт мыртæй куыд нæ 
тыхсти, ууыл дисгæнгæйæ, дуарыл æвæндонæй бахæцыди æмæ сце- 
нæйы хъазæгау йæ цæсгомæй хъарм мидбылхудт ралæмæрста. 
— Индиаг зарæггæнæджы хъæлæс дын и, фæлæ уынгмæ кæй хъуы- 
сы, уый хорз нæу. 
— Дæ фырт мын мæ зæрдæ сæнкъуысын кодта, æмæ йæм мæхи 
нал баурæдтон! 
— Уыйхыгъд дын æй æз ныртæккæ ’рсабыр кæндзынæн. Райсом 
мæ зæрды кусын райдайын и. Хицау мын ног автобус дæтты. Дæу 
хуызæн шофыртæ, дам, нæм фылдæр куы уаид. 
— Мæ бонæй уон, иу мыздæй та иннæмæ йæ капеччытæ чи нымайдзæн! 
— Кæд махæн дæр ницы уаид... Адæм куынæ мæлынц... 
— Уыдонмæ алырдыгæй æфтиаг хауы! 
— Се ’ппæтмæ дæр? 
— Кæмæ нæ хауы, уыдон та, мæнау, бонджынтæм хæлæггæнгæйæ 
цæрынц! 
— Тæрсгæ ма кæ, ме ’фсин! Цалынмæ дын æз æгас уон, уæдмæ дæ 
ницы хъуаг ныууадздзынæн! — хъæлдзæг æй кæны Уырызмæг æмæ 
йæ ’рбахъæбыс кæнынмæ хъавы. 
— Ауай-ма иуварс! Зæронд лæгыл рог митæ нæ фидауы! — йæхи 
йыл сцагъта Наирæ. 
269 

— Хъæртæ кæныны бæсты-ма лæппумæ ’хца ратт, æмæ мын бæ- 
гæны ’рбахæсса. Мæ хъуыр ныххус и. 
— Кæцæй мæм æрцыди ’хца?! Æхсæв-бонмæ сæ мæ хуыссæны 
мыхуыр кæнын?! — нытътъæлланг ыл ласта ус. — Гъа, адон ма мæм 
ис æмæ сæ айс! 
Æвзист сомырдæг стъолмæ, æлгъгæнгæйæ, баппæрста æмæ иуварс 
азылди. Лæгæн цыма йæ сæр дзæккорæй ныццавдæуыди, уыйау фæци. 
Иуцасдæр æм джихæй фæкасти, стæй йæ систа æмæ йæ йæ фыртмæ 
бадардта. 
— Цу-ма, бæгæны мын æрбадав. 
— Ма мæ хъыгдар, папæ, хоккеймæ кæсын, — йе ’ргом дæр æм нæ 
раздæхта, афтæмæй срæцыгъта Гиппо, æмæ Уырызмæгæн йæ цæс- 
тытæ доны разылдысты. Æхсызгонæй кæмæ тырныдта, уыцы уарзон 
бинонтæм кæсы, фæлæ сæ нæ уыны. 
«Сымахмæ цы хæдтæхæгыл тахтæн, уый фæлтау мигъты ’хсæн 
куы базгъæлæнтæ уыдаид», — загъта йæхинымæр, талынг кæртмæ 
ахызти æмæ, йæ райгуырæн бон æлгъитгæйæ, йæ уæззау хъуыды- 
тимæ араст и... 
1980 
ФЫДХЪУС - ХÆДЗАРХАЛ 
Азырбег бегемотау ваннæйæ йæ тыхджын футт йæ разæй рахас- 
та, рагъæнæй даргъ хъуынджын хисæрфæн райста, йæ сæвджын уæх- 
счытыл æй æрытыдта æмæ дзы йæ фæтæн сырх цæсгом биноныг 
сæрфтытæ кæны. Хихсæны сæрмæ дæргъæццон айдæнмæ фæкомкоммæ 
и. Тæвд уæлдæф ыл тæнæг фæлм сæвæрдта, æмæ дзы афтæмæй лæг 
йæхи куыд хъуамæ фена? Æрмæст дзы йе ’ндæрг лыстæг хахгондæй 
бæрæг дары. Азырбег ыл хисæрфæны кæрон хъавгæ ’рхаста, æмæ 
йæм разынди, дыууæ ’нцъылды арф фæдтæ кæм сарæзтой, ахæм на- 
рæг ных æмæ цъæх-цъæхид цæстытæ. Уæлдай фыдынддæр æй кæ- 
нынц йе ’нæзылд пыррыкк рихиты ’нгæс æрфгуытæ æмæ йе ’ргъиу- 
джын стыр фындз. Æмæ ма уыдон истыхуызы бабыхсид, фæлæ ацы 
æнæбайрайгæйы сæрыхъуынтæн та цы кæна? Йæ коммæ кæй нæ 
кæсынц, уый сын фаг нæу æмæ ма урс-урсид дæр афæлдæхтысты, 
цыма сыл æхсæв-бонмæ мит фæуарыди. Йæ дынджыр армытъæпæн 
сыл рæвдауæгау схаста æмæ арф ныуулæфыди. Æгæр раджы сурс 
сты, æгæр. Æмæ куыд нæ... 
Йæ астæу сраст кодта æмæ йæ хуылыдз буар сæрфын райдыдта. 
Дæгъæлты дзыгъал-мыгъул йæ хъустыл ауади, фæлæ йæ зæрдæ йе 
’фсин йеддæмæ никæмæ фехсайдта, æмæ йыл йæ къух ауыгъта. Дуар 
æрбайгом и, æмæ паркет пъолы уæззау хъыррыст фæцыди. Æнæ- 
мæнг йæ цардæмбал у. Фæйнæджы гæбæзтæ йæ быны ’рмæстдæр 
уымæн ныхъхъæрзынц афтæ зæрдиагæй. Лæг æмæ ус фæрæты хъæ- 
дæй барст сты, зæгъгæ, дзæгъæлы нæ фæзæгъынц. Дыууæйæ дæр — 
уæиыджы йæстæ. Азырбегæн йæ къабæзтæ кæуылты сты, уæддæр 
ын йæ астæуыл тыххæйты аххæссы. Сæ фырт та — сæхицæй бæр- 
зонддæр. Гæдыбæласы дæргъæн сси æмæ лыстæг талайау дæлæмæ 
’ртасыди. 
270 

— Уæртæ лæг, ам дæ, цы?! — уаты азæлыди сылгоймаджы тых- 
джын хъæлæс. 
Азырбег йæ ахуыр нæ халы. Йæ фындз та сфутт кодта æмæ схуы- 
фыди, ома ам дæн, искуы ’нхъæл мын ма фæу æмæ та дæ дзых ма 
суадз. 
— Де ’взаг аныхъуырдтай, æви?! Дуар-ма байгом кæ! — ноджы 
хъæрдæрæй йæм дзуры ус. Ахæм ныхас кæны, цыма йын йæ мой 
стыр фыдбылыз сарæзта, æмæ йæ бафхæрынмæ хъавы. 
— Фæлæуу, мæ уæлæ халат уæддæр баппарон. 
Хæдзар сылгоймаджы æнахъинон кæл-кæлæй айдзаг и. 
— Хуымæтæджы ’фсæрмыгæнаг... Хъазы цæсгом ын и, афтæ- 
мæй... Рæвдздæр-ма, æз дын ног хабар радзурон... 
Азырбег æм, йæ сырххъулон даргъ халаты цæппæртæ æвæргæ, 
рахызти. Ус уæдмæ йæ лак туфлитæ феппæрста, йæ къæхтæ хæдза- 
рыдаргæ фæсмын дзабырты атъыста, ваннæйы фæмидæг и æмæ, йæ 
къухтæ ’хсгæйæ, æнкъардæй афтæ бакодта: 
— Абон дын дæ директоры систой. 
— Хуыцауæй разы. Мæ цæстытæ дзы кæй нал рисдзысты. 
— Уый та куыд? Æрхъæцмæ дæр ыл куынæ хъæцыдтæ æмæ йæ 
бонцухæй нæхимæ куы хуыдтай. 
— Йæ уынд дæр мын тых кодта, фæлæ хицаумæ ’ндæр цæстæй 
кæсæн нæй. Сохъхъыр дæ куы рахона, уæд дæ иу цæст бацъынд кæ, 
науæд дæ феддæдуар кæндзæн, æмæ дыл иу куыдз срæйæг дæр нæ 
фæуыдзæн. Афтæ у цард, æмæ йæ Хуыцау йæхæдæг дæр нал аив- 
дзæн. — Азырбег æрттиваг трюмойы сæрæй хæсгард райста, фæлмæн 
къæлæтджыны йæхи фæстæмæ ауагъта æмæ дзы йæ ныхтæ сыгъдæг 
кæны. — Ладимхан, йæ бынаты йын кæй æвæрынц, цымæ? — йе 
’ргом ваннæйы ’рдæм аздæхта, афтæмæй йе уæхсчы сæрты адзырдта 
йе ’фсинмæ. Усæн цыма йæ фæдджитæ рыгæй самæстысты, уыйау сæ 
цæгъдгæ рацыди æмæ йын йæ уæрджытыл æрбадти. Бандоны хъыр- 
рыст ссыди, фæлæ йæ ницæмæ ’рдардта. Йæ къуылдых цæнгтæ йæ 
лæджы ставд бæрзæйыл æрбатыхта æмæ йын йæ цæстытæм тæргай- 
хуызæй бакасти. 
— Цы ’хгæд адæймаг дæ, æвæдза. Дæ зæрдæйы ахаст мæнæн дæр 
куыд никуы раргом кодтай. Æз та ’нхъæлдтон, тынг хорз зæрдæ йæм 
дарыс, æмæ-иу мæхиуыл нал ауæрстон. 
— Сылгоймагæн дæ зæрдæйы дуæрттæ байтындз, æмæ дын дæ 
хабæрттæ æнæхъæн горæтыл ныххæлиу кæна. Сыст уæлæмæ, лæппу 
æнæнхъæлæджы куы фæзына, уæд худинаг у. 
Ладимхан йæхиуыл зивæггæнгæ схæцыди, трюмомæ бацыди æмæ 
йæ фæтæн хæрзхуыз цæсгом пудрæйæ сæрды. 
— Уæддæр нæм директор чи уыдзæн? — фæрсы йæ Азырбег, æмæ 
йæ цæстыты ныфсы хал дзедзырой кæны. Чи зоны... Куыд вæййы, 
цы вæййы... Кæд æм хъысмæтлыггæнджытæ йæ хицау-усы фæрцы се 
’ргом иу хатт уæддæр раздахиккой. Ацы диссаджы фатер дæр ын уый 
райста, æндæр йæхи бон цы бауыдаид? 
— Ма тæрс, дæу дзы нæ сæвæрдзысты, — рæхуыстæмхиц хъæлæ- 
сæй йын дзуапп дæтты Ладимхан. — Ды сæ къордæй нæ дæ... Цыма 
дзы Бидых дæуæй хуыздæр сфидаудзæн... 
— Кæй Бидых? 
271 

— Гуыдиаты, æндæр кæй? 
— Диссæгтæ æмæ ’мбисæндтæ! Кæд рæдийгæ фæкодтай, мыййаг? 
— сдызæрдыг и Азырбег. — Экскурсийы дæр нæм куы никуы уыди, 
уæд нæ заводæн цы ’мбары? Абанамæрзæджы университеты ректо- 
рæй куы сæвæрай... Æвæццæгæн сæ раст нæ бамбæрстай. 
— Цыма йæ нæ зоныс, хицæутты куыд æвæрынц, уый. Искæй 
зондджыны бæсты нæхи сæрхъæн. Уæллæгтæй кæйдæр хæстæг у... 
— Хи, хи, йæ мард фесæфа, хионæн дзы ’мбал нæй...— Азырбе- 
гæн цыма йæ хъусы дон бакалди, уыйау йæ сæр нынкъуыста, йæ 
къæхты бынæй ныуулæфыди æмæ йæ хъуыдыты арф аныгъуылди. 
Иуцасдæр ницы сдзырдта, стæй та йæ хъæлæс райхъуысти: — Исты 
хорз дзаума дæм ис? 
— Цавæр дзаума? 
— Рагæй зонын Бидыхы. Зæххæй сисынмæ нæ бæззы, фæлæ йын 
уæддæр йæ зæрдæ истæмæй балхæнын хъæуы. Куы ницæмæ йæ ’рда- 
рон, уæд мæм фæхæрам уыдзæн. Исты фен, æмæ йæм бауайæм, 
науæд адæм мах хуызæн хæлиудзыхтæ не сты æмæ та нæ разæй 
фæуыдзысты... 
— Аив куынæ уа...— дызæрдыггæнгæ йæм кæсы Ладимхан. 
— Уый дæ хъуыддаг нæу! Ауай æмæ дæ хызынтæ райхал! — йæхи 
йыл сцагъта Азырбег æмæ сыстади. Йæ фæнд кæй нал аивдзæн, уый 
сылгоймаг бамбæрста æмæ мидæггаг уатмæ бацыди. Лæг дæр йæ дзау- 
мæттæ кæнынмæ бавнæлдта. Куы срæвдз и, уæд айдæны раз æрлæу- 
уыди æмæ, йæ сау костюмыл цы урс къæмтæ абадти, уыдон йæ амо: 
нæн æнгуылдзæй къуырццытæ кæныныл схæцыди. 
— Цы равзардæуа, нæ зонын... — мæтæйдзаг хъæлæсæй дзуры 
Ладимхан æмæ сызгъæрин сахат йæ къухы дары. — Ай йеддæмæ нæм 
ницы и. Хъуымæцтæ — бирæ, фæлæ сыл йе ’нæбон хъал ус куынæ 
барвæсса... Æдзухдæр тынг арæзт вæййы... 
Азырбег ын йæ сахат райста æмæ йæ йæ дзыппы нывæрдта. 
— Фæлæуу-ма, фæлæуу, æмæ сын æй цы ’фсонæй балæвар кæн- 
дзыстæм? 
— Æцæг, æцæг. 
Лæг æмæ ус æруадхуызæй кæрæдзимæ фæрсæгау кæсынц æмæ 
ницы дзурынц. Æрæджиау Азырбег йæхиуыл схæцыди: 
— Цыма сæ лæппу скъола ацы аз каст фæци. Кæд мæ Хуыцау нæ 
фæливы, уæд айфыццаг Бидых ахæм цыдæр кой скодта. Цæй, фæйнæ 
куы аназæм, уæд хъуыддæгтæ сæхæдæг сæхи амондзысты. 
Уыйадыл сæ къæхтæ сæ туфлиты фæцавтой æмæ уазæгуаты фæ- 
раст сты. Æнхъæл куыд нæ уыдысты, афтæ тынг сыл бацин кодтой 
фысымтæ. Уайтагъд фынгыл авæрдтой коньяк, хæрзад хæринæгтæ, 
алыхуызон дæттæ, адджинæгтæ. Бидых Азырбегæн йæхи карæн — 
фæндзайаздзыд, зæрдæмæдзæугæ хæрзконд лæг. Йæ цардæмбал — 
фырнымд, узæлаг. Фынджы уæлхъус иучысыл куы абадтысты, уæд 
сын ныхас бацайдагъ и. 
— Нæ коллективæй дын цæмæй раппæлон, нæ зонын, — цыма йæ 
исчи фæрсгæ кодта, æмæ йын æнæмæнг дзуапдæтгæ уыди, уыйау 
загъта Азырбег. — Кусджытæй райдай æмæ инженертæй фæу — се 
’ппæт дæр хицæн къордтæ сарæзтой æмæ директоры ныхмæ карз тох 
самадтой. Нæ хицауæн йæ лæмæгъдзинад цæй мидæг и, уый зоныс? 
272 

Æгæр фæлмæн у. Тызмæгдæр уæвын ын æмбæлы. Адæм лæгæн йæ 
лæмæгьдзинад куы базоной, уæд дзы хъазæнхъул сараздзысты... 
— Коллектавы бирæ къордтæ куы уа, уæд уый хицауæн йæ лæмæгь- 
дзинад æвдисæг нæу, фæлæ, адæмимæ кусын кæй нæ зоны, уый аххос. 
Азырбег æм дисмæ кæсæгау кæсы, ома нæ дæ ’мбарын, æмæ дæ 
хъуыды фæирддæр кæ. 
— О, о, хицау йæ бынаты аккаг куынæ уа, уæд йæхицæн атæры- 
нæй тæрсы æмæ, цæмæй йæ къæлæтджыны фылдæр афæстиат уа, 
уый тыххæй йæ кусджытæй хицæн къордтæ аразы. 
— Уый та куыд? 
— Семæ йæхи сбæтты, сæ лæмæгъдзинæдтæ сын сахуыр кæны, чи 
дзы кæй нæ уарзы, стæй дзы йе сæфт цæй тыххæй уыны, уыдæттæ 
базоны æмæ сæ кæрæдзиуыл сардауы, уыдон ныххылтæ вæййынц, 
уый та се ’хсæн æнæлазæй баззайы, æмæ сæ алкæмæ дæр афтæ фæ- 
кæсы, цыма ’рмæстдæр уый фарс хæцы. 
— Раст дæ, мæ хæлар, фæлæ уæддæр адæмы рохтыл фидардæр 
хæцын хъæуы, науæд сæрмæ хизынц. 
— Мæнмæ гæсгæ та хъуамæ алы кусæг дæр сæрибар уа. Æрмæст 
уæд бауыдзæн йæ бон сфæлдыстадон куыст кæнын. Рæхуыст ныхæстæ 
æмæ тæрсынгæнæн кæстытæ адæймагæн ницы пайда хæссынц, йæ 
тых æмæ йын йæ сæрымагъз цы хус кæнынц, æндæр. Бирæ хицæут- 
тæ уый не ’мбарынц æмæ сæхи дæр удхарæй марынц, адæмы дæр. 
Кæд Азырбег йемæ не сразы и, уæддæр састы бынаты баззайæгау 
йæ къухтæ хæрдмæ сдардта æмæ хъæрæй сдзырдта: 
— Тынг раст зæгъыс! Мæнæн уый мæ сæр никуы ’рцахстаид! 
Цалдæр хатты ма йын разамынд дæттыны ’гъдæуттæ бацамоны- 
ныл афæлвæрдта, фæлæ йын-иу Бидых ноджы ахадгæдæр дæнцæг- 
тæй йæ ных бакъуырдта, æмæ ныхъхъус и. Нозт йæ сæры куы бацы- 
ди, уæд йæ дзыппæй сахат систа æмæ сойæсæрст хъæлæсæй дзурын 
райдыдта: 
— Дæ хорзæхæй, Бидых, раст мæ бамбар. Дунейы сæр куы суай, 
уæддæр дæм ницæмæ ’нхъæлмæ кæсын. Мæ цæргæ-цæрæнбонты мын 
козбаугæнджытæй æнаддæр адæм нæй. Хуыцауыстæн, адæмыл дæр 
сæ нæ нымайын. Абон нæм не ’фсинимæ ныхас рауади æмæ... Цыма 
уæ лæппу ацы аз каст фæци скъола... 
— Фарон. Сызгъæрин майдан райста æмæ медицинон институтмæ 
бацыди. Ныр иттæг хорз бæрæггæнæнтыл дыккаг курсы ахуыр кæны, 
— райдзастхуызæй загъта Бидыхы цардæмбал. Йæ цæстыты ’рттыв- 
дыл бæлвырд зыны, йæ фыртæй йæ сæр бæрзæндты кæй хæссы, уый. 
— Хуыцауы хатырæй... — йæ цæсгомыл фыдæнхъæлц æвдисгæйæ, 
йæ былтæ зæрдæсастæй базмæлын кодта Азырбег. — Махæй афтæ, 
ныр фæци каст. Уæвгæ, цы уæлдай у? Æгайтма ахæм зондджын 
лæппу схъомыл кодтат. Мæнæ йын ацы сахат нæ номæй йæ цонгыл 
бабæттут... 
— Уауу, æна, æмæ йын диссаджы сахат куы ис. 
— Лæвар фæстæмæ ничи здахы. Мах дæр афтæ ’нхъæл не стæм, 
æмæ ацы ницæйаг сахатмæ ’рхаудтат. Хуыцауæй разы, а фæстаг 
рæстæджы хъуаг ничиуал æййафы... 
— Шифанеры дзæгъæл лæуд кæнынæн æвгъау у, фæлтау æй æндæр 
искæмæн... 
17 Цомартаты Изæтбсг 
273 

Сылгоймаг йе уæхсчытыл схæц-схæц кæны, куы ницæмæн нæ 
хъæуы, уæд нын æй цæмæ хъарут, зæгъгæ. 
— Нæ лæварыл нын куынæ барвæссат, уæд æй нæхицæн карз 
æфхæрдыл банымайдзыстæм. 
— Цæмæ зæгъыс? Æрвæсгæ та... Иугæр хъуыддаг афтæ у, уæд... 
Бузныг уæ уæздандзинадæй. Амæй фæстæмæ паддзахы лæвæрттæ 
кæнынхъом ут. 
Азырбег æмæ Ладимхан зæрдæхъæлдзæгæй уынгмæ рацыдысты. 
Сæхи афтæ амондджынхуызæй æнкъарынц, цыма сын сæ талынг цард 
чи срухс кæндзæн, ахæм хъуыддаг сарæзтой. Азырбег йæхицæй ныры 
хуызæн бузныг никуыма уыди æмæ бæзджын хъæлæсæй базарыди, 
фырцинæй ма такси дæр оаурæдта. Ладимханæн фырдисæй йæ дзых 
бахæлиу и. Йæ лæг ахæм рæдау митæ никуы фæкæны, æмæ кæд 
нозтæй йæ тæвд схызти, мыййаг? Цъæтджын бандоныл сæвджын бадт 
æркодта. Коньяк йæ туджы бацыди, æрыгон чындзы домæнтæ йæм 
гуырын кæны, æмæ йæ моймæ йæхи ’лвасы. 
— Цы диссаджы дзæбæх бинонтæ сты! — тæхудыгæнæгау ын дзу- 
ры йæ хъусы рæбын. 
— Æмæ цæуыннæ хъуамæ уой, исты сæм нæй? Гуыдийы-фырты 
хуызæттæ сæ амонд сæ мады гуыбынæй рахæссынц. 
«Гуыдийы-фырт, Гуыдийы-фырт! О Хуыцау, фæрæдыдтæн! 
Æнхъæлдæн Гуыбиаты Бидыхы кой кодтой!» — йæхимидæг батыхсти 
ус, æмæ йæ цæсгом ныттар и. 
— Цы кодтай? Нозт дæ бахъыгдардта? 
— Нагъ. 
— Мæ ног хицауимæ мæхи сбастон, фæлæ уыцы зондимæ директо- 
ры бынаты бирæ нæ бафæстиат уыдзæн... 
— Æппындæр æм куынæ бахауа, æз та уымæй тæрсын. 
— Ома? 
— Мæнмæ гæсгæ, фæрæдыдтæн. Нырма мæ зæрдыл ныр æрлæу- 
уыди. Гуыдиаты Бидых нæу, фæлæ Гуыбиаты. 
— Цы?! — йæ бынатæй фесхъиудта Азырбег. Йæ къух цыма тæвд 
къæйыл асыгъди, уыйау усы астæуæй феуæгъд и æмæ йæ сæрмæ 
ауыгъдæй аззади. — Сæрхъæн! 
— Цы мыл хъæртæ кæныс? Дæ хуымы кæрон мæ ссардтай? Цар- 
ды цы не ’рцæуы... 
— Царды цы не ’рцæуы! — былысчъилæй йæ сфæзмыдта Азырбег. 
— Хъуамæ дзы ахæм æдылы митæн бынат ма уа! Лæппу, фæстæмæ 
аздæх! Кæм сбадтыстæм, уырдæм нæ алас! — йæ маст бакалдта шофы- 
рыл, цыма йын аххосджын уый у. 
— Худинаг у, нæ лæг. Адæммæ ма цы цæсгом равдисдзыстæм? — 
лæгъстæ йын кæны Ладимхан, фæлæ Азырбег къæрттæй цъула не 
’ппары: 
— Адæм та чи сты?! Адæм ничи сты æппындæр! Мæнмæ дзæгъæл 
лæвæрттæн сызгъæрин сахæттæ куы уаид, уæд афонмæ мæнæ ахæм 
«Волгæ» не ’рæлхæдтаин?! Аздæх, шофыр, фæстæмæ! 
Машинæ асфальтыл цъилау æрзылди æмæ та йæхи размæ аппæр- 
ста. Лæг æмæ ус ныхъхъус сты. Сым дæр сæ никæмæй хауы, æмæ 
афтæ зыны, цыма сæ улæфт дæр баурæдтой. Æрæджиау Азырбег нал 
фæлæууыд æмæ мæстыйæ срæцыгъта: 
— Искуыдæр ма ахæм бæллæх æрцæугæ уыди?! 
274 

Лæппу йæ «Волгæ» Бидыхы хæдзары акомкоммæ баурæдта. Азыр- 
бег æм сомырдæг баппæрста æмæ йæ усы ставд цонгыл схæцыди. 
Куыддæр æй машинæйæ рахизын кодта, афтæ йæм асфальтæй æвзист 
æхцайы дзинг райхъуысти, æмæ йæ туг йæ сæрмæ ныццавта. Шофы- 
рæн алывыдтæ акалдтаид, фæлæ «Волгæ» æваст йæ бынатæй фек- 
куырсти æмæ фæзилæны ’рбайсæфти. 
— Дæ хъуырысæртæ арæсийæнт æмæ дæ хæдзармæ мауал бахæццæ 
у! Гъеуый дын мæ хуыздæр арфæ! — ралгъыста йæ Ладимхан. — 
Бакæс-ма уыцы къулбадæгмæ, йæ цæсгом цытæ хъæцы! Сомырдæгыл 
дæр нал æрвæссы! 
— Фæсивæд сты. Цæй æфсарм сæ домыс? Мах хуызæн тыхст куы 
баййæфтаиккой, уæд ахæм æгад митæ сæ сæрмæ нæ хæссиккой. Ка- 
пеккæн аргъ кæнын зониккой, — уæзбынæй дзуры Азырбег. Дзуццæ- 
джы ’рбадтысты æмæ галхæфсытау сабыргай разил-базил кæнынц, 
сæ къухтæ рыгæйдзаг асфальтыл хæлуарджытау змæлынц æмæ ’хца 
агурынц. Бирæ тухæнты фæстæ йæ Азырбег ссардта, иуцасдæр æй 
йæ армы фæдардта, стæй йæ йæ дзыппы нывæрдта. 
— Дæу куыд фæнды, афтæ кæ, æз мидæмæ нæ бацæудзынæн. Иу 
та ма дзы ’фсарм и, — уайдзæфгæнæгау æмæ уыцы иу рæстæг лæгъ- 
стæхуызæй дзуры ус. 
— Дыууæ ’рхафдзынæ, афтæмæй бацæудзынæ! 
— Фæлтау нæхимæ цом æмæ йæм нæ лæппуйы рарвитæм. Афтæ 
хуыздæр уыдзæн, мæ хæдзар. 
Азырбег йæ усы фæлмæн хъæлæсæй æртади æмæ йæ сæр сусæны 
бæхау батылдта. 
— Раст зæгъыс, — сразы йæ фæндыл æмæ сæхимæ араст и. Йæ 
фырты баййæфта телевизормæ кæсгæйæ æмæ йыл саргъуыдта: 
— Марадз, лæппу, мæ сахат мын æрбадав! 
— Кæцæй? 
Фыд ын Бидыхы адрис гæххæттыл афыста, фæлæ йæм фырт кæсгæ 
дæр не ’ркодта. 
— Рæвдздæр! 
— Мæнæ футбол куы фæуа, уæд... 
— Æз кæмæ дзурын, хуыйы хъыбыл?! 
Лæппу йæхиуыл æвæндонæй схæцыди, гæххæтты гæбаз йæ къу- 
хы ’ртхъирæнгæнæгау ’рбатымбыл кодта æмæ зивæггæнгæ ацыди. 
Лæг æмæ ус сæ цæстытæ экранмæ ныццавтой, фæлæ дзы сæ сæр 
ницы ахсы, уымæн æмæ сæ хъуыдытæ иууылдæр сæ фыртимæ сты. 
— Куынæ сæм бауæнда, æмæ мæ зынаргъ сахат уыдонæн куы 
баззайа... — гуызавæгæнæджы хъæлæсæй дзуры ус. 
— Кæд мæ фырт у, уæд сæм бауæнддзæни! Адæймаг хъуамæ ныфс- 
джын уа æмæ размæ æдæрсгæйæ цæуа! Ацы мæнгард дунейы ’рмæ- 
стдæр уæд бафтдзæн йæ къухы лæджы бынат æрцахсын! Æз цы адæ- 
мы базыдтон, уыдон æгъдау æмæ ’фсармæн никуы саргъ кæндзысты! 
— фидарæй загъта Азырбег æмæ сыстади. Кæд йæхи бæгъатырæй 
æвдисы, уæддæр йæхимидæг тыхсы æмæ дыууæрдæм рацу-бацу кæны. 
Трюмойы цур æрлæууыди æмæ йæхимæ æдзынæг кæсы. Æвиппайды 
йæ хъус æнахуыр хъыррыст ацахста, æмæ дзы иннæрдæм ахызти. 
Лæг фестъæлфыди æмæ дуары ’рдæм цæхгæр фæзылди. Хæсты рæс- 
тæг ныккæнды йæ усы къабайы куы бадти, уæд дæр æм ахæм зæрдæ- 
275 

сæттæн хъыррыст æрбайхъуысти. Айдæнмæ та йе ’ргом аздæхта, æмæ 
йæ цæстыты раз февзæрдысты дыууæ æрыгон чызджы ’фсæддон да- 
рæсы. Сæ къухты — топпытæ. Горæты уынгты йæ ’рбакæнынц. Дар- 
дæй хæсты уынæр куы ’рбайхъуысы, уæд та къамбецы йас лæг йæ 
къухтæ йæ дынджыр сæрыл авæры, ныггуыбыр вæййы æмæ хурмæ- 
вæрд æрчъиагау йæхимидæг бампылы. Мæнæ тæрхондоны зал. Азырбег 
лæууы уыцы дыууæ чызджы астæу. Хæсты цæхæрæй кæй ралыгъд, 
уый тыххæй хъуамæ ахæстоны фæбада. Æнхъæл уыд, аирвæздзæн, 
фæлæ... Æвирхъау нывтæ айдæны кæрæдзи ивынц. Ахæстоны дæс 
азы бафæраз, уымæн фæрстæ дæр хъæуы. Сæрыстырдзинад та... Мард 
домбайæ æгас куыдз хуыздæр у... 
Лæппу лæфлæфгæнгæ агъуысты фæмидæг и, сахат стьолыл æрæ- 
вæрдта æмæ телевизоры акомкоммæ ’рбадти. Азырбег рогæй сулæфы- 
ди æмæ йæ усмæ йæ цæст æрныкъуылдта, æз дын нæ дзырдтон, мæ 
фырт дæр мæхи хуызæн у, зæгъгæ. 
— Ницы дын загътой? — йæ хъæбулы цымыдисæй фæрсы мад. 
— Æмæ мын цы зæгъинаг уыдысты? — йæ фындзы бын куыдфæн- 
дыйæ багуым-гуым кодта лæппу æмæ ма ’нкъардæй йæ ныхасмæ баф- 
тыдта: — Ахæм ранмæ мæ мауал æрвитут, мамæ. 
— Исты дын загътой? — фæцырд æм Ладимхан, æмæ йæ цæстытæ 
хылмондагæй ссыгъдысты. 
— Зæгъгæ мын ницы кодтой, фæлæ мæм ахæм цæстытæй кастыс- 
ты, цыма исты æнæуаг хъуыддаг сарæзтон. 
— Кæннод æнæуагæй амæлæнт! Бакæс-ма уыцы кæфхъуындартæм! 
Куыд нæ сын ныууадздзыстæм нæ тугвæллойæ ’лхæд сахат! Атъæпп 
мын уой, уастæн, се ’дылы сæртæ! 
— Гъе-гъе-гъе, фемæхстæ та! — йæ къухтæ йыл сцагъта Азырбег 
æмæ сахат стъолæй систа. — Сыст, мауал фæстиат кæнæм, науæд 
банафон уыдзæн. 
— Кæдæм та цæуæм? — Усы дзых хæлиуæй аззади, æмæ йæ моймæ 
дискаст кæны. 
— Кæдæм, кæдæм! Гуыбиатæм, æндæр кæдæм! Цырддæр змæл! 
Иу ран бадт куы баййафыс, уæд дын сыстыны амал нал вæййы! 
— Æнæбайрайгæ скæ дæ хицæуттæй! Æз æппындæр никæдæмуал 
цæуын! 
— Цæуыс, цæуыс, мæн нырма æнæхъæн дæс азы кусын хъæуы, — 
бæлвырд фæфæлмæндæр Азырбеджы хъæлæс. Хъæрæй дзурæн æм 
нæй, науæд та ныццæхгæр уыдзæн æмæ оцани бæхау иуырдæм дæр 
нал аккуырсдзæн. Тæргайæ та бынтон хивæнд у. 
Ладимхан ма йæ бандоныл сагъæсхуызæй иучысыл афæстиат и, стæй 
арф ныуулæфыд æмæ, йе ставд уæрджытыл хæцгæ, уæззау стад скодта. 
— Хуыцау дын æй ма ныббарæд мæ уды тæригъæдæй! — йæхиимæ 
дзурæгау ралгъыста йæ лæджы æмæ йæ фæдыл æвæндонæй араст и... 
Азырбег йæ сызгъæрин сахат Гуыбийы-фыртæн балæвар кодта, 
фæлæ дыккаг бон газеты бакаст æвирхъау хабар: фабричы директо- 
рæй æвæрд æрцыди Гуыдиаты Бидых. 
Мастæн гæррæтт дæр — æгъгъæд. Къæдзæхы йас лæг дурдзавдæй 
пъолмæ ’рхаудта æмæ сынтыл хæссинаг фæци. 
1975 
276 

МÆРДДЗÆСТ 
/^ыгыда къаннæг ус у. Йæ мæгуырхуыз цæстытæ рынчын рувасы 
цæстытау мидæгоз кæцæйдæр мæнг æрттывд кæнынц. Ныртæккæ йын 
иу тæригъæды ныхас зæгъ, æмæ йæ цæссыгтæ йæ мæллæг уадултыл 
цыхцырджытæй ныллæудзысты. Искæмæй исты куы фæкуры, уæд йæ 
æрчъиаджы хуызæн хурсыгъд цæсгомыл лæгъстæхуызы ’нгас февзæ- 
ры, йæ дзых кæуæгау æнахуыр фыдынд зыхъхъыр бавæййы, æмæ, 
йæ уды быцъынæг скъуынгæ, йæ мæлгъæвзаг ауадзы: 
— Æз — дæ мад, дæ фыды уазæг, мæ хъуыддаг мын ацараз. Хæрз 
цыбыр рæстæгмæ дыл æй фæстæмæ сæмбæлын кæндзынæн. Ме ’дзард 
æфсымæрæй дын ард хæрын... 
Куыддæр хæрзиуæг йæхирдыгæй фæвæййы, афтæ къуымзил мыс- 
тау адæймаджы цурæй æрбайсæфы æмæ йæ тæфтыл дæр нал ауайы. 
Курæгæй та йæ удхæссæг уыны. 
— Уæд мын мæ судзгæ мардмæ ’рбацу, кæд ма мæм иу мисхал 
дæр аззади. Бон-изæрмæ адæм курынæй фылдæр не сты. Фæстæмæ 
фæкастмæ мæм ницыуал фæуадзынц. Фæлтау ме ’взаг йæ бындзарæй 
куы рахауид, дæуæн «нæй» зæгъыны бæсты, — цыма йæ фæрстæ 
фырфæсмонæй фæйнæрдæм фæцæйтонынц, уыйау фæзæгъы Дыгы- 
да. Иу минут дæр ын æнцад æрбадæн нæй. Мыдыбындзау æнæрын- 
цойæ кусы, кусы, афтæмæй йæ буарæн адæмымыггаг дарæс никуы 
фенын кодта. 
— Хорз къаба мæ цæмæ хъæуы? Мæ курджытæ мын мæ дуæрттæ 
куынæ фæсастой, мыййаг, — йæ лыстæг цæнгтæ стилы, устыты ’хсæн 
дзæбæх дзаумæтты кой куы рацæуы, уæд. 
Уыдис ын фырт дæр, йæ лæджы фыццаг усы фырт, фæлæ йæм 
хорз цæстæй никуы ракасти. Тъæпп, рæхуыст, æлгъыст, æртхъи- 
рæнтæ æмæ фидистæ, æндæр ницы федта Бетъо йæ фыдыусæй. Иннæ 
сывæллæттау скъоламæ аивæй никуы ацыди, хæрзад хæринаджы 
хъæстæ никуы фæци. Цæргæбонты йе ’мбæлттæм фырхæлæгæй йæ 
былыцъæрттæ фæхордта. Фынддæс азы дæр ыл нæма сæххæст и, 
афтæ йæм Дыгыда фæсидти æмæ йын йæ сæрымагъзы зæгæл ных- 
хойæгау фидарæй загъта: 
— Æгъгъæд у ме ’ккойы бадынæн! Дæ фыд дæр институттæ каст 
иæ фæци æмæ никæмæй æвзæрдæр царди! Æнахъом саби нал дæ 
æмæ дæ дарддæры цардыл бæстон ахъуыды кæ! 
Бетъо йæ ныхмæ сдзурын ницы суæндыди, фермæмæ бацыди, 
æхсæвæй-бонæй хъомты бынтæ хафта æмæ йæм дуне фæллой хаста, 
фæлæ йын сылгоймаг йæ чъизи дарæс никуы ныхсадта, никуы йын 
схъарм кодта тæвд къæйыл хæринаг. Фондз æмæ йыл ссæдз азы куы 
аивгъуыдта, уæд æм ус курыны фæнд æрцыди, фæлæ йæ Дыгыда 
ской дæр нæ бауагъта: 
— Нæ сыстыты къæр-къæр æмбисондæн куы баззади, нæ сæдæ 
зæбулы иу æндахыл куы хæцынц, уæд дæ цæй усы мæт и?! 
— Ау, дæс азы мæ астæу куынæ сраст кодтон, хор дæр нæм куы и, 
фос дæр... 
— Чындзæн бирæ цыдæртæ хъæуы, æмæ нæ къух нæ амоны! 
Акус уал, уæдмæ исты муртæ бамбырд кæндзыстæм, стæй рæстæг 
цæуы æмæ фарн йемæ хæссы! 
277 

Чызг йæ мойаджы фыдыусæй фæтарсти, æндæр лæппумæ смой 
кодта, æмæ Бетъо йæхимæ хъусыныл фæци, фермæйы цур иу къуы- 
мы ’рцарди æмæ йæ хæдзармæ нал æфтыди. Зымæджы хъызты рæу- 
джыты низæй фæрынчын и, цалдæр азы æвæгæсæгæй фæудхар код- 
та, стæй йæ уд систа. Дыгыда йыл адæмы цæстмæ йæ уæрджытæ 
фæхоста, фæсаууон та цинæй марди: «Тынг хорз у, æгайтма дзы 
фервæзтæн. Хуыцауы фæрцы мæм ныр алцыдæр ис», — загъта йæхи- 
цæн æмæ йæ лæджы бынтыл иунæгæй æрбадти. 
Хъæуыл æхсæвы фæлм æрæнцади. Сатæг уддзæф цъырцъырæгты 
’нкъард зарæг рудзынгæй мидæмæ хæссы. Дыгыда фæтæгены цырагъ 
ссыгъта. Электрон рухс не ’рбауагъта, æгæр зынаргъ, дам, у. Чыры- 
нæй йæ дзаумæттæ скалдта, фырзæрондæй чи сбур и, уыцы цикъæ 
ныллæг табуреткæйыл æрæвæрдта æмæ хæцъилы тыхтæй йе ’хцатæ 
систа. Сæ сыбар-сыбурмæ йæ риуы æгæрон æхсызгондзинад ахъард- 
та æмæ йе уæнгты ’вдадзы хосау ахæлиу и. 
«Утæппæт æхцайæ цы кæныс? Ингæнмæ сæ демæ хæссыс? Ам 
дарыны бæсты сæ банчы сæвæр, æмæ паддзахадæн уæддæр фæпайда 
уой, стæй дын сыл исты капеччытæ бафта...» — йæ хъустыл ауадысты 
йæ сыхаг лæппуйы ныхæстæ, æмæ уайтагъд йæ цин æрбайсæфти. 
— О, бафтдзæни, куыннæ! Нæ дыдзæсгом уплитæ сæ сæхицæн 
бакъаддæртæ кæндзысты! Ме ’хцатæ нæ, фæлæ сын мæ сыстытæ дæр 
нæ ратдзынæн! Фæлтау мæ чырыны схъуына уæнт! — цыма йæ цуры 
лæууы, уыйау æм дзуры хъæрæй. Тынг æнæуынон ын у Гыбытт йе 
’нæуаг дзыхы тыххæй. Иубон æм æххуысмæ фæдзырдта, нæфæразгæ 
дæн, æмæ мын сугтæ ’рсæтт, зæгъгæ. Фæлтау йе ’взаг йæ тæккæ 
рæбынæй куы рахаудаид. Уый сугтæ ныссаста, хæдзармæ сæ бахас- 
та, стæй йын йе уæхсчытыл йæ цонг барджынæй æрæвæрдта æмæ 
хъуыдыдзастæй афтæ бакодта: 
— Дыгыда, мæ ныййарæг мадæй дæ къаддæр нæ уарзын, фæлæ 
æгæр чъынды дæ, æгæр... — дæлиауæй ныуулæфыди æмæ ма йæ 
ныхасмæ сусæгвæндгæнæгау бафтыдта: — Иу талынг æхсæв мæ зæр- 
ды де ’хцатæ адавын и. Кæд уыдзæн, хæйрæг — йæ дæсны. 
— Ме ’дзард æфсымæрыстæн, ныртæккæ иу капеччы хицау дæр 
нæ дæн! Кæд мæ рæбыны исты ис, уæд мын мæ судзгæ мардмæ 
æрдиаггæнгæ ’рбацу! 
— Æрдиагæй дын зæрдæ не ’вæрын. Ды дæ лæджы мæгуыр лæп- 
пуйыл куыд куыдтай, æз дæр дыл раст афтæ кæудзынæн. Де ’мбæхст 
æвæрæнтæй мын дæс туманы ратт, æмæ дын дæ ингæн, цас æмбæлы, 
уымæй арфдæр скъахдзынæн, мæрдтæ дæ сæхицæй куы сурой, уæд 
сæ куыд нæ ралидзай. Кæм сæ батъыстаид? Гобаны, базы æви чыры- 
ны? — йæхи ахæм хуызы фæрсы, цыма сылгоймаг уым дæр нæй. 
— Æз мæгуыр дæн, тынг мæгуыр, ныууадз мæ иу ран! Нæй мæм 
æхца! — нырдиаг кодта Дыгыда, æмæ йæ цæсты гагуытæ хъыбыл- 
лæйы фаттау дыууæрдæм скатай сты. Гыбытт, йæ гæдывад мидбыл- 
худт йæ нарæг рихиты бын æмбæхсгæйæ, сæхимæ æнæмæтæй ацыди, 
тæппуд сылгоймаг та катайыл бафтыди. Йæ фыртыхстæй йæ ’хсæв- 
бонмæ хуыссæг нал æрцахста. Иуафон ыл цыма ихдон бакалдæуыд, 
уыйау фестъæлфыди, хуыссæнæй рагæпп ласта æмæ чырыны цур йæ 
уæрджытыл æрлæууыди. Йæ армытьæпæнты ’хсæн дæрзæг гæххæт- 
тытæ фæлæгъзытæ кодта, стæй сæ фæстæмæ хæцъилы батыхта. «Чы- 
278 

рыны сын æвæрæн нал и. Кæд Гыбытт хъазгæйæ дзырдта, уæддæр 
хин æмæ кæлæн у. Йæ зæрдæ сæм рагæй æхсайы. Кæм сæ бамбæх- 
сон? Кæм сæ не ссардзæн уыцы мæлинаг?». Бирæ сагъæсты фæстæ 
сæ ныллæг сарайы цары хъæмпы бын батьыста, уым сыл ничи фæгуы- 
рысхо уыдзæн, зæгъгæ. Цалынмæ уыдонимæ архайдта, уæдмæ бон 
æрбацъæх и, æмæ йæ зæрдыл æрбалæууыди, хъомгæсы рад та йæм 
кæй æрбахæццæ и, уый. 
— Мæ хæдзар куыд уыди, мæрдырох мыл куы бахæцыди! — сдзырд- 
та тыхстхуызæй. — Кæд та мын Гыбытт ауаид. Йæ зæрдæ йын никуы 
ницæмæй алхæдтон, фæлæ... Ахæм рог куыстæй йын ницы уыдзæн, 
нырма æрыгон у. Ссæдз азы цы сты?» 
Йæ хъуг æрдыгъта, дыууæ дыгæрдыгимæ йæ уынгмæ ратардта 
æмæ сæппуадæй йæ сыхæгтæм балæууыди. Лæппу йæм хъæццулы 
бынæй хуыссæгхъæлдзæгæй куы скасти, уæд йæхи бынтон ныммæгуыр- 
хуыз кодта æмæ йæм йе ’взаг сойæ сæрстау лæгъзæй ауагъта: 
— Зæрондæн йæ цардæй йæ мæлæт хуыздæр у, бæргæ, фæлæ 
адæймагæн йæ хъысмæт йæхицæй аразгæ нæу, æмæ арвæй зæххы 
астæу удхарæй мæлын. Хуыцау дæр рæстытæ нæ кæны, нæ, уыййед- 
дæмæ æрыгæтты бæсты зæрæдты цæуыннæ мары? 
— Цыбырдæр дзур, даргъ ныхасæй ме сæфт уынын, — йæ ком 
ивазгæйæ загъта Гыбытт æмæ къулы ’рдæм азылди. 
— Раст зæгъыс, мæ хæдзар. Дзæгъæл дзырдæй ницы пайда и, — 
йемæ сразы и Дыгыда æмæ йæ хъæлæсмæ лæгъстæхуыз мыртæ баф- 
тыдта: — Дæхæдæг æй зоныс, дæ фыд мæ хъомгæс цæуын никуы 
бауагъта. Адæмы цæсты, дам, мæ цæмæ ’фтауыс? Сыхаг та, дам, ма 
сæрнизæн хъæуы? 
— Дæ фос дын йæхæдæг куы хызтаид, уæд афтæ нæ дзырдтаид, 
фæлæ мæн æрвыста. 
— У-у-у, мæ зæрдæйы уидаг, ацы хатт ма мын ацу... Æртæ боны 
’рмæст... Дæ мызд дын бафиддзынæн, стæй дæм никуыуал æрхатдзы- 
нæн... 
— Æдзухдæр мæ афтæ сайыс. Мæн де ’хца нæ хъæуы, фæлæ мæ 
иудадзыг æдылыйы бынаты кæй æвæрыс, уый мæ зæрдæмæ нæ цæуы. 
— Мæ къонайыл, гъер цытæ дзурыс? Искуыдæр ма... Ме ’дзард 
æфсымæрыстæн... 
— Де ’дзард æфсымæры йæ бынаты уадз. Разы дæн, æрмæст... 
— Дзур, дæ сæрылхаст фæуон, дзур. Мæ хæдзары цæджындз ды 
куы дæ. Æцæг фæрæвдз кæ. Афонмæ адæм сæ фос ратардтой. 
— Гъемæ уæдæ афтæ, дæ «хæдзары цæджындз» дæм æртæ боны 
фæстæ цалдæр æмбалимæ фæзындзæн, æмæ йын-иу графины дзаг 
арахъхъ карчы фыдимæ йæ разы æнæ хъуыр-хъуырæй æрæвæр. 
— Ууыл та цы тыхсыс? Арахъхъ дæ уыйбæрц дæр хъæуæд. Ны- 
ридæгæн мын уадзинагæй лæф-лæф куы кæнынц. 
— Хорз, уæдæ, фæлæ та мæ ацы хатт дæр куы фæсайай, уæд дын 
æй нал ныббардзынæн... 
— М’ арт бауазал и, æмæ ма дæ кæд фæсайдтон? Ме ’дзард æфсы- 
мæры... 
— Цу ныр, æз мæ дзаумæттæ скæнон, — Гыбытт йæ къæхтæ ламаз- 
дыхъмæ æриста, æмæ Дыгыда лидзæг фæци, цыма, лæппу йæ фæнд 
куы аива, уымæй фæтарсти. Дыууæ боны йæхи фæурæдта, стæй мæты 
279 

бацыди. «Йæ цард фисынтыл лæугæйæ чи ’рвиты, уыцы ’ввонгхор 
къупритæ мын мæ хæдзар дымгæмæ сдардзысты. Æз æй хорз зо- 
нын, уыдон фынгтыл бадын цас уарзынц, уый. Фæйнæ графины 
нынцъухынц æмæ сæ хъустæй ласинаг фæвæййынц. Нæ, нæ, æз 
зæронды бон мæхицæй хынджылæг кæнын нæ бауадздзынæн!» — 
скарста йæхинымæр æмæ йæ къух æртхъирæнгæнæгау быдыры ’рдæм 
батылдта. 
Хуры фæстаг тынтæ бæлæсты цъуппытыл андзæвыдысты æмæ 
фæлмæн сыфтæрты кæрæттыл сойын цырæгътау ссыгъдысты, стæй 
сыфтæртæ сырддонцъиуты базыртау спæр-пæр кодтой, æмæ сойын 
цырæгътæ æрызгъæлдысты. Бæстæ сиренхуыз адардта, æмæ æрдз 
йæхимæ хъусыныл фæци. 
Сылгоймаг сарайы астæу гарзы цур ныллæг табуреткæйыл гуыбы- 
рæй бады æмæ, арахъхъы лыстæг цыхцырæг агуйанмæ куыд згъоры, 
уымæ æхсызгонæй кæсы. Йæ къух электрон тыхæй ифтыгъды хуы- 
зæн æд лæдзæг сырх æрхуы хæтæлы ’мбуар дыууæрдæм змæлы. 
— Дыгыда, дуар бакæ æмæ дæ фос мидæмæ бауадз! — хъуысы йæм 
уынгæй Гыбытты фæллад хъæлæс. 
— Мæ сæр риссы æмæ мæ бон фезмæлын дæр нæу! Уæхимæ уал 
ауай, æмæ ма кæд фервæзон, уæд мæ ныхас нæ фæсайдзынæн! — 
адзырдта йæм Дыгыда æмæ, йæ сыхаг дарддæр цы кусдзæн, уымæ 
аивæй йæ хъус дары. Гыбытт ма иучысыл алæууыди, стæй хъæуы 
астæумæ араст и. Сылгоймаг йæ бынатæй фестади, йе стурты скъæты 
фæмидæг кодта æмæ та гарзы цур æрбадти. Сахаты ’рдæг нæма ра- 
цыдаид, афтæ уынджы лæппуты хъæлæба ссыди. 
— Дæ хорзæхæй, Тепсарыхъо, ма йæ бахъыгдар. Ацы хатт ма йæ 
мæ хатырæй ныууадз... Мæгуыр ус у... Йæхицæн чысыл цыдæртæ 
амал кæны æмæ... Йæ арахъхъ ын ма акал, тæригъæд у... — лæгъ- 
стæхуызæй загъта сæ иу. 
— Ацы хъуыддаджы тæригъæд кæнын никæмæн хъæуы! Мæ ный- 
йарæг мад куы уаид, уæд дæр ыл нæ бацауæрдин! — цæхгæр æм 
ныллæууыд иннæ, æмæ Дыгыда къахæй-сæрмæ ныррызти. Куыддæр 
дуары хойын айхъуыста, афтæ агуйаны хъустыл фæхæцыди æмæ йæ 
цæхæрадонмæ аскъæфта, уазæгдоны фæстæ йæ амбæхста æмæ, 
хъæрзгæ-нæтгæйæ, фæткъуы бæласмæ схызти. Уæдмæ йе ’нæхуынд 
уазджытæ кæртмæ ’рбацыдысты. 
— Кæм уа уыцы цъаммар сылгоймаг?! — хъæрæй фæрсы бæрзонд 
къабазджын лæппу милиционеры дарæсы. Йæ фындзы бын — бæз- 
джын сау рихитæ. Къепкæ йæ сæрыл — арф конд. — Марадзут, раца- 
гурут æй æмæ йæ æз Сыбыры бинаг къæй оалæууын кæнон! Арахъхъ 
та — калгæ! 
— Хъуыраныстæн, Тепсарыхъо, ахæм хъуыддаг бакæнын махæн 
раст нæ уыдзæни. Уый бæсты... 
— Цы уый бæсты?! — тызмæгæй йæ фæрсы милиционер. 
— Ницы... йæд у... Мæ сыгъдæг хъуыраныстæн, арахъхъ калынмæ 
’вгъ^у у... Фæлтау... 
— Иу «фæлтау» дæр дзы нал и! Калгæ, уæд — калгæ! 
Лæппутæ кулдуарыл цæхæрадонмæ ахызтысты æмæ хæдзары хи- 
цауы агурынц. Милиционер бæласыл Дыгыдайы фæдджи ауыдта æмæ 
додойгæнæгау сдзырдта: 
280 

— Алæ-ма, цалынмæ уыцы хæйрæджыты фæтдзæгъдæн зына, 
уæдмæ æз бæласæй иу-дыууæ сырддонцъиуы æрæппарон! 
— У-у-у, мæ хæдзар, æз — дæ мад, дæ фыды уазæг, ма фехс, ма 
мæ бабын кæ! — ныууынæргъыдта Дыгыда æмæ зырзыргæнгæ бæла- 
сæй æрхызти. 
— Нæ мадыхай, уыг дæ æви ацафон уым цы ми кæныс?! — бафар- 
ста йæ милиционер. 
— Мæнæ, зæгъын, иу-дыууæ фæткъуыйы ратонон... Мæ зæрдæ 
туаг агуры... 
— Æмæ ’нхъæлцау дæ?! 
— Хи-хи-хи, цафон ма мын у?.. 
— Ды нæ зоныс, арахъхъ уадзæн кæй нал и, уый?! 
— Зонын, мæ къона, зонын... Ныххатыр мын кæ, дæ хорзæхæй, 
фæстаг хатт ма... — Сылгоймагæн йæ кæуын йæ былалгъмæ схæццæ 
и æмæ лæппутыл æххуысагур йæ цæст ахаста, уæ хæларæн мæ ’фхæ- 
рын ма бауадзут, зæгъгæ. 
— Иу хатыр дæр — нæ! Цу, агуйан рахæсс æмæ кæртмæ рацу! 
Дыгыда уазæгдоны ’рдæм куыд фæзылди, афтæ йын, чысыл раз- 
дæр йæ фарс чи хæцыди, уый йæ хъусы бацагъта: 
— Марадз, карчы мард, графины дзаг арахъхъ æмæ йын цъæх 
хъæдындзы сыфтæй йæ зæрдæ алхæ, науæд бæллæхы лæг у æмæ дын 
исты фыдбылыз сараздзæн... 
— Дæ рынтæ бахæрон, фервæзын мæ кæ, æмæ дын Хуыцаумæ 
кувæгау кувдзынæн. Цу, мæ къона, уæртæ кæркдонæй иу бæдул ра- 
дав æмæ йæ ’рбаргæвд. 
Цæй бæдул æмæ цæй цыдæр. Лæппу йе ’мбæлттæм йæ цæст 
æрныкъуылдта, дынджыр гогыз йæ быны æрнорста æмæ йын кард 
йæ хурхыл æрбавæрдта. Цалынмæ уый фыхти, уæдмæ фынгыл æрбад- 
тысты æмæ зæрдæхъæлдзæгæй цæл кæнынмæ бавнæлдтой. Дыгыда 
сын арахъхъ хæссынæй куы бафæллади, уæд аджы бын цырын арт 
бандзæрста æмæ Гыбытты агурæг ацыди. Уыцы рæстæг дымгæ æрба- 
дымдта, арты сырх æвзæгтæ хус хъæмпмæ сæвнæлдтой æмæ сара сæ 
судзгæ хъæбысы ’рбатыхтой. Кæрт ныррухс и, æмæ адæм фæфæдис 
сты. Дыгыда дæр æрбазгъордта æмæ йæ уæрджытæ ныххоста: 
— М’ арт бауазал и! Мæнæ мыл Хуыцау цы бæллæх сæвæрдта! Ме 
’хцатæ бацарæфтыд сты! Уыдоны бæсты фæлтау мæ сæр куы басыгъ- 
даид! Мæнæ мæ хæдзар куыд æрбайхæлди! Нырма, мæ мæгуыры 
хъиутæ хæргæйæ, куыд цæрдзынæн?! 
Къæртаты дзыгъал-мыгъул, адæмы хъæлæба, фосы уасын, куый- 
ты рæйын — иууылдæр æддæг-мидæг ауадысты. Уынджы цы гыццыл 
дон цыди, уый, тыхæмбырдгæнгæйæ, артыл фæкалдтой, æмæ ма са- 
райæ цыдæр муртæ аирвæзти, фæлæ ’хцатæ сау æвзалы баисты. 
— Мæ сыгъдæг уды тæригъæд уын Хуыцау ма ныббарæд! Цыдæ- 
риддæр мæм бахордтат æмæ банызтат, уыдон бур рондзæй фæкалут! 
— хъæр кодта Дыгыда лæппуты фæстæ. — Мæ хæдзарæн мын йæ 
быны хъæр рауагътой, æнæфсис гуыбындзæлтæ! Гыбытт мын ам уæд- 
дæр куы фæуыдаид... 
Милиционерæн йæ цæсгомыл хинхудт ахъазыди. 
1979 
281 

ТÆДЗЫНÆГÆЙ - ЦЫХЦЫРÆГМÆ 
— Уæллæй, Хъазджери, æнæхъæн дуне ’мризæджы кæмæй рыз- 
ти, уыцы домбай бæстæйы ’ндон хуыдыхæлдтытæ афтæ лæмæгъ ра- 
зындзысты, æмæ сæ иу зыгъар ницæйаг, дзæнгæда цæгъдгæйæ, хæр- 
зæнцонæй райхалдзæни, уый мæ фæсонæрхæджы дæр никуы ’рцыда- 
ид, мæхи дыууæ цæстæй йæ куынæ федтаин, уæд. Æмæ ма бæстæ — 
гъа, хуыздæры аккаг нæу æмæ йæ хæйрæг бахæрæд, фæлæ æнæхъæн 
зæххы къорийы фæллойгæнджытæн табугонд цы хæрзгæнæг парти 
уыди, уый иу æнæгъдау къупри «фыдгæнæг парти» рахонæд... Нæ 
зонын, нæ зонын. Кæнæ æз сæрра дæн, кæнæ адæмæн сæ сæрызонд 
фæлыгъди, — дзырдта мын айфыццаг Гадæцци, кæйдæр фынджы 
уæлхъус куы базонгæ стæм, уæд, æмæ мæм иуцасдæр уайдзæфгæнæ- 
гау æлхынцъæрфыгæй фæкасти, цыма нæ бæстæйы æппæт бæллæхтæ 
дæр æз сарæзтон. 
— Уæдæ ма дзæнгæдацæгъдæг зыгъар лæгтæ æмæ фидиссаг ра- 
сыггæнджытæ, денджызы фале цы хъомысджын паддзахад и, уый 
хуыдыхæлдтытæ халынвæнд скæнæнт, цымæ дзы цы рамбуликкой. 
Ахæм æдзæллæгтæ ’рмæстдæр æнæбон адæмы ’хсæн сты æппæт хъуыд- 
дæгтæ аразæг, — хæргæ-хæрын æм йæ ныхас баппæрста, йæ фарсмæ 
чи бадти, уыцы сырххил сæвджын лæг, фæлæ йæ Гадæцци рог æхсныр- 
стæй уæлдай ницæмæ ’рдардта. 
— Кæм цы фидиссаг и, уыдон царды уырынгдзалх, хъыррыстытæ- 
гæнгæ, фæстæмæ ’рзылдтой æмæ йын мæгуыр гæвзыкк адæмы йæ 
быны ныцъцъист кодтой, — райхъуыст та мæм йæ хъæлæс. — Ме 
’намондæн, æз дæр уыцы гæлхæрдтæм бахаудтæн. Æмæ сæ цух дæр 
куыд хъуамæ фæуыдаин? Цæргæбонты хуымæтæг кусæгæй уæлдæр 
никуы схызтæн. Кæйдæр загъдау, стыр бынæттæм бæлгæ дæр нæ 
кодтон. Уæ фарн — бирæ, фæлæ мæ номыл ацы ’лгъыст дунемæ æртæ 
сывæллоны рантысти æмæ, Хуыцау — æвдисæн, æппындæр ницы хъуаг 
уыдысты. Сæ буар — æмбæрзт, сæ гуыбынтæ — æфсæст. Бирæйæ 
бирæгъ дæр не ’фсæды. Къæбæр курæг никуы никæмæ бацыдыстæм, 
фæлæ нæ зилгæдымгæ хус сыфтæртау йæ уæлныхты куы систа æмæ 
нæ æгъатырæй здухын куы райдыдта, уæд уынджы къæйыл хъахъ- 
дзыхæй баззадыстæм. 
Дзæгъæлы нæ фæзæгъынц: æдзæрæг хъæуы рувас — æлдар. Хуы- 
цау мын дыууæ боны цард дæр ма раттæд, Хъазджери, кæд нæ заводы 
директор къæхтæхсæгæн дæр бæззыди. Рæсугъд ныхæстæй уæлдай нæ 
куыстæн мурдæр ницы ’мбæрста, фæлæ не стыр хицæуттæй кæмæндæр 
цыдæр хæстæг æййæфта, æмæ нын æй нæ сæрыл сæвæрдтой. Æнхъæл 
уыдтæн, ног цардаразджытæ йæ зæронд хæррæгъау цыппар фæнда- 
джы астæумæ ныззыввытт ласдзысты. Куыннæ стæй! Æрæджы дæр ма, 
æнæ партимæ скувгæйæ, йæ хъуыры къæбæр кæмæн нæ цыди, уый йæ 
фыдгæйттæ кæныныл схæцыди æмæ йæ къæлæтджыны ноджы тынг- 
дæр ныффидар и. Раздæр ма йæ сæргълæуджытæй тарсти æмæ æнæба- 
ры змæлыди, ныр æй бæрæггæнæг нал и, æмæ хæрæгæй хуым кæны. 
Иæ алыварс йæхи хуызæн æввонгхорты æрæмбырд кодта, стыр мызд 
сын фиды, æмæ цардæй къæртт æппарынц, йæ удæй арт чи цагъта, 
уыдон та æгуыстæй баззадысты æмæ сæ хъиутæ хæрынц. 
Ныр, зæгъын, цы кусон? Мæ бинонты цæмæй дарон? Нæ фы- 
282 

дæлтæ сæ къух кæуыл систой, уыцы æнæуынон цардарæзт нæм фæс- 
тæмæ йæ хъустæй тыхласт æрбакæндзысты, уый æнхъæл чи уыди, 
æндæр мæ цæй зæнæг хъуыди? Хетæджы сыгъдæг дзуарыстæн, сыл- 
гоймæгтæм æввахс дæр нæ бацыдаин. Æппындæр нын бахæринаг 
куы ницыуал уыди, уæд æфснайæн кассæмæ мæхи байстон. Куы амæ- 
лон, уæд мæ бинонтæ ма батыхсой, зæгъгæ дзы цыдæр капеччытæ 
сæвæрдтон. Мæ мард уæлæуыл куы баззайа, уæддæр мын сæ, зæ- 
гъын, æнæ райсгæ нал и. Нæ цардхалджытæ дæр уыдонау куы ’рбай- 
сæфиккой. Доны ’ртæхтæн тæвд къæйыл сæ цъыс-цъыс куыд ссæуы, 
афтæ, æнæ фæд ныууадзгæйæ, айсыстысты. Кæд цæфæй нæ мæлыс, 
уæд дын уый та — рæхуыст. Инфляци, дам, сæ бахордта. Уый, зæ- 
гъын, инфляци нæ уыди, фæлæ не стыр паддзахад хъазæнхъулау 
æнæнхъæлæджы кæй къухтæм бахаудта, уыцы æнæгъдау уæйгæнæг 
уыди. Уæвгæ, æнæнхъæлæджы дæр цæмæ бахаудта? Нæ бæрзонд 
къæлæтджынмæ хуыздæр лæг та кæд схызти? Иуæй иннæ ’взæрдæр- 
гæнгæйæ дзы хамасхортæ кæрæдзи фæивтой æмæ нæ дымгæмæ сдард- 
той. Мæстæймæлгæ нæхимæ ацыдтæн, уæдæ цы уыдаид. Ме ’фсин 
хабар куы бамбæрста, уæд цæттæ сынкъау фæкъæртт и, иуцасдæр 
мын ме ’дылыдзинад мæ цæстмæ фæдардта, стæй нæ уркæ-сæргълæу- 
джыты ’лгъитынмæ рахызти. Хуыцауæй дæ бауырнæд, Хъазджери, 
мæ мæгуыр бинонты тæригъæдмæ кæсгæйæ мæ мæхи амарынмæ бирæ 
нал хъуыди. Абон дæр æй нæ зонын, мæ дзæгъæл къæхтæ мæ ба- 
зармæ куыд бахастой, уый. 
— Æвæццæгæн, мæрдтæм бацæуыны размæ уæйгæнджыты цæст- 
фæлдахæн митæ бæлвырддæр сахуыр кæнынмæ хъавыдтæ, — худæн- 
былæй йæ фелхыскъ кодта сырххил сæвджын лæг, фæлæ та йæм 
Гадæцци ацы хатт дæр ницы хъус æрдардта. 
— Дзæвгар рæстæг дзы фæразил-базил кодтон. Сыдæй мардтæн, 
фæлæ иу дыргъы гагамæ бавналын дæр мæ цæсгом нæ бахъæцыди 
æмæ, адæммæ хæлæггæнгæйæ, фæстæмæ ’нкъардæй раздæхтæн. Цæ- 
уон, зæгъын, Терчы мæхи баппарон — хуыздæр гæнæн мын нал и. 
Куыддæр уыцы хъуыды мæ сæры фæмидæг и, афтæ кæсын, æмæ ме 
’мхæрæфырты лæппу йе ’мбæлттимæ харбыз*>1 машинæ ’вдæлон кæны. 
Ауыдта мæ æмæ мæм худгæ ’рбауади. 
— Дæ бон хорз, Гадæцци! 
— Æгас цу. 
— Рынчын дæ æви исты ’взæр хабар? 
— Æвзæр хабарæй Хуыцау бахизæд, рынчын дæр... табу — Хуы- 
цауæн, нырма мæ къæхтыл хилын. 
— Тæфæрфæсгæнæджы лæуд кæныс æмæ... 
— Мард бафæразæнт нæ ног цардаразджытæ, мах фосы бынатмæ 
чи ’ртардта! 
— Цæмæй тыхсыс, уый-ма мæнæн зæгъ, мæнæн! Æз дæр уыцы 
ног цардаразджытæй дæн æмæ дæм истæмæй фæкæсон! — сдзырдта 
бæгуылæгау, ме уæхскмæ мын барджынæй бавнæлдта, æмæ мæ зæр- 
дæйы дуæрттæ фегом сты. Мæ хъæстытæ конд куы фæдæн, уæд хъæ- 
рæй ныххудти æмæ мæ йæ риумæ нылхъывта. 
— Гъæ-æ, куыд дын амардтæн, мæ фыды ’мхæрæфырт. Уагæр 
заводы цас истай? 
— Æстдæс туманы. 
283 

— Æмæ дæ фындз уыдоны тыххæй æруагьтай? 
— Лæгæн бахæринаг куы ницы уа... 
— Уымæй раст зæгъыс, — мæ ныхас мын æрдæгыл фескъуыдта ме 
’мхæрæфырты лæппу. — Æз дын æртæ хатты фылдæр фиддзынæн 
æмæ уæртæ харбызтæ уæй кæ. Мах картоф ласынмæ цæуæм, цалдæр 
боны ам нæ уыдзыстæм, æмæ хъуыддæгтæ дæхимæ райс. 
Цы дардыл дзурон. Лæппутæ афардæг сты, æз иттæг разæнгар- 
дæй мæ дыстæ рæбыноз бафæлдæхтон. Хи, хи, йæ мард макуы фесæ- 
фа, уæддæр дзы хи туг, хи стæгæн æмбал нæй. Фидар базыртæ мыл 
ныссагъта æмæ мæ сæры ’нкъард хъуыдытæн сæ фæд дæр нал аззади. 
Мæ цæстытыл уади, изæры мæ бинонтæ куыд цин кæндзысты, уыцы 
рæсугъд ныв, æмæ рагацау мæ зæрдæ мæ риуы гыццыл уæрыккау 
кафыди. Цыма, стъолы уæлхъус фыццаг хатт кæй балæууыдтæн æмæ 
сайыныл кæй нæма фæцалх дæн, æлхæнджытæ уый бамбæрстой, уыйау 
мæм кæрæдзи фæдыл ныххал сты, æмæ уайтагъд мæ дзыппытæ сæхи- 
уыл рахæцыдысты. Цы йæ ’мбæхсон, мæ къах мæ нæхимæ нал хаста. 
«Æххæст ма иу цалдæр харбызы ауæй кæнон. Æххæст ма иу цалдæр 
харбызы ауæй кæнон», — уыцы хъуыды мæ сæрымагъзы хæцгæ ни- 
зау ныффидар и, æмæ базары талынггæрæттæм ныффæстиат дæн. 
Мæ алыварс цъиуызмæлæг дæр куы нал уыди, уæд иу дынджыр хар- 
быз мæхимæ ’рбайстон, ме ’ххормаг бинонты дзы, зæгъын, бафса- 
дон. Дыууæ гуыппырсары уырдыгыстджытау мæ уæлхъус куыд алæу- 
уыдысты, уый æмбаргæ дæр нæ бакодтон. 
— Дæ изæр хорз, нæ фыдыхай, — уæзданæй мын салам радта 
ныллæгдæр. 
— Æгас цæут, мæ хъæбултæ, — бацин сыл кодтон æз. 
— Мах чи стæм, уый зоныс? 
— Замманай ирон лæппутæ кæй стут, уый уынын, фæлæ чи стут, 
уый нæ зонын, æмæ мын уæхи бацамонут. 
— Мах стæм ацы районы хицæуттæ. 
— Ома куыд хицæуттæ? — нæ сæ бамбæрстон æз æмæ сæм дискаст 
кæнын. 
— Цыбырæй, афтæ, ацы районы уæйгæнæгæй чидæриддæр ис, уыдон 
махæн фидынц хъалон, — йæ ныхас фæбæлвырддæр кодта лæппу. 
— Цæй тыххæй уæд? — дисы бафтыдтæн æз. 
— Кæй сæ хъахъхъæнæм, уый тыххæй. 
— Кæмæй сæ хъахъхъæнут? 
— Алыхуызон фыдгæнджытæй. 
— Уый тыххæй нæм ис диссаджы къæрцхъус милицæ. Уæртæ- 
ма... — ацамонынмæ сын хъавыдтæн, абондæргъы мæ цæстытæ кæ- 
мæй сцъæх сты, уыцы гæрзифтонг лæппутæм, фæлæ сын сæ фæд дæр 
нал ауыдтон: æваст сæ Хуыцау йæхимæ фæхаста. 
— Дæхæдæг æй уыныс, дæ къæрцхъус милиционертæ зæххы скъуы- 
ды ныххаудтой, мах та ам стæм, дæ цуры, æмæ дæ домæм æхца. Кæд 
дæ немæ хæларæй цæрын фæнды, уæд, табуафси. Алы мæй дæр нын 
фыйддæс туманы фид æмæ дæхицæн æнæмæтæй кус. 
— Цас?! 
— Фынддæс туманы! — мæ уазæгæн йæ хъæлæсы ’ртхъирæн мыртæ 
фæзынди, æмæ мæ зæрдæмæ сусæг катай бахъуызыд. 
284 

— Æз уæйгæиæг дæн æрмæст, æхцатæм ницы бар дарын. Цалдæр 
боны фæстæ мæ хицау ссæудзæн æмæ... 
— Мæн дæ хицау нæ хъæуы, фæлæ фынддæс туманы! Ныртæккæ! 
Æвæстиатæй! 
— Дæуæн уыйбæрц куы раттон, уæд ма мæхимæ та цы баззай- 
дзæн? — ныккатай кодтон æз. 
— Мæнмæ гæсгæ, ацы лæг фæлмæн ныхас не ’мбары. Уæд та йæ 
иучысыл ранæмиккам? Кæд йæ сæрымагъз хуыздæр кусын райдаид, 
— йе ’мбалмæ, чъиу æууилгæйæ, дзуры бæрзонд лæппу. 
— Йæ уæздандзинадмæ уал ын бакæсæм. Кæдæм нын ирвæзы? 
Æдзæстхиз нæ уыдтæн, мæхицæй тыхлæг дæр нæ арæзтон, фæлæ 
мæ комкоммæ хынджылæг кæй кодтой, æппындæр мæ кæй ницæуыл 
нымадтой, уый мæм хардзау æркасти æмæ сын цæхгæр дзуапп радтон: 
— Мæнмæ ’хца нæй! Дыууæ боны фæстæ-иу æрба-а-а... — æндæр 
мæ бон зæгъын ницыуал баци. Мæн ранæмынмæ йæ былыцъæрттæ 
чи хордта, уымæн йæ рохтæ феуæгъд сты, æмæ мыл хафт-хафтæй 
ралæууыди. Æрæджиау мын мæ лыстæг къубал йæ тыхджын къухæй 
ацахста, æмæ мæ уд сцæйхаудта. Хуыцауы номæй дын ард хæрын, 
Хъазджери, никуы мæ бауырныдтаид, исчи мæ афтæ ’нцонæй фел- 
васдзæни, уый, мæ къæхтæ уæлдæфы куынæ фæхъил уыдаиккой, уæд. 
Иуцасдæр мæ уæйгуытау кæрæдзимæ фæраппар-баппар кодтой, сæ 
дæрзæг армытъæпæнты ’хсæн мæ æлдыгъау феууæрстой, стæй мын 
сæ иу мæ сæр æнахуыр тыхджын цæф ныккодта, æмæ цыдæр æрба- 
дæн. Æрчъицыдтон, харбызтыл дæлгоммæ хуысгæйæ. Мæ буар фæх- 
ты хостау рысти, мæ сæр зылди, фæлæ уæддæр тыхамæлттæй рабад- 
тæн. Ме ’фхæрджытæ цæхæркалгæ сау «джип»-мæ сабыргай бацы- 
дысты æмæ сæхи афтæ дардтой, цыма мисхалы бæрц дæр ницы знаг- 
гад ракодтой. Мæ маст мæ риуы цæджджинагау фыхти, фæлæ цы мæ 
бон уыди? Мæ къæхтæ мæ быны дыдæгътæ кодтой, афтæмæй мили- 
цæйы хайадмæ, цудтытæгæнгæ, араст дæн. 
«Æз мæ фыдæн фыртæн нæ райгуырдтæн, ахæстонмæ уæ куынæ 
батæрон!» — уыцы карз æртхъирæн мæхинымæр сфæлхат кодтон 
æппынкъаддæр сæдæ хатты. Мæ цæстытыл уади, сæ уæрджытыл лæу- 
гæйæ мæ хатыртæ куыд курдзысты, уый, æмæ ныфсджынæй цыдтæн 
мæ нысанмæ. Æгъдауæвæрджытæн мæ хабæрттæ куы ракодтон, уæд 
фырмæстæй сæхицæн бынат нал ардтой. 
— Гъæ-æ, куыдзы мыггæгтæ, уыдон марын хъæуы! 
— Ахæм сырдтæн не ’хсæн бынат нæй! 
— Рэкетиртæ иууылдæр сафинаг сты! — дзырдтой, кæрæдзи дзы- 
хæй исгæйæ. 
— Куы сæ фенай, уæд ма сæ базондзынæ? — бафарста мæ рихи- 
джын рæсугъд лæппулæг. 
— Цъындæй дæр сæ базондзынæн, цъындæй! Сæ иу — бæрзонд- 
дæр æмæ сыдывддæр. Йæ цæстытæ, хæфсы цæстытау — хъоппæг. 
Сæр — лæгуын. Иннæ та — ныллæгдæр æмæ къабазджындæр. Сау- 
лагъз, æнæдаст. Йæ морæ цæстытæ калмы цæстытау сæ къуырфытæй 
знæт каст кæнынц. 
— «Джип» сæм и, зæгъыс? 
-О. 
285 

— Зонæм сæ, зонæм, — йæ сæр сагъæсхуызæй банкъуыста мили- 
ционер, — фæлæ семæ зын дзурæн у... 
— Цæмæн? 
— Мах сæ ’рцахсæм, æмæ та сæ нæ хицæутгæ фæстæмæ рауадзынц... 
— Нæ дæ ’мбарын. 
— Цы ’мбарын дзы хъæуы. Æхца бакалынц æмæ... Алкæй дæр 
цæрын фæнды... 
— Ахæм æнæгъдау лæппутæн «ма кæ» зæгъæг ма уæд. Кæдæм 
æрхаудтам, кæдæм? 
— Æнæхъæн бæстæйы ’гъдау куы нал и, уæд ма йæ ды ронбæгъд 
мафийæ домыс? — æнкъардæй бахудти милиционер. 
— Мафи... рэкет... ног цардаразджытæ... Гъæ-æ, дæлдæр фæуой, 
уастæн. Уæдæ куыд зæгъыс? Уæ бон сын ницы бауыдзæн? 
— Мæ-гъа, нæ зонын, — йе уæхсчытыл схæцыд милиционер. Йæ 
былтæ дæр ма фæцъупп кодта. — Мызд гыццыл исæм, гыццыл, æмæ... 
æххормагæй йæ сæр цæхæры гьыссын кæй фæнды? Фыдгæнджытæм 
замманай фæсарæйнаг машинæтæ и, махмæ та — хæлддзаг «Жигу- 
ли»-тæ. Уыдон гъæйтт-мардзæ хæцæнгæрзтæй ифтонг сты, мах та — 
ницытæ æмæ мацытæй. Æгæр-мæгуыр нын гилдзытæ дæр нæ дæт- 
тынц. Уыцы лæгмартæй иу дæр адæймагыл нæ бацауæрддзæн, мах та 
алкæмæн дæр тæригъæд кæнæм. Куыд уыныс, афтæмæй нæ хъуыд- 
дæгтæ бæллиццаг не сты, фæлæ дæм уæддæр нæ цæст фæдардзыстæм. 
— Хуыцау уæ саразæд, Хуыцау, — раарфæ сын кодтон зæрдæбы- 
нæй, æмæ мын мæ ныхæстыл былысчъилæй бахудтысты. 
— Хуыцауы йæ бынаты уадз, нæ фыдыхай: уый стыр хъуыддæг- 
тыл хæст у æмæ йæ мах хуызæн лыстæг цæрæгойтæм не ’вдæлы. 
Фæлтау нæм къæбæрæй фæкæс, æмæ дын дæ куыстуаты пъарядæкк 
сæвæрæм, — хъазгæмхасæн загъта рихиджын лæппулæг. 
— Ома? — нæ йæ бамбæрстон æз æмæ йæм дискаст бакодтон. Уый 
йæ цæст дæр нæ фæныкъуылдта. 
— Лæппутæн сæ зæрдæ истæмæй алхæ æмæ, кæд Уæрæсе æд мыс- 
тытæ уæй кæныс, уæддæр дæ бар и. 
— Зæрдæлхæнæн та цæуыннæ... Мæнæ мæм цыдæр капеччытæ ис 
æмæ уæ нывонд фæуæнт. 
Мæ дзыпмæ нывнæлдтон æмæ джихæй аззадтæн. Цы фесты ме 
’хцатæ? Уыцы джауыртæ мын сæ фелвæстой, æндæр цы. Милиционер 
мæ аивæй баурæдта, æмæ та мæм йæ фæлмæн хъæлæс райхъуысти: 
— Капеччытæ — нæ. 
— Уæдæ? 
— Мæй — дæс æмæ ссæдз туманы. 
Кæд мæ хынджылæг кæны, зæгъгæ, йæм фæрсæгау бакастæн. Æнхъæл 
уыдтæн, ныртæккæ хъæрæй ныххуддзæн æмæ йæ ныхас хъазынырдæм 
аздахдзæн, фæлæ уымæн йæ цæсгомыл иу нуар дæр нæ фезмæлыди. 
— О, о, нæ фыдыхай, мæй нын æртæсæдæ сомы фид, æмæ дæ 
фыдгæнджытæй бахизæм, науæд дыл куыдзæй, хæрæгæй иууылдæр 
сагъуыйдзысты, æмæ дæ сæрыл иу сдзурæг дæр нæ фæуыдзæн, — кæд 
рихиджыны фаг нæ бамбæрстон, зæгъгæ йын йæ курдиат фæирддæр 
кодта къамбецы йас сырхуадул лæппу. Уæле дæлæмæ мæм ахæм æнæ- 
рвæссонхуызæй касти, цыма йæ цуры ’лгъаг зулкъ и æмæ йыл æрлæу- 
286 

уынмæ хъавыди. Рихиджынмæ дæр мæхи тыххæй урæдтон, фæлæ 
ацы къуыдиппы бабыхсын нал бафæрæзтон. 
— Æз æй не ’мбарын, æгъдауæвæрджытæм æрбахаудтæн æви 
’гъдаухалджытæм? — бафарстон сæ ’ргомæй, æмæ мæм фæйнæрды- 
гæй фæлæбурдтой: 
— Цы, дам, цы?! 
— Кæй хоныс ды ’гъдаухалæг, хуыйы хъыбыл?! 
— Сæркъуыртæ йæ дзæгъæлы нæ фæнадтой! Афтæ йын хъуыди! 
— Дæ дзыхæн уаг зон, зæронд хъебыре, нæуæд дæ бинонтыл нал 
сæмбæлдзынæ! Мах дын хъуымыздзых рэкетиртау нæ фæуыдзыстæм! 
— Æгæр уæндон ныхас нæ кæнут, лæппутæ? Уæ хицæуттæм æз 
дæр фæндаг зонын... — сойæсæрст хъæлæсæй сын загътон æз, фæлæ 
сæм мæ ныхæстæ нæ бахъардтой. Сæ масты дзæкъултæ атыдтой, мæ 
фæрстæ мын ныххостой æмæ мæ фысы мардау хъæбæр асфальтмæ 
ныззыввытт ластой. Мæ рахиз уæраджы кæхц йæ бынатæй фæиртæс- 
ти, æмæ дзы мæ уд сцæйхаудта, фæлæ мæм уæддæр ме ’нæуынон 
бынатæй иуварс алæсыны хъару разынди. Заз бæласмæ тыххæйты 
бахылдтæн æмæ йыл мæхи бауагътон. Уыцы рæстæг сау цæхæркалгæ 
«джип» мæ акомкоммæ цырагъы бын æрлæууыди. Лæгуынсæр лæппу 
дзы рахызти, рихиджын милиционеры цонгыл мæнырдæм аивæй ра- 
хæцыди, куыд ничи йæ бафиппайа, афтæ йын йæ дзыппы цыдæр 
тыхтон атъыста æмæ, иннæтыл цингæнгæ, дарддæр ацыди. 
«Хъуамæ сæ арвы кæрæтты лидзид, уый та сын адджын хъæ- 
быстæ кæны. Адæмы се ’цæг цæсгæмттæ равдисынмæ куыд гыццыл 
хъуыди, æвæдза», — мæ сæр банкъуыстон æз æмæ, зæрдæрисгæйæ, 
къуылых-къуылых нæхимæ араст дæн, — йæ ныхас фæци Гадæцци 
æмæ дзаг агуывзæ йæ дзыхмæ фæфæлдæхта, цыма арахъхъимæ йе 
’фхæрджыты аныхъуырынмæ хъавыди. 
1999 
ИУТУГ,ИУСТÆГ 
Лæппу йæ дæрдджын тæнæг къурткæйы нарæг æфцæггот йæ мæл- 
лæг къæбутыл сфæлдæхта. Йæ риссаг хъустæ йæ уазал дымгæйæ ба- 
хъахъхъæнын фæнды, фæлæ сын сæ бинаг кæрæттæ дæр æххæст нæ 
бамбæрзта æмæ йæ уæхсчытыл хæрдмæ схæцыди, йе ’ргъæвст къухтæ 
йæ хуыздзыд хæлафы дзыппы нытътъыста æмæ бырынцъаг асфаль- 
тыл гуыбырæй араст и. Искуы иу хатт йæ къæхты бын ихы къæрцц 
куы фæцæуы, уæд йе уæнгтæ баризынц. Афтæ йæм фæкæсы, цыма 
дзы ныртæккæ дон схъардзæн æмæ йæ зæронд туфлиты хуынчъытæй 
мидæмæ бакæлдзæн. Æнæуи дæр ын фаг хуылыдз сты. Æмдзæрæнмæ 
æвæстиатæй куынæ бахæццæ уа, уæд та йæ æнæбайрайгæйы ’хсныр- 
сæг æрцахсдзæн. Уымæн дæр цы загъдæуа? Æдзухдæр æм гæппæй 
лæууы. Æвиппайды йæ фындзмæ ныццæвы, æмæ йæ чыххытт-чых- 
хытт ссæуы. 
Дуканимæ бацыди æмæ агъуысты хъармæй йе уæхсчытæ сæ бына- 
ты сбадтысты. Адæм дыууæрдæм рауай-бауай кæнынц æмæ алыхуы- 
зон дзаумæттæ хъуыддагхуызæй æвзарынц. Мурат палтотæ, хæдæттæ 
æмæ хъуырбæттæнтæм зыдæй кæсы æмæ сæ йæ мидхъуыдыты йæхи- 
287 

уыл бары. «Ницы уадиссаг сты, фæлæ æппыннæйы бæсты... Гæды 
фиумæ куынæ ’ххæсса, уæд æй мархо хоны...» — йæхиуыл былысчъи- 
лæй бахудти æмæ къахыдарæсмæ йе ’ргом аздæхта. Уыцы иухуызон 
хуымæтæг туфлитæ æмæ батинкæтæ кæрæдзи фарсмæ ныррæнхъ сты, 
æмæ сæ зæрдæ æппындæр нæ исы. Муратмæ афтæ кæсы, цыма сæ 
æнарæхст къухтæ иу хъæдæй сарæзтой. Стæм хатт сыл исчи йæ цæс- 
тæнгас куыдфæндыйæ ахæссы æмæ сæ хъотырджынтау йæхи иуварс 
айсы. 
Лæппу бæстастæу джихæй лæууы æмæ хæлæггæнгæ йæхиимæ ны- 
хæстæ кæны: «Сæ мард фесæфа, уæдæ иннæ студенттæ уыцы фæса- 
рæйнаг рæсугъд батинкæтæ кæм ссарынц? Сæ аргъæй, дам, сын фыл- 
дæр бафидынц. Æмæ æз уыйбæрц æхца кæм ссарон? Мæ ницæйаг 
стипендийæ цал хуынчъы бампъузон? Хæрыны фаг дæр мын куынæ 
кæнынц. Уæвгæ, цы нæ вæййы? Уæд та мын уæртæ уыцы ныллæ- 
джытæ бурдым чызг æвзаргæ батинкæтæ ныууагъта. Мæлæты цымы- 
дис кæстытæ мæм кæны. Цы уа, уый уæд, бафæрсын æй хъæуы. Бæх 
кæм атулы, уым дæр ма ’рду куы аззайы, уæд мæнæн ацы стыр дука- 
нийы иу фæлыст нæ разындзæн?» Хин рувасау æм тасгæ-уасгæ йæхи 
байста. Лæгъстæ кæнынæй йе сæфт уыны, фæлæ домгæйæ йæ къухы 
кæй ницы бафтдзæн, уый æмбары æмæ йæм фæлмæн хъæлæсæй дзуры: 
— Нæ хойыхай, иу курдиат мæм ис, æмæ мын «нагъ» куы зæгъай, 
уæд ихæнæй амæлдзынæн, æмæ фæтæригъæдджын уыдзынæ. 
— Кæд мæ бон бауа, уæд дын æй æхсызгонæй сæххæст кæндзы- 
нæн, — йæ мидбылты йæм бахудти чызг. 
— Абондæргъы дуканитыл зилынæй мæ къæхтæ баихсыдысты, 
фæлæ хъарм батинкæтæ никуы ссардтон. Мæн исты куы бахъæуы, 
уæд уаргæ бон дæр бæстæ бахус вæййы... — Афтæ йæм фæкасти, 
цыма нырæй стырдæр хъуыдыйад никуыма загъта æмæ йæхимидæг 
батыхсти. 
— Цавæр размер дæ хъæуы? — хъуысы йæм уæйгæнæджы ныфсæ- 
вæрæн хъæлæс. Чызджы фæлмæн цæстæнгасæй йæ цæсгомыл хъарм 
уылæн æнхъæвзы. 
— Цыппор фыццæгæм, — дзуапп ын дæтты ’фсæрмхуызæй, цыма 
дзы батинкæтæ ’лхæнгæ нæ кæны, фæлæ кургæ. 
— Уыдис нæм чехæгтæ æмæ дзы иу фæлыст ме ’фсымæрæн ныу- 
уагътон, фæлæ йæ дæуæн дæттын бахъæудзæни, — чызг ын йе скъуыд 
туфлитæм æркасти æмæ йæ райдзаст цæсгомыл мигъы къæм абадти. 
— Цу, кассæмæ ’ртæ туманы æмæ фондз сомы бафид. 
Мурат æм дисмæ кæсæгау кæсы. Ие ’фсымæрæй сæ кæй тоны 
æмæ сæ æцæгæлон адæймагæн кæй дæтты, ууыл кæронмæ не ’ууæн- 
ды. Кæд дзы ’хца агуры, мыййаг? Æхца дзы агуры, уæдæ йын сæ 
цæй дымæгмæ уæй кæны? Цал сомы фæисынц, цымæ? Æртæ æви 
фондз? Фондз, æвæццæгæн. Æмæ ма уæд йæхæдæг та цæмæй цæр- 
дзæн? Цæй, кæд та истæмæйты ирвæзид. 
Кассæмæ, цингæнгæ, бауади æмæ йæ къух йæ хæлафы фæстаг 
дзыппы атъыста, фæлæ дзы ницæуыл фæхæст и. «Байсæфтæн!» — 
фæрæхуыста йæ тасæфтауæг хъуыды æмæ йæ мидбынаты дурдзавдæй 
аззади. Адæргæй, цы акæна, уый нæ зоны æмæ тарстхуызæй куы 
уæйгæнæгмæ бакæсы, куы кассирмæ. Абон институты лекцитæ куы 
ахицæн сты, уæд хæрæндоны тагъд-тагъд хъæрмхуыпп ахордта æмæ 
288 

’мдзæрæнмæ атындзыдта, йæ сынтæджы бынæй гыццыл морæ чумæ- 
дан раласта, йе ’фцæггот кæмæн баихсыди, уыцы бурбын хæдоны 
тыхт тетрады сыфты ’хсæнæй цыппар туманы систа æмæ сæ йæ хæла- 
фы фæстаг дзыппы нывæрдта. Уыцы рæстæг йæ сæры цы хъуыды 
февзæрди, уый дæр ма йæ зæрдыл хорз лæууы: «Ам æхца ис, уый йæ 
фæсонæрхæджы дæр никæмæн æрцæудзæн». Универмаджы къæсæ- 
рæй куы рахызти, уæд дæр цыма уым уыдысты. Уæдæ йын сæ кæм 
фелвæстой? Æвæццæгæн, трамвайы. Адæм кæрæдзиуыл баныхæстыс- 
ты, æмæ йын дзы фезмæлæн дæр нæ уыди. Дзыпкъахæгæн — замма- 
най (фадат фæци... 
Ие ’хца кæй фесæфтысты, уый зоны, фæлæ ма уæддæр цæуылдæр 
йæ зæрдæ дары. Ногæй æмæ ногæй здæхы йæ чумæданмæ. Кæд, 
мыййаг... Куыд вæййы, цы вæййы... «Нæ, мæ дзыппы сæ нывæрд- 
тон», — уыцы хъуыды йын йæ зæрдæ бынтондæр асаста, æмæ кас- 
сæйæ иуварс ацыди. 
— Куы ныффæлурс дæ. Цы кæныс? Исты дæ риссы? — тарстхуы- 
зæй йæ фæрсы уæйгæнæг. 
— Ме стипендийæ тыххæйты цыппар туманы æрæмбырд кодтон, 
æмæ мын сæ Хуыцау йæхимæ фæхаста, — дзуапп ын дæтты ’рдæг- 
хъæлæсæй. Йæ къурткæ æмæ йæ хæлафы дзыппытæ сгары. Тæри- 
гъæддаг хуыз ын кæй ис, уый æмбары æмæ бахудыныл архайы, фæлæ 
йæхиуыл йæ бон нæ цæуы. 
— Кæд дын сæ исчи фелвæста? 
— Æнхъæл нæ дæн. Студенты капеччытæм чи ’рхаудта? 
— Ахæмтæ — хæрх. Давинаг дæм исты уæд, æндæр... — Уæйгæ- 
нæг уайдзæфгæнæгау йæ сæр банкъуыста æмæ дæлиауæй ныуулæфы- 
ди. — Уæдæ ныр куыд? Куы сæ балхæдтаис, уый мæ бæргæ фæнды- 
ди... Æвæджиауы дзæбæх сты...Фæлмæн, хъарм... 
Мураты цæстыты уысмы бæрц цыдæр ныфсы хал фæзынди æмæ 
чызгмæ цæхгæр фæзылди. 
— Иучысыл-ма мæм банхъæдмæ кæс, дæ хорзæхæй. Æз ныртæккæ 
фæстæмæ фездæхдзынæн. 
Чызджы цæсгом та мидбылхудтæй барухс и. Цыма йæ рагæй зоны, 
уыйау йæ сæр разыйы тылд бакодта, æмæ Муратæн йæ риу цинæй 
айдзаг и. 
Фæздæгхуыз мигътæ арв сæхгæдтой, æмæ горæт ныттар и. Фæ- 
лурсбын асфальтмæ иугай миты гæлæбутæ хауы, æмæ сæ дымгæ æнæ- 
уынгæ цъылынæй къуымтæм мæрзы. Адæм кæдæмдæр тагъд кæнынц, 
цыма, уынджы иучысыл куы афæстиат уой, уæд асæлдзысты æмæ сæ 
хæдзæрттыл нал сæмбæлдзысты. Машинæты цъæх фæздæг уæлдæфы 
сабыргай тайы. Мурат трамваймæ ’нхъæлмæ кæсы, æмæ цъенгæ йæ 
буары иннæрдæм хизы. 
«Мæ мадыфсымæрмæ уал бацæуон. Ау, министрмæ ’хца куыд нæ 
уыдзæн? Йæ ус сæхимæ куынæ разынид. Æгæр зынæрвæссон у, цыма 
бæрзонд къæлæтджыны йæ лæг нæ, фæлæ йæхæдæг бады. Афтæ хъал- 
иу куыд свæййынц, цымæ?» — хъуыдытæ кæны йæхинымæр. 
Кæддæр-никæд трамвай, хъыррыстытæгæнгæ, æрбазылди. Адæм æм 
бакалдысты æмæ йæ гом дуарыл семæ бахастой. Дыууæ æрыгон сылгой- 
маджы йæ се ’хсæн балвæстой. Иугыццыл ма æмæ, йæ разæй чи лæууы, 
уыимæ сæ цæсгæмтгæ кæрæдзиуыл андзæвдзысты. Куы никуыуал æрлæу- 
19 Цомартаты Изæтбег 
289 

уид трамвай. Мурат, йæхи мæнæ ацы урсцъар сылгоймагмæ ’лхъив- 
гæйæ, цæуид æмæ цæуид. Ацы хатт æй цæлхыты дзæхст-дзæхст æмæ 
вагоны дзыгъал-мыгъул дæр нæ хъыгдарынц. Афтæ йæм кæсы, цыма 
йæ æнæзонгæ сылгоймаг авдæны узы. Æрæджиау дзы йæ дымст риутæ 
атыдта, æмæ лæппуйæн йæ рæсугъд фын æрбайсæфти. Йæ былты аком- 
коммæ хæрзаив сырх былтæ зына-нæзына базмæлдысты: 
— Ныртæккæ хиздзынæ? 
— О, — дзуапп ын дæтты Мурат, фæлæ йе ’ргом дуары ’рдæм не 
здахы. «Тæхудиаг нæу, ацы зæд кæй хæдзармæ батæхдзæн æмæ йæ 
адджын хъæбысы кæй рæвдаудзæн. Йæ лæг цы амондджын у, æвæ- 
дза». Йæ цæстытыл уайы зæрдæхъыдзыгæнæн нывтæ, уый та йæ хъуыды 
дæр нæ кæны. Йæ чъылдым æм раздæхта, асфальтмæ ’рхызти æмæ, 
йæ хæрзконд уæнгтæй хъазгæ, ацыди. Иу каст ма йæм уæддæр куы 
фæкодтаид. Куыннæ стæй. Мурат æрæнкъард и æмæ уæнтæхъил, 
сæргуыбырæй араст и. Фарастуæладзыгон хæдзармæ куыд хæстæг- 
дæр кæны, афтæ йын цыдæр æнахуыр тых йæ зæрдæ тынгæй-тынг- 
дæр æлхъивы. Къæсæрæй хæрзæфснайд тыргъмæ бахызти æмæ лиф- 
ты раз æрлæууыди. Нæ, уымæй æртыккæгæм уæладзыгмæ æгæр тагъд 
схæццæ уыдзæн. Кæд æй асинтыл исты бауромид. Кæй йæ ницы 
бауромдзæн, уый æмбары. Йæ мадыфсымæрмæ кæй бацæудзæн æмæ 
дзы ’хца кæй ракурдзæн, уый дæр зоны, фæлæ ма йæхи цæсты куынæ 
бафтауид, ууыл йæ зæрдæ дары. Цы нæ вæййы, уæд та... Нæ, мæ- 
гуыр адæймагыл æнæнхъæлæджы стыр хорздзинад æрмæстдæр ар- 
гъæутты ’рцæуы, царды æцæгдзинад æгъатырдæр у. Æмдзæрæнмæ 
ацæуид, фæлæ йæ хъарм батинкæтæ уромынц. Фæстæмæ акæсын нæ 
уæнды. Уæд æй йæ къах размæ нал ахæсдзæн. Ехх, курыны бæсты 
фæлтау вагзалы дыууадæс вагоны цемент куы равдæлон кодтаид! 
Хæрзаив æфсæйнаг дуары цур катайгæнгæ лæууы. Æрæджиау 
дзæнгæрæджы ’лхъивæнмæ сæвнæлдта. Йæ къух урсахуырст къулыл 
афæстиат и, стæй... дзæнгæрæг йæ хъусты ныййазæлыди æмæ йын 
йæ мидкатай фæтыхджындæр кодта. Кæйдæр ныхас æм райхъуысти, 
стæй чысыл рæхысы дзыгъал-мыгъул æмæ дуары фæсус хыррытт баиу 
сты. Ракаст æм рæстæмбискар саухил сылгоймаг. Æрыгонæй хæрзаг 
рæсугъд уыди!.. Сау хъоппæг цæстытæ, биноныг тынд къæлæтгонд 
æрфгуытæ. 
— Мидæмæ. Уæртæ лæг, уазæг нæм и, æмæ йæм ракæс! — сдзырд- 
та талф-тулфæй æмæ цæлгæнæнмæ атындзыдта, цыма йе ’хсыр уæларт 
уыди æмæ йын скæлынæй тарсти. Мурат ын салам раттынмæ хъавы- 
ди, фæлæ йæ уый иунæгæй фæуагъта, æмæ йæ дзых хæлиуæй аззади. 
Рæбинаг уатæй рахызти лыстæджытæ бæрзонд лæг. Йæ дæргъæлвæс 
цæсгом — бурбын, хæбуздзыхъхъытæ, уазалхуыз. Цъæх цæстытæ, 
фæлурс цæстыхаутæ, сырх тæнæг æрфгуытæ æмæ сæрыхъуынтæ. 
— Куыд ма нæм фæрæдыдтæ? — йæ хæс æххæстгæнæгау куыд- 
фæндыйæ бафарста йæ хæрæфырты. 
— Диплом фыссын æмæ мæ мæ сæр схъил кæнынмæ дæр не ’вдæ- 
лы, — загъта Мурат æмæ стыр райдзаст уаты диваныл йæхи ’руагъта. 
Кæд йæ хъуыдытæ телевизоримæ не сты, уæддæр дзы йæ цæстытæ нæ 
исы. Рæстæгæй-рæстæгмæ йæ мадыфсымæрмæ йе ’ргом сдзурынæв- 
вонг аздахы, фæлæ та йæхи фæуромы. Фысым стъолы фарсмæ бады, 
290 

йæ даргъ фындзы рагьыл кæсæнцæстытæ дары æмæ газеттæ фæлдахы. 
— Цы хабæрттæ дæм и? — хъуысы лæппумæ йæ хъæлæс, æмæ 
йæм афтæ кæсы, цыма дыууæ згæхæрд тасмачъийы гæбазы кæрæдзи- 
уыл хафы. Ахæм æнæуд фарст дæ æцæгæлон адæймаг дæр бакæн- 
дзæн. Муратмæ дзуапп дæттын нæ цæуы, фæлæ йæ исты зæгъын 
хъæуы æмæ æвæндонæй дзуры: 
— Ногæй ницы. Кафедрæйы сæргълæууæг мын институты бауро- 
мынæй зæрдæ бавæрдта, фæлæ нæ зонын. Искуы уал, зæгъын, куы 
акусин... 
— Куыст дæр баййафдзынæ. Уыйфæстæ дын горæтмæ ’рбаздæхын 
зындæр уыдзæн. Аспирантурæйы кой рагацау бакæ. 
— Мæ зæрды уал искæцы хæдзарадмæ ацæуын и, мæ дæсныйад 
хуыздæр куыд базонон, стæй мæхиуыл куыд фæхæцон... Лæг, мæгуыры 
къултæгæнгæ, кæдмæ цæрдзæн?.. 
— Куыд дæ фæнды, афтæ. 
Ууыл сæ ныхас ахицæн и. Лæг та газеттæ фæлдахыныл балæууы- 
ди. Мурат æхцайы тыххæй ныхас куыд райдайа, уый нæ зоны æмæ 
тыхсы. Сгьолмæ бацыди æмæ газеттæй иу систа, кæсы йæм, фæлæ 
дзы ницы уыны. Йæ бынаты йæ æрæвæрдта æмæ лæгъстæхуызæй 
дзуры: 
— Знауыр, мæ туфлитæ базæронд сты æмæ, зæгъын, хъарм батин- 
кæтæ куы балхæнин. Æртæ туманы æмæ мын фондз сомы ’фстау нæ 
ратдзынæ? Куыддæр стипенди райсон, афтæ дын сæ фæстæмæ ’рба- 
хæсдзынæн. 
Лæг æм ахæм цæстæй скасти, цыма йын йæ мады ралгьыста. Йæ 
дзыхæй сым дæр нал хауы, æмæ уазæг йæхимидæг катай кæны. Фæлтау 
ын алывыдтæ куы акалид. Фæлтау ын æргом «нагь» куы зæгьид, уæд ын 
æнцондæр уаид. Знауыр йæ газет иуварс æрæвæрдта æмæ уæззау къах- 
дзæфтæй рудзынгмæ бацыди, дзæвгар рæстæг æддæмæ фæкасти, стæй 
йæм йе ’ргом раздæхта æмæ йын уайдзæфгæнæджы хъæлæсæй загьта: 
— Æз дæр уыдтæн студент, фæлæ ’хца курын мæ сæрмæ никуы 
’рхастон. 
Мурат цыма стыр фыдракæнд сарæзта, уыйау ныфсæрмы и, æмæ 
йæ цæсгом артау судзы. Йæ зæрдæ фыртыхст æмæ фырæнæбонæй 
риуы гуыдыр хойы. Дард кæцæйдæр æм хъуысы йæ мадыфсымæры 
уазал хъæлæс: 
— ...Стæй хорз дзаумæттæм дæр никуы бабæллыдтæн. Хуыцауæй 
разы, фондз азы институтмæ иу костюмы фæцыдтæн. Фондз цæмæн, 
фондз? Æнæхъæн æхсæз азы йæ фæдардтон. Кусын куы райдыдтон, 
уæддæр ма иу афæдз ме ’хцатæ дзаумæтгыл хардз кæнын мæ цæст нæ 
уарзта. Капеккыл фæстæмæ куынæ хæцай, уæд дзыпп афтид кæны, 
афтид дзыпп та йæ хицауы дæр нæ хъæуы. Институты ахуыргæнгæйæ, 
мæнмæ цал æфстаукурæджы ’рбацыди, уал сомы мæ куы уаид, уæд 
фырхъæздыгæй тьæпп ахауин, фæлæ абон ратт æмæ райсом фæсмон- 
гонд фæуай. Студентмæ цæй æхца и? Æдзухдæр сыдæй куы мæлы. Де 
’рфгуытæ ма ’лхынцъытæ кæ. Иу туг, иу стæг кæй стæм, уый тыххæй 
дын амонын царды фæзилæнтæ. Мæ цæст дын æрмæстдæр хорздзинад 
уарзы. Æгад циу, уый хъуамæ ’мбарай. Гыццыл лæппу нал дæ. 
«Мæ рæдыдтытæ мæ æппындæр куыд ницæуыл ахуыр кæнынц! 
291 

Гъер æм цæмæ ’рбасхъæл дæн, цымæ? — йæхицæн уайдзæфтæ кæны 
Мурат. — Истыхуызы ма куы федде уаин. Куы амæла, уæд дæр æм 
нал æрбацæудзынæн». 
— Æртæ туманы æмæ фондз сомы аргъ батинкæтæ дæ кæцырдæм 
бахъуыдысты? Хъæздгуыты цы фæзмыс? Дæ сынтæг цас у, дæ къæхтæ 
дзы уыйас адаргъ кæ, æмæ дын ма басийой, — лекци кæсæгау ын 
сабырæй дзуры Знауыр. — Фæлтау авд сомæй аслам туфлитæ балхæ, 
æмæ дын куы аскъуыной, уæд сыл дæ зæрдæ ма рисса. Æз къæбæр 
кусынхъом дæн, уæддæр мæ къахыл ахæм зынаргъ дзаума нæма скод- 
тон. Модæты фæдыл ма цу, уыдон æхцасайæнтæ сты. 
Лæг рудзынджы ’рдæм азылди æмæ йæ риуы дзыпмæ хъуызгæ 
нывнæлдта, сырх туманты ’хсæнæй фондз сомы сласта æмæ та ногæй 
агурын райдыдта. Йæ цæстæнгас — тыхстхуыз, æнкъард. Дыууæ сомы 
ма дзы тыххæйты ссардта æмæ сæ Муратмæ дары, фæлæ йын сæ уый 
нæ комы. 
— Айс сæ, айс, æз дын абоны тыххæй нæ зæгъын. Дæ сæрмæ æгад 
ми куыд нæ хæссай, мæн уый фæнды, уымæн æмæ мæхи дæ. Айс сæ, 
тæргæйттæ ма кæ. — Цыма йын стыр хорзы бацыди, уыйау йæ цæс- 
гом барухс и, æмæ та йын зонд амоныныл схæцыди: — Уæгъд рæс- 
тæг-иу вагзалы дæр акус. Æлгъ кæнын ницавæр куыстыл хъæуы. 
Мах дæр афтæмæйты ирвæзтыстæм. Сымах схъал стут æмæ ницæуыл- 
уал æрвæссут, фæлæ... — Знауыр иучысыл фæсабыр и, стæй та ногæй 
райдыдта: — Махмæ дæр-иу æрбауай хæрынмæ. Хæрæфырт домбай 
у. Фынг-иу тымбылкъухæй ныххой æмæ-иу хæринаг барджын хъæ- 
лæсæй æрдом. 
— Цæй, æз цæуон. Стыр бузныг, — йæ даргъ ныхасæй йæ æгæр 
куы ныффæстиат кæна, уымæй тæрсгæйæ, сдзырдта Мурат, йæ авд 
сомы йын æрбахизæны ’рттиваг морæ трюмойыл æрæвæрдта æмæ 
дуар йæ фæдыл ахгæдта. 
Асфальт митæй урс-урсид адардта. Дымгæйæн йæ рохтæ феуæгъд 
сты æмæ мæсты футгытæ кæны. Электрон цырæгьтæ ссыгъдысты, фæлæ 
сын миты рыг сæ рухс ныхъуыры, æмæ мынæг æрттывд кæнынц. 
Мурат зæронд лæгау ныггуыбыр и æмæ сабыргай фæцæуы. Кæдæм? 
Уый йæхæдæг дæр нæ зоны. Йæ мадыфсымæры хъæлæсы ’ндон мыр- 
тæй куы фервæзид, уæд ын йæ хъуыдытæ æрæмбырд кæнын æнцон- 
дæр уаид, фæлæ сыл йæ бон нæ цæуы. Йæ сæрымагъзы згæхæрд 
зæгæлтау ныффидар сты. Æрæджиау сын сæ бынат бацахстой йæ фы- 
дыфсымæры барджын хъæлæсы мыртæ: «Уæллæй, мæнæн мæ авна- 
лæнтæ мæхи бар куы уаиккой, уæд æнæхъæн горæт балхæнин...». 
«Ай-гъай, Гаврил мæнæ лæг нæу. Утæппæт скълæдтæ кæй къухы 
сты, уымæ гыццыл æфтиаг нæ хауы. Йæ фондз уатмæ-ма йын бакæ- 
сут. Хрусталь æмæ сæм фæсарæйнаг гауызтæй бацæуæн дæр нæй. 
Айдагъ йæ «Волгæ»-йы гараж дæр æнæхъæн мулчы аргъ у», — мысы 
Мурат йæ хæлæггæнаг æрвадæлты ныхæстæ. 
«Ау, æнæхъæн горæт балхæныны фаг æхца кæмæ ис, уый мын 
æртæ туманы æмæ фондз сомы ’фстау нæ ратдзæни? Цыфæнды куы 
фæу’а, уæддæр æм æнæ цæугæ нæй. Уынджы мыл куы амбæлы, уæд 
мын зæрдæтæ куы февæры: «Мах иу туг, иу стæг стæм æмæ бахъуаджы 
сахат хъуамæ кæрæдзи фарсмæ уæм. Адæймагæн æнæ хионæй цæрæн 
нæй. Истæмæй куы фæтыхсай, уæд мæм-иу ма бафсæрмы кæ». 
292 

Мурат йæ зонгæ хæдзармæ бахæццæ и æмæ дзæнгæрæджы ’лхъи- 
вæныл бахæцыди. «Мæ мард фен, куыддæр ме стипенди райсон, афтæ 
дын де ’хца фæстæмæ ’рбахæсдзынæн», — йæхинымæр лæгьстæ кæны 
йæ фыдыфсымæрæн. Нæ, Гаврил æй сдзурын дæр нæ бауадздзæн. 
Куыддæр æй ауына, афтæ та йæ фатерыл цины хъæр анæрдзæн: «А-а-а, 
Мурат! Кæм фесæфтæ, Хуыцауы хатырæй?! Куыд нал нæм зыныс?! 
Æвæццæгæн, чызджыты фæдыл адзæгъæл дæ æмæ дæ махмæ нал 
æвдæлы, и?!» Йæ цæстытæ хинæрттывд фæкæндзысты, йæ «цыргъ- 
зонд» ныхæстыл зæрдиагæй ныххуддзæн, æмæ йæ сырхуадул хæрз- 
хуыз цæсгом дзаг мæйау ныррухс уыдзæн. Цæмæ йæм æрбацыди, 
уый куы базона, уæд уайтагъд йæ дзыпмæ нывналдзæн æмæ йын йæ 
хъуыддаг ацараздзæни. 
Лæппуйы ’ргъæвст къух урс джыбымæ дыккаг хатт йæхи куыд 
сивæзта, афтæ дуар байгом и æмæ тыргъмæ рахызти къамбецы йас 
цардæфсæст лæг. Йæ уæлæ — сау кæрц, сау æрттиваг худ æмæ сау 
хъарм цырыхъхъытæ. Афтæ зыны, цыма Сыбырмæ цæуы, æмæ дзы 
æнæхъæн мæй митыл куы фæхуысса, уæд дæр не суазал уыдзæн. 
— Фæлæуу-ма, дæ кæрц дын асæрфон, цыдæр къæмтæ йыл и, — 
йæ фæдыл рауади йæхи хуызæн бæзæрхыг сылгоймаг, йæ сæры бан- 
къуыстæй Муратæн салам радта æмæ гыццыл цъылынæй йæ лæджы 
кæрц цæгъдыныл балæууыди. 
— Цы хур, цы къæвда дæ ’рбахаста ацы змæст бон? — йе ’фсымæ- 
ры фырты бафарста Гаврил æмæ йе уæхсчы сæрты йе ’фсинмæ акас- 
ти. — Мæнæ уазæджы мидæмæ акæ æмæ йын истытæ фен, студент 
æдзухдæр æххормаг вæййы. 
— О, ды мын куынæ зæгъай, уæд æй мæхæдæг нæ зонын, цы 
кæнгæ мын у, уый! 
— Мæнæн та иу туман авæр. Мæрдджынтæм цы ратдзынæн? 
— Цы?! Туман?! Атъæпп мын уа, уастæн, йæ сæр! Фондз сомы 
йын æгæр дæр ма у! Йæ хæрзтыл ын нæ фæкалдтæн! Хицау куы 
уаид, уæддæр ма — гъа, фæлæ кæртмæрзæг... — Ус, былысчъилтæ- 
гæнгæ, мидæмæ бацыди, æмæ лæг сусæгвæндгæнæгау Муратмæ йе 
’ргом аздæхта. 
— Хуыцауыстæн, æз дæм æдзухдæр тæхуды фæкæнын. Дæу хуы- 
зæн ма æнæмæтæй иу бон ацæр. Чызджытимæ рестораны кæй аба- 
дай, уый дæр бирæйы аргъ у. Ус макуы ракур, фæрæдийдзынæ. 
Иудадзыг дæр — цъыс-цъыс, хъуыр-хъуыр, загъд-замана. Уæвгæ, не 
’фсин ныртæккæ раст у. Куы зианмæ цæуæм, куы — чындзæхсæвмæ, 
куы — куывдмæ, куы — хистмæ, куы — авдæнбæттæнмæ, куы -кæхц- 
гæнæнмæ æмæ дзы алыран дæр æхца дæттын хъæуы. 
— Ай бæллæх нæу, Хуыцауы хатырæй, — хъуырхъуыргæнгæ ра- 
цыд ус, — иу ранмæ — фондз сомы, иннæ ранмæ — туман, цыма нæ 
рæбын æвидийгæ суадон у. — Фырзæрондæй ма йæхиуыл тыххæй чи 
хæцыди, ахæм чъизихуыз гæххæгг йæ мойы дзыппы атъыста, сæрæй 
бынмæ кæрцыл йæ къухтæ ’рхаста æмæ къулбадæг сывæллонмæ хæцæ- 
гау йæ ныхас балхынцъ кодта: — Æгæр та дзы-иу ма ныффæстиат у. 
Нозты хъæстæ куы фæвæййыс, уæд дæ хæдзармæ фæндаг нал фæарыс. 
— Мæхи аххос нæу... Мæ сæр хъуыды кæнын уæд райдайы... — 
хъазгæмхасæн загъта Гаврил æмæ Муратмæ йæ цæст æрныкъуылдта. 
— Цу æмæ истытæ акомдзаг кæ... Стуры фыд, коньяк... Мæнæн æнæ 
293 

цæугæ нæй... Нæ кæртмæрзæгæн йæ мад амарди, æмæ, зæгъын, ра- 
гацау мæ хæс ахицæн кæнон. Райсом — хуыцаубон, æмæ мæ рæстæг 
уым ма фесæфа... 
«Дæ хицауы мад куы амæлид, уæд дзы ’ндæр æгьдæуттæ кæнис, 
мæ буц фыдыфсымæр», — худы йыл йæхинымæр Мурат. Æхца ку- 
рын дæр æй нал фæнды, мидæмæ цæуын дæр. Сæ уды мæгуырдзинад 
ын йæ риу æлхъивы æмæ йæ улæфын нæ уадзы. 
Гаврилыл цыма стыр хордзинад æрцыд, уыйау, йæ фындзы бын 
цыдæр зарæггæнгæ, бетон-къæй асинтыл уырдыгмæ хъæлдзæгæй ныу- 
уади. Мурат ма цалдæр уысмы йе ’нкъард хъуыдытимæ афæстиат и, 
стæй, джихтæгæнгæ, йæ фæдыл араст и. 
— Фæлæуу, кæдæм тагъд кæныс? Хуыцауы фæрцы нæм алцыдæр 
ис... — загъта сылгоймаг, фæлæ йæм лæппу йе ’ргом нал аздæхта. 
— Бузныг. Мæнæ уæ рæзты ’рцæйцыдтæн æмæ ма, зæгъын, æххæст 
сымахмæ дæр бакæсон... 
— Æмæ цы кæны, цы?.. Æрбауай нæм-иу, кæрæдзийæн исчи куынæ 
стæм, мыййаг... 
Фысым йæ хæс æххæстгондыл банымадта æмæ йæ хъарм уаты 
фæмидæг и, уазæг та уазал дымгæйы ’вджид баззади. Цыма зæххы 
къори йæ сагъæстимæ йе ’ккой хæссы, уыйау сæргуыбырæй нæтгæ 
фæцæуы. Йæ сау бæзджын сæрыхъуынтæ йæ цæстытæм æрхаудтой 
æмæ йæ размæ кæсын нæ уадзынц, фæлæ сæ ницæмæ дары. Йæ 
хъуыдытæ йæ ногæй æмæ ногæй йæ хæстæджытæм здахынц. Уæд та 
се ’ппæтыл дæр æрзилид. Уадз æмæ базона, цы зæрдæ йæм дарынц, 
уый. Уæвгæ сыл зилын дæр цæмæ хъæуы? Хорз сæ куы зоны. Иу 
капекк раттыны бæсты сæхи топпы дзыхмæ æрæвæрдзысты. Йæ хæ- 
рæфырт Бобæ цъындауафæн фабричы директор у æмæ алы бон дæр 
йæ хæдзармæ дуне ’хца хæссы, куы йæм байхъусай, уæд та йæ мæгуы- 
ры хъиутæ хæры. Арæзтадон тресты хицау Челемет йе ’рвад бæргæ у, 
фæлæ уымæй дæр зымæгон мит нæ рантысдзæни. Æрæджы дзы йæ 
мæгуыр зæронд мад тæрхондонæй алименттæ куы ’рдомдта. 
Уæдæ йæхи кæмæ бакъул кæна? Йæ къух ын чи сараздзæни? 
«Куы ничи дæ ницы ’нхъæл уа, уæд дын ничи ницы ратдзæн. 
Цалынмæ нæ фæрынчын дæ, уæдмæ æмдзæрæнмæ згъоргæ æмæ дæ 
хъарм хуыссæны дæ уазал буар стæфсын кæ», — дзуры йæхицæн 
ныфссастæй. Бынтондæр баргъæвсти. Иæ дæндæгты къæрцц-къæрцц 
нал æнцайы. Йæ къæхтæ кæрæдзиуыл хойы, фæлæ сæм ницыуал 
хъары. Æгъатыр дымгæ йыл ихæнриз æфтауы. 
Æрæджиау дæргъæй-дæргъмæ автобус фæзынди, æмæ дзы фæстаг 
дуары цур иу уæгъд бандоныл æрбадти, фæлæ йæм æгæр уазал фæка- 
сти æмæ фæстæмæ фестади. Разæй йе ’мхæрæфырты ауыдта æмæ 
йæм цингæнгæйæ бауади. 
— Дæ изæр хорз, Хъауыр. 
— Æгас цу. Ахæм бон лæг йæ куыдзы дæр куынæ ратæрдзæн 
æддæмæ, уæд ды афтæ бæгънæгæй кæдæм рараст дæ? Æвæццæгæн, 
дæ уарзонимæ уыдтæ æмæ дæм уазал нæ хъары. 
Мурат æй къахæй-сæрмæ йæ цæстæнгасæй сбарста. Йæ хæрзконд 
уæнгтыл æлдыгъгонд морæбын кæрц диссаджы дзæбæх фидауы. Йæ 
къæхтыл — хæрзаив фæсарæйнаг бæзджынуафс цырыхъхъытæ. Йæ 
сæрыл — къепкæйы хуызæн цыргъфындз худ. «Æрæджы дæр ма йæ 
294 

мæгуыры гæвз-гæвз цыди, ныр уымæ дæр бакæс æмæ мæнмæ дæр», 
— ахъуыды кодта йæхинымæр, æмæ йæ цæсгом зына-нæзына баху- 
дызмæл и. Скъола каст иумæ фесты. Хъæууонхæдзарадон институтмæ 
дæр сæ гæххæттытæ иумæ балæвæрдтой, фæлæ уым сæ фæндæгтæ 
фæсаджил сты. Хъауыр йæ декан фыдыфсымæры фæрцы студент сси, 
уый та арæзтады кусын райдыдта. Хъауыр стипенди иста, уый æдде 
ма йын йæ ныййарджытæ дæр лæвæрдтой, уæддæр ын нæ фаг код- 
той, æмæ-иу Мураты мызд исыны афон йæ тьæпп ууыл фæцыди. 
Уый-иу æй ресторанмæ ахуыдта, стæй ма йын-иу æхца дæр авæрдта 
— куы фынддæс сомы, куы дыууæ туманы. 
— Мæ амæлæты бонмæ мæ дæуæн мæ хæстæ фидын хъæудзæни, — 
къæмдзæстыгхуызæй-иу загъта Хъауыр æмæ-иу иннæ мызд исыны 
афонмæ зæххы скъуыды ныххаудти. Мурат цалдæр азы фæстæ ин- 
ститутмæ фæсаууон бацыди, стæй боныгон ахуырмæ раивта. Хъауыр 
институт каст фæци, заводы кусын райдыдта, директоры чызджы ра- 
куырдта æмæ цыбыр рæстæгмæ сæйраг инженер сси. 
«Ау, ницы йæм уыдзæн?! Хуыцау мæ йæ цурмæ дзæгъæлы не 
’рбахаста. Куы дзы ракурин. Нæ, уæд зæгъдзæн, йæ хæс ын фидын 
кæнын. Йæхи зонд æй куы ’рцахсид!.. Кæд æм уа, уæд мын ратдзæ- 
ни. Æрæджы дæр ма студент куы уыди. Мæ уавæр мын нæ зоны?» — 
йæхинымæр хъуыдытæ кæны Мурат. 
— Куы ницы дзурыс. Ацы хъызты кæм уыдтæ? — фæрсы та йæ 
Хъауыр. 
— Хъарм батинкæтæ ’лхæнынмæ хъавыдтæн, фæлæ мын ме ’хца 
чидæр мæ дзыппæй фелвæста. 
— Уæдæ давæг дæр цы фæуа, цы? Дæ дзыпп куынæ асыгъдæг 
кæна, мæнæй куынæ адава, уæд цæмæй цæра? — бахудти йыл Хъа- 
уыр æмæ йын йе уæхск æрхоста. 
— Бирæгъæн сæгъы мехъхъ — худын. Мæнæн абондæргъы мæ 
игæр артыл судзы, ды та кæл-кæл кæныс. Æмæ ма ’хцатæн бабыхсæн 
уаид. Уыцы цыппар туманæй уæлдай мæгуырдæр нал фæуыдзынæн. 
Мæ бонджын хæстæджытæ мæ æппындæр кæй ницæуыл нымайынц, 
маргæ мæ уый кæны. 
Хъауырæн йæ сау æрфгуытæ зæрватыччы базыртау хæрдмæ стах- 
тысты. 
— Ома куыд нæ нымайынц? 
— Сæ рæбынæй капекк ратоныны бæсты сæхи цæхæрмæ кæй сдар- 
дзысты, уый зыдтон, фæлæ мæ афтæ дæлоз æрæппардзысты, уый мæ 
фæсонæрхæджы дæр нæ уыди. Кæсынц мæм æххормаг куыдзы цæс- 
тæй. «Дæ гуыбын бафсад æмæ цæугæ ардыгæй!» 
Хъауыр аивæй йæ кæрцы дзыпмæ нывнæлдта æмæ ’хцатыл фæ- 
хæст и. 
— Цас кæнынц дæ батинкæтæ? — фæрсы йæ къуызгæ хъæлæсæй. 
Мураты уæнгты ныфсы мур фæзынди. Ныртæккæ йын æхца рат- 
дзæн, æмæ дуканимæ азгъордзæн. Хъуамæ ма йæ гомæй баййафа. 
— Æртæ туманы æмæ фондз сомы. 
Хъауыры ’нгуылдзтæ æхцатæй фæхицæн сты, къухмæрзæн систа 
æмæ дзы йæ фындз сæрфтытæ кæныныл схæцыди. 
— Цалдæр мæйы нын мызд нæ бафыстой, æмæ мæм ницыуал баз- 
295 

зади, уыййеддæмæ... — хатыркурæгау дзуры Муратмæ æмæ дзы йæ 
цæстытæ ’мбæхсы. 
«Ныр абон дынджыр улупа куы райстай, уæд æй цæмæ сайыс? — 
уайдзæф ын кæны йæ мидхъæлæс. — Ратг ын уыцы капеччытæ æмæ дзы 
сæнæфсæрм уай, ирон хæсмæ тындзæн нæй». Йе ’хцатæм та нывнæлдта 
æмæ сæ йæхинымæр нымайы. Кассæйы йын цы фарастсæдæ сомы ис, 
уыдоныл ма дæс туманы бафтауынмæ хъавыди, мин сомы куыд суой, 
афтæ, æмæ ныр... Дыууæ арты ’хсæн бахаудта æмæ катай кæны. 
— Уанцон нæ дæ... Дæу тыххæй йæ нæ загътон... Æз афтæ 
æнæуи... Мæ фыртыхстæй... — хъуысы йæм Мураты хъæлæс. Йæ 
хъуыдыджын цæстытæй бамбæхсæн кæй ницы ис, уый хорз зоны 
æмæ йæм мæстæй мæлы. Мæсты кæны йæхимæ дæр, хæсджын дзы 
кæй у, уый тыххæй. 
— Цæй, хæрзизæр, мæн ам хизын хъæуы, — сдзырдта талф-тул- 
фæй æмæ дуары ’рдæм фæраст и. Йæ къухтæ куынæ фæлæууой æмæ 
йын йе ’хцатæ йæ дзыппæй куы сисой, уæд йæ мин сомы фæкъахыр 
уыдзысты. Фæлтау таксийы сбаддзæн кæнæ фистæгæй ацæудзæн. Йе 
’мхæрæфырт ын йæхинымæр кæй уайдзæф кæны, уый йæ цæстæнга- 
сыл бæлвырд зыны. 
— Ног фатер райстай? Ам цæмæ хизыс? — уыцы фарст дæр æм, 
æвæццæгæн, былысчъилæй дæтты, фелхыскъ кæныны охыл. 
— Ме ’мкусæгмæ мæ бауайын хъæуы, — загъта лæмæгъ хъæлæсæй 
æмæ ахызти. Муратæн йæ цæсгомыл æнкъард мидбылхудт бандзыг и. 
Йе ’мхæрæфырты фæдыл кæсгæйæ та йæ зæрдыл æрлæууыди, æхца 
кургæйæ-иу куыд къæмдзæстыгхуыз уыди, уый, æмæ йын фæтæригъæд 
кодта. 
1974 
ФЫДÆНХЪÆЛ 
/^æргъæй-дæргъмæ хæрзаив тыргъ сæууон хуры зæлдаг тынтæй 
цæхæр калы. Рахизырдыгæй урс-урсид дуæрттæ кæрæдзи фæдыл ных- 
хал сты, æмæ сæ уындæй зæрдæ райы. Сæ сызгъæринхуыз хæцæн- 
тæм цæст кæсынæй не ’фсæды. Галиуырдыгæй кæрæй-кæронмæ стыр 
рудзгуытæ — гом, æмæ сæ урс æмбæрзæнтæ сатæг уддзæфмæ сæ рог 
базыртæ тилынц. Тæрхæджытыл сырх уардитæ хуры тынты сæхи 
найынц æмæ рухс дунемæ худæнбылæй кæсынц. Фæсарæйнаг ны- 
вæфтыд гæххæттæй æмбæрзт къултыл дурын къустæй æрзæбул сты 
цъæх-цъæхид хилгæ зайæгойтæ. Паркет пъолыл — гауыз тыд. Уымæ 
дæр хуры тынтæ сæхи ивазынц, æмæ алы ахорæнтæй æрттивы. 
Дзыбын, асæй — рæстæмбис, тымбылдзæсгом лæг, бæрзонд хæхты 
цъититæм дисмæ кæсæгау кæсы æмæ мæргъты цъыбар-цъыбурмæ ’хсыз- 
гонæй хъусы. Цыма дун-дунейы хæрзтæ иууылдæр йæхи баисты æмæ 
йын сæ ничиуал айсдзæн, уыйау худы. Иæ райдзаст цæстæнгасыл 
ирдæй зыны, циндзинад йæ риуæй гуылфгæнгæ кæй бырсы, уый. 
^Сæрзхуызтæ æрыгон сылгоймаг сыгъдæг урс хæцъилæй рудзын- 
джы ’вгтæ сæрфы. Лæгмæ чъылдымыздæхтæй лæууы æмæ йæ нæ 
уыны, фæлæ йæм уæддæр уый фæлмæн хъæлæсæй дзуры: 
— Дæ райсом хорз, Абидæт! 
296 

Йæ цонгмæ дæр ма йын бавнæлдта. Ома æз дæр дæу хуызæн 
хуымæтæг адæймаг дæн, кæд бæрзонд бынаты бадын, уæддæр. Кусæ- 
гæй, æфснайæгæй — уе ’ппæтыл дæр æрвæссын. Æрвæсгæ нæ, фæлæ 
ма уæ мæхи бинонтау уарзгæ дæр кæнын. Рæхджы йæ хуыздæр бам- 
бардзыстут, куыд æнувыд уыл дæн, уый. Сылгоймаг æм йе ’ргом 
раздæхта æмæ йын арфæгæнæджы хъæлæсæй цыдæртæ дзуры, фæлæ 
йæм Дзыбын нæ хъусы. Йæ цæсты кæронæй бæрзонд, дæргъдзæсгом 
урссæр нæлгоймаджы ацахста æмæ фæуыргъуыйау. Адæргæй йæ 6и- 
наг æфсæр ауыгъдæй аззади, æмæ джихæндзыгæй лæууы. Лæг æм, 
уæззау къахдзæфтæгæнгæ, сабыргай æрбацæуы. Йе стыр сау цæс- 
тытæ пъолмæ ныццавта, цыма гауызы судзин агуры. Йæ цæсгом — 
фæлурс, сагьæсхуыз, фæлмæст. Йæ бæзджын сау æрфгуытæ — хъуын- 
тъыз, æлхынцъытæ. Кæд æй сæрæгасæй уыны, уæддæр æй кæронмæ 
нæ уырны. Æппæт дзыллæтæ æмризæджы кæмæй ризынц, æрмæст 
йæ койæ дæр кæмæн стъæлфынц, уыцы рынчындонмæ чи бахауди, 
æмæ цингæнгæ йæ къух кæуыл ауыгъта, уый йæм фæстæмæ мæрдтæй 
раздæхти. Нæ, нæ! Ацы мæнгард дунейы алцæуыл дæр баууæндæн 
ис, æцæг ууыл — нæ! 
Дзыбыны йæ фыртыхстæй скæуынмæ бирæ нал хъæуы. Йæ хъуыр 
ныххус и, æмæ дзы цыдæю нынныхсти, нынныхъуырынмæ йæ хъа- 
вы, фæлæ йын нæ комы. Иæ хицау æм куыд хæстæгдæр кæны, афтæ 
дзы стырдæр тас уадзы. Æнаххос сывæллоныл æваст куы ныхъхъæр 
кæнай, уæд ма уымæн вæййы ахæм тарстхуыз цæстæнгас. Æнхъæл 
уыди, йе ’нæуынон директор ацу æмæ ма ’рцуйы фæндагыл афардæг 
и, æмæ йæ Хуыцау дæр нал раздахдзæн, фæлæ фæфыдæнхъæл и. 
Æнæхъæн мæй йæхицæн зæрдæвæрæн сæнттæй фидар мæсгуытæ 
фæцарæзта, æмæ йын цæстыфæныкъуылдмæ миты гæлæбутау атады- 
сты. Сырддонцъиутæ топпы гæрахæй фæйнæрдæм куыд фæпырх уой, 
уыйау дзы фæлыгъдысты йæ рæсугъд цæстылуайгæ нывтæ, æмæ йæ 
риу сафтид и. Æрдзы фæткмæ гæсгæ хъуамæ афтæ ма рауадаид, 
фæлæ ма ныр цы гæнæн и? Йе ’цæг æнкъарæнтæ йæ йæ зæрдæйы 
рæбинаг къуымы бамбæхсын хъæуы, науæд æм йæ хиваст директор 
фæхæрам уыдзæн æмæ йæ гæркъайы хуынчъы аласдзæн. 
Уымæн дæр цы загъдæуа? Бон-изæрмæ йæ доны хъæстæ дæр ма 
фæкæ, æрмæст æй йæ дæлбар кусджыты ’фхæрын бауадз. Искæмæн 
исты знаггад ракæнын йæ къухы куынæ бафты, уæд тыхст рынчынау 
йæхицæн бынат нал фæары. Къуырийы бæрц зæххы скъуыды ных- 
хауы, стæй ракæнонхуызæй фæзыны æмæ йæхи афтæ фæдары, цыма 
куыстуат йæ фæтæн уæхсчытыл хæссы, иннæтæ та цыма æнæиухъуа- 
гæй æввонгхор фæлитойтæ сты. Йæ хæдивæгимæ цалдæр сахаты кар- 
зæй фæхæцы, куырыхон лæгау ын уæзбын хъæлæсæй зонд фæцамо- 
ны, йæ цуры кæй ницы у, уыцы хъуыды йын йæ сæры бауадзы, йæ 
ныфс ын асæтты æмæ та æвиппайды зилгæдымгæйау æрбайсæфы. 
Исчи йæм исты куы сдзуры, уæд йæ цæсгом сырххъулон афæлдæхы, 
номылусау æй фидисты бын фæкæны, цæмæй йæм иннæ хатт мауал 
бауæнда, уый тыххæй. Кæд æм хицауад хорз зæрдæ дарынц, уæддæр 
сын сæ фæдфæливæн митæ зоны æмæ сыл не ’ууæнды. Кусын нæ 
уарзы æмæ тæрсы, йæ хæдивæгæй йæ куы баивой, уымæй, æмæ йæ 
алыран дæр афтæмæй æвдисы, цыма куыстæн æппындæр ницы ’мба- 
ры. Цæмæй Дзыбын йæ сæрыл схæцынхъом ма уа æмæ йын йæ 
297 

бынатмæ ма тырна, уый тыххæй йæ хæрдмæ скæсын нæ уадзы, йæ 
къæхты бын æй ссæнды, кусджыты цæсты йæ ’фтауы, комкоммæ йæ 
мæстæй мары, æз дыл куынæ хæцин, уæд ам иу минут дæр нæ бафæ- 
стиат уаис, зæгъгæ. Ома мæ цуры зулкъæй уæлдай ницы дæ æмæ дæ 
куыдзы бынат зон. Мæ хæдивæгæй дæ дарын æмæ мын аргъуыц кæ. 
Иæ атæрыныл дæр бацархаид, фæлæ ахæм дæсны цагъайраг куы нал 
ссара, уæд куыстуат фæцуддзæн, æмæ йын хицау йæ хин митæ бам- 
бардзæн... 
Дзыбын ын йæ мидхъуыдытæ ахсы, цыма чиныг кæсы, афтæ. Йæ 
масты дзæкъул фæйнæрдæм тоны, фæлæ йæхи уромы, уымæн æмæ 
хорз зоны: йе ’лгъыст бæстæйы ’рмæстдæр коммæгæс мадзуратæ бы- 
рынц хæрдмæ, хъæлæсыдзагæй æрмæстдæр уыдонмæ худы цард. Кæд 
йе ’нæсæрфат хицауæй йе сæфт уыны, уæддæр йæхи афтæ дары, 
цыма йын уымæй адджындæр адæймаг нæй. Ницы йын бацамон- 
дзæн, уый зоны, фæлæ йæм уæддæр лæгъстæхуызæй курæджы цыд 
бакæны æмæ йæ биноныг бафæрсы. Уый, зондджын уæвгæйæ, хæ- 
рæгау кæй кусы, æдылы та йæ сæргъы кæй лæууы æмæ йын йæ 
фæллой кæй хæры, уый йæ йæ астæуыл дыууæ дихы кæны, æмæ йын 
йæ мæлæтмæ бæллы. Исты амалæй дзы куы фервæзид, уæд зæххыл 
йæхицæй амондджындæр нæ уаид, фæлæ йæ бæллиц нæ сæххæст 
уыдзæн. Иугæр йæ хицау ахæм æгъатыр низæн сæттын нæ бакуымд- 
та, уæд йæ къæлæтджынмæ хæстæг никæй бауадздзæн. Æдзухдæр де 
’нæуынон адæймагæй дæ зæрдæйы уаг æмбæхс æмæ йæм тыхлæма- 
рæгау дæ мидбылты худ. Цы ма уа уымæй æнаккагдæр хъуыддаг! Иу 
хатт бæгуылæгау стъол тымбылкъухæй ма ныххой æмæ йын дæ зæ- 
гъинæгтæ иууылдæр ма зæгъ. Нæ, фæлтау дзы йæ зæрдæйы уаг 
æмбæхсдзæн, фæлтау æм йæ мидбылты худдзæн. Кæд дзы искуы фер- 
вæзид. Ау, дунесфæлдисæг ын æппындæр нæ батæригъæд кæндзæн? 
Хицау æм æрбаввахс и. Дзыбынæн йæ цæстытæ ахæм æрттывд 
фæкодтой, йæ цæсгом афтæ тынг ныррухс и, цыма йæ уарзон æфсы- 
мæр хæсты цæхæрæй раирвæзти. 
— О-о-о, дæ райсом хорз, Тега Иларович! — тыргъы дзæнгæрæгау 
азæлыди йæ хъуытазмыр хъæлæс. Директормæ йæ къух бадардта, 
фæлæ йæм уый йæ цæсты кæронæй дæр нæ ракасти. Куыд цыди, 
афтæ йæ цыды кой кодта дарддæр, æрмæст чысыл фæгуыбырдæр и. 
«Æвæццæгæн мын йæ сæрæй акуывта. Нæ, хъуыды дæр мæ не 
’ркодта, цыма йæ кæвдæсард дæн!»— æрбамæсты йæм Дзыбын. 
Йæхимæ ныры хуызæн æгад никуыма ’ркасти. Йæ хиуылæрвæссон- 
дзинад æмæ райдзаст æнкъарæнтæн йæ зæрдæйы сæ фæд дæр нал базза- 
ди. Сæ бынат сын бацахстой хъыг æмæ тас. Йæ мидбынаты цъилау 
æрзылди æмæ Тегайы фæсонтæм æрхуымæй кæсы. Æвæццæгæн æм 
истæуыл хæрам у. Рынчындонмæ йæм бауайын хъуыди, фæлæ ма йын 
фервæзын æнхъæл чи уыди? Гъеуый дын лæг! Лæг нæ, фæлæ — къам- 
бец! Рак дæр æй нæ афæлдæхта. Ехх!.. Хатыр дзы ракурын хъæуы, 
науæд æй йæ куыстæй фæсурдзæн. Цыма дзы йæ кусæнуаты исты ’рбай- 
рох и, уыйау директоры иувæрсты атындзыдта, йæ дуар фегом кодта, 
стæй фæстæмæ фездæхти æмæ тæфæрфæсгæнæгау æнкъардæй загъта: 
— Амæй фæстæмæ дыл æнæниз бонтæ кæнæд, Тега Иларович. 
— Бузныг, — йæхицæй тыххæйты ралæмæрста директор. 
— Бауырнæд дæ, Тега Иларович, рынчындонмæ дæм бауайынмæ 
298 

хъавыдтæн, фæлæ мæ къухы нæ бафтыди. Цас куыст нæм и, уый 
дæхæдæг нæ зоныс?.. 
Йæ хицау æм ницыуал сдзырдта, æмæ Дзыбын йæ ныхас æрдæгыл 
фескъуыдга. Афтæ йæм фæкасти, цыма йыл былысчъилæй бахудти, æмæ 
йæ зæрдæ бауазал и. Ныр дызæрдыг нал кæны: цæуылдæр æм мæсты у 
æмæ йæ фæтæрдзæн. Бузныг дæр ын ахæм хъæлæсы уагæй загьта, 
цыма йæ ’лгъитгæ ракодта. Йæ цæсгом зына-нæзына кæй бахудызмæл 
и, уый дæр хорзы нысан нæу. Æнæмæнг æй фæтæрдзæн. Исты йе 
’нæзонгæ Тега у? Цæхæр искæй къухтæй хафын уарзы. Йæ кусджытæй 
исчи йæ ныхмæ куы сдзуры, уæд ыл йæ «куыйты» сардауы, æмæ йæ 
уыдон акъабæзтæ кæнынц, йæхæдæг та æназымæй баззайы. 
«Æмæ дын иннæтыл дæхи куы сардауы, уæд та? Дæуæй афтæ, 
уыдонæн æнцон вæййы? Дæ карз æртхъирæнтæй дын сойтæ смæр- 
зынц? Ныр та йын йæ уæззау къухы цæф дæхиуыл бавзар», — мæстæй 
йæ мары йæ мидхъæлæс. Рæстæгæй-рæстæгмæ йе ’нæгъдау директоры 
фарс кæй рахæцы, уый тыххæй йæ зæрдæ йæхиуыл худы, фæлæ йæ 
ныртæккæ уыцы лыстæг хъуыддæгтæм не ’вдæлы. Йæ хъарм бынат æй 
бахъахъхъæнын хъæуы. Афтæ тынг æм цæуыл смæсты уыдаид? Кæд 
ыл хицауадмæ кæй бахъаст кодта, уый базыдта? Цард кæд бамбардзæ- 
ни, цымæ? Ахæм æнауæрдон мæнгард лæгмæ дæ ныфс бахæсс! Цы- 
фæнды хицауæн дæр гæдыйы лæппынау йæ роны бабыры, йæ зæр- 
дæмæ йын фæндаг ссары æмæ йæ къæлæтджыны ноджы тынгдæр æрфи- 
дар вæййы. Уыдонæн дæр цы загъдæуа? Дуне ’хца йæм дæттынц, цы 
дæ фæнды, уый сын кæ, зæгъгæ, æмæ сæ йæ дзыппы тъыссы, кусджы- 
тæн та — капеччытæ. Дæлдзæх фæуæнт се ’ппæт дæр! Йæ бартыл 
сдзурын чи нæ фæразы, уый гугын фыс у, æмæ йын гугын фысæй 
стырдæр аргъ кæнын нæ хъæуы! Уæддæр куыд æгъдауæй ракъахтæуа 
Тегайы? Писмойы йæ ном куынæ уыди, уæд ыл цæмæй фæгуырысхо 
и? Нæ, ам æндæр цыдæр и, фæлæ цы, цы?! Æнæмæнг æй базонын 
хъæуы! Ныртæккæ! Æвæстиатæй! Йæ фæдыл та азгъордта, фæлæ уæдмæ 
Тега йæ кусæнуатмæ бацыди. Кусæнуат... Æндæр мацы фенæд, кæд 
дзы бон-изæрмæ йæ хид нæ калы. Дынджыр япойнаг телевизор йæ 
акомкоммæ сæвæрдта æмæ йæм иуцасдæр джыгьгьытцæстæй фæкæсы. 
Куы дзы сфæлмæцы, уæд компьютер скусын кæны æмæ дзы алыхуызон 
хъæзтытæй йæхи фæирхæфсы. Диссаджы закъæттæ ныффидар и ацы 
æнахуыр дунейы. Адæймаг дзы цас уæлдæр хизы, уыйас йæ куыст 
къаддæр кæны, йæ мызд та — фылдæр. Дзыбын йæ уды быцъынæг 
дзæгъæлы скъуыны? Уадз æмæ уый дæр йæ сæр бæрзæндты хæсгæйæ 
ацæра.Уæдæ иудадзыг хъуамæ ныхкъуырд уа? 
Тыргъы йæ къæхты хъæр бамынæг и. Уæвгæ йын хъуысгæ та 
кæд ракодта? Цæргæбонты хтлгызын сахуыр и æмæ æдзухдæр тæппуд 
рувасау ныгъуылдæй цæуы. Иæ сагъæстимæ хæрзæфснайд уатмæ ба- 
хызти, фæсдуар джихæй алæууыди, стæй æрттиваг стъолы фарсмæ 
’рбадти, сау пластмасс æвæрæнæй ручкæ систа æмæ цыдæртæ фыссы- 
ныл архайы, фæлæ йæм иу хъуыды дæр хæстæг нæ цæуы. Йæ цæс- 
тытæй Тегайы сурæт нæ хицæн кæны. Кæд æй, мыййаг, уыцы пис- 
момæ гæсгæ бафхæрдтой. Хуыцау куы зæгъид! Уæд Дзыбынæн йæ 
хъул сах абадид! Кадылмард нæу, фæлæ йæ цы хъыгдары, кусджытæ 
йын фылдæр аргъ кæной, уый? Тегайæ сæ удхæссæг уынынц, уæд- 
299 

дæр йæ цуры сæхи афтæ дарынц, цыма йыл æрхъæцмæ дæр нæ 
хъæцынц. Æмæ ма сæ æдзух æгады бынаты куынæ ’вæрид. Иры 
дзыхъхъы йæхицæй гуымирыдæр лæг нæй. Уæлдай йын нæу, кæй- 
фæнды раз дæр дыл цъыф къахæй бацæудзæни. Ахæм æнæхсæст 
ныхас дзы схауы, æмæ адæймаджы йæ астæуыл дыууæ дихы акæны. 
Айфыццаг кæй загъта, уый та бынтон диссагæн баззади. Йæ урс 
æнгуылдзты кæрæттæй стъол æрхоста, адæмыл йæ цæст ахаста æмæ, 
æлгъгæнгæйæ, афтæ бакодта: 
— Уæ тентекк сæртæй мæ туфлийы зæвæты фылдæр зонд куы.и, 
уæд мын кусын амонут?! 
Цыфæнды куы фæуа, уæддæр ын хъуамæ Дзыбын йæ бынат æрцах- 
са æмæ йæ хъиладзагъдæй фæсура. Афтæ кæй уыдзæн, ууыл дызæр- 
дыг нæ кæны, уымæн æмæ уый æрыгон у, Тега та — зæронд. Пен- 
симæ йæ бирæ нал хъæуы, æмæ сар йæ сæр кæны! 
Дзыбын йæ хъуыдытæй сфæлмæцыди. Йæ бон æнцад бадын нæ 
баци æмæ уаты дыууæрдæм силлæг и. Æрæджиау йæ зæрдæ нал фæ- 
лæууыд, æмæ тыргъмæ ахызти. Хъуамæ директорæн йæ хинæйдзаг 
фæндтæ бамбара, науæд не ’рсабыр уыдзæн. Æниу ын сæ цы ’мба- 
рын хъæуы? Уымæ у мæсты. Ие ’наккаг митæ йын хурмæ кæй ракал- 
дта, уый базыдта æмæ йæ фæсурынмæ хъавы. Нæ, фæлтау Дзыбын 
кæйфæнды раз дæр йæ уæрджытыл æрлæудзæн, уæддæр йæ уарзон 
коллективы Тегайы бар нæ ныууадздзæн. Стыр мызд æй нæ хъæуы, 
уæдæ йæ директорау куыстуаты рæсугъд сылгоймæгтæй гарем сара: 
зынмæ дæр нæ хъавы. Фæнды йæ ’рмæстдæр иу хорз хъуыддаг скæ- 
нын — хъуамæ йе ’мкусджыты сæ сылваз хицауæй фервæзын кæна 
æмæ сын разамынд дæттын райдайа, куыд æмбæлы, афтæ. О, о, 
сыгъдæгзæрдæ куырыхон лæгæн куыд æмбæлы, афтæ! 
Сылгоймæгтæ Тегайы кабинетæй, хъæлдзæг ныхасгæнгæ, рацыды- 
сты, Дзыбыны ’рдæм цыдæртæ дзурынц æмæ пыррыччытæ кæнынц. 
«Хицау сын мæн тыххæй цыдæр загъта, æвæццæгæн, æмæ мыл 
худынц! Нырма йæ бандон куы нæма схъарм кодта, гормæттæ, уæд 
æм цæй тагъд бауадыстут?! Иæ хæстæ æххæстгæнæг уын уæ хынци- 
нæгтæй кæцы нæ бахыгътаид?! Уæдæмæ, рæузонд стут, рæузонд! Йæ 
зæвæттæ йын сдæрут! Уæ сæр сæрмæ нæ хæссут, афтæмæй дзы стыр 
кад домут!» — йæхинымæр сæм хыл кæны Дзыбын. Директор куы 
суа, уæд сæ ’рмæст хылыл нæ ныууадздзæни, уæлдайдæр, Тегайы 
секретары. Баст куыдзау æй хъахъхъæны æмæ йæм алырдыгæй дам- 
думтæ скъæфы. Æмæ уымæн цыфæнды кæнæд, фæлæ иннæты ма 
’фхæрæд. Айфыццаг æй æдылыйы бынаты кæй сæвæрдта, уый йын 
нæ ныббардзæн... 
Тега кусджыты йæхимæ ’рбахуыдта æмæ сын зонд амоныныл схæ- 
цыди. Уыцы рæстæг иу дзæгъæлдзуаг куыдз кæцæйдæр æрбадзæгъæл 
и æмæ рæйын райдыдта. Тега дзы ’рбатыхсти æмæ йæ ныхас æрдæ- 
гыл фескъуыдта. Куыдз дæр фæсыкк и. Директор-иу йæ сæйраг ны- 
хасмæ куы бахæццæ и, уæд та-иу уымæн дæр йæ цъæхснаг хъæлæс 
кæрты ныййазæлыди. Цыма, лæг ницытæ æмæ мацытæ кæй дзырдта, 
куыдз уый æмбæрста æмæ дзы адæмы ирвæзын кодта, уыйау йæ рæ- 
йынæй нал æнцади, æмæ Тегайы цæстыты фырмæстæй туг фæбадти. 
Дзыбынæн йæ тызмæг хицауы зæрдæ балхæнынæн замманай фадат 
300 

фæци, йæ бынатæй фæгæпп ласта, дуарæй йæ сæр адардта æмæ сек- 
ретармæ, бардзырд дæттæгау, карзæй адзырдта: 
— Ауай æмæ уыцы æнæбайрайгæйы куыдзы басабыр кæ! 
— Æмæ дын æз куыдздомæг дæн?! Ауай æмæ йæ дæхæдæг баса- 
быр кæ! — сбустæ йыл кодта секретарь, æмæ директоры уæрæх уат 
адæмы кæл-кæлæй айдзаг и. Тега йæ хæдивæгмæ æлгъгæнгæйæ бака- 
сти æмæ йæ сæр уайдзæфгæнæгау банкъуыста: 
— Сæр-хъæн! 
Дзыбынæн йæ масты дзæкъул атыдта. Йе ’нкъарæнтæ бамбæхсын 
йæ бон баци, фæлæ сылгоймагмæ уæдæй фæстæмæ хæрам зæрдæ 
рахаста. Куыддæр йæ бæллиц сæххæст уа, афтæ йæ тæргæ кæндзæ- 
ни, ныр та уал бацархайын хъæуы, цæмæй йæхæдæг ма феддæдуар 
уа. Ног цалцæггонд цæхæркалгæ агъуыстмæ тæрсгæ-ризгæйæ бахыз- 
ти, æмæ йæм йæ хицауы кæд равдæлдзæн, уымæ ’нхъæлмæ кæсы. 
Директор гом сейфы цур гуыбырæй лæууы æмæ дзы цыдæртæ ар- 
хайы. Йæ къухты змæлдæй бæрæг у, æхцатæ кæй нымайы, уый. Йæ 
хæдивæджы ауыдта æмæ йæ куыст фæуагъта. Ахæм каст æм кæны, 
цыма йын афтæ зæгъынмæ хъавы: «Куынæ мæ хъæуыс, уæд цæмæ 
’рбасхъæл дæ?!» 
— Хуыцауæй дæ бауырнæд, Тега Иларович, дæ кабинет æнæ дæу 
фидаугæ дæр нæ кæны, — дзуры йæм козбау хъæлæсæй Дзыбын, 
фæлæ хицауы уымæ не ’вдæлы — тыхсы дзы. Цæмæй йыл ма фæгуы- 
рысхо уа, уый тыххæй йæ сейфæй гæххæттытæ райста æмæ сæ ра- 
фæлдах-бафæлдах кæны. 
— Ды ам куынæ уыдтæ, уæд иууылдæр хасты хуызæн уыдыстæм... 
Æнцонæй дзы кæй нал фервæздзæн, уый бамбæрста Тега æмæ 
сейфы дуар бассыдта, фæлмæн къæлæтджыны йæхи ’руагъта æмæ 
йæм дзуры куыдфæндыйæ: 
— Сбад, цæмæ лæууыс? 
— Бадынмæ мæ не ’вдæлы... Куыстæй мæ хъуырмæ дæн... Дæхæ- 
дæг æй нæ зоныс?.. — Дзыбын йæ хицауы былысчъил цæстæнгас ацах- 
ста æмæ фæсыкк и, фæлæ йын уæддæр йæ зæрдæ æнæ балхæнгæ нæ 
фæци: — Цыдæр тыхстхуыз дæ... Кæд дæ ме ’ххуыс хъæуы, мыййаг... 
— Бузныг. Мæхицæн ницы тас у, бæргæ... Дохтыртæ мæм рак 
æнхъæл уыдысты, фæлæ... 
— Хуыцауæй разы, æгайтма фервæзтæ! — фырцинæй йæ кæронмæ 
дзурын дæр нал бауагъта Дзыбын. Йæ цæсгом афтæ тынг ныррухс и, 
цыма йын бирæ азты фæстæ йæ уарзон ус лæппу ныййардта. 
— Мæхæдæг фервæзтæн, фæлæ мæ кæстæр фырт рынчындонмæ 
бахаудта, лæгæн йæ хъæлæс зына-нæзына базыр-зыр кодта. 
— Уагæр ыл цы ’рцыди? — тарстхуызæй йæ афарста Дзыбын æмæ 
йæм тæфæрфæсгæнæджы каст бакодта. — Знон дæр ма дзыхъхъын- 
ног «Линкольн»-ыл куы сцæйтахти. 
— Замана дæр уый мидæг и, æмæ йыл тæхгæ кæй кодта. Ме ’взаг 
ын лæгъстæ кæнынæй слыстæг и: «Сабырдæр цу, гормон, сабырдæр 
цу!» Нæ мæм байхъуыста æмæ бацарæфтыд и. Туджы аргъæй йын 
æй цæмæ ’лхæдтон... — Тега зынгæ фæгуыбырдæр и æмæ нæты. — 
Йæхи ’дде ма дыууæ фырыхъулы хуызæн лæппуйы дæр бабын кодта, 
æмæ сæ ныр мæнæн ныгæнын хъæуы. Утæппæт хæрдзтæ... 
301 

«Ай йе ’хцатыл куы мæт кæны, æз та афтæ ’нхъæлдтон, мæнмæ у 
мæсты», — æхсызгонæй сулæфыди Дзыбын æмæ ’рсабыр и, æрмæст 
ма йæ сагъæсы ’фтауы, йæ хицау æнæниз кæй разынд, уый. 
— Дохтыртæ мын зæрдæ бавæрдтой, фæлæ сыл тынг не ’ууæн- 
дын... Ахæм æдзæсгом гæртамхортæ искæуыл батыхсой... — хъуысы 
йæм Тегайы ныфссаст хъæлæс. 
«Давæггаг æхцатæ фарсыл нæ хæцынц, нæ, стæй æгъатыр лæгæн 
Хуыцау йæ тæригъæдтæ нæ бары. Адæймаг хъæддаг сырд нæу æмæ 
йын фæлмæндæр уæвын æмбæлы», — йæхинымæр ын уайдзæфтæ 
кæны Дзыбын. Искæй хъыгыл райын хорз кæй нæу, уый бæргæ 
’мбары æмæ йæ фæнды йæ хицауы уазал зæрдæмæ хъарм уддзæф 
бауадзын, фæлæ йе ’взаг иударон хус ныхæстæй уæлдай ницæмæ 
тасы, æмæ сæ Тегайæн йæхи хуызæн куыдфæндыйæ дзуры: 
— Ма йын тæрс, адзæбæх уыдзæни. Æрыгон лæппуйæн йæ буар 
фидару... 
Йæ цæстытæ иуварс азылдта. Тæрсы, гадзрахатæй йыл куы рацæ- 
уой, æмæ йын директор йæ зæрдæйы уаг куы бамбара. Æфсæрмæй 
ма йæ цуры сындзытыл бадæгау иучысыл абадти, стæй куысты ’фсон 
тыргъмæ ахызти æмæ йæ къух цинхуызæй Абидæты фæлмæн сины- 
сæртыл рæвдауæгау æрхаста. 
1979 
ХАХУЫР 
Автобусæй æрхызти æмæ сагъдауæй лæууы, цыма дзы исты фе- 
рох и æмæ йæм фæстæмæ аздæхынмæ хъавы. Бæлццæттæ ахæлиу 
сты, уæддæр йæ бынатæй не змæлы — йæ къах æй нæ хæссы. Æна- 
хуыр уæззау хуыдуггæнæг къуыбылой йын йæ хъуырысæртæ ’хгæ- 
ны. Йæ уатмæ бацæуыны бæсты цæуылфæнды дæр разы у, фæлæ ам 
дæр кæдмæ джиудзæн? Чи нæ йæ уарзы, уыдонæй йыл искæй цæст 
куы ’рхæца, уæд йæ тауыс — цæттæ. Дзырдамонд у, æмæ та йыл исты 
къæм абаддзæни... 
Цы хорздзинадмæ тырныдта, цымæ? Цæмæ ’нхъæлмæ касти? Йæ 
уавæр ын чи бамбардзæн æмæ йын йæ дудгæ рыст чи айсдзæн? Уæвгæ 
йын кæй аххос уыди? Лыстæг хъуыддæгтæм йе ’ргом цæмæ здæхта? 
Æууæндын кæуыл нæ хъуыди, уыдонæн йæ зæрдæйы дуæрттæ цæмæ 
байтыгъта? Йæ сæры зилдух кæнынц алыхуызон фæрстытæ, фæлæ 
дзы иуæн дæр дзуапп раттын нæ фæразы. Йæхицæн тыхгæнæгау 
æнæбары къахдзæфтæ кæны йæ фатермæ. Уæрæх райдзаст уат, стыр 
цæлгæнæн, парахат балкъон. Адæймаг ма хуыздæр цæмæ бабæлла? 
Æндæр исчи йыл цинæй амæлид, уымæн та дзы йæ зæрдæ уынгæг 
кæны. Афтæ йæм кæсы, цыма уазал зæппадзмæ хизы. 
Цæлгæнæнмæ цадæггай араст и. Кæдæм цыди, уый дзы ферох и 
æмæ балкъоны ’рдæм азылди. Йæ рохст цæстæнгас кæдæмдæр адзæ- 
гъæд и æмæ æрæджиау чысыл фæзгондыл æрæнцади. Сывæллæттæ 
хоккейæ хъазынц æмæ хъæлæба кæнынц. Тæхудиаг, уыдоны карæн 
ма чи у. Разгъор-базгъорæй дарддæр дæ мацы мæт уæд. 
Уатмæ ’рбаздæхти æмæ цырагъ ссыгъта, йæ палто раласта æмæ 
йæ шифанеры рагъæныл сауыгъта. Йæ дзаумæттæм радыгай хъавгæ 
302 

’вналы, цыма, семæ цы нывтæ баст и, уыдонæн æрбайсæфынæй тæр- 
сы. Мæнæ йæ урс къаба. Йæ хæрзконд уæнгтыл хуымæтæджы дзæ- 
бæх фидыдта. Фыццаг хатт æй уалдзæджы скодта. Абоны хуызæн ма 
йæ хъуыды кæны. Æмæ дзы рох дæр куыд хъуамæ фæуа? Ахæм 
зæрдæхцон æнкъарæнтæн ферохгæнæн и? 
* * * 
Цъæх нæууы сатæг йæ тæвд буары сабыргай хъары æмæ йæ ’хсыз- 
гон хъыдзы кæны. Йæ зæнгтыл цыма капрон цъындатæ ис: хуры 
хъæстæ куы фæвæййынц, уæд сæ хуыз скалынц. Зæнгтæ куыд уæлæмæ 
фæлурсгæнгæ цæуынц æмæ лæппуйы тугдадзинтæм æнахуыр тыхæй 
æвналынц. Йæхи сæм куы нал баурома, æмæ йыл йæ уарзоны зæрдæ 
куы фæхуда, уымæй тæрсгæйæ йæ цæстытæ иуварс азылдта æмæ йæ 
сæр чызджы гом уæрджытыл æрæвæрдта. Зæидæ йын йæ уавæр фем- 
бæрста æмæ ’фсæрмхуызæй йæ къабайы фæдджийыл дæлæмæ ’рхæ- 
цыди. Йæ лыстæг даргь æнгуылдзтæ лæппуйы сæрыхъуынты аныгьуыл- 
дысты æмæ сæхимидæг сындæггай змæлынц. 
Аметгæ уæлгоммæ хуыссы æмæ айдæны хуызæн цæхæркалгæ арвмæ 
цымыдисæй кæсы. Иу мигъы къуымбил дæр дзы нæ зыны, æрмæст 
йæ риуыл дыууæ дзиго-цъиуы, кæрæдзиуыл цингæнгæйæ, тыбар-ты- 
бур кæнынц, æмæ се ’мзæл зарæг сыгъдæг уæлдæфы зæлы. Фæткъуы 
бæласыл цыма миты хæмпус гæбынатæ фæуарыди, уыйау йæ урс 
дидинджытæ райтынг сты æмæ хуры зæлдаг тынты сæхи найынц. 
Æрдзы удылтайгæ ныв ноджы рæсугъддæр кæнынц чызджы хъуым- 
был дзыккуты ’хсæрдзæн æмæ йæ фæлмæн цæстæнгас. Æгомыгæй 
афтæ рæвдауын зонынц æрмæстдæр уарзæгой цæстытæ. Лæппуйы 
зæрдæ нал фæлæууыд æмæ рабадти, аба кæнынмæ йын хъавы, фæлæ 
йæ уый нæ уадзы. 
— Цæмæй æфсæрмы кæныс? Тагъд иумæ куы уыдзыстæм... 
— Мæ фыд мæ куынæ ратта, уæд та? — къахы йæ чызг. 
— Уæд цы? Æндæр искæй æрхæсдзынæн, — æнæмæтхуызæй дзу- 
ры лæппу, хинхудтгæнгæ. 
— Гъемæ-иу æрхæсс, — Зæидæ тæргайхуызæй фестади æмæ бæлæ- 
сты ’хсæнты ныййарц и. Аметтæ йæ фæдыл атындзыдта, йæ цонгæй 
йæ ацахста æмæ йæ бæзджын кæрдæгыл æрфæлдæхта. 
— Искуы ма мæ алидздзынæ? — фæрсы йæ æцæгхуызæй. 
— Бæгуыдæр дæ алидздзынæн, бирæгъ! — йæхи йæм мæстыйæ 
’вдисы чызг. 
— Уæдæ афтæ хуысс! — бардзырд ын дæтты лæппу æмæ йæ йæ 
риумæ ’лхъивы. Æнæнхъæлæджы сæ былтæ кæрæдзиуыл андзæвы- 
дысты, æмæ чызг джихæй аззади. Ныхъхъæбыс ын кæнид, фæлæ йæ 
йе ’фсарм нæ уадзы. Рæхджы йе ’нкъарæнтæн бар ратдзæни. Йæ мой 
куы суа, уæд æй рæвдаудзæни. Афтæ йæм кæсы, цыма йæ йæ хъæбы- 
сæй уадзгæ дæр нал скæндзæни. Чызг сын райгуырдзæн. Сæ фыццаг 
сывæллон æнæмæнг чызг уыдзæн. Йæ сæрыхъуынтæ йæхи дзыккуты 
халдих уыдзысты, сатæгсау, ставд уылæнтæ. Иæ цæстытæ та — Амет- 
тæйы цæстытау æрвхуыз. 
Ехх, чындзæхсæвмæ ма йæ цас æнхъæлмæ кæсын хъæуы! Ацы 
ирон гæды митæ. Аметтæ йæм минæвæрттæ ’рбарвиты, æмæ та хъуыд- 
303 

даг йæ фыды аххосæй бакъуылымпы вæййы. Гæбыца дæр зæронд 
æгъдæуттыл ныддæвдæг и. Йæ хъæбулы иу сдзырдæн куыд хъуамæ 
ратта? Сæ чызг сæ нæ хъуыди, æндæр æй афтæ тагъд нæ авæрдтаик- 
кой, зæгъгæ, куы фенхъæлой се суинаг хæстæджытæ, æмæ сын сæ 
минæвæртты ратæр-батæр кæны. 
Цард вазыгджын у. Чызг æмæ лæппу уарзондзинады арты фæ- 
судзынц, иу хæдон сын æгæр уæрæх дæр ма вæййы, фæлæ дуар 
сæхиуыл куы бахгæнынц æмæ кæрæдзи бæстондæр куы базонынц, 
уæд фидистæ æмæ ’лгъыстытæм рахизынц. Гæбыца цард йæ фондз 
æнгуылдзы хуызæн зоны æмæ хъуамæ ма фæрæдийа, йæ фырнымд 
чызджы хъуамæ кадджын хæдзармæ арвита æмæ йæм уыйфæстæ уай- 
дзæф ма ’рхауа. Йе суинаг сиахсæй искæйты афæрса. Кæд расыггæ- 
наг кæнæ наркоман у, уæд та? Адæмымыггаг куы разына, уæд ын 
Гæбыцайы риуыл — фæндаг. Минæвæртты расай-басай дæр уымæн 
кæны. Мæнæ ма нæ мыггаджы хистæры фæндон базонæм. Æххæст 
ма Бухарайæ нæ хæрæфырт æрбахæццæ уа, æмæ уын уæд бæлвырд 
дзуапп ратдзыстæм. Уыйфæстæ та, æвæццæгæн, йæ тъымы-тъымайы 
ма йын æнæфарстæй чи баззайа, уыдоны агурдзæн. Зæидæ дæлиауæй 
ныуулæфыди. 
— Дæуæй афтæ, æз æй нæ зонын, дæ фыд мын мæ минæвæртты 
дыууæ хатты æнæ дзуаппæй цæмæ рарвыста, уый? — хъазгæмхасæн 
æй æлхыскъ кæны Аметтæ. 
Зæидæ къæмдзæстыгхуызæй кæсы æмæ адæргæй кæрдæджытæ 
тоны. 
— Чызг æрвитынмæ цæттæ нæма у, æндæр... — дзуры æцæгхуы- 
зæй, фæлæ йæ ныхæстыл йæхæдæг дæр не ’ууæнды. 
— Уый тыххæй — нæ. 
— Уæдæ? 
— Бæстондæр нæ базона. Цы мæрдтаг стæм, цы кусæм, кæм вæй- 
йæм, адæмимæ куыд цæрæм, цас исбон нæм и... 
Зæидæ тарстхуызæй фестъæлфыди, æмæ йæ цæстытæ мæтæй ай- 
дзаг сты. 
— Раст нæ дæ, Аметтæ. Папæйы уæ исбон ницæмæн хъæуы. Ба- 
уырнæд дæ... 
— Адæм нын æй дзурынц. Кæй бафæрсут, уый нæм æй уайтагъд 
æрбахæццæ кæны, æмæ мæ ныййарджытæ смæсты вæййынц. Мæнæн 
мæ мад æмæ мæ фыд сыгъдæгзæрдæ сты. Кæд сæхи къухы сахуыр 
кæнын нæ бафтыд, уæддæр мæн размæ ракодтой. Æз уыдоны фæрцы 
сдæн инженер. 
— Æз бухгалтер йеддæмæ кæй ницы дæн, уый мын мæ цæстмæ 
дарыс? — скæуынæввонгæй йæм кæсы Зæидæ. 
— Ард дын хæрын, уый мæ хъуыдыйы кæрон дæр нæ уыди! Цы 
уæлдай у? Инженер... бухгалтер... Æз ахæмты зонын, институт каст 
фесты, фæлæ зæххæй сисынмæ нæ бæззынц. Адæймагæн сæйрагдæр 
йæ удыхъæд æмæ йæ сæрызонд сты. 
— Æз дæ разы ницы азымджын дæн. Мæ ныййарджыты ныхмæ 
стох кæнын мæ бон нæу. Фыдæлтæй сæм цы ’гъдæуттæ ’рхæццæ и, 
уыдоныл сæ къух сисын нæ фæразынц... — Зæидæйæн йæ зæрдæ 
суынгæг и æмæ йæхиуыл схæцыди. Аметтæ дæр сыстади æмæ йæ 
’рбахъæбыс кодта. 
304 

— Зæидæ, æз æхца нæ дæн, æмæ æппæт адæмы зæрдæмæ нæ 
цæуын. Чи мæм хи хъæбулы цæстæй кæсы, кæмæн та йæ цæстысындз 
дæн. Йе сæфт мæ чи уыны, уый куы бафæрсат, уæд та? Бамбар мæ. 
Сыгъдæг уарзондзинад сызгъæринæй уæлдай нæу æмæ йæ чъизи кæ- 
нын нæ хъæуы. 
— Æрсабыр у, мæ хур, сызгъæриныл чъизи нæ хæцы. 
Лæппу æмæ чызг кæрæдзи къухтыл фæхæцыдысты æмæ сæ мид- 
былты бахудтысты. Сæ сæрмæ арвыл цы мигъы къæм фæзынди, уый 
сæ цинæй уынгæ дæр нæ фæкодтой... 
* * * 
Морæбын æрттиваг къабамæ ’нкъардæй кæсы, æмае йæ цæстытæ 
доны зилынц. Йæ хæрзконд уæнгты аивдзинад ын уæлдай тынгдæр 
æвдыста æмæ йын тынг адджын уыди, ныр та йыл зæрдæниз æфтауы, 
æмæ йæ фæнды йæ хæдзарæй алидзын. Кæдæмфæнды дæр уæд! Чи- 
фæнды дæр æй рæвдауæд, æрмæст иунæгæй ма цæрæд! Иунæг мæ- 
гуыр у, æнæбон, гæвзыкк! Йæ кæрон тæригъæддагмæ цæуы! Фыццаг 
хатт зындзинад ацы дзаумайы бавзæрста, æмæ дзы йæ удхæссæг уыны. 
Фæлтау къæсæргæрон йæ бæрзæй куы асастаид, кæнæ дойнагдурау 
куы бакъуырма уыдаид æмæ куы ницы фехъуыстаид. Иннæ хæтты- 
тæй хъауджыдæр æй уæд куыстмæ йæ фыдбылызы къæхтæ раздæр 
цæмæ бахастой, цымæ? Цæмæй йыл йæ дуне баталынг уа, уый тых- 
хæй? Куыддæр дуарыл бахæцыди, афтæ дзы Айсæты хъæлæс рай- 
хъуысти: 
— Уæд мын мæ хъæбулы мардмæ ’рбацу, кæд дын исты гæды 
зæгъын. Мæ фыдыстæн, хæлд сылгоймаг у. Чызг æй барæй нæ хо- 
нын. Мæ хъустыл дзы бирæ ’взæр хабæрттæ ’рцыди. Æмæ ма адæмы 
ныхæстыл дæр куы баззадаин, фæлæ йæ мæхи цæстытæй федтон. О, 
о, мæхи цæстытæй! Сæ бындзарæй мын рахауæнт, кæд дæ сайын, 
уæд! Цалдæр азы Лактейы фæдыл фезгъордта. Уый та чи у, зæгъыс? 
Иæхи йын-иу бафæрс. Цыма дзы сывæллон дæр аппæрста... Хуыцау 
ахæм сылгоймаджы знаджы хæдзармæ дæр ма бауадзæд! Цалынмæ 
дæ не ’рцахста, уæдмæ дзы дæхи айс, Аметтæ! Дæ цард дын сæнад 
кæндзæни. 
Йæ уарзоны коймæ Зæидæ хорзау нал фæци. Айсæты ныхæстæ 
дзы кардау иннæрдæм ахызтысты. Хъуамæ йыл йæхи ныццавтаид, йе 
стыр мæкъуылгонд сырхахуырст дзыккутæм ын фæлæбурдтаид æмæ 
йæ тыргъмæ ахæр-хæр кодтаид, фæлæ йæ йæ сæрмæ не ’рхаста. 
Адæргæй йе ’нгуылдзтæ дуары хæцæныл ныддæвдæг сты æмæ сæ 
атонын дæр нал фæрæзта. 
— Бафæрс-ма-иу æй, бафæрс, Филим та дын, зæгъ, чи уыди, 
цымæ дын цы дзуапп раттид. Уæвгæ, æфсæнттæ кæнынмæ Иры дзыхъ- 
хъы йæхицæй дæсныдæр нæй. Талынг къуымы-ма-иу æм февнал, 
цымæ дын «нагъ» зæгъын бафæразид. Фæхынджылæг дзы кæ æмæ 
йæ ныууадз. Аметтæ, мæ хæдзар, æз сывæллон нал дæн æмæ дын мæ 
мæгуыр зондæй амонын: ныууадз æй, дæ рæстæг ыл ма хардз кæн. 
Фæлтау дæхи аккаг хæрзæгъдау чызг ссар æмæ дæ цард сараз. Мæ 
иунæг сабийæ дын ард хæрын... 
— Кæйдæр кауы рæбын кæй скодтай, уыцы сабийы кой кæныс? — 
20 Цомартаты Изæтбсг 
305 

мæстæймарæгау æй сабыргай бафарста Зæидæ, æмæ Айсæт цæкуыйау 
фесхъиудта. Телефоны хæтæл йæ къухæй феуæгъд и æмæ сгьолмæ 
’рхаудта. Йæ налатхуыз тыппыр цæсгом цикъæйау ныффæлурс и 
æмæ йе ’мкусæгмæ, дисгæнгæйæ, кæсы. Ацафон æрбацæуын æнхъæл 
ын нæ уыди, æндæр дуар гомæй уагъта? 
— Чъизи сылгоймаг кæй дæ, уый зыдтон, фæлæ ахæм æлгъаг 
разындзынæ, уый мæ фæсонæрхæджы дæр нæ уыди, — уазал хъæлæ- 
сæй загъта чызг æмæ йæ бандоныл æрбадти. Йæ гæххæттытимæ ар- 
хайы æмæ йæхи афтæ дары, цыма æппындæр нæ тыхсы, фæлæ йæ 
гæртт-гæрттæй не ’нцайы. Айсæтмæ хардзау æркасти, йæхицæй кæс- 
тæры цæсты кæй бафтыдта йæхи, уый. Афтæ къуыттыйæ куы бада, 
уæд састы бынаты баззайдзæн, фæлтау знæт галау йæ бæттæнтæ атон- 
дзæн, йæ сау цæсгом сыхалдзæн æмæ йæ разы къæмдзæстыгæй нæ 
баззайдзæн. 
— Чъизи дæр дæхæдæг æмæ ’лгъаг дæр! Цавæр кауы кой кæныс, 
цæ?! — йæ хъуырысæртæ фырмæстæй ныддымстысты, афтæмæй фæр- 
сы Зæидæйы. Йе уæнгтыл дæр ма схæцыди æмæ йыл хъæрццыгъайау 
йæхи ныццæвынæввонгæй лæууы. 
— Базæронд дæ, базæронд, зæрдæ дын нал и. Куыд тагъд дæ 
ферох и? Курынмæ дыл ничи барвæссыди, æмæ кæйдæр дзæгъæлдзуа- 
гæй уынджы дæхицæн чызг скодтай. Худгæ дыл нæ кæнын. Алкæмæн 
дæр тæрхонгæнæг йе ’фсарм у, æмæ дæ цы фæнды, уый кæ, фæлæ ма 
мыл искæй куы æрымысай, уæд дын æй нал ныббардзынæн! 
Айсæт æртхъирæнгæнæджы худт бакодта æмæ йæм йæ къух до- 
дойгæнæгау батылдта. 
— Цыфæнды куы фæуа, уæддæр дæ Аметтæйæн курын нæ бауадз- 
дзынæн! Æз мæ мадæн чызгæн нæ райгуырдтæн, ды уый хæдзармæ 
куы бацæуай! 
— Аметтæ дæу хуызæн хæлд сылгоймагмæ байхъусын йæ сæрмæ 
никуы ’рхæсдзæн. 
— Уый фендзынæ! Æз нæлгоймæгты дæуæй хуыздæр зонын. Йæ 
зæрдæйы йын дызæрдыджы мыггæгтæ байтыдтон, æмæ, абон куынæ 
уа, уæддæр райсом билцъ уадзынмæ фæуыдзысты. 
— Гадздза сылгоймаджы хахуыртæй мæ чи ныууадза, уый лæджы 
ном хæссыны аккаг нæу, æмæ цас раздæр ацæуа, уыйас — хуыздæр, 
фæлæ мæм диссаг кæсы, афтæ тынг мæм цæуыл смæсты дæ? 
— Ницæуыл! Нæ мæ фæнды, ахæм дзæбæх лæппу дæ хай фæуа, уый! 
— Цæуыннæ? 
— Дæу цæуыннæ бафæндыди мæнæн фатер раттын? 
— Æз, куыд профцæдисон организацийы сæрдар, афтæ мæ хæс 
æххæст кодтон. Ды дыккаг фатер истай, Ципæйæн та иу дæр нæ 
уыди. Дæуæн дæ чызгимæ стыр райдзаст агъуыст и, Ципæ та йæ мой 
æмæ йæ дыууæ сывæллонимæ кæйдæр къуымты рахау-бахау кодта. 
Ды нæм фондз азы йеддæмæ нæма кусыс, уый та йæ дæндæгтæ ам 
рафтыдта. Ды хицауæн козбау миты фæрцы мæгуыр æфснайæгыл 
гадзрахатæй рацæуынмæ хъавыдтæ, æз та зылын хъуыддæгтæй ме 
сæфт^ уынын, уыййеддæмæ мын Ципæ дæр дæуæй уæлдай ницы 6а- 
вæййы. 
— Гъемæ, мæгуырты фарс хæцгæйæ, дæ фыды уæларт баззай уæдæ 
æмæ дæ бонтæ, адæммæ хæлæггæнгæйæ, æрвит! — ралгъыста йæ 
306 

Айсæт, йе стъолмæ багуыбыр и æмæ нымайæн къæбæлтæ мæстыхуы- 
зæй дыууæрдæм ракъуыр-бакъуыр кæны. Кусгæйæ дæр йæ цæстæн- 
гас знæтхуыз у, йæ цæсгом та — сырх-сырхид, цыма арты фарсмæ 
бады. Зæидæйæн йæ риуы уæззау æнкъарæн дзыназы æмæ цыдæр 
бæллæх æрцæуынмæ ’нхъæлмæ кæсы... 
* * * 
Йæ уардихуыз тыртыргæнаг кофтæ æмæ фæлурсбын юбкæ йæ 
фæлмæн армытьæпæнæй рæвдауæгау сæрфы, æмæ йæ цæстытыл уайы, 
йæ уарзонмæ зæрдæрайгæйæ куыд тындзы, уый. Æрæджы дæр ма 
йæм тарæрфыгæй чи касти. уыцы дуне йæхи баци æмæ, суртæ-уадз- 
гуытæгæнгæ, размæ уайы. Йæ зæлдаг дзыккутæ йæ фæсонтæм æркал- 
дысты æмæ йын йæ амондыл цин кæнынц. Йæ урс туфлитæ дæр ын 
цыма йæ равг æмбарынц, уыйау хуры тынтæм цæхæр калынц. Йæ 
фыд кæддæр-никæд Аметтæйы минæвæрттæн разыйы дзуапп ратты- 
ныл сразы и, æмæ йæм чызг рог уддзæфы рæхснæг базыртыл фæтæ- 
хы. Гъа ныр таксимæ йæ къух фæдара, зæгъгæ, афтæ йæ уæлхъус 
ныллæджытæ, тæнтъихæг сылгоймаг æрлæууыди. Йæ хурсыгъд цæс- 
гом — фæлмæстхуыз, лыстæг æнцъылдтæ йыл фæзынди. Йæ сæр фæ- 
халас и. Йæ цæстытæ — æнкъард. Йæ уæлæ — дæрдджын дзаумæттæ. 
Йæ къухы — базармæ хæссæн стыр хызын. 
— Мартæ! — йæ цæнгтæ йыл атыхта Зæидæ. Кæддæр скъолайы 
иумæ ахуыр кодтой æмæ иу партæйыл бадтысты. Иуафон Мартæ йæ 
ахуыр ныууагъта æмæ кæйдæр фæдыл алыгъди. 
— Кæрæдзийы иу-авд азы нал федтам, æвæццæгæн. Кæм вæййыс? 
Цытæ кусыс? 
— Лескены цæрын, хъугдуцæгæй кусын. 
— Дæ сæрхицау та? 
— Цы йын æнхъæл дæ? Шофыр у. 
— Цотæй дын цытæ и? 
— Дыууæ лæппуйы æмæ иу чызг. Ды та куыдтæтæ цæрыс? Мой 
нæма скодтай? 
— Нæма. Хъуамæ тагъд мæ чындзæхсæв уа. 
— Ды рæсугъд чызг дæ, æвзæр лæппуйыл нæ барвæссыдаис. 
— Дæ хъæуккаг у. 
— Йæ ном цы хуыйны? 
— Аметтæ. 
— Фæлæуу-ма, фæлæуу, Мæскуыйы институт каст чи фæци, уымæ 
мой кæныс? — дисхуызæй йæ афарста Мартæ. 
Зæидæ йæ сæр банкъуыста, «о», зæгъгæ, æмæ цæмæдæр гæсгæ 
фæсырх и. 
— Никуы мæ бауырныдтаид, дæу хуызæн хорз чызг æм æрхаудзæ- 
ни, уый. — Мартæ йæ былтæ фæцъупп кодта. Цыма дызæрдыджы 
уацары бахаудта, уыйау йе уæхсчытыл схæцыди æмæ йæм тыхстхуы- 
зæй кæсы. — Æцæг зæгъыс æви мæ хъазгæ кæныс? 
— Ницы дæ хъазын. Хъуамæ тагъд бафидауæм. 
— Æмæ йын йæ хабæрттæ нæ зоныс? 
— Цавæр хабæрттæ? — фæкуыддæр и Зæидæ, æмæ йæхимидæг 
бакатай кодта. 
307 

— Институты ахуыргæнгæйæ иу бонджын сылгоймагимæ бацарди 
æмæ, ардæм куы цыди, уæд æй æд сывæллон ныууагъта. Æрæджы 
йæм ссыди, фæлæ йæ Аметтæйы мад хъиладзагъдæй фæсырдта. Уыдон 
æвзæр бинонтæ сты æмæ сæ дæхи хъахъхъæ. 
Зæидæ нервыты къуыбылой фестади. Йе ’мкъласоны ныхæстæ йæ 
хъусты зæлынц, фæлæ сын сæ мидис не ’мбары. Уынджы астæу иунæ- 
гæй куыд баззади, уый дæр нæ хъуыды кæны. Йæ цæстытыл уайы, 
Аметтæ цавæрдæр сылгоймаджы куыд рæвдауы, уыцы æвирхъау ныв 
æмæ утæхсæн кæны. Йæ уарзоны уынын дæр æй нæ фæнды, йæ 
хæдзармæ цæуын дæр, æмæ, цы кæна, уый нæ зоны. Æрæджиау æй 
йæ къæхтæ кинотеатрмæ бахастой. Адæм уынджы дыууæрдæм хъуыд- 
дагхуызæй рауай-бауай кæнынц, фæлæ дзы иуы дæр нæ уыны. Йæ 
цæстытæ зыдæй агурынц Аметтæйы. Уæртæ йæм æлхынцъæрфыгæй 
æрбацæуы, йæ билеттæ йæм æвдисы æмæ йын, кæй ныффæстиат и, 
уый тыххæй уайдзæфтæ кæны, фæлæ йæм Зæидæ нæ хъусы. 
— Мæскуыйы дын цавæр ус и? — фæрсы йæ ’рдæгхъæлæсæй. 
-Цы?! 
— Дæхицæй ницымбарæг саби ма араз. Æрæджы дæм Мæскуыйæ 
чи ссыди? 
Аметтæ кæдæмдæр аджих и, стæй, зын уавæрæй фервæзæгау, йæ 
риуыдзаг сулæфыди. 
— Уый ме ’мбал Сашæйы ус у — Галя. Йæ лæппуимæ Цъæйы сæ 
фæллад уагътой æмæ нæм æрбауадысты, — загъта æнæмæтхуызæй 
æмæ сыл йæ къух ауыгъта. 
— Сайгæ мæ кæныс! Дæ иу ныхасыл дæр дын не ’ууæндын! — 
мæстыйæ алыг кодта Зæидæ æмæ йæм йæ чъылдым фездæхта. 
— Цæуыннæ мыл æууæндыс? Кæд дæ фæсайдтон? Æууæндын 
дæуыл нæ хъæуы, мæныл нæ, фæлæ... 
— Цæмæн уæд?! Дæу хуызæн æз дæр Мæскуыйы сывæллон ныу- 
уагътон?! 
— Уый мæн нæу, зæгъгæ, дын куы загътон! — Аметтæ уыцы ны- 
хæстæ æгæр хъæрæй сдзырдта æмæ йæ хъæлæс фæныллæгдæр кодта: 
— Лакте та дын чи у? 
— Æххæст ма мæ Филимæй дæр бафарстаис. 
Лæппуйы цæстытæ уæрæх байгом сты, æмæ йæм дисмæ кæсæгау 
кæсы. 
— Айсæт демæ куы дзырдта, уæд кабинетмæ æнæуынæрæй бахыз- 
тæн æмæ йын йæ ныхæстæ иууылдæр фехъуыстон. Хуымæтæджы 
бузныг дæуыдтæн. Кæдæй-уæдæй, зæгъын, сылгоймæгты æдзæлгъæд 
дам-думтæ чи ницæмæ дары, ахæм усгурыл сæмбæлдтæн. Æнхъæл 
уыдтæн, æууæндыс мыл æмæ мæ уымæн нæ фæрсыс, фæлæ фæрæ- 
дыдтæн. 
— Нæ фæрæдыдтæ. Айсæт дæм хæрам кæй у æмæ дыл лæппуты 
барæй кæй мысы, уый бамбæрстон, фæлæ мæ рæстдзинад дæхицæй 
базонын фæндыди... 
— Ард дын хæрын, æз дæ разы ницы азымджын дæн. Лакте æмæ 
мæ Филим кургæ кодтой, фæлæ сын нæ бакуымдтон. Фæлтау ме’вза- 
гыл дæлгоммæ сынкъ куы ’рзадаид, мæ хабæрттæ Айсæтæн куы код- 
тон, уæд. Нæ сылваз хицауы фæрцы кæйдæр фатер йæхи бакæнынмæ 
хъавыди, фæлæ йæ æз нæ бауагътон, æмæ мæ ныр йæ маст исы. 
308 

— Тыхсгæ ма кæн! Йæ бон нын æппындæр ницы бауыдзæн, — 
æнæгуырысхойæ загьта Аметтæ, йæ цонгмæ йын бавнæлдта æмæ йыл 
кинотеатры ’рдæм аивæй ахæцыди. Кæрæдзимæ ныфсæвæрæн каст 
бакодтой, фæлæ сæм хахуыргæнджытæ цы дызæрдыг бахастой, уый 
сæ зæрдæтæй не схицæн и... 
* * * 
Æдзæрæг-æмæлæгæй лæууы шифанеры раз æмæ йæ рухсдзыд да- 
рæсæй йæ цæстытæ атонын нæ фæразы, цыма, йæ уарзонимæ цы 
амондджын бонтæ арвыста, уыдон раздахынмæ хъавы. Æбæрæг тых 
æй рæбинаг рагьæнмæ здахы, фæлæ уырдæм кæсын йæ зæрдæ нæ 
комы, уымæн æмæ дзы йæ сау къаба ауыгъд и. Уый скæнын йæ 
фæсонæрхæджы дæр нæ уыди, стæй йæ куыстмæ цæуын дæр нæ 
фæндыди, уымæн æмæ цыдæр тас æнкъардта. «Аметтæимæ ныхас- 
гонд куы стæм, æмæ тагъд куы баиу уыдзыстæм, уæд мæм цы маст 
æнхъæлмæ кæсы? Айсæт мын мацы фыдбылыз саразæд. Уæвгæ дзы 
цæмæй тæрсын? Йæхи куы амара, уæддæр æм ничи байхъусдзæн». — 
Уыцы æууæнкимæ йæ кабинеты дуар байгом кодта, æмæ йæ фæдыл 
мидæмæ бахызти рæстæмбискар халассæр сылгоймаг. 
«Цыдæр зонгæ цæсгом ын и. Чи у, цымæ? Аметтæйы цæстытæ! 
Йæ мад у, æвæццæгæн», — стыхсти йæхимидæг. Сæумæрайсом æм 
цæмæ фæзынди? Рæвдауынмæ йæм кæй не ’рбацыди, уый йæ тызмæг 
цæстæнгасыл бæрæг у. Йæ туджы змæлд фегуыппæг и, æрмæст зæрдæ 
йæхи риуы къултыл хойы æмæ хойы. 
— Ды Зæидæ дæ? — фæрсы йæ уазæг. 
-О. 
— Уæдæ мын мæ иунæг хъæбулы ’рцахсынмæ ды хъавыс?! 
— Æз æрцахсынмæ никæй хъавын. 
— Хъавыс, хъавыс, фæлæ дæ фыдвæнд дæ къухы нæ бафтдзæн! 
Æз æй мæ комы комдзæгтæй уымæн схастон, цæмæй мын æй цавæр- 
дæр родтæмдзог йæхи бакæна?! Мæ фыды ингæныстæн, мæ лæппу 
дыл йæхи куы мара, уæддæр дын æй æз нæ ратдзынæн! Амæй размæ 
кæимæ хаттæ, уыдонмæ цæугæ, гадздза куыдз! 
Зæидæйæн æгæрон тас йе уæнгтæ сбаста, æмæ йæ цæсгомы хуы- 
зыртау нал баззади. Йæ цæстытыл уайы, цæргæбонты мæнæ ацы 
усбирæгъимæ куыд удхар кæндзæн, уыцы æбуалгъ ныв, æмæ къа- 
хæй-сæрмæ зыр-зыр кæны. Æппындæр æй ницыуал хъæуы. Амет- 
тæйы уынын дæр æм нал цæуы. Æрмæстдæр ма йæ фæнды уæлдæфы 
атайын æмæ æвæдæй æрбайсæфын. Сылгоймаг йæ хъæр кæд ныууад- 
здзæн æмæ кæд ацæудзæн, уымæ ’нхъæлмæ кæсы, фæлæ уый не 
’нцайы, йæ къухтæ тилы, æмæ йæ тыхджын хъæлæс уаты æрвнæрæ- 
гау нæры. 
— Мæ лæппуимæ ма дæ иу хатт дæр æрлæугæ куы фенон, уæд дын 
дæ цъаммар цæсгом мæ ныхтæй ныттондзынæн, æмæ дыл, кæм цы 
æнæхæдзар и, уыдонæй дæр ничиуал барвæсдзæн! — карз æртхъирæ- 
нæй балхынцъ кодта йæ ныхас æмæ Хъарсы фидар басæттæгау, йæ 
сæр бæрзæндты хæсгæ, фæддæдуар и. Зæидæ бандоныл йæхи ’руагъ- 
та, стъолыл ныддæлгом и æмæ ставд цæссыгтæ ныккалдта. Айсæт 
дуарæй йæ сæр æрбадардта, мæстæймарæн худт ныккодта æмæ ’рбай- 
309 

сæфти. Телефоны дзæнгæрæг ныййазæлыди. Чызг хæтæл систа æмæ 
хъусæй лæууы. 
— Алло, алло, чи дæ?! Зæидæмæ-ма бадзур! Æхсызгон мæ хъæуы! — 
йæ удæй арт цæгъды Аметтæ. Йæ хъæлæсы уагыл бæрæг у, тынг кæй 
тыхсы, уый. 
— Зæидæ амарди, мауал æй агур, — сабырæй загъта чызг æмæ 
хæтæл йæ бынаты æрæвæрдта. Дзæнгæрæг ма цалдæр хатты ныййа- 
зæлыди, фæлæ йæм чызг йæ хъус нал æрдардта. Чысыл фæстæдæр 
дуар æрбайгом и, æмæ уатмæ, лæфлæфгæнгæ, æрбахызти Аметтæ. 
Зæидæ сыстади, йæ цæстытæ ныссæрфта æмæ рудзынджы ’рдæм 
араст и. 
— Цæмæ ма ’рбацыдтæ? Дæ мад мын фаг фæци... Æви дæм уый 
æгъгъæд нæ кæсы? — дзуры, йæ кæуын тыххæй уромгæйæ. 
— Ма йæм хæрам кæ, йæ маст æй æрбатардта. Мæнæ ацы писмо 
куы бакæсай, уæд æй бамбардзынæ... 
Зæидæ йын гæххæтт йæ къухæй райста æмæ йыл йæ цæст æрхас- 
та. Айсæт ын кæй фæдзырдта, уыцы ’лгъаг ныхæстæ. Фæцæхджын- 
дæр сæ кодта, стæй ма сыл ноджы æвирхъаудæр хабæрттæ бафтыдта: 
«Сымахæй афтæ, уæ чындзаг йæ хæрæфыртимæ цæры? Куыннæ, 
куыннæ! Йæ фатермæ йæ хæзгулы ’рбакодта æмæ йемæ йæхи ир- 
хæфсы...». Чызг йæ цæссыгтæ нал баурæдтаæмæ кæугæйæ сдзырдта: 
— Уый та куыд у? Резван мæ хойы лæппу кæй у, уый ды нæ 
зоныс? 
— Æз æй зонын, фæлæ мамæ... Афтæ раджы дæм æрбахæццæ 
уыдзæн, уый æнхъæл чи уыди? Уыдон иууылдæр Айсæты митæ сты! 
Æз ын ныртæккæ йæ къубал стондзынæн! 
— Хæлд сылгоймаг йæ цæсгом куы суадза, уæд æй ссæдз лæджы 
дæр нæ басæтдзысты, фæлæ нæ бæллæхтæ æрмæст уырдыгæй нæ цæ- 
уынц. Айсæт нын нæ хъæндзинæдтæ раргом кодта. Дæ фырты амонд 
аразгæйæ, искæй хахуыртæй хатдзæгтæгæнæн куыд и? Ацу æмæ мын 
дæхи мауал фенын кæн. Амæй фæстæмæ мах æхсæн ницыуал и. 
Аметтæ йæм бауади æмæ йын йæ цонгмæ фæлæбурдта. 
— Цытæ дзурыс уый?! Дæхи æрæмбар, Зæидæ! 
Чызг ныффæлурс и, йæ сæр зилы, æмæ тихалæгау дзедзырой кæны. 
— Ацу, мæ мæгуырыл мæ ныууадз. Æз æнамонд дæн æмæ дæу 
дæр фенамонд кæндзынæн. Фæлтау дæхи хуызæн ахуыргонд чызджы 
’рхæсс æмæ дæ мады зæрдæ барухс кæ. 
Кæд æй йæхицæй тæры, уæддæр, лæппуйæ фæхицæн уа, уый йæ 
нæ фæнды. Нæ, нæ! Хъуамæ ма фæхицæн уой. Бирæ йæ куы уарзы, 
уæд æй афтæ ’нцонæй куыд ныууадздзæн æмæ йæ цард æндæр чыз- 
гимæ куыд бабæтдзæн? 
— Мамæйæн йæ рæдыд ныббар. Йæ маст æй æрбатардта. 
— Ныхас йæ рæдыдыл нæ цæуы, фæлæ йæ зæрдæйы ахастыл. Йæ 
цуры аххосджын нæ уæвгæйæ мын цалдæр минутмæ родтæмдзог, 
гадздза куыдз, хæтаг æмæ цъаммарæй хуыздæр нæмтгæ кæм не ссардта, 
уым, ма мæ иумæ цæргæйæ та цы рахондзæн? Нæ, Аметтæ, махæн 
баиу уæвæн ницыхуызы и. 
Лæппу дзæвгар рæстæг сагъæсгæнгæйæ фæлæууыди, стæй арф 
ныуулæфыди æмæ дуары ’рдæм сабыргай араст и. 
— Бæстондæр ахъуыды кæ, Зæидæ, æз ма дæм фæзындзынæн, — 
310 

загъта ’нкъардæй æмæ йæм зæрдæвæрæн ныхас фехъусыны ныфсæй 
ракасти. 
— Дæхи мауал тыхсын кæ. Фæрнæй цæр дæхи фæндиаг. Ницытæ 
æмæ мацытæй кæрæдзи зæрдæтæ скъахтам, æмæ нын ахицæнæй хуыз- 
дæр ницыуал хос и. Ацу æмæ ’рсабыр кæ дæ мады... 
Лæппу тыргъмæ ахызти, дуар йæ фæдыл ахгæдта, æмæ бæстæ 
бакъуырма и. 
— «Кæд ма мæм æрбацæуа, уæд мæ æцæгæй дæр уарзы», — ахъуы- 
ды кодта йæхинымæр. Æнхъæл уыди, Аметтæ йæ ныхас сæххæст 
кæндзæни æмæ йæ, судзгæ мæстытæ кæм не ’взара, ахæм ранмæ 
ахондзæни, фæлæ фæрæдыди. Цыбыр рæстæгмæ йæ хъустыл æрцы- 
ди, Аметтæйы, дам, чидæртæ иу рæсугъд чызгимæ кинотеатры фед- 
той, æмæ йыл йæ хур баталынг и. 
Ныр лæууы æрхуымæй æмæ арвмæ асинтæ æвæры. Чумæданы 
сæрыл схæцыди æмæ йæ чындздзон дзаумæттæ сабыргай фæлдахы. 
Къабатæ, хъуымæцтæ, кофтæтæ, юбкæтæ, туфлитæ, цъындатæ... 
Фæстаг æндахы онг ын иууылдæр цæттæ уыдысты. Мæнæ йæ тæнæг 
уардихуыз æхсæвхуыссæн хæдон. Йæ буар дзы диссаджы дзæбæхæй 
зынди æмæ йæ æнахуыр рæсугъд хъуыдытыл æфтыдта. Йæ къухмæ 
йæ систа æмæ йæ цæстытыл ауади зæрдæхъыдзыгæнæн ныв... Нæ йæ 
уырны, Аметтæ йын æй йæ уæлæйæ нæ раласдзæн, уый. Тагъд йæ 
ног уарзоны ныууадздзæн æмæ йæм фæстæмæ ’рбаздæхдзæн. Æнæ- 
мæнг æм æрбаздæхдзæн! Уыцы чызгимæ йæ цард н’ ацæудзæн. Уый 
æвзæр адæймаг у... Зæидæ йæхиуыл æрхудти: «Цæмæн хъуамæ уа 
’взæр? Дæу афтæ кæй фæнды, уый тыххæй? Дзæгъæлы йæ ауагътай. 
Дæ зæрды йæ бафæлварын уыди, нæ? Æмæ дзы цы рамбылдтай? 
Мурдæр ницы! Афтæ дын хъуыди, æдылы-къоппа! Дæ уарзоны хъæ- 
бысы цы рæстæг арвитай, уый æнæхъæн царды аргъ у. Ды йæ нæ 
бамбæрстай æмæ цæргæбонты утæхсæн кæндзынæ, Аметтæ та йæ уар- 
зоны рæвдаудзæни...» 
Хæдон йæ риумæ ’лхъивы, æмæ йæ зæрдæ уæззау рыст кæны. 
ÆВÆРДХÆЗНА 
/|^не иннæрдæм куы сфæлдæха, уæддæр хъуамæ Дытгыл йе ’рдхор- 
ды уæлхъус балæууа æмæ йын йæ уæззау уаргъæй иучысыл йæхимæ 
райса. Дзыхъхъынног «джип»-тæ æмæ «мерседес»-тæ зæронд дзабыр- 
тау чи раив-баив кæны, уый йын цас æрдхорд у, фæлæ йæ иугæр 
Гæгуди йæ цæдисон æмбал хоны æмæ йыл æнæнхъæлæджы фембæл- 
гæйæ дæр æхсызгонæй баузæлы, уæд ын хъуамæ Дыттыл йæ хорздзи- 
над дывæрæй цæуыннæ бафида, мæгуыр лæг дæр бахъуыды заман 
хæларæн кæй сбæззы, уый йын хъуамæ йæхи цæстæй цæуыннæ фенын 
кæна? Æнцон ын нæ уыдзæн, ай-гъай, бон-изæрмæ йæ цуры цырагъ- 
дарæй лæууын, фæлæ æдзух зæрдæзæгъгæ цард кæм и? Дыттыл зын- 
дзинæдтыл ахуыр у, стæй... хур бон алчидæр сразы уыдзæн йæ уды 
дзæбæхæн хæмпус бæлæсты бын сатæджы абадыныл. Зымæджы хъыз- 
ты кæнæ, ныры хуызæн арв æмæ зæхх кæрæдзи куы хойой, уæд рав- 
дисын хъæуы адæймаджы йе ’цæг уарзондзинад хионмæ. Дыттыл ныр- 
тæккæ дæр цæттæ у йæ хæс кад æмæ радæй сæххæст кæнынмæ, фæлæ 
311 

къæвда афтæ æнæрынцайгæ уары, цыма горæты чъизитæ иууылдæр 
абон æрæхсынмæ хъавы. Ноджы ма, фурд йæ былтæй куы акæла, 
уыйау змæст дон уынджы раивылди, бæстæ барджынæй йæхи бакодта, 
æмæ дзы, лæг æдасæй йæ къах кæм æрæвæра, уый нæй. 
Хуыцау, зæхх — æвдисæн, кæд Гæгуди йе ’хцаты нымæц йæхæ- 
дæг дæр нæ зоны, уæддæр æм Дыттыл ницæмæ ’нхъæлмæ кæсы, йæ 
хъал æрдхордæй йæ мисхалы бæрц дæр ницы хъæуы. Æрмæстдæр 
æй раргом кæнын фæнды йæ сыгъдæг зæрдæйы ахаст. Кæдæй-уæдæй 
йын уыцы гæнæн фæци æмæ, бырынцъаг асфальтыл йæ лыстæг къæ- 
бут дыууæ дихы куы фæуа, уæддæр дзы хъуамæ арæхстджынæй спайда 
кæна. Йæ хуыздæр æмбалæн иудадзыг йæ уарзон мадыфсымæртæ 
мæлдзысты? Æмæ ма йын канд мадыфсымæр дæр куы уаид. Гæгуди- 
йæн йæхи загъдау, хъæуæй, кауы михтыл хæцгæ, ссыди æмæ уый 
фæрцы слæг и. Лæг та ахæм сси, æмæ йæ къæхты бын сæгъы бага 
нал сæтты, синысæрты фыдыл нал æрвæссы. Куыд нæ рахъыг кæн- 
дзæн ахæм хæрæфырт йæ арфæйаг хæрзгæнæджы судзаггаг мардыл? 
Æмæ йæ зыны сахат йæ цуры сæркъулæй ма алæуу, йæ зæрдæйы 
рыст ын ма фæрогдæр кæ, уый цас раст уыдзæн? 
Исчи йæ ’ндон рæхыстæй куы сбæтта, уæддæр æй нæ бауром- 
дзæн. Цыфæнды цæлхдурты сæрты дæр ахиздзæн, Гæгудийы раз ставд 
цæссыгтæ æрызгъалдзæн æмæ йын, йæ хъыгыл куыд зæрдиагæй хъыг 
кæны, уый фенын кæндзæн. Уадз æмæ йæ зона, уымæн æмæ цард 
Гæгудийы хуызæн домбай лæгтæй цæуы, адæймаджы уæнгты ныфс 
æмæ хъару ахæм гуыппырсарты фæрцы гуыры. Дыттыл йæ разы 
хæрзчысыл куы афæстиат вæййы, уæд дæр ын йе уæнгты æгæрон тых 
бауадзы, æмæ йæм афтæ кæсын райдайы, цыма уый дæр Гæгудийы 
хуызæн бæрзонд æмæ хæрзконд лæг у, цыма уымæн дæр Гæгудийау 
йæ бон стыр хъуыддæгтæ аразын у. Цæрын æм æрцæуы, æмæ, карчы 
цъиу цæхæрцæст хъæрццыгъамæ кæсгæйæ йæ лæмæгъ базыртæ куы 
бацæгъда, уыйау йæ лыстæг уæнгтыл схæцы. 
Æвæстиатæй йын цæугæ у йæ хæлармæ, фæлæ йæ рагацау бæстон 
ахъуыды кæнын хъæуы, мæрдджынимæ йæхи куыд дардзæн, ууыл. 
Цардæй къæртт чи ’ппары, уыцы сæрыстыр лæгæн йæ къæхты бынмæ 
дæр куыд нæ ’рхауа, йæ зæрдæ дæр ын куыд балхæна. Афтæ сарæх- 
сынæн та хъуамæ адæймагмæ æрдзон зонд уа. Æмæ цы? Зондæй 
архайын кæм хъæуы, уым йæ разæй кæд кæй ауагъта? Дыууæ æмæ 
дыууиссæдз азы зондагур кæд кæмæ бацыди? Зианы хабар дæр, зонд- 
джын æмæ къæрцхъус кæй у, уый руаджы куы базыдта. Адæм æй 
автобусы хъæлæбагæнгæ, мæллæг мыстау, се ’хсæн куы ныцъцъист 
кодтой æмæ хуыдуггæнæн æнуды йæ уд куы сцæйхаудта, уæд æнæн- 
хъæлæджы иу цардхуыз тыппырриу сылгоймаг йæ сæрты кæмæдæр 
æнкъардæй бадзырдта: 
— Æндæрæхсæв Темыр амарди, æмæ йæ райсом æвæрынц. Кæд 
дын рæстæг фæуа, уæд сæм-иу æрбауай æмæ йыл ды дæр иу цæссыг 
æрæппар. 
— Бæгуыдæр æрæппардзынæн. Рæсугъд чызджыты бирæ уарзта, 
мæгуыр... Йæ цурты куы фæцæйцыдаис, уæд дæм ’фсонмæ-’фсæнтты 
æнæ бавналгæ нæ фæуыдаид... 
Дыттылæн Темыры коймæ йæ дзых бахæлиу и, сæ ныхасмæ сын 
бæстон æрыхъуыста æмæ дзы зианджынты мыггаг ацахста. Уый нæ 
312 

уыди, зæгъгæ, уæд йæ худинаг æнæхъæн комы дæр нал бацыдаид. 
Æмæ ма уыйфæстæ йе ’мбалмæ цы цæсгом равдыстаид? Дыттыл 
æрæджиау мæнг цæссыгтæ згъалын æмæ былалгъæй хатыртæ курын 
нæ уарзы. Хъуыддаг цæхгæр алыг кæ æмæ йæ æмбойны сараз. Лыг 
æй бæргæ акодта, фæлæ йæ аразгæ куыд скæна, ууыл, гуыбыннизæй 
сæйæг рынчынау, катай кæны. Афтæ йæм кæсы, цыма рæстæг æгæр 
тагъд тæхы, æмæ Гæгудимæ афойнадыл нæ бахæццæ уыдзæн. Ин- 
нæтæ йæм куы фæразæй уой, уæд æй уымæ нал равдæлдзæн, æмæ 
йæ цыд фæдзæгъæл уыдзæн. Ахæм хъуыддагæн æруадзæн нæй. Хъуа- 
мæ Дыттыл йæ фарсмæ хионы лæуд кæна æмæ йын йæ цонгыл 
æндзæва. Æрмæстдæр æй уæд банкъардзæн Гæгуди æмæ йын йæ 
бацыдæн аккаг аргъ уæд скæндзæн. Ацы æнæбайрайгæйы къæвда 
йын йæ фæндтæ куы фехала, уымæй тæрсы æмæ арвмæ уайдзæфгæ- 
нæгау æлхынцъæрфыгæй скæс-скæс кæны. Уæд та йæ зæбулбазыр 
зонтыкк йæ къухы айсид? Нæ, адæмы астæу ныхкъуырдæй лæууы- 
ны бæсты фæлтау къахæй-сæрмæ ныххуылыдз уæд. Сæкæр нæу, 
мыййаг, нæ атайдзæн. 
Дыттыл, уæртджын хæфсау, йæ гыццыл лæгуын сæр йæ мæллæг 
уæхсчыты ’хсæн атъыста æмæ гуыбырæй уынджы дæлæмæ ныййарц 
и, цыма лакъон доны зынаргъ дзаума ’рцахсынмæ хъавыди. Троллей- 
бусы лæууæнмæ ныххæццæ и æмæ тыхстхуызæй æнхъæлмæ кæсы, фæлæ 
троллейбус зынæг нæй. Йе ’нæуынон фæуæнт иууылдæр! Уый куы бахъæ- 
уынц, уæд зæххы скъуыды ныххауынц. Дыттыл, мæстæймæлгæ, 
сдзæгьæлгаст и, ихæнриз ыл бахæцыди, æмæ йæ гæртт-гæртг цæуы. 
Йæ тæнæг плащы дзæгъæлы рацыди. Æвæццæгæн æй такси ’рцахсын 
бахъæудзæн. Йæ афтид дзыппæн уый бæрзæйсæттæн цæф уыдзæн, фæлæ 
йын хуыздæр гæнæн кæм и? Кæд, Гæгудийы тыххæй цы капеччытæ 
бахардз кæна, уыдон сæфт нæ уаиккой. Ахæм хъæздыг лæг сæ йæхиуыл 
куыд ныууадздзæн? Дыттыл цы уавæры и, уый нæ уыны? 
Йæхицæн тыхгæнæгау «Волгæ» ’вæндонæй баурæдта æмæ уай- 
тагъд мæрдджынтæм балæууыди. Лæгтæ кæттаг дæлбазыры бынæй 
йæ размæ сыстадысты. Сæ хистæр ын цыдæртæ дзуры, фæлæ йæм 
уый нæ хъусы. Уыцы иударон хус ныхæстæй йæ зæрдæ фæцъæх и, 
стæй йæ, раст зæгъгæйæ, уымæ ’вдæлгæ дæр нæ кæны. Ардæм кæй 
тыххæй æрбацыди, уый агуры. Мæрдджын уынаг у æмæ йыл хъуамæ 
йæ цæст æрæвæра. Ахæм æвзæр бон æм кæй нæ базивæг кодта, суанг 
ма йæ æнахъинон къæвда дæр кæй нæ баурæдта, уый йæ хъуамæ 
дисы бафтауа æмæ дзы разыйæ баззайа, хъуамæ йæ йæ зæрдæмæ 
хæстæгдæр райса æмæ йæм бахъуаджы сахат... фæкæса. О, о, фæкæ- 
са! Æнæбон адæймаг æдзухдæр фæкæсынхъуаг у, уæлдайдæр, Дыт- 
тыл. Йæхи зонынхъом куы фæци, уæдæй фæстæмæ йæ удæй арт 
фæцагъта, фæлæ йыл ногуагъд сырддонцъиуы лæппынау хъуын не 
’рхæцыди. Æмæ афтæмæй йæ кæстæртæн цы хъуамæ ныууадза? Гæ- 
гудийы хуызæн æнæрвæссон лæджы къулбадæг цотæн лæггад кæны- 
ны бар? Нæ, фæлтау Дыттыл бонджынты раз йæ уæрджытыл лæу- 
дзæн æмæ сын сæ зæвæггæ сдæрдзæн, уæддæр йæ сывæллæтгы, адæммæ 
хæлæггæнгæйæ, нæ ныууадздзæн. 
«Кæм и, кæм, дæ хорзæхæй? — фæрсы йæхи æмæ йæ фарстæн 
дзуапп дæтты растгæнæджы хъæлæсæй: — Хион у æмæ лæг-æфсин- 
313 

тæм бауад, æвæццæгæн. Сарайы нæ уары, æмæ хъармы иучысыл 
цæуыннæ хъуамæ абада?» 
Арфæгæнæг йæ ныхæстæ загъта, йæ хæс æххæстгондыл банымад- 
та æмæ йæм комкоммæ кæсы, фæлæ Дыттыл сарайы дуарæй йæ цæс- 
тытæ атонын нæ фæразы æмæ ницы дзуры. Æнаив уавæры кæй ис, 
уый æрæджиау фембæрста, тæфæрфæсы охыл йæ фындзы бын цы- 
дæртæ багуым-гуым кодта æмæ пæлæхсар бæласмæ йæхи байста. Йæ 
алыварс иу зонгæ цæсгом дæр нæ уыны æмæ æцæгæлоны джихтæ 
кæны. Цъæх-цъæхид сыфтæрæй йе ’ртгиваг сæры тенкамæ ставд æртах 
куы ’рхауы, уæд йæ къæрццæй фестъæлфы, æнæхъæн буарыл йæ 
уазал ахæлиу вæййы, æмæ йæ лæмæгъ уæнгтæ нырризынц. Цалдæр 
нæлгоймаджы иу стыр аджы уæлхъус хъуыддагхуызæй архайынц. 
Чи дзы канчырийæ дзидзайы фынчытæ исы, чи арты сугтæ æвæры, 
чи та цуайнаджы плау фыцы. Сæ акомкоммæ фæсвæд ран нарæг 
стъолы уæлхъус бадынц дыууæ æрыгон лæппуйы æмæ сабæттæгтæ 
чумæданы æвæрынц. Дыттылы дæр йе ’гъдау скæнын хъæуы, фæлæ 
цас æрæвæра, уый нæ зоны. Зонгæ та йæ куыннæ кæны, фæлæ йæ 
тæнæг чыссæйæ фондз туманы йеддæмæ не ’нтысы. Æртæ та дзы 
чысыл раздæр æдзæсгом таксист байста, ноджы ма йæм ахæм æна- 
хуыр кæстытæ кодта, цыма йын æгæр гыццыл лæвæрдта. Уыйбæрц 
фидын ын бахъæудзæн, уый рагацау куы зыдтаид, уæд ын йæ хæр- 
хæраг машинæмæ хæстæг дæр нæ бацыдаид. Йæ бæттæнтæ кæдæм 
тыдта, цымæ? Кæд Гæгудийæн йæ зæрдæ æнæ уымæй нæ хъарм кодта. 
«Ныр ам куынæ разына, уæд та?!» — йæ хъуыдыйæ фæтарст Дыт- 
тыл. Нæ, йæ хæрзгæнæджы зианы куыд нæ хъуамæ уа. Æввахс кæм- 
дæр ис æмæ йæм йæ цæст дары, йæ алы фæзылд дæр ын уыны. 
Дыттыл ам уый номыл и, æмæ фондз туманы куы ныффысса, уæд аив 
нæ уыдзæни. Мæ хæлар мын æндæр аргъ не скодта, зæгъгæ йыл йæ 
зæрдæ фæхуддзæн. Фæлтау ма йæ цоты дзыхæй иу уыйбæрц ратон- 
дзæн. Æмæ йæм уыдон дæр гыццыл куы фæкæсой, уæд та? Ахæм 
хъал лæгæн дæс туманы цы сты? Рæстæмбис карчы йаргъ. Æмæ рæс- 
тæмбис карк Гæгудийæн цы фаг у? Мурдæр ницы. Йæ иу комыкъулы 
дæр нæ фæзындзæн. Фæнда йæ — нæ, фынддæс туманы дæтгæ йын 
æрцæудзæни. Кæйдæр зианæн — фынддæс туманы?! Æмæ йæ сæры- 
зонд фæцыди? Гæгуди йын уыйбæрц хорз цы фæци? Судзины быны 
йас дæр дзы куы ницы зоны. Дæ цæсты кæронæй дæр кæй никуы 
федтай, дæ зæрдæ æппындæр кæуыл нæ риссы, уымæн дæ мæгуыр 
капеччытæй фынддæс туманы рауæлдай кæ æмæ дæ сывæллæтты æнæ 
къæбæрæй ныууадз. Цы ма уа уымæй æнæуагдæр æгъдау? 
Дыттыл йæхимæ хæцы, ирон адæмы кæнгæ митæ фауы æмæ, 
æрхъæцмæ дæр кæуыл нæ хъæцы, уыцы дæрзæг гæххæттытæ, йæ 
цæссыгтæ ныхъуыргæйæ, стъолыл æвæры. Бабыз йæ фыдынд къах- 
вæдтæ ногуард митыл куы ныууадза, уыйау ын лæппутæй иу йæ ном 
æмæ йæ мыггаг тетрады сыфыл æнæрвæссон хылы-мылы фыстытæ 
акодта, йæ дæсгай тумантæ йын куыдфæндыйæ анымадта æмæ сæ 
хъæды хафæнтау чумæданмæ асламхуызæй бакалдта. Дыттылæн фыр- 
тыхбтæй йæ зæрдæ срысти. Йæ мыггаг æмæ йæ ном йæхæдæг куынæ 
’взары, уæд ма сæ Гæгуди та куыд равзардзæн?.. Æмæ йæ уæд утæп- 
пæт фæллæйттæ доны калын цæмæ хъуыди? Дыттылмæ афтæ кæсы, 
цыма йыл ныры хуызæн рæдыд никуыма ’рцыди, цыма бонсихора- 
314 

фон бынтыдзæуæг дзыпкъахджытæн йæ чыссæ барвæндæй давын ба- 
уагъта, æмæ мæстæй мæлы. Уæд та йæ мыггаг æмæ йæ ном йæхæдæг 
ныффыссид? Лæппуты зæрдæ йыл куы фæхуда. Ома зианджынтæн 
баххуыс кæнынæн сæ нæ радтай, фæлæ дæхи равдисынæн. Цæй, кæд 
сæ истыхуызы Гæгудийы хъусы бацæгъдид. Уый та цас ныффыста, 
цымæ? Иуæй, сæхион у, иннæмæй — хъæздыг, аннæмæй сæ фæрцы 
ленк кæны царв æмæ мыды. Хæрзаг бирæ дзы сæвæрдта. Æмæ дзы 
цæуыннæ хъуамæ сæвæра? Исты йæм нæй? Æниу Дыттыл куы уаид 
йæ бынаты... Цыфæнды куы фæуа, уæддæр æй хъуамæ ссара. Куынæ 
йæ ссара æмæ йын хъыгзæрдæйæ тæфæрфæс куынæ ракæна, уæд йе 
’рбацыды сæр цы у? Ницы. Æмæ «ницы»-йы тыххæй фынддæсгай 
тумантæ дæттæн куыд и? 
Дыттыл сарамæ бацыди, адæмы ’хсæн Гæгудийы фæцагуырдта, 
фæлæ йыл йæ цæст не ’рхæцыди, æмæ йæхицæн уайдзæфтæ кæ- 
нынмæ фæци. Ныр кæд æдылы нæу, уæд мыстахсæг гæдыйау кæйдæр 
къуымты, ныгъуылдтытæгæнгæ, цы разил-базил кæны? Уымæн йæ 
бынат рæбынæй куы ис, марды уæлхъус, уæд хъуамæ фæсдуар йæхи 
цæмæ ’мбæхса? Уый, мæгуыр, йæ мадыфсымæрыл судзгæ цæссыг 
калы, ай та йæ фæсвæд рæтты агуры. Нæй, нæй, зонд мады гуыбы- 
нæй куынæ рахæссай, уæд цæттæйæ зын райсæн у. 
«Зæххыл Темыры хуызæн рæсугъд зæрдæ никæмæн ис. Мæ тæккæ 
сонтæй мæ цъымарайæ куынæ сластаид æмæ мæ ’фтиагджын бынæтты 
куынæ фæтъыстаид, уæд афонмæ Сыбыры бинаг къæйыл мæ игæр 
фыцид. Æз дзы тынг бузныг дæн æмæ йын йæ хорздзинæдтæ никуы 
ферох кæндзынæн. Мæ хæстæг нæу, фæлæ мæ Хуыцау у. Æгасæй йæ 
ме ’ххуыс нæ бахъæудзæн, фæлæ йæ, куы амæла, уæд паддзахы ныгæд 
бакæндзынæн», — йæ хъустыл уайы Гæгудийы тыхджын хъæлæс. 
Кæртмæ рацыд æмæ та адæмыл йæ цæст ахаста. Никуы æмæ ницы. 
Уарын фенцади. Мæрддзыгой дзыллæтæ цыма уымæ ’нхъæлмæ касты- 
сты, уыйау кæрæдзи фæдыл ныххал сты. Нæлгоймагæй, сылгоймагæй, 
зæрондæй, æрыгонæй кæуынц, дзыназынц, фæлæ Дыттылмæ се ’рдиаг 
нæ хъары. Хъаргæ нæ, фæлæ ма йæ дисы дæр æфтауы, кæйдæр зиа- 
ныл сæм кæуын куыд цæуы, уый. Æцæгæлæттæ йыл сæхи афтæ кæм 
хæрынц, уым ма Гæгуди та цы уавæры и, цымæ? Афонмæ йæ зæрдæ 
кæуындзæгæй ныттыппыр и æмæ фæйнæрдæм фæтоны. Æнæмæнг æй 
бабæрæг кæнын хъæуы. Чырыны цур ыл кæугæйæ куы ныттыхса, уæд 
ын уæлдай æхсызгондæр уыдзæн, æмæ сæ ахастдзинæдтæ фæхъарм- 
дæр уыдзысты. Кæуыныл разы бæргæ у. Ахæм хъуыддаджы йæхиуыл 
куыд хъуамæ бацауæрда, фæлæ дзы иу цæссыг куынæ хауы. Цæй, кæд 
хионты цъæхахстмæ йæхицæй иу æртах ралæмарид. Сылгоймæгты 
уынæргъын кæцæй хъуысы, уырдæм скасти, æваст æй цыма йæ дæн- 
даг срæхуыста, уыйау йæ фæлахс цæсгом ныггæлиртæ кодта, йæ хус 
цæстытæм йе ’нцъылдтæ къухмæрзæн схаста æмæ хæкъуырццытæгæнгæ 
дыккаг уæладзыгмæ схызти. Адæмы ’хсæнты уатмæ тыхамæлтгæй ба- 
бырыди, марды риуыл йæ къух авæрдта æмæ аивæй Гæгудийы хъахъ- 
хъæны. Йæ цæст ыл куы не ’рхæцыд, уæд йæ зæрдæмæ дызæрдыг 
бахъуызыди, фæлæ йæ йæхицæй суры: 
«Нæ, нæ! Уый та куыд?! Хуыцаумæ кувæгау кæмæ куывта æмæ 
авгау æрхауынæй кæмæн тарсти, уый зиан æвæрынмæ куыд нæ хъуа- 
мæ ’рбацæуа? Зиан æвæрынмæ... Зиан æвæрынмæ... Æвæццæгæн, 
315 

ингæнкъахджытæм фæкæсынмæ ацыди, цæмæй дзы адæм æгæр ма 
ныффæстиат уой æмæ къæвдайы бын ма сфæлмæцой. Раздæр æй мæ 
сæр куыд нæ ’рцахста, цымæ? Æцæгдæр уым уыдзæн. Уым и, уæдæ 
æндæр кæм хъуамæ уа? Уæлмæрдты ’гъдау сæвæрынмæ Гæгудийы 
хуызæн æвзыгъд лæг хъæуы, уæлдайдæр, ахæм къæвда бон», — дзуры 
йæхицæн Дыттыл. Уаты уæззау уæлдæф æмæ сылгоймæгты ниуынæй 
æрбафæлмæцыди æмæ дуары æдде фæци. Кæд ын цыфæнды зын у, 
уæддæр йе ’рдхордмæ фæлæудзæн. Уæдæ йæ хъуыддаг æрдæгыл дæр 
куыд ныууадздзæн? Утæппæт хæрдзтæ æмæ фыдæбæттæ доны къусы 
сæфт куыд фæкæной. Нæ, сæфгæ — нæ. Гæгуди йын æгæр зынаргъ 
адæймаг у, йæ зæрдæ йыл æгæр тынг дары, æмæ йын рæдийæн нæй. 
Иæ рæдыд минæтæ агурæджы рæдыдæй уæлдай нæ уыдзæн... 
Æрыгон лæппутæ марды чырын кæртмæ рахастой æмæ йæ табу- 
реткæтыл арæхстгай æрæвæрдгой. Сылгоймæгтæ йæм бындзыты ’взæнау 
сæхи бакалдтой æмæ йыл судзгæ марой кæнынц, цыма Темыры мæ- 
лæтимæ дуне сæфты къахыл ныллæууыди. Дыттыл сæ ’лхынцъæрфы- 
гæй йæхи иуварс айста æмæ бæласы бын зылын къæцæлау ныккука 
и. Рæстæгæй-рæстæгмæ йæ сæрмæ сатæгсау мигътæ арв æрбахгæ- 
нынц, бæстæ тасæфтауæг къæр-къæр æмæ сæх-сæхæй байдзаг вæййы, 
æмæ йæм афтæ кæсын райдайы, цыма йæ зындон уæлæуыл фиды. 
Йæ хуылыдз дарæс йæ мæллæг буарыл баныхæсти, æмæ фыруазалæй 
хæрдмæ хауы, фæлæ цы йæ бон у, æмæ быхсы. Искуы Гæгудийы 
’хсызгон куы бахъæуид, уымæ бирæ фæбæллыди, æмæ ныр кæдæй- 
уæдæй йæ бæллиц сæххæст и. Царды цы не ’рцæуы, æмæ йын йæ 
иузæрдиондзинад равдисынæн ахæм фадат куы нал фæуа. Мыды чыр- 
гъæдау ын æвæрд хæзна у, æмæ йын хъуамæ кæронмæ балæггад 
кæна. Раттаджы къух райсаг у. Абон зæрдæхæларæй цы раттай, уый 
дæм райсом дывæрæй æрбацæудзæн. 
Дыттыл йæ хорздзинад хæсы кæй дæтты, ууыл æппындæр дызæр- 
дыг нæ кæны æмæ быхсы, марды уæлхъус чи дзуры, уыдонмæ рох- 
стæй хъусы. Диссаг сты ацы мæлгъæвзæгтæ дæр. Лæджы йæ удæга- 
сæй æрдумæ дæр нæ фæдарынц. Адæмы сæр куы фесты, уæддæр æм 
исты аиппытæ æнæ ссаргæ нæ фæвæййынц, сдынджыр сæ кæнынц 
æмæ йæ кæрæдзи цæсты бафтауынц. Иугæр æз нæ бæззын, уæд уый 
дæр ма бæззæд, иугæр æз никæцæй зынын, уæд уый дæр ма зынæд. 
Куы амæлы, уæд дзы йæ аууоны баззайынæй нал фæтæрсынц — мар- 
ды бон ма циу — æмæ йæ уæлæрвтæм сисынц. Иугæр хуымæтæг 
адæймагмæ уыйбæрц хорздзинад арын, уæд æз та уымæй хуыздæр 
дæн, æмæ мын стыр аргъ кæнут. Дыттыл цæргæбонты йæ къахыл 
слæууын нæ фæразы æмæ алкæмæн дæр сидзæргæсау æгомыгæй 
лæгъстæ кæны, фæлæ йын ничи ницы дæтты. Æгæр-мæгуыр ын йæ 
кæуинаг уавæр бамбарыныл дæр ничи архайы. Йæ бон парахатзæр- 
дæйæ фынг æрæвæрын кæй нæу, уый тыххæй ма йыл сусæг-æргомæй 
худгæ дæр кæнынц. Куы фæцъынд уа, уæд та йæ зæдтимæ бардзысты 
æмæ йын тæригъæдтæ кæндзысты... 
Дыттыл тыхсы йе ’нæрай хъуыдытæй, къæвдайы уазал æртæх- 
тæй, лæгты былдауæн ныхæстæй. Уæлмæрдтæм цæуын æй æппын- 
дæр нæ фæнды, фæлæ йын хуыздæр гæнæн нæй... 
— Мæрддзыгой адæм, зианы фæдыл цæуын кæмæн æмбæлы, уыдон 
автобусты сбадæнт, иннæтæ та йын рухсаг зæгъæнт, — хъуысы йæм 
316 

арфæгæнæджы фæсусбын хъæлæс. Стонджы йын у, æмæ хæрнæгæй 
зæрдиаг комдзæгтæ ныккæнид, фæлæ фынгыл ницыхуызы ’рбаддзæн, 
цалынмæ Гæгудийы фена, уæдмæ. Уæлмæрдтæй иумæ ’рцæудзысты 
æмæ кæрæдзи фарсмæ сбаддзысты. Цæл кæнынмæ дæр Гæгуди агургæ 
æмæ æнæаргæ лæг у. Бахæрын æмæ баназынмæ йæ разæй никæй 
ауадздзæн. Судзаггаг зианы фынгыл дæр йæхи афтæ фæдары, цыма 
чындзæхсæвы бады. Æмæ йыл фидаугæ дæр кæны... 
Æвæндонæй автобусмæ схызти æмæ уæлмæрдтæм араст и. Кæс- 
тæртæм чырын райсынмæ фæкасти æмæ фæлмæст, хуылыдз ингæн- 
къахджытыл йæ цæст рахæсс-бахæсс кæны. Йæ хæлары цардбæллон 
дзаг цæсгом дзы нæ уыны, æмæ, йæ зæрдæ йæ риуы куыд æмпылы, 
уый æнкъары, фæлæ ма уæддæр йæ ныфс цæуылдæр хæцы. 
«Тыхст рынчын ма уæд, æндæр ын йæ хæрзгæнæджы зианмæ 
æнæ ’рбацæугæ нæй», — фидарæй дзуры йæхинымæр. Уыцы хъуыды 
йын ног хъарутæ дæтты йæ хъизæмæрттæ быхсынæн. 
Къæвдайæн та йæ рохтæ феуæгъд сты, — бæстыл цъыфæй азмæ- 
лæн нал и. Ноджы ма къæхтыл афтæ тынг ныхæсы, цыма сасмæй 
сæрст у. Дыттыл нырмæ цы гуыбыр уыди, уымæй тынгдæр ныггуы- 
быр и. Йе ’нцъылдтæ цæсгом арвы тар хуыз райста æмæ тæригъæ- 
дæй мары. Йæ дзаумæттæй иу хал дæр хус нал у, æмæ тæфсæгæй 
сæйæгау хæрдмæ хауы. 
Мард йæ сыджыты хайыл сæмбæлди. Адæм стыр бæллæхæй фер- 
вæзæгау автобустæм бакалдысты æмæ сæ ных горæтмæ сарæзтой. 
Ногæй та — уыцы уæрæх кæрт. Кæттаг цатырты бын кæрæй-кæ- 
ронмæ — дзаг фынгтæ æвæрд. Лæгтæ барасыг сты æмæ куывды бадæ- 
гау хъæлдзæгæй дзолгъо-молгъо кæнынц. Дыттыл куы сæ иутæм ба- 
цæуы, куы — иннæтæм. Йæ цæстæнгас сырх-сырхид цæсгæмттыл зилы 
æмæ зилы. Кæд Гæгуди рухсаг зæгъынмæ ’рбацыди æмæ се ’хсæн 
бады. Сæ дзыхтæ бынтон кæмæн суæгъд сты, уыцы сылгоймæгтæм 
дæр ма бакасти. Нæй — дурæй хъæбæрдæр. Фынджы кæрон йæхи 
’руагъта, иу арахъхъ банызта æмæ, йæ салд къухтæ æууæрдгæйæ, 
æнæбары комдзæгтæ кæны. Рæстæгæй-рæстæгмæ йын йæ хъуыр цы- 
дæр ахгæны, æмæ схуыфы. 
«Ацы æнæбайрайгæйы уазал мын мæ рæуджытæ ма фæсахъат 
кæнæд. О Хуыцау, дунейы хæрзтæй мæ æппындæр ницыуал хъæуы, 
æрмæст мæ уыцы ’лгъаг низæй бахъахъхъæ», — кувы йе сфæлди- 
сæгмæ. Ныртæккæ чехоткайæ тынгдæр ницæмæй тæрсы, фæлæ йæ 
уæддæр йæ къах сæхимæ нæ хæссы. Цы нæ вæййы. Уæд та йе стыр 
æнхъæлцау фæзынди. Ам æй куынæ ’рбаййафа, уæд ын йæ бирæ 
фыдæбæттæ дон хиды бынты аласдзæн. Нæ, фæлтау быхсдзæни. 
Донласт хуылыдзæй нал тæрсы. 
Къæвда уæдмæ йæ сонт митæ ныууагъта. Уæззау мигътæ хæхты 
хъæбысмæ зивæггæнгæ бахылдысты, æмæ бон рангæс и. Хиуæттæ 
æмæ уазджытæ карз нозт æмæ къуыдырфых дзидзайæ сæхи бафсæс- 
той, фынгтæй хъæлæбагæнгæ сыстадысты, мæрдджынты дуармæ сæ 
чи кæм æрлæууа, ууыл бирæ фæтæрхæттæ кодтой, стæй кæрæдзи 
зæрдæбын арфæтæй фæрæвдыдтой æмæ хъавгæ цыдæй фæйнæрдæм 
апырх сты. 
«Гæгуди йæ хуыссæнæй сыстын нæ бафæрæзта, æндæр Темырмæ 
йæ цыппæртыл дæр æрбабырыдаид. Рынчынфæрсæг æм бауайын хъæуы. 
317 

Уым ын мæ хабæрттæ куы ракæнон, уæд йæ цæсты тынгдæр сахаддзы- 
нæн», — йæхицæн зæрдæтæ ’вæры Дыттыл æмæ размæ тындзы. Куыд- 
дæр стыр фæндагмæ бахызти, афтæ кæсы, æмæ урс-урсид «джип» 
ногæхсад асфальтыл, сыфсыфгæнгæ ’ртæхы. Дытгыл фырдисæй, йæ 
цæстытыл æууæнда æви нæ, ууыл сагьæсгæнгæ, иучысыл æдзæмæй 
алæууыди, стæй шофырмæ фæрсæгау йæ къух батылдта. Æваст æм 
цæлхыты хъыррыст æрбайхъуысти, машинæ йæ мидбынаты цæхгæр 
æрзылди æмæ, хуры тынтæм цæхæркалгæ, йæ цурмæ ’рбатылди. 
— Салам мæ хорз хæлар Дыттылæн! — йæ хъусты азæлыди Гæгу- 
дийы барджын хъæлæс. Гом рудзынгæй йæм йæ фидар къух æрлæ- 
вæрдта æмæ йæ худæнбылæй фæрсы: — Дæ хорзæхæй, афтæ кæм 
ныддонласт дæ? 
— Абондæргъы зианы фæлæууыдтæн æмæ... 
— Æз та райсомæй нырмæ рестораны удхар кæнын, — йæ ныхасы 
разæй фæци Гæгуди. — Мæ усы ’мхæрæфырт йæ куывдмæ амæй-ай 
стырдæр лæгты ’рхуыдта, æмæ, дам, сæ хорз фенæм, хъæстагæй нæ 
куыд нæ баззайой... 
— Йæ зæрдæ уагæр афтæ тынг цæмæй барухс и? Адæм сыдæй куы 
мæлынц, уæд цæуыл цин кæны? 
— Хицау йæ фыды хæлар у, æмæ йын республикæйы исбон йе 
’вджид бакодта. Ахæм тыхст заман дæм, ницы уæвгæйæ, министры 
бынат æрхауæд — уый чысыл нæу, мæ лымæн. Зæрдæ йын æвзæр 
нæй, фæлæ ’хцайы уындæй йæ сæр зилы. — Гæгуди былысчъилæй 
бахудти æмæ Дыттылмæ сусæгвæндгæнæгау йæ цæст æрныкъуылдта. 
— Æнахуыр хъуыддæгтæ цæуы нæ бæстæйы. Уæвгæ, фидиссаг къуп- 
ри кæй сæргъы лæууы, уымæй цы домыс? Æнæфсис бирæгътæм æй 
радта, æмæ йæ гæбазгай фæйнæрдæм скъæфынц. Цæй, кæд ма дзы 
махмæ дæр къæссайы цæгъдæнтæ ’рхауид, и? 
— Æнхъæл нæ дæн. Нæ тугдзых сырдтæй мæ хуызæн æвæрæз 
уæрыкмæ исты рантыса... 
— Рæвдздæр ацу, æвæрæз уæрыкк, æмæ тæвд ваннæйы схуысс, 
науæд сылгоймæгты рæвдауынæн нал сбæздзынæ æмæ ма дæхи фыд- 
цъылыз усæй дæр æнæхай фæуыдзынæ. Ха, ха, ха! — райхъуыст ма 
йæ тыхджын кæл-кæл, æмæ Дыттыл уынджы астæу лæугæйæ баззад. 
1995 

СÆРГÆНДТÆ 
Хæхтыл мæйы тынтæ уарыд 3 
Л;ндæрг 12 
] |амыс 24 
11æ «зæдыхай» 33 
Хурмæзилæг 41 
Д^нусон фæндаг 68 
Дуры гуыбынæй гуырд 75 
Цыкурайы фæрдыг 86 
Лфтхъирæн 95 
Фæйнæхуызон зæрдæйы 101 
Рæхысы цæгтæ 106 
[Зæллицтæ уæйгæнæг 120 
Гæдыбындар 129 
Фыццаг фембæлд 135 
Бæсты бикъ, комы дæгъæл 150 
Фæстаг балц 164 
Туджы ’ртах 186 
Кæйдæр сывæллон 192 
Бирæгъ — фысдзармы 198 
Уарзон хъæбул 204 
Сау уарди 215 
Доны къусы сæфт 228 
Æнахуыр цæдис 233 
Домбайы монц 239 
Чи цы кæны, уый — йæхицæн 245 
Кæрæдзийы зонын хъæуы 249 
Кæлæнгонд чыссæ 255 
Фыдхъус - хæдзархал 270 
Мæрддзæст 277 
Тæдзынæгæй — цыхцырæгмæ 282 
Иу туг, иу стæг 287 
Фыдæнхъæл 296 
Хахуыр 302 
Æвæрд хæзна 311 

Литературно-художественное издание 
ЦОМАРТОВ ИЗАТБЕК РАМАЗАНОВИЧ 
Подсолнух 
Рассказы на осетинском языке 
Редактор И. X. Джанаева 
Художник А/О. Габуев 
Техническнй редакторÆ В. Ядыкина 
Компъютерная верстка 3. С. Мисиковой 
Сдано в набор 10.08.15. Подпнсано к печатн 10.10.16. Формат бумагн 60х90'/,6. 
Бум. офс. М? 1. Гарн. шрифта <Ки4га$Ьоу>. Печать офсетная. Усл.-п.л. 20. Учетно- 
изд. л. 22,60. Тираж 500 экэ. Заказ №330. С 3. 
Министерство культуры Республики Северная Осетия-Алания. 
ГУП «Издательство «Ир», 362040, г. Владикавказ, проспект Мира, 25. 
Отпечатано в типографии ООО «Медиа-Полис*, 344038, г. Ростов-на-Дону, 
пр. М. Нагибина, 14а. 

